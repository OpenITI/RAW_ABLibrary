[
  {"content":"\r\n\r\nبسم الله الرحمن الرحيم\r\nمجموعه رسائل\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nكلام استدلالى : 57 ( كلام و عقايد : 192 )\r\nگروه مخاطب :\r\n- تخصصى ( طلاب ، دانشجويان ، پژوهشگران و اساتيد حوزه و دانشگاه )\r\nشماره انتشار كتاب ( چاپ اول ) : 1871\r\nمسلسل انتشار ( چاپ اول و باز چاپ ) : 5101\r\nكتاب هاى علامه طباطبائى / 15\r\nكتاب هاى استاد خسروشاهى / 25\r\nطباطبائى ، محمد حسين ، 1281 - 1360 .\r\nمجموعه رسائل / سيد محمد حسين طباطبائى ؛ به كوشش سيد هادى خسروشاهى . - قم : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم ) ، 1387 -\r\nج . - ( مؤسسه بوستان كتاب ؛ 1871 . كتاب هاى علامه طباطبائى ؛ 15 كتاب هاى استاد خسرو شاهى ؛ 25 ) كلام و عقايد : 192 . كلام استدلالى ؛ 57 )\r\n5500 تومان : ( ج . 3 ) ISBN 978 - 964 - 09 - 0963 - 8 / ( دوره ) ISBN 978 - 964 - 09 - 0067 - 3\r\nفهرست نويسى بر اساس اطلاعات فيپا .\r\nص . ع . به انگليسى : Allameh Sayyid Muhammad - Husayn Tabatabai . Collected Treatises\r\nكتاب نامه .\r\nنمايه .\r\nمندرجات : . . . . . . . . . . ج . 3 . حواشى بر بحار الانوار و اصول كافى و مباحث ديگر . -\r\n1 . اسلام - مجموعه ها . اسلام - مقاله ها و خطابه ها . 3 . اسلام - مسائل متفرقه . 4 . شيعه - عقايد . الف . خسروشاهى ، هادى ، 1317 - مصحح . ب . دفتر تبليغات اسلامى حوزه علميه قم . مؤسسه بوستان كتاب . ج . عنوان . د . فروست : كتاب هاى علامه طباطبائى ؛ 15 .\r\n2 ك 2 ط / 6 / 4 BP\r\n08 / 297\r\nش . 15\r\n[ 3 م 2 ط / 5 / 10 BP 
  ]\r\n1391 شماره كتاب شناسى ملى : 2452459\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعه رسائل\r\nجلد سوم\r\nحواشى بر بحار الانوار و اصول كافى و مباحث ديگر\r\nعلامه سيد محمد حسين طباطبائى\r\nبه كوشش : سيد هادى خسروشاهى\r\nبوستان كتاب\r\n1391\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nمجموعه رسائل / جلد سوم\r\nحواشى بر بحار الانوار و اصول كافى و مباحث ديگر\r\nنويسنده : علامه سيد محمد حسين طباطبائى / به كوشش : سيد هادى خسروشاهى\r\nناشر : مؤسسه بوستان كتاب\r\n( مركز چاپ و نشر دفتر تبليغات اسلامى حوزه علميه قم )\r\nليتوگرافى ، چاپ و صحافى : چاپخانه مؤسسه بوستان كتاب\r\nنوبت چاپ : اول / 1391 / شمارگان : 1000 / بها : 5500 تومان\r\nتمامى حقوق محفوظ است\r\nprinted in the Islamic Republic of Iran\r\nدفتر مركزى : قم ، خ شهدا ( صفائيه ) ، ص پ 917 / 37185 ، تلفن : 7 - 7742155 نمابر : 7742154 تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروش عمده و مركز اطلاع رسانى : قم ، چهار راه شهدا ، جنب ورودى دفتر تبليغات اسلامى ، تلفن : 7743179\r\nفروشگاه شماره 2 : تهران ، ميدان فلسطين ، خ طوس ، كوچه تبريز ، پلاك 30 ، تلفن : 88956922 - 09395992089\r\nفروشگاه شماره 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شماره 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شماره 5 : اصفهان ، ميدان انقلاب ، جنب سينما ساحل ، تلفن : 2221712\r\nپخش پكتا ( پخش كتب اسلامى و انسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن : 88940303\r\nاطلاع از تازه هاى نشر از طريق پيام كوتاه ( SMS ) ، با ارسال شماره همراه خود به 10002155 و يا ارسال درخواست به :\r\nپست الكترونيك مؤسسه : E - mail : info @ bustaneketab . com\r\nجديدترين آثار مؤسسه و آشنايى بيشتر با آن در وب سايت : http : / / www . bustaneketab . com\r\nبا قدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار / دبير شوراى كتاب : جواد آهنگر / ويراستار : ابوالفضل طريقه دار / چكيده عربى : سهيله خائفى / چكيده انگليسى : مريم خائفى / فيپا : مصطفى محفوظى / مسئول واحد حروف نگارى : احمد مؤتمنى / اصلاحات حروف نگارى : مژگان فرمانى و الهام قره گزلو / صفحه آرايى : حسين محمدى احمد مؤتمنى / كارشناس و كنترل نمونه خوانى : محمد جواد مصطفوى / نظارت و كنترل آماده سازى : ولى قربانى / كنترل فنى صفحه آرايى : سيد رضا موسوى منش / كارشناس طراحى و گرافيك و طراح جلد : مسعود نجابتى / مدير توليد : عبدالهادى اشرفى / اداره آماده سازى : حميدرضا تيمورى / اداره چاپخانه : مجيد مهدوى و ساير همكاران ليتوگرافى ، چاپ و صحافى / سيد محمود خسروشاهى و ساير همكاران مركز بررسى هاى اسلامى .\r\nسرپرست مؤسسه\r\nاسماعيل اسماعيلى\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nجلد سوم\r\nمجموعه رسائل جلد ( 3 )\r\n\r\nمقدمه\r\n. . . پس از تأخيرى طولانى و غير ارادى ، اينك جلد سوم « مجموعهء رسائل » مرحوم استاد علامه طباطبائى ، تقديم علاقمندان مىگردد . اين مجموعه شامل چند رساله يا بحث است كه هر كدام به تناسبى ، توسط استاد ، به عربى نوشته شده و سپس توسط بعضى از تلامذه ايشان ، به فارسى ترجمه شده‌اند .\r\nبخش اول و دوم شامل ترجمه تعليقاتى چند از استاد علامه بر دو كتاب ارزشمند :\r\nبحارالانوار « علامه مجلسى » و اصول كافى « شيخ كلينى » است كه در زمان تجديد چاپ آن دو دائرةالمعارف گران‌سنگ ، به درخواست بعضى از علاقمندان ، مرقوم شد و در پاورقىها درج گرديد . . . اما متأسفانه نقد علمى - منطقى بعضى از آراء و نظريات مؤلفان بزرگوار ، از طرف علامه ، با هجمه عجيبى از قم و نجف ، روبه‌رو گرديد كه در نتيجه مرحوم استاد علامه مجبور شد از ادامهء نقد و بررسى و يا اضافه تعليقات بر مجلدات بعدى ، خوددارى كند و بدين ترتيب خسارت بزرگى بر دنياى علم و دانش شيعى وارد آمد كه ديگر ، و هرگز ، قابل جبران نخواهد بود . . . .\r\nالبته هدف استاد بزرگوار از نقد علمى يك برداشت علامهء مجلسى ، درواقع ادامهء روش « بحث » معمول بين علما و فضلا حوزه‌هاى علميه شيعى بود ، اما متأسفانه بعضى از متحجران كه همواره مانع از روشن شدن حقايق و پيشرفت علم و دانش\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nبوده‌اند ، با قيام ! و اقدام خود عليه اين پرتوافكنى ، از اين فيض جوشان علمى ناشى از دانش و آگاهى ، حريت و آزاد انديشى ، جلوگيرى نمودند .\r\n. . . اصولًا علامه طباطبائى علاوه بر مدارج علمى بالا ، در زمينه « آزاد انديشى » در آن مرحله از اوج قرار داشت كه « فيلسوف آزاد انديش » ناميده شد . . كه يكى از شاگردان برجسته ايشان ، جناب آقاى دكتر غلامحسين دينانى ، در اين رابطه مىگويد :\r\n« . . . مرحوم علامه طباطبائى استاد بزرگ و عالى مقام ، شخصيتى است كه اگر به حوزه قم وارد نمىشد ، نمىدانم براى قم و حوزه آن به طور كلى و براى شخص من به صورت جزئى ، چه اتفاقى مىافتاد ؟ علامه طباطبائى امروز در ايران شناخته شده است . همه او را مىشناسند ؛ شخص گمنامى نيست . شاگردانش در سطوح مختلف مصدر امورند ؛ چه امور علمى و چه امور اجرايى . او در اين كشور منشأ آثار زيادى است ؛ ولى معتقدم آن چنان كه بايد ، هنوز شناخته شده نيست . اهل تفسير او را با تفسير كبير الميزان مىشناسند كه البته مهم است و يكى از بهترين و مهم‌ترين تفاسيرى است كه تاكنون بر قرآن كريم نوشته شده است ؛ عده‌اى او را به عنوان عابد و زاهد و عارف مىشناسند كه دستورات ذكرى به اشخاص داده است و خود نيز اهل ذكر و عرفان بود و استادانش عارف بودند ، مثل مرحوم قاضى طباطبائى . كسانى كه با علامه آشنايى دارند ، مقام عرفانى او را مىدانند ، هرچند كه در زمينه عرفان ، اثر روشن و شايعى به صورت مستقيم منتشر نكرد ؛ ولى گفتار و كردارش همه عرفانى بود و همه ديده‌اند . زهد و عرفان و ادبش بى نظير بود . او در برخورد با شاگردان و غير شاگردان و مقوله ادب ، نمونه بود .\r\nمقام فلسفى او را نيز همه مىدانند . بسيارى از رجال كشور در فلسفه شاگردش بوده‌اند . بزرگان و فيلسوفان فعلى ، در حوزه و جاهاى ديگر غالباً شاگردان او هستند .\r\nكتاب بداية الحكمه و نهاية الحكمه ايشان در دسترس است و همه مىخوانند و مقام فلسفى ايشان را نشان مىدهد و همچنين تعليقاتى كه بر اسفار ملاصدرا و بحارالانوار\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nنوشته است . اين‌ها چيزهايى است كه كسانى كه اهل فلسفه هستند ، مىدانند ؛ لازم نيست كه من بگويم . مرحوم علامه طباطبائى فيلسوف ، مفسر و فقيه است . البته آثار فقهى ايشان چاپ نشده است . ايشان درعلم فقه و اصول آثار فراوان دارد و در زمان خودش از هيچ فقيه و اصولى كمتر نبود . ما كه شاگردان ايشان بوديم ، بارها گفتيم :\r\n« اجازه بدهيد اين آثار را چاپ كنيم . » پاسخ ايشان اين بود كه : « من به الكفايه هست » ، منظورشان اين بود كه اگر فقه و اصول واجب كفايى هم باشد ، آقايان هستند كه اين واجب بر زمين نماند . ايشان در ادبيات عرب نيز كم نظير بود . نوشتارشان نشان مىدهد كه چقدر بر ادبيات عرب تسلط دارد و بيشتر به عربى مىنوشت ؛ ولى به فارسى هم مىنوشت و شعرهايشان هم نشان مىدهد كه چقدر ذوق و احاطه به فارسى داشت ؛ شعرهاى ايشان بسيار خوب بود . من نمىخواهم از اين مسائل صحبت كنم .\r\nآن چيزى كه گفته نشده و من كمتر شنيده‌ام يا اصلًا نشنيده‌ام و خودم به عنوان يك شاگرد كه بسيار به ايشان نزديك بو دم ، شاهدش بوده‌ام ، اين است كه علامه طباطبائى يكى از آزادانديش‌ترين مردانى است كه من در طول عمرم تاكنون ديده‌ام و شايد بتوانم بگويم كه : من تاكنون كه در سن پيرىام ، انسانى را به حريت فكرى علامه طباطبائى رؤيت نكرده‌ام ، على الاطلاق !\r\nشايد در كتاب‌ها خوانده باشم كه خيلىها آزادانديش بوده‌اند . با خواندن كار ندارم ، بحثم ديدن است . من تاكنون با انسانى ملاقات نكرده‌ام كه آزاد فكرتر و در حريت فكرى ، آزادانديش‌تر از علامه طباطبائى باشد . عظمت علامه طباطبائى براى من در همين جمله خلاصه مىشود . در اين كه مفسرى كبير است ، شك نيست . همه اذعان دارند ، من هم اذعان دارم . به اين كه فيلسوفى بزرگ است ، همه اذعان دارند ، من هم اذعان دارم . به اين كه عارف و زاهد و مؤدب است ، همه اذعان دارند ، من هم اذعان دارم . علاوه بر ايشان ، عارف و فيلسوف و فقيه و مفسر باز هم داريم و فراوان هم\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nداريم ؛ اما آزادانديش و داراى حريت واقعى فكرى ، كم داريم . شايد هم باشد ، من نديده‌ام . من كسى را به رتبه ايشان در آزادفكرى نديده‌ام . . . » ( كتاب : سرشت و سرنوشت ، چاپ مؤسسه اطلاعات ، گفت‌وگوى جناب كريم فيضى با استاد غلامحسين دينانى ، فصل : مردى به نام طباطبائى ) .\r\nو متأسفانه اين حريت و آزادانديشى را ، اهالى تحجّر و جمود ، در عصر ما برنتافتند و همان‌طور كه همه مىدانيم ، پيش از منع استمرار تحرير تعليقات بر بحارالانوار حتى از ادامهء درس فلسفه او در حوزه علميه قم ، جلوگيرى كرده بودند . . . !\r\nبه هرحال : آنچه كه در بخش اول و دوم اين « مجموعه » آمده است ، ترجمه تعليقات استاد بر بحارالانوار و اصول كافى است كه توسط برادر ارجمند و دوست قديمى ، حجةالاسلام والمسلمين جناب آقاى سيد ابراهيم سيد علوى ، سال‌ها پيش ترجمه شده بود و اكنون و براى نقل در اين مجموعه ، پس از ويرايش مجدد ، در اختيار علاقمندان آثار استاد قرار مىگيرد .\r\n* * * بخش سوم ، بحث استاد در رابطه با تفسير آيات مربوط به ذوالقرنين است كه استاد علامه برداشت خود را درباره اين شخصيت ، باز با همان ديد « آزاد انديشى » ، بيان نموده و نظرى بر خلاف اغلب مفسران پيشين ، اعلام و مرقوم داشته است .\r\nبه هنگام بحث و بررسى اين آيات در درس تفسير - در مسجد مدرسه حجتيه ، قم - كه اين‌جانب نيز به عنوان تلميذى كوچك در آن حضور مىيافتم ، به ايشان عرض كردم كه ابوالكلام آزاد دانشمند معروف شبه قاره هند ، در تفسير خود به نام البيان فى مقاصد القرآن ، ذوالقرنين را همان كورش ايرانى مىداند و اين بحث را جناب دكتر محمد ابراهيم باستانى پاريزى ، به فارسى ترجمه كرده كه به شكل كتابى چاپ شده است .\r\nاستاد بزرگوار ضمن تشكر از يادآورى اين‌جانب ، نسخه كتاب را براى مطالعه از\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nمن خواستند كه متأسفانه نداشتم و نسخه آن در بازار هم به دست نيامد ، اين بود كه استاد بزرگوار نامه‌اى به عنوان جناب باستانى پاريزى نوشتند و نسخه‌اى از آن را - ولو به امانت - خواستند و نامه را توسط بنده به ايشان فرستادند . . . و نتيجه را آقاى باستانى پاريزى در مقدمه چاپ پنجم كتاب خود ، چنين نوشته است :\r\n« مرحوم ابوالكلام آزاد « 1 » نظر ذوالقرنين بودن كوروش را در تفسير خود بيان داشته است . اين‌كه نظر ابوالكلام آزاد صحيح باشد يا نه ؛ مطلبى است كه همه مفسران با آن هم‌رأى و همراه نيستند ، ولى البته همه نيز دلايل او را بى پايه نمىشمارند و رد نمىكنند .\r\nآن روزها كه استاد علامه مرحوم طباطبائى تفسير الميزان را مرقوم مىفرمودند ، چون نسخه‌هاى كتاب ناياب بود ، طى مرقومه‌اى كه با دست لرزان نوشته بودند - و من آن را براى چاپ سوم تحويل چاپخانه دادم و چاپ نشد و متأسفانه اكنون هم در دسترس نيست - از من خواسته بودند كه نسخه‌اى از كتاب را به ايشان برسانم و مخلص نيز تقديم كردم ، وصول آن نامه ، به امضاى حجةالاسلام آقاى سيد هادى\r\n\r\n\r\n","description":"","footnote":"\r\n( 1 ) مولانا ابوالكلام آزاد در سال 1888 ميلادى در سرزمين مكه از پدرى هندى و مادرى حجازى به دنيا آمد . او درسنين كودكى درس نظاميه را در جامعهء ازهر قاهره شروع كرد و دورهء ده ساله را در مدت چهار سال به پايان رسانيد و در سن چهارده سالگى به عنوان مدير مسئول ، روزنامهء لسان الصدق را اداره مىكرد . زمانى كه مولانا شانزده ساله بود يكى از شخصيت‌هاى برجستهء سياسى هندوستان به شمار مىرفت - در كتاب قول فيصل كه تأليف خود مولاناست مىگويد : بهترين سال‌هاى زندگى خود ، يعنى روزهاى شباب را فداى آن عشق كردم كه براى جد و جهد استقلال هندوستان در دل مىپروردم .\r\n. . . در آن موقع وجود مولانا براى حكومت انگليس در هندوستان خيلى خطرناك شد و مولانا براى اولين بار به زندان افتاد . مولانا در آن وقت 26 ساله بود ، هنگامى كه از حبس بيرون آمد فداكارىهاى وى هر روز بيشتر مىشد و طولى نكشيد كه در سال 1923 ميلادى رياست كنگرهء ملى را به دست گرفت . در آن موقع وى 34 سال داشت .\r\nدر تاريخ كنگرهء ملى هندوستان وجود مولانا بى نظير است ، زيرا هيچ كس غير از مولانا در سن 34 سالگى نتوانسته است رئيس كنگره بشود . مولانا در سن 24 سالگى مجله هفتگى « الهلال » را منتشر ساخت و سه سال بعد تفسيرى به نام البيان فى مقاصد القرآن نوشت كه تمام علماى هند به اين تفسير به نظر تحسين نگريسته و مولانا را با اكثريت آرا « امام الهند » ناميدند . .\r\n","page_name":" 13 ","page_number":13},
  {"content":"\r\n\r\nخسروشاهى كه با آقاى طباطبائى همكارى داشته‌اند ، اعلام شد .\r\nمرحوم طباطبائى در تفسير الميزان ، در اين باره مرقوم داشته‌اند : « بعضى گفته‌اند :\r\nذوالقرنين همان كوروش ، يكى از ملوك هخامنشى در فارس است كه در 539 - 560 ق . م . مىزيسته ، و همو بوده كه امپراتورى ايرانى را تأسيس و ميانه دو مملكت فارس و ماد را جمع نمود . بابل را مسخر نمود ، و به يهود اجازه مراجعت از بابل به اورشليم را صادر كرد ، و در بناى هيكل كمك‌ها كرده ، مصر را به تسخير خود در آورد . . . آن‌گاه رو به سوى مشرق نهاده تا اقصى نقاط مشرق پيش رفت . اين قول را بعضى از علماى نزديك به عصر ما ، يعنى سر احمدخان هندى ابداع و مولانا ابوالكلام آزاد در ايضاح و تقريب آن سخت كوشيده است . . . » . « 1 » مرحوم طباطبائى طى هشت صفحه ، كليهء نظريات ابوالكلام را به‌طور خلاصه آورده و در پايان نوشته‌اند : « . . . اين بود خلاصه‌اى از كلام ابوالكلام ، هرچند بعضى اطرافش خالى از اعتراضاتى نيست ، لكن از هر گفتار ديگرى ، انطباقش با آيات قرآنى روشن‌تر و قابل قبول‌تر است . . . » « 2 » و « 3 » البته همان‌طور كه اشاره شد ، دربارهء « ذوالقرنين » نظريات مختلف و گوناگونى ذكر\r\n\r\n\r\n","description":"","footnote":"\r\n( 1 ) . الميزان ، ترجمه موسوى همدانى ، ج 26 ، ص 304 . .\r\n( 2 ) . ايضاً ، ص 311 ، در تفسير كشف الحقايق عن نكت الآيات و الدقايق ، تصنيف ميرمحمد كريم نجل حاج ميرجعفر علوى كه به ترجمه حاج عبدالمجيد صادق نوبرى به چاپ رسيده است ، صحبت ذوالقرنين را مربوط به اسكندر مقدونى ياد كرده ، ولى در حاشيه كتاب نوشته است كه « احوال ذوالقرنين با شرح حال كوروش كبير مطابقت دارد و ذكر نام اسكندر اشتباه تاريخ است . . . » ( ج 2 ، ص 427 ) ، و در ابتداى كتاب چاپ اول نيز ياد كرده است كه از ترجمه باستانى پاريزى درين مورد استفاده شده .\r\nآقاى تابنده گنابادى نيز نوشته‌اند : « . . . نظريه‌اى كه اخيراً مورد تأييد دانشمندان واقع شده ، اين است كه ذوالقرنين همان كوروش كبير است - هرچند كه بيشتر مفسران او را با اسكندر مقدونى يكى مىدانستند و عده‌اى هم او را يكى از ازواء و تبع‌هاى يمن مىگفتند و اين دو نظريه بيشتر از ديگران شهرت داشت . .\r\n( 3 ) . مولانا ابوالكلام آزاد ، كوروش كبير - ذوالقرنين - ، ترجمه دكتر محمد ابراهيم باستانى پاريزى ، ص 13 و 14 ، چاپ پنجم ، تهران 1369 . .\r\n","page_name":" 14 ","page_number":14},
  {"content":"\r\n\r\nشده است . گروهى او را اسكندر مقدونى و عده‌اى يكى از پادشاهان يمن معرفى كرده‌اند و گروه ديگرى آن را كوروش هخامنشى دانسته‌اند و . . . .\r\nبراى مزيد استفاده در اين زمينه به مباحث و رساله‌هاى ذيل رجوع كنيد :\r\nرسالهء : « ذوالقرنين - سد يأجوج و مأجوج » از سيد هبة الدين شهرستانى ( اين رساله براى بار سوم با مقدمه و تعليقات مفيد علامهء چرندابى در تبريز به چاپ رسيده است ) و : « آيات ذوالقرنين » از دكتر شهاب پور و بحث : « مولوى محمد على هندى » ( بحث ايشان را آقاى سيد غلامرضا سعيدى ترجمه كرده كه در آخر رسالهء آقاى دكتر شهاب‌پور چاپ شده است ) و رسالهء « مولانا ابوالكلام آزاد » ( وزير فرهنگ فقيد هند ) مندرج در شماره‌هاى 1 ، 2 و 3 مجلهء ثقافة الهند ، چاپ بمبئى 1950 م . ملخص اين بحث به وسيلهء مرحوم استاد سيد صدرالدين بلاغى ترجمه شده و در « فرهنگ قصص قرآن » ، ص 374 - 359 درج شده است . البته مجموع آن بحث به وسيلهء آقاى « سيف آزاد » از نو به فارسى درآمده و در آخرين شماره‌هاى نشريهء « ايران باستان » درج گشته است . ولى به نظر مىرسد كه كتاب آقاى باستانى پاريزى در اين زمينه ، مستندتر و خواندنىتر است .\r\n* * * بخش چهارم اين مجموعه در رابطه با خلقت انسان نخستين و مسئله تكامل است .\r\nمرحوم استاد علامه طباطبائى براى تكميل بحث خود در تفسير آيات سورهء نساء ، در امر پيدايش نخستين انسان و پاسخى علمى بر نظريه مرحوم دكتر يدالله سحابى كه در كتاب خلقت انسان آن را به تفصيل مطرح ساخته ، اين بحث را مرقوم داشته است .\r\nدر واقع نظريه دكتر سحابى در امر خلقت انسان با نشر كتاب وى در اين زمينه ، مورد توجه محافل مذهبى و روشنفكرى قرار گرفت و در نزد « روشنفكران مسلمان » با مقبوليتى خاص روبه‌رو گرديد ، اما در حوزه‌هاى علمى سنتى ، با نقد و پاسخ همراه شد .\r\nاستاد علامه طباطبائى با استناد به آيات و روايات ، نظريه « ثبوت انواع » را ترجيح\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nداد و بدون ذكر نام دكتر سحابى ، به ردّ استدلال‌هاى وى پرداخت و اين در عمل موجب « مباحثه‌اى » مكتوب گرديد كه ما هر دو بحث را ، در اين مجموعه نقل كرده‌ايم .\r\nلازم به يادآورى است كه مرحوم آيةالله شيخ على مشكينى ، بر خلاف استاد علامه طباطبائى ، نگاه مثبتى به نظريه دكتر سحابى دارد و در واقع مسئله تكامل مورد نظر وى را در جلسات درس تفسير قرآن خود مطرح ساخته و آن را مىپذيرد . و خوشبختانه بحث‌هاى ايشان در اين رابطه نخست به عربى و سپس به زبان فارسى ، در حوزه علميه قم چاپ و منتشر گرديده است .\r\nبراى روشن شدن بيشتر اين مسئله كه البته از لحاظ مذهبى و علمى ، موضوع با اهميتى است ، بى مناسبت نيست كه اشارتى بيشتر به عمل آيد :\r\n. . . مرحوم دكتر سحابى هدف خود را از تأليف كتاب خلقت انسان چنين توضيح مىدهد :\r\nمنظور ما در اين كتاب ، مطالعه در آيات قرآن از نظر خلقت انسان و موجودات زنده ، با استفاده از نتايج علمى تكاملى روز مىباشد ، و همان‌طور كه در مقدمهء نشريهء « قرآن و تكامل » متذكر شده‌ايم ، اگر در بررسى و تفسير آيات الهى اطلاعات و نتايج مسلمهء علمى را نيز به عنوان مفتاح به كار بريم ، حقايق تازه‌اى از منبع پرفيض قرآن براى ما جلوه مىكند كه هم بينش ما را به گوشه‌اى از دستگاه بى انتهاى كائنات زيادتر مىكند ، و هم خضوع و ايمان ما را نسبت به آفريدگار دانا و تواناى آن ، بيشتر و محكم‌تر مىسازد .\r\nاز اين جهت بى مناسبت نيست كه پيش از بحث در آيات ، خلاصه‌اى از مباحث علوم زيستى ، راجع به انواع موجودات زنده و ساختمان تشريحى آنها را به زبان ساده بيان نموده و نتايجى را كه از مطالعهء راجع به پيوستگى نسلى و تكاملى آنها به دست آورده‌اند ، مختصراً يادآور شويم . . . در بخش اول كتاب ، شواهدى از علوم زيستى در زمينهء تغيير تدريجى صفات طبيعى موجودات زنده را اجمالًا ذكر خواهيم كرد ؛ و در\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nبخش دوم بعضى آيات قرآن را كه مبين مدارج خلقت انسان و ساير جانداران است مورد مطالعه قرار خواهيم داد . » « 1 » دكتر سحابى كتاب خود را در دو بخش ، و هر بخش را در چند فصل تنظيم كرده است :\r\nبخش اول : شواهدى از علوم حياتى براى بيان تغيير و تكامل موجودات زنده :\r\nفصل اول - شواهدى از تشريح تطبيقى در بيان پيوستگى انواع ؛ فصل دوم - جنين‌شناسى تطبيقى ؛ فصل سوم - شواهدى از فسيل‌شناسى بر تكامل تدريجى موجودات .\r\nبخش دوم : بررسى بعضى از آيات قرآن از نظر خلقت انسان : فصل اول - انسان و آدم در قرآن ؛ فصل دوم - پيوستگى انسان و ساير موجودات از نظر قرآن ؛ فصل سوم - خلقت آدم و برگزيدگى او . در فصل سوم به عنوان مقدمه به زندگى حضرت عيسى مسيح و سوابق نسلى او ، و مادرش حضرت مريم پرداخته و پس از خلاصه و نتيجه‌گيرى اين موضوع ، مسئلهء برگزيدگى آدم را آورده است ، و از جهت برگزيدگى نخستين پيامبر را با آخرين پيامبر ( پيش از پيامبر خاتم ) مقايسه مىكند ، زيرا وجه اشتراك هر دو پيامبر برگزيده ، بدون پدر بودن آنان است .\r\nكتاب خلقت انسان ، در سال 1346 ، پس از آزادى دكتر سحابى از زندان منتشر گرديد و بازتاب‌هاى وسيعى در حوزه‌هاى علميه و دانشگاه و محافل روشنفكرى و غير روشنفكرى داشت . اما از همهء آنها مهم‌تر ، دو بازتاب مخالف و موافق در حوزهء علميه قم بود ؛ بازتاب مخالف از طرف علامهء طباطبائى ابراز گرديد كه در تفسير الميزان ، مطالبى در رد كتاب خلقت انسان مرقوم داشت . « 2 » و بازتاب موافق درس‌هاى آيةالله مشكينى دربارهء « تكامل انسان در قرآن » بود كه بعدها به شكل كتابى مستقل در آمد .\r\n\r\n\r\n","description":"","footnote":"\r\n( 1 ) . خلقت انسان ، تأليف دكتر يدالله سحابى ، ص 7 و 8 ، ناشر : شركت سهامى انتشار . .\r\n( 2 ) . رجوع شود به تفسير الميزان ، ج 16 ، ص 269 - 274 تحت عنوان : سخنى در پيدايش انسان نخستين . .\r\n","page_name":" 17 ","page_number":17},
  {"content":"\r\n\r\nدكتر سحابى در پاسخ به علامه طباطبائى ، در دىماه 1348 رساله‌اى در 30 صفحه منتشر كرد كه در چاپ سوم خلقت انسان تحت عنوان « بحث و توضيح اضافى » آن را به ضميمهء كتاب منتشر ساخت ، كه در آن چنين آمده است :\r\n« ضمناً بى مناسبت نيست كه در همين جا متذكر شويم ، مطالبى را كه در كتاب خلقت انسان راجع به آفرينش انسان و آدم مورد بحث و اظهارنظر قرار داده‌ايم ، مطلقاً به استناد نتايج علمى روز نيست و هرگز نخواسته‌ايم بيان اعلاى قرآن را در تأييد اطلاعات علمى متغيّر روز قرار دهيم ، بلكه : كوشش نموده‌ايم تا حقايق قطعى از علوم زيستى را ، تا اندازه‌اى كه بدان دسترسى داشته‌ايم ، وسيله و يا مفتاحى براى امكان بررسى دقيق‌تر و دريافت بيشتر از آيات قرآنى قرار دهيم ، و آنچه در آن كتاب نتيجه‌گيرى و اظهارنظر شده ، جز از مفاهيم كلمات و سياق عبارات و مخصوصاً استفاده از مضامين مشابه و هم مضمون ديگر نبوده و در اين يادداشت هم غير از تبعيت از همان روش اظهارنظر نمىكنيم . »\r\nدكتر سحابى در ادامهء اين بحث و توضيح اضافى ، مىنويسند :\r\n« پس از انتشار كتاب خلقت انسان گاهى چنين مسموع مىشد كه كتاب مزبور در تأييد و توضيح نظريهء داروين است . چنين تذكرات مسلماً از طرف افرادى بوده كه يا كتاب مزبور را خود نخوانده و يا لااقل در مقدمهء بخش اول و دوم آن دقت كافى ننموده‌اند و اگر مطالعه و دقت لازم صورت مىگرفت ، چنين تشخيص و قضاوتى را در مورد آن كتاب نمىنمودند . » « 1 » در اين كتاب از 98 آيهء قرآن استفاده و استناد شده است : 46 آيه براى استفاده از مفاهيم كلمات و جملات آنها در بيان هر موضوع تكاملى ، و 52 آيه از مفاهيم آنها به عنوان مكمل منظور خويش در هر بحث كتاب بهره گرفته است .\r\n\r\n\r\n","description":"","footnote":"\r\n( 1 ) . خلقت انسان ، ص 181 و 187 . .\r\n","page_name":" 18 ","page_number":18},
  {"content":"\r\n\r\nاز مرحوم دكتر سحابى رسالهء ديگرى به نام « قرآن و تكامل » نيز منتشر گرديده است كه بحث آن ، چنان‌كه از نام آن پيداست ، دربارهء تكامل تدريجى انسان مىباشد ، و در سال 1365 بخش دوم كتاب خلقت انسان تحت عنوان « خلقت انسان در بيان قرآن » منتشر شده است ، با اين تفاوت كه فصل دوم كتاب از فصل سوم جدا شده به عنوان فصل دوم : خلقت تدريجى و تكاملى انسان آمده است و فصل سوم : پيوستگى آفرينش انسان و ساير موجودات از نظر قرآن و فصل چهارم : خلقت آدم و برگزيدگى اوست . « 1 » البته لازم به يادآورى است كه بحث جديد مرحوم دكتر سحابى در پاسخ به نظريه استاد علامه طباطبائى ، و در تفسير بعضى از آيات ، قابل نقد و بررسى است ، ولى چون خود استاد علامه طباطبائى در زمان حيات ، و در پاسخ اين‌جانب ، ادامه بحث را ضرورى نديدند ، در اين‌جا به آن پرداخته نمىشود و هدف ما « نقل متون » براى اطلاع طلاب و فضلا حوزه‌هاى علميه است كه به يارى حق ، به آن اقدام مىشود .\r\nرساله پنجم و پايانى جلد سوم مجموعهء رسائل و بحث‌هاى مرحوم استاد علامه طباطبائى درباره اعجاز و معجزه از ديدگاه قرآن مجيد است كه اين مباحث با ويراست دو نفر از فضلاى محترم : حجةالاسلام جناب شيخ على اكبر مهدىپور و جناب عليرضا ميرزا محمد ، « 2 » در سال 1362 از سوى « مؤسسه علمى - فرهنگى علامه طباطبائى » و به عنوان نخستين رساله از مجموعه « رسائل صدگانه » استاد ، منتشر شده است .\r\nهدف همكاران آن مؤسسه و مرحوم مهندس عبدالباقى - فرزند ارشد استاد علامه - در آن دوران از ايجاد آن مؤسسه ، سروسامان دادن به چاپ آثار استاد علامه و نشر مباحث گوناگون و مرتبط با يكديگر ، در ضمن « يكصد رساله » بود كه متأسفانه مانند\r\n\r\n\r\n","description":"","footnote":"\r\n( 1 ) . براى تفصيل درباره هدف دكتر سحابى از تأليف كتاب خلقت انسان به مقاله برادر ارجمند و گرامى جناب آقاى دكتر سيد محمد مهدى جعفرى در « يادنامه دكتر سحابى » صفحه 403 به بعد . . . چاپ تهران 1377 مراجعه شود . .\r\n( 2 ) جناب ميرزا محمد مقدمه مشروحى نيز بر رساله مزبور نوشته است . .\r\n","page_name":" 19 ","page_number":19},
  {"content":"\r\n\r\nاغلب برنامه‌ها و طرح‌هاى مفيد ، در همان آغاز به پايان رسيد . . . و از اين مجموعه صد رساله هم فقط همين يك رساله مربوط به اعجاز و معجزه انتشار يافت ! كه البته نسخ آن هم ناياب گرديد و ما تنها نسخه موجود در كتابخانه جناب مهدى پور را به لطف ايشان ، به دست آورديم كه پس از ويرايشى ديگر ، در جلد سوم مجموعه رسائل علامه نقل مىگردد .\r\nاميدوارم كه در كل ، مباحث جلد سوم « مجموعه رسائل » استاد علامه ، مورد توجه علاقمندان و فضلا و طلاب حوزه‌هاى علميه قرار گيرد و در عين حال انتظار دارد كه اساتيد و فرهيختگان حوزه از نقد و تذكر اصلاحى ، در تكميل آثار علامه و رفع نواقص احتمالى ، دريغ نورزند .\r\nو للّه الحمد\r\nسيد هادى خسروشاهى\r\nقم ، مركز بررسىهاى اسلامى\r\nفروردين 1391\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nعلامه سيد محمد حسين طباطبائى\r\n\r\n11 . تعليقات‌بر : بحارالانوار\r\nترجمه :\r\nسيدابراهيم سيدعلوى\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\nدرباره تعليقات بر بحارالانوار\r\nتعليقات علامه طباطبائى بر شش جلد نخستين و قسمتى از اول جلد هفتم ، چاپ جديد بحارالانوار به نوشته آقاى سيد ابراهيم سيدعلوى 67 مورد و به رأى آقاى محسن كديور 88 تعليقه و به گفته آقاى احمد عابدى 84 پاورقى است ، كه غالباً بسيار كوتاه و خلاصه ، اما پرعمق و پرمحتوا هستند . « 1 » دو تعليقه علامه در ص 100 و 104 جلد اول « بحار » ، در تفسير و تحليل معناى عقل است كه با بررسى فلسفى علمى ، موجب جنجالى گرديد كه علامه طباطبائى را از نوشتن تعليقات بر مجلدات بعدى باز داشت . . . .\r\nآقاى عابدى در بحث تحقيقى خود ، در كتاب مرزبان وحى و خرد « 2 » فهرست كل تعليقات علامه طباطبائى بر بحارالانوار را ، علاوه بر دو تعليقه جلد اول كه به آن‌ها اشاره شد ، چنين بيان مىكند :\r\n\r\n\r\n","description":"","footnote":"\r\n( 1 ) . مرزبان وحى و خرد ، مقاله آقاى عابدى تحت عنوان : « نگاهى به تعليقات علامه طباطبائى بر بحارالانوار » ، ص 671 . .\r\n( 2 ) . كتاب ، يادنامه‌اى به قلم اساتيد و فضلاى محترم درباره استاد مىباشد و به مناسبت يكصدمين سال تولد استادعلامه ، در سال 1381 ش . از مؤسسهء بوستان كتاب ، ( مركز چاپ و نشر دفتر تبليغات اسلامى ) ، در 750 صفحه منتشر شده است . .\r\n","page_name":" 23 ","page_number":23},
  {"content":"\r\n\r\n1 . در دو مورد علامه مجلسى « تمايل » به مسئله تحريف قرآن نشان مىدهد كه علامه طباطبائى ، به حق از عدم تحريف قرآن حمايت مىكند ( ج 1 ، ص 135 و ج 2 ، ص 104 ) .\r\n2 . تعليقات متعدد ، درباره بحث‌هاى توحيدى : مراتب توحيد ( تعليقه ج 2 ، ص 185 ) ، براهين توحيد ( ج 3 ، ص 62 ) ، معناى توحيد ( ج 3 ، ص 209 ) ، كيفيت تقدم خداوند بر خلق ( ج 4 ، ص 302 ) ، عينيت صفات با ذات مقدس ( ج 4 ، ص 62 و 86 ) ، اسم بودن اسماى الهى ( ج 3 ، ص 143 و ج 4 ، ص 167 ) ، رؤيت و لقاى خداوند ( ج 4 ، ص 137 ) و شايد مفصل‌ترين تعليقه علامه طباطبائى تعليقه‌اى است كه بر بحث « اراده » در ( ج 5 ، ص 111 ) دارد . مسئله بداء ( ج 4 ، ص 131 ) . علامه مجلسى معتقد است كه : « انسان خالق اعراض » است و علامه طباطبائى به شدت آن را رد مىكند ( ج 4 ، ص 148 ) .\r\n3 . معناى خواب وبيدارى نسبت به قيامت ( ج 2 ، ص 52 و ج 6 ، ص 280 ) .\r\n4 . معناى ترديد ائمه عليهم السلام ( ج 2 ، ص 174 ، 176 و 177 ) .\r\n5 . حجيت عقل ( ج 2 ، ص 314 ) .\r\n6 . ورود اهل سنت به بهشت ( ج 3 ، ص 8 ) .\r\n7 . كيفيت شكل‌گيرى لغات و واضع لغت و تعيّنى نه تعيينى بودن « وضع » ( ج 3 ، ص 82 ) .\r\n8 . عدم تشابه در افراد انسان و حيوان ( ج 3 ، ص 87 ) .\r\n9 . تفاوت بين ادراك كليات با فكر و انديشه ( ج 3 ، ص 110 ) .\r\n10 . تجرد نفس ( ج 3 ، 151 ) .\r\n11 . تأثير نجوم در حوادث زمينى ( ج 3 ، ص 180 ) .\r\n12 . حُجُب ( حجاب‌ها ) ( ج 3 ، ص 327 ) .\r\n13 . تفسير « أمر بين‌الأمرين » ( ج 5 ، ص 18 و 83 ) .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n14 . تبيين معناى « قضا و قدر » ( ج 5 ، ص 105 و 112 ) .\r\n15 . تفسير « رزق » ( ج 5 ، ص 149 ) اين بحث يكى از زيباترين و پرمحتواترين تعليقات استاد علامه طباطبائى است .\r\n16 . كيفيت استناد شرور و جاىگاه آن‌ها در نظام تكوين ( ج 5 ، ص 161 و 207 ) .\r\n17 . روايات « عالم ذر » بيان لسان حال است ( ج 5 ، ص 257 ) .\r\n18 . علم « افاضه » است نه « فعل انسان » ( ج 5 ، ص 224 ) .\r\n19 . عدم تزاحم در بهشت و عدم تنافى بين رواياتى كه مربوط به چگونگى حيات فرزندان مؤمنان در بهشت و عدم نياز به « جمع » اين‌گونه روايات ( ج 5 ، ص 29 ) .\r\n20 . خلط بحث عقلى و لفظى در بحث وعد و وعيد ( ج 6 ، ص 8 ) .\r\n21 . محال بودن تناسخ در بدن عنصرى و امكان آن در بدن مثالى ( ج 6 ، ص 271 ) .\r\n22 . زمان موهوم ( ج 6 ، ص 330 ) .\r\n23 . عذاب بر روح است يا بدن ؟ ( ج 7 ، ص 38 ) .\r\n24 . جعلى بودن بعضى از احاديث ، مثل احاديث منقول در ( ج 7 ، ص 45 ؛ ج 6 ، ص 291 ، و 290 ؛ ج 3 ، ص 56 ، 249 و 252 ) .\r\n25 . تعليقاتى مربوط به « حديث‌شناسى » ؛ مثلًا نقل به معنا شدن برخى روايات يا اشتباهاتى كه در نقل روايات پيش آمده است و اضافاتى كه از كلمات راويان است ، ولى به حديث اضافه شده‌اند ( ج 4 ، ص 167 ، ج 3 ، ص 56 و 306 و ج 2 ، ص 160 ) .\r\n26 . اشاره به فلسفه عالى و عامى ( ج 3 ، ص 267 و ج 4 ، ص 164 ) .\r\nبه طور كلى مىتوان ويژگىهاى تعليقات استاد علامه طباطبائى بر بحارالانوار را در چند امر خلاصه كرد :\r\n1 اختصارگويى ؛\r\n2 . عدم نقل قول ؛\r\n3 . دقت‌هاى عقلى فلسفى ؛\r\n\r\n","description":"","footnote":"","page_name":" 25 ","page_number":25},
  {"content":"\r\n\r\n4 . تلاش براى جمع بين عقل و نقل ؛\r\n5 . كمك گرفتن از ساير روايات براى فهم معانى حديث ؛\r\n6 . احتياط زياد در روايات و زود نسبت جعل ندادن به حديث ؛\r\n7 . تعليقات نوعاً مربوط به تفسير و نظريه علامه مجلسى است نه اصل روايات ؛\r\n8 . كافى ندانستن نظريات يا كلمات مجلسى ، نه باطل بودن آن‌ها ؛\r\n9 . اعتقاد به فلسفه و فيلسوفان متأله ؛\r\n10 . ناخرسندى از تفسير احاديث ، توسط اخبارىها . « 1 » . . . پس از اين اشاره اجمالى ، به كليات تعليقات علامه بر بحارالانوار ، اينك ترجمه خلاصه مطالب علامه مجلسى و توضيحات و تعليقات علامه طباطبائى ، كه توسط حجةالاسلام و المسلمين جناب آقاى سيد ابراهيم سيد علوى - حفظه اللّه - انجام گرفته ، تقديم علاقه‌مندان مىگردد .\r\nسيدهادى خسروشاهى\r\nقم : 10 / 1 / 86\r\n\r\n\r\n","description":"","footnote":"\r\n( 1 ) . مرزبان وحى و خرد ، ص 682 . ( براى مزيد استفاده در اين زمينه ، به بحث جناب عابدى در آن كتاب مراجعه شود ) . .\r\n","page_name":" 26 ","page_number":26},
  {"content":"\r\n\r\n\r\nمقدمه\r\nبسيارى از مسائل و موضوعات علمى ، فلسفى ، حديثى و . . . آن‌جا كه از اوليات و بديهيات و يا از ضروريات دينى و اسلامى نباشند ، هم‌چنان بعد نظرى دارند ، يعنى داراى قطعيت و جزميت نمىباشند . و از نظر علمى و فكرى و عقلانى ، ميدانى وسيع داشته و هر محقق و پژوهنده‌اى مىتواند توسن انديشه خود را در گستره ميادين فكر و نظر بتازاند و طاير تفكر و تعمل انديشارى را در اوج آن‌ها به پرواز درآورد . و بديهى است كه منطق قوىتر و برهان قاطع‌تر مقدم خواهد بود ، و در اين دادگاه علمى ، وجدان سالم و ناآلوده به منيت داور مىباشد . و اين ، عبارت اخراى باز بودن باب اجتهاد است كه در آيين اسلام ، تعبد و تقليد جز در جاى خود و آن‌جا كه باب اجتهاد بسته و عقل و انديشه انسان به دريافت حقيقت راهى ندارد ، محكوم و نادرست است .\r\nاز ديگر سو ، در گفت‌وگوهاى علمى و در مباحثات و مناظراتى كه ميان متخصصان و صاحب‌نظران صورت مىگيرد ، نزاكت كلام و سلامت برخورد ، بايد اصل باشد و هرگز عنان بيان و بنان را نبايد از دست داد و نيز نبايد با پرخاش و برخورد تند ، طرف را از ميدان به در كرد ، زيرا اين ، شيوه خداپسندانه نيست و با مقام و منزلت والاى انسانى ، متناسب نمىباشد . خداوند متعال\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nدعوت ، تبليغ و مناظره را فقط بر پايه حكمت ، پند و اندرز و جدال احسن مجاز دانسته و بس :\r\n « ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ » ؛  « 1 »\r\nبخوان به راه پروردگارت با حكمت و پند نيكو و جدال كن با ايشان به شيوه‌اى زيباتر .\r\nو اساساً توصيه اخلاقى همين است كه هر گاه انسانى عقيده و نظر خود را حق بداند ، بايد از جنجال آفرينى و قيل و قال بپرهيزد :\r\nأوْرَعُ النَّاسِ مَنْ تَرَكَ الْمِراء وَ ان كَان مُحِقَّاً ؛ « 2 »\r\nپارساترين مردم كسى است كه مراء و جدال را هر چند كه بر حق باشد ترك كند .\r\nنكته سوم اين كه : منشأ اختلاف بينش‌ها و ديدگاه‌ها در مسائل علمى و نظرى كه احياناً به اختلاف سليقه تعبير مىشود ، چيست ؟ آيا منشأ اين تفاوت ، جز ميزان استعدادهاى ذاتى ، و عوامل گوناگون تربيتى ، محيطى ، اجتماعى و فرهنگى است ، كه اصولًا در شكل‌گيرى كيان شخصيتى هر فرد ، تأثير مستقيم و غير مستقيم دارند ؟ !\r\nچنان‌كه در قرون معاصر به رأى العين مىبينيم كه بينش دو تحصيل كرده : يكى در حوزه‌هاى علمى اسلامى و ديگرى در دانشگاه‌هاى غرب ، كاملًا متفاوت است ، و منشأ آن را لااقل در علوم مقدماتى و زمينه‌هاى ذهنى و محيطى بايد جست‌وجو كرد .\r\nو حتى در حوزه‌هاى علمى اسلامى هم گاهى دو عالم كه يكى در چهارچوب تخصص محض به تحقيق و پژوهش پرداخته با فرد ديگرى كه احياناً ذوفنون بوده و\r\n\r\n\r\n","description":"","footnote":"\r\n( 1 ) . نحل ، آيه 125 . .\r\n( 2 ) . محمدباقر مجلسى ، بحارالانوار ، ج 2 ، ص 127 . .\r\n","page_name":" 28 ","page_number":28},
  {"content":"\r\n\r\nبا برخى دانش‌هاى نظرى عقل خود را مأنوس ساخته كاملًا اختلاف سليقه و تفاوت بينش داشته‌اند . به نمونه‌اى اشاره مىشود :\r\nفقيه متبحر ، صاحب جواهر در مسئله رضاع و تحليل فروع آن ، در پايه مسئله سوم با انتقاد تندى با ميرداماد ، آن دانشمند پرآوازه و پر آثار در افتاده و چنين مىنويسد :\r\n« هر كس رسالهء داماد را ملاحظه كند به تعجب دچار مىشود و به توهّم و اشتباه علما پى مىبرد و هم‌چنين به نادرستى مطالب رسالهء جدم مرحوم مبرور آخوند ملا ابى الحسن شريف ، وقوف پيدا مىكند ، هر چند كه ميان آن دو رساله فاصلهء بسيارى وجود دارد ، زيرا اگر فقيهى سخنى گفتنى داشته باشد ، همان چيزى است كه مرحوم جدم فرموده است نه آنچه سيد در رساله‌اش قلمى كرده ، چون آن چيزى است كه برازنده نيست از كوچك‌ترين طلبه شنيده شود تا چه رسد از عالمان و فقيهان ! » « 1 » به نظر مىرسد ، راز اختلاف سليقه و بينش اين دو عالم بزرگ ، در تمحض و ذوفن واحد بودن صاحب جواهر ، و ذوفنون بودن ميرداماد و تأثر او از مشرب فلسفه است .\r\nزيرا از قول بزرگى نقل كرده‌اند كه گفت : « غَلَبتُ كلَ ذي فُنونٍ وَ غَلَبَني ذُوفَنّ واحِد ؛ غلبه يافتم بر هر كه ذوفنون و عالم چند رشته است ، ليكن متخصص فن واحد و رشتهء خاص بر من چيره گشت . »\r\nچه ايراد داشت كه صاحب جواهر كه مطالب ميرداماد را نپسنديده تنها با دليل و ذكر برهان به رد و نقض سخنان او مىپرداخت و يا حداقل مىگفت اين مطالب بعد فقاهتى ندارد و يا اصلًا به آن‌ها تعرض نمىكرد و كريمانه از كنار آن‌ها مىگذشت و آن تعبير تند و تيز را به كار نمىبرد .\r\n\r\n\r\n","description":"","footnote":"\r\n( 1 ) . محمد حسن نجفى ، جواهر الكلام ، ج 29 ، ص 323 . .\r\n","page_name":" 29 ","page_number":29},
  {"content":"\r\n\r\n\r\nنمونه ديگر\r\nيكى از نويسندگان متتبع مىنويسد : « يكى ديگر از علما و حكما و مفسرين معاصر ، در تعليقات خود بر كتاب بحارالانوار چاپ جديد ، گاهى به كنايه و زمانى به صراحت انتقاداتى به بيانات علامه مجلسى بر اخبار دارند كه اولًا :\r\nمربوط به اختلاف سليقه دو عالم بزرگوار ، يكى حكيم و ديگرى اخبارى است و ثانياً : انتقادهاى ايشان مورد قبول مراجع عالىقدر شيعه واقع نشده . . . اختلاف نظر بين علما و دانشمندان هميشه وجود داشته و گاهى اين تضاد فكرى به حدى دامنه‌دار شده است كه يكى از آن‌ها ديگرى را بىسواد ، جاهل و حتى بىدين شمرده است . » « 1 » به نظر مىرسد در سخن اين دانشمند ، چند جاى تأمل وجود دارد :\r\n1 . اصطلاح اخبارى در مقابل اصولى است و ظاهراً علامه مجلسى محدث بوده است نه اخبارى به معناى ضد اصولى ، گر چه در برخى پاورقىهاى استاد علامه طباطبائى ايهام به اخبارىگرى مجلسى وجود دارد ؛\r\n2 . انتقادها و تعليقات استاد طباطبائى از سوى يكى از مراجع تقليد وقت روى مصلحت موقوف شد تا جو ناسالم به وجود نيايد و اين بدان معنا نيست كه آن تعليقات مورد قبول آن مرجع بوده يا نبوده كه مباحث علمى و نظرى با منطق و برهان بايد مردود و يا مقبول باشد ؛\r\n3 . چنان‌كه ذكر شد ، اختلاف سليقه و مشرب و ديدگاه دو و يا چند دانشمند ، مجوز آن نمىشود كه يكى ديگرى را به جاى برهان و دليل با كلمات تند و تحريك كننده مانند : بىدين و نادان مورد خطاب قرار دهد .\r\n\r\n\r\n","description":"","footnote":"\r\n( 1 ) . سيد مصلح‌الدين مهدوى ، زندگىنامه علامه مجلسى ، ج 1 ، ص 97 . .\r\n","page_name":" 30 ","page_number":30},
  {"content":"\r\n\r\n\r\nفلسفه چيست ؟\r\nبسيارى از حساسيت‌هاى فرهنگى ، ناشى از جا نيفتادن معناى برخى كلمات و اصطلاحات و يا سوء تفسير و برداشت آن‌هاست كه اگر معناى واقعى و يا اصطلاحى آن كلمه‌ها روشن شود نزاع فيما بين بر طرف شده و جوّ ناسالم از ميان مىرود . پس بايد ديد فلسفه چيست و مراد از حكمت كدام است ؟ در ذيل بيان برخى از ادبا و لغت‌شناسان نقل مىگردد :\r\nدر المعجم الوسيط آمده است : « فلسفه عبارت است از مطالعه و بررسى مبادى نخستين و دانستنىهاى اولى و تفسير عقلانى شناخت ، و قبلًا همهء علوم بشرى را شامل مىشد و در عصر حاضر فقط بر منطق ، اخلاق و زيباشناسى و دانش ماوراء طبيعت ، اطلاق مىشود . » « 1 » و در جاى ديگر : « فلسفه از كلمهء يونانى « فيلوسوفيا » ؛ عشق به حكمت ، علم به حقايق اشياء و روابط آن‌ها با يك‌ديگر و فهم ارزش‌ها و مفاهيم و شناختن نفس انسان و كسب بصيرت در تعيين مقاصد او معنا شده و عالم فلسفه را فيلسوف نامند . » « 2 » چنان‌كه ملاحظه گرديد ، واژه فلسفه لغتى است دخيل و در اصل عربى نيست و معادل آن حكمت مىباشد ، پس بايد ديد مراد از حكمت در لغت و اصطلاح چيست ؟\r\n\r\nحكمت چيست ؟\r\nعالمان فرهنگ و ادب عربى چنين گفته‌اند : « حكمت عبارت است از : شناخت با\r\n\r\n\r\n","description":"","footnote":"\r\n( 1 ) . مجمع اللغة العربية ، المعجم الوسيط ، ج 2 ، ص 700 . .\r\n( 2 ) . دائرة المعارف فارسى ، ج 2 ، ص 1924 . .\r\n","page_name":" 31 ","page_number":31},
  {"content":"\r\n\r\nارزش‌ترين چيزها به وسيله با ارزش‌ترين علوم و دانش‌ها ، و كسى را كه صنعت‌ها و متون را نيكو مىداند و محكم‌كار است ، حكيم گويند . » « 1 » و نيز گفته‌اند : « هر سخنى كه تو را پند دهد ، باز دارد و يا به سوى بزرگى و بزرگوارى فراخواند و از انجام كارهاى زشت منع كند ، حكم و حكمت نام دارد ، » « 2 » در كتاب كشاف اصطلاحات الفنون آمده است : حكمت در اصل عبارت است از :\r\nمحكم كردن كار و استوار ساختن سخن و در اصطلاح به چند معنا آمده :\r\nالف ) علم حكمت و آن دو نوع است : حكمت عملى و آن علم و آگاهى به چيزى است كه در توانايى و اختيار ما مىباشد ، و حكمت نظرى و آن علم به چيزى است كه در قدرت و اختيار ما نيست ؛\r\nب ) معرفت حق تعالى لذاته و شناخت خير براى عمل به آن كه همان تكاليف شرعى مراد است ؛\r\nج ) حالتى است براى نفس انسانى و نيروى عقلانى عملى ، ميانه بين جربزه كه منشأ صدور اعمال از طريق مكر و حيله است . و بلاهت كه همان حمق و سفاهت باشد . . . ؛\r\nد ) حجت و دليل قطعى و ايجاد كننده يقين نه گمان . . . . « 3 » چنان كه ملاحظه شد ، نه كلمه حكمت و نه واژه فلسفه ، مضمون بدى در برندارند و هرگز به اين عنوان چيزى كه بر خلاف باشد مطرح نيست ، زيرا معتقدات اصولى و ضروريات دينى كه يك مسلمان از روى استدلال و اجتهاد و يا تعبد و تقليد صحيح ، به آن بايد پاىبندى باشد ، مشخص و معين مىباشند و مابقى هر چند از مقوله‌هاى\r\n\r\n\r\n","description":"","footnote":"\r\n( 1 ) . ابن الاثير ، النهايه ، ج 1 ، ص 419 . .\r\n( 2 ) . ابن دريد ، جمهرة اللغة ، ج 1 ، ص 564 . .\r\n( 3 ) . ر . ج : محمد اعلى تهانوى ، كشاف اصطلاحات الفنون ، ج 1 ، ص 3 ، 370 - 371 . .\r\n","page_name":" 32 ","page_number":32},
  {"content":"\r\n\r\nقرآنى و حديثى هم باشد همواره دايره رد و قبول آن‌ها ، استدلال و منطق و برهان است و هر چه بيان و كلام قوىتر و برهانىتر باشد ، مقبول‌تر خواهد بود ، زيرا حق و حقيقت با معيارها سنجيده مىشوند ، نه با اشخاص .\r\n\r\nحكمت در قرآن\r\nاكنون مرورى مىكنيم بر آيات قرآنى و رواياتى كه كلمه حكمت در آن‌ها آمده است :\r\n-  « يُؤْتِي الْحِكْمَةَ مَنْ يَشاءُ وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً » ؛  « 1 »\r\n( خداوند ) حكمت را به هر كه بخواهد مىدهد و به هر كس حكمت داده شود ، بىگمان خير فراوانى به وى داده شده است .\r\n-  « ذلِكَ مِمَّا أَوْحى إِلَيْكَ رَبُّكَ مِنَ الْحِكْمَةِ » ؛  « 2 »\r\nآن بخشى از حكمت است كه پروردگارت بر تو وحى فرمود .\r\n-  « وَ اذْكُرْنَ ما يُتْلى فِي بُيُوتِكُنَّ مِنْ آياتِ اللَّهِ وَ الْحِكْمَةِ » ؛  « 3 »\r\nياد كنيد در خانه‌هايتان ، بخشى از آيه‌هاى الهى و حكمت را .\r\nدر قرآن كريم ، تقريباً يكصد و سى و هفت بار ماده حكم با مشتقات مختلف آن استعمال شده كه در برخى موارد به معناى قضاوت و داورى و يا مفاهيم نزديك آن به كار رفته و در بعضى ديگر به همين معناى لغوى كه اشاره شد ، استعمال گرديده ، يعنى استحكام و استوارى .\r\n-  « فَيَنْسَخُ اللَّهُ ما يُلْقِي الشَّيْطانُ ثُمَّ يُحْكِمُ اللَّهُ آياتِهِ » ؛  « 4 »\r\n\r\n\r\n","description":"","footnote":"\r\n( 1 ) . بقره ، آيه 269 . .\r\n( 2 ) . اسراء ، آيه 39 . .\r\n( 3 ) . احزاب ، آيه 34 . .\r\n( 4 ) . حج ، آيه 52 . .\r\n","page_name":" 33 ","page_number":33},
  {"content":"\r\n\r\nخداوند باطل مىكند آنچه را شيطان القا مىكند ، سپس خداوند آيه‌هاى خويش را محكم مىگرداند .\r\n-   « كِتابٌ أُحْكِمَتْ آياتُهُ ثُمَّ فُصِّلَتْ مِنْ لَدُنْ حَكِيمٍ خَبِيرٍ » ؛   « 1 »\r\nكتابى كه آيه‌هاى آن محكم گشته و سپس تفصيل داده شده از سوى حكيم آگاه .\r\nاما در موارد بسيارى ، كلمه‌هاى حكم و حكمت در قرآن به كار رفته كه طبعاً معناى ويژه‌اى دارد و بايد ديد كه مراد از آن چيست ؟\r\nبيضاوى در تفسير آيه 269 سوره بقره مىنويسد : حكمت يعنى : « تحقيق العلم و اتقان العمل ؛ « 2 » بررسى علمى و محكم‌كارى . » سيد هاشم بحرانى مىنويسد : « حكمت يعنى : اطاعت خدا ، معرفت امام ، اجتناب از گناهان كبيره‌اى كه در زمينه آن‌ها تهديد به آتش شده ، شناخت و فهم دينى . » « 3 » شيخ طوسى مىنويسد : در معناى آيه وجوهى گفته شده است : « علم دين ، نبوت ، اصابت رأى ، فهم ، خشيت ، قرآن ، فقه ، و قومى گفته‌اند : حكمت آن دانشى است كه سودش بزرگ و فايده‌اش حلال است . و علم را بدان جهت حكمت گفتند كه دعوت به حسن و نيكويى مىكند و از زشتكارى و بدى منع مىكند . بعضى گفته‌اند : حكمت همه آن چيزهايى است كه خداوند به پيامبران و امت‌هاى او عطا فرموده ، اعم از كتاب‌ها و كليه راهنمايىها در زمينه معرفت خدا و دين او . » « 4 » زمخشرى مىگويد : « حكيم نزد خداوند ، هر دانشمند عامل مىباشد . » « 5 »\r\n\r\n\r\n","description":"","footnote":"\r\n( 1 ) . هود ، آيه 1 . .\r\n( 2 ) . ابو سعيد عبداللّه بيضاوى ، انوار التنزيل و اسرار التأويل ، ج 1 ، ص 265 . .\r\n( 3 ) . سيدهاشم بحرانى ، البرهان ، ج 1 ، ص 255 - 256 . .\r\n( 4 ) . ابوجعفر محمدبن حسن طوسى ، التبيان ، ج 2 ، ص 348 - 349 . .\r\n( 5 ) . جاراللّه محمود زمخشرى ، الكشّاف ، ج 1 ، ص 316 . .\r\n","page_name":" 34 ","page_number":34},
  {"content":"\r\n\r\nاستاد علامه طباطبائى مىنويسد : حكمت بر وزن فعلة نوعى از محكم كارى يا نوعى كار محكم را گويند كه هرگز در آن خلل ، ضعف و سستى وجود نداشته باشد و غالباً در مورد معلومات و دانستنىهاى عقلانى حق و راست به كار مىرود كه ابداً بطلان و كذب به آن‌ها را ندارد . « 1 » نويسنده لبنانى ، مغنيه گويا همه تفاسير را ديده و به صورت جمع‌بندى سخنان آنان دربارهء واژه حكمت چنين مىنويسد : « حكمت به معانى : مصلحت ، موعظه ، علم ، فهم نبوت ، فقه ، فلسفه ، جميع علوم دينى ، طاعت خدا آمده است . حكمت به هر معنا باشد در مفهوم آن ، درستكارى و محكم‌كارى منظور است . و به نهادن هر چيز در جاىگاه متناسب خود از نظر كلام و عمل ، حكمت گفته مىشود . و حكيم كسى است كه كار محكم و درست انجام مىدهد و عمل براساس خرد و واقعيت مىكند ، نه بر حسب ميل و علاقه شخصى . و كار را به موقع انجام مىدهد ، نه زودتر و نه ديرتر و نه خارج از حدود و قيود آن . بنابراين حكمت ، به انبيا ، اوليا و حتى فلاسفه و دانشمندان اختصاص ندارد ؛ هر كس كار درست و محكم انجام دهد ، او حكيم است ، اعم از كشاورز ، تكنيسين و صنعت كار ، بازرگان ، كارمند ، واعظ ، اديب ، سخنور ، زمامدار ، ارتشى و يا جز آن‌ها پس شرط در مفهوم حكمت و حكيم آن است كه عمل و كار ، هدف و غرض مطلوب عقلى ، شرعى ، دينى و دنيوى را تأمين كند و ترديدى نيست كه هر كه را حكمت راهبر باشد در هر دو دنيا سعيد و خوشبخت خواهد بود كه امام صادق عليه السلام فرمود :\r\nما انعم اللّه على عبد نعمة اعظم و ارفع و اجزل و ابهى من الحكمة ؛ « 2 »\r\nخداوند به هيچ بنده‌اى نعمتى بزرگ‌تر و بلندتر و باعظمت‌تر و درخشان‌تر از حكمت ، احسان نكرده است .\r\n\r\n\r\n","description":"","footnote":"\r\n( 1 ) . سيد محمد حسين طباطبائى ، الميزان ، ج 2 ، ص 418 . .\r\n( 2 ) . محمد جواد مغنيه ، التفسير الكاشف ، ج 1 ، ص 419 . .\r\n","page_name":" 35 ","page_number":35},
  {"content":"\r\n\r\nفخر رازى در بيان معناى حكمت مىنويسد : « اين بخش از آيات ( حكمت ) مشتمل بر بيست و پنج تكليف است و همه آن‌ها را حكمت خوانده ، چون اولًا :\r\nهمه آن‌ها به توحيد و انواع طاعت‌ها و خيرات و اعراض از دنيا و اقبال به آخرت برمىگردد و همه عقول بر صحت و درستى آن‌ها ، دلالت دارند . . . ثانياً :\r\nاحكام مزبور در همه اديان و شرائع مطرح بوده و غير قابل ابطالند و حكمت ، يعنى ثابت و استوار . و ثالثاً : حكمت ، يعنى شناخت ذات حق تعالى و معرفت خير براى عمل كردن كه توحيد متضمن قسم نخست ، و ساير تكاليف عبارتند از : تعليم خيرات . . . . » « 1 » شيخ طوسى در تفسير آيه مزبور و توضيح كلمه حكمت چنين مىنويسد :\r\n« حكمت ، آن سلسله دلايلى است كه انسان را به شناخت حسن و قبح و فرق ميان آن دو و تشخيص امر لازم از غير لازم ، مىرساند و همه اين‌ها در قرآن بيان شده ، پس قرآن ، حكمت بالغه و كامله است . » « 2 » زمخشرى مىنويسد : « خداوند پرهيز از شرك را حكمت ناميد ، چون آن چيزى است كه فساد را به آن راه نيست و توحيد رأس هر حكمت و ملاك آن است . » « 3 » و مغنيه مىنويسد : « حكمت ، نهادن هر چيزى است در جاىگاه مناسب خود و ترديدى نيست كه همهء احكام خداوند تعالى ، در جاى مناسب خود است . » « 4 »\r\n\r\nحكمت در احاديث\r\nامام جعفر صادق عليه السلام فرمود :\r\n\r\n\r\n","description":"","footnote":"\r\n( 1 ) . فخر رازى ، التفسير الكبير ، ج 20 ، ص 213 - 214 در تفسير آيه 39 سوره بنى اسرائيل . .\r\n( 2 ) . التبيان ، ج 6 ، ص 479 . .\r\n( 3 ) . الكشاف ، ج 6 ، ص 668 . .\r\n( 4 ) . التفسير الكاشف ، ج 5 ، ص 45 . .\r\n","page_name":" 36 ","page_number":36},
  {"content":"\r\n\r\nالحكمة ضياء المعرفة و ميراث التقوى و ثمرة الصدق . . . ؛ « 1 »\r\nحكمت روشنايى معرفت ، نتيجه تقوا و محصول راستى است .\r\nاين در زمينه علم و فكر و عقيده است و در آيه بعد يك نمونه رفتارى را ياد مىكند : « در روى زمين با تكبر و نخوت ، و فرحناك راه مرو كه تو زمين را نمىتوانى بشكافى و پاره كنى و به بلنداى كوه نرسى ، همه اين رفتارها نزد خداوند ناخوشايند است . » و در آيهء پس از آيه‌اى كه كلمهء حكمت در آن آمده ، طرح يك نسبت نادرست و غير منطقى به خدا از سوى مشركين مطرح است : « آيا پروردگار شما ، پسران را براى شما برگزيد و خود از فرشتگان ، دخترانى برگرفت چه سخن بزرگى مىگوييد . « پس ، در اين آيات صحبت از اين است كه : « آن بخشى از حكمت است كه پروردگارت بر تو وحى كرد ، لذا با خداوند براى او شريك قرار مده كه سرزنش شده و خوار و زبون به درون جهنم انداخته مىشوى . » پس بدون هيچ ابهامى روشن مىشود كه مراد از حكمت همهء سخنان ، عقايد و رفتارهاى حساب شده ، درست و با حقيقت مىباشد .\r\nو ثالثاً : برخى پريشان‌گويىها و نام‌گذارىهاى ناحق شايد منشأ موضع‌گيرى بعضى شده و فلسفه را مردود و فلاسفه و حكما را هم مورد تحقير قرار داده‌اند . وقتى هر ياوه فلسفه و يا حكمت تعبير شود و هر فرد فاقد صلاحيت فيلسوف و يا حكيم خوانده شود . در اين‌جا بايد حق داد به عده‌اى كه موضع مخالف مىگيرند ، مثلًا فراز ذيل را بخوانيد : « فلسفه ناگزير نيست كه همواره از ما بعدالطبيعه سخن گويد ، بسيارى از فلاسفه درباره علت وجود ترديد كرده‌اند ( فلاسفه روشن‌فكر فرانسه در سدهء 18 م . ) يا آن را منكر شده‌اند ( فلاسفه مادى ) . . . « 2 » . »\r\nاگر حكمت ، دريافت و بازشناسى حقايق اشياء و پديده‌ها باشد به اندازه توان\r\n\r\n\r\n","description":"","footnote":"\r\n( 1 ) . البرهان ، ج 1 ، ص 256 . .\r\n( 2 ) . ر . ج : دائرة المعارف فارسى ، معروف به : دائرة المعارف مصاحب ، ج 2 ، ص 1924 ، ماده فلسفه . .\r\n","page_name":" 37 ","page_number":37},
  {"content":"\r\n\r\nبشرى و فلسفه عبارت باشد از كاوش درباره وجود آثار حق و صدق هستى ، پس چگونه انكار اصل عليت مىتواند حكمت و فلسفه محسوب شود و گويندهء آن فيلسوف و حكيم ناميده شود ؟ !\r\n\r\nحديث و سنت\r\nواژه‌هاى حديث ، خبر ، اثر ، روايت و سنت معانى نزديك به هم دارند ، حديث عبارت است از سخن و هر چه مردم مىگويند : « ما يتحدث به الناس » ، « 1 » « الحديث ما يتحدث به من كلام و خبر » و كلام رسول اللّه صلى الله عليه و آله يا فعل و امضاى منسوب به پيامبر صلى الله عليه و آله را حديث نامند : « و روي الحديث أو الشعر رواية : حملة و نقلة و الرواية ، القصة الطويلة . » « 2 »\r\nابن اثير مىنويسد : « قد تكرر في الحديث ذكر السنة و ما تصرف منها . . . . » در حديث فراوان از سنت و مشتقات آن سخن به ميان آمده و اصل معناى آن راه و روش است در اصطلاح شرع مقصود چيزى است كه رسول اللّه صلى الله عليه و آله با زبان يا عملًا به آن امر كرده و يا از آن نهى نموده است و در قرآن هم راجع به آن موارد سخنى نيامده است . « 3 » از نظر اصوليان ، سنت ، آن چيزى است كه از پيامبر صدور يافته ، اعم از كلام ، عمل و يا تقرير و امضا . « 4 » و از نظر علم دراية الحديث ، خبر و حديث به يك معناست و آن كلامى است كه سخن ، فعل و يا تقرير معصوم را حكايت كند « 5 » و اما خودكار و تقرير و\r\n\r\n\r\n","description":"","footnote":"\r\n( 1 ) . النهايه ، ج 1 ، ص 350 . .\r\n( 2 ) . المعجم الوسيط ، ج 1 ، ص 160 و 384 . .\r\n( 3 ) . النهايه ، ج 2 ، ص 409 . .\r\n( 4 ) . محمد تقى حكيم ، الاصول العامة للفقه المقارن ، ص 122 . .\r\n( 5 ) . زين‌الدين بن على عاملى ( شهيد ثانى ) ، الدرايه ، ص 4 . .\r\n","page_name":" 38 ","page_number":38},
  {"content":"\r\n\r\nامضاى معصوم را سنت نامند نه حديث « 1 » و از نظر شيخ بهائى ، خبر و حديث و اثر غالباً به يك معنا استعمال مىشوند .\r\nبنابراين فرق عمدهء سنت با حديث ، خبر ، اثر و روايت آن است كه سنت خود عمل و امضا و حتى سخن رسول اللّه را گويند ، ليكن بقيه ، حكايت از آن‌ها دارند و روايت ، نقل آن‌ها را گويند ، پس آن حديث و خبرى ارزش دارد كه مطابق سنت پيامبر باشد و گرنه هر حديثى داراى اعتبار نمىباشد و در علم الدرايه ، متن و سند احاديث ، توأم مورد ارزيابى قرار مىگيرند هر چند برخى از خاورشناسان ناآگاه و يا مغرض مثل « گولد زيهر » و به دنبال آن غرب‌زدگانى مثل احمد امين مصرى كار محدثين را فقط نقل سند دانسته‌اند ، گو اين كه متن هر چه باشد دربست قبول است ! احمد امين مىنويسد : « در حقيقت ، محدثين به سند احاديث عنايت بيشتر نشان دادند ، ولى به نقد متن احاديث چندان اهتمام نورزيدند كه آيا آن با واقعيات تطبيق مىكند يا نه ؟ » « 2 » و احمد عبد المنعم البهى در مجلهء العربى نوشت : « همّ محدثين تصحيح سند روايات است بدون اين كه به تحقيق متن و نص حديث بپردازند . » « 3 » در حالى كه اگر موضوع با حوصله و شكيب علمى ، دنبال مىشد و به كتاب‌هاى دراية الحديث و رجال و حتى تصنيفات ويژه احاديث ضعيف و موضوع و جعلى رجوع مىشد روشن مىگرديد كه هم وزن نقد اسناد احاديث به نقد و بررسى متون و مضامين نيز پرداخته شده است .\r\n\r\nجمع‌بندى\r\n\r\n\r\n","description":"","footnote":"\r\n( 1 ) . بهاء الدين محمد عاملى ، ( شيخ بهايى ) ، الوجيزه ، ص 3 . .\r\n( 2 ) . احمد امين ، ضحى الاسلام ، ج 2 ، ص 130 . .\r\n( 3 ) . ابن صلاح شهرزورى ، علوم الحديث ، مقدمه نور الدين عنتر ، ص 14 . .\r\n","page_name":" 39 ","page_number":39},
  {"content":"\r\n\r\nهدف از آوردن مقدمه‌اى چنين طولانى آن است كه روشن كنيم :\r\nاولًا : در لابه لاى آيات قرآنى و احاديث و روايات اسلامى ، كلمهء حكمت به طور كلى و بحث‌هاى ظريف عقيدتى و عقلانى خاص ، آمده است و بايد ديد كه آن‌ها را بر چه مبنا و معيار بايد فهميد و حل كرد ؛\r\nثانياً : با توجه به بيان‌هاى علامه مجلسى و تعليقات استاد علامه طباطبائى ، كه در هر دو صحبت از فلسفه و فلاسفه به ميان آمده ، آيا مراد از فلسفه هر آن چيزى است كه در فرهنگ‌هاى بشرى فلسفه نام دارد ؟ حتى نظير بحث از علت وجود و انكار آن ! و نيز منظور از فلاسفه كسانى هستند كه اصطلاحاً فلاسفه ناميده مىشوند ، حتى ماديون و ماترياليست‌ها ! ؛\r\nثالثاً : چنان‌كه در بررسى بيان‌ها و تعليقه‌ها ، توضيح خواهيم داد ، تعبير « مذهب فلسفى » در زمينه فاعل موجب بودن خداوند كه در برخى بيان‌ها آمده و استاد طباطبائى انتقاد كرده‌اند ، عبارت خود مجلسى نيست ، بلكه آن ، عبارت فخر رازى در تفسير كبير است ؛\r\nرابعاً : ما در بررسىها به علت وسعت آن‌ها ناچار به اختصار خواهيم بود و در حد توان به دور از هر گونه گرايش‌هاى ناشى از حب افراطى ، به داورى خواهيم نشست و در اين مورد ارباب خرد را به قضاوت مىطلبيم كه منصفانه نظر دهند كه : « الحق احق ان يتبع . »\r\nاستاد علامه طباطبائى ، در طبع جديد بحارالانوار در مواردى كه لازم تشخيص داده‌اند تعليقاتى نگاشته‌اند ، و افسوس كه در همان مجلدات نخستين ، متوقف شد و ادامه پيدا نكرد . مجموعهء تعليقات استاد بر حسب استقصاى حقير ، 67 تعليقه است كه برخى انتقادى است و گاهى هم تحليلى ، آن هم نه به تفصيل بلكه به اجمال . و اشاره به استيفاى بحث در جاى خود ، كه قاعدتاً آن‌جا هم كه مىبايستى بحث دنبال مىشد ، ميسر نشده است ، جز در تفسير شريف الميزان . از تعليقه‌هاى استاد ، تعليقه بر كتاب :\r\n« التوحيد و كتاب العدل و المعاد » در دوبخش خواهد آمد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nكتاب التوحيد\r\nحديث هفدهم از باب اول مبنى بر اين كه از امت محمد صلى الله عليه و آله هر كه آلوده به شرك نشود ، بهشتى است هر چند گناهى مثل زنا و شرب خمر مرتكب شود .\r\nعلامه مجلسى در بيان خود نوشته است : از اخبار چنين برمىآيد كه انكار هر آنچه عقيده به آن واجب است ، خارج شدن از اسلام و وارد شدن در شرك است و توحيدى موجب ورود به بهشت مىباشد كه با چنين انكارهايى توأم نباشد ، پس از اين حديث برنمىآيد كه مخالفان وارد بهشت خواهند شد .\r\nاستاد طباطبائى در تعليقه نگاشته است : در ميان اخبار برزخ ، چيزى است كه دلالت دارد بر امكان ورود مخالفان غير ناصبى به بهشت ، مثل روايت زيدكناسى . . . . « 1 » حديث نوزدهم از باب سوم در اثبات صانع ، امام صادق عليه السلام فرمود : « خداوند آفريده‌اى كوچك‌تر از پشه ، خلق نكرده و پشه خاكى از آن هم كوچك‌تر است و نوعى ديگر « ولغ » نامندَش از همه ريزتر است و در حيوانى چون فيل عضوى نيست مگر آن كه در همين پشه‌ها هست به اضافه دو بال . »\r\nعلامه مجلسى در ذيل حديث نوشته است : منظور اثبات قدرت خداوند است كه پديده‌هايى اين چنين خرد و ريز آفريده است و قدرت خدا در آفرينش اين‌گونه موجودات آشكارتر است تا بزرگ‌ترها چنان كه در ميان صنعتگران بشر نيز چنين است ( كه ساختن چيز بزرگ سخت‌تر است ) .\r\nاستاد علامه طباطبائى در اين‌جا تعليقه‌اى توضيحى دارد و مسئله را از دو زاويه مختلف نگريسته است : اول : از بعد دقت و لطافت كه مخلوق خرد و كوچك مهم‌تر است ؛ دوم : از جهت قدرت و توان ، كه اجزاء كوچك را در كنار هم چيدن و نيروهاى\r\n\r\n\r\n","description":"","footnote":"\r\n( 1 ) . همان ، ص 8 . .\r\n","page_name":" 41 ","page_number":41},
  {"content":"\r\n\r\nعظيم به وديعت نهادن ، سخت‌تر است .  « لَخَلْقُ السَّماواتِ وَ الْأَرْضِ أَكْبَرُ مِنْ خَلْقِ النَّاسِ وَ لكِنَّ أَكْثَرَ النَّاسِ لا يَعْلَمُونَ » ؛  « 1 » بىگمان آفرينش آسمان‌ها و زمين از خلقت مردم بزرگ‌تر است ، ولى بيشتر مردم نمىدانند .\r\nحديث بيست و نهم از همان باب : از اميرالمؤمنين پرسيدند دليل بر وجود و اثبات صانع چيست ؟ فرمود : سه چيز : حال به حال شدن ، سستى پايه‌ها و شكستن تصميم‌ها .\r\nعلامه مجلسى ضمن اشاره به حديث توحيد مفضل بن عمرو رسالهء هليله او كرده و نوشته : مرسل بودن آن دو حديث و ضعف محمد بن سنان و مفضل ، آسيبى نمىزند ، زيرا اخيرى محل منع است و برخى به علو شأن و جلالت هر دو گواهى داده‌اند ، علاوه بر آن‌كه متن هر دو خبر بر درستى آن‌ها ، گواهى صادق مىباشد .\r\nعلامه طباطبائى پانوشتى نسبتاً مفصل در اين زمينه آورده و چنين نتيجه گرفته است كه اصل حديث‌ها از امام صادق عليه السلام بوده ، ولى از تصرف راويان و كم و زياد كردن آنان و ناسخان مصون نمانده‌اند . . . . « 2 » حديث معروف به توحيد مفضل ، باب چهارم كه مجلسى فرازى از آن حديث را كه صنعت و خلقت جهان عظيم را مطرح ساخته توضيح داده و گفته است اين فراز اشاره به قوىترين براهين وحدانيت و وجود خداى تعالى است .\r\nاستاد علامه در تعليقه خود خاطرنشان ساخته است كه اين فراز شايد نزديك‌ترين نوع استدلال به فهم ما باشد ، ليكن قوىترين بودن آن معلوم نيست و شايد برخى برهان‌ها قوىتر از آن باشند هر چند از فهم‌هاى معمولى دور باشند . « 3 »\r\n\r\n\r\n","description":"","footnote":"\r\n( 1 ) . مؤمن ، آيه 57 . .\r\n( 2 ) . بحارالانوار ، ج 3 ، ص 56 . .\r\n( 3 ) . همان ، ص 62 . .\r\n","page_name":" 42 ","page_number":42},
  {"content":"\r\n\r\nمورد ديگر ، بيان مجلسى است در بخش ديگرى از حديث مفضل و آن نطق و تكلم انسان است ، او مىنويسد : سخن امام ( صادق ) عليه السلام در اين‌جا ، مشعر بر آن است كه بشر ، واضع لغت‌ها و زبان‌ها مىباشد .\r\nاستاد در تعليقه خويش اضافه كرده‌اند : و مهم‌تر آن‌كه اين كلام امام دلالت بر آن داردكه وضع‌ها تعينى است نه تعيينى . و هم‌چنين آن بخش از حديث ، مشعر بر آن است كه اين لغت‌ها و امثال آن ، امورى اعتبارى و قراردادى هستند كه بشر در زندگى خود به آن نيازمند است . « 1 » مورد سوم ، بخش ديگرى از حديث مفضل بن عمر است كه امام صادق به وجود تشابه در درندگان و پرندگان اشاره فرموده و شبيه نبودن انسانى با انسان ديگر را خاطرنشان ساخته است .\r\nاستاد علامه در اين‌جا تعليقه‌اى مستقيم بر حديث دارد كه مراد از تشابه در حيوانات و عدم تشابه در انسان‌ها ، تشابه عرفى و ظاهرى است و گرنه تشابه حقيقى ، نه در افراد انسان است و نه در حيوانات ، چنان كه برهان و تجربه علمى چنين امرى را اثبات مىكند . « 2 » مورد چهارم ، بخشى ديگر از حديث توحيد مفضل است و آن صنعت زنبور عسل مىباشد :\r\nإذا رأيت المعمول وجدته عظيماً شريفاً موقعه من الناس و إذا رجعت إلى الفاعل الفيته غبياً جاهلًا بنفسه ؛\r\nاگر كاركرد زنبور را ببينى آن را شريف و در نظر مردم ارزشمند مىيابى ، ولى اگر به سازنده‌اش بنگرى آن را با غباوت و نسبت به خود جاهل مىيابى .\r\n\r\n\r\n","description":"","footnote":"\r\n( 1 ) . همان ، ص 82 . .\r\n( 2 ) . همان ، ص 87 . .\r\n","page_name":" 43 ","page_number":43},
  {"content":"\r\n\r\nعلامه مجلسى در اين باره مىفرمايد : اين قسمت حديث دلالت دارد بر اين‌كه حيوانات ، كليات را درك نمىكنند .\r\nاستاد علامه در حاشيه خود مىنويسد : دو نكته در اين‌جا وجود دارد ، اول : ادراك كردن و نكردن كليات ؛ دوم : فكر و انديشه ، يعنى از نتيجه به مقدمات و از مقدمات به نتيجه رسيدن ، و داشتن نيروى تفكر . آنچه از حديث استفاده مىشود اختصاص قوه تفكر به انسان و محروميت حيوان از آن است و اما اصل فكر و ادراك كليات معلوم نيست كه مخصوص انسان بوده و حيوان از آن محروم باشد . « 1 » مورد پنجم : فرازى از مجلس چهارم توحيد مفضل است كه امام صادق عليه السلام در آغاز خطبه سخن از « الاسم الاقدام » به ميان آورده است . مجلسى در بيان آن نوشته است :\r\nمراد از اسم ، مسماست يا مراد آن اسمى است كه خداوند آشكارش كرده و قبل از اسامى ديگر در لوح ثبت فرموده است و يا مراد ، اسمى است ويژهء ذات و آن بيشترين و شريف‌ترين اسم‌ها در مقام اعتبار است .\r\nاستاد علامه در تعليقه خود مىنويسند : مقصود از اسم ، خود مسماست ، ولى نه آن‌گونه كه مرحوم مجلسى فرمود كه مراد از مسما ذات مىباشد ، بلكه مقصود آن چيزى است كه احاديث باب « اسماى حسنى » بر آن دلالت دارند كه آن اسماى حسنى از مصداقى مناسب خود حكايت دارند و مصداق اسم ، ذات است - عزّت اسماءه - و نام‌هاى تلفظ شده در حقيقت اسم اسم‌اند . مرحوم مجلسى اين اخبار را از متشابهات دانسته و لذا در توجيه آن‌ها دچار زحمت شده است و اما دو معناى نخست كه مجلسى فرموده قطعاً درست نيستند . چگونه امام اسم به اين معنا را با صفت « ذىالجلال و الاكرام » توصيف مىكند و سپس « النور الاعظم » را بر آن عطف مىكند . « 2 »\r\n\r\n\r\n","description":"","footnote":"\r\n( 1 ) . همان ، ص 110 . .\r\n( 2 ) . همان ، ص 143 . .\r\n","page_name":" 44 ","page_number":44},
  {"content":"\r\n\r\nآخرين مورد تعليقه ، فراز پايانى حديث توحيد مفضل است ، مجلسى مىنويسد :\r\nبرخى از فقرات حديث اشاره به تجرد نفس دارند و خداوند و حجت‌هاى او - صلوات اللّه عليهم اجمعين - ( حقيقت را بهتر ) مىدانند .\r\nاستاد در تعليقه مىافزايند : بلكه حديث ، اشاره به وجود مجردهايى غير از نفس مجرد دارد ، چنان‌كه فرمود : « و كذلك الأمور الروحانية اللطيفه » و از همين تعبير استفاده مىشود كه توصيف چيزى به روحانى و لطيف در اخبار ، مشعر بر تجرد آن است . « 1 » مواردى از حديث هليله كه آن را در مفضل بن عمر جعفى روايت كرده است . از جمله در زمينه علم نجوم است و مرحوم مجلسى در بيان اين فراز مىنويسد : نبايد تصور شود كه امام صادق عليه السلام براى ستارگان تأثير قائل است ، بلكه طرح اين مطلب از باب الزام مخالف است براساس عقائد او .\r\nاستاد علامه مىنويسند : در اين‌جا دو نكته است اول : نفى تأثير مستقل نجوم و ستارگان كه آن حرفى درست مىباشد و دوم : تأثير كلى و به معناى وجود رابطه سبب و مسببى بين اين پديده‌هاست و آن مطلبى است كه از آغاز ، بيان امام عليه السلام در حديث ، بر آن استوار مىباشد ( و آن را نفى نمىكند ) . « 2 » حديث چهارم از باب ششم ، در معناى « واحد » است ، مجلسى در معناى آن چند احتمال مىدهد : سوم : واژه واحد در اصطلاح شريعت به اين معناست كه زبان‌ها جملگى در وحدانيت او اتفاق دارند .\r\nاستاد مىنويسد : دو معناى نخست اگر مورد دقت قرار بگيرند ، يكى مىباشند و آن اين‌كه همه خردها بر حسب فطرت ، آن را درك مىكنند ، و شهرت و عرف در اين مورد ، تأثير ندارند و اما معناى سوم ، به طور قطع نادرست است و حديث را بر آن\r\n\r\n\r\n","description":"","footnote":"\r\n( 1 ) . همان ، ص 151 . .\r\n( 2 ) . همان ، ص 180 . .\r\n","page_name":" 45 ","page_number":45},
  {"content":"\r\n\r\nنمىتوان حمل كرد ، زيرا معنا ندارد كه قرآن به حقيقت شرعى ( در مورد واژه‌اى ) دعوت كند بدون بيان و راهنمايى قبلى ، بلكه هدف چيستان‌گويى و منحرف كردن باشد ! « 1 » حديث سوم از باب هفتم ، در مورد دو بت قريش به نام‌هاى اسف و نائله و قصه‌اى در آن باره است و تعليقه مستقيم استاد بر آن حديث كه آن ، موضوع و جعلى و داستانى خرافى است . « 2 » حديث دهم از همان باب : شخصى از امام صادق عليه السلام مطلبى پرسيد ، امام پاسخ ندادند . آن مرد گفت : اگر تو فرزند پدرت هستى پدران تو همه بت‌پرست بوده‌اند ( ! ) امام صادق عليه السلام فرمود : دروغ گفتى . خداوند به ابراهيم دستور داد كه اسماعيل را در مكه بگذارد و او دعا كرد : « پروردگارا ، اين سرزمين و شهر را امن قرار بده و مرا و فرزندانم را از پرستش بت ها ، دور بدار . » پس هيچ كدام از فرزندان اسماعيل هرگز بت نپرستيده‌اند . اين اعراب بودند كه بت‌پرست شدند و فرزندان اسماعيل با شفيع انگاشتن بت‌ها ، كافر شدند ، ليكن بت نپرستيدند .\r\nمرحوم مجلسى در ذيل اين حديث نوشته : مراد آن است كه فرزندان اسماعيل به يگانگى خدا اقرار كردند هر چند كه در پرستش بت‌ها گرفتار شرك شدند ، پس امام صادق شرك در ربوبيت را از اولاد اسماعيل نفى كرد كه بدترين نوع شرك است و با شرك در عبادت فرق دارد .\r\nعلامه طباطبائى در تعليقه بر اين بيان ، نگاشته : اين روايت خالى از اشكال نيست ، زيرا توحيد و يگانه‌پرستى بر اين مبنا ، اساس شرك و ثنويت است و همه بت‌پرستان كه بت‌ها را خدا مىپنداشته‌اند و پرستششان مىكردند ، آن‌ها را شفيع مىشناختند . « 3 »\r\n\r\n\r\n","description":"","footnote":"\r\n( 1 ) . همان ، ص 209 . .\r\n( 2 ) . همان ، ص 249 . .\r\n( 3 ) . همان ، ص 252 . .\r\n","page_name":" 46 ","page_number":46},
  {"content":"\r\n\r\nحديث سى و دوم از باب نهم ، در زمينه عدم امكان شناخت كنه خداوند است .\r\nعلامه مجلسى در پايان بيان خود راجع به حديث مزبور مىنويسد : خلاصهء پاسخ امام عليه السلام اين است كه ذات خداوند متعال براى ديگران معقول نيست و وجود او داراى حد نمىباشد ، ليكن مفهوم شىء بر وجود خدا صدق مىكند و مع ذلك هر تصورى از اشياء كه در ذهن ما بيايد خداوند آن‌گونه نيست ، چون هر چه در وهم و ذهن ما بگنجد صورت‌هاى ادراكى و ذهنى آن‌ها ، كيفيت نفسانى و اعراض قائم به ذهن است و اين معانى ، كلياتى هستند قابل اشتراك و انقسام . پس خداوند مثل اشياء نيست .\r\nاستاد طباطبائى در تكلمه‌اى بر اين بيان نگاشته است : اين خبر و نظاير آن درباره توحيد از اخبار گران‌قدرى است كه از معادن علم و حكمت به دست ما رسيده است و بيان مصنف كتاب ( مجلسى ) از چندين مقدمه كلامى و فلسفى عاميانه تأليف شده و براى توضيح كامل مطلب ، كافى و وافى نيست هر چند كه به كلى از حقيقت دور نيست و براى بيان مغز مطلب ، مقامى ديگر لازم است . « 1 » حديث چهل و چهارم از باب سيزدهم ، در ازليت وجود خداوند متعال است .\r\nعلامه مجلسى ، ابتدا كلامى از شيخ صدوق در تفسير برخى از فقرات حديث نقل كرده و سپس خود بيانى براى توضيح جملات و كلمات وارد در حديث ، آورده است .\r\nاستاد در رابطه با كلام شيخ صدوق و بيان علامه مجلسى ، فرموده است : نه كلام شيخ صدوق و نه بيان مرحوم مصنف هيچ‌كدام منطبق بر فقرات حديث نمىباشند .\r\nآنچه از روايات وارده با اين زبان آشكار مىشود آن است كه مراد از جملهء : « ليس شيء غيره » آن است كه شىء حقيقى و وجود واقعى خداوند است ، چنان‌كه فقرات بعدى\r\n\r\n\r\n","description":"","footnote":"\r\n( 1 ) . همان ، ص 267 . .\r\n","page_name":" 47 ","page_number":47},
  {"content":"\r\n\r\nحديث هم مؤيد همين است و مقصود از ظلين ؛ دو سايه ، دو عامل بالا و پايين مىباشد و با جمله « ليس شيء غيره » تناسب دارد . « 1 » حديث بيست و هفتم از باب چهاردهم ، درباره ازليت خداوند و هستى مطلق اوست . و در پايان حديث ، جمله : « ليس بينه و بين خلقه حجاب غير خلقه . . . » آمده است .\r\nاستاد تعليقهء مستقيمى بر اين حديث دارد و فرموده : اين حديث از احاديث گران‌بها است و حجاب بودن خود مخلوقات نظير بيان آتى امام رضا عليه السلام در باب جوامع‌التوحيد به شماره سه كه فرمود : « حجب بعضها عن بعض ليعلم ان لا حجاب بينه و بينها غيرها » و معناى اين جمله آن است كه احاطه به وجود خداوند به طور معاينه ، ناممكن است ، زيرا ديدن وقتى ميسر است كه پرده برداشته شود و با رفع مانع كه خود خلق مىباشند ، خلقى نمىماند تا نبيند و نظير اين بيان ، كلام اميرالمؤمنين است كه در همان باب شماره سى و چهار فرموده است و مفاد همه آن‌ها اين است كه اگر بندگان از خود منصرف شوند و به خويشتن مشغول نباشند و به دنبال هوا نگردند و به سوى خدا رو كنند ، انوار عظمت الهى بر آن‌ها مىدرخشد و مراد از رؤيت قلب وارد شده در پاره‌اى اخبار نفى رؤيت ، همين است . « 2 » نگارنده گويد : حديث مورد تعليقه ، از امام موسىبن جعفر عليهما السلام است و حديث‌هاى مورد اشاره استاد كه در باب جوامع‌التوحيد آمده از امام رضا و امام على عليهما السلام مىباشد و عبارت‌ها يك‌سان است و كلمات آن بزرگواران از يك منبع مىباشد .\r\nحديث چهاردهم از باب يكم از ابواب تأويل آيات ، از روايات جامع در مسئله رؤيت مىباشد .\r\n\r\n\r\n","description":"","footnote":"\r\n( 1 ) . همان ، ص 306 . .\r\n( 2 ) . همان ، ص 326 . .\r\n","page_name":" 48 ","page_number":48},
  {"content":"\r\n\r\nمجلسى بيانى بر اين حديث دارد و در پايان فرموده : امام رضا عليه السلام در اين حديث به نكته‌اى دقيق اشاره فرموده و آن ، اين كه اشاعره در اين عقيده با ما موافقند كه خداوند در نيروى عقلانى نمىگنجد و محقق دوانى چنين چيزى را به آن‌ها نسبت داده و اشعار داشته كه آنان در اين رأى اتفاق نظر دارند ، مع ذلك اشاعره تمثل خداوند را به صورت جسمانى جايز دانسته‌اند و اين بسيار شگفت‌آور و نامعقول است كه بگويم قوه عقلانى ، خدا را درك نمىكند ، ولى قوه جسمانى او را در برمىگيرد . لذا امام رضا عليه السلام فرمود : هر چه ، علم به ذات خداوند را از راه سمع نفى مىكند ، رؤيت را نيز نفى مىكند ، چون كلام در رؤيت عرضى از اعراض نيست ، بلكه موضوع بحث ، رؤيت ذات اوست و آن علم به كنه وجود خداوند متعال است .\r\nاستاد علامه در تعليقه خود اين استظهار مجلسى را نپسنديده و آن را خارج از موضوع بحث حديث دانسته و فرموده : ملازمه‌اى ميان اين امر نيست چون ، چشم فقط روشنايىها و رنگ‌ها را حس مىكند ، اما جوهر و ذات اجسام كه موضوع اين عرض‌ها است نه به چشم درمىآيند و نه ديگر حواس و تنها راه وصول به وجود آن‌ها فكر و برهان است و روايت به اين جنبه ، تعرضى ندارد . « 1 » حديث اول از باب يكم از ابواب صفات ، در نفى صفات زائد بر ذات است . علامه مجلسى در بيان خود مىنويسد : بيشتر اخبار دلالت دارند بر نفى زيادت صفات ، يعنى بر نفى صفات موجود زائد بر ذات خداوند متعال و اما اين‌كه صفات خداوند ، عين ذات اوست بدين معنا كه آن صفات بر ذات صدق مىكنند و برابرند و يا اين كه ذات قائم مقام صفات مىشود ، همان صفاتى كه در غير خدا هم يافت مىشوند و يا اين كه آن صفات امورى اعتبارى مىباشند كه در خارج ذات ، وجود ندارند ، ولى بر ذات او\r\n\r\n\r\n","description":"","footnote":"\r\n( 1 ) . همان ، ج 4 ، ص 38 . .\r\n","page_name":" 49 ","page_number":49},
  {"content":"\r\n\r\nثابتند ؟ بر هيچ كدام از اين احتمالات نص و دليل روشن نداريم ، هر چند كه از اخبار ، دو احتمال نخستين برمىآيد .\r\nاستاد طباطبائى در تعليقه بر اين بيان نوشته است : اين كلام از آن كلمات شگفت‌آور است و دلالت روايات بر عينيت ذات و صفات ، هيچ ابهامى ندارد و به عبارت ديگر خداوند حقيقتاً علم به اشياء دارد نه مجازاً ، هم‌چنان كه او خود علم را دارد نه اثر علم و نتيجه آن را و ثالثاً : اين علم ذاتى است نه با وصفى جز ذات . « 1 » حديث هيجدهم از همان باب در توضيح صفات خداوند است . و مجلسى در زمينه تغيير و دگرگونى معلوم ، نه علم نكاتى را آورده است .\r\nاستاد در تعليقه فرموده : علم و دانشى كه با وجود و عدم و پس و پيشى معلوم خارجى ، تغيير و دگرگونى پيدا نمىكند ، علم كلى است و چنان كه خواهد آمد مؤلف بر چنين سخنى طعن دارند . و حق آن است كه علم خداوند متعال حضورى است نه حصولى و مقام ، جاى تفصيل نيست ، بنابر اين حديث را بايد به غير علم حصولى حمل كرد . « 2 » حديث ششم از باب سوم از ابواب صفات ، در رد پندار يهود و تفسير آيه شصت و چهار مائده است . مجلسى به نقل از فخر رازى در تفسير كبير ، وجوه و احتمالاتى آورده از جمله : احتمال چهارم آن است كه شايد در ميان يهود ( كه به بسته بودن دست خدا قائل بودند ) عده‌اى ، به مذهب فلسفى عقيده داشته‌اند و آن اين كه خداوند را فاعل موجب مىدانند و حدوث حوادث را از او بر يك منوال و طريق ، ميسر مىدانند و خداوند را قادر به ايجاد جز بر آن وجه كه شده ، توانا نمىشناسند .\r\nاستاد علامه در تعليقه خود كه در واقع بر كلام فخر رازى است چنين نوشته : اصل\r\n\r\n\r\n","description":"","footnote":"\r\n( 1 ) . همان ، ص 62 . .\r\n( 2 ) . همان ، ص 72 . .\r\n","page_name":" 50 ","page_number":50},
  {"content":"\r\n\r\nفلسفه از اين نسبت ناروا ، تبرى دارد و آن ناشى از سوء فهم مباحث نظرى و برهانى است . « 1 » به نظر نگارنده نه سخن فخر رازى با حقيقت انطباق دارد ، چون فلاسفهء الهى - كه به بهترين شكل ممكن خداوند را از حيث ذات و صفات معرفى كرده‌اند - چنان اعتقادى را كه فخر رازى مدعى شده ، ندارند . و نه كلام استاد كه همه اهل فلسفه را از چنان نسبت دور دانسته‌اند واقعيت دارد ، زيرا چنان كه در مقدمات بحث آورديم عده‌اى مادى و منكر اصل عليت وجود ، فيلسوف خوانده شده و سخنان واهى و پوچ آن‌ها فلسفه ناميده شده است ، پس از اين سو كليه اهل فلسفه را نمىتوان از آن انديشه‌ها ، تبرئه كرد .\r\nحديث هفتادم از باب سوم از ابواب صفات ، مربوط به بداء است :\r\nقلت لا بيجعفر عليه السلام : اخبرني عما اخبرت به الرسل عن ربها و انهت ذلك الى قومها ايكون اللّه البداء فيه ؟ قال اما انى لا اقول لك انه يفعل و لكن ان شاء فعل ؛\r\nبه ابو جعفر عليه السلام گفتم بفرماييد : در آنچه خداوند به پيامبران خبر مىدهد و ايشان آن‌ها را به قوم خود مىرسانند ، بداء وجود دارد ؟ امام فرمود : توجه كن نمىگويم خداوند مىكند مىگويم اگر خواست مىكند .\r\nمرحوم مجلسى پس از ايراد حديث بحثى را تحت عنوان : « كلامى گسترده براى رفع شبه‌ها و ترديدها » باز كرده و توضيحات و اقوال گوناگونى را از دانشمندان مختلف نقل كرده است .\r\nاستاد بر معناى چهارم كه از سيد مرتضى نقل شده تعليقه‌اى نوشته است : آن چند وجه را كه مؤلف آورده جز يك وجه بيشتر نيست و همان است كه در خود روايت\r\n\r\n\r\n","description":"","footnote":"\r\n( 1 ) . همان ، ص 98 . .\r\n","page_name":" 51 ","page_number":51},
  {"content":"\r\n\r\nآمده و چكيدهء مطلب آن است كه هر پديده‌اى گاهى به علل ناقصه‌اش نسبت داده مىشود و گاهى به علت تامه‌اش ، اولى بداء و دومى قضا خوانده مىشود و شرح تفصيلى ، مجالى ديگر مىخواهد ، و اى كاش مرحوم مجلسى به ذكر متن حديث قناعت مىكرد كه بيان خود حديث كافى و شافى مىباشد . « 1 » و در همان حديث در همان كلام مجلسى بيانى راجع به لوح دارد و استاد چنين مىنويسد : اگر از جنبه عقلى راجع به لوح بحث كنيم به اقتضاى برهان در عالم وجود ، امرى است كه نسبت آن به همه حوادث تكوينى ، نسبت كتاب است به مندرجات و محتويات آن و بديهى است كه لوح جسمانى هر چند بزرگ باشد حالات و داستان‌هاى فراوان و بىانتهاى همه چيز را نمىتواند در بر بگيرد و اگر از جهت نقلى بحث كنيم ، خود روايات ، لوح و قلم را به دو فرشته از فرشتگان الهى تأويل مىكنند ، چنان كه در مجلدات بعدى بحارالانوار مىآيد ، به هر حال وجهى براى آنچه كه مؤلف مرحوم فرموده ، نيست . « 2 » حديث چهارم از باب چهارم از ابواب صفات ، راجع به ارادهء بشرى و الهى است كه ابوالحسن عليه السلام فرمود : « اراده در مخلوق تصميم به انجام كارى را گويند و در مورد خداوند ، ارادهء خداوند ايجاد اوست . . . . »\r\nمجلسى در بيان خود نوشته كه ارادهء خداوند تعالى چنان كه اكثر متكلمان امامى گفته‌اند علم به خير و نفع و صلاح است و جز علم چيز ديگرى را اثبات نمىكنند .\r\nاستاد طباطبائى در تعليقه چنين نوشته است : اين سخن متكلمان امامى اگر تصويرشان درست باشد ، مربوط مىشود به اراده ذاتى كه عين ذات خداوندى است و اما اراده‌اى كه در اخبار مطرح است از صفات فعليه ، مثل رزق و خلق و آفرينش\r\n\r\n\r\n","description":"","footnote":"\r\n( 1 ) . همان ، ص 129 . .\r\n( 2 ) . همان ، ص 131 . .\r\n","page_name":" 52 ","page_number":52},
  {"content":"\r\n\r\nمىباشد و آن عين موجود و پديده خارجى مانند زيد و عمرو و زمين و آسمان است ، چنان كه شيخ مفيد فرموده است . « 1 » حديث پنجم از همان باب در تقسيم اراده و مشيت به ارادهء حتم و ارادهء عزم است :\r\n« خداوند نهى مىكند در حالى كه مىخواهد و امر مىكند در حالى كه مشيت ندارد ، آيا نديدى كه خداوند آدم و همسرش را از تناول ميوهء درخت نهى كرد ، ولى انجام آن را مشيت كرد كه اگر او مشيت نداشت آنان نمىخوردند و اگر با وجود نخواستن و عدم مشيت خداوند ، از آن درخت مىخوردند ، مشيت آن‌ها بر مشيت خدا غلبه مىكرد ، و هم‌چنين ابراهيم را دستور داد كه فرزندش را ذبح كند ، ولى ذبح را نخواست و مشيت نداشت و اگر ذبح نشدن را نمىخواست ، مشيت ابراهيم بر مشيت خداوند غلبه مىكرد .\r\nمجلسى بر اين حديث نسبتاً روشن ، بيانى دارد و فرموده : گفته شده مشيت ، يعنى علم خداوند . ولى قول روشن‌تر آن است كه چون خداوند آدم و ابراهيم را از اراده و مشيت و خواستشان منصرف نكرد و آن‌ها را به سبب مصالحى بزرگ به اختيار خود واگذاشت گويا خدا هم خواست !\r\nاستاد علامه در تعليقه مختصر خود چنين نوشته : حديث ، اراده را به ارادهء تشريعى و تكوينى تقسيم مىكند و اما آنچه مصنف كتاب فرموده حقيقت ندارد ، بلكه متضمن تشبيه است . « 2 » در حديث پانزدهم از همان باب مجلسى باز اراده خداوندى را به علم به مصلحت تأويل كرده است .\r\nاستاد در تعليقه موجز خود نوشته : دلالت اخبار بر اين كه مشيت و ارادهء خداوند\r\n\r\n\r\n","description":"","footnote":"\r\n( 1 ) . همان ، ص 137 . .\r\n( 2 ) . همان ، ص 140 . .\r\n","page_name":" 53 ","page_number":53},
  {"content":"\r\n\r\nعين پديدهء خارجى است ، روشن است و اصرار مؤلف بر تأويل اراده به علم به صلاح و خير ، شگفت‌آور است . « 1 » حديث يكم از باب پنجم از ابواب صفات مربوط به خلاقيت خداوند است و مضمون آن به اختصار چنين است : « آيا جز آفريدگار جليل ، خالقى وجود دارد ؟\r\nامام فرمود : خداوند تبارك و تعالى مىفرمايد :  « فَتَبارَكَ اللَّهُ أَحْسَنُ الْخالِقِينَ »  « 2 » پس خداوند خبر داد كه در ميان بندگانش ، آفريدگارانى وجود دارند و برخى هم خالق و آفريدگار نيستند . عيسى عليه السلام از جمله آفريدگارهاست كه از گل به شكل پرنده ساخت و به اذن خدا در آن دم زد ، آن به خواست خدا پرنده شد و سامرى براى مردم ، اندام گوساله ساخت كه داراى صدا بود . »\r\nعلامه مجلسى در بيان اين حديث نوشته : ترديدى نيست كه آفريدگار اجسام جز خداوند نيست و به عقيدهء اشاعره اعراض هم خلقت خداوند هستند ، ولى به عقيدهء اماميه و معتزله كار و حركت‌هاى بندگان به قدرت و اختيار خودشان است و خالق آن‌ها خودشان مىباشند .\r\nاستاد در تعليقه كوتاه خود نگاشته : شايد معتزله از چنين عقيدهء شرك‌آلود مبالاتى نداشته باشند ، اما اماميه كه پيروان ائمه اهل بيت عليهم السلام مىباشند از چنين عقيده‌اى حاشا دارند و شما حتى در يك خبر همچنين مطلبى را نمىيابيد كه بگويد همراه خداوند خالق همه چيز ، خالق و آفريدگار ديگرى وجود دارد ، نه خالق ذات و جسم و نه فعل به آن معنا كه مورد منازعه و بگومگو است كه ايجاد باشد ، بلكه اخبار فراوان بر خلاف آن است . « 3 » به نظر نگارنده ، مطلب روشن‌تر از آن است كه بحث پيرامون آن طولانى شود و آن\r\n\r\n\r\n","description":"","footnote":"\r\n( 1 ) . همان ، ص 144 . .\r\n( 2 ) . مؤمنون ، آيه 14 . .\r\n( 3 ) . بحارالانوار ، ج 3 ، ص 148 . .\r\n","page_name":" 54 ","page_number":54},
  {"content":"\r\n\r\nاين كه خالقيت بالذات و مستقل ، از آن خداوند است ، ليكن آفرينندگى تبعى و به اذن و تقدير الهى در مورد بندگان هم ، مصداق دارد .\r\nحديث ششم از باب يكم از ابواب اسماى الهى ، مبنى بر اين است كه : « اسم خدا جز خداست و هر چيزى جز خدا كه داراى اسم است مخلوق و آفريده است . . . . »\r\nمجلسى در بيان مفصل خود راجع به توضيح غايت ، وجوه و احتمالات مختلفى را ذكر كرده است و بعد در توجيه فقرات ديگر حديث ، نظرهايى نيز ابراز نموده و سرانجام نوشته : اين احتمالاتى كه به نظر كوتاه من رسيد و ياد كردم هيچ كدام خالى از تكلف نيستند . . . .\r\nاستاد در تعليقه خود نوشته : مرحوم مؤلف در اعتراف به اين كه روايت با توجيهات ايشان روشن نمىشود راه انصاف پيموده است و اما آنچه مؤلف از اخبار استظهار كرده كه در صنع معرفت و شناخت ، كسى غير خدا نقشى ندارد ، از ديگر وجوه قبلى هم سست‌تر است ، زيرا درست است كه مدلول اخبار آن است كه معرفت صنع خداوندى است ، ليكن در آن‌ها واسطه و وسيله هرگز نفى نشده است ، در اين كه تقوا ، انابت ، تدبر ، تفكر و تفضل و هم‌چنين پيامبران ، فرشتگان و امامان ، وسائل و وسائط معرفت خداوندى مىباشند . در خصوص قرآن مىفرمايد :  « يَهْدِي بِهِ اللَّهُ مَنِ اتَّبَعَ رِضْوانَهُ »  « 1 » ؛ به وسيلهء آن پيروان را به رضوانش رهنمون است . پس روايات ياد شده واسطه به اين معنا را نفى نمىكنند و اما خصوص روايت مورد بحث ، صريح در نفى واسطه است و اين كه خداوند به ذات خود شناخته شده و همه اشيا جز او با او شناخته مىشوند ، ليكن خداوند توسط اشيا . پس فهم اين روايت به اصول علمى بالاترى نياز دارد ، جز اصول عادى ، معمولى و ساده ، و توضيح آن ، مجالى ديگر مىطلبد . « 2 »\r\n\r\n\r\n","description":"","footnote":"\r\n( 1 ) . مائده ، آيه 16 . .\r\n( 2 ) . بحارالانوار ، ج 3 ، ص 164 . .\r\n","page_name":" 55 ","page_number":55},
  {"content":"\r\n\r\nحديث بيست و نهم از باب چهارم ، جوامع‌التوحيد ، روايتى از حسين بن على عليه السلام است .\r\nمجلسى ، فقراتى از آن را توضيح داده و از جمله در بيان فقره : « ليس عن الدهر قدمه » نوشته : يعنى قدمت او زمانى نيست كه زمان همواره همراه او باشد .\r\nو استاد علامه نگاشته : اين جمله ، از سخنان جامعى است كه با آن مىتوان بسيارى از خطبه‌ها و رواياتى را كه بر تقدم خداوند متعال بر همه و تأخر او از همه و احاطه‌اش بر كل ماسوا ، دلالت دارند ، تفسير و معنا كرد و هم‌چنين اين‌كه در ازليت ذات او قديمى ديگر وجود ندارد و گرنه مثل او مىشد و خداوند برتر است و اين كه ازليت خداوند ابدى و هميشگى است بىآن‌كه بر امتداد نامتناهى زمانى تطبيق شود كه در آن صورت خدا زمانى مىشود و زمان بر وجود او محيط مىشود ، در حالى كه او بر همه و كل اشيا محيط است ، عين آن احاطه‌اى را كه به جزئى از اجزاى آن‌ها دارد . پس اگر قديم زمانىاى فرض شود مثل خود زمان ، خداوند قبل از او خواهد بود ، با تقدم بر همه اجزاى آن . و اين نكته ، دقيق و قابل تأمل بيشتر است . « 1 »\r\n\r\nكتاب العدل و المعاد\r\nحديث بيست و هشتم ، باب نخست از ابواب العدل ، در نفى جبر و تفويض و اثبات امرِ ميانه است .\r\nمجلسى طى بيانى ، جبر و تفويض را معنا كرده و فرموده : تفويض عبارت است از :\r\nعقيده داشتن به اين كه خداوند در انجام كارها ، هرگونه مانع را از مردم برداشته و ارتكاب هر نوع عملى را مباح دانسته است .\r\nاستاد علامه در تعليقه فرمود : حظر به معناى منع است و ظاهر عبارت مجلسى آن\r\n\r\n\r\n","description":"","footnote":"\r\n( 1 ) . همان ، ص 302 . .\r\n","page_name":" 56 ","page_number":56},
  {"content":"\r\n\r\nاست كه اوتفويض را به الحاد و اباحىگرى تفسير كرده ، در حالى كه ظاهراً مراد از تفويض در اخبار چيزى است كه معتزله در برابر اشاعره قائلند و آن اين كه افعال بشر مخلوق و آفريده خود آن‌هاست هر چند كه قوا و ابزار ، مخلوق خداوندند ، به عكس آنچه به اشاعره نسبت داده شده كه همه امور اعم از كارها و نيروها و ابزار ، آفريده خداوندند . « 1 » حديث سى و نهم از همان باب كه عبدالرحيم قصير طى آن چندين سؤال از امام صادق عليه السلام كرده و امام پاسخ داده است و از جمله راجع به مخلوق بودن قرآن چنين نوشته : . . . و قرآن ، كلام خداست و مخلوق نمىباشد و در آن ، خبر گذشتگان و آيندگان موجود است .\r\nمجلسى در بيان ، نوشته كه شايد مانع از اقرار به خلق قرآن ، از سوى امام تقيه بوده ، و يا اين كه اطلاق خلق بر آن ، موهم معنايى بوده كه كافران اراده مىكردند :  « إِنْ هذا إِلَّا اخْتِلاقٌ »  « 2 » چنان كه مرحوم صدوق اشاره كرده است .\r\nاستاد علامه طباطبائى در تعليقه‌اش نوشته : بلكه سخن حق آن است كه مقصود از كلام ، لفظ است نه از جهت صوت و صدا فقط ، بلكه از اين جهت كه به معنايى دلالت دارد ، يعنى كلام ، آن معناى مدلول عليه است ، به لحاظ ارتباط با صدا و آن ، كيف مسموع مىباشد و يك معناى اعتبارى است و جعل‌پذير نيست ، به عكس حدوث . و بحثِ بيشتر مجالى ديگر مىخواهد . « 3 » حديث چهلم از همان باب ، حديث ابوبصير از امام صادق عليه السلام است كه فرمود :\r\nعقيده به استطاعت ، سخن من و پدرانم نيست .\r\nمجلسى پس از نقل كلامى از شيخ صدوق در تفسير معناى استطاعت ، ضمن بيانى\r\n\r\n\r\n","description":"","footnote":"\r\n( 1 ) . همان ، ج 5 ، ص 18 . .\r\n( 2 ) . ص ، آيه 7 . .\r\n( 3 ) . بحارالانوار ، ج 5 ، ص 33 . .\r\n","page_name":" 57 ","page_number":57},
  {"content":"\r\n\r\nمىنويسد : شايد منع از اطلاق استطاعت در مورد خدا به آن جهت است كه آن مصدر باب استفعال از اطاعت است و مناسب جناب ذات متعال نيست و يا چون استطاعت به قدرت متفرعِ بر ابزار و ادوات ، اطلاق مىشود ، خداوند از اين مقوله‌ها منزه است ، امام استطاعت را از خدا نفى كرده است .\r\nاستاد علامه در تعليقه نوشته : سخن مجلسى و صدوق - رحمت خدا بر ايشان - هر دو شگفت‌آور است ، زيرا ظاهر روايت آن است كه استطاعت به معناى دائر ميان مردم ، مراد است كه معتزله در آن روزگار مىگفتند هر كار مستند به استطاعت و قدرت بنده است بىآن كه خداوند در آن صنع و نقش داشته باشد و يا ممكن است مراد از استطاعت ، تحقق آن قبل از فعل باشد كه اشاعره منكر آن بودند و در اين صورت ، روايت از روى تقيه صادر شده است . « 1 » حديث شصت و يكم از همان باب ، باز در زمينه استطاعت است ، ليكن در استطاعت انسان كه آيا به كمك خداست يا همراه خدا و يا بدون خدا ! اميرالمؤمنين فرمود : اگر عقيده داشته باشى كه به كمك خدا توانايى دارى ، پس مستقل نيستى و اگر بپندارى كه همراه خداوند ، مستطيع مىباشى پس شريك خداوند مىباشى و اگر تصور كنى كه بدون خداوند ، استطاعت و توانايى دارى ، پس مدعى ربوبيت شده‌اى .\r\nشخصى گفت : بلكه استطاعت من به وسيله و كمك خداوند است و على عليه السلام فرمود :\r\nاگر جز اين مىگفتى مرتد بودى و مستحق قتل مىشدى .\r\nاستاد علامه تعليقه‌اى مستقيم بر اين حديث دارد و مىنويسد : ترديدى نيست كه اسباب ، آلات و نيروهايى كه در صدور فعلى از انسان ، مدخليت دارند همگى از خداوند مىباشند و در اين معنا ميان معتزلى و اشعرى و امامى اختلافى نيست ، واختلاف در اين است كه استطاعت بر انجام كار ، قبل از انجام آن وجود دارد يا\r\n\r\n\r\n","description":"","footnote":"\r\n( 1 ) . همان . .\r\n","page_name":" 58 ","page_number":58},
  {"content":"\r\n\r\nهمزمان ؟ اشعرىها مىپندارند كه استطاعت فقط به هنگام انجام كار است نه قبل از آن . و معتزله و اماميه به وجود استطاعت قبل از انجام كار عقيده دارند ، منتها معتزله مىگويند : عبد ، در انجام كار و در اين استطاعت و به كار گرفتن ابزار و قوا ، مستقل مىباشد و آن كار هيچ‌گونه ارتباطى به خداوند ندارد ، اما اماميه با الهام از اخبار اهل‌بيت عليهم السلام مىگويند : استطاعت بر انجام كار به كمك خدا و در ارتباط با اوست و انسان به هيچ وجه در هيچ كارى مستقل نمىباشد :\r\n « كُلًّا نُمِدُّ هؤُلاءِ وَ هَؤُلاءِ مِنْ عَطاءِ رَبِّكَ وَ ما كانَ عَطاءُ رَبِّكَ مَحْظُوراً » ؛  « 1 »\r\nهمه را ما يارى مىكنيم ، اينان و آنان را از عطا و بخشش پروردگارت و عطاى پروردگار تو ممنوع نيست .\r\nبا اين توضيح روشن مىشود كه تأويل و تفسير مصنف در اين زمينه ، بسيار شگفت‌آور است و روايات در عكس آنچه او گفته ، صراحت دارند . « 2 » حديث باب دوم از ابواب عدل از ابوالحسن سوم عليه السلام ، در ردّ جبر و تفويض و اثبات عدالت و منزلت ميانه به طور مفصل و گسترده نقل شده است .\r\nمجلسى تحت عنوان « فذلكة » بيان مىكند كه به استناد اخبار كثيرى از ائمه عليهم السلام جبر و تفويض ، نفى و امر ميانه اثبات شده است و در پايان به دو روايت اشاره مىكند :\r\nشخصى از امام پرسيد : آيا خداوند بندگان را بر معصيت ، مجبور ساخته ؟ امام فرمود :\r\nنه . سؤال كرد : كار را به آن جا تفويض كرده است ؟ فرمود : نه . پرسيد : پس چگونه است ؟ امام جواب داد : لطفى است از پروردگارت ميان اين دو . و از برخى اخبار هم استفاده مىشود كه مراد از نفى تفويض ، نفى استقلال در كار عبد نيست به طورى كه خداوند نتواند او را از انجام آن برگرداند ، بلكه امر ميانه آن است كه خداوند انسان را\r\n\r\n\r\n","description":"","footnote":"\r\n( 1 ) . اسراء ، آيه 2 . .\r\n( 2 ) . بحارالانوار ، ج 5 ، ص 39 ؛ و به بيان مجلسى در ص 40 رجوع كنيد . .\r\n","page_name":" 59 ","page_number":59},
  {"content":"\r\n\r\nمختار قرار داده ، او مىتواند انجام بدهد يا ندهد با اين‌كه خداوند مىتواند او را از انجام يا ترك منصرف كند و باز دارد .\r\nاستاد علامه در تعليقه بر اين بيان نوشته است : مفهوم هر دو حديث يكى است و آن چيزى است كه هر انسانى در وجود خود مىبيند كه قطع نظر از اسباب و موانع ، او مالك اختيار فعل و يا ترك است ، يعنى مىتواند كارى را انجام بدهد و يا ترك كند و امال مالكيت اختيار ، چيزى است كه خداوند سبحان او را صاحب اختيار كرده ، چنان‌كه در اخبار آمده است و بهترين مثال در اين مورد اين است كه مولايى به بنده زر خريدش مال و همسرو خانه و لوازم زندگى تمليك مىكند . هرگاه بگوييم اين تمليك از سوى مولا ، ملكيت خود او را از ميان مىبرد ، اين مفهوم تفويض را دارد و اگر بگوييم اين تمليك براى بنده هيچ مالكيت و اختيارى ايجاد نمىكند و وضع مثل قبل از تمليك مىباشد . اين مفهوم جبر است و اما اگر بگوييم ، بنده مالك مىشود و مولا مالك همه چيز حتى مالك خود بنده هم مىباشد در عين حال بنده هم داراى اختيار است ، اين همان سخن و امر بين‌الامرين است . « 1 » حديث سى و يكم از باب سوم از ابواب عدل ، در زمينه قضا و قدر است . مجلسى در ذيل حديث‌ها بيانى توضيحى دارد .\r\nاستاد در تعليقه خود توضيحى شافىتر دارد كه در فهم احاديث كمك مىكند ، ايشان چنين نوشته است : . . . كسى كه از امر ناخوشايندى مىپرهيزد ، چون مىداند كه آن رخ نخواهد داد و يا آسيبى نخواهد داشت ، داراى چه فضيلتى مىتواند باشد ؟ و هم‌چنين عقلا به توهمات خيلى دور و نامحتمل اعتنا نمىكنند و ترتيب اثر نمىدهند ، پس سخن حق و شايسته آن است كه يقين و باور محكم بر اين كه كارها به دست خداست حالتى در انسان به وجود مىآورد كه او براى تأثير جز خدا ، وقعى نمىنهد و\r\n\r\n\r\n","description":"","footnote":"\r\n( 1 ) . همان ، ص 83 . .\r\n","page_name":" 60 ","page_number":60},
  {"content":"\r\n\r\nاز آثار نامطلوب ، چندان پروا نمىكند مع‌ذلك عادتاً مردمان عاقل ، از ناملايمات مىپرهيزند و اولياى خدا براساس يقين و اذعان حركت مىكنند ، بنابر اين امام هم گاهى كه يقين و اذعان به وقوع امر مكروهى داشته پرهيز كرده و آن‌جا كه چنين يقينى نبوده ، پروايى نشان نداده است . « 1 » حديث سى و پنجم از همان باب در زمينهء مشيت انسان در قبال مشيت خداست .\r\nمجلسى بيان كوتاهى دارد ، ولى استاد تعليقه‌اى بلند و پرمحتوا دارند و نوشته‌اند :\r\nوجود هر فرد انسان با حدودى معين محدود است ، مانند طول و عرض و رنگ و ديگر صفت‌ها و روابطى كه بدان وسيله با ديگران پيوند دارد ، مثل اين كه او فرزند فلانى برادر فلانى و پدر فلانى و در زمانى و مكانى خاص مىباشد ، وقتى در همين ويژگىها دقت كنيم مىيابيم كه همه اين اسباب وجودى انسان كه در تعيين و شكل‌گيرى او دخالت دارند ، چيزهايى هستند كه او بدان وسيله داراى حد وجودى است ، البته همه آن اسباب با تقديرات و اندازه‌گيرىهاى قبلى ، مشخص‌اند تا امر هستى منتهى شود به خداوند سبحان كه قدر و حد هر چيز در حقيقت پيش اوست . و ارتباط اشيا به خداوند متعال از جهت صفات فعليه اوست كه بدان وسيله به آن‌ها انعام مىكند و قوام مىبخشد و هستىشان را تدبير مىكند ، مانند رحمت ، رزق ، هدايت ، احياى حفظ و خلق و آفرينش و مفاهيم مقابل و ضد اين‌ها ، پس خداوند سبحان با صفات فعليه‌اش در هر مخلوقى و اثر و فعل او دخالت دارد ، زيرا معنا ندارد كه خداوند آن صفات فعليه را در ارتباط با اشياء داشته باشد ، ليكن آن‌ها به خدا تعلق نداشته باشند .\r\nلذا امام عليه السلام از آن مرد پرسيد آيا صفت رحمت بر اعمال مقدم است يا نه ؟ و معنا ندارد كه صفت رحمت بر اعمال مقدم باشد ، ولى ارتباطى با آن اعمال و تأثيرى در\r\n\r\n\r\n","description":"","footnote":"\r\n( 1 ) . همان ، ص 105 . .\r\n","page_name":" 61 ","page_number":61},
  {"content":"\r\n\r\nآن‌ها نداشته باشد . خداوند عالم هستى را نظم بخشيده و در آن رحمت ، هدايت ، پاداش و مغفرت و اضداد آن‌ها را به جريان انداخته است و اين با اختيار انسان منافاتى ندارد ، زيرا خود تحقق اختيار ، مقدمه‌اى است از مقدمات تحقق امر مقدر ، زيرا اگر اختيار نبود طاعت و معصيت تحقق نمىيافت و به دنبال آن پاداش و كيفر شكل نمىگرفت .\r\nآن‌گاه مراد از كلام امام عليه السلام كه فرمود : مشيت خدا در هر چيز جارى است و آن بيهوده نيست و مشيت عبد بر مشيت او غالب نمىشود ، آن است كه كار عبد مشيت خدا را از بين نمىبرد و مشيت الهى تأثير مشيت عبد را باطل نمىسازد ، چون خواست و مشيت عبد خود يكى از مقدمات تحقق مشيت الهى مىباشد ، پس اگر خداوند كارى را خواست كه آن با مشيت عبد ، موجود شود . خواست و مشيت عبد بايد تحقق يابد و تأثير گذارد ( دقت كنيد ) و اين روايت شريف با متنى بلند و مضمونى لطيف بسيارى از احاديث باب را بىآن كه آن‌ها را تأويل و توجيه كنيم ، قابل فهم مىكند . « 1 » حديث سى و هشتم از همان باب ، در زمينه قضا و قدر است كه امام فرمود :\r\nخداوند در روز قيامت كه بندگانش را گرد مىآورد درباره تعهداتى كه از ايشان گرفته بازخواست مىكند نه راجع به آنچه قضا فرموده است .\r\nمجلسى در بيان خود نوشته است : اين خبر دلالت دارد بر آن‌كه قضا و قدر جز در امور تكليفى جريان دارد ، مثل امراض و مصائب و مانند آن‌ها و شايد مراد از قضا و قدر ، نوع محتوم آن‌هاست .\r\nاستاد در تعليقه‌اش نگاشته : روايت دلالت مىكند بر آن‌كه تكاليف و احكام ، امور اعتبارى و غيرتكوينى هستند و مورد قضا و قدر به معناى مصطلح آن تكوينات است ،\r\n\r\n\r\n","description":"","footnote":"\r\n( 1 ) . همان ، ص 111 . .\r\n","page_name":" 62 ","page_number":62},
  {"content":"\r\n\r\nپس اعمال بندگان از جهت وجود خارجىشان ، مثل ديگر پديده‌ها مورد تعلق قضا و قدراند و از جهت تعلق امر و نهى به آن‌ها و مشتمل بودن بر طاعت و معصيت ، امورى اعتبارى و قراردادى مىباشند و از دائره قضا و قدر خارجند مگر به معناى ديگرى كه اميرالمؤمنين عليه السلام به مرد شامى در بازگشت از جنگ صفين فرمود و چكيدهء آن عبارت است از تكليف براساس مصالحى كه چنان اقتضا مىكند . پس قدر در كارها ناشى مىشود از مصالحى كه فلان تكليف را ايجاب مىكند و قضا عبارت است از حكم به وجوب و حرمت مثلًا با امر و نهى . « 1 » حديث هفتادم از باب سوم نيز درباره قضا و قدر و استطاعت است .\r\nاز اميرالمؤمنين - صلوات اللّه عليه - از قدر سؤال شد . فرمود : قدر راز الهى است ، زياد تفتيش نكنيد . دوباره پرسيدند . فرمود : درياى ژرف و پرعمقى است ، دنبال نكنيد . سپس بار سوم سؤال كردند . اين بار فرمود :\r\nدرِ رحمتى كه خداوند براى مردم مىگشايد ، احدى نمىتواند آن را ببندد ، و اگر رحمتى را نگه دارد كسى نمىتواند آن را رها سازد . از آن جا كه امام به آيه استناد كرده :\r\n « ما يَفْتَحِ اللَّهُ لِلنَّاسِ مِنْ رَحْمَةٍ فَلا مُمْسِكَ لَها وَ ما يُمْسِكْ فَلا مُرْسِلَ لَهُ » .  « 2 »\r\nاستاد طباطبائى به طور مستقيم در ذيل حديث فرموده : آيه دلالت دارد بر سبقت رحمت بر اعطا و افاضهء آن ، چون فتح عبارت است از : نوعى كشف و اظهار كه به وجود شىء مكشوف عنه و سبقت آن بر كشف و اظهار ، نياز دارد . پس آيه دلالت دارد بر سبقت رحمت الهى بر اعمال بندگان كه در آن اعمال و به واسطه آن‌ها رحمت الهى بر ايشان باز مىشود و آشكار مىگردد . . . . « 3 » حديث سيزدهم از باب پنجم ، در زمينه رزق و اجل است . مجلسى در بيان راجع به\r\n\r\n\r\n","description":"","footnote":"\r\n( 1 ) . همان ، ص 112 . .\r\n( 2 ) . فاطر ، آيه 2 . .\r\n( 3 ) . بحارالانوار ، ج 5 ، ص 123 . .\r\n","page_name":" 63 ","page_number":63},
  {"content":"\r\n\r\nمضمون اين حديث نوشته : خداوند در صحف آسمانى براى هر بشرى به اندازه كفاف و نياز روزى مقرر كرده است ، به طورى كه اگر او مرتكب كار حرام نشود و در جست‌وجوى روزى حلال باشد به سهولت برايش فراهم مىشود و اگر مرتكب حرام شود به همان ميزان از روزى حلال مقدر ، محروم مىگردد .\r\nاستاد طباطبائى نگاشته است : ترديدى نيست كه همه پديده‌ها اعم از جماد ، نبات ، حيوان و انسان اصل هستى پيدا كردنشان در بقا و ادامه وجودشان كفايت نمىكند ، بلكه به امور ديگرى خارج از وجودشان نياز دارند يا با ضميمه كردن آن‌ها به خودشان با قُوت و تغذيه و يا به طور ديگر ، مثل پناه گرفتن ، پوشيدن و ادامه نسل . و اين معنا در انسان و ديگر جانداران روشن است و آنچه مايهء بقاى وجود است ، رزق ناميده مىشود و در اين مورد بين انسان و حيوان فرقى نيست :  « وَ ما مِنْ دَابَّةٍ فِي الْأَرْضِ إِلَّا عَلَى اللَّهِ رِزْقُها » ؛  « 1 » جنبنده‌اى در زمين نيست ، مگر آن‌كه روزيش بر خداست . پس روزى چيزى است كه هيچ موجودى در بقاى خود از آن بىنياز نيست . و آن‌گاه كه خداوند اين موجودات را براى ماندن در مدت معينى آفريده برايشان روزى هم آفريده است ، پس مستند بودن بقا به خدا موجب آن مىشود كه رزق هم به خدا منسوب باشد :  « فَوَ رَبِّ السَّماءِ وَ الْأَرْضِ إِنَّهُ لَحَقٌّ مِثْلَ ما أَنَّكُمْ تَنْطِقُونَ »  « 2 » ؛ سوگند به خداى آسمان و زمين ، آن حق است مثل سخن گفتن شما . و امر تكوينى بودن رزق به اين معنا و مربوط نبودن آن به جهان تكليف و تشريع ، مانند وجود آفتاب در روز روشن است ، زيرا بىشك ، حدوث و بقا و لوازم هر كدام ، امور تكوينى هستند .\r\nو از سويى ، چون برخى از اعمال انسان در ارتباط با رزق مثل خوردن ، آشاميدن ، نكاح ، لباس و مثل آن‌ها مورد تعلق تكليف مىباشند و رزق از نظر تكوينى و در بقاى\r\n\r\n\r\n","description":"","footnote":"\r\n( 1 ) . هود ، آيه 6 . .\r\n( 2 ) . ذاريات ، آيه 23 . .\r\n","page_name":" 64 ","page_number":64},
  {"content":"\r\n\r\nوجود بشر مورد لزوم است ، پس حرمت و منع ، بايد مورد داشته و عملى باشد و الا تكليف ما لايطاق خواهد بود :  « وَ ما جَعَلَ عَلَيْكُمْ فِي الدِّينِ مِنْ حَرَجٍ »  « 1 » ،  « إِنَّ اللَّهَ لا يَأْمُرُ بِالْفَحْشاءِ »  « 2 » . و لازمه اين بيان آن است كه در زمينه محرمات ، روزىهاى حلالى وجود دارد كه دسترسى به آن ممكن و ميسر است و آن روزىها و ارزاقى هستند كه از نظر شرعى به خداوند منسوبند ، نه روزىهاى حرام . خلاصه آن كه رزق دو قسم است : رزق تكوينى و آن هر چيزى است كه انسان در بقا و ادامه هستى به هر صورت به آن نياز دارد و از آن مدد مىگيرد و روزى تشريعى و آن فقط نوع حلال است نه حرام و اين مطلبى است كه بعد از تأمل و تفكر در كتاب و سنت به دست مىآيد . « 3 » حديث بيست و سوم از باب ششم از كتاب العدل و المعاد ، راجع به خير و شر است ، و امام جعفر صادق عليه السلام فرمود : هر كس پندارد كه خداوند به فحشا و بدى و گناه فرمان مىدهد بر خدا دروغ بسته است و هر كس خيال كند كه خير و شر هر دو از اوست او نيز دروغ‌پرداز است . استاد طباطبائى در اين جا ، حاشيه مستقيمى دارد و مىنويسد : خير ، پديده‌اى وجود و مخلوق است و شكى در آن نيست و اما شر ، در اصل نه وجود دارد و نه آفريده شده است . البته بالعرض و در نوعى مقايسه چيزى با چيزى ، تحققى دارد . دليل بر اين سخن آيه قرآنى است :  « اللَّهُ خالِقُ كُلِّ شَيْءٍ » ،  « 4 »  « الَّذِي أَحْسَنَ كُلَّ شَيْءٍ خَلَقَهُ » .  « 5 » خداوند در اين آيه‌ها ، آفرينش همه چيز را به خود نسبت داده و سپس خلقت و آفرينش را زيبا دانسته است و در آيه‌اى ديگر فرمود :\r\n\r\n\r\n","description":"","footnote":"\r\n( 1 ) . حج ، آيه 78 . .\r\n( 2 ) . اعراف ، آيه 28 . .\r\n( 3 ) . بحارالانوار ، ج 5 ، ص 149 . .\r\n( 4 ) . زمر ، آيه 62 . .\r\n( 5 ) . سجده ، آيه 7 . .\r\n","page_name":" 65 ","page_number":65},
  {"content":"\r\n\r\n « وَ ما أَصابَكَ مِنْ سَيِّئَةٍ فَمِنْ نَفْسِكَ »  « 1 » . برخى امور مثل بلاها و بيمارىها را بد دانسته و با بدى ياد كرده است ، در صورتى كه آن‌ها ، از لحاظ وجود و هستى و خلقت و آفرينش هستند نه زشت و خوبند نه نازيبا الا اين‌كه سوء و بدى آن‌ها عرضى و در مقايسه با چيزهاى ديگر مىباشد . در نتيجه ، اشيا و پديده‌ها اعم از خيرات و شرور از حيث وجود و خلقت مستند به خدايند چنان‌كه در خبر ديگر فرمود :\r\nالخير و الشر كله من اللّه ؛ « 2 »\r\nخير و شر همگى از خداوند است .\r\nو هم‌چنين اگر نسبت را اعم از ذاتى و عرضى فرض كنيم باز استناد همه چيز به خداست اما از ديگر سو ، شرور از اين جهت كه شرند ( چون عدمىاند ) به خدا نسبت داده نمىشوند ، چنان‌كه در حديث مورد بحث چنين فرموده است هر كه شرور را به خدا نسبت دهد دروغ‌پرداز است . « 3 » حديث چهل و يكم از باب هفتم ، در تفسير آيه  « وَ اعْلَمُوا أَنَّ اللَّهَ يَحُولُ بَيْنَ الْمَرْءِ وَ قَلْبِهِ »  « 4 » است كه امام فرمود : يعنى خداوند مانع مىشود كه انسان باطل را حق بداند .\r\nمجلسى در توجيه حديث فرموده : خداوند انسان را به حق هدايت مىكند و بعد ، چهار وجه از سيد مرتضى علم‌الهدى در معناى آيه نقل مىكند .\r\nاستاد در پايان بيان علامه مجلسى چنين نگاشته است : وجوه ياد شده در معناى آيه ، همگى براى فرار از نسبت فعل قبيح به خداوند تعالى است ، زيرا ممانعت ، مكر و امر به معصيت و هر چيزى كه نوعى اضلال و گمراه كردن باشد ، زشت است و صدور آن از حكيم ناممكن مىباشد ، پس هيچ كدام را نمىتوان به خدا منسوب دانست ، ولى\r\n\r\n\r\n","description":"","footnote":"\r\n( 1 ) . نساء ، آيه 79 . .\r\n( 2 ) . بحارالانوار ، ج 5 ، ص 161 . .\r\n( 3 ) . همان ، ص 161 - 162 . .\r\n( 4 ) . انفال ، آيه 24 . .\r\n","page_name":" 66 ","page_number":66},
  {"content":"\r\n\r\nنكته اين است كه به ظاهر قرآن ، همه آن مقوله‌ها كه به خدا نسبت داده مىشوند ، از باب مجازات و كيفر بر معصيت است ، چنان‌كه فرمود :  « وَ ما يُضِلُّ بِهِ إِلَّا الْفاسِقِينَ »  « 1 » ،  « فَلَمَّا زاغُوا أَزاغَ اللَّهُ قُلُوبَهُمْ »  « 2 » . پس نسبت اضلال بدين معنا و هر آنچه جنبه كيفر پيدا كند ، به خدا قبيح نمىباشد . « 3 » در باب هشتم از ابواب عدل ، در تفسير آيه :  « سَنَسْتَدْرِجُهُمْ مِنْ حَيْثُ لا يَعْلَمُونَ » .  « 4 »\r\nاز امام صادق عليه السلام حديثى آورده :\r\nاذا احدث العبد ذنباً جدد له نعمة فيدع الاستغفار فهو الاستدراج . . . ؛\r\nهر گاه انسان گناهى مرتكب شود ، خداوند نعمتى تازه به او مىبخشد ، باز او طلب مغفرت نمىكند و همين را استدراج گويند .\r\nعلامه مجلسى در توضيح مطلب مىنويسد : مراد از گناه مورد نظر در آيه ، جز كفر است .\r\nاستاد طباطبائى مىنگارد : اين بيان مخدوش است ، چون كفر همانند ايمان داراى مراتب و درجات است ، چنان كه فرمود :  « ثُمَّ كَفَرُوا ثُمَّ ازْدادُوا كُفْراً »  « 5 » و معناى آيه اين است كه آنان را به كفرى شديدتر از كفر پيشين مىبرد و روايت مزبور هم با اين مطلب ، تنافى ندارد . « 6 » حديث سيزدهم از باب نهم ، درباره اين است كه معرفت و شناخت آفريدهء خداوند در دل آدمى است و از آن‌جا كه در حديث از معاينه خداوند در عالم ذر ، سخن\r\n\r\n\r\n","description":"","footnote":"\r\n( 1 ) . بقره ، آيه 26 . .\r\n( 2 ) . صف ، آيه 5 . .\r\n( 3 ) . بحارالانوار ، ج 5 ، ص 207 . .\r\n( 4 ) . قلم ، آيه 44 . .\r\n( 5 ) . نساء ، آيه 137 . .\r\n( 6 ) . بحارالانوار ، ج 5 ، ص 215 . .\r\n","page_name":" 67 ","page_number":67},
  {"content":"\r\n\r\nبه ميان آمده ، مجلسى در بيان خود نوشته كه مقصود از معاينه ، مواجهه در خطاب است ، يعنى خداوند پيشاپيش مردم كلام آفريده و با آنان سخن گفت ، ولى اين حالت را فراموش كردند و فقط معرفت در دل‌هايشان ماند .\r\nاستاد در تعليقهء توضيحى خود چنين نوشته : در اخبار جوامع التوحيد درباره رؤيت مطالبى آمده كه معناى معاينه را روشن مىكند و آن وجود علم يقينى به وجود خداوند سبحان است بدون واسطه تفكر عقلانى و تصور خيالى و يا وهمى ، و يا اتصال حسى و ديگر لوازم جسمى و يا محدوديت . ( دقت بفرماييد ) و چون هيچ موجود ذىشعورى بلكه موجود مخلوقى از اين نوع علم بىبهره نيست ، پس ميان او و خلق جز خود خلق حجابى نيست ، چنان كه در روايات آمده است . « 1 » تعليقه ديگر ذيل همان حديث و همان بيان در زمينه توجيه معرفتى است كه آفريده خداوند است نه كار انسان كه مجلسى احتمالاتى ابراز مىكند ضمن اقرار به دور بودن بيشتر آن‌ها از قوت و حد قبول .\r\nاستاد در اين مورد چنين مىنويسد : اراده‌اى كه مناط اختيار است به هيچ امرى تعلق نمىگيرد مگر پس از تصور و تصديقى به صورت مختصر و يا مفصل كه قبلًا بوده . پس تعلق اراده به اصل معرفت و شناخت امرى ناممكن است . در نتيجه ، معرفت نمىتواند عملى اختيارى و صنع خود انسان باشد ، همانند كارهايى كه انسان با اعضا و جوارحش انجام مىدهد . و اين چيزى است كه روايت‌ها بدان متعرض‌اند ، ولى تفصيل علم و معرفت با واسطه ، اختيارى است ، بدين معنا كه فكر در مقدمات ، انسان را مستعد مىكند كه نتيجه از سوى خداوند بر او افاضه شود و به هر حال علم ، فعلى از افعال انسان نيست و شرح مطلب جاى ديگر لازم دارد . « 2 »\r\n\r\n\r\n","description":"","footnote":"\r\n( 1 ) . همان ، ص 223 . .\r\n( 2 ) . همان ، ص 224 . .\r\n","page_name":" 68 ","page_number":68},
  {"content":"\r\n\r\nحديث ششم از باب دهم ، علامه مجلسى ذيل اين حديث ، بيانى مختصر دارد و مىفرمايد : اين حديث از احاديثى است كه فهمش مشكل است و ممكن است مراد آن باشد كه خدا دانست كه مؤمن و كافر در دنيا مختلطاند و چنين تقدير فرموده و احتمالات ديگر . . . .\r\nاستاد طباطبائى در تعليقه خود نوشته است : بحث مفصل راجع به نقل اعمال كه مورد دلالت روايت است و آنچه شبيه و نظير آن است ، در تفسير الميزان جزء دوم و تمام بحث را در تفسير سوره انفال پرداخته‌ايم . « 1 » حديث پنجاه و هفتم از همان باب ، حديث كوتاهى است راجع به عالم ذر و پاسخ انسان در آن عالم : « جعل فيهم ما اذا سألهم اجابوه » در آن‌ها چيزى قرار داد كه اگر از ايشان سؤال مىكرد جواب مىدادند . مجلسى در توجيه حديث فرموده : يعنى ارواح به اين ذره‌ها تعلق گرفت و در آن‌ها عقل و وسيله شنوايى و گويايى قرار داده شد تا سخن را شنيدند و در عين حال كه ذره بودند پاسخ دادند .\r\nاستاد در تعليقه‌اش نگاشته : ظاهر روايت بيان حال است يا مقصود آن است كه آن‌ها نوعى آفرينش داشتند ، اگر به دنيا فرود مىآمدند اين وضع از آنان به صورت سؤال و جواب ظاهر مىشد و اما آنچه كه مرحوم مجلسى فرمود از سياق حديث دور است و اگر چنان مطلبى درست باشد ، همان خلقت و آفرينش دنيوى است نه چيز ديگر . « 2 » آخرين حديث باب طينت و ميثاق ، حديثى است در زمينه پيمان فطرى و ميثاق جهان ذر كه مجلسى در بيان خود مىنويسد : اخبار اين باب از اخبار\r\n\r\n\r\n","description":"","footnote":"\r\n( 1 ) . همان ، ص 234 . .\r\n( 2 ) . همان ، ص 257 . .\r\n","page_name":" 69 ","page_number":69},
  {"content":"\r\n\r\nمتشابه و مشكل است و در آن باره نظرياتى هست و بعد آن نظريات را بيان كرده و سپس طى چند فصل به نقض و ابرام و طرح چند سؤال و جواب پرداخته است .\r\nاستاد در تعليقه‌اى چنين نوشته : آنچه اخبار طينت و ميثاق در بر دارد يك مسئله نيست ، بلكه چندين مسئله است ، مثل نقل اعمال ، طينت ، ميثاق گرفتن از جمله در عالم ذر ، آغاز خلقت و همگى به قضاى كلى مرتبطاند و متكلمين و مفسرين ، فراوان ، خلط مبحث كرده‌اند و ما در مسئله افعال و رساله « الانسان قبل الدنيا » به بحث پرداخته‌ايم و اميدواريم در مجلدات الميزان به استيفاى بحث به يارى خدا توفيق حاصل كنيم ، ان شاء اللّه . « 1 » حديث هيجدهم از باب سيزدهم ، درباره وضع خردسالان مردمان مؤمن است كه مرده‌اند : آنان توسط ابراهيم و ساره مراقبت مىشوند و از آن‌جا كه در روايت ديگر آمده آن‌ها به فاطمه عليها السلام داده مىشوند تا نگه‌دارى شوند و در قيامت به پدرانشان تحويل داده مىشوند .\r\nمجلسى در بيان خود درصدد جمع ميان اين دو حديث بر آمده است .\r\nاستاد در تعليقه خود چنين اظهار نظر كرده : در سيستم بهشت تزاحمى نيست ، آن گونه كه در دنيا وجود دارد و كتاب و سنت گوياى همين‌اند ، پس منافاتى ميان تربيت فاطمه عليها السلام و تربيت ابراهيم و ساره عليهما السلام نسبت به اطفال و ايتام مردم مؤمن ، وجود ندارد تا نياز به جمع بين روايات افتد . « 2 » حديث هفدهم از همان باب در زمينه عفو و غفران الهى است : روز قيامت منادىاى از زير عرش ندا مىكند : اى امت محمد صلى الله عليه و آله ، گناهانى كه راجع به من مرتكب\r\n\r\n\r\n","description":"","footnote":"\r\n( 1 ) . همان ، ص 276 . .\r\n( 2 ) . همان ، ص 294 . .\r\n","page_name":" 70 ","page_number":70},
  {"content":"\r\n\r\nشده‌ايد بخشيدم تبعات و حق‌الناس مانده ، يك‌ديگر را ببخشيد و به رحمت من داخل بهشت شويد .\r\nمجلسى پس از نقل حديث ، فايده‌اى از محقق دوانى نقل كرده و بحث را به وعد و وعيد الهى كشانده است و سخنى از ابو عمرو نقل كرده كه او در پاسخ سؤال شخصى كه پرسيده : آيا خداوند خلف وعده مىكند ؟ پاسخ داده نه ، دوباره سؤال كرده : اگر خداوند براى انجام كارى عقاب و كيفر وعيد فرموده ، آيا در انجام دادن آن خلف مىكند ؟ ابوعمرو پاسخ داده : مگر تو عربى نمىدانى كه بين وعد و وعيد فرق نمىگذارى ؟\r\nاستاد در اين‌جا حاشيه‌اى بر سخن ابوعمرو ، نوشته است : ابوعمرو اشتباه كرده و يك بحث عقلى را با بحث لفظى و ادبى مخلوط نمود . مسئله امكان و يا عدم امكان خلف وعيد و ترك كيفر بر گناه چه ارتباطى به زبان عرب يا عجم دارد و نظير اين اشتباهات در بحث‌هاى كلامى فراوان است كه اهل تتبع و تحقيق بر آن‌ها وقوف پيدا مىكنند . و حق مطلب آن است كه وفاى به وعده ، بر حسب حكم فطرت واجب و لازم است ، جز اين‌كه كرامت نفس ( انسانى ) و گستردگى رحمت ( الهى ) گاهى بر اين حكم فطرى بر مصلحتى حاكم و مقدم مىشوند و آن اين‌كه خداوند از مجازات صرف‌نظر مىكند و مىبخشد بدون اين كه امر و نهى باطل شود و تناقضى پيش آيد . ( دقت شود ) . « 1 » حديث هفدهم از باب ششم از ابواب موت است . از امام صادق عليه السلام سؤال شد : به چه علت وقتى روح از بدن خارج مىشود احساس رنج و درد مىشود ، اما آن روز كه روح با بدن تركيب شود و داخل بدن گرديد چنين احساسى نبوده ؟ امام پاسخ داد :\r\n« لانه نما عليها البدن » چون رشد بدن بر روح بوده است .\r\n\r\n\r\n","description":"","footnote":"\r\n( 1 ) . همان ، ج 6 ، ص 8 . .\r\n","page_name":" 71 ","page_number":71},
  {"content":"\r\n\r\nمجلسى در بيان حديث چنين توضيح داده : پاسخ امام اين است كه روح حيوانى از خارج به بدن وارد نمىشود ، بلكه در بدن به وجود مىآيد و بدن بر آن اساس رشد و نمو مىكند .\r\nاستاد در تعليقه خود بر اين بيان مجلسى نوشته است : اگر مؤلف مرحوم ، به جاى روح حيوانى ، روح انسانى مىگفت منطبق بر حركت جوهرى مىشد كه بر پايه آن روح انسانى يكى از مراتب كمال بدن است ، چنان كه فرمود :  « ثُمَّ أَنْشَأْناهُ خَلْقاً آخَرَ »  « 1 » . و آنچه لذت و الم را درك مىكند نفس است ( نه كالبد ) ، پس حدوث روح كمال است براى بدن و آن خود بدن است ، لذا احساس خاصى براى آن نيست ، ولى جدايى روح از بدن ، جدايى چيزى است كه بدان مأنوس بوده و تعلق داشته است و همين موجب احساس رنج و الم مىشود . « 2 » حديث يكصد و بيست و هشتم از باب هشتم ابواب الموت : « ليس بيننا و بين الجنة او النار الا الموت » ميان ما و بهشت يا آتش جز مرگ فاصله نيست .\r\nمرحوم مجلسى تحت عنوان « فذلكة » بحثى را دنبال مىكند و سخن را به تناسخ و ابطال آن مىكشد و مىنويسد : عمده در نفى تناسخ ضرورت دين و اجماع مسلمين است و دلايل عقلى نوعاً در اثبات بطلان آن كافى نيستند .\r\nاستاد طباطبائى در تعليقه خود نوشته : عمده در نفى تناسخ و بطلان آن ، اين است كه رجوع و بازگشت شىء از فعليت به قوه ناممكن و محال است و آن در بدن عنصرى و مادى محسوس جريان دارد ، نه در بدن مثالى كه آن از شئون نفس و مراتب و لوازم وجودى آن است . « 3 »\r\n\r\n\r\n","description":"","footnote":"\r\n( 1 ) . مؤمنون ، آيه 14 . .\r\n( 2 ) . بحارالانوار ، ج 6 ، ص 158 . .\r\n( 3 ) . همان ، ص 271 . .\r\n","page_name":" 72 ","page_number":72},
  {"content":"\r\n\r\nدر زمينه همان حديث و همان فذلكة ، مجلسى مىنويسد : دو فرشته جز بر انسان زنده نازل نمىشوند و جز از كسى كه مىشنود و مىفهمد نمىپرسند . . . .\r\nاستاد طباطبائى در تعليقه مىنگارد : مراد آن است كه انسان پس از مرگ به كلى معدوم نمىشود و از بين نمىرود ، بلكه براى او يك نوع ديگرى از حيات و زندگى هست غير از حيات حسى كه با مرگ آن را از دست مىدهد .\r\nرسول خدا صلى الله عليه و آله فرمود :\r\nانما تنقلون من دار الى دار ؛\r\nشما از خانه‌اى به خانه‌اى ديگر منتقل مىشويد .\r\nو اما رواياتى كه دلالت دارند بر اين كه روح در قبر تا كمر داخل مىشود آن نيز ، يك بيان تمثيلى است چنان كه قسمت‌هاى ديگر همه نوعى تمثيل و تشبيه است . « 1 » حديث چهاردهم از باب نهم از ابواب موت ، روايتى است راجع به بهشت و آتش دنيوى .\r\nتعليقه استاد طباطبائى به طور مستقيم بر حديث مزبور در خصوص رود فرات است كه از رودهاى بهشتى شمرده شده و بيان ايشان چنين است : فرات ، رودى است عظيم كه از جمهورى ارمنستان شوروى جارى و از كوه‌هاى تركيه و سپس از سوريه و عراق مىگذرد و با رود دجله يكى مىشود و شطالعرب را تشكيل مىدهند و به درياى عمان ( خليج فارس ) مىريزد . تورات ، عنايتى خاص به رود فرات دارد و در مباركى و قداست آن و اين‌كه آن از رودهاى بهشت است ، مطالبى دارد و همين شاهد آن است كه اين روايت مورد دستبرد ( يهود ) قرار گرفته و اگر فرضاً ، حديث صحيح و مقبول باشد . مراد از بودن بهشت دنيا در ارمنستان همانند بودن آتش دنيا در برهوت است و بهشت و آتش در قبر كنايه از نوعى وابستگى به آن مىباشد . « 2 »\r\n\r\n\r\n","description":"","footnote":"\r\n( 1 ) . همان ، ص 280 . .\r\n( 2 ) . همان ، ص 290 . .\r\n","page_name":" 73 ","page_number":73},
  {"content":"\r\n\r\nحديث شانزدهم از همان باب ، با مضامينى از جمله تعذيب شكنجه در چشمه خورشيد است . تعليقهء مستقيم استاد مبنى بر جعلى بودن آن است به سبب منطبق نبودن با قرآن و غيره . « 1 » و حديث دوم از باب دوم از ابواب معاد ، درباره نفخ صور و فناى دنياست .\r\nعلامه مجلسى در معناى آيه :  « لِمَنِ الْمُلْكُ الْيَوْمَ » ؛  « 2 » امروز سلطنت براى كيست ؟\r\nو اين كه مخاطب‌ها كيستند ؟ اخبار و نظرياتى نقل كرده است .\r\nاستاد در تعليقه‌اش نوشته : اخبار دلالت دارند بر فانى ساختن و ميراندن اشيا به معناى كندن روح از بدن هر جاندار و دارنده روح و روان و قطع ارتباط و علاقه بين نفس و متعلقات آن . و اما باطل نمودن ارواح و نابود كردن نفوس از اصل و ريشه ، دليلى از روايات بر آن نيست ، پس احتمالًا جواب دهنده و سؤال شونده برخى ارواح مىباشند ، چنان‌كه در بعضى روايات آمده است . و يا آن كه پاسخ دهنده ، ارواح پيامبران و ديگران است . و اما تعبير برخى روايات به فناى اشيا چنان‌كه در حديث دوازدهم تفسير شده ، مراد از هلاك ساختن و نابود كردن ، ميراندن و كشتن و امثال آن است . « 3 » حديث پانزدهم از همان باب درباره بقاى ارواح تا نفخ صور و بطلان و فناى آن‌ها است پس از نفخ .\r\nعلامه مجلسى در بيان خود نوشته است : اين دو حديث دلالت دارد بر فنا و انعدام كامل اشيا پس از نفخ صور و اين كه زمان امرى است موهوم و گر نه پس از فناى افلاك ، اندازه‌گيرى با چهار صد سال ، امكان نداشت و . . . .\r\nاستاد علامه در پاورقى خود نگاشته : ظاهر خبر بطلان و فناى ذات و آثار اشياست\r\n\r\n\r\n","description":"","footnote":"\r\n( 1 ) . همان ، ص 291 . .\r\n( 2 ) . غافر ، آيه 16 . .\r\n( 3 ) . بحارالانوار ، ج 6 ، ص 326 . .\r\n","page_name":" 74 ","page_number":74},
  {"content":"\r\n\r\nو بر آن چند اشكال وارد است . اولًا : بطلان اشيا و حركات آن‌ها موجب بطلان زمان مىشود و لذا تعبير چهارصد سال براى تقدير ، بىمعنا مىشود ، و ثانياً : فرض بطلان اشيا همراه فناى زمان اعاده و بازگرداندن و بىمعنا مىكند ، زيرا در ضرورت بطلان زمان و قطع اتصال و پيوند ميان آنچه اصل فرض شده و آنچه اعاده شده ، مفروض گشته است ، نسبت سابقيت و لاحقيت را بين آن دو منتفى مىسازد و براى اعاده معنايى باقى نمىگذارد .\r\nو آنچه مؤلف فرمود ، اولًا : موهوم بودن زمان اشكال را رفع نمىكند ، چون آن مستلزم بطلان هر تقدم و تأخر زمانى در عالم ، حتى قبل از نفخ صور است ، و التزام به چنين امرى ناممكن مىباشد و ثانياً : بطلان همه چيز جز افلاك را خبر مورد بحث و خبر بعدى نفى مىكند ، علاوه از آن ، دليل مورد استناد مؤلف در ثبوت وجود افلاك ، بر فرض تماميت آن دلالت مىكند به اين كه فلك همه جهان را در درون خود جا داده است . اما احتمال بطلان همه چيز جز يك فلك كه با آن اندازه‌گيرى ، صورت مىگيرد .\r\nبا تكرار اشكال نخست ، زمان با حركت وضعى آن تقدير مىشود و با فرض انعدام و بطلان همه چيز جز فلك ، حركت وضعى بىمعنا خواهد بود . و اين مطلب روشنى مىباشد ، علاوه از آن كه فرضيه بطلميوس درباره افلاك ابطال شده . با اين همه ، كل مضامين حديث مردود نيست و براى بيان معناى دقيق آن ، مجالى واسع و محلى مناسب لازم است . « 1 » حديث شانزدهم ، نقل از نهج‌البلاغه ، باز در زمينه افناى جهان به دست خداوند پس از ايجاد آن است .\r\nمجلسى تحت عنوان « تتميم » بحث‌هايى را پيرامون فنا و انعدام مطرح ساخته است .\r\n\r\n\r\n","description":"","footnote":"\r\n( 1 ) . همان ، ص 330 . .\r\n","page_name":" 75 ","page_number":75},
  {"content":"\r\n\r\nاستاد در تعليقه خويش چنين نوشته : چون ، انعدام هر چيز جز خداوند سبحان ، تقدم و تأخر و هر معناى حقيقى را از بين مىبرد و نسبت ميان دنيا و آخرت و آغاز و انجام و تمام معارف الهى را كه در كتاب و سنت قطعى آمده باطل مىكند . چنين احتمالى به طور قطع منتفى است . و رواياتى كه در اين معنا ، ظهور دارند با روايت‌هاى معارض ، تبيين و توجيه مىشوند و اما احاديث صور ، خبر واحداند و در حد تواتر نيستند و همه مطالب آن‌ها را قرآن تأييد نمىكند و خبر واحد فقط در مورد احكام عملى و فروع فقهى حجت است و جز در آن مورد نه از طرق عقلى و نه از راه شرعى اعتبار و سنديت ندارد . پس ما به طور اجمال به صور كه در قرآن آمده لازم است عقيده داشته باشيم ، اما اخبارى را كه راجع به صور ، مطالب مفصل‌ترى مطرح كرده‌اند نه مىپذيريم و نه رد مىكنيم ، بلكه علم و دانش آن‌ها را به خدا و رسول و امامان اهل بيت - صلوات اللّه عليهم اجمعين - وامىگذاريم . « 1 » حديث سوم از باب سوم از ابواب معاد ، خبرى است طولانى در داستان بخت نصر و اشاره به ماجراى عزير .\r\nعلامه مجلسى در بيان خود مىنويسد : عزير دوست داشت كه صحنه زنده كردن مردگان را به چشم ببيند .\r\nاستاد در تعليقه خود نوشته است : اين پيامبر ، زنده كردن استخوان‌هاى مردگان را كُند و بطئى شمرد و مدتى را كه آن احيا صورت بگيرد بسيار طولانى انگاشت و شاهد بر اين احتمال ، جواب او به سؤال خداى متعال است كه پس از زنده كردن او پرسيد  « كَمْ لَبِثْتَ قالَ لَبِثْتُ يَوْماً أَوْ بَعْضَ يَوْمٍ قالَ بَلْ لَبِثْتَ مِائَةَ عامٍ » .  « 2 » ( يعنى پس از\r\n\r\n\r\n","description":"","footnote":"\r\n( 1 ) . همان ، ص 336 . .\r\n( 2 ) . بقره ، آيه 259 . .\r\n","page_name":" 76 ","page_number":76},
  {"content":"\r\n\r\nصد سال مرگ ، در يك آن تو را زنده كرديم . ) تفصيل مطلب را در تفسير الميزان بيان داشته‌ايم . « 1 » حديث چهارم از همان باب در زمينه احياى مردگان و داستان تقاضاى ابراهيم عليه السلام مبنى بر چگونگى زنده كردن مرده‌هاست .\r\nعلامه مجلسى بيانى در اين مورد دارند .\r\nاستاد علامه چنين نوشتند : آنچه از سياق آيه برمىآيد اين است كه ابراهيم عليه السلام از خداى متعال خواست كه چگونگى احياى مردگان را به او نشان دهد ، نه اين كه اصل زنده كردن مردگان براى او مشكوك باشد ، چنان كه آيه شاهد بر همين است :  « رَبِّ أَرِنِي كَيْفَ تُحْيِ الْمَوْتى » .  « 2 » و ميان اين دو امر فرق است : « يعنى مورد سؤال چگونگى آفرينش و احيا باشد و يا اصل زنده كردن دوباره مورد پرسش باشد » آنچه مؤلف فرموده و نظر اكثر مفسرين هم آن است ، بر فرض دوم ، درست است كه در آيه مراد نيست و اين نكته را در تفسير الميزان توضيح داده‌ايم . « 3 » حديث ششم از همان باب در زمينه حشر و شبهه ابن ابى العوجاء در مورد آيه :\r\n « كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها لِيَذُوقُوا الْعَذابَ »  « 4 » و پاسخ امام صادق عليه السلام ، مىباشد .\r\nمجلسى به عنوان ايضاح ، بيانى مختصر دارد و تحقيق آن را به آينده موكول كرده است .\r\nاستاد در تعليقه‌اش نوشته : مادىها و طبيعىها در مورد انسان و ديگر موجودات ، جز جسم ، چيزى ديگرى را عقيده ندارند و لذا انسان در نظر آن‌ها مجموعه اعضا و\r\n\r\n\r\n","description":"","footnote":"\r\n( 1 ) . بحارالانوار ، ج 7 ، ص 35 . .\r\n( 2 ) . بقره ، آيه 260 . .\r\n( 3 ) . بحارالانوار ، ج 7 ، ص 36 . .\r\n( 4 ) . نساء ، آيه 56 . .\r\n","page_name":" 77 ","page_number":77},
  {"content":"\r\n\r\nاجزاء است و بس و به همين سبب مسئله عينيت ( و اين همان ) با تغيير و تبديل اجزا و اعضا براى ايشان مشكل شده است و ابن ابى العوجاء بر اساس همين پندار ، گناه را به پوست بدن نسبت داده و سپس به عذاب مجدد پس از تبديل ، اعتراض كرده است ( كه آن پوست جديد گناه نكرده و تعذيب آن ، تعذيب جز معصيت‌كار است ) و خلاصه جواب امام عليه السلام آن است كه گناه از انسان سر زده است نه پوست بدن او و كيفر هم براى انسان است نه براى پوست . پس در حقيقت انسان كيفر مىشود ( و آن روح است ) اما به واسطه پوست . و پوست تازه هر چند كه غير از پوست اول مىباشد هر گاه جداگانه منظور باشند ليكن هر دو از اين نظر كه پوست انسانند يكىاند كه انسان گناهكار ، بدان وسيله معذب مىشود . پس دومى همان اولى هست و نيست . بعد امام عليه السلام با آوردن مثالى مسئله را توضيح داده و فرمود : خشتى را در نظر بگير كه در جوهر آن مقدارى گل و خاك معينى است و شكل و اندازه خاصى هم دارد كه بر آن عارض شده ، وقتى آن را به هم مىريزيم و دوباره قالب مىزنيم ، شكل دوم غير از شكل اول است ، ليكن از اين نظر كه آن‌ها شكل خشت مىباشند يكىاند . پس انسان ( همان روح كه به من تعبير مىشود ) اصل است و ذاتاً مشخص مىباشد ، همانند آن جوهر و ذات خشت - و اعضا و جوارح هم‌چون پوست ، گوشت ، خون و غيره مانند آن شكل‌ها مىباشند كه بر خشت عارض‌اند و آن عوارض با آن جوهر وجود پيدا مىكند نه اين كه اصل و ذات ، با آن عوارض تحقق يابد . « 1 » حديث بيست و ششم از همان باب ، راجع به احاطه كردن كوهى است دنيا را پشت سر يأجوج و مأجوج .\r\nتعليقه مستقيم استاد علامه طباطبائى بر اين حديث چنين است : اين خبرى است كه احياناً در كتاب‌هاى عامه و خاصه پيدا مىشود و در برخى الفاظ آن‌ها آمده : كوهى\r\n\r\n\r\n","description":"","footnote":"\r\n( 1 ) . بحارالانوار ، ج 7 ، ص 39 . .\r\n","page_name":" 78 ","page_number":78},
  {"content":"\r\n\r\nاز زبرجد محيط بر دنياست و سبزى آسمان از آن است ! ولى حس و عيان ، چنين چيزى را تكذيب مىكند و لذا بعضى در مقام تأويل حديث بر آمده‌اند و عقيده بر مجعول بودن اين گونه احاديث معقول‌تر است . « 1 » تعليقه مذكور آخرين تعليقه حضرت علامه طباطبائى بر كتاب عظيم بحارالانوار است و سوگمندانه تعليقات استاد در اين جا متوقف شده و ما در مجلدات ديگر با نظريات محققانه آن فقيد علم و دين همراه نيستيم .\r\nسخن را با حمد و ثناى الهى به پايان مىبريم .\r\nسيدابراهيم سيدعلوى\r\n\r\n\r\n","description":"","footnote":"\r\n( 1 ) . همان ، ص 45 . .\r\n","page_name":" 79 ","page_number":79},
  {"content":"\r\n . \r\n","description":"","footnote":"","page_name":" 80 ","page_number":80},
  {"content":"\r\n\r\n\r\n12 . تعليقات‌بر : اصول كافى\r\nترجمه :\r\nسيدابراهيم سيدعلوى\r\n\r\n","description":"","footnote":"","page_name":" 81 ","page_number":81},
  {"content":"\r\n . \r\n","description":"","footnote":"","page_name":" 82 ","page_number":82},
  {"content":"\r\n\r\n\r\nتعليقات بر اصول كافى !\r\n\r\nيادداشت\r\nاز جمله آثار محققانه و جاودانه حضرت استاد علامه طباطبائى قدس سره تعليقاتى است كه ايشان بر برخى متون حديثى و اعتقادى دارند و اگرچه تعليقات استاد بر كتاب نفيس بحارالانوار به عللى دنبال نشد ، ليكن تعليقه‌هاى مقنع و عالمانه معظم‌له بر كتاب شريف اصول كافى در عين حالى كه از چند پاورقى تجاوز نمىكند ، مع‌ذلك همين چند تعليقه كوتاه ، روشنگر برخى مسائل پيچيدهء علمى و عقيدتى است .\r\nاين بزرگ مرد علم و معرفت در ذيل احاديث مربوط به : بداء ، مشيت و اراده ، سعادت و شقاوت ، قضا و قدر ، خير و شر ، جبر و اختيار ، ايمان و هدايت ، سرشت و طينت ، ميزان مسئوليت در دعوت و ارشاد ، حب خدا و ابتلائات الهى و مسائل مشابه ديگر ، پاورقىها و توضيحات بسيار ارزنده و مفيد و عميقى دارند كه اينك به ترجمه و معرفى آن‌ها مىپردازيم :\r\n\r\n1 . بررسى احاديث بداء\r\nمرحوم محمد بن يعقوب كلينى تعداد شانزده حديث تحت عنوان « بداء » آورده كه\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nاستاد علامه در ذيل حديث نخست ضمن يك پاورقى ، به توضيح و تشريح آن پرداخته است .\r\nالحديث : زرارة بن اعين از امام باقر يا امام صادق عليهما السلام روايت كرده كه فرمودند :\r\nماعبداللّه شي مثل البداء ؛\r\nخداوند با هيچ چيزى همانند اعتقاد به بداء پرستش نشده است .\r\nطباطبائى : بداء از صفات و خصوصياتى است كه گاهى اعمال و كارهاى اختيارى ما بدان موصوف مىشوند از اين جهت كه آن كارها از روى علم و آگاهى و اختيار از ما سر مىزنند ، چون هر كارى از كارهاى اختيارى كه ما انجام مىدهيم براى مصلحت و فايده‌اى است كه انگيزهء ما در انجام آن نوع كار است همان مصلحت و فايده‌اى كه ما از آن آگاهى يافته‌ايم و به سبب آن دست به انجام آن كار زده‌ايم . پس ممكن است ما از يك مصلحت و فايده‌اى اطلاع پيدا كنيم و بخواهيم كارى را كه متضمن آن مصلحت و فايده است به جا آوريم .\r\nسپس از يك مصلحت و فايده ديگرى كه بر خلاف مصلحت و فايدهء نخستين است ، مطلع و آگاه شويم و تصميم ما در انجام آن كار عوض شود ، آن‌گاه مىگوييم : بداء حاصل شده كه ما چنين كنيم ، يعنى اين چنين براى ما روشن شد بعد از آن‌كه از ما پنهان بود .\r\nپس بداء از نظر لغوى به معناى ظهور و آشكار شدن و در اصطلاح كلامى ، ظهور و پيدايى عمل و كارى است كه به علت خفا علم به مصلحت برما پوشيده و پنهان بوده است . بعداً در استعمال واژه بداء توسعه قائل شده و آن را بر هر عمل و كارى كه در ظاهر انجام خلاف آن متصور بوده است ، اطلاق كرده‌اند .\r\nناگفته نماند كه هستى هر موجود و وجود هر يك از موجودات و پديده‌هاى جهان\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nخارج ، گاهى نسبت داده مىشود به مجموع علت تامه‌اش كه با تحقق علت تامه ، به طور قطع نبودن آن موجود و پديده محال و ناممكن است به عبارت ديگر در اين صورت است كه هستى آن پديده واجب و ضرورى بوده و تحققش قطعيت پيدا خواهد كرد .\r\nو گاهى هم پديده و معلول را به برخى از اجزاى علتش نسبت مىدهيم و يا به عبارت ديگر فقط به مقتضى آن نسبت مىدهيم . در اين صورت پيدايى آن موجود و هستى آن پديده در پرتو آن مقتضى ، موقوف بر وجود شرطى و عدم مانعى خواهد بود ، يعنى اگر علاوه بر آن مقتضى ، شرايط ديگر موجود و موانع مفقود بودند و علت تامه پديده تحقق يافت آن پديده هستى پيدا كرده و پديدار خواهد گرديد و وجود و هستىاش ضرورى و واجب خواهد بود ، ولى اگر شرايط موجود نبودند و يا موانعى در ميان بودند در اين جا ، اثر مقتضى خنثى و مانع تأثير خود را خواهد گذارد و آن پديدار نشدن موجود است .\r\nدر اين جاست كه بداء صدق مىكند ، چون اين رويداد خاص وقتى كه وجود و تحققش به مقتضى خود نسبت داده شد آن مقتضى كه با وصف تحقق آن ، آن حادثه و رويداد پديد نيامد ، رويدادى است كه از علت آن خلاف آنچه معمولًا ظاهر مىگردد ، پديدار گرديده است .\r\nو معلوم است كه علم خداى تعالى به موجودات و رويدادهاى جهان ، مطابق وجود نفس الامرى آن‌هاست ، پس يك‌بار علم خداى متعال به اشيا در رابطه با علل تامه آن‌هاست در اين‌گونه علمى بداء راه ندارد ، ولى گاهى علم خدا به اشيا از جهت مقتضيات آن‌هاست كه تأثيرشان موقوف بر وجود شرايط و فقدان موانع است و اين‌گونه علم ممكن است در صورت فقد شرطى و يا وجود مانعى خلاف آنچه انتظار بروز و ظهورش بود ، پديدار گردد . و مراد از آيهء :  « يَمْحُوا اللَّهُ ما يَشاءُ وَ يُثْبِتُ »  يعنى خداوند هر آنچه را كه بخواهد محو يا اثبات مىكند . همين معناست .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\n2 . مشيت و اراده\r\nكلينى - رحمةاللَّه عليه - در اين فصل شش حديث نقل كرده و استاد هم در ذيل احاديث يك ، دو و چهار تعليقه زده‌اند .\r\nالحديث : ابراهيم هاشمى گويد : شنيدم ابوالحسن موسى بن جعفر عليه السلام مىفرمود :\r\nچيزى در جهان رخ نمىدهد مگر به مشيت خدا و اراده و تقدير و قضاى او .\r\nابراهيم هاشمى : معناى مشيت چيست ؟\r\nامام موسى : آغاز كار و شروع آن را مشيت نامند .\r\nابراهيم هاشمى : معناى تقدير چيست ؟\r\nامام موسى : اندازه‌گيرى هرچيز از جهت طول و عرض .\r\nابراهيم هاشمى : منظور از قضا چيست ؟\r\nامام موسى : وقتى خداوند چيزى را قضا فرمود آن را نافذ و گذرا مىسازد ، پس اين است كه بازگشت از آن نيست .\r\nطباطبائى : ترديدى نيست كه ما در كارهاى اختيارى خود ، داراى مشيت ، اراده ، تقدير و قضا هستيم و قضا عبارت است از حكم قطعى ، و چون خداوند سبحانه موجودات و پديده‌ها را افعال و كارهاى خود برشمرده كه از روى علم و قدرت از او سر مىزنند ، پس گزيرى نيست كه ما در افعال و اعمال الهى همان جهاتى را كه هيچ فعل اختيارى خالى از آن‌ها نيست ، اذعان و باور كنيم و آن جهات عبارتند از : مشيت ، اراده ، تقدير و قضا ، پس مشيت و اراده همان چيزى است كه در يك عمل و فعل اختيارى در نفس و دل انجام دهنده آن ، بعد از علم و آگاهى و پيش از اقدام بايد تحقق پيدا كند و اين معنا ( كه يك چيز بيش نيست ) از اين جهت كه با كننده كار ارتباط دارد « مشيت » خوانده مىشود و از اين جهت كه به عمل و فعل منسوب مىگردد « اراده » نام دارد . و مقصود از تقدير ، تعيين اندازه و مقدار عمل و كار است از اين جهت كه مشيت\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nبه آن تعلق گرفته است و منظور از قضا ، حكم پايانى و آخرى است كه ميان آن و انجام فعل فاصله و واسطه‌اى نيست .\r\nمثلًا هرگاه ما آتشى را به پنبه نزديك كنيم ، آتشى كه اقتضاى سوزاندن در آن هست .\r\nبا تصميم به اين كار ، مشيت تحقق يافته و بعد با نزديك كردن بيشتر پنبه به آتش ، اراده سوزاندن صورت گرفته است ، آن‌گاه از ويژگىهاى پنبه : خشك بودن آن ، ميزان نزديكى به آتش و ديگر مسائل مشابه ، تقدير وجود پيدا مىكند .\r\nيعنى اگر پنبه خيس باشد و آتش در آن تأثير نكند در اين جا بداء حاصل شده و سوختن رخ نمىدهد ، به عبارت ديگر چيزى خلاف آنچه كه ظاهر بود و انتظار مىرفت ، رخ داده ولى اگر پنبه خشك باشد و مانعى از احتراق و سوختن در كار نباشد در اين جا فعل ، قضا و امضا شده است و آن عبارت است از سوزاندن و سوختن . و بدين ترتيب ملاحظه مىشود كه در هر پديده و رويدادى كه بر اساس علل و اسباب و عواملى وجود و هستى پيدا مىكند ، از جهت فراهم بودن همه علل و اسباب و آمادگى كامل آن‌ها و تحقق محل حدوث و وجود آخرين جزء سببى آن پديده و رويداد ، مشيت ، اراده ، تقدير و قضا كه به معناى امضا و اجراست تحقق پيدا مىكند .\r\nالحديث : ابوبصير مىگويد : به امام صادق عليه السلام گفتم : خداوند خواسته و اراده كرده ، تقدير و قضا فرموده است ؟\r\nامام صادق : آرى ، چنين است .\r\nابوبصير : ( پس خداوند هر كارى را ) دوست هم داشته است .\r\nامام صادق : نه خير ، چنين نيست .\r\nابوبصير : چگونه مىشود خداوند كارى را بخواهد و اراده و تقدير كند و قضا و اجرا نمايد ، ولى آن را دوست نداشته باشد ؟ !\r\nامام صادق : اين چنين به دست ما رسيده است .\r\nطباطبائى : حب و دوست داشتن دو نوع است : نوع اول : حب تكوينى است كه به\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nوجود و هستى هر چيزى از آن جهت كه وجود و هستى دارد تعلق مىگيرد . نوع دوم :\r\nحب تشريعى است و آن به كار و عملى تعلق مىگيرد از آن جهت كه نيكو و خوب است ، پس حب تشريعى نسبت به كار زشت و قبيح علاقه نمىگيرد و شايد عدم استعداد ذهن سؤال كننده و ناتوانى او از درك فرق ميان دو نوع حب ، موجب شده كه امام صادق از ادامه پاسخ به سؤال ابوبصير صرف نظر نمايد .\r\nالحديث : ابوالحسن عليه السلام فرمود : براى خداوند دو گونه اراده و مشيت است : اراده حتمى ، اراده عزمى ، خداوند نهى مىكند در حالى كه مشيت دارد و فرمان مىدهد در حالى كه مشيت ندارد . آيا نديدى كه خداوند آدم و همسرش را از خوردن و تناول از آن درخت منع و نهى فرمود ، ولى خواست كه آنان بخورند و اگر نمىخواست نمىخوردند و هرگز خواست و مشيت آن‌ها بر خواست و مشيت الهى غالب نمىشد . . . .\r\nطباطبائى : مشيت و اراده تقسيم مىشود به : مشيت و اراده تكوينى حقيقى و مشيت و اراده تشريعى اعتبارى ، چون اراده انسان به كار و عملى كه از او سر مىزند تأثير حقيقى و تكوينى در تحقق آن كار و عمل دارد به اين صورت كه اعضا و عضلات او را بر مىانگيزاند و انسان را به انجام آن عمل و كار وا مىدارند و با وجود مشيت و اراده ، وقوع كار و عمل حتمى و قطعى است ، مگر آن‌كه مانعى در ميان باشد .\r\nاما اراده انسان به كار و عملى كه از شخص ديگرى سر مىزند ، مثل اين‌كه از او انجام كارى را مىخواهد و يا او را از انجام دادن كارى منع و نهى مىكند ، اين چنين اراده‌اى قراردادى و اعتبارى است و اين گونه اراده‌اى ارتباط و نسبت تكوينى و حقيقى با عمل ندارد ، زيرا اراده تكوينى حقيقى هر شخص به كار و عمل صادره از خود آن شخص متعلق است و از طريق انگيزش عضلات و اعضا مؤثر واقع مىشود ، لذا اراده ديگران در انجام يا ترك كارى وجوداً و عدماً در كننده كار مؤثر نيست ، بلكه اراده‌اى كه در وجود و عدم كار و عملى مؤثر است ، تنها اراده تكوينى است كه از خود\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nانجام دهنده كار و كننده فعل رخ مىدهد . به عبارت ديگر ، اراده انسان در مورد كارى كه از روى اختيار انجام مىدهد يا نمىدهد مؤثر است نه آن كه اراده و خواست آمر و ناهى تأثير تكوينى و حقيقى داشته باشد .\r\nپس از روشن شدن اين مقدمه ، معلوم مىشود كه ميان دو گونه اراده تكوينى و تشريعى ملازمه‌اى نيست و امكان آن هست كه در موردى اراده تكوينى باشد ، ولى اراده تشريعى نباشد و به عكس . مثلًا شخص معتاد به انجام يك كار و عمل زشت چه بسا زشتى و قباحت عمل خود را مىداند و بر خودش تلقين مىكند و خويشتن را از انجام آن باز مىدارد و سرزنش مىكند ، مع‌ذلك در اثر فشار ملكه رذيله كه در نهاد او راسخ و محكم گشته همان عمل زشت را انجام مىدهد . پس اين شخص معتاد اين كار زشت را به اراده تكوينى انجام مىدهد ، ولى به اراده تشريعى آن را نمىخواهد انجام دهد ، اما بالاخره آنچه كه به اراده تكوينى خواسته و اراده كرده انجام مىگيرد .\r\nاراده تكوينى همان است كه در حديث امام صادق ، از آن به اراده حتمى تعبير شده و اراده تشريعى هم در سخنان امام اراده عزمى ناميده شده است .\r\nپس اراده تكوينى خداوند متعلق به پديده‌ها و اعمال و رويدادها مىشود ، از اين جهت كه هستى و وجود دارند و هيچ موجود و پديده‌اى در جهان هستى وجود پيدا نمىكند و جامه هستى نمىپوشد ، مگر آن كه در ايجاد آن ، خداوند تعالى آن گونه كه شايسته مقام ربوبى اوست ، نقش دارد ، اما اراده تشريعى خداوند متعلق به افعال و اعمال مردم مىشود از آن جهت كه آن اعمال و افعال ، خوب و پسنديده هستند ، پس اراده تشريعى الهى هرگز به كارهاى قبيح و زشت ، علاقه نمىگيرد و اگر در خارج يك كار و عمل قبيح وجود پيدا كرد و موجود شد ، آن كار از حيث اراده تكوينى منسوب به خداوند است ، چون اگر خداوند اراده نمىكرد آن كار وجود پيدا نمىكرد و اصلًا انجام نمىگرفت ، ليكن از جهت اراده تشريعى به خداوند منسوب\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nنيست ، چون او هرگز به فحشا و بدى فرمان نمىدهد و امر نمىكند :  « إِنَّ اللَّهَ لا يَأْمُرُ بِالْفَحْشاءِ » .  « 1 »\r\nپس اين كه امام صادق عليه السلام در حديث مىفرمايد : خداوند ، آدم را از خوردن آن درخت نهى كرد ، ولى خوردن از آن را اراده كرد و نيز در ذيل همين حديث مىفرمايد :\r\nبه ابراهيم پيامبر فرمان داد فرزندش را قربانى كند ، ليكن نخواست و اراده نفرمود منظور از امر و نهى ، اراده تشريعى و مقصود از مشيت و اراده ، نوع تكوينى آن است .\r\n\r\n3 . سعادت و شقاوت\r\nمؤلف اصول كافى - رضوان اللَّه عليه - در اين فصل ، سه حديث روايت كرده كه استادناالمعظم در ذيل حديث يكم بيانى شيوا دارد و ما بعد از نقل حديث ، بيان معظم‌له را خواهيم آورد .\r\nحديث : امام صادق عليه السلام فرمود : خداوند پيش از آن كه مخلوقات را بيافريند ، سعادت و شقاوت را آفريده است . پس هر آن كس را كه خداوند سعيد و خوشبخت قرار داده هرگز از چنين آدمى بدش نمىآيد و هرگاه كار بدى از او سر زند ، خداوند فقط از كردار زشت و عمل بد او بدش مىآيد . و هر آن كه شقى و بدبخت باشد ، خداوند هرگز او را دوست نخواهد داشت و اگر عمل صالح و كار نيكى هم انجام دهد فقط عمل صالح و كار خوب او خوشايند خداوند است نه خودش ، پس هر چيزى را كه خداوند دوست بدارد هرگز مبغوض او واقع نمىشود و اگر از چيزى بدش آيد و نسبت به آن كراهت داشته باشد هيچ‌وقت آن را دوست نخواهد داشت .\r\nطباطبائى : شك و شبهه‌اى نيست كه تربيت به طور اجمال در انسان مؤثر است و\r\n\r\n\r\n","description":"","footnote":"\r\n( 1 ) . اعراف ، آيهء 29 . .\r\n","page_name":" 90 ","page_number":90},
  {"content":"\r\n\r\nتلاش و عمل نوع انسانى در ادوار مختلف زندگيش بر همين پايه استوار است ، چون انسان با تربيت نيكو به سعادت و خوشبختى نزديك و با غير تربيت نيكو به شقاوت و بدبختى سوق داده مىشود ( البته با توجه به معانى شقاوت و سعادت كه تصور مىشود ) .\r\nاين مطلب نيز جاى ترديد نيست كه سعادت و شقاوت انسان در گرو كارها و عمل‌هايى است كه او خود را در انجام و ترك آن‌ها توانا و مختار مىبيند ( كارهاى اختيارى ) پس نسبت اين كارها به انسان نسبت امكانى است ( يعنى ممكن است او انجام بدهد و يا ندهد ) و همچنين است نسبت سعادت و شقاوت ( كه آن‌ها نتيجه اجتماع و انباشتن صفات و خصلت‌هاى نفسانى است كه از همان اعمال و كارهاى اختيارى حاصل مىشود ) به انسان همان نسبت امكانى مىباشد .\r\nو از ديگر سو ، انسان خود يكى از اجزاء علت وجودى فعل و عملى است كه آن فعل و عمل از او سر مىزند ، مثلًا عمل خوردن را در نظر مىگيريم : اراده انسان به خوردن ، يكى از اجزاء علت تحقق اين عمل ، يعنى خوردن است و اگر همراه ارادهء انسان ، چيزى هم براى خوردن وجود داشته باشد و آن چيز كاملًا قابل اكل باشد و بقيه شرايط خوردن موجود و موانع هم بدون استثنا مفقود باشند در اين هنگام وقوع عمل خوردن و صدور آن از انسان ضرورى ، قطعى و واجب خواهد بود ( يعنى ممكن نيست عمل واقع نشود و رخ ندهد ) پس از شناخت اين مقدمه ، براى خواننده روشن خواهد شد كه سعادت و شقاوت كه به واسطه اعمال اختيارى انسان نصيب او مىشود ، وقتى به خود او نسبت داده شود چنين نسبتى امكانى و اختيارى است ، اما اگر به مجموع علت تامه كه انسان هم يكى از اجزاى آن علت تامه است ، منسوب شود ؛ نسبتى ضرورى و حتمى خواهد بود و معلوم است كه قضا ، عبارت است از علم خداى تعالى و حكم او در مورد اشيا از جهت علل تامه‌شان و از اين نظر بايد گفت :\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nسعادت و شقاوت درباره هر انسانى قضا شده است ، قضايى كه تغيير نپذيرد و قابل برگشت نيست . و اين منافاتى با آن ندارد كه سعادت و شقاوت براى انسان عملى اختيارى بوده باشد .\r\nپس معناى كلام امام كه فرمود : « خداوند پيش از آن كه مخلوقات را بيافريند سعادت و شقاوت را آفريده است . » آن است كه خداى تعالى دانسته كه علل تامه سعادت و شقاوت چيست ؟ و چه چيزى موجب سعادت و شقاوت انسان مىشود ؟ و حكم و قضاى الهى چنين است و اين منافاتى با آن ندارد كه اعمال و افعال انسان براى او اختيارى باشند و نيز سعادت و شقاوتى كه به تبع آن اعمال اختيارى حاصل مىشوند ، باز براى انسان اختيارى باشند و خداوند زيبا و نيكو را دوست دارد و از انسان خوب خوشش مىآيد اگرچه احياناً كارهاى زشت و اعمال ناشايست از او سر بزند و شر و قبيح را دوست ندارد و از شخص تبهكار ذاتاً بيزار است اگر چه گاهى عمل خوب و كار نيكو و شايسته‌اى از او سر زند . پس به طور كلى خداوند از شخص سعيد و خوشبخت ( سعيد به معناى اسلامى كلمه ) ذاتاً خوشش مىآيد و او را دوست مىدارد و از هر شقى و بدبخت ( باز بدبخت و شقى به معناى اسلامى كلمه ) ذاتاً متنفر و بيزار است .\r\nبا اين بيان ، معناى دو حديث ديگر اين باب نيز كه پيرامون قضاى الهى است روشن مىشود ، چون حكم خداى تعالى و قضاى او تابع علت تامه پديده است و از آن تخلف‌ناپذير است ، اما حكم و قضاى مردم تابع علم و آگاهى ناقص و محدود آنان است ، يعنى برخى جهات و عوامل را مىدانند و از برخى ديگر غفلت دارند و چون آنان از برخى اجزاء علت وجودى شىء غافل و بى خبرند ، حكم و قضاى آنان احياناً خلاف در مىآيد ، لذا برخى از افراد سعيد و خوشبخت در نظر آنان شقى و بدبخت شناخته مىشوند و بعضى از اشخاص شقى در نظر ايشان سعيد و خوشبخت محسوب مىگردند .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\n4 . قضا و قدر\r\nمرحوم شيخ كلينى زير عنوان : « نه جبر نه تفويض بلكه امرى ، ميان آن دو » چهارده حديث آورده و استاد علامه در ذيل حديث يكم ضمن يك پاورقى ، مسئله قضا و قدر را از ديدگاه حديث و عقل بررسى فرموده است كه ما پس از نقل حديث مزبور به تعليقه ايشان خواهيم پرداخت .\r\nحديث يكم : اميرالمؤمنين على عليه السلام در بازگشت از صفين در مسجد كوفه نشسته بود . پيرمردى جلو آمد و در برابر على عليه السلام زانو زد و گفت : يا على ، بفرماييد اين حركت ما به سوى اهل شام به قضا و قدر الهى بوده است يا نه ؟\r\nعلى عليه السلام : آرى اى مرد ، شما از هيچ كوهى بالا نرفتيد و بر هيچ دشتى سرازير نشديد مگر آن‌كه همه‌اش به قضا و قدر خدايى بوده است .\r\nپيرمرد : پس اين همه رنج و زحمت ، از خدا و كار اوست ؟\r\nعلى عليه السلام : ساكت باش مرد ! بلكه خداوند در اين مسير ، رفت و برگشت و اقامت و حركت براى شما اجر و پاداش بزرگ قرار داده و شما در هيچ يك از اين حالات ، مُكْرَه ، مضطر و مجبور نبوده‌ايد .\r\nپيرمرد : چگونه مجبور و مضطر و ناچار نبوده‌ايم در حالى كه رفتن و برگشتن ما همگى به قضا و قدر الهى بوده است ؟\r\nعلى عليه السلام : گويا تو قضاى حتمى و قدر لازم پنداشتى اگر چنين بود ثواب و عقاب ، امر و نهى از سوى خدا بى معنا بود و وعد و وعيد الهى ساقط و بى نتيجه مىشد . بر گناهكار سرزنشى نبود و براى نيكوكار مدح و ثنايى متصور نمىشد و حتماً ، گناهكاران به احسان و نيكى شايسته‌تر و نيكوكاران به مجازات و سرزنش سزاوارتر مىشدند و اين سخن ياران بت‌پرستان و كلام دشمنان خدا و منطق حزب شيطان است و اين عقيده و مسلك قدريه و مجوس اين امت است .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nالبته خداى تبارك و تعالى مردم را مكلف ساخته و بر ايشان قدرت و اختيار داده است و آنان را از معاصى برحذر داشته و در برابر عبادت كم ، پاداش فراوان داده است .\r\nهرگز خداوند به جهت مغلوب بودن ، معصيت و نافرمانى نشده و با تفويض و سلب اختيار از خود كسى را مالك نساخته است ، خداوند آسمان و زمين را باطل نيافريده ، بعثت انبيا بشارت دهنده و انذاركننده را كارى عبث و لغو قرار نداده است . اين پندار واهى كافران است ، پس واى بر كافران و بدا به حال آنان در عذاب آتش . . . .\r\nطباطبائى : مسئله قضا و قدر از قديمىترين بحث‌ها و كهن‌ترين افكار در تاريخ اسلام است ، زيرا مسلمانان از نخستين روز پخش نور اسلام و گسترش دعوت اسلامى و از اولين درگيرى ايدئولوژيكى با پيروان صاحب نظر اديان و ملل به اين مسئله پرداخته‌اند و چون تعلق قضا حتمى به رويدادهاى جهان كه از آن جمله است افعال اختيارى انسان ، بر حسب نظر و فكر ساده لوحان كم اطلاع موجب مىشود كه اراده و اختيار انسان از تأثير كارآيى بيفتد و او در اعمال و افعالش مجبور باشد ، لذا بحث پردازان در آن روزگار كه معمولًا افراد كم‌مايه بوده‌اند و از علم و دانش و درايت و بينش بهره كافى نداشته‌اند به دو گروه تقسيم گشتند :\r\nگروه نخست ، مجبره يا جبريون هستند ؛ اينان اراده حتمى خدايى را همان‌گونه كه متعلق به پديده‌هاى جهان مىدانند به اعمال و افعال انسان نيز متعلق مىدانند و آن « قدر » است . جبريون گويند : انسان در كارهايى كه انجام مىدهد مجبور و بىاختيار است و به عبارت ديگر ، اينان اعمال و افعال انسان را مخلوق و كار خداوند مىدانند ، همانند ساير پديده‌ها و اسباب تكوينى كه آفريدهء اويند .\r\nگروه دوم ، مفوضه هستند ؛ اينان اختيارى بودن افعال و كارهاى انسان را اثبات ، ولى تعلق اراده الهى را به افعال انسان نفى كرده‌اند و چنين نتيجه گرفته‌اند كه افعال انسان مخلوق و آفريده خود اوست . آن‌گاه هر يك از اين دو گروه بر مبناى اعتقادى خود مسائلى را نتيجه گرفته و بر حجم بحث‌ها افزوده‌اند و سرانجام اقوال و آرايى به\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nوجود آمده كه راستى عقل سليم از برخى از آن‌ها گريزان و بيزار است ، مثل ارتفاع اصل عليت ميان پديده‌ها ، مخلوق بودن معاصى ، ارادهء گزافى ، وجود واسطه ميان نفى و اثبات و بالاخره مسئله اين كه : عالم در بقا نيازمند صانع نيست و امثال اين حرف‌هاى بىخردانهء ديگر !\r\nاصل و منشأ اين مباحث آن بوده كه اينان تعلق ارادهء الهى را به افعال انسان و ديگر امور جهان ، به درستى نفهميده‌اند و لذا دچار آن همه اشتباه و خطا شده‌اند .\r\nالبته بحث جامع و گسترده در اطراف موضوع قضا و قدر در اين فرصت محدود ، ميسر نيست و ما فقط با آوردن مثالى مطلب را توضيح داده ضمن بيان اشتباهات هر دو گروه ، مطلب صحيح را كه مورد غفلت آن‌ها قرار گرفته تشريح مىكنيم : انسانى را فرض مىكنيم دارا و ثروتمند و صاحب املاك و خدمتكاران زياد و كنيزكان فراوان .\r\nاو يكى از خدمت‌كاران مرد را برگزيده و يكى از كنيزانش را به عقد همسرى وى در مىآورد و به آن‌ها به اندازه كافى خانه و اثاث منزل مىدهد تا بدين وسيله زندگى كنند و همچنين ملكى در اختيار آنان قرار مىدهد تا با فعاليت و كسب و كار ، روزى به دست آورند .\r\nدر اين مثال اگر بگوييم : اين همه عطا و بخشش مالك نخستين تأثيرى در وضع آن خدمت‌كار ندارد و اين همه ثروت و دارايى و ملك و باغ همان‌گونه كه پيش از عطا و بخشش ، متعلق به مالك نخستين بود پس از آن هم ، هم چنان متعلق به اوست و اصلًا آن مرد خدمت‌كار صاحب هيچ گونه اراده و اختيارى نيست . اين عقيدهء جبرى مسلكان را نشان مىدهد . و اگر بگوييم : پس از آن‌كه مالك نخستين ، آن همه خانه و اثاث و باغ و ملك را به خدمت‌كار بخشيد و به وى داد خودش هيچ كاره مىشود و ملكيت و علاقه‌اش به كلى از بين مىرود و آن مرد خدمت‌كار ، همه كاره و مستقل مىگردد . اين نشان دهنده عقيدهء مفوضه است .\r\nاما اگر بگوييم ( كه حقيقت هم ، همين است ) : آن بندهء خدمت‌كار پس از عطا و\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nبخشش مالك نخستين ، واقعاً مالك همه آن عطايا مىشود ، ليكن در ظرف مالكيت مالك نخستين و در طول آن و نه در عرض آن و راستى آن مرد خدمت‌كار پس از تفضل و احسان آقا و سرورش صاحب اراده و اختيار مىگردد .\r\nبه عبارت ديگر ، در عين حالى كه مالكيت مالك نخستين به قوت خود باقى است ، مع‌ذلك اين خدمت‌كار هم اختيار و قدرت تصرف در اموال و املاك اعطايى از سوى مالك اول را دارد و بهر تقدير ملكيت اين مرد خدمتگزار به صورت ملك در ملك و سلطنت در سلطنت است .\r\nمثلًا كتابت و نوشتن عملى است اختيارى كه گاهى به دست نسبت داده مىشود و گاهى هم به خود انسان و هر دو نسبت هم صحيح است و هرگز نسبت كتابت به دست ، با نسبت آن به خود انسان ناسازگارى ندارد و همين معنا مقصود احاديث راجع به قضا و قدر و جبر و اختيار مىباشد .\r\nپس اين كه على عليه السلام در حديث فرمود : « اگر چنين بود ثواب و مجازات باطل مىشد . . . » اشاره است به نفى مسلك جبر به سبب محذوراتى كه اين عقيده ، آن‌ها را در بر دارد و امام در همين حديث آن‌ها را برشمرده است و منظور از جملهء : « و لم يعص مغلوبا » بيان بطلان مسلك تفويض است باز با برشمردن محذورات اين اعتقاد باطل ، زيرا اگر انسان خالق و آفريدگار افعال خويش مىبود ( به طور مستقل ) پس مخالفت او در مورد تكاليف الهى يك نوع غلبه و پيروزى بود از انسان بر خدا !\r\nو مفاد جمله « و لم يطع مكرها » مقابل جمله پيش‌تر و نفى جبر است ، چون اگر فعل و عمل انسان كار خدا مىبود ، پس انسان در انجام آن كار و عمل مجبور مىشد و در نتيجه طاعاتش از روى اختيار صورت نمىگرفت .\r\nو معناى : « و لم يملك مفوِّضاً » كه به صورت اسم فاعل بايد خوانده شود نفى تفويض است ، چون خداوند آنچه را كه به بنده‌اش داده و آنچه را كه به او تمليك كرده اين طور نيست كه تفويض مطلق شده و ملكيت خدا ابطال گشته باشد .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nو سخن امام كه فرمود : « آسمان‌ها و زمين و آنچه را كه ميان آن‌هاست باطل نيافريده و انبيا بشارت دهنده و انذار كننده را به عبث برنينگيخته » دو جمله است كه احتمالًا نفى جبر و تفويض هر دو هست ، زيرا اگر افعال انسان مخلوق خدا و قائم به او ( سبحانه ) مىبود ، پس معادى كه غايت و نهايت خلقت است امرى باطل مىشد ، چون در اين صورت جزا و پاداش بىمعنا مىگرديد و هم‌چنين برانگيختن انبيا و انجام بشارت و انذار توسط آنان عبث مىشد ، چون چه معنا دارد خداوند بر كردهء خويش اقامه حجت كند ؟ !\r\nو اگر چنان چه افعال انسان مخلوق او باشد و خداوند سبحان در آن‌ها تأثيرى نداشته باشد ، لازم مىآيد كه غايت از خلقت چيزى باشد كه آن در تحت قدرت خدا نيست و بطلان چنين لازمى بديهى است و ناگفته پيداست كه بعثت پيامبران به هدف هدايت انسان كه منحصراً در اختيار اوست و خداوند هرگز نقشى در آن ندارد ، عملى عبث خواهد بود .\r\nناگفته نماند كه بحث قضا و قدر در ابتداى امر ، مسأله‌اى بيش نبوده ولى بعداً به سه مسئله اصلى تحليل شده است : اول : مسئله قضا كه عبارت است از تعلق ارادهء حتمى الهى به هر چيزى و هر پديده‌اى و احاديث چنين امرى را اثبات مىكنند ؛\r\nمسئله دوم : قدر است و آن به معناى اثبات تأثير خداوند در افعال انسان است و احاديث در اين زمينه هم زبان اثباتى دارند ؛\r\nمسئله سوم : مسئله جبر و تفويض است كه مفاد احاديث ، نفى هر دو و اثبات شق سوم است كه به تعبير : « امر بين الامرين » ذكر گرديده است ، يعنى افعال بندگان نه ملك خداوند است و بس بى آن‌كه انسان كاره‌اى باشد و نه به عكس ، بلكه قدرت و توانايى انسان بر انجام كارها ، ملكى است در طول ملك خداوند و سلطنتى است در ظرف سلطنت او .\r\nاز ذكر اين نكته نيز نگذريم كه نام‌گذارى اين گروه‌هاى منحرف بر اساس حديث\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nصحيحى است كه از پيامبر روايت شده كه فرمودند : « قدريّه مجوس اين امتند » بنابراين جبريون ، مفوضه را به سبب آن كه آنان منكر قدرند و روى آن حرف دارند ، قدريه خواندند و مفوضه نيز جبريون را به علت اثبات قدر ، قدريه نام گذاشتند .\r\nو آنچه از احاديث ائمه اهل بيت عليهم السلام به دست مىآيد ، آن است كه آن بزرگواران هر دو گروه منحرف : جبرىها و تفويضىها را قدريه خوانده و حديث نبوى را شامل حال هر دو دانسته‌اند ، چون جبرىها همگى خير و شر و اطاعت و معصيت را به غير انسان نسبت مىدهند ، همانند مجوس كه فاعل خير و شر را انسان نمىدانند و كلام امام در حديث مورد بحث بر اين اساس است .\r\nو مفوضه هم مثل مجوس قائل به دو مبدأ و دو خالق اند : اول : انسان كه خالق افعال خويش است و دوم : خداى سبحان كه خالق و آفريدگار غير افعال انسان مىباشد هم چنان كه مجوس معتقد به خداى خير و خداى شراند و سخن امام در احاديث ديگر مبنى بر نفى جبر و قدر بر اين پايه استوار است .\r\n\r\n5 . جبر و تفويض نه ، استطاعت آرى\r\nحديث دوم : ابونصر گويد ؛ به ابوالحسن رضا عليه السلام عرض كردم : برخى از اصحاب ما جبرى مذهب اند و برخى هم قائل به استطاعت مىباشند .\r\nامام رضا : آنچه مىگويم بنويس ، بسم اللَّه الرحمن الرحيم ، على بن الحسين گفت :\r\nخداوند - عزوجل - فرمود : اى فرزند آدم ، با مشيت و خواست من تو صاحب مشيت شده‌اى و با نيرو و قدرت من فرائض و تكاليف مرا به جا مىآورى و با نعمت من به نافرمانى و معصيت من توان پيدا كردى . منم كه تو را شنوا و بينا قرار داده‌ام ، پس هر سرنوشت خوبى كه پيدا كنى از سوى خداست و به هر بدى كه گرفتار شوى از ناحيه خودت است و لذا من به اعمال نيكوى تو شايسته ترم و تو به كردارهاى بد خودت سزاوارتر هستى ، زيرا من در مقابل عملكردم « مسئول نيستم ولى مردم\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nمسئولند » و با اين وصف براى تو هر آنچه را كه بخواهى و اراده كنى فراهم ساخته و مهيا نموده‌ام .\r\nطباطبائى : اين روايت بر اساس قدر معنا پيدا مىكند و توضيح آن بدين قرار است كه : انسان هر عمل و كارى انجام مىدهد جز اين نيست كه با مشيت و اراده و نيرويى ، آن را انجام مىدهد و خداوند - سبحانه - است كه خواسته تا انسان داراى اراده و مشيت باشد و هرگاه خداوند مشيت نمىكرد و نمىخواست هرگز انسان نمىتوانست چيزى را اراده كند و بخواهد و هم‌چنين اين خداوند است كه به انسان توان و نيرو بخشيده و همهء نيروها و توان‌ها از خداست . پس هيچ انسانى در انجام هيچ عملى از خداى تعالى بىنياز نيست .\r\nپس بايد توجه داشت كه انسان در سايه همين دو نعمت ( مشيت و نيرو ) قدرت آن را پيدا كرده كه نافرمانى خدا كند و مرتكب معصيت شود . هم چنان كه در پرتو آن دو نعمت ، خدا را اطاعت كند و از او فرمان برد و لازمه اين سخن آن است كه حسنات و اعمال نيكوى انسان از آن خدا باشد و به او شايسته‌تر ، چون اين خداوند است كه نيروى انجام آن‌ها را به انسان عطا كرده و فرمان به جا آوردن آن‌ها را به وى داده است .\r\nو هم‌چنين لازمه آن سخن اين است كه اعمال بد انسان از آن خود او باشد و به خود او سزاوارتر ، چون خداوند متعال آن قدرت و مشيت را به انسان نداده مگر براى انجام كارهاى نيكو و بشر را نهى فرموده از اين كه نعمت اختيار و اراده و قدرت را در بدى و گناه به كار ببرد . پس هرگونه سرزنش در اين زمينه متوجه خود انسان است ، زيرا خداى تعالى در مورد اعمال خود سؤال و بازخواست نمىشود و انسان‌ها هستند كه مسئولند و علت اين كه خداوند مسئول نيست آن است كه خداوند هرچه مىكند نيكى و نيكويى است و آن افاضه نعمت و هدايت به نكويى و نهى از زشتى و بدى است و همه اين اعمال زيبا و نكوست و هيچ كس در ازاى عمل نيكو بازخواست نمىشود .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nاما انسان ، اگر او كار نيكى انجام دهد در اثر نعمتى است كه از سوى خدا به او داده شده و اگر گناهى انجام بدهد و كار بدى كند با سوء استفاده از آن نعمت الهى است .\r\nپس انسان مسئول است و بايد در برابر نعمتى كه خدا به وى داده حساب پس بدهد كه آن را چگونه به كار بسته و با آن چه كرده است ؟\r\nآن گاه خداوند حجت را تمام كرد و صحنه آزمايش را براى بشر بياراست به اين صورت كه هر چه را انسان بخواهد و اراده كند برايش فراهم كرده و مرتب ساخته است تا معلوم شود كه مسير و سرنوشت انسان با انتخاب و اختيار خود او به كجا مىانجامد و چگونه مىشود ؟ اين روايت معناى دقيق‌تر ديگرى هم دارد كه اين‌جا ، محل بحث آن نيست . به كتب مربوط مراجعه شود .\r\n\r\nاستطاعت و توانايى\r\nدر اصول كافى چهار حديث تحت عنوان : « استطاعت يعنى توانايى » ذكر شده كه استاد شادروان در ذيل حديث نخست تعليقه‌اى دارند كه بعد از قرائت حديث به ترجمه و معرفى آن تعليقه مىپردازيم :\r\nحديث : على بن اسباط مىگويد : از ابوالحسن رضا عليه السلام راجع به استطاعت پرسش كردم . امام در پاسخ فرمود : انسان پس از داشتن چهار خصلت و خصوصيت داراى استطاعت و قدرت است : 1 . آزادى ؛ 2 . تندرستى ؛ 3 . كامل بودن اعضاى بدن ؛ 4 . امرى از ناحيه خدا به او برسد .\r\nعلى بن اسباط : قربانت گردم ، راجع به اين جمله اخير توضيح بيشترى بفرماييد .\r\nامام رضا عليه السلام : مثلًا انسانى مىخواهد و اراده مىكند زنا كند ليكن زنى وجود ندارد . بعد در برابر او زنى پيدا مىشود ، پس انسان يا خود را نگاه مىدارد و مرتكب زنا نمىشود چنان كه يوسف پيامبر امتناع فرمود يا از اين آزادى و تندرستى و قدرتش استفاده كرده و اراده مىكند پس مرتكب زنا مىشود و\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nزانى مىگويند . پس خداوند به زور اطاعت نشده و از روى مغلوبيت نافرمانى او صورت نگرفته است .\r\nطباطبائى : ترديدى نيست كه هر امر خارجى كه كارها و اعمال انسان هم از آن جمله‌اند وجود و هستى پيدا نمىكند مگر آن كه همه اجزاء علت تامه آن ، در خارج تحقق پيدا كند و آنچه در وجود و هستى آن مؤثر است واقع شود .\r\nو هنگامى كه تمام اجزاء علت تامه وجود پيدا كرد و هيچ جزو مؤثرى در پرده عدم و نيستى نماند ، وجود آن شىء و امر وجوب پيدا مىكند ، چون در غير اين صورت ، بايد وجود معلول در رابطه با وجود و عدم علت برابر باشد و بطلان چنين چيزى ناگفته پيداست .\r\nمثلًا عمل خوردن را در نظر مىگيريم و آن را به انسانى نسبت مىدهيم كه جهاز تغذيه او سالم است و در اين ميان خوراكى هم موجود مىباشد و او به طور قطع و حتم اراده خوردن مىكند و مانعى از انجام عمل خوردن وجود ندارد . پس در اين هنگام عمل خوردن واجب و به اصطلاح ضرورى الوجود مىشود ، چون اين عمل را به مجموع اجزاء علت تامه آن نسبت داده‌ايم .\r\nاما نسبت عمل خوردن در ميان آن همه اجزا و عوامل ، به تنها انسان از دو صورت خارج نيست :\r\n1 . يا چنين است كه در عين نسبت خوردن به انسان بقيه اجزا علت تامه هم موجودند ، پس عمل خوردن را نسبت مىدهيم به انسان مجهز براى انجام عمل خوردن ، ولى بقيه اجزاى علت وجودى را با فرض تحقق و هستى شان منظور نمىكنيم ، چنين نسبتى در اين جا امكانى و چنين استعدادى ، استعداد تام و كامل ناميده مىشود . چون اين‌گونه استعدادها ، از فعل جدا نيست و فرض آن است كه بقيه اجزاى علت تحقق دارند اگرچه در نسبت آن‌ها را منظور نكرده‌ايم و معلول را به همه شان نسبت نداده‌ايم بلكه فقط به انسان نسبت داده‌ايم . اين چنين استعداد را استطاعت\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nمىگويند . پس انسان با فرض وجود همه عوامل و شرايط انجام عمل خوردن مىتواند اراده كند و بخورد يا اراده نكند و نخورد .\r\n2 . در نسبت عمل خوردن به انسان فرض مىكنيم كه بقيه اجزاى علت همگى وجود ندارند ، مثلًا عمل خوردن را به انسان نسبت مىدهيم در موردى كه اصلًا غذايى وجود ندارد . يا تماس با زن را به او نسبت مىدهيم در جايى كه اصلًا زنى نيست . چنين نسبتى اگرچه نسبتى امكانى است و استعداد عمل وجود دارد ليكن اين گونه استعداد ، استعدادى ناقص است و در لسان احاديث ائمه اهل بيت استطاعت خوانده نمىشود .\r\nپس انسان در موردى كه اصلًا غذا نيست استطاعت و توانايى خوردن را ندارد و نمىتواند بخورد و يا در جايى كه اصلًا زن نيست مرد نمىتواند با او تماس برقرار كند و استطاعت چنين عملى را ندارد .\r\nو اين كه امام عليه السلام در اين حديث مىفرمايند : استطاعت همراه فعل و عمل است ، منظورشان استعداد كامل است كه جدا از فعل و عمل نيست و ميان اين گونه استعداد و انجام عمل و يا ترك آن ، جز اراده و خواست انسان ، فاصله و واسطه‌اى ديگر نيست .\r\nپس مقصود امام ، مطلق امكان و استعداد نيست و اين مطلب ربطى به آن سخن اشاعره ندارد كه گويند : « قدرت بر فعل همراه آن پديدار مىشود نه پيش از آن » چون آن سخنى است باطل و بى معنآ چنان كه در جاى خود مورد بحث قرار گرفته است .\r\nبا دقت در آنچه كه گفتيم معناى بقيه روايات اين فصل هم روشن مىشود و خداوند هادى و راهنماست .\r\n\r\n6 . هدايت انسان‌ها از خداست\r\nشيخ كلينى در كتاب اصول كافى فصلى گشوده تحت عنوان اين كه هدايت بشر كار خداوند - عزوجل - است . و چهار حديث در اين رابطه آورده كه حضرت استاد در\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nپاورقى حديث يكم مطلبى عميق و علمى دارد .\r\nحديث : امام صادق عليه السلام به ثابت بن سعيد فرمود : ( چه اصرار و پافشارى به هدايت مردم داريد ) چه كار با مردم داريد دست نگاه داريد كسى را به امر خودتان فرا نخوانيد ( و اصرار نورزيد كه به زور آنان را به ولايت ما دعوت كنيد ) به خدا سوگند اگر اهل آسمان‌ها و ساكنان سرزمين‌ها گرد هم آيند و بخواهند بنده‌اى را كه خداوند گمراهى او را خواسته و اراده كرده ، هدايتش كنند نخواهند توانست او را هدايت نمايند .\r\nو اگر همه سكان آسمان‌ها و مردم سرزمين‌ها اجتماع كنند و بخواهند بنده‌اى را كه خداوند هدايت و رستگارى او را خواسته ، گمراهش كنند ، قدرت آن را نخواهند داشت كه او را گمراه نمايند . از تعرض به مردم خوددارى كنيد ( و غصه گمراهى و ضلالت آنان را نخوريد ) و اين همه نگوييد عموى من ، برادر من ، پسرعمويم و همسايه‌ام !\r\nچون هرگاه خداوند براى بنده‌اى خير و نيكى بخواهد روح و جان او را پاكيزه گرداند ، پس هيچ معروف و عمل نيكى به گوش او نمىخورد مگر آن كه آن را مىشناسد و هيچ عمل زشت و منكرى را نمىشنود مگر آن كه آن را تشخيص مىدهد و از آن مىپرهيزد ، آن گاه خداوند در دل او كلمه‌اى مىاندازد كه كار او را سامان مىبخشد .\r\nطباطبائى : مسئله اين كه « هدايت از آن خداست و كار بشرى نيست » از مسائلى است كه عقل و نقل در اثبات آن هم‌سويند و اين مطلب اگرچه در مرحله نخست بعيد به نظر مىرسد ، ليكن حقيقتى غير قابل انكار است . پس گوش كنيد به آنچه ذيلًا خاطرنشان مىسازم .\r\nمعارف عاليه الهى مانند توحيد ، نبوت و امامت و نظاير آن‌ها چيزهايى نيستند كه تنها علم و يقين در مورد آن‌ها كافى باشد ، چنان كه خداى تعالى فرمايد :  « وَ جَحَدُوا \r\n\r\n","description":"","footnote":"","page_name":" 103 ","page_number":103},
  {"content":"\r\n\r\n بِها وَ اسْتَيْقَنَتْها أَنْفُسُهُمْ »  « 1 » ؛ يعنى در حالى منكر آن‌ها شدند كه در دل خود نسبت به آن‌ها يقين داشتند .  « وَ أَضَلَّهُ اللَّهُ عَلى عِلْمٍ »  « 2 » ؛ يعنى خداوند او را با وصف علم و يقينى كه دارد ، گمراهش ساخته است .\r\nپس درباره معارف مزبور علاوه بر علم نظرى ، احتياج به ايمان و باور نيز هست و آن عبارت است از : تسليم قلبى و پذيرش نفسانى كه بالطبع انسان را در مسير اعمال و كردار مناسب با آن علم و يقين قرار مىدهد .\r\nو هم‌چنان كه علوم و دانش‌هاى نظرى نتيجه افكار و نظريات صحيح مىباشد ، هم‌چنين ايمان و اذعان و پذيرش قلبى هم معلول و محصول ملكات و يا احوال دل است كه با آن تناسب دارند .\r\nمثلًا بخيلى كه خصلت و خوى بخل در نهاد او رسوخ و ريشه كرده و به صورت ملكه بخل درآمده چنين شخصى ممكن نيست به حسن سخاوت و خوبى بذل مال ايمان داشته باشد مگر زمانى كه در اثر حسن تربيت و تداوم اعمال نيك ، حالت انقياد و ايمان در نفس او پديدار گردد كه در نتيجه ، خصلت بخل جاى خود را به خلق و خوى جود و سخاوت بدهد .\r\nپس استدلال بر حقانيت چيزى جز اين نيست ، آن موجب روشن شدن حقيقت مىشود براى كسى كه درست انديش است ، اما ايمان شخص به حقانيت آن ، و تسليم در برا بر آن يك سبب تكوينى ديگرى دارد و آن حصول حالت درونى يا ملكه نفسانى سازگار با حصول ايمان است و آن هرگز مستند به اختيار و گزينش انسان نيست تا او\r\n\r\n\r\n","description":"","footnote":"\r\n( 1 ) . نمل ، آيهء 14 . .\r\n( 2 ) . جاثيه ، آيهء 23 . .\r\n","page_name":" 104 ","page_number":104},
  {"content":"\r\n\r\nبتواند در دل خويش يا شخص ديگر ايمان و باور به حق و حقيقت را بدون در نظر گرفتن سبب تكوينى آن كه همان حالت نفسانى مذكور است ايجاد كند .\r\nپس روشن شد كه براى ايمان و هدايت انسان سبب و علت تكوينى علىحده‌اى غير از اراده و خواست انسان وجود دارد و آن مجموعهء : « فكر درست و انديشه سالم و حالت نفسانى و ملكه درونى سازگار با حق » مىباشد و چنين چيزى منسوب به خداى سبحانه است ، همانند همه آفريده‌هاى جهان هستى و نه معلول فقط اختيار و اراده انسان !\r\nو به همين جهت روايات ما ، ايمان و كفر و هدايت و ضلال را به خداوند سبحانه نسبت مىدهند و اختيارى بودن آن را براى انسان نفى مىكنند و پيروان اسلام و مؤمنان را از اصرار در پذيرش حق و از جدال و كشمكش بر سر دعوت به حقيقت ، منع مىنمايند ، چنان‌كه امام در حديثى ديگر فرمود : « با مردم بر سر دين و آئين‌تان خصومت و ستيزه نكنيد ، چون ستيز كردن دل را بيمار مىكند . » به عبارت ديگر جدال و خصومت ، عوامل عصبيت را مىانگيزاند و افراد را وادار به جبهه‌گيرى در برابر حق مىكند و به امتناع از پذيرش آن وا مىدارد .\r\nو اما احاديث ديگر كه پيرامون لزوم تبليغ دينى و دعوت و انذار و تذكر وارد است و دستورهاى قرآنى كه حسن تربيت و تأثير تزكيه را گوشزد مىكند همه آن‌ها به صورت عوامل مؤثر تلقى مىشوند و بىشك تبليغ و دعوت و تذكر ، انسان را به ايمان و هدايت و طاعت حق نزديك مىنمايد ، ولى مع ذلك علت تامه و به اصطلاح الزام‌آور و حتمىالتأثير نيستند .\r\nو با درنگ و تأمل در آنچه ما گفتيم معناى بقيه روايات اين فصل نيز روشن مىشود واللَّه الهادى .\r\n\r\n7 . طينت و سرشت\r\nابوجعفر محمدبن يعقوب كلينى در جلد دوم كتاب اصول كافى بابى تحت عنوان :\r\n« سرشت مؤمن و كافر » باز كرده و تعداد هفت حديث در اين زمينه از امامان روايت\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nكرده است و استاد علامه - رحمة اللَّه عليه - در ذيل حديث نخست تحقيقى راجع به اخبار وارده در مورد طينت دارد .\r\nحديث : از على بن حسين عليهما السلام : خداوند - عزوجل - پيغمبران را از طينت عليين و از سرشت بسيار عالى بيافريد : دل‌ها و بدن‌هايشان را ، دل مؤمنان را از همين سرشت عالى ولى بدن‌هاى ايشان را از سرشتى پست‌تر خلق فرمود .\r\nو كافران را از طينت سجين و از سرشت بسيار پست آفريده : دل‌ها و بدن‌هايشان را ، سپس خداوند ميان دو نوع طينت و دو گونه سرشت آميزش و اختلاط ايجاد كرد و لذا مشاهده مىشود كه از شخص مؤمن ، كافر و از فرد بى ايمان ، مؤمن زاده مىشود و نتيجه آميختگى دو سرشت است كه مؤمن گناه مىكند و عمل بد انجام مىدهد و از كافر عمل نيكو و خير سر مىزند .\r\nپس دل مؤمنان متمايل به سرشت و طينتى است كه از آن آفريده شده‌اند و دل كفار نيز گرايش به طينت خويش دارند .\r\nطباطبائى : اخبار و احاديث فراوان داريم در اين كه خداى تعالى سعيدان را از طينت عليين ( از بهشت ) آفريده و افراد شقى را از سرشت سجين ( از آتش ) خلق كرده است و برگشت هر يك از مردمان سعيد و اشخاص شقى به لازمه سرشت خويش است كه عبارت از سعادت و شقاوت است .\r\nبر اين گونه اخبار دو ايراد گرفته شده نخست آن‌كه : مفاد آن‌ها مخالف قرآن است و دوم آن‌كه مفهوم اين احاديث مستلزم جبر باطل است .\r\nدر مورد بحث نخست بايد گفت : در قرآن مىخوانيم : « او خدايى است كه شما را از گِل آفريد . » « 1 » « و شروع به خلقت انسان از گل كرد . » « 2 » از اين دو آيه استفاده مىشود كه انسان از گل آفريده شده است .\r\n\r\n\r\n","description":"","footnote":"\r\n( 1 ) . انعام ، آيهء 2 . .\r\n( 2 ) . سجده ، آيهء 7 . .\r\n","page_name":" 106 ","page_number":106},
  {"content":"\r\n\r\nباز در قرآن مىخوانيم :  « وَ لِكُلٍّ وِجْهَةٌ هُوَ مُوَلِّيها »  « 1 » ، يعنى هر انسانى سمت و جهتى دارد كه بدان سو ، رو مىكند . و فرمود : « هر مصيبتى كه در روى زمين رخ مىدهد و يا شما گرفتار آن مىشويد همگى در كتابى است پيش از آن كه ما آن‌ها را ايجاد كنيم . » « 2 » مفهوم اين آيات هم آن است كه سعادت و شقاوت غايت و پايانى هستند براى انسان كه او متوجه و در حركت به سوى آن دو مىباشد .\r\nو خداى تعالى مىفرمايد :   « كَما بَدَأَكُمْ تَعُودُونَ * فَرِيقاً هَدى وَ فَرِيقاً حَقَّ عَلَيْهِمُ الضَّلالَةُ »   « 3 » ، يعنى همان‌گونه كه شما را آفريد و خلقت شما را آغاز كرد ، بر مىگرديد .\r\nگروهى را هدايت كرده و جمعى هم گمراهى و ضلالت درباره شان به ثبوت رسيده است . از اين آيه نيز چنين نتيجه مىگيريم كه پايان كار انسان از حيث خوشبختى و بدبختى همان چيزى است كه در آغاز خلقتش بوده و ابتداى آفرينش گل بوده است .\r\nپس اين گل و طينت همان سرشت سعادت و شقاوت است و پايان كار سعيد ، بهشت و آخر كار شقى ، دوزخ است پس بهشت و دوزخ آغاز كارند ، چون پايان كار نيز هستند . بنابراين صحيح است گفته شود كه آدميان سعيد و خوشبخت از طينت بهشت و اشخاص شقى و بدبخت از طينت آتش خلق شده‌اند .\r\nو خداى تعالى گويد : « آگاه باشيد كه كتاب نيكان و نيكوكاران در عليين است و تو چه مىدانى كه عليين چيست ؟ كتابى است رقم شده و مقربان بر آن گواهند و متوجه باشيد كه كتاب بدكاران در سجين است و تو چه مىدانى كه سجين چيست ؟ كتابى است رقم زده شده ، پس بدا به حال دروغ پردازان و تكذيب پيشگان در آن روز . » « 4 » اين آيه نيز مشعر بر آن است كه عليين و سجيين همان پايان كار نيكوكاران و\r\n\r\n\r\n","description":"","footnote":"\r\n( 1 ) . بقره ، آيهء 148 . .\r\n( 2 ) . حديد ، آيهء 22 . .\r\n( 3 ) . اعراف ، آيهء 29 . .\r\n( 4 ) . مطففين ، آيات 7 ، 10 و 18 - 20 . .\r\n","page_name":" 107 ","page_number":107},
  {"content":"\r\n\r\nبدكاران است كه دسته نخست : در نعمت و خوشى و دسته دوم : در رنج و عذاب خواهند بود . ( دقت كنيد )\r\nبنابراين احاديث طينت هيچ‌گونه تضاد و اختلافى با آيات قرآن ندارند .\r\nو اما ايراد دوم : خلاصه ايراد و بحث دوم آن است كه معناى اخبار طينت آن است كه سعادت و شقاوت ، حتمى و غير قابل احتراز براى انسان است ، بنابراين هيچ يك براى او اختيارى و كسبى نخواهد بود و آن جبر باطل است ! در پاسخ اين ايراد بايد گفت : اين كه طينت و سرشت آدمى ، اقتضاى سعادت و شقاوت دارد ، چنين اقتضايى از ناحيه خود طينت و سرشت نيست ، بلكه از سوى قضا و حكم الهى است كه سعادت و شقاوت هر فرد انسان را مورد قضاى خويش قرار داده است .\r\nپس اشكال بر مىگردد به سبقت قضاى سعادت و شقاوت در حق انسان پيش از آن‌كه او پا به جهان بگذارد و اين كه چنين امرى مستلزم جبر است !\r\nو ما اين اشكال را همراه پاسخ آن در بحث مشيت و اراده كه در جلد نخست اصول كافى آمده ، مورد بحث و بررسى قرار داده‌ايم .\r\nو خلاصه پاسخ آن كه : قضاى الهى متعلق به صدور فعل و انجام كار از روى گزينش و اختيار بنده است ، پس در عين حالى كه فعل و كار حتمى الوقوع است مع ذلك براى انسان اختيارى مىباشد . و هرگز قضاى الهى به طور مطلق به فعل بنده متعلق نشده اعم از اين كه او انتخاب و اختيار بكند يا نكند تا جبر لازم آيد .\r\nو اما شرح و بيان تفصيلى مطالبى كه اين احاديث مشتمل آنند ، چيزى است كه اين‌جا مجال و فرصت پرداختن به آن‌ها نيست بايد به شرح‌ها و تعليقه‌هاى مفصل مراجعه كرد و خداوند هادى و راهنماست .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nعلّامه سيد محمد حسين طباطبائى\r\n\r\n13 . ذوالقرنين يا كورش\r\nسيد هادى خسروشاهى\r\n\r\n","description":"","footnote":"","page_name":" 109 ","page_number":109},
  {"content":"\r\n . \r\n","description":"","footnote":"","page_name":" 110 ","page_number":110},
  {"content":"\r\n\r\n\r\nذوالقرنين يا كوروش\r\nاشاره : در شأن نزول بخشى از سوره مباركه « كهف » چنين گفته‌اند كه جمعى از يهوديان سؤال‌هايى از پيامبر بزرگوار اسلام صلى الله عليه و آله كردند و از آن جمله درباره ذوالقرنين پرسيدند كه اين آيات نازل شد : « از تو درباره ذوالقرنين مىپرسند . بگو : به زودى چيزى از او براى شما خواهم خواند . ما در زمين به او امكاناتى داديم و از هر چيزى وسيله‌اى به دو بخشيديم تا راهى را دنبال كرد . تا آن‌گاه كه به غروبگاه خورشيد رسيد ، به نظرش آمد كه ( خورشيد ) در چشمه‌اى گل آلود ، غروب مىكند و نزديك آن طايفه‌اى را يافت . گفتيم : اى ذوالقرنين ، ( اختيار با توست ) يا عذاب مىكنى ، يا در ميانشان ( روش ) نيكويى در پيش مىگيرى . گفت : هر كه ستم ورزد ، عذابش خواهيم كرد ، سپس به سوى پروردگارش بازگردانيده مىشود ، آن‌گاه او را عذابى سخت خواهد كرد . و اما هر كه ايمان بياورد و كار شايسته كند ، پاداش نيكوتر خواهد داشت و به فرمان خود او را به كارى آسان وامىداريم . »\r\nسپس راهى ( ديگر ) را دنبال كرد . تا آن‌گاه كه به جاىگاه برآمدن خورشيد رسيد . آن را چنين يافت كه بر قومى طلوع مىكرد كه براى ايشان در برابر آن پوششى قرار نداده بوديم . اين چنين ( مىرفت ) و قطعاً به خبرى كه پيش او بود ، احاطه داشتيم . باز راهى را دنبال نمود تا وقتى به ميان دو سد رسيد . در برابر آن دو ( سد ) قومى را يافت كه\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nنمىتوانستند هيچ زبانى را بفهمند . گفتند : « اى ذوالقرنين ، يأجوج و مأجوج سخت در زمين فساد مىكنند . آيا ( ممكن است ) مالى در اختيارت بگذاريم تا ميان ما و آنان سدى قرار دهى ؟ » گفت : « آنچه پروردگارم به من در آن تمكن داده ، ( از كمك مالى شما ) بهتر است . مرا با نيروى ( انسانى ) يارى كنيد تا ميان شما و آن‌ها سدى استوار بسازم . برايم قطعات آهن بياوريد . » تا آن‌گاه كه ميان دو كوه برابر شد ، گفت : « بدميد ! » تا وقتى كه آن ( قطعات ) را آتش گردانيد ، گفت : « مس گداخته برايم بياوريد تا رويش بريزم . » ( در نتيجه اقوام وحشى ) نتوانستند از آن ( مانع ) بالا بروند و نتوانستند سوراخش كنند . گفت : « اين رحمتى از جانب پروردگار من است ؛ و چون وعده پروردگارم فرا رسد ، آن ( سد ) را درهم مىكوبد ، و وعده پروردگارم حق است . » و در آن روز آنان را رها مىكنيم تا موج‌آسا بعضى با برخى در آميزند و ( همين كه ) در صور دميده شود ، همه آن‌ها را گرد خواهيم آورد . « 1 »\r\n* * * قرآن كريم متعرض اسم ذى القرنين و تاريخ زندگى و ولادت و نسب و ساير مشخصاتش نشده ، و البته اين رويه و رسم قرآن كريم در همه موارد است ، كه در هيچ يك از قصص گذشتگان به جزئيات نمىپردازد . در خصوص ذى القرنين هم به ذكر سفرهاى سه گانه او اكتفا كرده است : اول سفر به مغرب تا آن‌جا كه به محل فرو رفتن خورشيد رسيده و در آن محل به قومى برخورده است ؛ و سفر دومش از مغرب به مشرق بوده ، تا آن‌جا كه به محل طلوع خورشيد رسيده و در آن‌جا به قومى برخورده كه خداوند ميان آنان و آفتاب ساتر و حاجبى قرار نداده ؛ و سفر سومش تا به موضع « بين السدين » بوده ، و در آن‌جا به مردمى برخورده كه به هيچ وجه حرف به خرجشان نمىرفته و چون از شر « يأجوج و\r\n\r\n\r\n","description":"","footnote":"\r\n( 1 ) . كهف ، آيات 82 - 99 ، ترجمه دكتر فولادوند . .\r\n","page_name":" 112 ","page_number":112},
  {"content":"\r\n\r\nمأجوج » شكايت كردند ، پيشنهاد نمودند كه هزينه‌اى در اختيارش بگذارند او برايشان ديوارى بكشد .\r\nاين آن چيزى است كه قرآن كريم از اين داستانش آورده ، و از آنچه آورده ، چند خصوصيت اصلى داستان استفاده مىشود :\r\nاول اين كه : صاحب اين داستان قبل از اين‌كه داستانش در قرآن نازل شود ، بلكه حتى در زمان زندگىاش ذىالقرنين ناميده مىشده ، و اين نكته از سياق داستان ، يعنى جمله :  « وَ يَسْئَلُونَكَ عَنْ ذِي الْقَرْنَيْنِ »  و  « قُلْنا يا ذَا الْقَرْنَيْنِ »  و  « قالُوا يا ذَا الْقَرْنَيْنِ »  به خوبى استفاده مىشود . از جمله اول برمىآيد كه در عصر رسول خدا صلى الله عليه و آله قبل از نزول اين قصه ، چنين اسمى بر سر زبان‌ها بوده كه از آن جناب داستانش را پرسيده‌اند ، و از دو جمله بعدى به خوبى معلوم مىشود كه اسمش همين بوده كه با آن خطابش كرده‌اند .\r\nخصوصيت دوم اين كه : او مردى مؤمن به خدا و روز جزا و متدين به دين حق بود .\r\nگذشته از اين كه خداوند اختيار تام به او مىدهد كه : « گفتيم اى ذىالقرنين ، ( مختارى ) يا عذاب مىكنى يا در ميانشان نيكويى در پيش مىگيرى . » خود شاهد بر مزيد كرامت و مقام دينى او مىباشد ، و مىفهماند كه او به وحى و يا الهام و يا به وسيله پيغمبرى از پيغمبران تأييد مىشده ، و او را يارى مىكرده .\r\nخصوصيت سوم اين كه : او از كسانى بوده كه خداوند خير دنيا و آخرت را برايش جمع كرده بود ، اما خير دنيا ، براى اين كه سلطنتى به او داده بود كه توانست با آن به مغرب و مشرق برود و هيچ چيز جلوگيرش نشود ، بلكه تمامى اسباب مسخر و زبون او باشند . و اما آخرت ، براى اين‌كه او بسط عدالت و اقامه حق در بشر نموده ، به صلح و عفو و رفق و كرامت نفس و گستردن خير و دفع شر در ميانه بشر سلوك كرد ، كه همه اين‌ها از آيه  « إِنَّا مَكَّنَّا لَهُ فِي الْأَرْضِ »  ؛ ما در زمين به او امكاناتى داديم و از هر چيزى وسيله‌اى به دو بخشيديم . » استفاده مىشود ، علاوه بر\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nآنچه از سياق داستان بر مىآيد كه چگونه خداوند نيروى جسمانى و روحانى به او ارزانى داشته است .\r\nجهت چهارم اين كه : به جماعتى ستمكار در مغرب برخورد و آنان را شكنجه نمود .\r\nجهت پنجم اين كه : سدى كه بنا كرده در غير مغرب و مشرق آفتاب بوده ، چون بعد از آن كه به مشرق رسيد ، پيروى سببى كرده تا به ميانه دو كوه رسيده است ، و از مشخصات سد او علاوه بر اين كه گفتيم در مشرق و مغرب عالم نبوده ، اين است كه ميانه دو كوه ساخته شده ، و اين دو كوه را كه چون دو ديوار بوده‌اند به صورت يك ديوار ممتد درآورده است ، و در سدى كه ساخته پاره‌هاى آهن و مس به كار رفته ، قطعاً در تنگنايى بوده كه آن تنگنا رابط ميانه دو قسمت مسكونى زمين بوده است .\r\n\r\nذى القرنين از نظر تاريخ\r\nهيچ يك از مورخان قديمى در اخبار خود پادشاهى را كه نامش ذىالقرنين و يا شبيه به آن باشد ، اسم نبرده‌اند ، و نيز از اقوامى به نام يأجوج و مأجوج و سدى كه منسوب به ذىالقرنين باشد ، نام نبرده‌اند . البته به بعضى از پادشاهان حمير ( از اهل يمن ) اشعارى نسبت داده‌اند كه به عنوان مباهات نسبت خود را ذكر كرده و يكى از پدران خود را كه سمت پادشاهى « تُبّع » داشته به نام « ذىالقرنين » اسم برده و در سروده‌هايش اين را نيز سروده كه او به مغرب و مشرق عالم سفر كرد و سد يأجوج و مأجوج را بنا نموده ، و نيز ذكر يأجوج و مأجوج در مواضعى از كتب عهد عتيق تورات آمده ؛ از آن جمله : در باب دهم از سفر تكوين ( پيدايش ) تورات و در كتاب حزقيال باب سى و هشتم و سى و نهم كه در آن مىگويد : « يهوه چنين مىگويد : اينك من اى جوج ، به ضد تو هستم . و تو را برگردانيده ، قلاب خود را به چانه‌ات مىگذارم . . . . »\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nو نيز در مكاشفه يوحنا ، باب بيستم مىگويد : « فرشته‌اى ديدم كه از آسمان نازل مىشود . . . و اژدها ، يعنى مار قديم را كه همان ابليس و شيطان باشد ، گرفتار كرده . و او را هزار سال زنجير مىكند . . . وقتى هزار سال تمام شد ، شيطان آزاد گشته بيرون مىشود ، تا امت‌هايى را كه در چهار زاويه جهان‌اند ، يعنى جوج و ماجوج را گمراه كند و ايشان را جهت جنگ فراهم آورد . »\r\nاز اين قسمت كه نقل شد ، استفاده مىشود كه « ماجوج » و يا « جوج و ماجوج » امتى و يا امت‌هايى عظيم بودند ، و در قسمت‌هاى بالاى شمال آسيا از معموره آن روز زمين مىزيستند ، و مردمانى جنگجو و معروف به جنگ و غارت بودند . اين‌جاست كه ذهن آدمى حدس قريبى مىزند ، و آن اين‌كه ذوالقرنين يكى از ملوك بزرگ باشد كه راه را بر اين امت‌هاى مفسد در زمين سد كرده است ، و حتماً بايد سدى كه او زده ، فاصل ميانه دو منطقه شمالى و جنوبى آسيا باشد ، مانند ديوار چين و يا سد باب الابواب و يا سد داريال و يا غير آن‌ها .\r\nتاريخ امم آن روز جهان هم اتفاق دارد در اين كه ناحيه شمال شرقى از آسيا كه ناحيه صرب‌ها و بلندىهاى شمال چين باشد ، موطن و محل زندگى امتى بسيار بزرگ و وحشى بوده ؛ امتى كه پيوسته رو به زيادى نهاده ، جمعيتشان فشرده‌تر مىشد ، و اين امت همواره بر امت‌هاى مجاور خود ، مانند چين حمله مىبردند ، و چه بسا كه در اين كوه‌ها به شمال اروپا نيز رخنه كردند . بعضى از ايشان طوايفى بودند كه در همان سرزمين‌هايى كه غارت كردند ، سكونت نموده متوطن شدند ، كه اغلب سكنه اروپاى شمالى از آن‌هايند ، و در آن‌جا تمدنى به وجود آوردند و به زراعت و صنعت پرداختند و بعضى ديگر برگشته ، به همان غارتگرى خود ادامه دادند . بعضى از مورخان گفته‌اند كه يأجوج و مأجوج امت‌هايى هستند كه در قسمت شمالى آسيا از تبت و چين گرفته تا اقيانوس منجمد شمالى و از ناحيه غرب تا بلاد تركستان زندگى مىكنند .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nذوالقرنين كيست و سدش كجاست ؟\r\nمورخان و مفسران در اين باره اقوالى بر حسب اختلاف نظريات‌شان در تطبيق داستان دارند :\r\nالف ) به بعضى از مورخان نسبت مىدهند كه گفته است : سد نامبرده در قرآن همان ديوار چين است ، آن ديوار طولانى ميانه چين و مغولستان حائل شده و يكى از پادشاه چين به نام « شين هوانك تى » آن را بنا نهاده تا جلوى هجوم‌هاى مغول را از چين بگيرد . طول اين ديوار سه هزار كيلومتر و عرض آن 9 متر و ارتفاعش پانزده متر است كه همه با سنگ چيده شده ، و در سال 264 ق . م شروع و پس از ده و يا بيست سال خاتمه يافته است ، پس ذوالقرنين همين پادشاه بوده .\r\nو لكن اين مورخ توجه نكرده كه اوصاف و مشخصاتى كه قرآن براى ذىالقرنين ذكر كرده و سدى كه قرآن بنايش را به او نسبت داده ، با اين پادشاه و اين ديوار چين تطبيق نمىكند ؛ چون درباره اين پادشاه نيامده كه به مغرب اقصى سفر كرده باشد .\r\nسدى كه قرآن ذكر كرده ، ميانه دو كوه واقع شده و در آن قطعه‌هاى آهن و قطر ، يعنى مس مذاب به كار رفته ، و ديوار بزرگ چين كه سه هزار كيلومتر است ، از كوه و زمين مىگذرد و ميانه دو كوه واقع نشده ، بلكه با سنگ ساخته شده و در آن آهن و مسى به كار نرفته است .\r\nب ) به بعضى ديگر از مورخان نسبت داده‌اند كه گفته‌اند آن كه سد نامبرده را ساخته يكى از ملوك آشور بوده « 1 » ، و اين اقوام از تنگناى جبال قفقاز تا ارمنستان آن‌گاه ناحيه غربى ايران هجوم مىآوردند و چه بسا به خود آشور و پايتختش ( نينوا ) هم\r\n\r\n\r\n","description":"","footnote":"\r\n( 1 ) . اين نظريه از كتاب : كيهان شناخت ، حسن بن قطان مروزى طبيب و منجم متوفى سنه 548 ه . نقل شده ، و در آن‌اسم آن پادشاه را « بلينس » و نيز « اسكندر » دانسته . .\r\n","page_name":" 116 ","page_number":116},
  {"content":"\r\n\r\nمىرسيدند و آن را محاصره نموده ، دست به قتل و غارت و برده‌گيرى مىزدند . به ناچار پادشاه آن ديار براى جلوگيرى از آن‌ها سدى ساخت كه گويا مراد به آن سد « باب الابواب » باشد كه تعمير و يا ترميم آن را به كسرى انوشيروان نسبت مىدهند .\r\nاين گفته مورخ نامبرده است ، و لكن همه گفت‌وگو در تطبيق آن با قرآن است .\r\nج ) روح المعانى نوشته : بعضىها گفته‌اند ذوالقرنين اسمش « فريدون پسر اثفيان پسر جمشيد » پنجمين پادشاه پيشدادى ايران زمين بوده كه شاهى عادل و مطيع خدا بود و در كتاب صور الاقاليم ابى زيد بلخى آمده كه او مؤيد به وحى بود و در عموم تواريخ آمده كه او همه زمين را به تصرف درآورد و ميان فرزندانش تقسيم كرد . و وجه تسميه‌اش به ذى القرنين ( صاحب دو قرن ) اين بوده كه او دو طرف دنيا را مالك شد و يا در طول ايام سلطنت خود مالك آن گرديد ؛ چون سلطنت او به طورى كه در روضة الصفا آمده ، پانصد سال طول كشيد ، و يا از اين جهت بوده كه شجاعت و قهر او همه ملوك دنيا را تحت الشعاع قرار داد . اشكال اين گفتار اين است كه تاريخ بدان اعتراف ندارد .\r\nد ) بعضى ديگر گفته‌اند : ذىالقرنين همان اسكندر مقدونى است كه در زبان‌ها مشهور است ، و سد اسكندر هم نظير يك مثلى شده كه هميشه بر سر زبان‌هاست . و بعضى از قدماى مفسرين از صحابه و تابعين نيز همين قول را اختيار كرده‌اند و بوعلى سينا هم وقتى اسكندر مقدونى را وصف مىكند ، او را به نام « اسكندر ذوالقرنين » مىنامد . فخر رازى هم در تفسير كبير خود بر اين نظريه اصرار و پافشارى دارد . و خلاصه آنچه گفته اين است كه قرآن دلالت مىكند بر اين كه سلطنت اين مرد تا اقصى نقاط مغرب ، و اقصاى مشرق و جهت شمال گسترش يافته ، و اين در حقيقت همان معمورهء آن روز زمين است ، و مثل چنين پادشاهى بايد نامش جاودانه در زمين بماند .\r\nپادشاهى كه چنين سهمى از شهرت دارا باشد ، همان اسكندر است و بس ؛ چه او بعد از مرگ پدرش بساط همه ملوك روم و مغرب را برچيد و بر همه آن سرزمين‌ها مسلط\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nشد ، و تا آن‌جا پيشروى كرد كه مصر را هم گرفت ، آن‌گاه در مصر به بناى شهر اسكندريه پرداخت ، سپس وارد شام شد و از آن‌جا به قصد سركوبى بنىاسرائيل به طرف بيت‌المقدس رفت ، و در قربانگاه ( مذبح ) آن‌جا قربانى كرد ، پس متوجه ارمنستان و باب الابواب گرديد ، عراقىها و قبطىها و بربر خاضعش شدند و بر ايران مستولى گرديد ، و قصد هند و چين نموده ، با امت‌هاى خيلى دور جنگ كرد ، سپس به عراق بازگشت ، در شهر زور و يا سلوكيه مدائن از دنيا برفت و مدت سلطنتش دوازده سال بود . خوب وقتى در قرآن ثابت شد كه ذىالقرنين بيشتر معموره زمين را مالك شد ، و در تاريخ هم به ثبوت رسيد كه كسى كه چنين نشانه‌اى داشته باشد اسكندر بوده ، ديگر جاى شك باقى نمىماند كه ذىالقرنين همان اسكندر مقدونى است .\r\nلكن اولًا : اين كه گفت پادشاهى كه بيشتر معموره زمين را مالك شده باشد تنها اسكندر مقدونى است ، قبول نداريم ؛ زيرا چنين ادعايى در تاريخ مسلم نيست ؛ چون تاريخ سلاطين ديگرى سراغ مىدهد كه ملكش اگر بيشتر از ملك مقدونى نبوده ، كمتر هم نبوده است . و ثانياً : اوصافى كه قرآن براى ذىالقرنين شمرده ، تاريخ براى اسكندر مسلمش نمىداند و بلكه آن‌ها را انكار مىكند ؛ مثلًا قرآن كريم چنين مىفرمايد كه ذىالقرنين مردى مؤمن به خدا و روز جزا بوده و خلاصه دين توحيد داشت ، در حالى كه اسكندر مردى وثنى و از صابئىها بود ، هم‌چنان كه قربانى كردنش براى مشترى خود شاهد آن است . و نيز قرآن كريم فرموده ذىالقرنين يكى از بندگان صالح خدا بود و به عدل و رفق مدارا مىكرد ، و تاريخ براى اسكندر خلاف اين را نوشته است . و ثالثاً :\r\nدر هيچ يك از تواريخ آنان نيامده كه اسكندر مقدونى سدى به نام سد يأجوج و مأجوج به آن طور كه قرآن ذكر فرموده ساخته باشد .\r\nه ) جمعى از مورخان گفته‌اند كه ذىالقرنين يكى از تبابعه اذواى يمن و يكى از ملوك « حمير » بوده كه در يمن سلطنت مىكرده ، به طورى كه نقل كرده‌اند يكى از اين مورخان كه در تاريخ عرب قبل از اسلام خود آورده يكى ديگر ابن هشام است در\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nسيره خود ، و يكى ابوريحان بيرونى است در آثار الباقيه و يكى نشوان بن سعيد حميرى است در شمس العلوم و غير ايشان . آن‌گاه در اسم او اختلاف كرده‌اند . البته در عده‌اى از اشعار حميرىها و بعضى از شعراى جاهليت نامى از ذىالقرنين به عنوان يكى از مفاخر برده شده است .\r\nمقريزى در كتاب الخطط خود مىگويد : تحقيق علماى اخبار به اين‌جا منتهى شده كه ذىالقرنين كه قرآن كريم نامش را برده ، مردى عرب بود كه در اشعار عرب نامش بسيار آمده است و اسم اصليش صعب بن ذى مرائد فرزند حارث است . و او پادشاهى از ملوك حمير است كه همه از عرب عاريه بودند ، يعنى عرب قبل از اسماعيل ؛ چه اسماعيل و فرزندان او عرب مستعر به اندو ذوالقرنين « تَبَعى » بوده صاحب تاج ، و چون به سلطنت رسيد ، نخست جبارى پيشه كرد و سرانجام براى خدا تواضع كرد و با « خضر » رفيق شد ، و كسى كه خيال كرده ذوالقرنين همان اسكندر پسر فيليپ است ، اشتباه كرده ؛ براى اين كه كلمه « ذو » عربى است و ذوالقرنين از لقب‌هاى عرب براى پادشاهان يمن است ، و اسكندر لفظى است رومى و يونانى .\r\nطبرى گفته : خضر در ايام فريدون بوده ، ولى بعضى گفته‌اند در ايام موسى بن عمران ، و بعضى ديگر گفته‌اند در مقدمه لشكر ذىالقرنين بزرگ كه در زمان ابراهيم خليل عليه السلام بوده قرار داشته است ، و اين خضر در سفرهايش با ذىالقرنين به چشمه حيات برخورده و از آن نوشيده است . . . .\r\nاز كعب الاحبار پرسيدند : ذىالقرنين كه بود ؟ گفت : وى از قبيله و نژاد حمير بوده و نامش صعب بن ذى مرائد بود . . . . و همدانى در كتاب انساب گفته : ابن ابا الصعب ذوالقرنين اول است ، و هموست مساح و بنا كه در فن مساحت و بنايى استاد بود . . . .\r\nو اين كلامى است جامع ، و از آن استفاده مىشود كه اولًا : لقب « ذوالقرنين » مختص به شخص مورد بحث نبود ، بلكه پادشاهانى چند از ملوك حمير به اين نام ملقب بودند و ثانياً : ذىالقرنين اول آن كسى بود كه سد يأجوج و مأجوج را چند قرن قبل از\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nاسكندر مقدونى بنا نهاد و او معاصر با خليل عليه السلام و يا بعد از او بوده ، و مقتضاى آنچه ابن‌هشام آورده كه : « وى خضر را در بيت‌المقدس زيارت كرده » همين است ؛ چون بيت‌المقدس چند قرن بعد از حضرت ابراهيم عليه السلام و در زمان داوود و سليمان ساخته شد . پس ذىالقرنين قبل از اسكندر بوده ، و علاوه بر اين كه تاريخ حمير تاريخى مبهم است .\r\nبنابر آنچه « مقريزى » آورده گفتار در دو جهت باقى مىماند : يكى اين كه سدى كه ذىالقرنين ساخته در كجاست ؟ دوم اين كه آن امت مفسد كه سد براى جلوگيرى از فساد آن‌ها ساخته شده ، چه كسانى بودند ؟ و آيا اين سد يكى از همان سدهاى ساخته شده در يمن ، و يا پيرامون يمن است يا نه ؟ چه سدهايى كه در آن نواحى ساخته شده ، به منظور ذخيره آب آشاميدنى يا زراعى است ، نه براى جلوگيرى از كسى . علاوه بر اين كه در هيچ يك از آن‌ها قطعه‌هاى آهن و مس گداخته به كار نرفته ، و قرآن سد ذىالقرنين را اين چنين معرفى نموده است . و آيا در يمن و حوالى آن امتى بوده كه بر مردم هجوم برده باشند ؟ با اين كه همسايگان يمن غير از امثال قبط ، آشور ، كلدان و غير ايشان كسى نبوده و نامبردگان همه ملت‌هايى متمدن بودند .\r\nبعضى از بزرگان و محققان معاصر ما ، يعنى علامه سيد هبةالدين شهرستانى اين قول را تأييد كرده ، و آن را چنين توجيه مىكند : « ذىالقرنين صدها سال قبل از اسكندر مقدونى بود . پس او اين نيست ، بلكه اين يكى از ملوك صالح از تبع‌هاى اذواء ، از ملوك يمن بوده ، و از عادت اين قوم اين بوده كه خود را با كلمه : « ذى » لقب مىدادند ، مثلًا مىگفتند : ذى همدان ، ذى غمدان ، ذىالمنار ، ذىالاذعار ، ذى يزن و امثال آن . و اين ذىالقرنين مردى مسلمان ، موحد ، عادل ، نيكوسيرت ، قوى ، داراى هيبت و شوكت بود و با لشكرى انبوه به طرف مغرب رفت ، نخست بر مصر ، و سپس بر ما بعد آن مستولى شد ، سپس از آن‌جا رو به مشرق نهاد . در مسير خود آفريقا را بنانهاد . مردى بود بسيار حريص و خيره در معمارى و آبادانى . و هم‌چنان سير خود را ادامه داد ، تا به\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nشبه جزيره و صحراهاى آسياى وسطى رسيد ، و از آن‌جا به تركستان و ديوار چين برخورد و در آن‌جا قومى را يافت كه خدا ميانه آنان و آفتاب ساترى قرار نداده بود .\r\nسپس به طرف شمال متمايل و منحرف گشت ، تا به مدارالسرطان رسيد و شايد همان جا باشد كه در سر زبان‌ها افتاد كه وى به ظلمات راه يافته است . اهل اين ديار از وى درخواست كردند براىشان سدى بسازد . حال اگر محل اين سد همان محل ديوار چين باشد ، كه فاصله ميانه چين و مغول است ، ناگزير بايد بگوييم قسمتى از آن ديوار بوده كه خراب شده و وى آن را ساخته است ؛ اما اصل ديوار چين نمىتواند باشد ، چون اصل آن را بعضى از شاهان چين قبل از اين تاريخ ساخته‌اند ، و در جاى ديگرى بوده كه ديگر اشكالى باقى نمىماند . . . .\r\nاشكالى كه به گفته وى باقى مىماند ، اين است كه ديوار چين نمىتواند سد ذىالقرنين باشد ؛ براى اين كه ذىالقرنين به اعتراف خود او قرن‌ها پيش از اسكندر بوده ، و ديوار چين بعد از اسكندر ساخته شده ، و اما سدهاى ديگرى كه غير از ديوار بزرگ چين در آن نواحى هست ، هيچ يك از آهن و مس ساخته نشده و همه با سنگ است .\r\n\r\nكوروش\r\nبعضى ديگر گفته‌اند : ذوالقرنين همان كوروش يكى از شاهان هخامنشى است كه در سال‌هاى 539 - 560 ق . م مىزيست و همو بود كه امپراتورى ايرانى را تأسيس و ميانه دو مملكت پارس و ماد را جمع نمود ، بابل را مسخر كرد ، و به يهود اجازه مراجعت از بابل به اورشليم را صادر كرد ، و در بناى هيكل كمك‌ها كرد و مصر را به تسخير خود درآورد ، آن‌گاه به سوى يونان حركت نمود و بر مردم آن‌جا مسلط شد ، سپس به طرف مغرب رهسپار گرديد و آن‌گاه رو به سوى مشرق نهاد و تا اقصى نقطه مشرق پيش رفت .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nاين قول را بعضى از علماى نزديك به عصر ما ، يعنى « سيد احمدخان هندى » ابداع و مولانا « ابوالكلام آزاد » در ايضاح و تقريب آن سخت كوشيده است . اجمال مطلب اين‌كه آنچه قرآن از وصف ذىالقرنين آورده ، با اين پادشاه بزرگ تطبيق مىشود ؛ زيرا اگر ذوالقرنينِ قرآن ، مردى مؤمن به خدا و به دين توحيد بوده ، كوروش نيز بوده ، و اگر او پادشاهى عادل و رعيت پرور و داراى سيره رفق و رأفت و احسان بوده ، اين نيز بوده و اگر او نسبت به ستمگران و دشمنان مردى سياستمدار بوده ، اين نيز بوده و اگر خدا به او از هر چيزى سببى داده ، به اين نيز داده ، و اگر ميانه دين و عقل و فضايل اخلاقى و عِدّه و عُدّه و ثروت و شوكت و انقياد اسباب براى او جمع كرده ، براى اين نيز جمع كرده بود .\r\nو همان‌طور كه قرآن كريم فرموده ، كوروش نيز سفرى به سوى مغرب كرده ، حتى بر « ليديا » و پيرامون آن نيز مستولى شد ، بار ديگر به سوى مشرق سفر كرد تا به مطلع آفتاب رسيد ، و در آن‌جا مردمى ديد صحرانشين و وحشى كه در بيابان‌ها زندگى مىكردند و نيز همين كوروش سدى بنا كرد و به طورى كه شواهد نشان مىدهد ، در « تنگه داريال » ميانه كوه‌هاى قفقاز و نزديكىهاى شهر تفليس قرار دارد . اين اجمال آن چيزى است كه مولانا ابوالكلام آزاد گفته است كه اينك تفصيل آن از نظر خواننده مىگذرد .\r\nاما موضوع ايمان به خدا و روز جزا ، دليل بر اين معنا كتاب عزرا ( باب اول ) و كتاب دانيال ( باب 6 ) و كتاب اشعياء ( باب 44 و 45 ) از كتب عهد عتيق است كه در آن‌ها كوروش را تجليل و تقديس كرده و حتى او را در كتاب اشعياء چوپان خداوند ناميده و در باب چهل و پنج چنين گفته است : خداوند به مسيح خويش ، يعنى به كوروش - كه دست راست او را گرفتم تا به حضور وى امت‌ها را مغلوب سازم و كمرهاى پادشاهان را بگشايم تا درها را به حضور وى مفتوح نمايم و دروازه‌ها ديگر بسته نشود - چنين مىگويد كه : « من پيش روى تو خواهم خراميد و جاىهاى ناهموار را هموار خواهم\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nساخت و درهاى برنجين را شكسته ، و پشت بندهاى آهنين را خواهم بريد و گنج‌هاى ظلمت و خزاين مخفى را به تو خواهم بخشيد تا بدانى كه من كه تو را به اسمت خوانده‌ام ، خداى اسرائيل مىباشم . . . هنگامى كه مرا نشناختى ، تو را به اسمت خواندم و ملقب ساختم . . . تا از مشرق آفتاب و مغرب آن بدانند كه سواى من احدى نيست . »\r\nاگر هم از وحى بودن اين نوشته‌ها صرف نظر كنيم ، بارى يهود با آن تعصبى كه به مذهب خود دارد ، هرگز يك مرد مشرك مجوسى و يا وثنى را ( اگر كوروش يكى از دو مذهب را داشته ) مسيح پروردگار و هدايت شده او و مؤيد به تأييد او شبان خداوند نمىخواند . علاوه بر اين كه نقوش و نوشته‌هاى با خط ميخى كه از عهد داريوش كبير به دست آمده كه هشت سال بعد از او نوشته شده ، گوياى اين حقيقت است كه او مردى موحد بود و نه مشرك ، و معقول نيست در اين مدت كوتاه وضع كوروش دگرگونه ضبط شود .\r\n\r\nفضايل اخلاقى\r\nو اما فضايل نفسانى او گذشته از ايمانش به خدا ، كافى است باز هم به آنچه از اخبار و سيرت او به اخبار و سيرت طاغيان جبار كه با او به جنگ برخواسته‌اند ، مراجعه كنيم و ببينيم وقتى بر ملوك ماد ، ليديا ، بابل ، مصر و ياغيان بدوى در اطراف « بكتريا » كه همان بلخ باشد و غير ايشان ظفر مىيافت ، با آنان چه معامله مىكرد . در اين صورت خواهيم ديد كه بر هر قومى ظفر پيدا مىكرد ، از مجرمان ايشان مىگذشت و عفو مىنمود و بزرگان و كريمان هر قومى را اكرام و ضعفاى ايشان را ترحم مىنمود و مفسدان و خائنان را سياست مىنمود .\r\nكتب عهد قديم و يهود هم كه او را نهايت درجه تعظيم نموده ، بدين جهت بوده كه ايشان را از اسارت حكومت بابل نجات داد و به بلادشان برگردانيد و براى تجديد بناى هيكل هزينه كافى در اختيارشان گذاشت ، و نفايس گران‌بهايى كه از هيكل به\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nغارت برده بودند و در خزينه‌هاى ملوك بابل نگه‌دارى مىشد به ايشان برگردانيد ، و همين خود مؤيد ديگرى است براى اين احتمال كه « كوروش » همان « ذىالقرنين » باشد ، براى اين كه به طورى كه اخبار شهادت مىدهد ، پرسش كنندگان از رسول خدا صلى الله عليه و آله از داستان ذىالقرنين ، يهود بودند . علاوه بر اين ، مورخان قديم يونان مانند « هرودت » و ديگران نيز جز به مروت و فتوت و سخاوت و كرم و گذشت و قلت حرص و داشتن رحمت و رأفت ، او را نستوده‌اند و او را به بهترين وجهى ثنا و ستايش كرده‌اند .\r\nو اما اين كه چرا كوروش را ذىالقرنين گفته‌اند ، هرچند تواريخ از دليلى كه جواب‌گوى اين سؤال باشد خالى است ، لكن مجسمه سنگى كه اخيراً در « مشهد مرغاب » در جنوب ايران از او كشف شده ، جاى هيچ ترديدى نمىگذارد كه همو ذوالقرنين بوده ، و وجه تسميه‌اش اين است كه در اين مجسمه‌ها « دو شاخ » ديده مىشود كه هر دو در وسط سر او درآمده ، يكى از آن دو به طرف جلو و يكى ديگر به طرف عقب خم شده ، و اين با گفتار مورخان قديمى كه در وجه تسميه او به اين اسم گفته‌اند تاج و يا كلاهخودى داشته كه داراى دو شاخ بوده ، درست تطبيق مىكند .\r\nدر كتاب دانيا هم خوابى كه وى براى كوروش نقل كرده ، او را به صورت قوچى كه دو شاخ داشته ، ديده است . در آن كتاب ( باب هشتم 1 - 9 ) ، چنين آمده : در سال سوم از سلطنت « بلشصر » براى من رؤيايى دست داد كه گويا من در « شوشَن » هستم . چشم خود را به طرف بالا گشودم ، ناگهان قوچى ديدم كه دو شاخ دارد و در كنار نهر ايستاده و دو شاخش بلند است ؛ اما يكى از ديگرى بلندتر است كه در عقب قرار دارد . قوچ را ديدم به طرف مغرب و شمال و جنوب حمله مىكند ، و هيچ حيوانى در برابرش مقاومت نمىآورد و نمىتواند از او فرار كند و او هرچه دلش مىخواهد ، مىكند و بزرگ مىشود . در اين بين كه من مشغول فكر بودم ، ديدم بز نرى از طرف مغرب\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nنمايان شد ، همه ناحيه مغرب را پشت سر گذاشت و پاهايش زمين را لمس نمىكرد و تنها يك شاخ دارد كه در ميان دو چشمش قرار دارد . آمد تا رسيد به قوچى كه دو شاخ داشت و سپس با شدت و نيروى هرچه بيشتر با او درآويخت و او را زد و هر دو شاخش را شكست ، و ديگر تاب و توانى براى قوچ نماند و بز قوچ را به زمين زد و او را لگدمال كرد و بسيار بزرگ شد . . . » آن‌گاه مىگويد : جبرئيل رؤياى مرا تعبير كرد و گفت : « آن قوچ صاحب دو شاخ پادشاه ماديان و پارسيان مىباشد و آن بز پادشاه يونان . » به اين ترتيب قوچ داراى دو شاخ با كوروش و دو شاخش با دو مملكت فارس و ماد منطبق مىشود و بز نر كه داراى يك شاخ بود ، با اسكندر مقدونى .\r\nو اما سير كوروش به طرف مغرب و مشرق : سيرش به طرف مغرب همان سفرى بود كه براى سركوبى و دفع ليديا كرد كه با لشكرش به طرف كوروش مىآمد ، و آمدنش به ظلم و طغيان و بدون هيچ عذر و مجوزى بود كوروش به طرف او لشكر كشيد و او را فرارى داد ، و تا پايتخت كشورش تعقيبش كرد و پايتختش را فتح نمود و او را اسير كرد و در آخر او و ساير ياورانش را عفو نموده ، اكرام و احسانشان كرد با اين كه حق داشت كه سياستشان كند و به كلى نابودشان سازد .\r\nو انطباق اين داستان با آيه شريفه :  « حَتَّى إِذا بَلَغَ مَغْرِبَ الشَّمْسِ »  ؛ به غروبگاه خورشيد رسيد . » كه شايد ساحل غربى آسياى صغير باشد :  « وَ وَجَدَ عِنْدَها قَوْماً قُلْنا يا ذَا الْقَرْنَيْنِ . . . »  از اين روايت كه گفتيم حمله ليديا تنها از باب فساد و ظلم بوده ، آن‌گاه به طرف صحراى كبير مشرق ، يعنى اطراف بكتريا ( بلخ ) عزيمت نمود تا غائله قبايل وحشى و صحرانشين آن‌جا را خاموش كند ؛ چون قوم هميشه در كمين مىنشستند تا به اطراف خود هجوم آورده ، فساد راه بيندازند و انطباق آيه :  « حَتَّى إِذا بَلَغَ مَغْرِبَ الشَّمْسِ . . . »  به جاىگاه برآمدن خورشيد رسيد كه آن را چنين يافت كه بر قومى طلوع مىكرد كه برايشان در برابر آن پوششى قرار نداده بوديم . » روشن است .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\nسد سازى كوروش\r\nبايد دانست سد موجود در تنگه جبال قفقاز ، يعنى سلسله جبالى كه از درياى خزر شروع مىشود و تا درياى سياه امتداد دارد ، و آن تنگه را « تنگه داريال » مىنامند كه بعيد نيست تحريف شده از « داريول » باشد ، كه در زبان تركى به معناى تنگه است ، و به لغت محلى آن سد را سد « دمير قاپو ، يعنى دروازه آهنى » مىنامند ، و ميانه دو شهر « تفليس » و « ولادى كيوكز » واقع شده ؛ سدى است كه در تنگه‌اى واقع در ميانه دو كوه بسيار بلند ساخته شده و جهت شمالى آن كوه را به جهت جنوبىاش متصل كرده است ، به طورى كه اگر اين سد ساخته نمىشد ، تنها دهانه‌اى كه راه ميانه جنوب و شمال آسيا بود ، همين تنگه بود . با ساختن آن ، اين سلسله جبال به ضميمه درياى خزر و درياى سياه يك مانع طبيعى به طول هزارها كيلومتر ميانه شمال و جنوب آسيا شده است . و در آن اعصار اقوامى شرير از سكنه شمال شرقى آسيا از اين تنگه به طرف بلاد جنوبى قفقاز ، يعنى ارمنستان و ايران و آشور و كلده حمله مىآوردند و مردم اين سرزمين‌ها را غارت مىكردند ، و در حدود سده هفتم قبل از ميلاد حمله عظيمى كردند ، به طورى كه دست چپاول و قتل و برده‌گيرىشان عموم بلاد را گرفت تا آن‌جا كه به پايتخت آشور ( نينوا ) هم رسيدند ، و اين زمان تقريباً همان زمان كوروش است .\r\nمورخان قديمى ، چون هرودت يونانى سير كوروش را به طرف شمال ايران براى خاموش كردن آتش فتنه‌اى كه در آن نواحى شعله‌ور شده بود ، آورده است و علىالظاهر چنين به نظر مىرسد كه در همين سفر سد نامبرده را در تنگه داريال و با استدعاى اهالى آن مرز و بوم و تظلمشان از فتنه اقوام شرور بنا نهاده و سد نامبرده را با سنگ و آهن ساخته است و تنها سدى كه در ساختمانش آهن به كار رفته ، همين سد است و انطباق آيه « مرا با نيرويى ( انسانى ) يارى كنيد تا ميان شما و آن‌ها سدى استوار قرار دهم . . . براى من قطعات آهن بياوريد . » بر اين سد روشن است .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nو از جمله شواهدى كه اين مدعا را تأييد مىكند ، وجود رودى است در نزديكى اين سد كه آن را « رود سايروس » مىگويند . و كلمه « سايروس » در اصطلاح غربىها نام كوروش است ، و رود ديگرى نيز هست كه از تفليس عبور مىكند به نام « كُر » . و داستان اين سد را « يوسف يهودى » تاريخ‌نويس در آن‌جا كه سرگذشت سياحت خود را در شمال قفقاز مىآورد ، ذكر كرده است . و اگر سد مورد بحث كه كوروش ساخته عبارت از ديوار « باب الابواب » باشد كه در كنار بحر خزر واقع است ، نبايد يوسف مورخ آن را در تاريخ خود بياورد ؛ زيرا در روزگار او هنوز ديوار باب الابواب ساخته نشده بود ؛ چون اين ديوار را به انوشيروان نسبت مىدهند و يوسف قبل از كسرى مىزيست و به طورى كه گفته‌اند ، در قرآن آمده ، براى اين كه در ديوار « باب الابواب » آهن به كار نرفته است . اين بود خلاصه‌اى از كلام ابوالكلام ، كه هرچند بعضى اطرافش خالى از اعتراضاتى نيست ، لكن از هر گفتار ديگرى انطباقش با آيات قرآنى روشن‌تر و قابل قبول‌تر است .\r\n\r\n","description":"","footnote":"","page_name":" 127 ","page_number":127},
  {"content":"\r\n . \r\n","description":"","footnote":"","page_name":" 128 ","page_number":128},
  {"content":"\r\n\r\n\r\n14 . خلقت انسان‌وجهان ، تكامل\r\n\r\n","description":"","footnote":"","page_name":" 129 ","page_number":129},
  {"content":"\r\n . \r\n","description":"","footnote":"","page_name":" 130 ","page_number":130},
  {"content":"\r\n\r\n\r\n1 . انسان نخستين\r\n  « يا أَيُّهَا النَّاسُ اتَّقُوا رَبَّكُمُ الَّذِي خَلَقَكُمْ مِنْ نَفْسٍ واحِدَةٍ وَ خَلَقَ مِنْها زَوْجَها وَ بَثَّ مِنْهُما رِجالًا كَثِيراً وَ نِساءً وَ اتَّقُوا اللَّهَ الَّذِي تَسائَلُونَ بِهِ وَ الْأَرْحامَ إِنَّ اللَّهَ كانَ عَلَيْكُمْ رَقِيباً » ؛   « 1 »\r\nاى مردم بترسيد از پروردگار خود ، آن خدايى كه همه شما را از يك تن بيافريد و هم از آن جفت او را خلق كرد و از آن دو تن خلقى بسيار در اطراف عالم از مرد و زن به وجود آورد و . . . .\r\nخداوند در اين آيه مىخواهد مردم را به تقوا و پروا داشتن از پروردگار خويش دعوت كند ، مردمى كه در اصل انسانيت و در حقيقت بشريت با هم متحدند و در اين حقيقت بين زن و مرد ، كوچك و بزرگ ، فرقى نيست ، دعوت كند تا مردم درباره خويش به اين وحدت خلقت پى ببرند تا ديگر هيچ كس به ديگرى ستم روا ندارد و با ظلم خود مجتمعى را كه خداوند آنان را به داشتن آن هدايت نموده آلوده نسازند .\r\nاز همين جا روشن مىشود كه چرا در آيه شريفه ، خطاب را متوجه ناس - همه مردم - كرده و نه فقط مؤمنين و نيز چرا فرمان « اتّقوا » را مقيد به قيد « ربّكم » كرد و\r\n\r\n\r\n","description":"","footnote":"\r\n( 1 ) . نساء ، آيه 1 . .\r\n","page_name":" 131 ","page_number":131},
  {"content":"\r\n\r\nنفرمود :   « اتَّقُوا اللَّهَ »   - از خدا پروا كنيد ، بلكه فرمود : « از پروردگار خود پروا كنيد » چون صفتى كه از خدا به ياد بشر انداخت - كه همه را از يك نفر خلق كرده - صفتى است كه شامل تمامى افراد بشر را مىگيرد و اختصاصى به مؤمنين ندارد و اين صفت خود يكى از آثار ربوبيت اوست چون منشأش « ربوبيت » خدا يعنى تدبير و تكميل است نه « الوهيت » او .\r\nو اما اين كه فرمود : خدايى كه شما را از يك نفس آفريد ، منظور از « نفس » به طورى كه از لغت برمىآيد عين هر چيز است مثلًا مىگويند : « جائنى فلان نفسه ؛ فلانى خودش نزد من آمد . » در اين‌جا منظور اين است كه عين او آمد . البته منشأ اين‌كه دو كلمه « نفس » و « عين » متعين در معناى چيزى باشد كه به وسيله آن شىء ، شىء مىشود ، مختلف است .\r\nو نفس چيزى است كه انسان به واسطه آن انسان است و آن عبارت است از مجموع روح و جسم در دنيا و روح به تنهايى در زندگى برزخ است كه بحث در اين باره در ذيل آيه :  « وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ »  آمده است .\r\nو از ظاهر سياق برمى آيد كه مراد از   « نَفْسٍ واحِدَةٍ »   آدم و مراد از « زوجها » حوا باشد كه پدر و مادر نسل انسان است كه ما نيز از آن نسل مىباشيم و به طورى كه از ظاهر قرآن كريم برمىآيد ريشهء همه افراد بشرى به اين دو تن منتهى مىشوند هم‌چنان‌كه از آيات زير همين معنا برمىآيد :   « خَلَقَكُمْ مِنْ نَفْسٍ واحِدَةٍ »   ،  « ثُمَّ جَعَلَ مِنْها زَوْجَها »  و  « يا بَنِي آدَمَ لا يَفْتِنَنَّكُمُ الشَّيْطانُ كَما أَخْرَجَ أَبَوَيْكُمْ مِنَ الْجَنَّةِ » . \r\n\r\nسخنى درباره نخستين انسان\r\nدر تاريخ يهود آمده است كه : عمر نوع بشر از روزى كه در زمين خلق شده تاكنون ، بيش از حدود هفت هزار سال نيست كه اعتبار عقلى هم كمك و مساعد اين تاريخ است ، براى اين‌كه اگر ما از نوع بشر يك انسان مرد و يك زن را كه با هم زن و شوهر\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nباشند فرض كنيم كه در مدتى متوسط نه خيلى طولانى و نه خيلى كوتاه با هم زندگى كنند و هر دو داراى مزاجى معتدل باشند و در وضع متوسطى از حيث امنيت ، فراوانى نعمت ، رفاه ، مساعدت و . . . و همه عوامل و شرايطى كه در زندگى انسان مؤثرند قرار داشته باشند و از سوى ديگر فرض كنيم اين دو فرد در اوضاعى متوسط توالد و تناسل كنند و باز فرض كنيم كه همه اوضاعى كه درباره آن دو فرض كرديم درباره فرزندان آن دو نيز محقق باشد و فرزندانشان هم از نظر پسرى و دخترى به طور متوسط به دنيا بيايند ، خواهيم ديد كه اين انسان كه در آغاز فقط دو نفر فرض شده بودند ، در يك قرن يعنى در طول يك صد سال تعدادشان به هزار نفر مىرسد ، در نتيجه هر يك نفر از انسان در طول صد سال پانصد نفر مىشود .\r\nآن‌گاه اگر عوامل تهديدگر را كه با هستى بشر ضديت دارد : مانند بلاهاى عمومى ، طوفان ، زلزله ، قحطى و . . . در نظر بگيريم و از آن آمار كه گرفتيم سهم اين بلاها را كم كنيم و در اين كم كردن حداكثر را در نظر بگيريم ، يعنى فرض كنيم كه بلاهاى نامبرده از هر هزار نفر انسان نهصد و نود و نه نفر را از بين ببرد و در هر صد سال كه بر حسب فرض اول در هر نفر هزار نفر مى شوند غير از يك نفر زنده نماند .\r\nو به عبارت ديگر : عامل تناسل كه بايد در هر صد سال دو نفر را هزار نفر كند تنها آن دو را سه نفر كند و از هزار نفر تنها يك نفر بماند آن‌گاه اين محاسبه را به طور تصاعدى تا مدت هفت هزار سال يعنى هفتاد قرن ادامه دهيم خواهيم ديد كه عدد بشر به دو بليون و نيم مىرسد و اين عدد همان عدد نفوس بشر امروزى است كه آمارگران بين‌المللى آن را ارائه داده‌اند .\r\nپس اعتبار عقلى هم همان را مىگويد كه تاريخ گفته است ولى دانشمندان طبقات الارض و به اصطلاح امروزى : ژئولوژى ، معتقدند كه عمر نوع بشرى بيش از ميليون‌ها سال است و بر اين گفتار خود ادله‌اى از فسيل‌هايى كه آثارى از انسان‌ها در آنها هست ، و نيز ادله‌اى از اسكلت سنگ شده خود انسان‌هاى قديمى آورده‌اند ، كه\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nعمر هر يك از آنها به طورى كه روى معيارهاى علمى خود تخمين زده‌اند ، بيش از پانصد هزار سال است .\r\nاين اعتقاد آنان است ولى ادله‌اى كه آورده‌اند قانع كننده نيست دليلى نيست كه بتواند اثبات كند كه اين فسيل‌ها يا بدن سنگ شدهء اجداد همين انسان‌هاى امروز است و دليلى نيست كه بتواند اين احتمال را رد كند كه اين اسكلت‌هاى سنگ شده مربوط است به يكى از ادوارى كه انسان‌هايى در زمين زندگى مىكرده‌اند چون ممكن است چنين بوده باشد و دوره ما انسان‌ها متصل به دوره فسيل‌هاى نامبرده نباشد ، بلكه انسان‌هايى قبل از خلقت آدم ابوالبشر در زمين زندگى كرده و سپس منقرض شده باشند و هم‌چنين اين پيدايش انسان‌ها و انقراضشان تكرار شده باشد ، تا پس از چند دوره نوبت به نسل حاضر رسيده باشد .\r\nو اما قرآن كريم به طور صريح متعرض كيفيت پيدايش انسان در زمين نشده ، كه آيا ظهور اين نوع موجود ( انسان ) در زمين منحصر در همين دوره فعلى است كه ما در آن قرار داريم و يا دوره‌هاى متعددى داشته ، و دوره ما انسان‌هاى فعلى آخرين ادوار آن است ؟\r\nهر چند كه ممكن است از بعضى آيات كريمه قرآن استفاده كرد كه قبل از خلقت آدم ابوالبشر و نسل او ، انسان‌هايى ديگر در زمين زندگى مىكرده‌اند مانند آيه شريفه :\r\n « وَ إِذْ قالَ رَبُّكَ لِلْمَلائِكَةِ إِنِّي جاعِلٌ فِي الْأَرْضِ خَلِيفَةً قالُوا أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ » . \r\nكه از آن برمى آيد قبل از خلقت بنى نوع آدم دوره ديگرى بر انسانيت گذشته ، كه ما در تفسير همين آيه به اين معنا اشاره كرديم .\r\nالبته در بعضى از روايات وارده از ائمه اهل‌بيت عليهم السلام هم مطالبى آمده كه سابقه ادوار بسيارى از بشريت را قبل از دوره حاضر اثبات مىكند و ما در بحث روايى ، روايات مزبور را نقل كرده‌ايم .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nگفتارى پيرامون منتهى شدن نسل حاضر به آدم و حوا و رد شبهاتى در اين مورد\r\nچه بسا گفته باشند كه اختلاف رنگ پوست بدن انسان‌ها كه عمده آن سفيدى در نقاط معتدله از آسيا و اروپا و سياهى در ساكنان آفريقاى جنوبى و زردى در ساكنان چين و ژاپن و سرخى در هندو آمريكاييان مىباشد حكم مىكند به اين‌كه هر يك از اين نسل‌ها به مبدئى منتهى شود كه غير از مبدأ آن ديگرى است چون اختلاف رنگ‌ها از اختلاف طبيعت خون‌ها ناشى مىشود و بنابراين مبدأ مجموع افراد بشر نمىتواند كمتر از چهار نوع زن و شوهر باشد چرا كه چهار نوع رنگ بيشتر وجود ندارد ( و از يك نوع زن و شوهر چهار نوع انسان منشعب نمىشود پس فرضيه آدم و حوا قابل قبول نيست . )\r\nو چه بسا بر نظريه خود استدلال نيز كرده باشند به اين‌كه : همه مىدانيم قاره آمريكا در قرون اخير كشف شد ( كه كريستف كلمب فرانسوى آن را كشف كرد ) و وقتى كشف كرد سرخ‌پوستان را در آن‌جا ديد با اين‌كه همه مىدانيم سرخ‌پوستان هيچ ارتباط و اتصالى با ساير سكنه دنيا نداشتند و نمىشود احتمال داد كه ساكنان نيم كره شرقى دنيا با فاصله بسيار زيادى كه با آنان داشتند ريشه و منشأ واحدى داشته باشند و همه به يك پدر و يك مادر منتهى شوند و ليكن هر دو دليل عليل و محل خدشه است .\r\nاما مسئله اختلاف خون‌ها و به دنبالش اختلاف رنگ‌ها هيچ دلالتى بر نظريه آنان ندارد ، براى اين‌كه بحث‌هاى طبيعى امروز اساس خود را بر اين پايه نهاده كه انواع كائنات در حال تطور و تحولند و با چنين مبنايى چگونه اطمينان پيدا مىشود به اين‌كه اختلاف خون‌ها و به دنبالش اختلاف رنگ‌ها مستند به تطور در اين نوع نباشد ؟\r\nبا اين‌كه اين دانشمندان جزم و قطع دارند بر اين‌كه تطور و تحول در بسيارى از انواع جان‌داران از قبيل اسب و گوسفند و فيل و غير آن واقع شده و اين بحث و فحص\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nسرانجام به آثارى باستانى و تحت‌الارض بسيارى برخورده كه كشف مىكند چنين تطورى واقع شده علاوه بر اين‌كه علماى امروز هيچ اعتنايى به اختلاف رنگ‌ها ندارند .\r\nو اما مسئله وجود انسان‌هاى سرخ‌پوست در ماوراى بحار با اين‌كه همين طبيعىدانان مىگويند كه تاريخ بشريت از ميليون‌ها سال تجاوز مىكند هيچ چيزى را اثبات نمىكند اين تاريخ نقلى است كه عمر بشر را شش يا هفت هزار سال مىداند و وقتى مطلب از اين قرار باشد چه مانعى دارد كه در قرون قبل از تاريخ حوادثى رخ داده باشد و قاره آمريكا را از ساير قاره‌ها جدا كرده باشد هم‌چنان‌كه آثار باستانى ارضى بسيارى دلالت دارد بر اين‌كه دگرگونىهاى بسيارى در اثر مرور زمان در سطح كره زمين رخ داده درياها خشكى و خشكىها دريا شده و بيابان‌ها كوه و كوه‌ها مسطح و از همه اين‌ها مهم‌تر اين‌كه دو قطب شمال و جنوب و منطقه‌هاى زمين دگرگون گشته دگرگونىهايى كه علوم طبقات الارض و هيئت و جغرافيا آن را شرح داده است و با اين حرف‌ها و نظريه‌ها ديگر دليلى براى آقايان باقى نمىماند مگر صرف استبعاد اين‌كه آمريكايى سرخ‌پوست ، با چينى زردپوست در يك پدر و يك مادر مشترك باشند . و اما قرآن كريم ظاهر قريب به صريحش اين است كه نسل حاضر از انسان از طرف پدر و مادر منتهى مىشود به يك پدر به نام آدم و يك مادر كه در روايات و در تورات به نام حوا آمده و اين دو تن پدر و مادر تمامى افراد انسان است هم‌چنان‌كه آيات زير بر اين معنا دلالت مىكند :\r\n  « وَ بَدَأَ خَلْقَ الْإِنْسانِ مِنْ طِينٍ * ثُمَّ جَعَلَ نَسْلَهُ مِنْ سُلالَةٍ مِنْ ماءٍ مَهِينٍ » ؛  \r\n « إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ »  ؛\r\n  « وَ إِذْ قالَ رَبُّكَ لِلْمَلائِكَةِ إِنِّي جاعِلٌ فِي الْأَرْضِ خَلِيفَةً قالُوا أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ وَ نَحْنُ نُسَبِّحُ بِحَمْدِكَ وَ نُقَدِّسُ لَكَ قالَ إِنِّي أَعْلَمُ ما لا تَعْلَمُونَ * وَ عَلَّمَ آدَمَ الْأَسْماءَ كُلَّها » ؛  \r\n\r\n","description":"","footnote":"","page_name":" 136 ","page_number":136},
  {"content":"\r\n\r\n  « إِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ طِينٍ * فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ » .  \r\nبه طورى كه ملاحظه مىكنيد آياتى كه نقل شد شهادت مىدهند بر اين‌كه سنت الهى در بقاى نسل بشر اين بوده كه از راه توليد نطفه اين بقا را تضمين كند و ليكن اين خلقت با نطفه بعد از آن بود كه دو نفر از اين نوع را از گل بيافريد ، و او آدم و پس از او همسرش بود كه از خاك خلق شدند پس در ظهور آيات نامبرده بر اين‌كه نسل بشر به آدم و همسرش منتهى مىشوند جاى هيچ شك و ترديدى نيست ، هر چند كه مىتوان ( در صورت اضطرار ) اين ظهور را نپذيرفت .\r\nو چه بسا گفته شود كه : مراد از آدم كه در آيات مربوط به خلقت بشر ، ذكر شده ، آدم نوعى است نه يك فرد معينى از بشر ، گويى كه مطلق انسان از اين جهت كه خلقتش منتهى به مواد زمين است و از اين جهت كه به امر توليد مثل پرداخته ، آدم ناميده شده و چه بسا كه اين احتمال خود را به ظاهر آيه زير مستند بكنند ، كه مىفرمايد :\r\n « وَ لَقَدْ خَلَقْناكُمْ ثُمَّ صَوَّرْناكُمْ ثُمَّ قُلْنا لِلْمَلائِكَةِ اسْجُدُوا لِآدَمَ » . \r\nچون اين آيه از اين اشاره خالى نيست كه فرشتگان مأمور شده‌اند براى كسى سجده كنند كه خداى تعالى با خلقت او و تصويرش آماده سجده‌اش كرده است و آيه شريفه فرموده او شخص معين نبوده بلكه جميع افراد بشر بوده است چون فرموده :\r\nشما را خلق كرديم و سپس صورتگرى نموديم . . . و همچنين در آيه ديگر فرموده :\r\n « قالَ يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ . . . *   قالَ أَنَا خَيْرٌ مِنْهُ خَلَقْتَنِي مِنْ نارٍ وَ خَلَقْتَهُ مِنْ طِينٍ . .    . * قالَ فَبِعِزَّتِكَ لَأُغْوِيَنَّهُمْ أَجْمَعِينَ * إِلَّا عِبادَكَ مِنْهُمُ الْمُخْلَصِينَ » .  \r\nنخست سخن از خلقت يك فرد دارد ، مىفرمايد :\r\nاى ابليس ، چه چيز تو را بازداشت از اين‌كه سجده كنى براى كسى كه من او را به دست خود خلق كردم ؟ . . . ابليس مىگويد : من از او شريف‌ترم ، چرا كه مرا از آتش و او\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nرا از گل آفريدى و در آخر از همان يك فرد تعبير به جمع كرده مىفرمايد : ابليس گفت : به عزتت سوگند كه همه آنان را گمراه خواهم كرد مگر بندگان مخلصت را .\r\nليكن اين احتمال قابل قبول نيست و اشكال‌هاى زير آن را رد مىكند ، نخست اين‌كه مخالف ظاهر آياتى است كه نقل كرديم و دوم اين‌كه مخالف صريح آيه‌اى است كه در دنبال نقل داستان خلقت آدم و سجده ملائكه و خوددارى ابليس از آن - در سوره اعراف - آمده و فرموده :\r\n « يا بَنِي آدَمَ لا يَفْتِنَنَّكُمُ الشَّيْطانُ كَما أَخْرَجَ أَبَوَيْكُمْ مِنَ الْجَنَّةِ يَنْزِعُ عَنْهُما لِباسَهُما لِيُرِيَهُما سَوْآتِهِما » . \r\nچون ظهور اين آيه در اين‌كه آدم شخصى معين بوده و در بهشت بسر مىبرده و شيطان او و همسرش را فريب داده جاى ترديد نيست .\r\nسوم مخالفتش با ظاهر آيه زير است كه مىفرمايد :\r\n  « وَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ قالَ أَ أَسْجُدُ لِمَنْ خَلَقْتَ طِيناً * قالَ أَ رَأَيْتَكَ هذَا الَّذِي كَرَّمْتَ عَلَيَّ لَئِنْ أَخَّرْتَنِ إِلى يَوْمِ الْقِيامَةِ لَأَحْتَنِكَنَّ ذُرِّيَّتَهُ إِلَّا قَلِيلًا » .  \r\nو چهارم مخالفتش با ظاهر آيه مورد بحث است كه مىفرمايد :\r\n  « يا أَيُّهَا النَّاسُ اتَّقُوا رَبَّكُمُ الَّذِي خَلَقَكُمْ مِنْ نَفْسٍ واحِدَةٍ وَ خَلَقَ مِنْها زَوْجَها وَ بَثَّ مِنْهُما رِجالًا كَثِيراً وَ نِساءً . . . » .  \r\nبه همان بيانى كه در تفسيرش گذشت .\r\nپس همه اين آيات - به طورى كه ملاحظه مىفرماييد - با اين معنا كه جنس بشر به اعتبارى آدم ناميده شود و يك فرد از اين جنس هم به اعتبارى ديگر آدم خوانده شود نمىسازد و نيز با اين معنا كه خلقت بشر به اعتبارى به « تراب » نسبت داده شود و به اعتبارى ديگر به نطفه ، هيچ سازگارى ندارد . مخصوصاً آيه شريفه :\r\n « إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ . . . »  .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nكه صريح در اين است كه خلقت آدم مانند خلقت عيسى و خلقت عيسى مانند خلقت آدم ، خلقتى استثنايى است و اگر منظور از كلمه آدم ، آدم نوعى بود ، ديگر تشبيه خلقت عيسى به آن معنا نداشت ، چون خلقت عيسى خارق‌العاده بود و خلقت نوع بشر به طور « عادى » است و صاحبان اين احتمال از نظريه از حد اعتدال و ميانه‌روى به حد تفريط گراييده‌اند ، همچنان‌كه زين‌العرب يكى از علماى اهل سنت به سوى افراط گراييده و گفته است اعتقاد به خلقت بيش از يك آدم كفر است ! يعنى آن‌قدر پاىبند به فرديت شخص آدم شده كه حاضر نيست آدم‌هاى متعدد در نسل‌هاى متعدد را بپذيرد با اين‌كه طبق روايات و نيز كشفيات علمى اخير ، آدم‌هاى بسيارى وجود داشته كه هر يك سر سلسله نسل خود به شمار مىآيند .\r\nآياتى كه نقل شد ، براى اثبات اين مطلب كافى است و نيازى به دليل ديگر نيست ، براى اين‌كه همه آنها ، « نسل بشر متولد شده از نطفه را » منتهى به دو فرد از انسان به نام آدم و همسر او حوا مىدانند و درباره خلقت آن دو صراحت دارند به اين‌كه : از تراب بوده ، در نتيجه جز اين را نمىتوان به قرآن كريم نسبت داد كه پس انسانيت منتهى به اين دو تن است و اين دو تن هيچ اتصالى به مخلوقات قبل از خود و هم‌جنس و مثل خود نداشتند بلكه بدون سابقه حادث شده‌اند .\r\nو آنچه امروز نزد دانشمندان زيست‌شناس درباره طبيعت انسان شايع است ، اين است كه اولين فرد انسان فردى تكامل يافته بوده ، يعنى در آغاز انسان نبوده بلكه به تدريج در اثر تكامل انسان شده است و مخصوصاً اين فرضيه ، يعنى اين‌كه : انسان قبلًا يك فرد حيوان بود و با تكامل انسان شد هر چند به طور قطع مورد قبول و اتفاق همه دانشمندان نيست و به اشكال‌هاى بسيارى برخورده و به صورت‌هاى مختلف بر آن اعتراض كرده‌اند و ليكن اصل فرضيه ، يعنى اين‌كه انسان حيوانى بوده و در اثر تكامل ، انسان شده مطلبى است مورد تسليم و قبول همه و تمام مسائل و بحث‌هايى را كه درباره طبيعت انسان كرده‌اند بر اساس اين فرضيه بنا نهاده‌اند و خلاصهء فرضيه آنان\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبدين قرار است كه : زمين كه يكى از ستارگان سيار است در آغاز قطعه‌اى جدا شده از خورشيد بوده و از آن منشعب شده و در آن ايام ، در حال اشتعال و چون فلزات ذوب شده مايع بوده و به تدريج و در تحت عواملى شروع به سرد شدن كرده و پس از سرد شدن باران‌هاى سهمگينى بر آن باريده و سيل‌هاى مهيبى بر روى آن جريان يافته و از تجمع آن سيل‌ها در نقاط گود زمين درياها پديد آمده و سپس تركيبات آبى و زمينى پديدار گشته و پس از آن گياهان آبى و بعد از تكامل يافتن گياهان و مشتمل شدنش بر يافته‌هاى حيات ، ماهى و ساير حيوانات آبى پديد آمده و آن‌گاه ماهى بال‌دار پيدا شده كه هم در آب زندگى مىكرده و هم در خشكى و آن‌گاه حيوانات صحرايى و در آخر انسان موجود گشته و همه اين تحولات از راه تكامل صورت گرفته ، تكاملى كه بر تركيبات موجود زمين در مرتبه سابق عارض گشته ، به اين معنا كه تركيب موجود در زمين ، با تكامل از صورتى به صورت ديگر در آمده ، نخست گياه پيدا شده و بعد حيوان آبى و آن‌گاه حيوان ذوحياتين ، و سپس حيوان صحرايى و در آخر انسان !\r\nدليل اصلى همه اين‌ها ، كمال منظمى است كه در نهاد و ساختمان موجودات مشاهده مىشود و پيداست كه موجودات طورى منظم شده‌اند كه از نقص رو به كمال بروند ، تجربه‌هاى پى در پى در موارد جزئى از تطور و تحول نيز دليل ديگر بر اين معناست .\r\nدر اين‌جا ممكن است سؤال شود كه منظور از اين فرضيه « فرضيه تطور » چه بوده ؟\r\nو با آن چه چيز را خواسته‌اند اثبات كنند ؟ جواب اين است كه مىخواسته‌اند خواص و آثارى را كه قبلًا در نوع انسانى نبوده و بعداً پيدا شده ، توجيه كنند اما دليل به خصوصى كه فقط اين فرضيه را اثبات كند و ساير فرضيه‌ها و محتملات مسئله را نفى نمايد نياورده‌اند ، با اين‌كه فرض تباين اين نوع با ساير انواع فرضى است ممكن و هيچ اشكالى متوجه آن نيست . آرى ، ما مىتوانيم نوع بشرى را پديده‌اى مستقل و غير مربوط به ساير انواع موجودات فرض كنيم و تحول و تطور را در حالات او بدانيم نه\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nدر ذات او و اين فرضيه علاوه بر اين‌كه ممكن است مطابق تجربيات نيز باشد چون ما تجربه كرده‌ايم كه تاكنون هيچ فردى از افراد اين انواع به فردى از افراد نوع ديگر متحول نشده مثلًا هيچ ميمونى نديده‌ايم كه انسان شده باشد بلكه تنها تحولى كه مشاهده شده در خواص و لوازم و عوارض آنهاست .\r\nو بحث مفصل اين مسئله جاى ديگرى لازم دارد و منظور ما از اين مقدار كه گفتيم اين بود كه اشاره كنيم به اين‌كه فرضيه تحول انواع ، تنها و تنها فرضيه‌اى است كه مسائل گوناگونى را با آن توجيه مىكنند و هيچ دليل قاطع بر صحت آن ندارند پس حقيقتى كه قرآن كريم بدان اشاره مىكند كه « انسان نوعى » جداى از ساير انواع است ، هيچ معارضى ندارد و هيچ دليل علمى بر خلاف آن نيست . « 1 »\r\n\r\n\r\n","description":"","footnote":"\r\n( 1 ) . اين خلاصه‌اى از تفسير استاد علامه درباره « خلقت و پيدايش انسان نخستين » است . علاقمندان به تفصيل ، به تفسير سوره نساء در كتاب الميزان مراجعه كنند . .\r\n","page_name":" 141 ","page_number":141},
  {"content":"\r\n\r\n\r\n2 . خلقت انسان نخستين\r\nبررسى آنچه در قرآن آمده در اين باره آمده است :\r\nدر تفسير سوره « نساء » بحثى در اين‌باره داشتيم و آنچه در اين جا مىآوريم ، به منزله تكميل همان بحث است . در آن‌جا گفتيم كه آيات كريمه قرآن ظاهر قريب به صريح است در اين كه بشر و انسان امروزى ، از طريق تناسل ، به يك زن و مرد معين ، كه قرآن نام آن شوهر را آدم معرفى كرده منتهى مىشود ، و نيز صريح است در اين كه اين نخستين فرد بشر و همسر وى ، از هيچ پدر و مادرى متولد نشده‌اند ، بلكه از « خاك » يا « گل » يا « صلاله » يا « زمين » - به اختلاف تعبيرات قرآن - خلق شده‌اند .\r\nاين ، آن معنايى است كه آيات با ظهور نيرومند خود ، آن را به دست مىدهند ، ولى ظهور آيات در اين معنا به حد تصريح نمىرسد و در واقع نص در اين معنا نيست ، تا نشود آن را تأويل كرد و از سوى ديگر ، مسئله از ضروريات دين هم نيست ، تا منكر آن مرتد از دين شناخته شود ، ولى به روشنى ممكن است اين معنا را از ضروريات قرآن دانست كه نسل بشر امروز به مردى به نام آدم منتهى مىگردد .\r\nو اما آدم كيست ؟ آيا مقصود از اين كلمه ، آدم نوعى است ؟ يعنى طبيعت انسانى كه در همه افراد وجود دارد ؟ و يا عده معدودى از افراد بشر است كه ريشه‌هاى\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nانسان‌هاى امروزه بوده‌اند ؟ و يا فردى از جنس انسان است كه نامش آدم است ؟ روشن نيست .\r\nو بنابر اين كه فردى از نوع انسان باشد ، آيا اين فرد متولد از نوعى ديگر از حيوانات - مثلًا ميمون - بوده ؛ و از طريق « تطور انواع » و پيدايش فردى كامل‌تر از فردى كامل ، و فردى كامل از فردى ناقص ، و هم‌چنين ناقصى از ناقص‌تر ، به وجود آمده است ؟\r\nيا آن كه فرد مزبور انسانى كامل و داراى كمال فكرى بوده كه از يك جفت انسان غير كامل و غير مجهز به جهاز تعقل ، متولد شده كه مبدأ و سرآغاز ظهور و پيدايش نوع انسان‌هاى مجهز به تعقل و قابل تكليف گشته است ؟\r\nبدين ترتيب كه بشر موجود در عصر حاضر ، نوع كاملى از انسان باشد كه هر فرد آن به انسان نخستين منتهى شود ، كه او نيز فردى كامل بوده به نام آدم ، و او از طريق تطور و تحول ، از نوع ديگرى از انسان متولد شده كه آن نوع ناقص و فاقد عقل بوده ، و هم‌چنين آن نوع نيز منتهى شود به نوعى ديگر . . . و اين سير قهقرايى ، در انواع حيوانات ادامه داشته باشد ، تا سرانجام به ابتدايىترين و ساده‌ترين حيوان كه از هر حيوان ديگر ناقص‌تر باشد منتهى گردد .\r\nو به عكس ، اگر از آن حيوان ناقص و ساده شروع كنيم ، به طور مكرر از ناقصى به كاملى و از كاملى به كامل‌ترى برسيم ، تا منتهى شويم به انسان . . . اما انسان بدون تعقل ، و سپس از آن موجود منتقل شويم به انسان كامل ، كه تمامى اين انواع همه در يك سلسله قرار داشته و به هم متصل و از يك‌ديگر متولد شده باشند ، به طورى كه آن حيوان ساده‌اى كه گفتيم « پدربزرگ » انسان امروزى باشد . . . و يا آن‌كه سلسله توالد و تناسلى كه فعلًا در بين انسان‌ها وجود دارد ، پس از رسيدن به آدم و همسرش منقطع شود ، و آدم و همسرش از « زمين » به وجود آمده و از مادر و پدرى متولد نشده باشند ؟\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nهيچ يك از اين چند فرضيه ، ضرورى دين اسلام و قرآن كريم نيست . ولى به هر تقدير ظاهر آيات قرآنى همين صورت اخير است ، يعنى از ظاهر قرآن چنين برمىآيد كه نسل امروز بشر ، منتهى به آدم و همسرش مىشود و آدم و همسرش از پدر و مادرى متولد نشده ، بلكه از زمين « تكون » يافته‌اند .\r\nنكته مهمى كه هست اين است كه آيات قرآن ، بيان نشده كه چگونه آدم از زمين خلق شد ؟ آيا در خلقت او علل و عوامل خارق العاده دست داشته ؟ و آيا آفرينش او به تكوين الهى « آنى » بوده و بدون اين كه زمانى طول بكشد ، جسم به وجود آمده از « گل » ، مبدل به بدنى معمولى و عادى و داراى روح انسانى شده ؟ و يا آن كه در مدت زمان طولانى اين دگرگونى صورت گرفته و استعدادهايى ، يكى پس از ديگرى در او به وجود آمده و نيز صورت‌هايى يكى پس از ديگرى به خود گرفته ، تا آن كه استعدادش براى گرفتن « روح انسانى » به حد كمال رسيده ، آن گاه آن « روح » در او دميده شده است ؟ و كوتاه سخن : نظير « نطفه » در « رحم » علل و شرايطى ، يكى پس از ديگرى در او اثر كرده است ؟\r\nهيچ يك از اين احتمال‌ها در قرآن كريم ذكر نشده است .\r\nروشن‌ترين آيه‌اى كه درباره خلقت آدم در قرآن ديده مىشود ، آيه زير است :\r\n « إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ » . \r\nكه اين آيه شريفه در پاسخ ازاستدلال مسيحيان بر پسر خدا بودن عيسى نازل شده است ، مسيحيان احتجاج مىكردند كه عيسى بدون پدر ، از جنس انسانى ، به دنيا آمده و حال آن كه هر كس به دنيا بيايد ، از پدرى متولد مىشود ، پس پدر عيسى بايد خود خدا باشد . آيه شريفه در پاسخ آنان مىفرمايد : مثل عيسى مانند نمونه آدم است ، كه خداى تعالى او را از خاك خلق كرد ، بدون اين كه پدرى داشته باشد كه از نطفه او متولد شود ، پس چرا مسيحيان نمىگويند آدم پسر خداست ؟ !\r\nو اگر مراد از خلقت از خاك ، منتهى شدن خلقت آدم به خاك باشد ، همان‌طور كه\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nهمه جانداران متولد از نطفه نيز خلقتشان به زمين منتهى مىشود ، در اين صورت معناى آيه چنين مىشود كه وضع عيسى كه پدر ندارد مانند وضع آدم است كه از خاك خلق شده است ، هم‌چنان كه همه مردم نيز چنين‌اند .\r\nروشن است كه در اين صورت ، ديگر آدم خصوصيتى ندارد ، تا به خاطر آن عيسى را با وى مقايسه كنند ، و در نتيجه آيه شريفه بىمعنا مىشود ، يعنى احتجاج عليه نصارى و پاسخ به دليل آنان نمىشود .\r\nبا اين بيان روشن مىگردد كه تمامى آيات قرآنى كه از خلقت آدم از « تراب » ، و يا گل يا امثال آن خبر مىدهد ، همه بر مدعاى ما دلالت مىكند ، يعنى مىفهماند كه خلقت او « آنى » ، و بدون گذشت زمان و بدون پدر و مادر بوده و گرنه همان‌طور كه گفتيم ، ديگر براى آدم خصوصيتى نمىماند كه تنها خلقت او را مطرح سازد ، و بفرمايد من او را از خاك يا گل خلق كرده‌ام ، چون در اين صورت تمامى حيوانات و انسان‌ها نيز خلقتشان به گل و خاك برمىگردد .\r\nپس اگر در قرآن آمده :  « إِنِّي خالِقٌ بَشَراً مِنْ طِينٍ »  و يا  « وَ بَدَأَ خَلْقَ الْإِنْسانِ مِنْ طِينٍ »  ، همه دلالت بر اين نكته دارد كه خلقت آدم با خلقت ساير افراد بشر و ساير جانداران فرق داشته است .\r\nنظريه‌ها و فرضيه‌هاى مختلف در اين باره ، از آن جمله فرضيه « تطور انواع » منطقى نيست . و اما اين كه بعضى گفته‌اند : مراد از آدم ، آدم نوعى ، يعنى جنس و طبيعت انسان خارجى است كه در همه افراد هست ، نه آدم شخصى و مراد از اين كه افراد انسان « بنى آدم » هستند ، اين است كه افراد اين نوع تكثير و اضافه شده چون قيود زيادى منضم به آن گشته و داستان داخل شدن آدم در بهشت و سپس بيرون شدنش به اغواى شيطان ، و نافرمانى كردن او ، يك تمثيل تخيلى است ، تا بفهماند اين نوع جاندار فى نفسه چه مكانتى دارد ؟ و چقدر مقرب به درگاه خداست و وقتى دنبال هواى نفس را مىگيرد ، و ابليس را اطاعت مىكند ، تا چه درجه پايين مىآيد ؟ سخنى است كه با آيه\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nسابق و ظواهر بسيارى از آيات قرآنى ديگر ، نمىسازد ، از قبيل آيه :   « الَّذِي خَلَقَكُمْ مِنْ نَفْسٍ واحِدَةٍ وَ خَلَقَ مِنْها زَوْجَها وَ بَثَّ مِنْهُما رِجالًا كَثِيراً وَ نِساءً » .  \r\nچون اگر مراد از نفس واحد - يك تن - آدم نوعى باشد ، ديگر محلى براى فرض همسر براى او باقى نمىماند و از قبيل اين آيه است ، آياتى كه مىرساند خداوند او و همسرش را در بهشت جاى داد ، و آن دو با خوردن از ميوه درخت - ممنوع - خدا را نافرمانى كردند .\r\nو به هر حال ، بايد ببينيم منشأ اين كه گفته‌اند مراد آدم نوعى است ، چيست ؟ اصل اين حرف ناشى از اعتقاد به قديم بودن زمين ، و انواع اصلى ، از دو طرف گذشته و آينده غير متناهى خواهند بود ، يعنى از ازل انسان‌ها بوده‌اند و تا ابد نيز خواهند بود و البته اصول علمى اين ادعا و تصور را به طور قطع باطل مىداند .\r\nو اما اين كه بعضى گفته‌اند : نسل حاضر بشر به چند تن انسان منتهى مىشود ، كه هر يك داراى رنگ مخصوصى بوده‌اند ، يكى سرخ پوست ، ديگرى زرد پوست ، سومى سفيد پوست ، چهارمى سياه پوست و چهار نژاد فعلى بشر به چهار زن و شوهر مرتبط مىشود ، و يا آن كه بعضى از اين نژادهاى قديمى و بعضى ديگر بعدها پيدا شده‌اند ، مانند نژاد سرخ و زرد ، كه در آمريكا و استراليا پديد آمده‌اند . . . .\r\nاين سخن نيز باطل است ، براى اين كه تمامى آيات قرآنى كه به آغاز خلقت بشر مىپردازد ، نسل بشر حاضر را وابسته به يك زن و شوهر مىداند ، حال خواه مراد از آدم را ، آدم شخصى بگيريم و يا آدم نوعى و طبيعت آدم و اما چهار زن و شوهر فرضيه‌اى است كه به هيچ وجه آيات قرآنى با آن نمىسازد .\r\nعلاوه بر اين ، چهار جفت بودن كه مبدأ پيدايش چهار نژاد بشر باشد ، مبنى بر اين است كه چهار نژاد سفيد و سياه و سرخ و زرد ، با هم « تباين » داشته باشند و چهار نوع جداگانه باشند ، تا مثلا نژاد سياه منتهى به منشائى شود غير منشأ و مبدأ پيدايش نژاد سفيد و هم‌چنين آن دو نژاد ديگر . و يا قاره‌هاى زمين از ازل از يك‌ديگر جدا بوده\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nباشند ، و جداييشان هم هرگز مسبوق به عدم نبوده باشد . . . و بطلان اين نيز مانند فرضيه‌هاى قبلى ، در امروز روشن و بلكه نزديك به « بديهى » شده است .\r\nو اما اين فرضيه كه كسى بگويد : نسل حاضر بشر به يك جفت و يا چند انسان منتهى مىشود كه اين جفت‌ها از يك نوع حيوان ديگر جدا شده‌اند ، كه آن حيوان از ساير حيوانات به مرز انسانيت نزديك‌تر بوده - مانند ميمون - همانطور كه گاهى از فردى كامل فردى كامل‌تر و نابغه پديد مىآيد ، كه اين تطور را در اصطلاح صاحبان فرضيه « جهش » مىگويند ، نيز با آيات قرآن نمىسازد ، براى اين كه آياتى كه در سابق ذكر كرديم ، تصريح در اين امر داشتند كه مبدا پيدايش نسل انسان يك جفت انسان بوده ، كه خود آن دو از نسل كسى نبوده‌اند و از جاندار ديگرى متولد نشده‌اند .\r\nعلاوه بر اين ، دليل علمى هم كه بر مدعاى خود اقامه كرده‌اند در اثبات آن ناتوان است ، كه در پاسخ به فرضيه بعدى به قصور و ناتوانى آن اشاره مىكنيم .\r\nفرضيه ديگر اين است كه نسل حاضر به يك جفت انسان مثل خود منتهى مىشود ، يعنى كامل و داراى عقل ، كه آن يك جفت ، با « جهش و تطور » از نوعى ديگر از انسان ، كه از نظر ظاهر انسان بودند ولى فاقد كمال فكرى بودند ، پيدا شده ، آن‌گاه به حكم تنازع در بقا ، و انتخاب اصلح ، نسل تكامل نيافته منقرض شد ، و دو نفر انسان تكامل يافته باقى ماند ، كه نسل حاضراز آن دو فرد ، تكامل يافته است ؟ .\r\nاين فرضيه نيز با آيات قرآنى سازگار نيست و نمىشود آن را بر قرآن تحميل كرد ، چون آيه :  « إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ »  ، به همان بيانى كه گذشت ، و نيز آيات ديگرى كه همين معنا را مىرساند ، آن را نمىپذيرد .\r\nعلاوه بر اين ، اين گفتار فرضيه‌اى بيش نيست و ادله‌اى كه براى اثبات آن اقامه كرده‌اند ، در اثباتش ناتوان است و شواهدى است كه از تشريح تطبيقى و جنين‌هاى حيوان و فسيل‌هاى يافت شده در حفريات اخذ شده ، كه دلالت مىكند بر اين كه صفاتى كه در انواع حيوانات و نيز اعضاى آن‌هاست به تدريج و هم‌چنين\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nاصل پيدايش آن‌ها به تدريج صورت گرفته است ، به اين معنا كه در آغاز خلقت زمين ، نخست ساده‌ترين حيوان پيدا شده‌اند و سپس حيوانات تكامل يافته‌ترى با جهش به وجود آمده‌اند ، و هم‌چنين به تدريج تركيبات بيشتر و محكم‌تر و پيچيده‌ترى به خود گرفته‌اند ، تا در مرحله نهايى ، كامل‌ترين حيوانات ، يعنى انسان پديد آمده است .\r\nاين در واقع آن مطلبى است كه شواهد زيست‌شناسى بر آن دلالت مىكند ، ولى صرف‌نظر از اين كه گفتيم اين فرضيه را نمىتوان بر قرآن كريم تحميل كرد ، از نظر علمى نيز دليل مذكور قانع كننده نبوده و اثبات كننده آن نيست ، زيرا صرف پيدايش نوع كامل از حيث تجهيزات بعد از نوع ناقص در مدت زمان طولانى بيش از اين دلالت ندارد كه سير تكاملى ماده ، براى پذيرش صورت‌هاى مختلف حيوانى به تدريج بوده است ، پس او بعد از پذيرش صورت ناقص نوع حيوانى استعداد قبول حيات كاملًا انسانى را پيدا كرده و بعد از پذيرش صورت موجوداتى پست ، به صورت موجوداتى شريف در آمده است .\r\nاين نهايت چيزى است كه ادله زيست‌شناسى بر آن دلالت دارد و اما اين‌كه موجودات كامل از ناقص متولد شده‌اند - كه ادعاى زيست شناسان است - دليل مزبور آن را اثبات نمىكند و نمىگويد كه حيوانات كامل از حيوانات ناقص منشعب شده و بين همه آن‌ها و در مرحله آخر ميان انسان و ميمون خويشاوندى است و اين بحث ، يعنى بحث زيست‌شناسى با همه موشكافىها و طول مدتش تاكنون براى نمونه به هيچ فرد از نوع كامل برنخورده كه از نوع ديگرى متولد شده باشد ، البته به طورى كه « خود تولد » را مشاهده كنيم نه دو فرد كامل شبيه به هم را و آنچه آن‌ها تاكنون يافته‌اند شاهد بر دگرگونى تدريجى است ، هر چه هست دگرگونى در يك نوع است ، كه همواره از صفتى به صفتى ديگر منتقل مىشود ، ولى از نوعيتش به نوعيت ديگر منتقل نشده است و تاكنون به اين معنا برنخورده‌اند كه مثلًا ميمونى حيوان غير ميمون و\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nكامل‌ترى شود ! و مدعى همين است كه « انواع » در سير تكاملى جاى خود را به يك‌ديگر داده ، نوع ناقص بدل به نوع كامل مىشود !\r\nالبته آنچه مىتوان پذيرفت و نمىشود انكار كرد ، تنها اين مسئله است كه نشأه زندگى از نظر كمال و نقص و شرافت و پستى ، داراى مراتب مختلفى است و بالاترين مراتب زندگى ، زندگى انسان است و از آن پايين‌تر ، زندگى حيواناتى است كه به زندگى انسان شبيه‌تر است و هم‌چنين حيوانات ديگرى كه در مراتب پايين‌تر زندگى انسان قرار دارند كه هر يك به زندگى انسان نزديك‌تر باشند در مرتبه عالىترى قرار دارند .\r\nو اما اين كه اين اختلاف مراتب از راه هر نوعى به نوع همسايه خود كه كامل‌تر از آن است صورت گرفته ، هيچ دليل در كار نيست كه آن را اثبات كند و از اختلاف مراتب زندگى نمىتوان « تحول » و « تطور » را نتيجه گرفت .\r\nالبته مىتوان از آن حدس غير يقينى زد ، پس فرضيه تطور انواع ، فرضيه‌اى حدسى است ، كه اساس علوم طبيعى امروز را تشكيل داده كه ممكن است روز ديگر ، فرضيه نيرومندترى جاى آن را بگيرد ، چون علم هيچ وقت توقف نمىكند و همواره رو به پيشرفت و دامنه مباحث علمى رو به گسترش است .\r\nبيان چگونگى عدم دلالت آياتى كه احياناً براى تأييد فرضيه تطور بدان‌ها بر صحت اين فرضيه استشهاد شده است .\r\nو چه بسا بعضى از اهل بحث براى اثبات فرضيه مزبور استدلال كنند به آيه شريفه :\r\n « إِنَّ اللَّهَ اصْطَفى آدَمَ وَ نُوحاً وَ آلَ إِبْراهِيمَ وَ آلَ عِمْرانَ عَلَى الْعالَمِينَ » . \r\nبا اين توضيح كه « اصطفاء » به معناى انتخاب و « برگزيدن نخبه هر چيزى » است ، و اين برگزيدن وقتى صحيح است كه فرد برگزيده شده در بين جماعتى باشد ، تا انتخاب كننده آن فرد را از بين ساير افراد انتخاب كند و بر ديگران ترجيح دهد ، همان‌طور كه نوح را از بين مردم زمانش ، و آل ابراهيم و آل عمران را از بين مردم معاصرشان برگزيد .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nو لازمه اين حرف اين است كه در زمان آدم نيز افرادى چون آدم بوده‌اند و خدا از بين آنان آدم را انتخاب مىكند ، و مجهز به عقل مىسازد ، و آن افراد غير از بشر اولى چيزى نمىتواند باشد ، بلكه بشر نخستين بوده‌اند كه مجهز به جهاز عقل نبوده‌اند و خدا آدم را از بين آنان برگزيد ، و مجهز به عقل كرد و در نتيجه آدم با جهش خدايى از يك نوع جنبنده ، به نوعى ديگر منتقل شد و از مرتبه انسان اولى وحشى و بىعقل ، به مرتبه انسان مجهز به عقل كامل منتقل گرديد و آن‌گاه نسل او زياد شده ، و نسل انسان اولى ناقص رو به نقصان نهاد ، تا منقرض گشت .\r\nولى از اين نكته غفلت كرده‌اند كه كلمه « عالمين » كه « الف و لام » دارد ، افاده عموم مىكند ، يعنى بر عالم‌ها كه بر تمام بشر تا روز قيامت صادق است ، پس آدم و نوح و آل عمران و آل ابراهيم بر تمامى معاصران خود و آيندگان از بشر « اصطفاء » يافته و برگزيده شدند ، همان‌طور كه عالمين در آيه  « وَ ما أَرْسَلْناكَ إِلَّا رَحْمَةً لِلْعالَمِينَ »  افاده عموم مىكند ، با اين حال چه مانعى دارد كه بگوييم آدم نيز مانند ساير نامبردگان برترى بر همه بشر دارد ، چيزى كه هست ساير نامبردگان بر معاصران خود و آيندگان برگزيده شدند ، ولى آدم بر آيندگان برگزيده شده است .\r\nو بر فرض هم كه بگوييد اصطفاء ، بايد حتماً از بين معاصرين باشد ، مىگوييم چه مانعى دارد كه آدم وقتى به مقام اصطفاء رسيده باشد كه فرزندانى داشته و از بين آنان برگزيده شده است ، چون در اين دلالتى بر اين نيست كه از اول خلقت و قبل از فرزنددار شدن به اين مقام رسيده باشد .\r\nعلاوه بر اين اگر اصطفاء آدم ، و برگزيده شدنش از بين انسان‌هاى نخستين باشد - كه استدلال كننده هم همين را مىگويد - اين اصطفاء براى آدم فضيلتى نمىشود ، چون مستدل مىگويد آدم به خاطر عقل‌دار بودنش اصطفاء شد و داشتن عقل اختصاص به آدم نداشت ، فرزندان او نيز عقل داشتند ، پس تمامى بنى آدم نسبت به انسان‌هاى اولى اصطفاء دارند ، و اين كه در آيه اصطفاء را تنها به آدم نسبت داده ، تخصيص بدون « مخصص » است .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nو نيز چه بسا استدلال كرده باشند به آيه :  « وَ لَقَدْ خَلَقْناكُمْ ثُمَّ صَوَّرْناكُمْ ثُمَّ قُلْنا لِلْمَلائِكَةِ اسْجُدُوا »  به اين بيان كه كلمه « ثم » در جايى به كار مىرود كه بين ما قبل و ما بعد آن زمانى فاصله شده باشد . و در آيه شريفه بين تصوير ، و خلقت « ثم » فاصله شده ، كه مىرساند بين آن دو فاصله زمانى وجود داشته ، پس انسان قبل از خلقت آدم وجود داشته و پس از انسان ، آدم به وجود آمد و ملائكه مأمور به سجده بر وى شدند .\r\nليكن اين استدلال صحيح نيست ، زيرا كلمه « ثم » همه جا براى افاده تأخير زمانى نمىآيد و در بسيارى از موارد تنها ترتيب كلامى را مىرساند و حتى در كلام خداى تعالى بسيارى اوقات تنها براى اين منظور آمده ، علاوه بر اين آيه شريفه اصلًا معناى ديگرى هم دارد كه ما در ذيل خود آن آيه - در جلد هشتم اين كتاب - بدان اشاره نموديم .\r\nشايد باز براى اثبات فرضيه مذكور به آيه :  « وَ لَقَدْ خَلَقْناكُمْ ثُمَّ صَوَّرْناكُمْ ثُمَّ قُلْنا لِلْمَلائِكَةِ اسْجُدُوا لِآدَمَ »  ؛ به اين بيان كه كلمه « ثم » در جايى به كار مىرود كه بين ما قبل و ما بعد آن ، زمانى فاصله شده باشد . و در آيه شريفه بين تصوير ، و خلقت « ثم » فاصله شده ، كه مىرساند بين آن دو فاصله زمانى وجود داشته ، پس انسان قبل از خلقت آدم وجود داشته و پس از انسان ، آدم به وجود آمد ، و ملائكه مأمور به سجده بر وى شدند .\r\nليكن اين استدلال صحيح نيست ، زيرا كلمه « ثم » همه جا براى افاده تأخير زمانى نمىآيد و در بسيارى از موارد تنها ترتيب كلامى را مىرساند و حتى در كلام خداى تعالى بسيارى اوقات تنها براى اين منظور آمده ، علاوه بر اين آيه شريفه اصلًا معناى ديگرى هم دارد كه ما در ذيل خود آن آيه - در جلد هشتم اين كتاب - بدان اشاره نموديم .\r\nشايد باز براى اثبات فرضيه مذكور به آيه :    « وَ بَدَأَ خَلْقَ الْإِنْسانِ مِنْ طِينٍ * ثُمَّ جَعَلَ نَسْلَهُ مِنْ سُلالَةٍ مِنْ ماءٍ مَهِينٍ * ثُمَّ سَوَّاهُ وَ نَفَخَ فِيهِ مِنْ رُوحِهِ »    استدلال شود ، با اين بيان كه آيه اوليه ، متعرض آغاز خلقت بشر است و مىفرمايد كه خلقت اولى بشر از\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nخاك بوده ، خاكى كه مبدأ مشترك پيدايش همه افراد است ، و آيه سوم مسئله صورتگرى و نفخ روح در آدم را بيان مىكند كه آخرين مرحله تكامل انسانى است و چون اين دو مرحله را با كلمه « ثم » عطف كرده ، مىفهماند كه فاصله زمانى قابل توجهى در بين اين دو مرحله وجود داشته است .\r\nو اين زمان متوسط همان زمانى است كه بين ساير انواع فاصله مىشده ، تا هر نوعى به نوع بالاتر خود تطور پيدا كند ، و با اين تطور تدريجى انسان كامل شود ، به ويژه كلمه « سلاله » به خاطر اين كه « نكره » است ، و دلالت بر عموم مىكند ، فهميده مىشود كه هر نوع كامل‌ترى از سلاله‌اى از نوع ناقص‌تر به وجود آمده است .\r\nاين استدلال نيز درست نيست ، زيرا جمله « ثم سويه » عطف شده به جمله « بدء » و چون آيات در مقام بيان ظهور و پيدايش نوع انسانى از راه خلقت است و اين كه ابتداى خلقت انسان كه همان خلقت آدم باشد از گل بوده و سپس به سلاله‌اى از آب مخصوص تبديل شده تا فرزندانش پديد آيند و سپس خلقت اين نوع ، يعنى خود آدم و فرزندانش ، به وسيله صورتگرى و نفخ روح پايان يافته است .\r\nالبته اين توجيه درستى است كه قابل انطباق با لفظ آيه است و لازم نيست كه ما جمله « ثم جعل نسله من ماء مهين » را بر انواع متوسط بين خلقت از گل و بين تسويه و نفخ روح بگيريم و نكره بودن « سلاله » نيز هيچ مستلزم عموميت نيست ، چون اگر شنيده‌ايد كه نكره عموميت را مىرساند ، در جايى است كه در سياق نفى باشد ، نه در سياق اثبات و سياق آيه مورد بحث ، سياق اثبات است .\r\nالبته براى اثبات فرضيه تطور ، به آيات ديگرى از قرآن نيز كه مربوط به خلقت انسان است استدلال كرده‌اند كه توضيح و بيانش نظير بيان‌هايى است كه گذشت و جوابش هم از جواب‌هاى ذكر شده روشن مىشود و نيازى به نقل آن‌ها و اطاله كلام به جواب از آن‌ها نيست .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n\r\n3 . جهان تكامل از ديدگاه قرآن\r\n1 . آيا جهان از ديدگاه اسلام در حال تغيّر و تحول است ؟\r\n2 . آيا اين تحولات طبق اصول مشخص و لايتغيرى است يا اين كه شامل حال خود قوانين هم مىشود ؟\r\n3 . آيا از آغاز پيدايش جهان ، حركت جهان سير تكاملى داشته است ؟\r\nچنان چه علم مىگويد : نزديك به ده ميليارد سال قبل اولين اتم جهان به نام « هيدروژن » شكل گرفت و قبلًا جهان حالت گاز پراكنده‌اى را داشت ، ولى روز به روز پيچيده‌تر و متراكم‌تر شد تا اين كه ترتيب كهكشان‌ها ، سيارات ، منظومهء شمسى ، زمين ، مراحل چهارگانهء زمين ، حيات ، تكامل حيات و انسان به وجود آمد .\r\n4 . آيا در به وجود آمدن هر مرحله از تكامل ، قوانين جديدى بر جهان اضافه شده ، همانند قوانين شيميايى كه پس از پيدايش مواد آلى به وجود آمد يا قوانين مربوط به حيات كه پس از حيات شكل گرفت ؟\r\n5 . آيا تضاد عامل تكامل است در تمام جهان از اتم تا انسان ؟\r\n6 . آيا جوامع بشرى از پيدايش تا كنون آهنگ تكاملى داشته‌اند ؟\r\n7 . عوامل مهم تكامل جوامع بشرى چيست ؟\r\n8 . آيا تكامل بشر فقط در علم بوده يا در همهء زمينه‌ها ؟\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nپاسخ‌ها\r\n1 . وجود تغيّر و تحول در اجزاى جهان مشهود ، بديهى و غير قابل انكار است و قرآن كريم در همهء اجزاى جهان تغيّر و تحول را اثبات مىفرمايد :  « ما خَلَقَ اللَّهُ السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ وَ أَجَلٍ مُسَمًّى » ،  « 1 » و آيات قرآنى در اين مضمون بسيار است و عموماً دلالت دارند بر اين كه هر پديده‌اى از واقعيت‌هاى جهان آثارى دارد و هدفى را تعقيب مىكند كه كمال آن است و هم اجل و سررسيدى دارد كه با تحقق آن تركيبش منحل گرديده و به سوى اجزاى اصليش تجزيه شده و مركب رهسپار عدم مىشود .\r\n2 . طبق نظر قرآنى نظامى كه در عالم حكومت مىكند و قوانينى كه اجزاى آفرينش پيروى آن‌ها را دارند ، روش و سنت خدايى است و سنت خدايى يك نواخت و غير قابل تغيير و قوانين حاريه در آن استثنا ناپذير مىباشد :\r\n « فَلَنْ تَجِدَ لِسُنَّتِ اللَّهِ تَبْدِيلًا وَ لَنْ تَجِدَ لِسُنَّتِ اللَّهِ تَحْوِيلًا » .  « 2 »\r\n « إِنَّ رَبِّي عَلى صِراطٍ مُسْتَقِيمٍ » .  « 3 »\r\n3 . آيهء كريمه كه در جواب سؤال دوم ذكر شد در مورد اين سؤال قابل انطباق است .\r\nتا جهان بوده و خواهد بود ، مجموع جهان با حركت خصوصى و نظام خاص خود متوجه هدف خود و طى راه استكمال بوده و مىباشد . چيزى كه هست ، فرض ده ميليارد سال براى آغاز پيدايش جهان خالى از مسامحه نيست ، زيرا پديدهء زمان ، كميت و امتدادى است كه با حركت قائم است و از اين روى هر حركتى ، زمانى مخصوص به خود دارد و زمان معهود ما اهل زمين ، امتدادى است كه با حركت\r\n\r\n\r\n","description":"","footnote":"\r\n( 1 ) . احقاف ، آيه 3 . .\r\n( 2 ) . فاطر ، آيه 43 . .\r\n( 3 ) . هود ، آيه 56 . .\r\n","page_name":" 154 ","page_number":154},
  {"content":"\r\n\r\nشبانه‌روزى قائم است و نظر به اين كه براى همهء بشر مشهود است ، واحد مقياس گرفته شده كه با آن حركات جزئيه را مىسنجيم و حوادث را اندازه مىگيريم و قبل و بعد هر زمان ، حالت‌هايى هستند كه مقايسهء اجزاى همان زمان به همديگر به وجود مىآيند ، به هيچ وجه در بيرون از آن زمان وجود ندارند ، بنابراين اندازه گرفتن براى عمر جهان با زمانى كه با حركت دورى و انتقالى زمين به وجود مىآيد ، خالى از مسامحه نخواهد بود .\r\n4 . البته به حسب پيدايش هر حادثهء تازه و نوظهورى ، قوانين جديدى در جهان مصداق پيدا خواهد كرد و البته نه به نحوى كه سنت جاريهء خداوندى تغيير و تبعيض پذيرد . چنان كه مىفرمايد :\r\n « ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها » .  « 1 »\r\nو نيز راجع به توسعهء جهان مىفرمايد :\r\n « وَ السَّماءَ بَنَيْناها بِأَيْدٍ وَ إِنَّا لَمُوسِعُونَ » .  « 2 »\r\n5 . آنچه از لابه‌لاى آيات قرآنى كه آفرينش اشياء را توصيف مىكند در مىآيد ، اين است كه عامل تكامل اشياء از اتم گرفته تا انسان حركات طبيعى و ذاتى اشياء مىباشد .\r\nچنان كه در آفرينش انسان مىفرمايد :\r\n   « الَّذِي أَحْسَنَ كُلَّ شَيْءٍ خَلَقَهُ وَ بَدَأَ خَلْقَ الْإِنْسانِ مِنْ طِينٍ * ثُمَّ جَعَلَ نَسْلَهُ مِنْ سُلالَةٍ مِنْ ماءٍ مَهِينٍ * ثُمَّ سَوَّاهُ وَ نَفَخَ فِيهِ مِنْ رُوحِهِ وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ » .    « 3 »\r\nآيات زياد ديگرى در قرآن كريم در همين موضوع انسان و ساير پديده‌هاى جهانى هست . و در آياتى نهايتاً حركت را رجوع به سوى خداى متعال و لقاى او معرفى فرموده :\r\n\r\n\r\n","description":"","footnote":"\r\n( 1 ) . بقره ، آيه 106 . .\r\n( 2 ) . ذاريات ، آيه 47 . .\r\n( 3 ) . سجده ، آيه 9 . .\r\n","page_name":" 155 ","page_number":155},
  {"content":"\r\n\r\n « يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ » ؛  « 1 »\r\n « وَ لِلَّهِ مُلْكُ السَّماواتِ وَ الْأَرْضِ وَ ما بَيْنَهُما وَ إِلَيْهِ الْمَصِيرُ » .  « 2 »\r\nو به طور كلى آغاز پيدايش اشياء از خدا و رجوع آن‌ها با استكمال ، به سوى خدا مىباشد :\r\n « اللَّهُ يَبْدَؤُا الْخَلْقَ ثُمَّ يُعِيدُهُ ثُمَّ إِلَيْهِ تُرْجَعُونَ » .  « 3 »\r\n6 . مقتضاى آياتى كه در جواب گذشت ، اين است كه بشر به حسب طبع بشرى پيوسته آهنگ تكامل را داشته و خواهد داشت . . . .\r\n7 . از نظر دين ، انسان موجودى است داراى حيات جاويد ( با مرگ نابود نمىشود ) و سعادت ابدى وى كه صورت استكمال وجوديش مىباشد در ايمان و عمل صالح است كه شامل رشد و نمود واقعى و سير ارتقايى نفسش مىباشد :\r\n  « إِنَّ الْإِنْسانَ لَفِي خُسْرٍ * إِلَّا الَّذِينَ آمَنُوا وَ عَمِلُوا الصَّالِحاتِ » .   « 4 »\r\nو به عبارت ديگر ، پذيرفتن اعتقادات حقه كه موجب قرب خداست و عمل صالح كه تثيبت كننده و حافظ اعتقاد است :\r\n « إِلَيْهِ يَصْعَدُ الْكَلِمُ الطَّيِّبُ وَ الْعَمَلُ الصَّالِحُ يَرْفَعُهُ » .  « 5 »\r\n8 . از نظر دين ، كمال انسان كامل در وجود اوست و در همهء زمينه‌ها و خواص وجودى اوست و در عين حال توأم با علم است . در آيات كريمهء قرآنى وصف آخرين مرحلهء كمال او به طور مبسوط آمده و جامع‌ترين كلمه در وصف حال او اين آيهء كريمه است :\r\n « لَهُمْ ما يَشاؤُنَ فِيها وَ لَدَيْنا مَزِيدٌ » .  « 6 »\r\n\r\n\r\n","description":"","footnote":"\r\n( 1 ) . انشقاق ، آيه 6 . .\r\n( 2 ) . نور ، آيه 42 . .\r\n( 3 ) . روم ، آيه 11 . .\r\n( 4 ) . عصر ، آيه 3 . .\r\n( 5 ) . فاطر ، آيه 11 . .\r\n( 6 ) . ق ، آيه 35 . .\r\n","page_name":" 156 ","page_number":156},
  {"content":"\r\n\r\nآيات كريمه كه در خلال اين بحث‌ها وارد كرديم ، در اثبات مطالب گذشته كافى مىباشد ، ولى به واسطهء اين كه حال اين بنده مساعد نبود ، از توضيح مداليل آيات خوددارى شد . ممكن است براى روشن شدن كيفيت دلالت آيات ، به تفسير الميزان مراجعه شود .\r\n\r\nتطور و تكامل\r\nاز مسئلهء تطور و تكامل سؤال فرموده بوديد :\r\n1 . بايد دانست كه مسئله تطور و تكامل اگر هم اثبات شود تنافى و برخوردى بااصول معارف اسلامى ندارد . مثلًا اگر انسان تكامل يافتهء يك حيوان ديگر باشد ، از اين راه به وجود آيد ، باز خدا همان خداى آفريدگار است و موجودات امكانى از راه احتياج وجودى به آفرينش وى نيازمند هستند و خودشان خود رابه وجود نياورده‌اند و به طور تصادف يا اتفاق موجود نشده‌اند و ادله‌اى كه از راه علت و معلول به وجود خدا اقامه شده در استحكام خود باقى هستند . در اين صورت چون حقانيت دين قطعى و برهانى است ، بايد ظواهرى ازدين كه صورتاً مخالف با تكامل است طورى معنا شود كه تناقض رفع شود .\r\nبنابر آنچه گذشت نبايد احتمال تطور و تكامل باعث يك سلسله خطورهاى نفسانى نامطلوب شده به انسان رنج دهد . از طرف ديگر ادله‌اى كه دانشمندان علوم طبيعى براى تطور و تكامل اقامه كرده‌اند عمده يا همه‌شان مبتنى بر حدس مىباشد ، يعنى دانشمندان نامبرده از راه تشريح تطبيقى حيوانات جاندار و مقايسهء جنين‌هاى آن‌ها با همديگر و آثار حفرى كه نشان مىدهد : پيدايش حيواناتى كه وجودشان بسيطتر است متقدم‌تر از حيواناتى است كه وجودشان عميق‌تر و كامل‌تر است .\r\nو اين كه تدريجاً در صفات و اعضاى حيوانات تغيراتى رخ داده ، حدس زده‌اند كه حيوانات به عنوان جهش از نوعى به نوع ديگر متبدل و منتقل شده‌اند . مثلًا انسان اولى\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nفكر و تعقل نداشته ، ولى بچه يكى از آن‌ها جهش كرده و به انسان كنونى متفكر و عاقل متبدل گرديده و به شكل نوعى جديد پيدا شده و نسل گذاشته است . . . .\r\nو اين حدسى است غير يقين ( بىاين كه اين تبدل مشاهده شود ) زيرا از راه تفكر فلسفى اين احتمال است كه ماده عمومى بواسطهء اختلاف احوال ، استعدادهاى مختلف و متشابه در قطعات جدا جداپيدا كرده و صورت‌هاى نوعى مختلف به دست آورد ، بىاين كه نوعى نوع ديگرى را بزايد و از انسان اولى بىفكر يا از ميمون انسانى متفكر به وجود آيد .\r\nو هم‌چنين ممكن است به واسطه تبدل استعدادها صفات يا اعضا حيوانى بدون تغيّر نوعيت در بواحق و خاصيت‌ها متغيّر شود .\r\n2 . مربوط به ناسخ و منسوخ قرآن كريم سؤال نموده بوديد : كه چرا قرآن بعضى از دستورهاى قبلى پيامبر صلى الله عليه و آله را نفى و يا چرا پيامبر صلى الله عليه و آله بعضى از احكام قرآنى را عوض مىكند ؟ و به حكم  « وَ ما يَنْطِقُ عَنِ الْهَوى »  اين تضاد چه معنا دارد ؟ اگر جواب اين است كه مصلحت حكم منسوخ ممدود است نه هميشگى و آن مصلحت محدود و كدام است ؟ و با همه اين‌ها آيا آيات منسوخه كه احكام آن‌ها ديگر قابل اجرا نيست زايد نيستند ؟ و نبايد از قرآن حذف شوند ؟ زيرا ديگر به كار نمىآيند ؟\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nبحث و توضيح درباره خلقت انسان « 1 »\r\n\r\nبحث و توضيح\r\nعلامهء ارجمند جناب آقاى سيد محمد حسين طباطبائى - مدظله - در جلد 16 از تفسير الميزان « 2 » بحثى ، تحت عنوان « كلام فى كينونة الانسان الاولى » ضميمه فرموده‌اند . اين گفتار با آن كه تصريحى در آن نيست ، ارتباط تام با مطالبى كه در زمينهء تكامل موجودات زنده در كتاب خلقت انسان بحث شده است ، دارد .\r\nاستاد محترم ، در مقاله مزبور با نزاكت و بزرگ منشى كه از خصايص اخلاقى ايشان است ، بحث‌ها و نتيجه‌گيرىهايى كه در بخش دوم كتاب خلقت انسان راجع به « پيوستگى نسلى » موجودات زنده و تكامل آن‌ها تا آفرينش انسان ، گرديده است تأييد نفرموده و تلويحاً آن را مردود دانسته‌اند .\r\nچون به نظر رسيد كه ممكن است مطالب بحث شده در بخش دوم كتاب خلقت انسان ناقص و يا نارسا بوده و از اين جهت مورد ايراد جناب آقاى طباطبائى قرار\r\n\r\n\r\n","description":"","footnote":"\r\n( 1 ) . دكتر يدالله سحابى . .\r\n( 2 ) . ترجمه كامل اين بحث علامه طباطبائى تحت عنوان « خلقت انسان نخستين » در بخش قبلى نقل شده تاعلاقمندان ، نيازى به مراجعه به اصل تفسير الميزان نداشته باشند . .\r\n","page_name":" 159 ","page_number":159},
  {"content":"\r\n\r\nگرفته باشد ، لذا در دى ماه 1348 كتابچه‌اى در 30 صفحه در توضيح و پاسخ به ايرادات معظم‌له منتشر شد .\r\nتوضيحات مزبور هرچند كه مكمل كتاب خلقت انسان است ، اما چون در پاسخ به ايرادات خاصى مىباشد ، نمىتوانست در متن كتاب قرار بگيرد و اگر قرار مىگرفت ، محتاج تفصيل بيشتر و رعايت ملاحظات ديگر بود ، از اين جهت ناگزير گرديد كه فعلًا در چاپ سوم كتاب خلقت انسان توضيحات مذكور در كتابچهء منتشر شده را ، تحت عنوان « بحث و توضيح اضافى » ضميمه نمايد .\r\n1 . جناب آقاى طباطبائى در صفحهء 269 از جلد 16 تفسيرالميزان و چند سطر بعد ، چنين متذكر شده‌اند :\r\n« ظاهر قريب به تصريح آيات قرآن ، دلالت بر اين دارد كه بشر امروزى از نسل دو نفر زن و مرد معينى هستند و مرد در قرآن به آدم ناميده شده است . آن مرد و زن از پدر و مادرى به وجود نيامده ، بلكه از خاك يا گل يا گل پخته و يا از زمين پديد آمده‌اند :\r\n. . . هما غير متكونين من أب و ام بل مخلوقان من تراب أو طين أو صلصال أو الأرض . . . .\r\nتوضيح : در هيچ جا از قرآن ، آيه و يا جمله‌اى وجود ندارد كه به تصريح و يا به تلويح اساسى دلالت بر خلقت مستقيم و پديد آمدن آدم و زوجه‌اش از خاك و گل . . . .\r\nداشته باشد . چنين تصريح اصلًا راجع به آدم ، كه در چندين جا نامى از او برده شده ، وجود ندارد . مثلًا هيچ‌گاه نفرموده است « خلق آدم من طين » ! چه رسد به زوجه‌اش كه در قرآن نامى از او برده نشده و از خلقت و تربيتش معرفى به عمل نيامده است و چنان‌كه در كتاب خلقت انسان به تفصيل بحث شده ، لفظ « انسان » كه راجع به ابتداى خلقت او از گل و خاك . . . در قرآن ذكرى به ميان آمده ، لفظ عام است و نمىتوان آن را از نظر مفاهيم مورد بحث با كلمه آدم كه اسم خاص است ، يكى دانست و از آن نتيجه‌اى براى خلقت مستقيم آدم از گل و خاك گرفت .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n2 . در همان صفحه ( 269 ) چنين فرموده‌اند : « . . . مسئله چگونگى خلقت اوليه انسان از ضروريات دين نيست . . . . »\r\nظاهراً و در نظر اول ، همين‌طور است كه فرموده‌اند و اصطلاحاً اطلاع بر چگونگى ابتداى خلقت انسان از ضروريات دين نمىباشد ، اما وقتى راجع به خلقت انسان تعبيراتى از قرآن بشود كه با هيچ يك از موازين علمى ولو ساده‌ترين و قطعىترين شكل آن منطبق نباشد ، با توجه به آن كه قرآن بزرگ‌ترين مروج علم و فكر علمى است و باز با توجه به آن كه دشمنان دين و معاندان اسلام كوشش‌ها دارند كه خرج دين و بنابراين قرآن را از علم جدا ساخته و حتى دين را مانع پيشرفت علم معرفى كنند و موجب عقب ماندگى و انحطاط فكرى جلوه دهند و باعث مىشوند كه جوانان تحصيل كرده و بىخبر هم فريب اين اغواها را خورده ، به معنويات پشت پا زده و راه بىدينى پيش گيرند ، اگر ما هم به بحث و تحقيق علمى راجع به خلقت انسان اهميتى نداده و همان عقايد اساطيرى و اسرائيليات را در تفسير آيات مربوط قرآن مؤثر قرار دهيم ، آيا حربه‌اى به دست دشمنان دين نداده و به منظور ناپاك آنان كمك ننموده‌ايم ؟ و آيا با چنين تعبيرات ، دانشمندان و دانشجويانى را كه با علوم تجربى سروكار دارند و به نظم آثار طبيعى و استقرار و استمرار قواعد عليت و پيوستگى و تكامل تدريجى در عالم مخلوقات پيوسته برخورد داشته و از اين اصول در اكتشافات جديد علمى استفاده‌ها مىكنند ، اقلًا نسبت به قرآن كه چراغ راه علم و فضيلت است ، بىاعتنا نمىسازيم ؟\r\nضمناً بىمناسبت نيست كه در همين جا متذكر شويم ، مطالبى را كه در كتاب خلقت انسان راجع به آفرينش انسان و آدم مورد بحث و اظهار نظر قرار داده‌ايم ، مطلقاً به استناد نتايج علمى روز نيست و هرگز نخواسته‌ايم بيان اعلاى قرآن را در تأييد اطلاعات علمى متغير روز قرار دهيم ، بلكه همان‌طور كه در مقدمهء\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nكتاب مزبور « 1 » اشاره شده است ، كوشش نموده‌ايم تا حقايق قطعى از علوم زيستى را تا اندازه‌اى كه به آن دسترسى داشته‌ايم ، وسيله و يا مفتاحى براى امكان بررسى دقيق‌تر و دريافت بيشتر از آيات قرآنى ، قرار دهيم و آنچه در آن كتاب نتيجه‌گيرى و اظهار نظر شده ، جز از مفاهيم كلمات و سياق عبارات و مخصوصاً استفاده از مضامين مشابه و هم‌مضمون ديگر ، نبوده و در اين يادداشت هم غير از تبعيت از همان روش ، اظهار نظرى نمىكنيم .\r\n3 . باز در همان صفحه ( 269 ) ، علامه طباطبائى بعضى گفته‌ها و نظريات راجع به ابتداى نسل بشر از قبيل نظريه نوعى بودن مفهوم كلمهء آدم و يا نظريه راجع به اتصال انسان و ميمون‌ها را فهرست‌وار و به شكل استفهام ذكر نموده‌اند ، اما توضيحى دربارهء آن‌ها نداده‌اند و قاعدهء بحث ما هم راجع به اين نظريات موردى نخواهد داشت ، مع‌ذلك براى رفع هرگونه ابهام و سوء تفاهم به جاست كه به طور قطع گفته شود كه نظريه نوعى بودن مفهوم كلمه آدم در قرآن ، بر خلاف منطوق آيات مربوط و بر خلاف موازين ادبى آن آيات است و نتيجهء عقل پسندى هم از تمسك به اين نظريه حاصل نمىشود و راجع به اتصال مستقيم نسلى از انسان به بوزينگان ، چنان كه در كتاب خلقت انسان توضيح كافى داده شده است ، فرضيه‌اى بيش نيست و هرگز به ثبوت علمى نرسيده است و ما هم به چنين نظريات اعتقادى نداريم و بنابراين ، لزومى به بحث و توضيح بيشتر درباره آن فعلًا نخواهد بود .\r\n4 . در صفحه 270 ، از جمله نقل قول‌هايى كه علامه راجع به ابتداى خلقت انسان نموده‌اند ، چنين نوشته‌اند :\r\n\r\n\r\n","description":"","footnote":"\r\n( 1 ) . خلقت انسان ، ص 7 - 12 . .\r\n","page_name":" 162 ","page_number":162},
  {"content":"\r\n\r\n« . . . سلسله توالد و تناسل بشرى با اتصال به آدم و زوجه‌اش قطع مىشود و اين دو نفر از زمين و بدون پدر و مادر تكوين يافته‌اند . . . . » و سپس تصريح فرموده‌اند : « . . .\r\nظاهر آيات قرآن دلالت بر همين صورت اخير دارد كه نسل حاضر بشرى به آدم و زوجه‌اش كه متكون از زمين و از غير از پدر و مادر هستند ، منتهى مىشود . »\r\nاگر تصريح اخير آقاى طباطبائى نمىبود ، نقل قول در سطور اول و دوم صفحه 270 هم مثل اقوال منقول در صفحه قبل جوابى نمىداشت ، ولى با تأييدى كه فرموده‌اند بايد در تعقيب آنچه در شماره 1 همين يادداشت‌ها ذكر شده است و در تكرار آن تأكيد كنيم كه در تمام قرآن آيه و يا جمله و يا كلمه‌اى ، در بيان آن كه زوجه آدم چگونه خلق شده است ؟ وجود ندارد و راجع به خود آدم هم با آن كه در چندين جا در قرآن تذكراتى راجع به وى شده است ، مع‌ذلك آيه و يا جمله‌اى ديده نمىشود كه مبين پيدايش مستقيم و بلافاصله او ، از خاك و گل باشد و بنابراين ، گفتار آن كه « ظاهر آيات قرآن دلالت بر تكوين بىواسطه آدم و زوجه‌اش از خاك و زمين دارد » گفتار استوارى نمىباشد .\r\n5 . علامه در صفحه 270 چنين مرقوم فرموده‌اند :\r\n« . . . آيات قرآنى ، چگونگى خلقت آدم را از زمين بيان نداشته است و معلوم نيست كه آيا در خلقت انسان علل و عوامل خارق‌العاده‌اى وجود داشته ؟ و آيا آفرينش او از جانب خداوند آنى و بدون مهلت بوده ، يعنى جسم او مستقيماً از گل ساخته شده و سپس داراى روح انسانى گرديده و يا انسان كامل نتيجه تبديل‌هايى است كه در طول ازمنه با ظهور استعدادى بعد از استعداد ديگر و صورتى بعد از صورت ديگر ، پديد آمده است ؟ . . . . »\r\nبلى در قرآن هيچ قيد وتصريحى كه خلقت آدم تحت علل و عوامل خارق‌العاده و يا خلقت آنى از گل و . . . صورت گرفته باشد وجود ندارد ، اما اگر آقاى طباطبائى بگويند كه در قرآن راجع به تبديل و تغييرهاى تدريجى تحت ربوبيت الهى كه منجر به پيدايش انسان و آمادگى تدريجى او براى دريافت نفحه‌اى از روح الهى - آدم ذى علم و مسجود ملائك - بيانى وجود ندارد جاى تعجب خواهد بود ، اگر چنين است\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nپس آيات : 11 اعراف و 26 تا 29 سوره حجر و 11 تا 13 سوره مؤمنون و 7 تا 9 سوره سجده و 1 تا 3 سوره شريفه دهر و بسى آيات متفرق ديگر ناظر به چه امرى است ؟\r\nآنچه محقق و بىترديد مىباشد ، اين است كه آيات مزبور مبين پيدايش انسان و آدم در نتيجه علل و عوامل خارق‌العاده و يا آفرينش عادى نمىباشند .\r\nو اما اين كه اين قبيل آيات در بيان خلقت تدريجى و تكاملى موجودات تا انسان ذى شعور و بستگى او به ساير مخلوقات زنده و غير زنده هست يا نيست ، من باب اجتناب از تكرار و خوددارى از اطناب بىمورد كلام ، بهتر آن است كه از خواننده محترم تقاضا كنيم تا به متن بخش دوم از كتاب خلقت انسان مراجعه‌اى بفرمايند .\r\n6 . جناب آقاى طباطبائى در سطور 11 تا 19 از صفحه 270 جلد 16 تفسير الميزان آيه 59 از سوره شريفه آل عمران :  « إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ »  را دليل بر آفرينش مستقيم آدم از خاك ذكر نموده‌اند و خوانندگان محترمى كه كتاب خلقت انسان را ملاحظه فرموده‌اند ، مىدانند در آن‌جا بحث نسبتاً مفصلى راجع به آيه مزبور صورت گرفته و نتيجه‌گيرى كه از آن شده ، برعكس نظر آقاى طباطبائى در پيوستگى آدم به نوع بشر همزمان و پيش از او بوده است .\r\nآقاى طباطبائى در ابتداى بحث ، راجع به آيه 59 آل عمران متذكر شده‌اند ، اين آيه در جواب نصاراى نجران است كه ادعاى فرزندى خدا را براى عيسى عليه السلام داشته‌اند .\r\nالبته اين تذكر صحيح است و ما هم در كتاب خلقت انسان يادآور بوده‌ايم كه بيان آيه 59 براى نجرانىها به تناسب اطلاعاتى كه ايشان از خلقت آدم داشته‌اند ( اطلاعات مأخوذ از تورات تحريف شده زمان خودشان ) مقنع بوده و شايد بعد از اين بيان و احتجاج ، قبول نمودند كه مسيح بن مريم عليهما السلام فرزند خدا نيست و مىتوانند تصور بشرى و بستگى به بشر ، درباره او داشته باشند .\r\nتذكر آقاى طباطبائى در مستفاد بودن آيه 59 ، هنگام گفت‌وگو با نصاراى نجران ،\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nصحيح است ، اما به دلايل ذيل كه مشروح‌تر آن‌ها در كتاب خلقت انسان است ، بيان آيه مزبور را نمىتوان شاهد و دليلى براى خلقت مستقيم آدم از خاك و گل دانست و درست برعكس ، مضمون اين آيه ، خلقت با سابقه و پيوسته آدم را به ساير انسان‌ها و آمادگى تدريجى او را تا برگزيدگى ، مىتوان دريافت كرد :\r\nاولًا : آقاى طباطبائى در سطور 16 تا 19 صفحه 270 متذكر شده‌اند : « اگر مراد از خلقت آدم ، انتهاى آفرينش او از خاك مثل ساير متكونين از نطفه‌ها باشد ، در اين صورت خصوصيتى براى آدم نخواهد بود تا بتوان عيساى بدون پدر تولد يافته را ، با وى قياس كرد و در اين صورت معناى آيه ( آيه 59 ) بنفسه فاسد مىشود . . . » .\r\nاگر با چنين تعبير ، خللى به مفهوم آيه وارد مىشود ، آيا با تصريحاتى كه آقاى طباطبائى در سطور گذشته از مقاله خود نموده‌اند و « آدم و زوجه او را پديد آمده از خاك و از غير پدر و مادر » متذكر شده و چنين آدم تصورى را در آيه 59 سوره آل عمران طرف تشبيه با مسيح مادر دار قرار داده‌اند ، معناى آيه مزبور فاسد نمىشود ؟ !\r\nقرآن براى هيچ پيغمبرى مثل عيسى عليه السلام مقيد به ذكر نام مادر و بعضى از انساب نمىباشد و براى هيچ مرسلى ، مثل مسيح بن مريم عليهما السلام طهارت مادر وى را خصوصاً در دوران‌هاى بارورى و باردارى و وضع حمل ، به دقت بيان نفرموده است . اين تصريحات براى چيست ؟ آيا جز براى آن است كه بستگى نسلى اين پيغمبر را ، به سلسله بشرى تأكيد فرمايد و ولادت اختصاصى اين فرستاده را كه بر طبق حكمتى بوده است ، از نظر بشرى غير طبيعى معرفى نمايد ؟ حال با تمام اين سوابق و تصريحات ، اگر در تفسير آيه 59 از سوره آل عمران ، آدم را كه طرف تمثيل با عيسى بن مريم قرار گرفته ، موجود مستقيم از خاك - حتى غير متولد از مادر « 1 » - بدانيم ، آيا تفسير نابجايى از آيه ننموده‌ايم ؟ !\r\n\r\n\r\n","description":"","footnote":"\r\n( 1 ) . براى توجه به آن كه بىپدر متولد شدن مسيح عليه السلام از نظر بشرى غيرطبيعى نيست خواهشمند است به توضيح ما در كتاب خلقت انسان مخصوصاً مبحث « خلقت مريم و آثارى از زندگى او » ( صفحه 159 از چاپ سوم ) مراجعه فرماييد . .\r\n","page_name":" 165 ","page_number":165},
  {"content":"\r\n\r\nثانياً : اگر به فرمايش آقاى طباطبائى خلقت آدم از خاك ، آفرينش مستقيم او از خاك و بدون پدر و مادر است و نبايد آفرينش اولين موجود يا موجودات زنده‌اى كه از خاك حاصل شده و به انسان و آدم منتهى مىشود ، به نظر آورد ، پس چرا در قسمت اخير آيه 59 ، بعد از جمله  « خَلَقَهُ مِنْ تُرابٍ »  و پيش از جمله آخر آيه ، حرف « ثم » استعمال نموده و مىفرمايد :  « خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ » ؟ \r\nاگر آفرينش آدم از خاك مقارن و مصادف و همزمان تكوين و ايجاد اومى بود ، آيا بلاغت غير قابل انكار قرآن ايجاب نمىكرد كه به جاى حرف « ثم » ، حرف « و » ، يا كلماتى كه تقارن و تطبيق زمانى را مىنمايانند ، به كار ببرد و محل آن كلمه را در جاى مناسب جمله ، قرار دهد ؟\r\nآقاى طباطبائى در صفحه 274 در مقاله مورد بحث ، با مراجعه به تفسير جزء هشتم راجع به آيه 11 از سوره شريفه اعراف و براى بىاثر ساختن مدلول تكاملى بسيار نمايان آن آيه ، چنين فرموده‌اند كه در آيه 11 اعراف حرف « ثم » عطف ترتيبى و تراخى نيست ، بلكه اين حرف به معناى « واو » است و عطف كلامى مىباشد . جواب اين تذكر ايشان در موقع بحث راجع به آيه مزبور داده خواهد شد ، اما اگر ايشان بخواهند نظر مذكور را در مورد حرف « ثم » در آيه 59 در سوره آل عمران هم عموميت دهند ، نظر و جواب ما هم همان است كه در بالا راجع به عدم تقارن خلقت ابتدايى و تكوين آدم عليه السلام متعرض شده‌ايم مگر آن كه بخواهيم - نعوذ باللَّه ، قرآن را هم مثل گفته‌هاى بشرى ، دستخوش تأثيرهاى متغير نفسانى بدانيم و دقت‌هاى اعجازآميز آن را در اداى هر جمله و يا كلمه ، در نظر نياورده و با دور شدن از مفاهيم خاصه كلمات ، تعبيراتى متناسب تصور و دلخواه خود ، از آيات قرآن بنماييم ! !\r\nثالثاً : جناب آقاى طباطبائى آيات 71 سوره ص  « . . . إِنِّي خالِقٌ بَشَراً مِنْ طِينٍ »  و 7 سوره سجده :  « . . . وَ بَدَأَ خَلْقَ الْإِنْسانِ مِنْ طِينٍ »  و امثال آن‌ها را كه به آن‌ها اشاره فرموده‌اند ، دليل بر خلقت مستقيم آدم از گل و خاك ذكر كرده‌اند ، در توضيح عرض\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nمىشود : به چه دليل كلمات « بشر » و « انسان » مذكور در اين آيات را به معناى آدم بايد گرفت و اسم عام را بدون اقتضا ( به علاوه با ايجاد ابهام ) بايد به جاى اسم خاص به كار برد ؟ و اگر به فرض تعبيرى كه راجع به اين آيات فرموده‌اند ، درست باشد ، پس درباره آيه 20 در سوره روم :  « وَ مِنْ آياتِهِ أَنْ خَلَقَكُمْ مِنْ تُرابٍ ثُمَّ إِذا أَنْتُمْ بَشَرٌ تَنْتَشِرُونَ »  و آيه 11 از سوره فاطر :  « وَ اللَّهُ خَلَقَكُمْ مِنْ تُرابٍ ثُمَّ مِنْ نُطْفَةٍ ثُمَّ . . . »  و آيه 67 از سوره مؤمن :  « هُوَ الَّذِي خَلَقَكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ . . . »  و آيه دوم از سوره انعام :  « هُوَ الَّذِي خَلَقَكُمْ مِنْ طِينٍ ثُمَّ قَضى أَجَلًا . . . »  و بسيارى از آيات ديگر ، چه مىفرمايند ؟ كه در آن‌ها با توجه به اثر حرف « ثم » بشريت و ايجاد نطفه بشرى را بعد از خلقت از خاك ، ذكر نموده و خصوصاً به نص آيه دوم در سوره شريفه انعام ، به گذشت دوران‌ها و مهلت نامعلومى را براى بشريت ( مرجع ضمير كم ) پس از خلقت او از گل اشاره فرموده است و باز اگر نظر جناب آقاى طباطبائى راجع به پيدايش مستقيم آدم از خاك ، درست باشد ، پس به مضمون آيات ياد شده در بالا و نظاير آن‌ها بايد پيدايش هر فرد بشرى را هم مستقيماً از خاك بدانيم ! !\r\n7 . علامه در آخر صفحه 270 و تمام صفحه 271 نقل قول‌هايى راجع به بعضى نظريات و فرضيه‌ها راجع به خلقت اوليه انسان از قبيل تصور آدم نوعى و منشأ نژادهاى بشرى فرموده و با توضيحى كه داده‌اند اين نظريات را رد كرده‌اند و چون ما هم به اين اقوال اعتقاد و اتكايى نداريم ، بحث راجع به آن‌ها را نيز زايد مىدانيم و نظريه راجع به انتهاى نسل انسان هم كه به نوع نزديك ديگرى ، مثل ميمون‌ها مربوط و يا از آن منفصل باشد نيز قطعيت علمى ندارد و ما هم به آن عقيده نداريم و براى رفع سوء تعبير و روشن‌تر ساختن حقايق توضيحات ذيل را بى مناسبت نمىدانيم :\r\nپس از انتشار كتاب خلقت انسان گاهى چنين مسموع مىشد كه كتاب مزبور ، در تأييد و توضيح نظريه داروين است ؟ چنين تذكرها مسلماً از طرف افرادى بوده كه يا كتاب مزبور را خود نخوانده و يا اقلًا در مقدمه بخش اول و دوم آن ، دقت كافى\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nننموده‌اند و اگر مطالعه و دقت لازم صورت مىگرفت ، چنين تشخيص و قضاوتى را در مورد آن كتاب نمىنمودند .\r\nچنان كه در مقدمه كتاب خلقت انسان متذكر شده‌ايم ، داروين يكى از معتقدان نظريه تدريجى صفات طبيعى انواع موجودات زنده و بنابراين بستگى و پيوستگى نسلى ، در انواع مزبور بوده است .\r\nدر اين نظريه داروين فرد اول نيست ، پيش از او از طرف علماى ديگر و مخصوصاً از طرف دانشمندان قديم اسلام ، اين نظريه اظهار شده بود و معتقدانى راجع به اين نظريه وجود داشته و از كجا معلوم كه داروين اساس نظريه « ترانسفرميسم » را از آنان كسب نكرده و آن را با تجربه تلفيق ننموده باشد ؟\r\nداروين در تغيير تدريجى صفات انواع و اشتقاق گونه‌هاى موجودات زنده ، اصل انتخاب طبيعى به وسيله قانون تنازع بقا را مؤثر دانسته است و او موجودات زنده را از نظر پيوستگى نزديكى ، كه به تصور او ، با هم داشته‌اند ، تقسيم‌بندى كرده و در يادداشت‌هاى جديدترش ، انسان و ميمون‌ها را از يك ريشه نسلى ذكر نموده است .\r\nتقسيم‌بندى طبيعى موجودات كه داروين از نظر اتصال نسلى آن‌ها كرده است ، امروزه قطعيت علمى ندارد و علتى را هم كه او در تغيير تدريجى انواع مؤثر مىدانسته كاملًا مورد تأييد و اتفاق نمىباشد .\r\nچنان كه در مقدمه كتاب خلقت انسان هم متذكر شده‌ايم ما اتكايى به نظريه داروين نداشته و راجع به « بستگى نسلى » انسان به نوعى ديگر از حيوانات و يا تأثير عللى كه او در تغيير تدريجى انواع ذكر نموده سخنى به ميان نياورده‌ايم . آنچه در كتاب مزبور مورد بحث و اثبات است پيوستگى و اتصالى است كه در كليه مخلوقات الهى وجود دارد و خلقت انسان هم از اين اصل و قاعده خارج نمىباشد .\r\nخلقت تدريجى موجودات و پيوستگى و تكامل آن‌ها يكى از اصول مسلّمه نظام\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nكائنات است و همان‌طور كه در بالا اشاره شد ، داروين مبتكر اين تشخيص نيست و ما هم عقيده خود را با نظريه او تحكيم نكرده‌ايم .\r\nبه نظر ما ملهم اصل پيوستگى مخلوقات و آفرينش تدريجى و تكاملى موجودات ، قرآن در اعلا درجات است كه اين مقصود را به بيان گوناگون ذكر فرموده و در هر بيان رازى از اين حقيقت را نمايان ساخته است .\r\nدر مطالعه قرآن درباره خلقت موجودات دو اصل كلى را دريافت مىكنيم :\r\nيكى ، پيوستگى تمام سلسله موجودات است كه هر خلقتى در زمينه موجود قبل آفريده شده و تحت تأثير ربوبيت عظمى راه تكامل جسمى و سپس روحى را پيموده است .\r\nعلوم تجربى امروز هم كه با توسعه فراوان ، حقايق بسيارى از خواص طبيعى مخلوقات را مكشوف ساخته ، جز در تأييد همين اصل اصيل و الهام‌بخش قرآن نمىباشد و نتايجى كه از مطالعات علوم زيستى حاصل شده ، جز بر قبول « پيوستگى نسلى » همه جانداران و وجود قوانين كلى و عمومى در ساختمان جسمى آن‌ها تكيه و قرار ندارد .\r\nاصل دوم ، برگزيدگى آدم از ميان انسان‌هاست كه بنا به ناموس ربوبى دستگاه آفرينش ، آدم داراى استعداد دريافت تعليمات خاص الهى گرديد و از اين راه و به وسيله او نيروى تشخيص و اختيار و عواطف نيز ضميمه و پيوند بر پيكر بشر غير مشخص آن زمان شد .\r\nايجاد فكر و آزادى كه ناشى از همان علم مكتسب از پروردگار است ، موجب تفوق آدم و آدميان نسبت به ساير موجودات و امكان ادامه و توسعه زندگى آنان به روى زمين گرديد و از طرف ديگر ازدياد مشكلات كه با توسعه محيط زندگى بروز مىكند باعث پرورش فكر و توسعه علم تكامل معنوى اولاد آدم شد ، تكاملى كه آخر آن و اصل شدن به علم مطلق ، يعنى همان علمى كه آدم را سرپيچى از امر پروردگار\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nمسجود فرشتگان قرار داد ، خواهد بود :  « يُدَبِّرُ الْأَمْرَ يُفَصِّلُ الْآياتِ لَعَلَّكُمْ بِلِقاءِ رَبِّكُمْ تُوقِنُونَ » . \r\nعلم امروز درباره برگزيدگى آدم مطالعه و تحقيقى ننموده است و با روش‌هاى علمى چيزى از اين حقيقت مكشوف نشده است و فقط قرآن است كه با بيان مطمئن و منطبق با كليه موازين عقلى و منطقى ، تكامل جسمى موجودات و انسان را از خاك و پيوند علمى و فكرى به انسان و سپس تكامل فكرى او را تا لقاى پروردگار ، روشن ساخته و مفهوم  « إِنَّا لِلَّهِ وَ إِنَّا إِلَيْهِ راجِعُونَ »  را براى ما مدلل نموده است .\r\nذكر ربوبيت پروردگار را كه در اولين آيه سوره حمد مىگوييم و الزامى كه در تكرار آن اقلًا ده مرتبه در شبانه روز داريم ، تا حدى براى تلقين به خود و توجه به اين حقيقت است كه اصل ربوبيت اعلا در كليه تحولات و اداره كائنات برقرار است و در دستگاه آفرينش هيچ پديده‌اى بدون زمينه و تعيين مقدمات مساعد صورت‌پذير نيست . « 1 » آيات بسيارى از قرآن كه در كتاب خلقت انسان و در اين يادداشت به تكرار از آن‌ها ياد و درباره آن‌ها بحث شده است ، دلالت بر اين دارند كه خلقت بشرى مسأله‌اى تدريجى بوده و آدم هم كه لابد براى ايجاد استعداد لازم در او تقديرها و زمينه‌سازىهايى در كار بوده ، از ميان افراد معاصرش برگزيده شده است و مع‌ذلك ملاحظه مىشود كه به تبعيت از سوابق ذهنى قديمى ( سوابقى كه خالى از تأثير مجعولات و اسرائيليات نبوده است ) خلقت آدم را بدون سابقه و مجسمه‌وار از گل و خاك و سپس دميدن روح زندگى در آن دانسته و او را اولين بشر يا « ابوالبشر » مىدانند !\r\nتكرار كلمه ايمان به ربوبيت پروردگار اثرهاى بزرگ تربيتى را نيز داراست ، زيرا با\r\n\r\n\r\n","description":"","footnote":"\r\n( 1 ) . و حتى معجزهء انبيا هم كه از امور غير معمول است و جز به وسيله فرستادگان خدا انجام شدنى نيست ، از موضوع‌هاى بىسابقه در ذهن اقوام هر زمان نمىباشد . .\r\n","page_name":" 170 ","page_number":170},
  {"content":"\r\n\r\nاعتقاد به آن كه در سازمان آفرينش هيچ پديده‌اى ظاهرى يا باطنى بدون مقدمه و ايجاد زمينهء مساعد صورت نمىگيرد ، پس در انجام مقاصد درونى و يا نجات از مصايب و بليات فردى و اجتماعى هم بدون كوشش و هم بدون تهيهء مقدمات و موجبات ، هر قسم توقعى به جا نخواهد بود .\r\nلاقيدى و بيكارگى و راحت‌طلبى كه از خلقيات ريشه‌دار جامعه ماست و توقع آن كه با كمترين عمل بالاترين پاداش را داشته باشيم ! بلاترديد ناشى از همين طرز فكر است كه حكمت ربوبى پروردگار را آن‌طور كه بايد متذكر نيستيم ، او را فعال ما يشاء نه به مفهوم خيرخواهى مطلق او ، بلكه به ميزان خودخواهىها و هوس‌هاى متغير خود مىدانيم ؛ ظلم مىكنيم و تن به هر نوع ستم مىدهيم ، از ارتكاب مناهى باك نداريم و در ورطهء فساد و مذلت غوطه مىخوريم ، ولى دست‌ها بر آسمان داريم تا خدا ما را از مصايب برهاند ، رفع جور از ما بنمايد ، حوايج دنيوى ما را برآورد و بهترين اجر اخروى براى ما مقدر دارد !\r\nعالمان دين و مفسران قرآن ، با دقت و موشكافىهاى جدى كه در جمله‌ها و كلمات قرآن نموده‌اند ، بسيارى از اصول و مقررات اجرايى دين را دريافت كرده و فقه اسلامى را كه معرف فطرى و علمى بودن اين دين است ، تدوين كرده‌اند و از اين راه خدمت شايسته‌اى به تحكيم مبانى شريعت نموده‌اند ، ولى شايد اين كافى نباشد .\r\nحقانيت و افتخار مذهب تشيع در اين است كه باب اجتهاد و فتوا را مفتوح ساخته تا به تناسب تكاملى كه قهراً در علم و فكر انسانى روى مىدهد ، در قرآن « تفقه » كنند و با فكر علمى درخشان‌تر سازند و ضمناً كوشش اهل دانش و تحقيق را هم در تمسك به قرآن و « تفرس » در آن بيشتر و مطلوب‌تر نمايند .\r\nدر اين حال ، اميد و آرزوى ما بر اين است كه من بعد اطلاعات قطعى علمى روز نيز براى دريافت مقاصد قرآن و تفسير آيات آن بيشتر مورد استفاده قرار گيرد تا از\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nمنبع پرفيض كتاب الهى روشنايى بيشتر براى اطلاع به اسرار كائنات حاصل شود و موجبات تكامل سريع‌ترى در فكر بشر فراهم گردد .\r\n8 . آقاى طباطبائى اظهار داشته‌اند :\r\n« اما كلام آن كه انتهاى نسل - بشر امروزى - به دو نفر از انسان مىرسد كه مجهز به فكر بوده و اين دو فرد به وسيله تولد و سپس انشعاب و تطور از نوع ديگرى از انسان ، كه مجهز به فكر نبوده منشعب شده و سپس شاخهء اصلى - انسان غير متفكر - منقرض گرديده و شاخه فرعى - انسان مجهز به فكر - بنابر قاعده تنازع بقا و انتخاب اصلح باقى مانده است ، اين كلام را همانطور كه قبلا گفته‌ايم بيان الهى در آيه :  « إِنَّ مَثَلَ عِيسى عِنْدَ اللَّهِ . . . »  و يا آنچه از معناى آيات ديگر مستفاد مىشود دفع مىكند . »\r\nاين بيان با آنچه ما دربارهء برگزيدگى آدم در كتاب خلقت انسان گفته‌ايم ، نزديك است ، ولى نه عيناً و كاملًا ، زيرا ما چنين نگفته‌ايم كه بشر امروزى از نسل دو فرد از انسان‌اند كه به كمال فكرى مجهز شده باشند . اين فقط آدم است كه به علم و فكر مجهز بوده است و استناد ما در اين مورد به قرآن مىباشد :\r\nقرآن به موجب آيهء « تعليم » « 1 » آموزش علم و بنابراين پيوند بينش و فكر را فقط براى آدم ذكر فرموده نه براى او و زوجه‌اش و به موجب آيهء « اصطفاء » « 2 » فقط آدم است كه در زمان خود برگزيده شده است و از زوجه او صحبتى نيست .\r\nآنچه از قراين دريافت مىكنيم ، زوجه آدم از انسان همزمان او بوده كه قاعدتاً استعدادهايى داشته و تحت راهنمايى و پرورش آدم نيز قرار گرفته است .\r\nاين كه آقاى طباطبائى تصريح كرده‌اند آيه 59 از سوره آل‌عمران :  « إِنَّ مَثَلَ عِيسى عِنْدَ اللَّهِ . . . »  قول مزبور را « قول پيوستگى آدم به ساير افراد بشر » رد مىكند ، به\r\n\r\n\r\n","description":"","footnote":"\r\n( 1 ) .  « وَ عَلَّمَ آدَمَ الْأَسْماءَ كُلَّها ثُمَّ عَرَضَهُمْ عَلَى الْمَلائِكَةِ فَقالَ أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ »  ( بقره ، آيه 31 ) . .\r\n( 2 ) .  « إِنَّ اللَّهَ اصْطَفى آدَمَ وَ نُوحاً وَ آلَ إِبْراهِيمَ وَ آلَ عِمْرانَ عَلَى الْعالَمِينَ »  . ( سورهء آل‌عمران ، آيه 33 ) . .\r\n","page_name":" 172 ","page_number":172},
  {"content":"\r\n\r\nموجب آنچه در صفحات پيشين شرح داده‌ايم و تكرار آن بىمورد است ، اين آيه نه فقط اتصال نسلى آدم را به نوع بشر دفع نمىكند ، بلكه ترديدى نداريم كه در تأييد آن نيز مىباشد .\r\n9 . در صفحه 272 باز به طور اجمال چنين فرموده‌اند « . . . دليلى كه از شواهد تشريح تطبيقى ، جنين‌شناسى و علم فسيل‌ها در تكامل و انشعاب تدريجى انواع موجودات اقامه شده ، از اثبات آن عاجز است . »\r\nدر توضيح اين اظهارنظر ، دو مطلب را متذكر مىشويم :\r\nاولًا : نمونه‌ها و شواهدى از علوم زيستى و زمين‌شناسى امروز را كه در بخش اول كتاب خلقت انسان براى مزيد اطلاع افرادى كه به اين قبيل مباحث آشنايى ندارند ذكر نموده‌ايم ، جزئى از كل و عشرى از اعشار مثال‌ها و مواردى است كه در هر يك از رشته‌هاى علوم مذكور به بحث گذاشته و به تجربه رسانيده‌اند و تأييدى كه از اين مباحث ، در مسئلهء تكامل و پيوستگى سلسله موجودات زنده ، مىتوان گرفت ، همانا نتايج مثبتى است كه در قسمت عملى و اجرائى علوم مزبور ، مثل اصلاح نژادهاى گياهان و حيوانات و بهداشت انسانى و يا اكتشافات زيرزمينى تحصيل نموده‌اند و هرگاه شواهد ذكر شده در بيان پيوستگى و قاربت موجودات ، نارسا و غير مؤيد بود ، چگونه به نتايج حيرت انگيزى كه مثلًا در پزشكى امروز و يا استفاده از منابع طبيعى رسيده‌اند ، و اصل مىگرديدند ؟ و يا با يك بحث فلسفى راجع به آن كه « ماده در حين استكمالش صور مختلف حيوانى را قبول نمىكند » چگونه مىتوان نتايج عملى و ملموس مذكور را ناديده گرفت ؟\r\nدر علوم طبيعى تجربى ، نظريات و فرضيه‌ها غير از قوانين و قواعد هستند ، ولى آن‌ها متغير و غير قطعى مىباشند ، اين‌ها پابرجايند و جنبه قطعى دارند . مثلًا در علوم زيستى نظريه راجع به علت يا علل مؤثر در تغيير تدريجى صفات طبيعى انواع موجودات و انشعاب يك گروه از گروه ديگر ، صورت قطعى ندارد ، اما مسئله ظهور\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nتدريجى موجودات و پيوستگى آن‌ها و وجود اصول و قوانين كلى در ساختمان جسمى آن‌ها ، از قبيل وجود محور استخوانى و عصبى ظهرى « 1 » و دستگاه گردش خون بسته در كليه حيوانات استخوان‌دار ، يك اصل و قانون كلى است و آنچه در علوم طبيعى تجربى مورد استفاده و مبناى اكتشاف و اطلاع جديد است ، همين قواعد و اصول است نه نظريه‌ها و فرضيه‌هاى تغييرپذير كه در بحث خود اشاره نموده‌اند .\r\nثانياً : چنان‌كه قبلًا هم متذكر شده‌ايم ، آن چه در كتاب خلقت انسان راجع به پيوستگى موجودات زنده تا انسان بحث و نتيجه‌گيرى شده است ، فقط با استناد به آيات قرآن است و از هيچ يك از مباحث علمى و تكاملى براى تأييد در نتيجه‌گيرى مزبور استفاده نشده است ، بنابراين اگر به فرض محال ، شواهد علوم زيستى و زمين‌شناسى در اثبات مسئله تكامل و انشعاب تدريجى موجودات نباشد ، باز ايرادى به نوشته و بحث ما در كتاب خلقت انسان وارد نخواهد بود .\r\n10 . علامه ضمن ايراد به مسائل علمى تكاملى ، توضيحاتى در ظهور نوع كامل از نوع ناقص و حيات كامل بعد از حيات ناقص و تولد فرد كامل از فرد ناقص داده‌اند كه از نظر علوم زيستى خالى از اشتباه نيست .\r\nالف ) در عالم موجودات زنده ، نوع ناقص وجود ندارد ، زيرا نبودن و يا نداشتن عضوى از جسم موجود كه عهده‌دار يك يا چند عمل حياتى بوده باشد ، باعث تعطيل عمل آن عضو و بنابراين انقطاع حيات آن فرد و يا نوع آن موجود زنده خواهد بود .\r\nبعضى از اقسام موجودات زنده ظاهراً كم عضو و حتى يك سلولى هستند . در اين انواع مسئله حيات متوقف نيست اعضا ديگر و يا همان يك سلول عهده‌دار انجام اعمال حياتى ديگر و يا تمام اعمال خواهند بود ، مثلًا پوسته حيوانات تك‌سلولى و ضمائم آن علاوه بر تأمين عمل حفاظت جسم و حركت حيوان ، عامل انجام كارهاى\r\n\r\n\r\n","description":"","footnote":"\r\n( 1 ) . مقصود ستون مهره‌ها و محور عصبى نخاعى جوف آن است كه در استخوانداران در پشت آن‌ها قرار دارد . .\r\n","page_name":" 174 ","page_number":174},
  {"content":"\r\n\r\nديگر زندگى از قبيل جذب و دفع غذا و يا تنفس حيوان نيز مىباشد . اين قبيل حيوانات يا گياهان را موجودات زنده ساده و يا كم عضو مىگويند و اقسامى را كه داراى اعضاى مفصلل‌تر هستند ، موجودات پرعضو و پرعضوتر و يا متكامل مىخوانند - مطالعه روى حيوانات و گياهان گذشتهء روى زمين هم معلوم داشته كه موجودات ساده‌تر خلقت قديم‌تر و انواع متكامل در دوره‌هاى جديدتر آفريده شده‌اند - با اين توضيح مسئله نقص و كمال به نحوى كه در مقاله اشاره شده است ، در علوم زيستى مورد بحث نيست .\r\nب ) پيدايش يك فرد از يك فرد ناقص نيز مورد بحث در علوم زيستى تكاملى نيست ، تغييرات تكاملى در تحول يك نوع به نوع ديگر است و اين تغيير به طور نامحسوس و در طول نسل‌ها صورت مىگيرد .\r\nج ) سومين موضوع كه راجع به مسائل تكاملى مذكور در مقاله نبايد بدون توضيح باشد ، مسئله حيات است . انواع موجودات از نظر تفصيل نسبى اعضاى بدن ساده‌تر و يا متكامل هستند ، ولى اصل حيات در آن‌ها شكل ساده و كامل‌تر ندارد و براى آنچه موجب زندگى موجودات زنده است ، نقص و كمالى نمىتوان تشخيص داد . از چند آيه ديگر از قرآن كه ما در كتاب خلقت انسان بحث بيشترى درباره آن‌ها نموده‌ايم « 1 » استفاده‌هايى در اين مفهوم مىتوان نمود .\r\n11 . در قسمت پايانى مقاله راجع به آيه 33 در سوره آل‌عمران  « إِنَّ اللَّهَ اصْطَفى آدَمَ وَ نُوحاً وَ آلَ إِبْراهِيمَ وَ آلَ عِمْرانَ عَلَى الْعالَمِينَ »  بحث نموده‌اند و در اين باره پس از ذكر خلاصه‌اى از گفتار ما ، راجع به اين آيه در كتاب خلقت انسان ، اجمالًا چنين فرموده‌اند :\r\n« در اين خصوص بايد دانست كه « العالمين » مذكور در آيه ، محلى به لام است و آن\r\n\r\n\r\n","description":"","footnote":"\r\n( 1 ) . مخصوصاً آيه 98 در سوره شريفه انعام . .\r\n","page_name":" 175 ","page_number":175},
  {"content":"\r\n\r\nافاده عموم مىدهد و بر بشر تا روز قيامت صدق مىكند ، پس آنان ( افرادى كه نامشان در آيه مذكور است ) برگزيدگانى بر جميع معاصران و آن‌ها كه بعد از آن‌ها مىآيند خواهند بود و از اين قبيل است قول پروردگار :  « وَ ما أَرْسَلْناكَ إِلَّا رَحْمَةً لِلْعالَمِينَ »  پس چه مانع دارد كه آدم از ميان اولادش ، غير از افراد مذكور در آيه ، برگزيده و اختيار شده باشد » . و بعد از تذكر راجع به اين كه ممكن است اصطفاى آدم از ميان اولاد معاصرش بوده باشد ، به طور كلى نوشته‌اند : « اگر به همان دليل كه استدلال كننده ( نويسنده كتاب خلقت انسان متذكر شده است اگر برگزيدگى آدم بر انسان اوليه تجهيز او به عقل است اين مسئله بين او و جميع بنىآدم مشترك است و بنابراين ذكر اختصاص آدم به اين صفت « تخصيص من غير مخصص » خواهد بود . »\r\nو اينك توضيحات ما :\r\nاين كه محلّا به لام بودن كلمه « العالمين » و نظر كلى از اين كلمه را به آينده عموميت داده و شامل تمام نوع بشر تا روز قيامت دانسته‌اند و با اين فرض ، مفهوم « اصطفاء » آدم را از حدود معاصران وى خارج ساخته و به آدميان بعد از آدم هم اطلاق نموده‌اند ، به دلائل ذيل صحيح نيست :\r\nالف ) اگر مفهوم عمومى بودن كلمه « العالمين » از نظر محلّا به لام بودن آن به آيندگان نيز اطلاق شود و آدم را منتخب نسبت به تمام آيندگان - غير از افرادى كه نامشان در آيه ذكر شده - بدانند ، لازم مىآيد همه افرادى كه به نام و يا « آل » در آيه از آن‌ها ياد شده است ، از نظر مقام و فضيلت يكى باشند و اگر معلوم شود كه پيغمبران مذكور در آيهء منظور ، در يك مرتبه نيستند ، مسئله « برگزيدگى » را به غير زمان « 1 » هر يك از آنان نمىتوان عموميت داد ، زيرا قاعدتاً آن كه افضل است نسبت به ديگران\r\n\r\n\r\n","description":"","footnote":"\r\n( 1 ) . و حتى در مكان ، چنان كه بعضى از انبياى بنىاسرائيل كه همزمان بودند و در محل‌هاى جدا مىزيستند منتخب ومصطفاى محيط خود بودند . .\r\n","page_name":" 176 ","page_number":176},
  {"content":"\r\n\r\nبرگزيده مىشود و چون همه اين پيغمبران برگزيده بودند ، پس بايد همتراز و در يك مرتبه از فضيلت باشند و چون به دلايل ذيل فرستادگان الهى در يك مقام نبوده‌اند ، بنابراين نمىتوان آنان را برگزيده به غير از زمان خودشان و در شريعت غير خود ايشان ، دانست .\r\nب ) اگر به فرض همه پيغمبران مذكور در آيه 33 سوره آل‌عمران ، در يك مقام و موقعيت باشند پس چه لزومى داشت كه در طول حيات بنىآدم ، پيغمبران متعدد و متوالى و مخصوصاً پيغمبران صاحب كتاب - اولوالعزم - مبعوث شوند و هر يك كتاب تازه ، كتابى كه متناسب فهم و عقول زمان بوده است ، بياورند ، از ابتدا يك كتاب و يك شريعت مدون مىگرديد و پيغمبران متوالى مثل اولياى اسلام ، مبين و شارح آن شريعت بودند و باز اگر به فرض همه افراد مذكور در آيه 33 ، هم رتبه باشند همان اشكال « تخصيص من غير مخصص » كه خود آقاى طباطبائى در بحث خود عنوان ايراد قرار داده‌اند ، پيش نمىآيد ؟\r\nج ) به نص صريح جمله‌هايى از آيات 253 از سوره بقره  « تِلْكَ الرُّسُلُ فَضَّلْنا بَعْضَهُمْ عَلى بَعْضٍ . . . »  و آيه 55 از سوره اسرى :  « وَ لَقَدْ فَضَّلْنا بَعْضَ النَّبِيِّينَ عَلى بَعْضٍ . . . »  ، فرستادگان الهى كه در ادوار زندگى انسان برگزيده شده و به راهنمايى مردم پرداخته‌اند ، همگى در يك مقام و مرتبه نبوده‌اند . اين مسئله مانند تقديرات ديگر الهى خالى از حكمت و مصلحت نيست - تكامل فكرى بشر و خلقيات اقوام كه تابعى از زمان و شرايط مكان است ، راهنمايان متناسبى را لازم خواهد داشت و هرچند كه هدف اصلى جميع انبيا يكى و آن دعوت به توحيد و تثبيت ايمان به آن است ، ولى چگونگى و ثمر دعوت آنان كه قطعاً فضيلت فردى آنان بىتأثير در آن نبوده ، متفاوت مىباشد و از همين‌جا فضيلت و « خلق عظيم » خاتم‌الانبيا را مىتوان دريافت كرد كه بدون تجهيز به معجزاتى نظير انبياى سلف ، در ابلاغ شريعت قاطعى كه بر اساس فطرت و تكامل فكرى بشر استوار است ، توفيق يافت و آن را به ثمر رسانيد .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nد ) اگر باز مفهوم عام كلمه « العالمين » به واسطه محلّا به لام بودن آن را وسيع‌تر ساخته و بخواهيم ناظر به تمام دوره بشريت ، بدانيم ، آيا مىتوانيم منكر شويم كه نوح و هر يك از پيغمبران آل‌ابراهيم و آل‌عمران در زمان خودشان از ميان قوم خود كه جسماً مثل او بودند ، برگزيده و انتخاب شده‌اند ؟ پس وقتى چنين حكم درباره هر يك از اين انبياى صادق جارى باشد ، چگونه بايد براى آدم در آيه 33 سورهء آل‌عمران كه در رديف ساير انبيا نام برده شده و اختصاص و استثنايى براى او ذكر نگرديده ، دريافت ديگر داشته باشيم و او را مخلوق از غير پدر و مادر دانسته و اصطفاى او را از ميان انسان‌هايى كه بعد مىآيند بدانيم ؟ ! و همين‌طور راجع به اين كه نوشته‌اند : ممكن است آدم از ميان اولاد خودش برگزيده شده باشد ، هرچند چنين ادعا و احتمال بسيار ضعيف است ، مع‌ذلك در جواب بايد گفت مگر نوح و انبياى آل‌ابراهيم و آل‌عمران از ميان اولاد خود به پيغمبرى برخاسته‌اند تا آدم را هم كه در بيان آيه معطوف و همتراز آنان است ، منتخب از ميان اولادش بدانيم ؟ !\r\nه ) اما اين كه در آخر اين بحث اجمالًا متذكر شده‌اند كه اگر اصطفاى آدم به واسطه داشتن عقل است ، چون بنىآدم هم عقل دارند ، پس با او اشتراك صفت خواهند داشت و از اين جهت « تخصيص من غير مخصص » حاصل مىشود .\r\nما با استناد به قرآن متذكر شده‌ايم كه مزيت و موجب برترى آدم ، علمى است كه از جانب خداوند براى فهم واقعيات  « وَ عَلَّمَ آدَمَ الْأَسْماءَ . . . »  دريافت نموده و نتيجه اين دريافت ، دارا شدن عقل و تشخيص گرديد كه به ميراث به اعقاب خود منتقل نمود .\r\nبدين وسيله است كه اولاد آدم داراى فكر شدند و در راه تكامل فكر افتادند و بنابراين ، فرق آدم و بنىآدم در اين است كه با دريافت علم از پروردگار ، داراى تشخيص و عقل شد ، اما بنىآدم با داشتن عقل و تشخيص علم دار مىشوند و از اين راه عاقبت به پروردگارشان « رجعت » مىكنند .\r\nاز طرف ديگر درجات عقل و هوش در افراد بنى آدم ، به واسطه عللى كه در وراثت\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nو ترتيب آنان وارد مىشود ، يك‌سان نيست و از اين جاست كه هادى و راهنما لازم دارند و در موقع لزوم براى آنان پيغمبر مبعوث مىشود .\r\nبنابر آنچه مذكور شد ، فرضى كه راجع به تعميم و توسعه كلمه « العالمين » در آيه 33 سوره آل‌عمران نموده‌اند و نتيجه‌اى كه از آن راجع به عدم برگزيدگى آدم از ميان بشر هم عصر خود گرفته‌اند ، درست نيست و اين كه منطوق آيه مزبور را با آيه 107 سوره انبياء  « وَ ما أَرْسَلْناكَ إِلَّا رَحْمَةً لِلْعالَمِينَ »  يكى دانسته‌اند ، مستدل نمىباشد ، زيرا در اين جا منظور كه اختصاص به يك فرد دارد با مقصود آيه 33 كه مربوط به چند نفر در ازمنهء متوالى است ، فرق دارد . مضافاً به آن كه موضوع آيه 107 سورهء انبياء رحمتى است كه با رسالت خاتم الانبياء صلى الله عليه و آله نصيب جهانيان شد و با برقرارى كتاب و سنت او ، در هر زمان آن رحمت برقرار است . اين مفهوم با منظور « اصطفاء » كه به معناى تصفيه و عصاره‌گيرى و برگزيدگى است و عام بودن مفهوم آن از زمان برگزيدگى تجاوز نمىكند ، تفاوت دارد .\r\n12 . علامه توضيحات متقابل راجع به آيه 11 از سوره اعراف :  « وَ لَقَدْ خَلَقْناكُمْ ثُمَّ صَوَّرْناكُمْ ثُمَّ قُلْنا لِلْمَلائِكَةِ اسْجُدُوا لِآدَمَ . . . » . \r\nدر صفحه 274 از جلد 16 تفسير مورد بحث اظهار نظرى در پنج سطر ( از سطر 2 تا 6 ) راجع به آيه 11 از سوره شريفه « اعراف » نموده و در نتيجه آنچه درباره اين آيه در شش صفحه از كتاب خلقت انسان بحث شده بود رد كرده‌اند . تنها دليلى نيز كه در اين ادعا ذكر نموده‌اند اين است كه حرف « ثم » مذكور در اين آيه ، دلالت بر ترتيب و تراخين دارد ، حراف مزبور مثل « و » در ترتيب كلام استعمال شده است و توضيح بيشتر راجع به اين ايراد را هم مراجعه به جزء 8 تفسير الميزان درباره آيهء 11 سوره اعراف داده‌اند .\r\nدر جلد 15 از ترجمه فارسى تفسير جزء 8 ، كه در اختيار بود در صفحه 27 آن ، نقل قولى از « اخفش » نموده‌اند كه به عقيده او حرف « ثم » در آيه مزبور به معناى حرف « و »\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nاست و بعد چنين فرموده‌اند : « زجاج بر او حمله كرده است كه اين اشتباه است ، زيرا خليل و سيبويه و جميع اساتيد ادبيات عرب گفته‌اند كه كلمه « ثم » با واو فرق دارد ، « ثم » هميشه براى چيزى است كه نسبت به ماقبل خود بعديت و تأخر داشته باشد . . . . »\r\nو بعد از مقدارى بحث و چند تمثيل ، در صفحه 28 ( جلد 15 ترجمه تفسير جزء 8 ) در قول زجاج اشكال‌ها مىكنند ، آن را قابل قبول نمىدانند و در حقيقت قول اخفش را تأييد مىكنند .\r\nآنچه آقاى طباطبائى براى رد گفته زجاج گفته‌اند ، خلاصه‌اش چنين است :\r\n« قول زجاج در صورتى درست است كه وجه مشتركى ميان اجداد و اعقاب وجود داشته باشد تا بتوان با ذكر خطاب « شما » مقصود را متوجه پدران و اجداد طرف خطاب ساخت و بنابراين ، از جمله « خلقناكم » مذكور در آيه 11 سوره اعراف و نظاير آن ، آفرينش اسلاف و اجداد طرف خطاب ( موضوع ضمير « كم » ) را در نظر داشت . اما به صرف آن كه ما فرزندان آدم هستيم نمىتوان خلقت آدم را با خلقت ما يكى دانست . . . اگر خلقت آدم و تصوير او ، خلقت بنى نوع بشر و تصوير آنان باشد ، بايد سجده بر ابناى او بوده باشد و بايد فرموده باشد : « ثم قلنا للملائكة اسجدوا للانسان » .\r\nخلاصه اجمال فوق كه در رد كردن قول « زجاج » است ، تأييد اين مسئله است كه حرف « ثم » عطف ترتيبى و تراخى نيست و نتيجه اين كه چگونگى خلقت آدم غير از بنىآدم است .\r\nاما توضيح ما :\r\nپيش از آن كه به توضيح در اين موضوع بپردازيم بىمناسبت نيست گفته شود كه تمام بحث و تمثيلى كه در مورد مذكور در فوق و از جمله حرف « ثم » و رد كردن گفته زجاج صورت گرفته ، به نظر ما ناشى از يك عقيده استوار موجود از قبل است كه خلقت آدم را ، بلافاصله از خاك دانسته‌اند و او را ابوالبشر مىدانند . چنين استنباط ، پيش از آن كه عقيده ديگرى اظهار نشده باشد ، شايد مصاب باشد ، اما اگر نظر و عقيده\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nمتفاوتى اظهار گرديد و ضعيف‌ترين احتمال صحت هم درباره آن نتوان داد ، از هر مفسر متفكر و آزادمنش نظير آقاى طباطبائى ، كه نگارنده اعتقاد و احترام به صفاى روح و روشنى ذهن ايشان دارد ، شايسته است كه عقيده سابق خويش را در تتبع و تحقيق جديد مبنا و اساس قرار ندهند ، تا تحقيق راه كمال خود را سير كند و در بيان و جلوه دادن حقيقت تأخيرى روى ندهد .\r\nالف ) اين كه فرموده‌اند : خلقت آدم با آفرينش بنىآدم يكى نيست ، به جاست پرسيده شود به كدام دليل از قرآن ؟ اگرچه مقصودشان تمسك به همان تفسيرى است كه ايشان و اغلب مفسران راجع به پيدايش مستقيم آدم از گل و خاك از آيات قرآن كرده‌اند ، با اين همه بحث و گفت‌وگويى كه راجع به غير منطقى بودن چنين تأويل كرده‌ايم ، بهتر است با طرح مجدد آن ملالتى بوجود نياوريم و اگر غير از آن موردى را سراغ دارند كه خلقت متفاوت آدم و ساير افراد بشر را تأييد مىكند ، انتظار و آرزوى خواندن يا شنيدن آن را براى رفع اشتباه خود داريم و اين كه فرموده‌اند : « اگر خلقت آدم و تصوير او خلقت بنى نوع بشر و تصور آنان باشد بايد سجده بر ابناى او بوده باشد . . . » سجدهء فرشتگان بر آدم براى خلقت جسمى او نبوده است ، اين سجده در مقابل عوالم معنوى و علمى است كه آدم از پروردگار آموخته است و ما در شماره‌هاى 8 و 11 به قدر كافى در اين خصوص توضيح داده‌ايم .\r\nاستفاده ما از آيه 11 سوره اعراف ، در بيان ابتداى خلقت انسان به فضل الهى بسيار بوده است ؛ اين بيان در شش صفحه از بخش دوم كتاب خلقت انسان توضيح داده شده است . مراجعهء به آن شايد در جواب اين قسمت از نظريات آقاى طباطبائى خالى از فايده نخواهد بود .\r\nب ) اگر آيه يازدهم اعراف در بيان نظرى است كه آقاى طباطبائى و مفسران هم‌عقيده ايشان درباره خلقت انسان ، دارند و او را ابوالبشر مىدانند ، دقت اعجازآميز قرآن كه براى هر جمله و كلمه و حرف آن و حتى تقديم و تأخير كلمات آن اسرار و\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nمقاصدى است ، اقتضا مىداشت كه آفرينش آدم را به نحوى در ابتدا و سپس خلقت و شكل‌گيرى انسان ( مفاهيم : خلقناكم ثم صورناكم ) را بيان فرمايد ، تا نظر آقاى طباطبائى و مفسران ديگر درباره خلقت خاصه و متفاوت آدم نسبت به ساير افراد بشر ، مؤيد باشد و ديگران تفسير ناصوابى در آيه به عمل نياورند .\r\nج ) اگر به فرض صحت ادعا ، حرف « ثم » در آيه 11 اعراف به معناى « و » و به عنوان عطف در كلام استعمال شده بود ، آيا بلاغت و منطق ايجاب نمىكرد كه همان حرف واو كه از هر جهت وافى به مقصود بود به كار برده شود ؟ و آيا خود آقاى طباطبائى كه از نويسندگان به زبان عربى هستند ، كلمه « ثم » را به جاى « واو » در عطف كلام به كار برده‌اند ؟ چنين اختلاف و تسامح در نوشته‌هاى ادبى اين نويسندگان نيست تا چه رسد به كلام الهى كه لغزش و هوس در آن راه ندارد و جز بر حكمت و دليل استوار نمىباشد .\r\n13 . راجع به آيات 7 تا 9 سوره سجده كه به اين بيان است :\r\n   « الَّذِي أَحْسَنَ كُلَّ شَيْءٍ خَلَقَهُ وَ بَدَأَ خَلْقَ الْإِنْسانِ مِنْ طِينٍ * ثُمَّ جَعَلَ نَسْلَهُ مِنْ سُلالَةٍ مِنْ ماءٍ مَهِينٍ * ثُمَّ سَوَّاهُ وَ نَفَخَ فِيهِ مِنْ رُوحِهِ وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ قَلِيلًا ما تَشْكُرُونَ » .   \r\nعلامه طباطبائى توضيحاتى در اواسط بحث داده‌اند كه بىتذكر نبايد گذاشت :\r\nايشان خلاصه‌اى از آنچه را كه در صفحات 120 تا 132 كتاب خلقت انسان راجع به اين آيات بحث كرده‌ايم ، بيان نموده‌اند با اين تفاوت كه منظور اصلى بحث ، به واسطه تلخيص و اختصار تا اندازه‌اى مبهم و نامعين گرديده و چون با مراجعه به آن كتاب ابهام حاصل را مىتوان مرتفع ساخت ، لذا بحث بيشتر در اين جا موردى نخواهد داشت .\r\nآقاى طباطبائى از روى قراين نوشتهء ايشان ، آيه 7 و 8 سوره شريفه سجده را در بيان خلقت مستقيم و بلافاصله آدم از گل و ادامهء نسل او را بعداً ، از كيفيت تناسلى كه در ميان انسان‌ها معمول است ، دانسته و مدلول آيه 9 را در رسيدن روح الهى ، هنگام\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nتكميل و تسويه جسمى هر فرد انسان ، اعم از آدم و يا فرزندانش ، گفته‌اند و دليلى كه بر اين مدعا ذكر كرده‌اند اين است كه معنا بايد انطباق بالفظ داشته باشد و « نكره » بودن كلمه « سلاله » افاده عموم نمىدهد ، زيرا كلمه « نكره » وقتى مفهوم عام خواهد داشت كه در سياق نفى استعمال شده باشد .\r\nتوضيح ما :\r\nبا توجه به متن آيه 9 كه در نيمه اول آن ضمير سوم شخص مفرد و در نيمه اخيرش ضمير جمع به كار برده شده و با استفاده از آيات 26 تا 29 سوره حجر « 1 » كه در همين بيان است ، شايد به سهولت دريافت شود كه در تعبير آقاى طباطبائى از آيات 7 تا 9 سوره سجده ، ربط منطقى وجود ندارد و از جمله :\r\nالف ) اگر منظور در نفحه روح الهى كه به تعبير ايشان در هنگام تكميل و تسويه خلقت هر فرد صورت مىگيرد ، ايجاد حيات و زندگى است مگر در جنين و مخصوصاً احوال اوليه جنينى كه هنوز اعضا پديد نيامده‌اند ، حيات وجود ندارد ؟ ! تغذيه - تنفس - تبديل و رشد كه در جنين كليه موجودات زنده ، بلا استثنا برقرار است ، همه از آثار حيات و با همين آثار است كه موجودات ذىروح از غير ذىروح متمايز مىباشند .\r\nب ) اگر مقصود از نفحه روح پروردگار ، پيوستن و ضميمه گشتن علم و تشخيص و فكر بر پيكر انسانى است ، به مدلول صريح آيه تعليم - سورهء بقره - و آيات مشابه ديگر ، اين پيوند جز بر آدم صفى آن هم پس از آمادگى خلقتى او صورت نگرفته و به نص قرآن ، اين ابداع در آفرينش براى بنى آدم عمومى ندارد .\r\nاما اين كه فرموده‌اند : در تفسير آيات ، معنا بايد انطباق با لفظ داشته باشد ، مصداق صريح اين ايراد بر گفتار خود ايشان است كه مثلًا در آيه 7 مورد بحث كلمه « انسان » را\r\n\r\n\r\n","description":"","footnote":"\r\n( 1 ) . متن آيات 26 و 28 و 29 سوره « حجر » از اين قرار است :  « وَ لَقَدْ خَلَقْنَا الْإِنْسانَ مِنْ صَلْصالٍ مِنْ حَمَإٍ مَسْنُونٍ *    . . . وَ إِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ صَلْصالٍ مِنْ حَمَإٍ مَسْنُونٍ * فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ »   . .\r\n","page_name":" 183 ","page_number":183},
  {"content":"\r\n\r\nكه اسم عام است ، به معناى آدم ، كه اسم خاص است و به شخص معينى اطلاق مىشود ، آورده‌اند و تعبير آيه را به مفهومى كه خود سابقه ذهنى و تصور قديمى داشته‌اند ، برده‌اند ! و درباره كلمه « سلاله » كه گفته‌اند « نكره » بودن آن چون در « سياق نفى » نيست ، مفهوم عمومى را ندارد ، لزوماً توضيح مختصر ذيل را اضافه مىكنيم :\r\nمفهوم عمومى ، به طور مستقيم از « نكره » بودن كلمه « سلاله » حاصل نگرديده ، بلكه از ابهام و غير معروف بودن آن است و مقصود اين است : سلاله‌اى كه تأمين نسل‌ها و تسليم صفات طبيعى اجداد را به اعقاب مىكند ، از انواع عصاره‌ها و سلاله‌هايى كه در حدود دانش و اطلاع بشرى است ، نمىباشد : « اين سلالهء مخصوص و مرموزى است كه وراثت طبيعى و بقاى نسل‌ها و تكامل انواع را تحت امر الهى عهده‌دار است و چنين سلاله‌اى ، به شكل يك پديده ازلى در جميع گونه‌هاى بىشمار موجودات زنده سارى است و عموميت دارد . »\r\nآقاى طباطبائى در آخر بحث خود در جزء 16 تفسير الميزان چنين نوشته‌اند :\r\n« دربارهء خلقت انسان و يا آدم به آيات ديگرى از قرآن هم استدلال شده كه جواب آن‌ها به نحو گذشته است و موجبى براى نقل و اطاله كلام نيست . » بلى ، همين‌طور كه فرموده‌اند ، راجع به آفرينش بشرى در كتاب خلقت انسان به چندين آيه ديگر از قرآن نيز استناد شده ، ولى چنان‌كه متن كتاب مزبور گويا است ، مورد بحث و نحوه استدلال از اين قبيل آيات ، غير از آياتى است كه از آن‌ها ذكرى به ميان آمده و بنابراين ايراد و يا جواب به آن‌ها هم نمىتواند به مثل آيات مذكور باشد !\r\nدر هر صورت : چون آقاى طباطبائى جواب درباره اين آيات را لازم نديده‌اند ، براى ما هم موجبى براى بحث و رفع ايراد نخواهد بود .\r\nدر خاتمه بايد معترف و متذكر شوم كه تحرير اين يادداشت‌ها برايم خالى از احساس ناراحتى و اشكال نبوده است ، زيرا با احترام عميقى كه نسبت به جناب علامه طباطبائى دارم جواب‌گويى به ايشان را به احتمال آن كه در وجود باصفايشان ، اثر\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nنامطلوب بگذارد ، دور از ادب مىديدم ، ولى چه بايد كرد ؟ چون مقاله ايشان چاپ و منتشر شده بود ، اگر سكوت مىكردم به نظر خود ، قصور در اداى حق و دفاع از عقيده و وظيفه كرده‌ام ، از اين جهت و به ناچار ، اقدام به تحرير اين مختصر نمودم .\r\nدر هر صورت : با آن كه لازمه نزاكت و احترام را در نوشته خود به كار برده‌ام ، مع‌ذلك اگر در بحث و جواب‌گويىهاى خود ، ايجاد ناراحتى نموده و يا ندانسته ترك اولى و خلاف اخلاصى كرده باشم ، صميمانه عذرخواهى مىكنم و دوام سلامت و مزيد توفيقات جناب ايشان را از درگاه الهى مسئلت دارم .\r\nبمنّه و فضله\r\nتهران : 1348 : يداللَّه سحابى\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nاشاره‌اى ديگر . . .\r\n* اين رساله را مانند اصل كتاب مرحوم دكتر سحابى دربارهء « خلقت انسان » به خواست ايشان به مرحوم استاد علامه طباطبائى تقديم داشتم و پس از مدتى از ايشان پرسيدم كه آيا پاسخى بر اين رساله جديد ، مرقوم نمىداريد ؟ در پاسخ گفتند : من نظريات خود را در تفسير الميزان گفته‌ام و تكرار آنها ضرورتى ندارد . آقاى دكتر سحابى هم ديدگاه خود را نوشته‌اند كه البته قابل بررسى و تأمل است ، ولى نيازى به تجديد پاسخ‌گويى نيست . . . .\r\nما براى حفظ « اصالت آزادى در مباحثه » بين علماى بزرگوار ، علاوه بر نقل كامل مطلب استاد علامه طباطبائى ، نظريات نقدگونهء مرحوم دكتر سحابى را در اين مجموعه نقل مىكنيم ، همان‌طور كه قبلًا نيز در مجلدات پيشين مجموعه آثار استاد علامه و نظريات استاد بزرگوار دكتر مهدى حائرى يزدى را در پاسخ و نقد نظريات استاد علامه آورده‌ايم و البته هدف يك نقاش و بررسى علمى - فلسفى - تفسيرى است و اين نوع مباحثات در طول تاريخ اسلام ، همواره بين علماى بزرگوار ، برقرار بوده است . در اين رابطه بحث كوتاهى هم در مقدمهء همين مجموعه آورده‌ام .\r\nخسروشاهى\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\n15 . اعجازاز ديدگاه قرآن\r\nويراست :\r\nعلى اكبر مهدىپور - عليرضا ميرزا محمد\r\n\r\n","description":"","footnote":"","page_name":" 187 ","page_number":187},
  {"content":"\r\n . \r\n","description":"","footnote":"","page_name":" 188 ","page_number":188},
  {"content":"\r\n\r\n\r\nاعجاز و ماهيت آن\r\nقرآن كريم در ضمن آيات « تحدّى » « 1 » و آيات بى شمار ديگر ، وجود معجزه را پذيرفته و خود را يكى از مصاديق آن دانسته است و براى اثبات آن چنين استدلال كرده است : « اگر در مورد آنچه بر بندهء خود نازل كرده‌ايم ، شك و ترديد داريد ؛ يك سوره نظير آن را بياوريد و جز خدا همهء گواهان خود را فراخوانيد ، اگر راست مىگوييد ؛ و اگر اين كار را نكرديد و هرگز نتوانيد كرد ، پس خود را از آتشى كه آتش افروزش سنگ‌ها و انسان هاست ، و براى كافران مهيا شده بازداريد . » « 2 » از آيات تحدّى قرآن استفاده مىشود كه اين كتاب ساخته و پرداختهء مغز بشر نيست ، بلكه از قدرت بى كران آفريدگار جهان نشئت يافته است . اگر كسى در انتساب آن به قدرت لايزال الهى ترديد دارد ، همهء ياران و گواهان خود را فراخواند تا دست به دست هم دهند و يك سوره نظير قرآن كريم بياورند ؛ و اگر نتوانستند چنين كارى را انجام دهند ، پس بدانند كه اين كلام حضرت پروردگار است و هيچ مخلوقى را ياراى مبارزه و مقابله با آن نيست .\r\n\r\n\r\n","description":"","footnote":"\r\n( 1 ) . تحدّى : دعوت كردن به معارضه و مبارزه . .\r\n( 2 ) . بقره ، آيات 23 - 24 . .\r\n","page_name":" 189 ","page_number":189},
  {"content":"\r\n\r\nاين دعوى قرآن كه در آيات تحدّى انجام يافته در حقيقت ، خود به دو ادعا باز مىگردد :\r\n1 . اعجاز و كارهاى خارق عادت وجود دارد ؛\r\n2 . قرآن معجزه است و يكى از مصاديق خارق عادت مىباشد .\r\nپرواضح است كه اگر ادعاى دوم ثابت شود ، ادعاى اول قهراً ثابت خواهد شد . به همين جهت ، قرآن كريم در مورد دعوى اول استدلال نكرده و فقط در مقام اثبات دعوى دوم برآمده است ، و در اين خصوص به آيات « تحدّى » استدلال نموده است ؛ يعنى همهء انس و جن را به مبارزه و معارضه با آيات بينات فراخوانده است . در نتيجه ، چون همگان از آوردن نظير آن فرو ماندند ، دعوى دوم ثابت شد .\r\n\r\nپرسش و پاسخ\r\nدر اين جا يك سؤال پيش مىآيد ، و آن اين كه چگونه ممكن است معجزه تحقق يابد ؟ در صورتى كه از لفظ معجزه پيداست كه بر خلاف روال طبيعت است ! و نيز آنچه را كه در طبيعت جارى و سارى است ، مىشكند و درهم مىريزد ! حال با اين كه مىدانيم قانون عليت و معلوليت استثنا نمىپذيرد ، و هيچ سببى از مسببش جدا نمىشود ، پس چگونه ممكن است معجزه تحقق يابد ؟ قرآن كريم اين شبهه را پاسخ گفته حقيقت امر را از دو جهت بيان مىكند :\r\n1 . اعجاز چيست ؟ و چگونه ممكن است عادت جارى در جهان طبيعت شكسته شود ؟\r\n2 . اعجاز ثابت است ، و قرآن خود يكى از مصاديق آن مىباشد ، و آن را در ضمن آيات تحدّى اثبات مىكند . « 1 »\r\n\r\n\r\n","description":"","footnote":"\r\n( 1 ) . تفسير الميزان ، ج 1 ، ص 57 و ترجمهء الميزان ، ج 1 ، ص 111 . .\r\n","page_name":" 190 ","page_number":190},
  {"content":"\r\n\r\n\r\nاعجاز از نظر قرآن\r\nترديدى نيست در اين كه قرآن وجود معجزات را پذيرفته آن‌ها را امورى خارق عادت مىداند ؛ بدين معنا كه نيرويى خارج از جهان طبيعت در تحقق يافتن معجزات دست داشته و آن‌ها را بر خلاف روال هميشگى جهان طبيعت انجام داده است . اين مقدار از معجزه را قرآن به صراحت مىپذيرد ، ولى نه به صورت كارهاى محالى كه موجب نقض ضروريات عقل گردد . متأسفانه برخى از مبتلايان به عقدهء « خود دانشمند بينى » به تلاشى بى فايده دست زده و معجزات را تأويل نموده‌اند ، شايد به خيال خام خود بتوانند هر معجزه را با يكى از مسائل علوم طبيعى تطبيق دهند . بايد گفت كه اينان انصافاً زحمت بيهوده كشيده و سخن به گزاف گفته‌اند . اينك براى روشن شدن حقيقت مطلب ، آنچه را كه از قرآن شريف دربارهء معناى معجزه استفاده مىشود ، ضمن چند فصل مىآوريم تا بىاساس بودن سخنان آن دانشمندنماها روشن گردد .\r\n\r\nالف ) قرآن قانون عليت عمومى را تصديق مىكند\r\nقرآن كريم براى حوادث طبيعى اسبابى قائل است و قانون عمومى عليت و معلوليت را تصديق مىكند ؛ عقل نيز با حكم بديهى و ضرورى خود ، اين قانون را مىپذيرد ؛ و بحث‌هاى علمى و استدلال‌هاى نظرى هم بر آن تكيه دارد ، چون آفرينش انسان براساس همين فطرت است ؛ بدين معنا كه انسان براى هر پديدهء مادى علتى مىجويد ، و بدون هيچ ترديدى حكم مىكند كه هر حادثه‌اى علتى دارد .\r\nاين حكم ضرورى عقل آدمى است ، و علوم طبيعى و ديگر بحث‌هاى علمى نيز هر حادثه‌اى را به امورى مستند مىدانند و آن‌ها را شايستهء عليت براى آن حادثه مىشناسند .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nمنظور ما از علت ، يك يا چند امر است كه هر كجا در طبيعت يافت شوند ، موجب پيدايش پديده‌اى ديگر مىگردند ؛ و ما بعد از تجربه‌هاى مكرر آن امر يا امور را علت ، و آن موجود بعدى را معلول مىناميم . مثلًا هرگاه سوختنى پديد آمده باشد ، پيش از پيدايش آن ، عواملى از قبيل : آتش ، حركت ، اصطكاك ، و نظير آن‌ها را يافته‌ايم ، كه آن آتش را علت و سوخته شده را معلول نام نهاده‌ايم ، و در اثر تجربه‌هاى فراوان به اين نتيجه رسيده‌ايم كه علت از معلول جدا نمىشود ، و معلول از علت خود تخلف نمىكند . از اين‌جا دو حكم قطعى به دست آورده‌ايم : يكى اين كه هر پديده‌اى علت مىخواهد ؛ ديگر اين كه هيچ معلولى از علت خود تخلف نمىكند ، زيرا هر دو از احكام و لوازم قانون عليت بشمارند .\r\nقانون عليت كه مورد پذيرش عقل آدمى و تكيه گاه بحث‌هاى علمى است ، از نظر قرآن كريم نيز پذيرفته شده است . قرآن كريم از حوادثى چون مرگ و زندگى ، و هم ديگر حوادث زمينى و آسمانى بحث كرده و براى هر يك به علتى استناد جسته است ؛ اگرچه در نهايت ، همه را به منظور اثبات توحيد به خدا مستند دانسته است . طبق اين بيان ، قرآن كريم به صحت قانون عليت عمومى حكم مىكند و مىپذيرد كه در هر جا سببى از اسباب پيدا شود ، و شرايط ديگر هم با آن هماهنگ باشد ، و مانعى هم جلو تأثير آن را نگيرد ، معلول آن به اذن خدا بوجود خواهد آمد . هم‌چنين هنگامى كه مشاهده كرديم پديده‌اى وجود يافته است ، مىفهميم كه قبلًا علت و عامل آن وجود داشته است .\r\n\r\nب ) قرآن امور خارق عادت را مىپذيرد\r\nقرآن كريم در عين اين كه قانون عليت را مىپذيرد ، از داستان‌ها و حوادثى خبر مىدهد كه با جريان عادى و روال معمولى جريان طبيعت سازگار نبوده و با عواملى غيرطبيعى و خارق عادت صورت پذيرفته‌اند . اين حوادث همان آيات و معجزاتى\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nهستند كه قرآن كريم آن‌ها را به عده‌اى از پيامبران ، چون : نوح ، هود ، صالح ، ابراهيم ، لوط ، داوود ، سليمان ، موسى ، عيسى ، و محمد صلى الله عليه و آله نسبت داده است .\r\nحال بايد دانست كه اين گونه امور خارق العاده - اگرچه عادت ، آن‌ها را انكار نموده بعيد مىشمارد - فى نفسه ، امور محال نمىباشند و عقل آن‌ها را محال نمىشناسد ، و نيز از نوع اجتماع نقيضين ، ارتفاع نقيضين « 1 » ، سلب الشىء عن نفسه « 2 » ، و نظاير آن‌ها نيستند ، چه آن‌ها فى نفسه محالند و امور خارق عادت از سنخ آن‌ها نمىباشند .\r\nچگونه مىتوان معجزات را از سنخ محالات دانست ؟ در حالى كه ميليون‌ها انسان عاقل - كه پيرو اديان آسمانى بوده‌اند - بدون كوچك‌ترين ترديدى آن‌ها را با جان و دل پذيرا شده‌اند ، چه اگر معجزه ، هم‌چون مثال‌هاى مزبور « 3 » ، از سنخ محالات مىبود ، هرگز عاقلى آن را نمىپذيرفت ، و با آن نبوت هيچ پيامبرى را استدلال نمىكرد ، و حتى آن را به كسى نيز نسبت نمىداد .\r\nاين امور ، نه تنها محال نيستند ، بلكه عادت طبيعت نيز آن‌ها را انكار نمىكند و چشم طبيعت هر لحظه تماشاگر مشابه آن‌ها در جهان طبيعت است ، زيرا در اين جهان پهناور ، هر لحظه زنده‌اى مىميرد ؛ مرده‌اى زنده مىشود ؛ حادثه‌اى به حادثهء ديگر تبديل مىگردد ؛ خوشىها جاى خود را به گرفتارىها مىدهند و گرفتارىها جاى خود را به خوشىها مىسپارند . بنابراين ، چشم طبيعت از ديدن اين حوادث كاملًا پر است .\r\n\r\n\r\n","description":"","footnote":"\r\n( 1 ) . اجتماع و ارتفاع نقيضين : اهل معقول گويند اجتماع و ارتفاع نقيضين محال است ؛ يعنى ممكن نيست كه امرىهم موجود باشد و هم معدوم از جهت واحد ، و يا نه موجود باشد و نه معدوم . ( فرهنگ علوم عقلى ، ص 51 ، و نيز ر . ك : نفايس الفنون ، ج 2 ، ص 469 . ) .\r\n( 2 ) . سلب الشىء عن نفسه : كلمهء سلب مرادف با نفس و مقابل با ايجاب است ، و « سلب الشىء عن نفسه » ؛ يعنى نفى چيزى از ذات خود محال است ، چنان‌كه گويند : انسان انسان نيست ، يا حيوان ناطق نيست ( فرهنگ علوم عقلى ، ص 178 ) . .\r\n( 3 ) . مراد « اجتماع نقيضين » ، « ارتفاع نقيضين » ، « سلب الشىء عن نفسه » و نظاير آن‌هاست . .\r\n","page_name":" 193 ","page_number":193},
  {"content":"\r\n\r\nتفاوت ميان روال عادى طبيعت و معجزات خارق عادت به قرار ذيل است :\r\n1 . در كارهايى كه بنا به روال عادى در جهان طبيعت انجام مىگيرد ، روابط اسباب و مسببات ، و نيز شرايط زمانى و مكانى آن‌ها را مىبينيم ؛ ولى در امور خارق عادت ، روابط اسباب را با آن امور ، و نيز شرايط مخصوص زمانى و مكانى آن‌ها را نمىبينيم ؛\r\n2 . در حوادث طبيعى ، اسباب تأثير خود را به تدريج مىبخشند ، ولى در معجزات اثر آن‌ها فورى و آنى است .\r\nدر جهان طبيعت ، تبديل شدن عصا به اژدها محال عقلى نيست ، ولى نيازمند علل و شرايط زمانى و مكانى مخصوصى است ، تا با گذشت زمان ، عصا تبديل به خاك و گياه و سپس جزء بدن يك جاندار شود ، و سرانجام دوران نطفه و علقه را پشت سر گذارده روزى اژدهايى سهمگين گردد كه بتواند همهء سحرهاى ساحران را ببلعد . البته هرگز ديده نشده كه در روال عادى بدون اين شرايط مخصوص ، عصايى تبديل به اژدها شده باشد ، ليكن در مسير معجزه نيازى به اين شرايط پيچيده و مدت دراز نيست ، زيرا « علة العلل » كه همان ارادهء خداست ، همهء آن تأثيرهايى را كه مىبايست در طول قرن‌ها انجام پذيرد ، در يك آن به كار مىاندازد و عصا را به اژدها تبديل مىكند و به وسيلهء آن بر سحر ساحران قلم سرخ بطلان مىكشد . بنابراين ، ظاهر تمام آياتى كه حال معجزات را بيان مىكنند ، حاكى از همين معناست .\r\nتصديق و پذيرش كارهاى خارق عادت ، نه تنها براى عامهء مردم كه با حس و تجربه سرو كار دارند مشكل است ؛ بلكه نظر علوم طبيعى نيز با آن مساعد نيست ، زيرا علوم طبيعى هم با نظام علت و معلول طبيعى در سطحى مشهود سر و كار دارد ، كه تجارب علمى ، فرضيه‌ها ، و آزمايش‌هاى امروزين ، حوادث را در آن سطح تعليل مىكنند . طبق اين بيان ، پذيرش امور خارق العاده - هم براى تودهء مردم و هم براى دانشمندان علوم طبيعى - مشكل است .\r\nنكتهء قابل ذكر اين است كه علت نامساعد بودن نظرها ، تنها مأنوس بودن ذهن به\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nامور محسوس و ملموس است ، و گرنه علم نه هرگز مىتواند وجود معجزه را انكار كند ، و نه آن را ناديده انگارد ، زيرا علم هر روز شاهد چندين كار خارق العاده است كه چشم و گوش جهان از اخبار آن‌ها پر است . همه روزه دانشمندان جهان كارهاى خارق العادهء فراوانى از مرتاض‌ها و جوكىها مىبينند ، و آن‌ها را در جرايد و مجلات و كتاب‌ها نيز مىخوانند . آنان چون در وجود چنين كارهاى خارق العاده ترديدى ندارند و راهى نيز براى انكار آن‌ها نمىيابند ، ناگزير به توجيه آن‌ها مىپردازند .\r\nروان‌كاوان در مقام توجيه كارهاى خارق العادهء مرتاضان گفته‌اند : « اين كارها به جريان امواج الكتريسيتهء مغناطيسى ناشناخته‌اى مربوط مىشود . » آن‌گاه فرضيه‌اى را بدين گونه مطرح ساخته‌اند : « رياضت‌ها و مبارزات نفسانى هر قدر سخت‌تر باشند ، بيشتر انسان را بر امواج الكتريسيتهء مرموز مغناطيسى مسلط مىسازند ؛ و در اين صورت انسان بهتر مىتواند در آن امواج به دلخواه دخل و تصرف كند . اين امواج در اختيار اراده و شعورى است ، و يا اراده و شعورى با آن‌ها همراه است . كسى كه بتواند اين امواج را به تسلط خود درآورد ، مىتواند تصرفات عجيبى در ماده انجام دهد و آن را به هر شكلى كه بخواهد درآورد .\r\nاين فرضيه اگر ثابت شود و هيچ اشكالى هم اساس آن را متزلزل نكند ، سر از فرضيهء جديدى در مىآورد كه تمامى حوادث پراكنده را توجيه كرده همه را به يك علت مرتبط خواهد ساخت ؛ و در اين صورت ، نظير فرضيهء « قوه و حركت » « 1 » خواهد\r\n\r\n\r\n","description":"","footnote":"\r\n( 1 ) . مراد آن است كه « سابق بر اين ، حوادث مادى را معلول وجود قوايى در اشياء مختلف مىدانستند كه با انتشار آن‌قوا ، اشياء از صورتى به صورت ديگر در مىآيند . » ( تفسير الميزان ، ترجمهء استاد مكارم شيرازى ، ج 1 ، ص 94 . ) البته ، بطلان اين فرضيه كاملًا روشن است ، زيرا قرآن كريم علاوه بر اين‌كه سببيت برخى از موجودات را براى برخى ديگر تصديق مىكند ، در نهايت ، امر همهء موجودات را به خداى تعالى نسبت مىدهد و نتيجه مىگيرد كه اسباب وجودى ، سببيت خود را از خود ندارند و در تأثير مستقل نيستند ، بلكه به مقتضاى « لا مؤثّر فى الوجود الّااللَّه » مؤثر حقيقى تنها خداست و بس ؛ چنان كه در اين آيات : ( بقره ، آيهء 284 ، نساء ، آيهء 78 اعراف ، آيهء 54 ، و حديد ، آيهء 5 ) بدان اشاره شده است . ر . ك : همين كتاب ، ذيل بند ج از بخش « اعجاز از نظر قرآن » . .\r\n","page_name":" 195 ","page_number":195},
  {"content":"\r\n\r\nبود كه در قديم بسيارى از رويدادها را با آن توجيه مىكردند .\r\nاين خلاصهء سخنان دانشمندان كنونى در توجيه معجزه و كارهاى خارق العاده است . البته ، بايد تا حدى به آنان حق داد ، زيرا نمىتوانند باور كنند كه يك معلول طبيعى ممكن است علت طبيعى نداشته باشد ، و در عين حال ، رابطهء طبيعى هم‌چنان محفوظ باشد . به عبارت ساده‌تر ، منظور از علت طبيعى اين است كه چند موجود طبيعى چون : آب ، خاك ، آفتاب ، و هوا با شرايط و روابط خاصى جمع شوند و موجود طبيعى ديگرى چون گياه را به وجود آورند كه وجود آن گياه پس از وجود آن موجودات تحقق يافته مربوط بدان‌ها باشد ؛ به طورى كه اگر آن اجتماع و نظام نمىبود ، اين موجود بعدى هم پديد نمىآمد .\r\nپس اگر درخت خشكى با معجزهء پيامبرى سبز و بارور شد ، چون موجودى طبيعى است ، بايد علتى طبيعى داشته باشد ؛ چه ما آن علت را بشناسيم و چه نشناسيم ؛ چه مانند دانشمندان روان‌كاو ، علت آن را امواج ناشناختهء الكتريسيتهء مغناطيسى بدانيم و چه در اين باره سكوت اختيار كنيم .\r\nقرآن كريم از آن علت نام نبرده و نفرموده است كه آن يگانه امر طبيعى كه تمام حوادث را - اعم از عادى و خارق العاده - تعليل و توجيه مىكند ، چيست ؟ و چه نام دارد ؟ و كيفيت تأثيرش چگونه است ؟ البته ، سكوت قرآن از تعيين چنين علتى ، بدان جهت است كه آن علت از غرض و مقصود عمومى كلام خدا خارج است ، زيرا قرآن براى هدايت عموم بشر نازل گرديده و تنها به دانشمندان و كسانى كه از امواج الكتريسيته باخبر هستند ، اختصاص نيافته است . منتها قرآن كريم بدين حد اكتفا كرده و بيان داشته است كه هر حادث مادى را سببى مادى است ؛ ليكن آن سبب به اذن خدا اين حادث را پديد مىآورد .\r\nبه عبارت ديگر ، هر حادث مادى را كه در هستى خود به خدا مستند است - همان‌طور كه همهء موجودات نيز به او مستند هستند - مجرايى مادى و راهى طبيعى\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nاست ، كه خداى تعالى فيض خود را از آن مجرا افاضه مىكند ، چنان‌كه قرآن كريم مىفرمايد :\r\n  « . . . وَ مَنْ يَتَّقِ اللَّهَ يَجْعَلْ لَهُ مَخْرَجاً * وَ يَرْزُقْهُ مِنْ حَيْثُ لا يَحْتَسِبُ وَ مَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْراً » ؛   « 1 »\r\nهركس كه تقوا را پيشهء خود سازد ، خداوند راه نجاتى براى او قرار دهد و از جايى كه گمان نبرد به او روزى عطا فرمايد ؛ و هر كس كه به خدا توكل كند ، خدا او را كفايت نمايد ؛ همانا خدا امر خود را به انجام رساند ، و همو براى هر چيز اندازه‌اى مقرر داشته است .\r\nبخش اول آيه كه مطلق و بدون قيد است ، دلالت دارد براين كه هر كس تقوا گزيند و بر خدا توكل كند ، خداوند او را كفايت فرمايد ؛ اگرچه اسباب عادى - از نظر ما - بر خلاف آن حكم كند . اين مطلب از ديدگاه قرآن قطعى است و مطلق بودن آيات ديگر نيز بدان قطعيت مىبخشد ، مانند آيات ذيل :\r\n1 . « چون بندگان من سراغ مرا از تو گيرند ، بدانند كه من به آنان نزديك خواهم بود ، و هنگامى كه دعا كننده‌اى مرا بخواند ، دعايش را اجابت خواهم كرد . » « 2 » 2 . « . . . مرا بخوانيد ، تا شما را اجابت كنم . . . . » « 3 » 3 . « آيا خداوند بندهء خود را كفايت نمىكند ؟ ! . . . . » « 4 » اطلاق اين سه آيه ، صدر آيهء مورد بحث را قطعى و مسلّم مىسازد ، و نيز ذيل همان آيه ، صدر خود را تعليل مىكند ، آن‌جا كه مىفرمايد :  « إِنَّ اللَّهَ بالِغُ أَمْرِهِ »  . اين جمله به\r\n\r\n\r\n","description":"","footnote":"\r\n( 1 ) . طلاق ، آيات 2 - 3 . .\r\n( 2 ) . بقره ، آيهء 186 . .\r\n( 3 ) . مؤمن ، آيهء 60 . .\r\n( 4 ) . زمر ، آيهء 36 . .\r\n","page_name":" 197 ","page_number":197},
  {"content":"\r\n\r\nما مىفهماند كه خداى تعالى به طور مطلق ، كارهاى متقين و متوكلين را كفايت مىكند ؛ اگر چه اسباب ظاهرى بر خلاف آن حكم كند ، زيرا پس از اين وعدهء تخلف‌ناپذير الهى ، توفيقات صاحبان تقوا و توكل ، قطعاً كار خود خداست . بنابراين ، خداوند دستش باز است و هرگز با آفريدن اسباب و مسببات و علل و معلولات - العياذ بالله - دست خود را نبسته است . فى المثل ، با اين كه او خود ، خاصيت سوزانيدن را به آتش داده است ، ولى هنگامى كه بنده‌اش ابراهيم را به وسط آن انداخته‌اند ، مىتواند اين خاصيت را در اين مورد به صورت تعليق يا تعطيل درآورد ؛ اگرچه اسباب ظاهرى اجازه چنين كارى را ندهد ، چنان‌كه در داستان يوسف مىخوانيم :\r\n« . . . خداوند بر كار خود چيره و پيروز است ، ليكن بيشتر مردم نمىدانند . » « 1 » حال بايد ديد كه خداوند در مورد معجزات و كارهاى خارق العاده چه مىكند . آيا معجزه را بدون به جريان انداختن اسباب مادى و علل طبيعى ، و تنها به صرف ارادهء خود انجام مىدهد ؟ يا اين كه در مورد معجزه پاى اسباب را نيز به ميان مىآورد ؟ با اين تفاوت كه در اين‌جا يك سلسله اسباب و علل را ايجاد مىكند كه براى ما شناخته شده نيست ، و فقط اوست كه بر آن‌ها احاطهء علمى دارد ، و معجزات را از طريق اين اسباب ناشناخته براى ما انجام مىدهد .\r\nحصول اين دو احتمال ممكن است ؛ ولى مطلب پايانى آيهء سوم از سوره طلاق احتمال دوم را تأييد مىكند ، زيرا به طور عموم مىفرمايد : « . . . خداوند براى هر چيز اندازه‌اى مقرر داشته است . » و اين عموم كارهاى خارق العاده را هم شامل مىشود .\r\nطبق اين بيان ، كارهايى از قبيل : سرد شدن آتش بر ابراهيم ، اژدها شدن عصا به دست موسى ، زنده شدن مردگان به دست عيسى ، و . . . از امورى هستند كه خداوند براى آن‌ها حدود و اندازه و مسيرى معين فرموده است ، ليكن ما با الفباى آن امور آشنا نيستيم .\r\n\r\n\r\n","description":"","footnote":"\r\n( 1 ) . يوسف ، آيهء 21 . .\r\n","page_name":" 198 ","page_number":198},
  {"content":"\r\n\r\nهم‌چنين ميان اين امور و ديگر موجودات جهان پيوندهايى برقرار است كه ما از چگونگى آن‌ها بىخبر هستيم ، چه اين روابط و ضوابط به دست خود موجودات نيست ، تا در جايى فرمان ببرند و در جايى ديگر نافرمانى كنند ، بلكه همه و همه ملك خدا و تابع فرمان اوست .\r\nآيهء شريفهء مورد بحث دلالت مىكند بر اين‌كه ميان همهء موجودات جهان روابط و ضوابطى است كه كلًا در دست خداست ، و همو هرچه را كه بخواهد ، انجام مىدهد .\r\nاين سخن نه تنها مبين نفى عليت نيست ، بلكه حاكى از اثبات عليت است ، چه تمامى سلسله علت‌ها و معلول‌ها ، و سبب‌ها و مسبب‌ها همگى در دست خداست ، وهمو سبب ساز و سبب سوز است . هرگاه بخواهد كارى انجام پذيرد ، سبب آن را ايجاد مىكند و هرگاه بخواهد انجام نپذيرد ، اسباب را به هم مىزند . خلاصه اين‌كه ميان هر پديده و موجودات پيش از آن ، روابط و ضوابطى برقرار است كه نه تنها از نوع روابط و ضوابط معمول و متداول در ميان انسان‌ها نيست ، بلكه به گونه‌اى است كه جز خدا كسى از آن آگاه نيست . بنابراين ، فرضيات علمى موجود ، از تعليل و تفسير تمام رويدادهاى جهان ناتوانند .\r\nاين مطلب را مىتوان از آيات « قدر » نيز دريافت ، مانند :\r\n1 .  « إِنَّا كُلَّ شَيْءٍ خَلَقْناهُ بِقَدَرٍ » ؛  « 1 »\r\nبه راستى ، هر چيز را به قدر و اندازه آفريديم .\r\n2 .  « وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ » ؛  « 2 »\r\nخزاين همه چيز نزد ماست ، ولى ما جز به اندازهء معين آن را فرو نمىفرستيم .\r\n3 .  « . . . وَ خَلَقَ كُلَّ شَيْءٍ فَقَدَّرَهُ تَقْدِيراً » ؛  « 3 »\r\n\r\n\r\n","description":"","footnote":"\r\n( 1 ) . قمر ، آيه 49 . .\r\n( 2 ) . حجر ، آيه 21 . .\r\n( 3 ) . فرقان ، آيه 2 . .\r\n","page_name":" 199 ","page_number":199},
  {"content":"\r\n\r\nهرچيز را آفريد و حد و اندازه‌اى براى آن معين فرمود .\r\n4 .   « الَّذِي خَلَقَ فَسَوَّى * وَ الَّذِي قَدَّرَ فَهَدى » ؛   « 1 »\r\nخداوندى كه آفريد ، آن‌گاه آفرينش هر آفريده‌اى را كامل ساخت ، و هر چيز را كه آفريد ، قدر و اندازه‌اى داد و هدايتش فرمود .\r\n5 .  « ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها . . . » ؛  « 2 »\r\nهر مصيبتى كه در زمين يا براى شما پديد مىآيد ، پيش از پديد آمدنش در كتابى ( لوح محفوظ ) ضبط بوده است .\r\n6 .  « ما أَصابَ مِنْ مُصِيبَةٍ إِلَّا بِإِذْنِ اللَّهِ وَ مَنْ يُؤْمِنْ بِاللَّهِ يَهْدِ قَلْبَهُ وَ اللَّهُ بِكُلِّ شَيْءٍ عَلِيمٌ » ؛  « 3 »\r\nهيچ رنج و مصيبتى نرسد مگر به اذن خدا ، و هر كس به خدا ايمان آورد ، خدا دلش را هدايت كند ، و خدا بر همه چيز داناست .\r\nاين آيه‌ها ، به خوبى دلالت مىكنند بر اين كه هر چيزى از ساحت اطلاق به مرحلهء تعين و تشخص نازل مىشود ، و اين خداست كه با تقدير و اندازه‌گيرى خود آن‌ها را نازل مىسازد .\r\nاين تقدير و اندازه‌گيرى ، پيش از پديد آمدن هر موجود و همراه با وجود آن پديده است ، زيرا چيزى كه در هستى خود محدود و مقدر است ، در تمام روابط و ضوابط خود محدود خواهد بود . هم‌چنين از آن‌جا كه هر موجود مادى با مجموعه‌اى از موجودات مادّى ارتباط دارد ، و آن مجموعه براى اين موجود نظير قالبى است كه\r\n\r\n\r\n","description":"","footnote":"\r\n( 1 ) . اعلى ، آيات 2 - 3 . .\r\n( 2 ) . حديد ، آيه 22 . .\r\n( 3 ) . تغابن ، آيه 11 . .\r\n","page_name":" 200 ","page_number":200},
  {"content":"\r\n\r\nهستى اش را تحديد و تعيين مىكند ، نتيجه مىگيريم كه هر موجود مادّى ، به وسيلهء تمامى موجودات ماديى كه جلوتر از آن و همراه با آن هستند ، قالب‌گيرى شده ناگزير ، معلول حوادث مادّى ديگرى است .\r\nممكن است براى اثبات اين مطلب ، به دو آيهء ديگر هم استدلال كرد : يكى آيهء :\r\n « ذلِكُمُ اللَّهُ رَبُّكُمْ خالِقُ كُلِّ شَيْءٍ . . . » ؛  « 1 »\r\nاين اللّه ، پروردگار شماست كه آفرينندهء همهء موجودات است .\r\nو ديگرى آيهء :\r\n « . . . ما مِنْ دَابَّةٍ إِلَّا هُوَ آخِذٌ بِناصِيَتِها  « 2 »  إِنَّ رَبِّي عَلى صِراطٍ مُسْتَقِيمٍ » ؛  « 3 »\r\nهر جنبنده‌اى كه وجود دارد ، زمام اختيارش به دست مشيت اوست ؛ همانا پروردگار من بر راه راست است .\r\nاين دو آيه ، به ضميمهء آياتى كه در اثبات قانون عمومى عليت يادآور شديم ، مطلب را ثابت مىكند ، زيرا آيهء اوّل ، آفرينش همهء موجودات جهان را به خدا نسبت داده است كه بر اساس اين آيه هر چيزى - كه به آن شىء گفته مىشود - مخلوق خداست ؛ و آيهء دوم ، خلقت را يك‌نواخت و بر يك نسق دانسته اختلافى را كه مايهء هرج و مرج و گزافه كارى باشد ، نفى مىكند .\r\nبه طورى كه گفتيم ، قرآن قانون عليت عمومى را تأييد و تصديق مىكند ، و نتيجه مىدهد كه نظام وجود در موجودات مادى ، چه عادى و چه خارق العاده ، بر صراط مستقيم است و اختلافى در طرز كار آن‌ها نيست ؛ همه به يك وتيره « 4 » است و آن وتيره ،\r\n\r\n\r\n","description":"","footnote":"\r\n( 1 ) . مؤمن ، آيه 62 . .\r\n( 2 ) . اخذ بناصيه : گرفتن از پيشانى ( يا ) گرفتن موى پيشانى . كنايه است از صاحب اختيار بودن به طور تام و تمام . در تفسير شريف منهج الصادقين ، ج 4 ، ص 432 آمده است : اخذ به نواصى تمثيل است بر مالكيت و قادريت او سبحانه بر جميع دواب ، و تصرف او در آن‌ها به هر وجه كه خواهد ؛ يعنى او قادر و غالب و مالك است بر همه . .\r\n( 3 ) . هود ، آيه 56 . .\r\n( 4 ) . وتيره : به فتح واو ورا : طريقه ، راه ، روش ، وضع . ( ر . ك : فرهنگ معين ، ج 4 ، ص 4978 . ) .\r\n","page_name":" 201 ","page_number":201},
  {"content":"\r\n\r\nاين است كه هر حادثى ، معلول علت متقدم بر آن است .\r\nاز آنچه گذشت نيز مىتوان نتيجه گرفت كه هر سبب عادى كه از مسبب خود تخلف كند ، سبب حقيقى نيست ، بلكه ما به غلط آن را سبب پنداشته‌ايم ، چه هر مسببى اسبابى حقيقى دارد كه به هيچ‌وجه از يك‌ديگر تخلف نمىپذيرند ، و نيز احكام و خواص آن دايمى و غير قابل تفكيك است ، چنان كه آزمايش‌هاى علمى تأثير آن را در عناصر حيات و در امور خارق العاده تأييد مىكند .\r\n\r\nج ) قرآن حوادث و معلولات مادى را به خدا نسبت مىدهد\r\nقرآن كريم همان گونه كه ميان موجودات ، عليت و معلوليت را اثبات مىكند ، و سببيت بعضى از موجودات را براى بعضى ديگر تصديق مىنمايد ، امر همهء موجودات را به خداى تعالى نسبت داده نتيجه مىگيرد كه اسباب وجودى ، سببيت خود را از خود ندارند و در تأثير مستقل نيستند ، بلكه مؤثر حقيقى كسى جز خداى - تبارك و تعالى - نيست . قرآن در اين زمينه مىفرمايد :\r\n1 .  « . . . أَلا لَهُ الْخَلْقُ وَ الْأَمْرُ . . . » ؛  « 1 »\r\nآگاه باشيد كه آفرينش و فرمان به دست اوست .\r\n2 .  « لِلَّهِ ما فِي السَّماواتِ وَ ما فِي الْأَرْضِ . . . » ؛  « 2 »\r\nآنچه در آسمان‌ها و زمين است ، همه از آنِ خداست .\r\n3 .  « لَهُ مُلْكُ السَّماواتِ وَ الْأَرْضِ . . . » ؛  « 3 »\r\nآسمان‌ها و زمين همه ملك اوست .\r\n\r\n\r\n","description":"","footnote":"\r\n( 1 ) . اعراف ، آيه 54 . .\r\n( 2 ) . بقره ، آيه 284 . .\r\n( 3 ) . حديد ، آيه 5 . .\r\n","page_name":" 202 ","page_number":202},
  {"content":"\r\n\r\n4 .  « . . . قُلْ كُلٌّ مِنْ عِنْدِ اللَّهِ . . . » ؛  « 1 »\r\nبگو همه از جانب خداست .\r\nاين آيات و ده‌ها آيهء ديگر ، همگى دلالت دارند بر اين كه تمام موجودات جهان ، ملك خاص خداست و احدى در آن‌ها با او شريك نيست . او هر گونه تصرفى كه بخواهد در موجودات انجام دهد ، مىتواند ؛ ولى احدى نمىتواند بدون اجازهء او در آن‌ها تصرف كند ، زيرا او به هر كس كه اراده كند ، اجازه تصرف مىدهد ، و اگر كسى اجازه تصرف يافت ، فقط حق تصرف خواهد داشت ، نه استقلال در تصرف ، چنان كه حق تعالى فرمايد :\r\n « قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ . . . » ؛  « 2 »\r\nاى پيامبر ، بگو خدايا ، اى مالكِ ملك هستى ، تو به هر كس كه خواهى سلطنت بخشى و از هر كس كه خواهى آن را بازستانى .\r\n « . . . الَّذِي أَعْطى كُلَّ شَيْءٍ خَلْقَهُ ثُمَّ هَدى » ؛  « 3 »\r\nخداوندى كه همهء موجودات را هستى بخشيد ، و آن‌گاه هدايت كرد .\r\nدر قرآن كريم آيات ديگرى نيز هست كه استقلال در ملكيت را منحصراً از آن خدا مىداند . هم‌چنين خداى تعالى در زمينهء اجازهء تصرف مىفرمايد :\r\n1 .  « . . . لَهُ ما فِي السَّماواتِ وَ ما فِي الْأَرْضِ مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ . . . » ؛  « 4 »\r\nآنچه در آسمان‌ها و زمين است ، همه از آن اوست ؛ كيست آن‌كه بتواند نزد او شفاعت كند ، جز به اذن و فرمان او .\r\n\r\n\r\n","description":"","footnote":"\r\n( 1 ) . نساء ، آيه 78 . .\r\n( 2 ) . آل عمران ، آيه 26 . .\r\n( 3 ) . طه ، آيه 50 . .\r\n( 4 ) . بقره ، آيه 255 . .\r\n","page_name":" 203 ","page_number":203},
  {"content":"\r\n\r\n2 .  « . . . ثُمَّ اسْتَوى عَلَى الْعَرْشِ يُدَبِّرُ الْأَمْرَ ما مِنْ شَفِيعٍ إِلَّا مِنْ بَعْدِ إِذْنِهِ . . . » ؛  « 1 »\r\nآن‌گاه بر عرش مستولى شد و تدبير امور فرمود ، هيچ كس جز به رخصت او شفيع نخواهد بود .\r\nطبق اين بيان ، اگر اسباب سببيتى پيدا كرده‌اند ، از ناحيهء خداست ، و با اين‌كه مالك تأثير و سببيت خود هستند ، ولى استقلال ندارند و اين ، همان معنايى است كه خداوند با تعابير « اذن » و « شفاعت » از آن ياد كرده است . پر واضح است كه « اذن » در مواردى به كار مىرود كه مانعى بر سر راه باشد ، و با « اذن » آن مانع برداشته شود . البته ، « مانع » در جايى مطرح مىشود كه در آن‌جا « اقتضا » باشد ، و مانع ، از تأثير آن مقتضى جلوگيرى نمايد . نتيجه اين كه در هر سببى اقتضايى هست كه به وسيلهء آن تأثير مىكند ، ولى در عين حال ، كليهء امور به دست خداست .\r\n\r\nد ) قرآن نفوس انبيا را در معجزات مؤثر مىداند\r\nاز بررسى آيات مربوط به معجزات پيامبران استفاده مىشود كه براى نفوس پيامبران ، تأثيرى در معجزات هست . قرآن كريم در اين باره مىفرمايد :\r\n « . . . وَ ما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّهِ فَإِذا جاءَ أَمْرُ اللَّهِ قُضِيَ بِالْحَقِّ وَ خَسِرَ هُنالِكَ الْمُبْطِلُونَ » ؛  « 2 »\r\nهيچ پيامبرى حق نداشت بى اجازهء خدا معجزه‌اى بياورد ؛ و چون فرمان خدا فرا رسد ، به حق داورى شود و كافران و بيهوده كاران زيان بينند .\r\nخداى - تبارك و تعالى - آوردن هر معجزه‌اى را از هر پيامبرى به اذن خود منوط\r\n\r\n\r\n","description":"","footnote":"\r\n( 1 ) . يونس ، آيه 3 . .\r\n( 2 ) . مؤمن ، آيه 78 . .\r\n","page_name":" 204 ","page_number":204},
  {"content":"\r\n\r\nدانسته و بيان داشته است كه صدور معجزه از هر پيامبرى ، به سبب مبدأ مؤثرى است كه در نفوس انبيا وجود دارد ، و ظهور آثارش وابسته به اجازهء پروردگار است .\r\nهم‌چنين در قرآن آمده است :\r\n « وَ اتَّبَعُوا ما تَتْلُوا الشَّياطِينُ عَلى مُلْكِ سُلَيْمانَ وَ ما كَفَرَ سُلَيْمانُ وَ لكِنَّ الشَّياطِينَ كَفَرُوا يُعَلِّمُونَ النَّاسَ السِّحْرَ وَ ما أُنْزِلَ عَلَى الْمَلَكَيْنِ بِبابِلَ هارُوتَ وَ مارُوتَ وَ ما يُعَلِّمانِ مِنْ أَحَدٍ حَتَّى يَقُولا إِنَّما نَحْنُ فِتْنَةٌ فَلا تَكْفُرْ فَيَتَعَلَّمُونَ مِنْهُما ما يُفَرِّقُونَ بِهِ بَيْنَ الْمَرْءِ وَ زَوْجِهِ وَ ما هُمْ بِضارِّينَ بِهِ مِنْ أَحَدٍ إِلَّا بِإِذْنِ اللَّهِ . . . » ؛  « 1 »\r\nاز سخنان سحرآميزى كه شيطان‌ها در عهد پادشاهى سليمان مىخواندند ، پيروى كردند ؛ سليمان كافر نشد ، ليكن شياطين كفر ورزيده به مردم سحر مىآموختند ، و نيز آنچه را كه در بابل بر آن دو فرشته - هاروت و ماروت - نازل شده بود ، ياد مىدادند .\r\nهاروت و ماروت به هيچ كس چيزى نمىآموختند ، جز آن‌كه به دو مىگفتند : ما وسيلهء آزمايش تو هستيم ، مبادا كافر شوى ! اما مردم از آن دو فرشته چيزى را فرا مىگرفتند كه به وسيلهء آن ميان زن و شوهر جدايى افكنند ؛ هرچند آنان بى اذن خدا به كسى نمىتوانستند ضرر برسانند .\r\nاين آيه همان‌طور كه فى الجمله وجود سحر را تصديق مىكند ، بدين معنا نيز دلالت دارد كه سحر هم مانند معجزه از يك مبدأ نفسانى در وجود ساحر ناشى مىشود ، و اين معنا از به كار بردن لفظ « اذن » استفاده مىشود .\r\nكوتاه سخن اين‌كه همهء كارهاى خارق عادت چون : معجزه ، سحر ، كرامت ، كارهاى مرتاضان و غير آن‌ها ؛ همگى مربوط به يك مبدأ نفسانى است كه اثر آن منوط به اذن خداست ؛ با اين تفاوت كه مبدأ موجود در نفوس انبيا\r\n\r\n\r\n","description":"","footnote":"\r\n( 1 ) . بقره ، آيه 102 . .\r\n","page_name":" 205 ","page_number":205},
  {"content":"\r\n\r\nبر ديگر اسباب ظاهرى و عوامل مادى غالب و پيروز است ، چنان كه حق تعالى فرموده است :\r\n1 .    « وَ لَقَدْ سَبَقَتْ كَلِمَتُنا لِعِبادِنَا الْمُرْسَلِينَ * إِنَّهُمْ لَهُمُ الْمَنْصُورُونَ * وَ إِنَّ جُنْدَنا لَهُمُ الْغالِبُونَ » ؛    « 1 »\r\nهمانا عهد و سخن ما دربارهء بندگانى كه به رسالت مبعوث شدند ، سبقت يافته است ، كه البته فرستادگان ما تأييد شده‌اند و سپاه ما غالب و پيروزند .\r\n2 .  « كَتَبَ اللَّهُ لَأَغْلِبَنَّ أَنَا وَ رُسُلِي . . . » ؛  « 2 »\r\nخدا مقرر فرموده كه البته من و رسولانم پيروز هستيم .\r\n3 .  « إِنَّا لَنَنْصُرُ رُسُلَنا وَ الَّذِينَ آمَنُوا فِي الْحَياةِ الدُّنْيا وَ يَوْمَ يَقُومُ الْأَشْهادُ » ؛  « 3 »\r\nهمانا ما فرستادگان خود و اهل ايمان را هم در دنيا ، و هم در روز رستاخيز كه گواهان به شهادت برخيزند ، يارى خواهيم كرد .\r\nاين آيه‌ها مطلق است و قيد استثنايى ندارد .\r\nاكنون مىتوان نتيجه گرفت كه مبدأ موجود در نفوس انبيا - كه همواره از سوى خداوند ، مؤيد و منصور بوده است - امرى است غير طبيعى و ما فوق جهان طبيعت ، زيرا اگر مادى مىبود ، مانند ديگر امور مادى مقدر و محدود مىشد ، و در نتيجه ، در برابر موجود مادى نيرومندتر ، مقهور و مغلوب مىگرديد . امور مجرد نيز اگرچه شدت و ضعف دارند ، ولى با يك‌ديگر تزاحم و تعارضى ندارند ؛ مگر اين كه با مسائل مادى درآميزند . بنابراين ، نيروى مرموزى كه در وجود انبياست ، و در صدور اعجاز از آنان ، مؤثر است ، از نوع نيروهاى مادى نيست ، و هنگامى كه يك مانع مادى در برابر چنين نيرويى قرار گيرد ،\r\n\r\n\r\n","description":"","footnote":"\r\n( 1 ) . صافات ، آيات 171 - 173 . .\r\n( 2 ) . مجادله ، آيه 21 . .\r\n( 3 ) . مؤمن ، آيه 51 . .\r\n","page_name":" 206 ","page_number":206},
  {"content":"\r\n\r\nآن‌چنان اسباب و علل را تحت تأثير قرار مىدهد كه هر مانعى را از سر راه خود بر مىدارد .\r\nه ) قرآن معجزات را علاوه بر نفوس انبيا ، به خدا نيز نسبت مىدهد\r\nآيه‌اى كه در بخش پيشين ذكر شد « 1 » ، دلالت دارد بر اين كه تأثير نفوس انبيا ، منوط به امر و اذن خداست ؛ در نتيجه ، تأثير مقتضى آن گاه امكان‌پذير است كه امرى از ناحيهء خداوند و همراه يا متحد با اذن او باشد ، و امر خداوند در آيهء  « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ » .  « 2 » به ايجاد وآفرينش و گفتن « كُنْ » [ موجود شو 
  ] تفسير شده است . گذشته از اين ، قرآن كريم افعال اختيارى مردم را نيز به خدا نسبت داده مىفرمايد :\r\n1 .   « . . . فَمَنْ شاءَ اتَّخَذَ إِلى رَبِّهِ سَبِيلًا * وَ ما تَشاؤُنَ إِلَّا أَنْ يَشاءَ اللَّهُ . . . » ؛   « 3 »\r\nهركس بخواهد ، راهى را به سوى پروردگار خويش در پيش گيرد ، ولى نمىتوانيد مگر اين كه خداوند بخواهد .\r\n2 .    « إِنْ هُوَ إِلَّا ذِكْرٌ لِلْعالَمِينَ * لِمَنْ شاءَ مِنْكُمْ أَنْ يَسْتَقِيمَ * وَ ما تَشاؤُنَ إِلَّا أَنْ يَشاءَ اللَّهُ رَبُّ الْعالَمِينَ » ؛    « 4 »\r\nقرآن جز پند و اندرزى براى جهانيان نيست ، تا هر كس از شما كه بخواهد ، راه راست در پيش گيرد ، و شما نمىتوانيد مگر اينكه خدا بخواهد ، كه او پروردگار جهانيان است .\r\n\r\n\r\n","description":"","footnote":"\r\n( 1 ) . مراد ، اين آيه شريفه است :  « . . . وَ ما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّهِ فَإِذا جاءَ أَمْرُ اللَّهِ قُضِيَ بِالْحَقِّ وَ خَسِرَ هُنالِكَ الْمُبْطِلُونَ » ؛  ( مؤمن ، آيه 78 ) . .\r\n( 2 ) . نظير چندين آيهء ديگر ، كه در قرآن كريم آمده است . ( ر . ك : بقره ، آيه 117 ؛ آل عمران ، آيه 47 ؛ مريم ، آيه 35 ومؤمن ، آيه 68 . ) .\r\n( 3 ) . دهر ، آيات 29 - 30 . .\r\n( 4 ) . تكوير ، آيات 27 - 29 . .\r\n","page_name":" 207 ","page_number":207},
  {"content":"\r\n\r\nاين آيه‌ها دلالت دارند بر اين كه حتى امورى كه زمام آن‌ها در دست بشر است ، بى اذن خدا امكان تحقق ندارد ، زيرا اين امور اگرچه به خواست و ارادهء انسان انجام مىپذيرند ، ولى اراده و مشيت انسان به دست خود او نيست ، و منوط به مشيت الهى است . البته ، منظور اين نيست كه انسان هرچه را اراده كند ، خدا نيز آن را اراده مىكند ، زيرا چنين برداشتى غلط و مخالف با ظواهر قرآن است ، چنان كه حق تعالى فرمايد :\r\n1 .  « وَ لَوْ شِئْنا لَآتَيْنا كُلَّ نَفْسٍ هُداها » ؛  « 1 »\r\nاگر مىخواستيم ، هر نفسى را ( جبراً ) به كمال هدايتش مىرسانديم .\r\n2 .  « وَ لَوْ شاءَ رَبُّكَ لَآمَنَ مَنْ فِي الْأَرْضِ كُلُّهُمْ جَمِيعاً . . . » ؛  « 2 »\r\nاگر پروردگارت مىخواست ، تمامى مردم روى زمين ( به جبر و الزام ) ايمان مىآوردند .\r\nطبق اين بيان ، هر اراده‌اى كه در ما پديد مىآيد ، مبتنى بر اراده و اذن خداست ؛ و گرنه بى اذن او هرگز اراده‌اى پديد نخواهد آمد . كارهايى هم كه از ما سر مىزند - از طريق ارادهء ما - به اذن و ارادهء خدا بستگى دارد ؛ بدين معنا كه چون كارهاى ما از روى اراده و اختيار است ، و ارادهء ما نيز در دست خداست ؛ در نتيجه ، كارهاى ما ( با حفظ جنبهء اختيار ) منوط به اراده و مشيت اوست .\r\nخلاصه اين كه ، همهء امور ، چه عادى باشند و چه خارق عادت ؛ و خارق عادت هم چه در مسير خير باشد ، مانند معجزه و كرامت ، و چه در مسير شر ، مانند سحر و كهانت ، معلول علل طبيعى مىباشند ، و در عين حال به اذن و ارادهء پروردگار بستگى دارند ، و بدون آن هرگز تحقق نمىيابند .\r\nهمهء موجودات عالم ، اگرچه از نظر استناد وجودشان به حضرت احديت يكسان\r\n\r\n\r\n","description":"","footnote":"\r\n( 1 ) . سجده ، آيه 13 . .\r\n( 2 ) . يونس ، آيه 99 . .\r\n","page_name":" 208 ","page_number":208},
  {"content":"\r\n\r\nهستند ، و فقط به ارادهء حق تحقق مىيابند و بدون اذن او هرگز جامهء هستى نمىپوشند ؛ ولى در اين ميان ، معجزات و كرامات امتياز خاصى دارند ، زيرا ارادهء حتمى و وعدهء قطعى خداوند پشتوانهء آن‌هاست ؛ چنان كه خود فرمايد : « خداوند مقرر فرموده كه من و رسولانم پيروز خواهيم شد . . . » « 1 » و همو فرمايد : « . . . هنگامى كه دعاكننده‌اى مرا بخواند ، دعايش را اجابت كنم . . . . » « 2 »\r\n\r\nو ) قرآن معجزه را به علل شكست‌ناپذير نسبت مىدهد\r\nاز بحث‌هاى سابق نتيجه مىگيريم كه معجزه نيز همانند ساير امور خارق عادت ، نياز به علل طبيعى دارد ، و از اين جهت ، با امور عادى هيچ تفاوتى ندارد .\r\nهمهء امور عادى و غير عادى ، از علل مخفى مخصوصى سرچشمه مىگيرند ، و تنها تفاوت موجود در ميان آن‌ها اين است كه امور عادى همواره با يك سلسله علل ظاهرى - كه غالباً با علل حقيقى همراه است - توأم مىباشند ، و امر و فرمان خدا پشتيبان آن علل حقيقى است ؛ اما خارق عادت‌ها عموماً مستند به يك سلسله اسباب طبيعى غير عادى هستند ، كه آن‌ها نيز به اسباب حقيقى و اذن حضرت پروردگار مقرون مىباشند .\r\nكارهاى خارق عادت گاهى جزء شرورند ، مانند سحر و كهانت ، كه در اين صورت با دعوى پيامبرى و تحدى [ دعوت به مقابله 
  ] توأم نيستند ؛ و گاهى از قبيل خيراتند ، مانند استجابت دعا و معجزات ؛ كه معجزات ، خود همواره با تحدى و ادعاى نبوت توأم هستند . كارهاى خارق عادت ، عموماً - در زمينهء شرور يا خيرات - به اسباب طبيعى غير عادى مستند هستند ، كه با اسباب حقيقى مقارنند ؛ منتها ، معجزات و\r\n\r\n\r\n","description":"","footnote":"\r\n( 1 ) . مجادله ، آيه 21 . .\r\n( 2 ) . بقره ، آيه 186 . .\r\n","page_name":" 209 ","page_number":209},
  {"content":"\r\n\r\nدعاهاى مستجاب به اذن و امر خدا نيز مقرون مىباشند ، و به همين دليل ، داراى اسباب شكست ناپذيرى هستند كه بر هر مانعى چيره مىشوند - بر خلاف ديگر اسباب و علل .\r\nتفاوت ميان معجزهء پيامبران و دعاى اوليا اين است كه در معجزات تحدى و هدايت خلق در كار است ، و با صدور معجزه ، صحت ادعاى نبوت و رسالت اثبات مىشود . بنابراين ، صاحب معجزه درآوردن آن ، صاحب اختيار است ، و هرگاه از او معجزه‌اى خواستند ، مىتواند بياورد ، و خدا هم اراده‌اش را عملى مىسازد . اما در خصوص كرامت اوليا و استجابت دعاى آنان ، چون تحدى در كار نيست ، و اگر تخلفى شود ، كسى به ورطهء گمراهى فرو نمىافتد ، و هدايت كسى هم بدان وابسته نيست ، در نتيجه ، تخلف آن‌ها امكان‌پذير خواهد بود .\r\nممكن است ايراد شود كه چه مانعى دارد كسى - جز پيامبران - به تمام اسباب و علل طبيعى معجزه آگاهى پيدا كند ، و با به كار گرفتن آن‌ها ، بتواند معجزه‌اى بياورد ! كه در اين صورت ، ميان معجزه و غير معجزه تفاوتى باقى نمىماند . بنابراين ، هر كس كه از علل طبيعى امرى بىخبر باشد ، آن امر براى او حكم معجزه را دارد ، و همان امر ، براى كسى ديگر كه بر علل طبيعى آن واقف است ، معجزه محسوب نمىشود .\r\nهم‌چنين ، ممكن است موضوعى در يك زمان ، معجزه به شمار آيد ، و در زمان ديگر - كه علل طبيعى آن شناخته و كشف مىگردد - جنبهء اعجاز خود را از دست دهد . حال اگر با شكوفايى علم و پيشرفت روزافزون دانش ، همهء علل طبيعى در حد اعلا شناخته شوند ، جايى براى معجزه باقى نخواهد ماند ، و بالمآل معجزه ارزش خود را از دست خواهد داد ، و ديگر علامتى وجود نخواهد داشت كه بتوان بدان صدق دعوى نبوت را كشف و فهم كرد . كوتاه سخن اين كه معجزه ذاتاً مدرك نيست ، و تنها براى افراد جاهل - كه از علل آن آگاه نيستند - معجزه است .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nدر پاسخ مىگوييم : ما هرگز نگفتيم معجزه ، از اين جهت معجزه است كه به علل طبيعى نامعلومى مستند است ، تا اگر روزى آن علل شناخته شود ، معجزه از اعتبار ساقط گردد ؛ و نيز نگفتيم كه معجزه ، از اين نظر معجزه است كه به علل طبيعى غيرعادى استناد دارد ؛ بلكه گفتيم معجزه از اين جهت معجزه است كه به علل غير عادى شكست ناپذيرى مستند است . از اين گفتار ، روشن مىشود كه تكيهء ما بر قاهريت و غالبيت و شكست ناپذيرى علل معجزه است ؛ فى المثل ، ممكن است بيمارى به وسيلهء دعاى يك ولى خدا بهبود حاصل كند ، و نيز ممكن است نظير همان كار به وسيلهء يك داروى طبى انجام يابد ، منتها تفاوت در اين است كه آن دارو امكان دارد تحت تأثير عاملى قوىتر ، تأثير خود را از دست دهد ، در حالى كه تأثير دعاى مستجاب ، قطعى و شكست‌ناپذير است ، و هرگز عامل ديگرى نمىتواند تأثير آن را تحت الشعاع قرار دهد . بدين سبب ، ما بهبودى حاصل از دعا را براى آن ولى خدا كرامت مىشماريم ، و چنان‌چه اين كرامت با تحدّى و دعوى نبوت همراه باشد ، آن را معجزه مىناميم .\r\n\r\nز ) قرآن معجزه را دليلى قطعى و واقعى بر صدق دعوى نبوت مىداند\r\nدر اين‌جا پرسشى پيش مىآيد ، و آن اين كه ميان معجزه و حقانيت ادعاى رسالت چه رابطه‌اى وجود دارد ؟ عقل و منطق هيچ رابطه و تلازمى ميان آن دو نمىبيند و بيان نمىدارد كه اگر مدعى رسالت راست بگويد ، بايد كارهاى خارق العاده انجام دهد ، و گرنه معارفى را كه آورده همه باطل است ؛ در صورتى كه قرآن كريم وجود چنين رابطه‌اى را در ميان آن‌ها تصديق كرده هر جا سخن از سرگذشت انبياى بزرگ ، مانند :\r\nهود ، صالح ، موسى ، عيسى و محمد صلى الله عليه و آله به ميان آورده ، بى درنگ از معجزاتشان سخن گفته است . قرآن از همهء آنان نقل مىكند كه دعوت خود را در ميان قومشان مطرح كردند ؛ قوم از آنان معجزه خواستند ؛ و آنان نيز معجزه آوردند . هم‌چنين ، در مورد\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nبرخى از پيامبران ، صريحاً بيان مىكند كه آنان از نخستين لحظات رسالت ، پيش از درخواست مردم ، مسلح به معجزه بوده‌اند ؛ چنان كه خداى تعالى دربارهء بعثت حضرت موسى و برادرش هارون عليه السلام مىفرمايد :\r\n« همان شبى كه به پيامبرى مبعوث شدند ، با [ عصا و يد بيضا 
  ] مسلح گشتند . » سپس به آنان گفته شد :\r\n « اذْهَبْ أَنْتَ وَ أَخُوكَ بِآياتِي وَ لا تَنِيا فِي ذِكْرِي » ؛  « 1 »\r\nتو و برادرت با آيات [ معجزات 
  ] من برويد و در ياد كرد من سستى نورزيد .\r\nقرآن كريم در مورد حضرت عيسى عليه السلام نيز چنين نقل مىكند : « و فرستاده‌اى به سوى بنى اسرائيل گسيل داشتيم كه مىگفت : من آيتى از ناحيهء پروردگارتان آورده‌ام ، و آن معجزه اين است كه از گل صورت پرنده‌اى را براى شما ساخته ، سپس در آن بدمم تا به اذن خدا پرنده‌اى گردد ؛ و كور مادرزاد و مبتلا به برص را به اذن خدا شفا دهم ؛ و مردگان را به اذن خدا زنده كنم ، و به شما خبر دهم كه در خانه هايتان چه مىخوريد و چه ذخيره مىكنيد . همانا در اين معجزات نشانه هايى براى شماست ، اگر باايمان باشيد . » « 2 » در مورد رسول اكرم صلى الله عليه و آله نيز چنين بوده است كه خداى تعالى قرآن را پيش از اعلان دعوت حضرتش ، به عنوان معجزه ، به وى عطا فرمود .\r\nكوتاه سخن اين كه از ظاهر قرآن استفاده مىشود كه ميان حقانيت پيامبر و معجزه‌ها ملازمه‌اى هست ، در صورتى كه عقل چنين تلازمى را در ميان آن‌ها نمىبيند ، زيرا يك دانشمند آگاه ، وقتى معارف ارزشمند يك پيامبر را دريافت و ديد كه وى چگونه با براهين عقلى از مبدأ و معاد سخن مىگويد ، در رسالت او هيچ ترديدى به خود راه نمىدهد ، و هيچ نيازى به معجزه احساس نمىكند .\r\n\r\n\r\n","description":"","footnote":"\r\n( 1 ) . طه ، آيه 42 . .\r\n( 2 ) . آل عمران ، آيه 49 . .\r\n","page_name":" 212 ","page_number":212},
  {"content":"\r\n\r\nاز اين رو ، گفته مىشود كه معجزه براى قانع كردن عوام الناس است ، چون عقلشان از درك حقايق عقلى قاصر و ناتوان است ؛ اما خواص و اهل اطلاع نيازى به معجزه ندارند .\r\nدر پاسخ بايد گفت كه هرگز پيامبران معجزه را براى اثبات معارف ارزندهء مربوط به مبدأ و معاد نياورده و در صدد برنيامده‌اند كه مسائلى از معارف عقلى ، چون توحيد و معاد را با اعجاز ثابت كنند ، بلكه در اثبات آن‌ها به حجت عقل اكتفا كرده و از طريق استدلال‌هاى عقلى با مردم سخن گفته‌اند .\r\nقرآن كريم در مقام استدلال به توحيد مىفرمايد :\r\n « قالَتْ رُسُلُهُمْ أَ فِي اللَّهِ شَكٌّ فاطِرِ السَّماواتِ وَ الْأَرْضِ . . . » ؛  « 1 »\r\nپيامبرانشان گفتند : آيا در وجود خدايى كه پديد آورندهء آسمان‌ها و زمين است ، شك توانيد كرد ؟ !\r\nهم‌چنين در مقام احتجاج بر سر مسئلهء معاد مىفرمايد : « ما آسمان‌ها و زمين ، و آنچه را كه در ميان آن‌هاست ، بيهوده نيافريديم ؛ اين پندار كسانى است كه كافر شدند ، واى بر كافران از عذاب و آتش دوزخ ! آيا ما كسانى را كه به خدا ايمان آورده عمل شايسته انجام دادند ، با كسانى كه در روى زمين فساد به راه انداختند ، يكسان قلمداد مىكنيم ، يا پرهيزگاران را همانند فاجران قرار مىدهيم ؟ ! » « 2 » مىبينيم كه پيامبران در اين موارد ، به معجزه متوسل نشده‌اند ، بلكه عقول مردم را مخاطب قرار داده ، و با براهين عقلى اين معارف عالى و ارزشمند را اثبات نموده‌اند . فقط در مورد اصل رسالت و اثبات ارتباط با جهان ماوراى طبيعت است كه مردم از آنان معجزه خواستند ، و آنان نيز معجزه آوردند .\r\n\r\n\r\n","description":"","footnote":"\r\n( 1 ) . ابراهيم ، آيه 10 . .\r\n( 2 ) . ص ، آيات 27 - 28 . .\r\n","page_name":" 213 ","page_number":213},
  {"content":"\r\n\r\nدر اين جا بايد گفت كه مردم حق داشتند از پيامبران معجزه بخواهند ، زيرا آنان ادعا مىكردند كه از طرف حضرت پروردگار به رسالت برانگيخته شده‌اند ؛ بر آنان فرشته نازل مىشود ؛ خدا با آنان سخن مىگويد ؛ و . . . اين‌ها مطالبى بر خلاف عادت بود ، نه از سنخ مطالبى كه مردم با تفكر و انديشه بتوانند صحت و سقم آن‌ها را به دست آورند ، و نيز نوعى ادراك بود كه از نظر همگان پوشيده است . حال اگر اين ادعاها صحيح مىبود ، معلوم مىشد كه از غيب و ماوراى طبيعت تصرفاتى در نفس ادعا كنندگان انجام يافته كه اين خود ، خرق عادت به شمار مىرفته است . البته ، چون ادعا كنندگان در نيروى بشرى با ديگر انسان‌ها يك‌سان بودند ، همواره مورد انكار شديد مردم قرار مىگرفتند .\r\nمردم معترض به دو طريق با پيامبران مبارزه مىكردند :\r\n1 . از راه استدلال ، آنان مىگفتند :\r\n « . . . إِنْ أَنْتُمْ إِلَّا بَشَرٌ مِثْلُنا تُرِيدُونَ أَنْ تَصُدُّونا عَمَّا كانَ يَعْبُدُ آباؤُنا . . . » ؛  « 1 »\r\nشما نيز انسانى مثل ما هستيد كه مىخواهيد ما را از آنچه نياكانمان مىپرستيدند ، منع كنيد .\r\nآنان در مقام ابطال رسالت پيامبران چنين استدلال مىكردند كه : « شما نيز در قواى انسانى و ساختمان جسمانى ، مانند ما هستيد و ما از ادراكات مورد ادعاى شما اثرى در نفوس خود نمىيابيم ؛ حال اگر در نفوس شما چنين ادراكات و تصرفاتى موجود باشد ، مىبايست كه در نفوس همهء مردم نيز چنين تصرفاتى ديده شود . » از اين رو ، پيامبران در پاسخ آنان چنين مىفرمودند :\r\n « . . . إِنْ نَحْنُ إِلَّا بَشَرٌ مِثْلُكُمْ وَ لكِنَّ اللَّهَ يَمُنُّ عَلى مَنْ يَشاءُ مِنْ عِبادِهِ . . . » ؛  « 2 »\r\n\r\n\r\n","description":"","footnote":"\r\n( 1 ) . همان ، آيه 10 . .\r\n( 2 ) . ابراهيم ، آيه 11 . .\r\n","page_name":" 214 ","page_number":214},
  {"content":"\r\n\r\nو ليكن خداوند بر هر كس از بندگان كه بخواهد ، منت مىگذارد [ و او را به پيامبرى بر مىگزيند 
  ] .\r\nپيامبران در اين پاسخ ، مماثلت را پذيرفتند ، و قبول كردند كه خودشان نيز در قواى بشرى چون ديگران هستند ، ليكن يادآور شدند كه پيامبرى از الطاف خاص خداوندى است كه به هر كس بخواهد ، آن را عطا مىفرمايد . البته ، اين امر منافاتى با مماثلت ندارد ، چنان كه خداوند به برخى از بندگانش نعمتى را ارزانى داشته و ديگران را از آن نعمت محروم ساخته است . در مورد نبوت نيز هيچ مانعى ندارد كه آن را به برخى از اشخاص عطا فرمايد ، و به ديگران عنايت نفرمايد .\r\nكفار قريش نظير همين اعتراض و استدلال را در حق پيامبر اكرم صلى الله عليه و آله مطرح كرده چنين گفتند :\r\n « أَ أُنْزِلَ عَلَيْهِ الذِّكْرُ مِنْ بَيْنِنا . . . » ؛  « 1 »\r\nآيا ميان همهء ما ، قرآن فقط بر اين مرد نازل شده است ؟ !\r\nو نيز مىگفتند :\r\n « . . . لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ » ؛  « 2 »\r\nچرا اين قرآن بر يكى از مردان « 3 » بزرگ اين دو شهر [ مكه و طائف 
  ] نازل نشد ؟ !\r\n\r\n\r\n","description":"","footnote":"\r\n( 1 ) . ص ، آيه 8 . .\r\n( 2 ) . زخرف ، آيه 31 . .\r\n( 3 ) . مفسران دربارهء :  « عَلى رَجُلٍ مِنَ الْقَرْيَتَيْنِ »  اظهارنظرهاى متفاوت كرده‌اند ؛ از جمله شيخ ابوالفتوح رازى [ در تفسير معروف خود ، ج 1 ، ص 86 
  ] به نقل از ابن عباس رضى الله عنه گويد : « مراد آن است كه « على احد رجلين من القريتين ؛ بر مردى از دو مرد ، كه يكى از مكه است و يكى از طائف . » اما مكى ، وليد بن المغيرة المخزومى القرشى ، و طائفى ، حبيب بن عمر والثقفى است . » على بن ابراهيم قمى گويد : « ابن سنان از امام صادق عليه السلام نقل كرده كه اين آيه دربارهء عروة بن مسعود الثقفى نازل شده كه مردى عاقل و خردمند بوده است . [ نمونهء بينات در شأن نزول آيات ، ص 698 - 699 
  ] هم‌چنين اقوال ديگرى در اين زمينه نقل شده است كه براى مزيد اطلاع مىتوان به : ( كشف الاسرار ، ج 9 ، ص 58 و تفسير ابوالفتوح ، ج 1 ، ص 86 و تفسير نورالثقلين ، ج 4 ، ص 597 - 599 و قرآن مجيد و فهارس القرآن به كوشش محمود راميار ، ص 1019 و نيز تفسير شريف الميزان ، ج 18 ، ص 89 ) رجوع كرد . لازم به تذكر است كه با وجود ابهام در الفاظ ، مىتوان از ظاهر آيه مفهوم كلّى را دريافت ، كه در اين صورت ، ديگر اطلاع دقيق از نام بزرگان قبايل - از نظر جاه و ثروت - چندان ضرورتى نخواهد داشت . .\r\n","page_name":" 215 ","page_number":215},
  {"content":"\r\n\r\nهم‌چنين مىگفتند :\r\n  « وَ قالُوا ما لِهذَا الرَّسُولِ يَأْكُلُ الطَّعامَ وَ يَمْشِي فِي الْأَسْواقِ لَوْ لا أُنْزِلَ إِلَيْهِ مَلَكٌ فَيَكُونَ مَعَهُ نَذِيراً * أَوْ يُلْقى إِلَيْهِ كَنْزٌ أَوْ تَكُونُ لَهُ جَنَّةٌ يَأْكُلُ مِنْها . . . » ؛   « 1 »\r\nو گفتند : چرا اين پيامبر غذا مىخورد و در بازارها راه مىرود ؛ چرا فرشته‌اى بر او نازل نمىشود كه همراه او مردم را بيم دهد ؛ يا چرا گنجى به او داده نمىشود ؛ و يا چرا باغى ندارد كه از ميوه هايش تناول كند ؟ !\r\nحاصل استدلال آنان اين بود كه چون به پيامبر وحى مىشود ، ديگر او نبايد مثل ما غذا بخورد ، و در خيابان‌ها راه برود تا لقمه نانى به دست آورد ! بلكه بايد فرشته‌اى همراه او باشد ، و در انظار مردم با او تشريك مساعى كند . هم‌چنين بايد گنج يا باغى داشته باشد ، تا بدين‌وسيله نيازهايش بر طرف شود ، و براى تأمين زندگى ، احتياجى به تلاش نداشته باشد .\r\nخداوند متعال در پاسخ آنان مىفرمايد :\r\n « انْظُرْ كَيْفَ ضَرَبُوا لَكَ الْأَمْثالَ فَضَلُّوا فَلا يَسْتَطِيعُونَ سَبِيلًا . . *   . وَ ما أَرْسَلْنا قَبْلَكَ مِنَ الْمُرْسَلِينَ إِلَّا إِنَّهُمْ لَيَأْكُلُونَ الطَّعامَ وَ يَمْشُونَ فِي الْأَسْواقِ وَ جَعَلْنا بَعْضَكُمْ لِبَعْضٍ فِتْنَةً أَ تَصْبِرُونَ وَ كانَ رَبُّكَ بَصِيراً » ؛  « 2 »\r\nببين براى تو چه مثل‌ها زده‌اند ؟ ! اين بدان جهت است كه گمراه شده‌اند ، و ديگر\r\n\r\n\r\n","description":"","footnote":"\r\n( 1 ) . فرقان ، آيات 7 - 8 . .\r\n( 2 ) . همان ، آيات 9 و 20 . .\r\n","page_name":" 216 ","page_number":216},
  {"content":"\r\n\r\nنمىتوانند راه را پيدا كنند . . . ما پيش از تو هيچ پيامبرى را نفرستاديم جز اين كه آنان هم غذا مىخوردند ، و در بازارها راه مىرفتند ، و ما برخى از شما را وسيلهء آزمايش برخى ديگر قرار داديم ، تا ببينيم كه آيا صبر و بردبارى پيشه مىكنيد يا نه ؟ و پروردگارت ( به احوال و اعمال همگان ) بيناست .\r\nخداى تعالى در جاى ديگر ، در رابطه با خواستهء آنان كه مىگفتند : « فرشته‌اى بيايد و انذار كند » ، مىفرمايد :\r\n « وَ لَوْ جَعَلْناهُ مَلَكاً لَجَعَلْناهُ رَجُلًا وَ لَلَبَسْنا عَلَيْهِمْ ما يَلْبِسُونَ » ؛  « 1 »\r\nو اگر فرشته‌اى نيز به رسالت فرستيم ، او را به صورت مردى درآوريم ، و بر آنان همان لباسى را بپوشانيم كه مردمان پوشند .\r\nهمچنين نزديك به اين مضمون است آن جا كه مىفرمايد :\r\n « وَ قالَ الَّذِينَ لا يَرْجُونَ لِقاءَنا لَوْ لا أُنْزِلَ عَلَيْنَا الْمَلائِكَةُ أَوْ نَرى رَبَّنا لَقَدِ اسْتَكْبَرُوا فِي أَنْفُسِهِمْ وَ عَتَوْا عُتُوًّا كَبِيراً » ؛  « 2 »\r\nو آنان كه ديدار ما را [ رستاخير را 
  ] باور نداشتند ، مىگفتند : چرا فرشتگان بر ما نازل نمىشوند ، يا چرا ما خدا را نمىبينيم ؟ ! همانا آنان خود را بسيار بزرگ ديدند و سركشى عظيمى را مرتكب شدند ! !\r\nآنان مىخواهند به خيال خام خود ، رسالت را با آرزوى ديدار خدا و فرشتگان باطل نمايند ، اما خداوند در پاسخ مىفرمايد كه فرشتگان را خواهيد ديد ، ولى آن روز براى شما روز خوشى نخواهد بود :\r\n « يَوْمَ يَرَوْنَ الْمَلائِكَةَ لا بُشْرى يَوْمَئِذٍ لِلْمُجْرِمِينَ وَ يَقُولُونَ حِجْراً مَحْجُوراً » ؛  « 3 »\r\n\r\n\r\n","description":"","footnote":"\r\n( 1 ) . انعام ، آيه 9 . .\r\n( 2 ) . فرقان ، آيه 21 . .\r\n( 3 ) . همان ، آيه 22 . .\r\n","page_name":" 217 ","page_number":217},
  {"content":"\r\n\r\nدر آن روز كه فرشتگان را ببينند ، تبهكاران را بشارتى نخواهد بود ، و تبهكاران به فرشتگان مىگويند كه دور شويد [ تا ما در امان باشيم 
  ] « 1 » .\r\nقرآن يادآور مىشود كه تبهكاران در آستانهء مرگ ، و تسليم جان به جانان ، فرشتگان را خواهند ديد كه براى گرفتن جانشان آمده‌اند ، ولى در آن لحظه توانايى ديدن فرشتگان را ندارند ، و از آن‌ها درخواست مىكنند كه از كنارشان دور شوند !\r\nخداى تعالى در همين زمينه نيز مىفرمايد :\r\n   « وَ قالُوا يا أَيُّهَا الَّذِي نُزِّلَ عَلَيْهِ الذِّكْرُ إِنَّكَ لَمَجْنُونٌ * لَوْ ما تَأْتِينا بِالْمَلائِكَةِ إِنْ كُنْتَ مِنَ الصَّادِقِينَ * ما نُنَزِّلُ الْمَلائِكَةَ إِلَّا بِالْحَقِّ وَ ما كانُوا إِذاً مُنْظَرِينَ » ؛    « 2 »\r\nو كافران گفتند : اى كسى كه مدعى هستى كه ذكر [ قرآن 
  ] بر تو نازل شده ، تو ديوانه‌اى ! اگر راست مىگويى ، چرا فرشتگان را همراه خود نمىآورى ؟ ! ما فرشتگان را جز به حق نمىفرستيم ، و آن گاه كه بفرستيم ، ديگر كافران مهلتى نخواهند يافت .\r\nاين قسمت از آيات ، مطلب اضافه‌اى كه دارد ، اين است كه كفار ، خود به\r\n\r\n\r\n","description":"","footnote":"\r\n( 1 ) . برخى از مفسران ، مرجع ضمير جمع « واو » [ به عنوان فاعل 
  ] را در « يقولون » ، كلمهء « ملائكه » نيز مىدانند ، كه بر اين اساس ، ترجمهء آيه چنين مىشود : « در آن روز كه فرشتگان را ببينند ، نه تنها تبهكاران را بشارتى نخواهد بود ، بلكه فرشتگان به آنان مىگويند كه [ از رحمت پروردگار 
  ] محروم و دور بمانيد . » ( ر . ك : تفسير منهج الصادقين ، ج 6 ، ص 365 و كشف الاسرار ، ج 7 ، ص 19 ) در اين خصوص ، نظر ديگرى - كه مطابق با متن كتاب حاضر است - نيز ابراز شده است ، چنان كه ( در تفسير جامع ، ج 5 ، ص 15 ) آمده است : « بعضى از مفسرين گفته‌اند ، جملهء : « حجراً محجوراً » گفتار خود كافران است ، و اين جمله را عرب هنگام شدت و سختى به كار مىبرد . وقتى فرشتگان را ديدند ، مىگويند : امروز بهشت و راحتى را بر ما كافران حرام كردند . » بنابراين نظر ، درواقع فاعل جمله : « مجرمين » دانسته شده است . ( براى اطلاع بيشتر رجوع شود به : تفسير ابوالفتوح رازى ، ج 8 ، ص 263 ) علامهء طباطبائى ( در تفسير شريف الميزان ، ج 19 ، ص 199 - 200 ) هر دو نظر را بيان فرموده و سپس نظر اخير را - كه در كتاب حاضر نيز منعكس شده است - مورد تأييد قرار داده‌اند ، و در نهايت ، گفته‌اند كه اين قول با سياق آيهء شريفه موافق و بدان نزديك‌تر است . .\r\n( 2 ) . حجر ، آيات 6 - 8 . .\r\n","page_name":" 218 ","page_number":218},
  {"content":"\r\n\r\nراست‌گويى پيامبر اعتراف دارند ، و نسبت دروغ نمىدهند ؛ ليكن براى توجيه سخنان آن حضرت ، به وى نسبت جنون مىدهند ، تا به گمان پوچ خود سخنان ناشى از آن حالت را - خلاف واقع - معرفى كنند ، چنان كه در حق حضرت نوح نيز چنين گفتند :\r\n « . . . وَ قالُوا مَجْنُونٌ وَ ازْدُجِرَ » ؛  « 1 »\r\nو گفتند : مردى مجنون است ، و مورد زجر و ستم بسيار قرار گرفت .\r\nكوتاه سخن اين كه قريش در مقام ابطال دعوى نبوت پيامبران مماثلت انبيا را با ديگر انسان‌ها - از نظر قواى بشرى - مطرح كرده چنين استدلال هايى را مىبافتند ، و اين نخستين راه مبارزه با پيامبران بود .\r\n2 . از راه انكار و مطالبهء برهان : دومين شيوهء مبارزهء معترضان با پيامبران ، اين بود كه در مقام انكار ايستاده از آنان بينه و برهان مطالبه مىكردند ، و نيز سخنان پيامبران را به دور از منطق عقل معرفى نموده از آنان مىخواستند كه با آوردن معجزه ، منطقى بودن گفتار خود را اثبات كنند . به اين شيوه در اصطلاح فن مناظره [ منع با سند 
  ] مىگويند .\r\nتوضيح اين كه : ادعاى نبوت همهء پيامبران ، آن چنان كه قرآن تعريف مىكند ، با ادعاى وحى و سخن گفتن با خدا ( بى واسطه يا باواسطه - از طريق فرشته ) همراه بوده است . البته ، اين موضوعى است كه نه حس آن را در مىيابد ، و نه تجربه و آزمايش آن را اثبات مىكند ؛ و در نتيجه ، از دو جهت مورد اشكال واقع مىشود : يكى اين كه دليلى بر گفتار آنان نيست ؛ ديگر اين كه دليلى بر خلاف آن وجود دارد ، زيرا سخن گفتن با آفريدگار جهان و ارتباط داشتن با مبدأ وحى و جهان ماوراى طبيعت ، چيزى است كه انسان نظير آن را رد مىكند ، پس آن امرى خارق عادت و بر خلاف قانون عليت عمومى است .\r\nحال اگر پيامبرى ادعاى ارتباط با عالم ماوراى طبيعت نمايد ، و در گفتار خود\r\n\r\n\r\n","description":"","footnote":"\r\n( 1 ) . قمر ، آيه 9 . .\r\n","page_name":" 219 ","page_number":219},
  {"content":"\r\n\r\nراست‌گو هم باشد ، لازمهء آن اين است كه با ماوراى طبيعت آن چنان ارتباط داشته باشد كه بتواند خرق عادت كند ، و خداوند نيز با فرستادن وحى و شريعت به سوى او چنين خواسته باشد . در اين صورت ، فرقى ميان خرق عادت‌ها وجود نخواهد داشت ، و كسى كه بر يك خرق عادت قادر باشد ، بايد بر ديگر كارهاى خارق العاده نيز قادر باشد ، زيرا به مقتضاى : « حكم الامثال فيما يجوز و مالايجوز واحد » ، [ حكم مثل‌ها در امكان و عدم امكان برابر است 
  ] اگر چيزى ممكن باشد ، بايد نظير آن نيز ممكن باشد .\r\nطبق اين بيان ، اگر خداوند اراده كرده است كه قومى را به وسيلهء يك كار خارق‌العاده [ وحى 
  ] هدايت كند ، لازمه‌اش اين است كه با انجام يك كار خارق العادهء ديگر [ معجزه 
  ] آن را تحكيم و تثبيت نمايد ، تا كسانى كه عنادى ندارند ، با اطمينان قلبى ، حقانيت آن مدعى وحى را تشخيص دهند و بپذيرند .\r\nبه همين دليل ، هرگاه پيامبرى برخاسته و ادعاى نبوت كرده است ، از او مطالبهء معجزه شده است ، و اين كارى برخاسته از فطرت و غريزهء بشرى است . مطالبهء معجزه ، براى اثبات ارتباط با ماوراى طبيعت است ، نه براى اثبات معارف عالى و ارزشمندى كه پيامبران آورده‌اند ، زيرا آن معارف خود بر منطق عقل استوار است ، و مىتوان با اقامهء برهان آن‌ها را اثبات كرد .\r\nاگر شخصى از طرف بزرگ قومى براى آن قوم پيامى بياورد كه مشتمل بر يك سلسله دستورها باشد ، و مردم هم باور داشته باشند كه آن بزرگ ، هدفى جز مصلحت و خيرانديشى بر ايشان ندارد ، در اين جا هرچه آن پيام آور براى مصلحتى بودن و منطقى بودن سخنان خود دليل بياورد ، فقط اين را اثبات مىكند كه سخنانش قابل عمل و مطابق با مصلحت است ؛ ديگر اثبات نمىكند كه اين سخنان از طرف آن بزرگ قوم است ، چه طبيعى است كه مردم - در اين كه پيام مزبور از طرف آن آن بزرگ قوم است - از او دليل و برهان مطالبه خواهند نمود . بنابراين ، او بايد براى اثبات مطلب دست خط ، مهر ، امضا ، و يا نشانه هايى ديگر را ارائه دهد تا مردم مطمئن شوند كه از\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nطرف بزرگشان فرستاده شده است . به همين جهت است كه مشركان از پيامبر اكرم صلى الله عليه و آله مىخواهند كه به آسمان برود ، و از آسمان كتابى بياورد كه آن را بخوانند :  « . . . حَتَّى تُنَزِّلَ عَلَيْنا كِتاباً نَقْرَؤُهُ . . . » .  « 1 »\r\nاز مطالبى كه تقديم خوانندگان گرامى شد ، دو مطلب روشن گرديد : يكى اين كه ميان دعوى نبوت و قادر بودن بر آوردن معجزه ملازمه‌اى هست ؛ يعنى هر كس ادعاى نبوت كند ، مردم حق دارند از او معجزه بخواهند ، و او هم بايد بر آوردن آن قادر باشد ، زيرا معجزه دليل صدق ادعاى شخص مدعى است ، و در اين دلالت فرقى ميان عوام و خواص نيست . ديگر اين كه آنچه انبيا به نام وحى از جهان غيب مىگيرند ، از سنخ ادراكات ما نيست ، و هيچ ربطى به نبوغ و فكر صائب ندارد . اين مطلب به روشنى از قرآن كريم استفاده مىشود ، و هر كس منصف بوده و كمترين آگاهىاى از قرآن كريم داشته باشد ، به طور حتم آن را مىپذيرد ، و دربارهء آن ترديدى به خود راه نمىدهد .\r\nمتأسفانه برخى از نويسندگان معاصر ما ، از اين حقيقت دست برداشته و راه انحراف در پيش گرفته‌اند . آنان سعى مىكنند كه « وحى » و ديگر معارف ارزندهء اسلام را بر اساس علوم طبيعى پى ريزى كنند ؛ علومى كه بر اساس « اصالت ماده » استوار است ، و همه چيز را مادى ، متحول ، و در مسير تكامل مىداند . اين نويسندگان معتقدند كه همهء ادراكات انسانى ، حاصل ترشحات نيروى دماغى انسان و طبعاً مادى است ؛ و نيز معتقدند كه همهء كمالات وجودى انسان ، نتيجهء تكامل مادى فردى و يا اجتماعى است .\r\nآنان از اين سخنان پوچ و بىاساس ، نتيجه مىگيرند كه نبوت نيز نوعى نبوغ فكرى و صفاى ذهنى است كه به واسطهء آن ، شخص نابغه‌اى - موسوم به پيامبر - موجبات\r\n\r\n\r\n","description":"","footnote":"\r\n( 1 ) . اسراء ، آيه 93 . .\r\n","page_name":" 221 ","page_number":221},
  {"content":"\r\n\r\nكمال امت خود را دريافته با شناخت كامل آن‌ها تلاش مىكند كه مردم را از ورطهء هلاكت رهايى بخشد و از حضيض بربريت به قلهء تمدن و مدنيت برساند . چنين نابغه‌اى ، آرا و عقايدى را كه از پيشينيان به ارث برده با مقتضيات عصر خويش تطبيق مىدهد ، و آن‌ها را به رنگ محيط زندگى خود در مىآورد ، و براى مردم يك سلسله اصول اجتماعى و قوانين كلى عملى تنظيم مىكند ، تا زندگى آنان را سر و سامان دهد ؛ آن گاه براى تكميل اين قوانين يك سلسله مسائل اخلاقى و احكام عبادى را - كه يك جامعهء صالحه و مدينهء فاضله بدون آن تحقق نمىيابد - بر آن‌ها مىافزايد تا نيازهاى روحى مردم را نيز تأمين كند .\r\nاين نويسندگان مغرض و يا منحرف از چنين فرضيه‌اى بىاساس به نتيجه‌هاى زير رسيده‌اند :\r\n1 . پيامبر كسى است كه از نبوغ سرشار برخوردار است ، و قوم خود را به اصلاح امور اجتماعى دعوت مىكند ؛\r\n2 . وحى همان نقش بستن افكار اصلاح طلبانه در ذهن چنين انسانى است ؛\r\n3 . كتاب آسمانى عبارت است از مجموعهء افكار بلند و برجستهء او ، به دور از اغراض شخصى و هوس‌هاى نفسانى ؛\r\n4 . فرشتگانى كه پيامبران از آن‌ها سخن مىگويند ، عبارتند از : قواى طبيعى حاكم بر اين جهان ، كه امور طبيعى جهان طبيعت را تدبير و تنظيم مىكنند ، و يا قواى نفسانى خاصى هستند كه كمالات را بر نفوس افاضه مىنمايند . روح القدس مرتبه‌اى از روح طبيعى است كه افكار مقدس و عالى از آن تراوش مىكند . شيطان مرتبه‌اى از روح است كه افكار پست و پليد از آن پديد مىآيد ، و انسان را به انجام كارهايى كه جامعه را به تباهى مىكشد ، فرا مىخواند . آنان لوح ، قلم ، عرش ، كرسى ، حساب ، كتاب ، بهشت ، جهنم ، و ديگر معارف گران‌قدر اديان را نيز آن چنان توجيه مىكنند كه با مطلب كلى مورد نظرشان متناسب باشد ؛\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n5 . اديان تابع مقتضيات هر عصرى هستند ، و با تحول و دگرگونى هر عصرى اديان نيز تغيير و تحول مىيابند ؛\r\n6 . معجزاتى كه به پيامبران نسبت مىدهند ، خرافاتى مجعول و يا حوادثى تحريف يافته است كه به نفع دين و براى حفظ عقيدهء عوام يا به منظور حفظ موقعيت پيشوايان دين و رؤساى مذهب و يا به علل ديگرى از همين قبيل ، توسط عده‌اى ساخته و پرداخته شده و توسط عده‌اى ديگر نشر و پخش گرديده است .\r\nنبوّت به اين معنا كه آنان گفته‌اند ، به خيمه شب بازىهاى سياسى شبيه‌تر است تا رسالت الهى ؛ و چون بحث و گفت‌وگو در پيرامون اين سخنان پوچ و بى اساس از بحث موردنظر در اين كتاب خارج است ، از پرداختن به پاسخ آن‌ها صرف نظر نموده مىگذريم . فقط در اين جا يادآور مىشويم كه كتاب‌هاى آسمانى و بيانات پيشوايان دين ، به هيچ وجه با اين تفسير - كه آقايان « خود روشن فكر بين » بيان كرده‌اند - سازش و تناسب ندارد .\r\nممكن است گفته شود كه صاحبان اين نظريات [ به اصطلاح 
  ] دانشمندان و پژوهشگرانى هستند كه مو را از ماست بيرون مىكشند ؛ پس چگونه ممكن است كه حقيقت دين و سخنان پيشوايان دينى را نفهمند ؟ ! در پاسخ مىگوييم كه عينك انسان به هر رنگ كه باشد ، موجودات را به همان رنگ به وى نشان مىدهد .\r\nدانشمندان مادى نيز همه چيز را با عينك ماديت مىنگرند و چون خود مادى و مادى گرا هستند ، لذا معنويات و مفاهيم ماوراى طبيعت در نظر آنان مفهومى ندارد ، و هرچه از حقايق دين - كه برتر از ماده و ماده پرستى است - به گوششان برسد تا به سطح ماديت تنزل پيدا نكند ، براى آنان مفهومى نخواهد داشت . از اين رو ، همهء معارف عالى و ارزنده را تا سطح ماديات پايين آورده معناى جامد و راكد و خامدى براى آن‌ها درست مىكنند .\r\nآنچه از اين دانشمندان مادىگرا نقل شده ، نه تنها چيز تازه‌اى نيست ، بلكه تطور\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nجديدى از يك فرضيه قديمى است كه ماديون دنياى باستان نيز همهء حقايق دينى را به امورى مادى تفسير مىكردند ؛ با اين تفاوت كه آنان مىگفتند اين حقايق مادى در عين اين كه مادى هستند ، از ديد مادى ما غايبند ؛ و نيز مىگفتند كه عرش ، كرسى ، لوح ، قلم ، فرشته و امثال اين‌ها هم وجود دارند ، ليكن از چشم ما پنهان هستند . البته ، كم كم با گسترش روز افزون علوم طبيعى و استوار شدن آن بر اساس حس و تجربه ، ماديون امكان آن را يافتند كه هر موجود غير قابل تجزيه و تحليل در زير چاقوى آزمايش را از ريشه انكار كنند . بنابراين ، دانشمندان مادى گرا همهء اين حقايق را به امورى مادى تفسير و توجيه كردند تا به خيال پوچ خود ، دين را از خطر سقوط حفظ كنند ! !\r\nاين دو گروه ، هر دو از راه صحيح انحراف پيدا كرده‌اند : در گذشته ، علماى كلام بيانات دينى را درباره وجود قطعى اين حقايق درست فهميده بودند ، ليكن در تشخيص مصاديق آن‌ها دچار اشتباه شده مىگفتند كه عرش و كرسى و بهشت و دوزخ و لوح و قلم ، همگى مادى هستند ، و در عين حال ، محسوس و محكوم به احكام ماده نيستند ؛ در صورتى كه واقع بر خلاف آن است .\r\nمعاصران هم بيانات دينى را از مقاصد روشن اصلىاش بيرون آورده و پس از تحريف با مسائل مادى و لمس كردنى تطبيق نموده‌اند ؛ در صورتى كه نه هرگز چنين امورى مقصود صاحب شريعت بوده است و نه چنين مطالبى با آن الفاظ و بيانات قابل تطبيق مىباشد .\r\nبحث صحيح و به دور از غرض و مرض آن است كه اين بيانات و تعبيرات را به معنايى كه عرف و لغت تعيين مىكنند ، تفسير كنيم . مثلًا ببينيم عرف و لغت در معناى عرش ، لوح ، كرسى ، قلم و غير آن‌ها چه مىگويند ؛ ما هم اين كلمات را بدان معنا حمل كنيم ، آن گاه دربارهء مصاديق آن‌ها از خود قرآن كريم - كه آيات آن همديگر را تفسير و بيان مىكنند - استمداد جوييم ، و سرانجام آنچه را كه به دست آورديم بر دانش عرضه كنيم و ببينيم كه دانش دربارهء آن چه مىگويد .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nدر مورد مسائلى هم كه در اديان ثابت شده ، ولى خارج از جهان طبيعت است ، بايد با الفباى دين بحث و گفت‌وگو كرد ، زيرا چنين مواردى از قلمرو علوم طبيعى خارج است و هرگز علوم طبيعى حق ندارد دربارهء مسائل ماوراى طبيعت به بحث و گفت‌وگو بنشيند ، و در نفى و اثبات آن‌ها مداخله كند . بنابراين ، هر دانشمند طبيعى كه بخواهد در زمينهء مسائل ماوراى طبيعت به بحث و تحقيق بپردازد ، از حد خود بيرون رفته و سخن بيهوده گفته است و حكايت او چون كسى است كه در علم لغت داراى اطلاع است ، ولى مىخواهد در مسائل آسترونومى [ فلكى 
  ] بحث كند ، و با الفباى لغت ، مسائل فلكى را نفى و اثبات نمايد ! بديهى است كه در اين صورت هر خردمندى وى را سرزنش خواهد كرد .\r\nبه نظر مىرسد كه همين توضيح مختصر در مورد اعجاز از نظر قرآن كافى است و بيش از اين مقدار در اين جا ضرورتى ندارد . « 1 »\r\n\r\n\r\n","description":"","footnote":"\r\n( 1 ) . تفسير الميزان ، ج 1 ، ص 72 و ترجمهء الميزان ، ج 1 ، ص 140 . .\r\n","page_name":" 225 ","page_number":225},
  {"content":"\r\n\r\n\r\nاعجاز قرآن و تحدى\r\n\r\nتحدى قرآن\r\nقرآن كريم در چند مورد ادعا كرده كه كتابى است در حد اعجاز ؛ هيچ بشرى نمىتواند نظيرش را بياورد ؛ بى ترديد از ناحيهء خدا نازل شده است و تا زمين و زمان باقى است ، بر اعجاز خود نيز پابرجاست . قرآن كريم براى اثبات اين ادعا تحدى كرده و همگان را به مبارزه و معارضه طلبيده است . اينك قسمتى از آيات تحدى به قرار زير است :\r\n1 .  « قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً » ؛  « 1 »\r\nبگو : يا محمد ، اگر انس و جن دست به دست هم دهند كه مثل اين قرآن را بياورند ، هرگز نتوانند آورد ، اگرچه برخى از آنان پشتيبان برخى ديگر باشند .\r\n2 .  « أَمْ يَقُولُونَ افْتَراهُ قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ » ؛  « 2 »\r\n[ كافران 
  ] مىگويند كه محمد قرآن را به خدا تهمت بسته است ، بگو : شما هم ده سورهء\r\n\r\n\r\n","description":"","footnote":"\r\n( 1 ) . اسراء ، آيه 88 . .\r\n( 2 ) . هود ، آيه 13 . .\r\n","page_name":" 226 ","page_number":226},
  {"content":"\r\n\r\nافترايى مانند قرآن بياوريد ، و هر كس جز خدا را كه مىتوانيد به يارى خود بخوانيد ، اگر راست مىگوييد .\r\n3 .  « وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ وَ ادْعُوا شُهَداءَكُمْ مِنْ دُونِ اللَّهِ إِنْ كُنْتُمْ صادِقِينَ » ؛  « 1 »\r\nاگر در مورد قرآنى كه بر بندهء خود فرو فرستاديم ، ترديد داريد سوره‌اى مانند آن بياوريد ، و جز خدا گواهان خود را بخوانيد ، اگر راست مىگوييد .\r\nدر اين آيه ، ضمير « ها » در « مِنْ مِثْلِهِ » به كلمهء « ما » در جملهء : « مِمّا نَزَّلْنا » برمىگردد ، و در نتيجه ، اين آيه نيز چون دو آيهء قبلى تحدى به خود قرآن است . ممكن است ضمير نامبرده به كلمهء « عَبْد » در جملهء : « عَبْدِنا » بر گردد ، كه با اين وصف ، ديگر تحدى به قرآن نخواهد بود ، بلكه تحدى به آورندهء آن خواهد بود ؛ يعنى تحدى به اين است كه اين همه معارف عالى و گران‌بها را يك نفر تحصيل نكرده و مكتب نرفته آورده است ، و اين حقايق متقن و بيانات بديع را از هيچ كس فرا نگرفته است . در اين صورت ، اين آيه در رديف آيهء 16 از سورهء يونس قرار مىگيرد كه مىفرمايد : « بگو : اگر خدا نمىخواست ، من هرگز قرآن را بر شما نمىخواندم و شما را بر آن واقف نمىساختم ؛ شما خود گواهيد كه من پيش از نزول قرآن عمرى در ميان شما زندگى كرده‌ام ، [ و چيزى از آن را نمىدانستم 
  ] آيا تعقل نمىكنيد ؟ »\r\nدر رواياتى كه از ائمهء معصومين عليهم السلام در ذيل آيهء شريفهء مورد بحث وارد شده ، هر دو احتمال آمده است .\r\nاين نكته را هم بايد اضافه كنيم كه اين آيه و نظاير آن دلالت دارند بر اين كه قرآن كريم تماماً معجزه است - حتى كوچك‌ترين سورهء آن ، نظير سورهء كوثر و عصر . اما اين كه برخى خيال كرده‌اند كه ضمير « ها » در « مِثْلِهِ » - در آيات تحدى - به سورهء مورد بحث مانند : هر يك از سوره‌هاى بقره ، يونس ، و هود بر مىگردد ، بى مورد است ؛ و\r\n\r\n\r\n","description":"","footnote":"\r\n( 1 ) . بقره ، آيه 23 . .\r\n","page_name":" 227 ","page_number":227},
  {"content":"\r\n\r\nكسى كه با اسلوب سخن آشنا باشد ، آن را نمىپذيرد ، زيرا كسى كه قرآن را ساخته و پرداختهء شخص پيامبر مىداند ، همهء آن را چنين مىپندارد - نه سوره‌هاى مخصوصى از آن را ؛ در اين صورت ، معنا ندارد كه گفته شود نظير سورهء « بقره » يا « يونس » را بياوريد ، چون نتيجه چنين خواهد بود كه اگر مثلًا در خدايى بودن سورهء « كوثر » يا « اخلاص » شك داريد ، همه دست به دست هم بدهيد ، و يك سوره مانند سورهء « يونس » بياوريد ؛ و اين شيوه در آداب سخن بسيار نكوهيده است . « 1 »\r\n\r\nاعجاز قرآن\r\nترديدى نيست در اين كه قرآن كريم براى اثبات اعجاز خود ، همگان را در چند مورد به مبارزه و معارضه طلبيده و به اصطلاح « تحدى » كرده است . آيا تحدى هم در سوره‌هاى مكى وجود دارد و هم در سوره‌هاى مدنى . همهء اين آيات دلالت دارند بر اين كه قرآن كريم ، آيتى است معجزه و خارق العاده .\r\nهمهء آيات تحدى ، نوعى استدلال بر معجزه بودن قرآن و نازل شدن آن از طرف حضرت پروردگار است ، ليكن از نظر عموم و خصوص با يك‌ديگر فرق دارند . برخى از آن‌ها براى همهء قرآن ، برخى براى ده سوره و برخى ديگر براى يك سوره تحدى كرده است .\r\nسبب تحدى هم در اين آيه‌ها فرق مىكند . برخى از آن‌ها در خصوص فصاحت و بلاغت و برخى ديگر دربارهء همهء جهات قرآن تحدى مىكند . آيهء 88 از سورهء اسراء كه مىفرمايد : « بگو اگر همهء انس و جن دست به دست هم دهند كه نظير اين قرآن را بياورند ، نخواهند توانست . . . » ، بيانگر اين است كه فقط جنبهء بلاغت مورد نظر نبوده است ؛ و گرنه معنا نداشت كه همهء انس و جن را مخاطب قرار دهد ، بلكه مىبايست فقط اعراب را مخاطب قرار داده از آنان بخواهد كه نظير قرآن را از جهت بلاغت و اسلوب شيواى آن بياورند .\r\n\r\n\r\n","description":"","footnote":"\r\n( 1 ) . تفسير الميزان ، ج 1 ، ص 58 و ترجمهء الميزان ، ج 1 ، ص 110 . .\r\n","page_name":" 228 ","page_number":228},
  {"content":"\r\n\r\nبديهى است كه يكايك ويژگىهاى ديگر قرآن نيز از قبيل : معارف عالى و گران‌قدر ، اخلاق پسنديده ، احكام تشريعى ، اخبار غيبى ، و معجزات علمى به تنهايى منظور نشده است ، زيرا هيچ يك از آن‌ها به هنگام نزول قرآن براى بشر آن روزگار كشف نشده بود . بنابراين ، مخاطب قرار دادن همهء انس و جن ، خود دلالت بر اين دارد كه همهء جهات برترى قرآن مورد نظر بوده است .\r\nقرآن كريم معجزه است براى بليغان جهان از نظر بلاغت ؛ براى حكيمان از نظر حكمت ؛ براى دانشمندان از نظر علم و دانش ؛ براى جامعه شناسان از نظر جامعه‌شناسى ؛ براى قانون‌گذاران از نظر قانون گذارى ؛ براى سياستمداران از نظر سياست ؛ و براى كشورداران از نظر كشوردارى ؛ و نيز معجزه است براى همهء جهانيان ؛ از نظر مطالبى كه بدان‌ها راه نتوانند يافت ، مانند : پيشگويى غيبى ، معارف گران‌قدر و عالى ، و حقايق والاى آن .\r\nبنابراين ، روشن است كه قرآن كريم همگان را مخاطب قرار داده و براى همهء انس و جن - اعم از عالم و جاهل ، مرد و زن ، و متخصّص و غير متخصّص - خود را « معجزه » معرفى مىكند و با هر كس كه قدرت تشخيص دارد ، به همهء جهات اعجاز تحدى مىنمايد .\r\nهر كس كه بر اساس فطرت خود فضيلت را تشخيص مىدهد ، مىتواند فضيلتى را كه در خود و يا ديگرى سراغ دارد ، مورد توجه قرار داده - آن را به فراخور درك خود - با فضايل قرآن مقايسه كند ؛ آن‌گاه به انصاف داورى نمايد كه آيا بشر مىتواند حقايق و معارفى را در سطح حقايق نهفته در قرآن كريم ، و هم سنگ با آن بيان دارد يا نه ؟ آيا جامعهء بشرى مىتواند اخلاقى را براى سعادت بشر بر اساس حقايق پيشنهاد كند ؟ و آيا همهء قانون‌گذاران جهان مىتوانند دست به دست يك‌ديگر داده يك سلسله قوانين فقهى تنظيم كنند كه همهء رفتار و گفتار و كردار بشر را در بر بگيرد و تناقضى پيش نيايد ، و يا هر روز بناگزير تبصره‌اى بر آن افزوده نشود ؟ قوانينى كه روح تقوا و فضيلت در آن محفوظ بوده و پاكى در اصل و فرع آن جريان داشته باشد ؛ آن هم از يك\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nفرد درس نخوانده و مكتب نرفته و بزرگ شده در ميان قومى بىفرهنگ به دور از كمالات انسانى و آلوده به رذائل اخلاقى ؛ قومى كه غارت و چپاولگرى كار روزانهء آنان و زنده به گور كردن دختران و كشتن فرزندان مايهء افتخارشان باشد ؛ قومى كه به پدران خود ببالند و با مادران خود بياميزند و به فسق و فجور مباهات نمايند ؛ قومى كه دانش را نكوهش ، و از جهالت حمايت كنند ؛ و در عين پلنگ خويى ، از سوى ديگر اقوام مورد تحقير و سرزنش واقع شوند ! روزى زير پاى يمنىها و روزى ديگر زير يوغ حبشىها لگدمال گردند ؛ يا روزى در برابر روم سر فرود آورند و روزى ديگر فرمانبر فارس شوند !\r\nحال اگر در چنين محيطى آشفته ، يك فرد درس نخوانده كتابى بياورد كه آن را مشعل هدايت بنامد ، و در آن قوانينى به وديعت بگذارد كه تمام زندگى بشر را در بر بگيرد و سرگذشت اقوام پيشين و پيشگويىهايى در خصوص سرنوشت اقوام آينده نيز در آن باشد ، و همهء آن‌ها مو به مو تحقق يابد ، و حتى يك حرف آن دروغ درنيايد ؛ آيا هيچ عاقلى احتمال مىدهد كه اين كتاب ساخته و پرداختهء آن شخص باشد در صورتى كه وى درس نخوانده ، مكتب نرفته و در ميان چنين قومى بزرگ شده است ؟ !\r\nدر جهانى كه همهء موجودات آن دستخوش تغيير و تحول هستند ، آيا ممكن است انسانى پيدا شود كه خود جزو اين جهان طبيعت و محكوم به تغيير و تحول در آن باشد ، و با اين وصف بتواند در همه شئون عالم بشرى دخالت كند و كتابى - مشتمل بر معارف ، علوم ، قوانين ، مواعظ ، امثال و قصص - به دنيا عرضه نمايد ، كه در آن از تمامى شئون زندگى سخن رفته و در هر رشته‌اى از معارف اظهارنظر شده باشد ؛ حق سخن در همهء موارد ، يك‌سان و در سطحى و الا ادا شده باشد ؛ مطالب آن در طول 23 سال و در اوضاع مختلف القا گرديده باشد ؛ و در عين حال ، حتى يك حرف آن هم باطل نشده باشد ؟ ! با اين كه هيچ انسانى در اين مدت به يك حال باقى نمىماند و خواه ناخواه دستخوش تغيير و تحول مىشود !\r\nالبته ، هيچ عاقلى ترديد به خود راه نمىدهد كه اين همه مزايا و ويژگىهاى نهفته در قرآن ما فوق نيروى بشرى و ماوراى وسائل طبيعى و مادى است ؛ و اگر كسى نيروى تشخيص\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nنداشته باشد ، بايد - به حكم وجدان فطرى - به اهل خبره و تشخيص مراجعه نمايد .\r\nدر اين‌جا ممكن است خواننده عزيز بپرسد كه اصرار شما بر عموميت تحدى و اعجاز قرآن چه فايده‌اى دارد ؟ مگر عوام مىتوانند آن را تشخيص دهند ؟\r\nمگر همين عوام نبودند كه در برابر باب ، بهاء « 1 » ، قاديانى « 2 » و مسيلمه « 3 » نيز\r\n\r\n\r\n","description":"","footnote":"\r\n( 1 ) . باب : عنوان و شهرت ميرزا سيد على محمد شيرازى است كه در حدود سال 1260 ه . ق . دعوى مهدويت كرد . بابيه و بهائيه وى را « مهدى موعود » و « نقطهء اولى » و « حضرت اعلا » مىخوانند . او يك بار در فارس و بار ديگر در قلعهء « چهريق ماكو » محبوس شد و سرانجام ، پس از شورش‌هاى پياپى پيروانش در بعضى ولايات ، از جمله : مازندران و زنجان به دستور ميرزا تقى خان اميركبير مجلس مباحثه‌اى بين علماى اسلام و باب در تبريز تشكيل يافت ، و علما حكم به قتل وى دادند ، و در تاريخ 27 شعبان سال 1266 در ميدان تبريز تيربارانش كردند . تعاليم باب ، كه مبتنى بر تبيين اصل رجعت و تأويل معناى بهشت و دوزخ و صراط و ساعت و امثال آن ، و تغيير و تبديل بعضى مناسك و سنن ( مثل نماز و روزه و قبله ) است ، از رنگ آراى صوفيه و شيخيه و اسماعيليه و غلات خالى نيست ، و نكتهء جالب آن است كه فكر انتظار « موعود » در اين تعاليم باقى مانده و به صورت بشارت به ظهور موعودى موصوف به عنوان مبهم « من يظره اللَّه » [ كسى كه خدايش آشكار خواهد ساخت 
  ] در آمده است ، و همين عنوان است كه بعد از باب ، يكى از پيروانش به نام ميرزا حسينعلى نورى ، مشهور به « بهاءاللَّه » آن را ادعا نمود ، و آئين تازه‌اى به نام « بهائى » تأسيس كرد . سيد على محمد شيرازى ، در دو سال و نيم آخر عمر كه ادعاى مهدويت و قائميت داشت ، لقب باب را به ملاحسين بشرويه داد ، و ملاحسين بشرويه معروف به باب الباب شد . ( دائرة المعارف مصاحب ، ج 1 ، ص 365 ، به تلخيص ؛ در مورد « باب » و « بهاء » نيز رجوع كنيد به : همان مأخذ ، ص 475 و فرهنگ معين ، ج 5 ، ص 222 - 223 ، 300 و 462 - 463 ) . .\r\n( 2 ) . فرقهء قاديانى [ يا 
  ] احمديه : نام فرقه‌اى دينى است كه توسط ميرزا غلام احمد قاديانى ( 1255 - 1326 ه . ق . ) تأسيس شد . غلام احمد در پنجاه سالگى اعلام كرد كه وحى به او رسيده و مجاز در گرفتن « بيعت » از مردم شده است ، و گروهى از مردم به او گرويدند . دو سال بعد ، خود را مسيح و مهدى موعود خواند ، و مسلمانان سخت به مخالفت با او برخاستند . مخالفت با وى از طرف مسلمانان ، و نيز مسيحيان و هندوان تا زمان مرگ وى دائماً در افزايش بود . اتباعش بعد از وى به دو دسته منقسم گرديدند : 1 . اغلب سران احمديه و اقليتى كه تحت تأثير تمدن غربى بودند ، در لاهور « انجمن اشاعَتِ اسلامى احمديه » را تأسيس كردند ؛ 2 . اكثريت پيروان غلام احمد در قاديان ( در هند ) مانده به مؤسّس فرقه و خاندان او وفادار ماندند ، و اين دسته به « جماعت احمديّه » موسومند . افراد اين جماعت را قاديانى و ميرزائى نيز مىخوانند . ( دائرة المعارف مصاحب ، ج 1 ، ص 65 ، به تلخيص ، و نيز ر . ك : فرهنگ معين ، ج 5 ، ص 104 - 105 . ) .\r\n( 3 ) . مسيلمه : به ضم ميم و فتح سين و لام : ملقب به كذاب [ دروغ‌گو 
  ] مكنى به « ابى المنذر » ، در آخر عهد پيغمبر صلى الله عليه و آله ادعاى نبوت كرد ، و عده‌اى از مردم « يمامه » به دو گرويدند ، و در روزگار خلافت ابوبكر به دست لشكر اسلام كشته شد ، و مسلمانان او را كذاب خوانند . ( فرهنگ معين ، ج 6 ، ص 1979 ؛ مولوى در مثنوى معنوى ، به تصحيح نيكلسون ، دفتر چهارم ، ص 710 ، 1695 و 1696 نام او را به تحريف « بومسيلم » ذكر كرده است :\r\n بومسيلم گفت خود من احمدم * دين احمد را به فن بر هم زدم\r\nبومسيلم را بگو كم كن بطر * غرّهء اوّل مشو آخر نگر \r\nبسيارى از مفسران در شأن نزول آيهء 93 از سورهء انعام ، حكايت مسيلمهء كذاب را شروحاً بيان داشته‌اند ، كه براى اطلاع بيشتر مىتوان به : ( تفسير ابوالفتوح رازى ، ج 5 ، ص 7 و كشف الاسرار ، ج 3 ، ص 428 ) و ديگر تفاسير عامه و خاصه رجوع كرد . هم‌چنين حكايت مسيلمه در ( تاريخ طبرى ، ج 3 ، ص 166 و 243 و سيرة المصطفى ، ص 672 - 674 ) ، و نيز نمونه‌اى از دعوى او در همين كتاب ، بخش « تحدى قرآن به بلاغت » آمده است . .\r\n","page_name":" 231 ","page_number":231},
  {"content":"\r\n\r\nسر تسليم فرود آورند ؟ در حالى كه گفتار آنان به هذيان شبيه‌تر بود تا سخن آدميان !\r\nدر پاسخ مىگوييم : با اين كه نيروى تشخيص در مردم مختلف است ، ولى اين تنها راه عموميت اعجاز است ، زيرا آن كس كه فهم عالى و نظر صائب دارد ، عظمت آن را درك مىكند ، و كسانى هم كه پايين‌تر از او هستند مىتوانند به دو مراجعه كنند ؛ و اين شيوه‌اى است كه وجدان فطرى آن را نيك مىپذيرد و مىپسندد . اگر بنا شود چيزى براى هميشه به عنوان معجزه باقى بماند ، بايد از سنخ علم و معرفت باشد ، زيرا در غير اين صورت آن چيز با حواس ظاهرى سر و كار خواهد داشت ، و در نتيجه هرگز امكان ندارد كه در همهء زمان‌ها به صورت معجزه مطرح باشد .\r\n[ فى المثل ، عصاى موسى و دم مسيحا و نغمهء داوودى براى همهء انسان‌ها و در هر زمانى نمىتواند معجزه باشد 
  ] ، چون هر يك از آن‌ها موجودى طبيعى و پديده‌اى مادى است كه محكوم به قوانين طبيعت است ، و محدود به زمان و مكانى مشخص .\r\nبنابراين ، اگر بخواهيم همهء مردم روى زمين « اژدها شدن عصاى موسى » يا « زنده شدن مرده‌اى با نفس مسيحايى عيسى » را ببينند ، لازم است همهء مردم را در يك جا گرد آوريم ، كه اين خود امرى غير ممكن است . حال اگر بتوانيم همه را در يك جا گرد\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nآوريم ، تا صدور معجزه را ببينند ، باز اين عمل به مردم يك عصر ارتباط خواهد داشت ، و نسل‌هاى بعدى از آن محروم خواهند بود ؛ در صورتى كه آنچه از سنخ علم و معرفت باشد ، مىتواند براى همهء نسل‌ها در هر عصر و مكانى معجزه باشد ؛ منتها آنان كه قدرت تشخيص ندارند ، مىتوانند به افراد متخصص و برخوردار از نيروى تشخيص مراجعه كنند و به همين جهت است كه قرآن معجزه‌اش را از سنخ علم و معرفت قرار داده است . « 1 »\r\n\r\nتحدى قرآن به علم\r\nقرآن كريم با وجود داشتن ويژگىهاى بسيار ، خصوصاً به دانش و فرهنگ تحدى كرده مىفرمايد :\r\n« . . . ما قرآن را كه بيانگر همه چيز است ، به سوى تو فرو فرستاديم . . . » « 2 » هم‌چنين در جاى ديگر فرمايد :\r\n« هيچ‌تر و خشكى نيست ، جز آن كه در كتاب مبين [ قرآن 
  ] مسطور است . » « 3 » هر كس كه در تعاليم ارزندهء اسلام تأمل كند و كليات مندرج در قرآن كريم را مورد مطالعه قرار دهد ، و با توجه به آياتى كه بيان جزئيات مطالب را به پيامبر اكرم صلى الله عليه و آله ارجاع مىكند « 4 » ، در سخنان آن حضرت نيز دقت نمايد ، به اين نتيجه مىرسد كه معارف گران‌قدر و عالى ، اخلاق پسنديده و و الا ، قوانين كشورى ، عباديات ، سياسيات ، معاملات و هر چيزى كه انسان‌ها بدان نياز دارند ، به طور مبسوط و مشروح ، در تعاليم\r\n\r\n\r\n","description":"","footnote":"\r\n( 1 ) . تفسير الميزان ، ج 1 ، ص 57 و ترجمهء الميزان ، ج 1 ، ص 112 . .\r\n( 2 ) . نحل ، آيه 89 . .\r\n( 3 ) . انعام ، آيه 59 . .\r\n( 4 ) . نظير آيهء 7 از سورهء حشر : « . . . آنچه را كه پيامبر به شما فرمان داد ، انجام دهيد و آنچه را كه نهى فرمود ، واگذاريد . . . . » ، و آيهء 105 از سورهء نساء : « . . . تا با آنچه كه خدا و تو نشان داد ، در ميان مردم داورى كنى . . . . » .\r\n","page_name":" 233 ","page_number":233},
  {"content":"\r\n\r\nاسلام آمده است ؛ و حتى جزئىترين مسئله مورد نياز هم در آن فروگذار نشده است .\r\nجالب‌تر اين‌كه همهء آن‌ها بر اساس فطرت و بر پايه توحيد استوار گشته است ، تا آن‌جا كه همهء تفصيلات و جزئيات احكامش در مقام تحليل ، به توحيد بر مىگردد و اصل توحيد نيز در مقام تركيب ، به همان تفاصيل بازگشت مىكند .\r\nقرآن كريم ، خود بقاى معارفش را در كشاكش روزگار تضمين كرده است ، و آن را براى تمام نسل‌ها شايسته دانسته و فرموده است : « . . . اين كتابى عزيز و گران‌مايه است ، و از هيچ سوى ، باطل بدان راه نيابد ، چون از جانب خداوند حكيم و ستوده صفات فرو فرستاده شده است . « 1 » » و نيز فرمايد :\r\n « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ » ؛  « 2 »\r\nما خود قرآن را بر تو نازل كرديم و خود ، آن را حفظ خواهيم كرد .\r\n مصطفى را وعده كرد الطاف حق * گر بميرى تو نميرد اين سبق « 3 » \r\nقرآن كتابى است كه براى همهء نسل‌ها نازل شده گذشت زمان آن را فرسوده نسازد ، و قانون تحول و تكامل نيز چيزى از طراوت و حلاوت آن نكاهد .\r\nممكن است گفته شود قانون دانان و جامعه شناسان را عقيده بر اين است كه « قوانين اجتماعى بايد با تحول اجتماع و تكامل آن تحول پذيرد ، و همگام با اجتماع رو به كمال رود ؛ چه هيچ قانونى نمىتواند در كشاكش روزگار دستخوش تحول نشود و همراه با پيشرفت زمان و تمدن به پيش نرود . »\r\nدر پاسخ اين شبهه « 4 » ، به طور خلاصه چنين مىتوان گفت كه قرآن قوانين را\r\n\r\n\r\n","description":"","footnote":"\r\n( 1 ) . فصلت ، آيات 41 - 42 . .\r\n( 2 ) . حجر ، آيه 9 . .\r\n( 3 ) . اين بيت از مولاناست . ( ر . ك : مثنوى معنوى ، به تصحيح نيكلسون ، دفتر سوم ، ص 442 ، س 1197 و مرآة المثنوى ، ص 735 . )\r\n( 4 ) . علامهء طباطبائى قدس سره در پاسخ اين شبهه ، در تفسير الميزان به تفصيل تمام بحث كرده و مطالب جامع و متين وارزشمندى را ارائه فرموده‌اند ، كه اهل فضل مىتوانند به همان مأخذ ، ج 2 ، ذيل آيهء 213 از سورهء بقره مراجعه كنند . .\r\n","page_name":" 234 ","page_number":234},
  {"content":"\r\n\r\nمبتنى بر توحيد فطرى و اخلاق پسنديده دانسته معتقد است كه بايد قانون‌گذارى بر اساس نواميس طبيعت و قوانين فطرت استوار گردد ، در حالى كه دانشمندان و قانون‌گذاران ، قوانين خود را بر اساس تحول اجتماع تدوين كرده‌اند ؛ معنويات را به كلى ناديده گرفته‌اند ؛ قوانين فطرت و نواميس طبيعت را مطلقاً از نظر دور داشته‌اند ؛ و معارف ارزشمند و اخلاق پسنديده را ارج ننهاده‌اند ، و به همين دليل ، سخنانشان بر محور تحول و تكامل اجتماع مادى و فاقد روح دور مىزند .\r\nبنابراين ، بزرگ‌ترين امتياز قوانين الهى ، مطابقت داشتن آن با آئين فطرت است ، و چون فطرت تغييرناپذير است ، آن قوانين هم هرگز با گذشت زمان تغيير نخواهد پذيرفت . « 1 »\r\n\r\nتحدى قرآن به آورندهء آن\r\nيكى از تحدىهاى جالب قرآن به آورندهء آن است ؛ يعنى فردى « امّى » كه درس نخوانده ، مكتب نرفته و در تمام عمرش قلم به دست نگرفته است .\r\nاين فرد ، نه در برابر هيچ آموزگارى زانو زده و نه در دامن هيچ مربى و معلمى تربيت يافته است ؛ مضافاً بر اين كه تمام عمرش را در حضور قوم بىتمدن و فرهنگ خويش سپرى كرده است . خداى تعالى فرمايد :\r\n « قُلْ لَوْ شاءَ اللَّهُ ما تَلَوْتُهُ عَلَيْكُمْ وَ لا أَدْراكُمْ بِهِ فَقَدْ لَبِثْتُ فِيكُمْ عُمُراً مِنْ قَبْلِهِ أَ فَلا تَعْقِلُونَ » ؛  « 2 »\r\nبگو : اگر خدا نمىخواست ، هرگز من قرآن را بر شما نمىخواندم ، و آن را به شما\r\n\r\n\r\n","description":"","footnote":"\r\n( 1 ) . تفسير الميزان ، ج 1 ، ص 60 و ترجمهء الميزان ، ج 1 ، ص 117 . .\r\n( 2 ) . يونس ، آيه 16 . .\r\n","page_name":" 235 ","page_number":235},
  {"content":"\r\n\r\nنمىآموختم . من مدّت‌ها پيش از نزول قرآن ، در ميان شما زندگى كرده‌ام [ و هرگز دعوى رسالت نداشته‌ام 
  ] ، آيا هيچ تعقل نمىكنيد ؟ !\r\nآرى ، رسول اكرم صلى الله عليه و آله مدت چهل سال در ميان آن قوم ، همانند يكى از آنان زيست .\r\nنه فضيلتى ابراز كرد ؛ نه سخن از علمى به ميان آورد ؛ نه يك بيت شعر سرود ؛ و نه يك سطر نثر نوشت . در اين مدت ، نه به مقامى اجتماعى دست يافت ، و نه در صدد اشغال منصبى برآمد ؛ و بدين سان ، دوسوم از عمر خود را بدون كوچك‌ترين ادعايى چون يكى از آنان سپرى كرد [ با اين تفاوت كه هرگز به رذائل اخلاقى و اجتماعى رايج در آن روزگار آلوده نگشت 
  ] و پس از چهل سال ، ناگهان سخنانى آورد كه بزرگان عرب در مقابلش زانو زدند ، و فصيحان و بليغان آن روزگار در برابرش فرو ماندند . آن‌گاه سخنان خويش را در دنيا منتشر ساخت ، اما هيچ دانشمند فرزانه و انديشمند نابغه‌اى جرئت مبارزه و معارضه با آن را در خود نيافت .\r\nپيامبر اسلام در اين چهل سال ، فقط دو بار به خارج از حجاز سفر كرد : يك بار در كودكى به همراه عمويش ابوطالب ؛ و بار ديگر در 25 سالگى ، با « ميسره « 1 » » خادم خديجه . وى در هر دو سفر ، به همراه كاروان تجارتى به شام رفت ، و با هيچ كس ملاقات خصوصى نداشت ، تا مبادا تصور آن رود كه شايد چيزى را از كسى در آن سفرها فرا گرفته باشد ، زيرا بديهى است كه شب و روز با همراهان خود بوده و هرگز نمىتوانسته است مطلبى را از آنان پنهان دارد ؛ و اگر هم به فرض محال ، در آن سفرها\r\n\r\n\r\n","description":"","footnote":"\r\n( 1 ) . مورخان گويند : « وقتى پيامبر اكرم صلى الله عليه و آله به منظور تجارت عازم سفر شام شد ، « ميسره » ، غلام خديجه در ادارهء شئون‌كاروان ، همانند دستيارى در خدمت حضرتش بود و هرگاه كه لازم مىآمد ، به نگه‌دارى از شتران نيز مىپرداخت . ميسره در اين سفر شگفتى هايى از پيامبر به چشم ديد كه هرگز در سفرهاى پيشين نديده بود . از اين گذشته ، در آن سفر سود هنگفتى به دست آمد كه براى هيچ يك از تجار قابل تصور نبود . هنگامى كه كاروان تحت عنايات الهى از شام به مكه بازگشت ، ميسره از كاروانيان جدا شد ، و پيش از ديگران ، شتابان به خدمت حضرت خديجه رفت و ماجرا را براى وى بازگفت . . . . » ( سيرة المصطفى ، ص 58 ، و نيز رجوع كنيد به : سيرت رسول الله ، ج 1 ، ص 165 - 167 و سيرهء ابن هشام ، ج 1 ، ص 171 - 172 . ) .\r\n","page_name":" 236 ","page_number":236},
  {"content":"\r\n\r\nچيزى از كسى آموخته باشد ، چه ربطى به اين همه معارف و علوم و حكمت‌ها و حقايق داشته است ؛ و حال آن كه در برابر چنين سخنانى بليغ و لطيف ، بزرگان و سخنوران عرب به عجز و ناتوانى خود اعتراف نموده و انگشت حيرت به دندان گرفته‌اند .\r\nبعضى به آن حضرت تهمت مىزدند كه گاهى با يك آهنگر رومى تماس مىگرفته و مطالبى از او مىآموخته است . قرآن كريم در پاسخ چنين كسانى مىفرمايد :\r\n « وَ لَقَدْ نَعْلَمُ أَنَّهُمْ يَقُولُونَ إِنَّما يُعَلِّمُهُ بَشَرٌ لِسانُ الَّذِي يُلْحِدُونَ إِلَيْهِ أَعْجَمِيٌّ وَ هذا لِسانٌ عَرَبِيٌّ مُبِينٌ » ؛  « 1 »\r\nما نيك مىدانيم كه كافران مىگويند : بشرى قرآن را به او ياد مىدهد ! با اين كه زبان كسى كه قرآن را به او نسبت مىدهند ، عجمى [ غير عربى 
  ] است ، در صورتى كه اين قرآن به زبان عربى روشن و [ فصيح 
  ] است .\r\nبرخى ديگر نيز مىگفتند كه پيامبر اكرم صلى الله عليه و آله قسمتى از معلومات خود را از سلمان فرا گرفته است ، زيرا سلمان از دانشمندان ايران بوده و به تاريخ اديان و مذاهب آشنايى داشته است !\r\nدر پاسخ بايد گفت كه سلمان در مدينه ايمان آورد ، و حال آن‌كه بخش عمدهء قرآن كريم در مكه نازل شده بود ، و در مجموع ، آياتى كه مشتمل بر معارف و حقايق و تاريخ گذشتگان بوده و در مكه نازل شده است ، به مراتب افزون‌تر و كامل‌تر از آياتى است كه در مدينه نازل گرديده است . بنابراين ، سلمان و ديگر اصحاب ، كدام مطلب تازه‌اى را عرضه كرده‌اند ؟ !\r\nاز اين‌ها گذشته ، كسانى كه عهدين « 2 » [ تورات و انجيل 
  ] را به دقت مورد مطالعه قرار\r\n\r\n\r\n","description":"","footnote":"\r\n( 1 ) . نحل ، آيه 103 . .\r\n( 2 ) . منظور از « عهدين » ، عهد جديد [ پيمان نو 
  ] و عهد قديم [ پيمان كهن 
  ] است . اصطلاحاً « عهد جديد » به انجيل ، و عهد قديم به تورات اطلاق مىشود . به « عهد قديم » ، « عهد عتيق » نيز مىگويند . ( ر . ك : فرهنگ معين ، ج 5 ، ص 1221 . ) .\r\n","page_name":" 237 ","page_number":237},
  {"content":"\r\n\r\nدهند ، و آن گاه با مراجعه به قرآن ، تاريخ پيامبران و امّت‌هاى آنان را از نظر بگذرانند ، درخواهند يافت كه داستان‌هاى قرآن با داستان‌هاى تورات و انجيل تفاوتى اساسى دارد . در تورات و انجيل لغزش هايى به پيامبران نسبت داده شده كه انسان هرگز مايل نيست چنين نسبتى حتى به افراد صالح معمولى داده شود ، تا چه رسد به پيامبران بزرگ خدا . البته قرآن پيامبران را از چنين لغزش‌هايى تبرئه كرده و ساحت مقدس آنان را از نسبت‌هاى ناروا پاك و منزه دانسته است . همچنين ، در تورات و انجيل مطالب فراوانى يافت مىشود كه نه با واقعيت تطبيق دارد ، و نه به معارف دينى و فضائل اخلاقى مربوط است ؛ در صورتى كه مطالب مندرج در قرآن ، نه تنها جنبهء تربيتى دارد ، بلكه سطح دانش و فرهنگ جامعه را بالا برده انسان‌ها را با معارف ارزشمند و اخلاق پسنديده آشنا مىكند . « 1 »\r\n\r\nتحدى قرآن به خبرهاى غيبى\r\nقرآن كريم در آياتى فراوان ، با خبرهاى غيبى خود تحدى كرده است كه بخشى از آن‌ها مربوط به پيامبران گذشته و بخشى مربوط به حوادث آينده است . يكى از خبرهاى مربوط به پيامبران و امت‌هاى گذشته ، داستان نوح است كه قرآن پس از بيان تفصيلى آن مىفرمايد : « اين [ قصه 
  ] از خبرهاى غيبى است كه ما به تو وحى مىكنيم ؛ پيش از اين ، نه تو از آن باخبر بودى ، و نه قوم تو اطلاع داشتند . . . . » « 2 » خبر ديگر ، داستان يوسف است كه خداى تعالى در پايان آن مىفرمايد : « اين [ حكايت 
  ] از خبرهاى غيبى است كه ما به تو وحى مىكنيم ، و گرنه تو نزد آنان [ برادران يوسف 
  ] نبودى كه بدانى\r\n\r\n\r\n","description":"","footnote":"\r\n( 1 ) . تفسر الميزان ، ج 1 ، ص 61 و ترجمهء الميزان ، ج 1 ، ص 119 . .\r\n( 2 ) . هود ، آيه 49 . .\r\n","page_name":" 238 ","page_number":238},
  {"content":"\r\n\r\nچگونه تصميم گرفتند به يوسف نيرنگ زنند . » « 1 » در داستان مريم نيز مىفرمايد : « اين [ قصه 
  ] از خبرهاى غيبى است كه ما به تو وحى مىكنيم ، و گرنه تو در آن زمان نبودى كه ببينى چگونه دربارهء كفالت مريم قرعه مىزدند و نزاع مىكردند . » « 2 » هم‌چنين دربارهء حضرت عيسى مىفرمايد : « اين [ سرگذشت 
  ] عيسى بن مريم است ؛ سخن حقى كه در آن ترديد مىكنند . » « 3 » خبرهاى غيبى مربوط به حوادث آينده در قرآن بسيار است كه ذيلًا به چند مورد اشاره مىشود :\r\n1 . خبر دادن قرآن از پيروزى روم بر ايران :\r\n   « غُلِبَتِ الرُّومُ * فِي أَدْنَى الْأَرْضِ وَ هُمْ مِنْ بَعْدِ غَلَبِهِمْ سَيَغْلِبُونَ * فِي بِضْعِ سِنِينَ . . . » ؛    « 4 »\r\nروميان [ از ايرانيان 
  ] در محلى نزديك [ به عربستان 
  ] شكست خوردند ، ليكن پس از شكست ، چند سال ديگر بر آنان پيروز خواهند شد .\r\n2 . خبر دادن قرآن از بازگشت پيامبر صلى الله عليه و آله به مكه ، پس از هجرت به مدينه :\r\n « إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ . . . » ؛  « 5 »\r\nآن خدايى كه قرآن را بر تو فرض كرد ، البته تو را به جاىگاه خود [ مكه 
  ] باز مىگرداند .\r\n3 . خبر دادن قرآن از اين كه پيامبر و مسلمانان بدون هيچ وحشت و اضطرابى وارد مكه شده اعمال حج را به جا خواهند آورد :\r\n\r\n\r\n","description":"","footnote":"\r\n( 1 ) . يوسف ، آيه 102 . .\r\n( 2 ) . آل عمران ، آيه 4 . .\r\n( 3 ) . مريم ، آيه 34 . .\r\n( 4 ) . روم ، آيات 2 - 4 . .\r\n( 5 ) . قصص ، آيه 85 . .\r\n","page_name":" 239 ","page_number":239},
  {"content":"\r\n\r\n « . . . لَتَدْخُلُنَّ الْمَسْجِدَ الْحَرامَ إِنْ شاءَ اللَّهُ آمِنِينَ مُحَلِّقِينَ رُؤُسَكُمْ وَ مُقَصِّرِينَ لا تَخافُونَ . . . » ؛  « 1 »\r\nحتماً به خواست خدا ، در كمال امنيت وارد مسجد الحرام خواهيد شد ، در حالى كه سرهايتان را تراشيده‌ايد و تقصير « 2 » كرده‌ايد ، و ترس و هراسى از كسى نداريد .\r\n4 . خبر دادن قرآن از پيروزى مسلمانان و آمدن متخلفان :\r\n « سَيَقُولُ الْمُخَلَّفُونَ إِذَا انْطَلَقْتُمْ إِلى مَغانِمَ لِتَأْخُذُوها ذَرُونا نَتَّبِعْكُمْ . . . » ؛  « 3 »\r\nكسانى كه از جهاد تخلف كردند ، هنگامى كه براى گرفتن غنايم روانه مىشويد به شما خواهند گفت بگذاريد ما هم به دنبالتان بياييم . « 4 » 5 . خبر دادن قرآن از اين كه دشمنان نخواهند توانست به پيامبر اكرم صلى الله عليه و آله آسيب رسانند :\r\n « . . . وَ اللَّهُ يَعْصِمُكَ مِنَ النَّاسِ . . . » ؛  « 5 »\r\nخداوند تو را از گزند آنان حفاظت خواهد كرد .\r\n6 . خبر دادن قرآن از محفوظ ماندنش از تحريف :\r\n « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ » ؛  « 6 »\r\nما خود ذكر [ قرآن 
  ] را بر تو فرو فرستاديم و خود آن را حفظ خواهيم كرد .\r\n\r\n\r\n","description":"","footnote":"\r\n( 1 ) . فتح ، آيه 27 . .\r\n( 2 ) . تقصير : « كوتاهى كردن باشد ، و در فقه آن باشد كه كسى در اعمال حج كار خلاف كند ؛ مثل آن‌كه ناخن خود را در احرام بگيرد ، كه بايد كفّاره بدهد ، و آن عمل را تقصير گويند . » فرهنگ علوم ، ص 187 . .\r\n( 3 ) . فتح ، آيه 15 . .\r\n( 4 ) . صاحب تفسير برهان در شأن نزول اين آيه گويد : « هنگامى كه رسول خدا صلى الله عليه و آله از حديبيه به سوى مدينه مراجعت فرمود ، غزوهء خيبر پيش آمد . در اين جنگ ، متخلّفان اجازه خواستند كه همراه پيامبر ، جهت شركت در آن بيرون آيند ، سپس اين آيه نازل گرديد . » نمونهء بينات در شأن نزول آيات ، ص 730 ، و نيز ر . ك : تفسير جامع ، ج 6 ، ص 370 و 371 و تفسير الميزان ، ج 18 ، ص 280 . البته ، منظور متخلفان از شركت جستن در جنگ ، به چنگ آوردن غنايم بوده ؛ چنان كه در آيهء مورد بحث بدان اشاره شده است . .\r\n( 5 ) . مائده ، آيه 67 . .\r\n( 6 ) . حجر ، آيه 9 . .\r\n","page_name":" 240 ","page_number":240},
  {"content":"\r\n\r\nهم‌چنين آيات بسيار ديگرى در قرآن هست كه در آن‌ها وعده‌هايى به مؤمنان و وعيدهايى به مشركان مكه داده شده و در موقع خود ، دقيقاً صورت پذيرفته است .\r\nبخشى از خبرهاى غيبى قرآن نيز ، آياتى در خصوص « ملاحم « 1 » » است كه به پاره‌اى از آن‌ها ذيلًا اشاره مىكنيم :\r\n7 . « زندگى بر اهل ديارى كه هلاكشان گردانيديم حرام است ؛ آنان ديگر باز نخواهند گشت تا وقتى كه سد يأجوج و مأجوج گشوده شود ، و از هر پستى و بلندى شتابان آيند ، آن‌گاه وعدهء حق نزديك شود و كافران با ديدگان حيرت بار فرياد كنند :\r\nواى بر ما كه از چنين روزى غافل بوديم ، و سخت به راه ستمكارى شتافتيم . » « 2 » و « 3 » 8 . « خداوند به كسانى كه ايمان آوردند و عمل شايسته انجام دادند ، وعده فرموده است كه به زودى آنان را خليفهء روى زمين گرداند . . . . » « 4 » و « 5 » 9 . « بگو : خدا قادر است كه عذابى از بالاى سر شما ، بر شما فرود آورد . . . . » « 6 » معجزات علمى قرآن كه در عصر نزول آن بر همگان پوشيده بود ، و پس از گذشت قرن‌ها با پيشرفت علم ، پرده از روى آن‌ها برداشته شد ، نيز جزو\r\n\r\n\r\n","description":"","footnote":"\r\n( 1 ) . ملاحم : به فتح ميم و كسر حا ، جمع ملحمه : حوادث بزرگ و وقايع مهم آينده را گويند ، و « نبىّ الملحمة » نيز لقب‌پيامبر عظيم الشأن اسلام است . ( اقرب الموارد ، ج 2 ، ص 1134 . ) .\r\n( 2 ) . انبياء ، آيات 95 - 97 . .\r\n( 3 ) . اگرچه اين آيات ، در بردارندهء خبرى غيبى است كه هنوز پديد نيامده است ، ليكن وقوع يافتن ديگر اخبار غيبى قرآن ، خود دليلى است استوار و آشكار بر اين كه اين خبر و نظاير آن ، مسلّماً در آينده به وقوع خواهد پيوست . .\r\n( 4 ) . نور ، آيه 65 . .\r\n( 5 ) . اين آيه نيز همانند آيهء قبل متضمن خبرى غيبى است كه مسلماً صورت خواهد پذيرفت ؛ چنان كه با پيروزى انقلاب اسلامى ايران ، مقدمهء اين وعدهء بزرگ و شگرف فراهم آمده ، ان شاءاللَّه با ظهور حضرت مهدى - روحى فداه - كمال مطلوب را خواهد يافت . علامهء بزرگوار ، شيخ طوسى - اعلى اللَّه مقامه الشريف - در شأن نزول اين آيه فرمايد : « بنا بر قول اهل البيت عليهم السلام مراد از اين آيه ، مهدى موعود ، امام قائم عليه السلام است ، زيرا هنگامى كه ظهور مىنمايد ، خوف را از بين مىبرد و عدل و داد را مىگستراند . » ( نمونهء بيّنات در شأن نزول آيات ، ص 574 ، و نيز ر . ك : تفسير جامع ، ج 4 ، ص 509 - 514 . ) .\r\n( 6 ) . انعام ، آيه 65 . .\r\n","page_name":" 241 ","page_number":241},
  {"content":"\r\n\r\nآيات غيبى قرآن است ، مانند :\r\n10 .  « وَ أَرْسَلْنَا الرِّياحَ لَواقِحَ . . . » ؛  « 1 »\r\nما بادها را براى تلقيح و بارور كردن نباتات فرستاديم .\r\n11 .  « . . . وَ أَنْبَتْنا فِيها مِنْ كُلِّ شَيْءٍ مَوْزُونٍ » ؛  « 2 »\r\nما در زمين از هر گونه گياه موزون و متناسبى رويانديم .\r\n12 .  « وَ الْجِبالَ أَوْتاداً » ؛  « 3 »\r\nما كوه‌ها را ميخ‌هاى زمين قرار داديم .\r\nهم‌چنين آيات فراوانى كه از سرنوشت امت اسلامى خصوصاً ، و آيندهء امم مختلف جهان عموماً ، پس از نزول قرآن حكايت دارد ، جزء اخبار غيبى قرآن به شمارست ، كه به ذكر برخى از آن‌ها ذيلًا اكتفا مىكنيم :\r\n13 . « اى كسانى كه ايمان آورده‌ايد ؛ هر كس كه از دين خود برگردد [ ضررى به دين خدا نمىزند 
  ] چون به زودى خداوند مردمانى را روى كار خواهد آورد كه دوستشان دارد ، و آنان نيز او را دوست دارند . . . . » « 4 » 14 . « هر امتى را پيامبرى است ؛ هنگامى كه پيامبر امتى آمد ، در ميان آنان به عدالت قضاوت خواهد شد . . . . » « 5 » 15 . « به سوى آئين پاك [ اسلام 
  ] روى آور ، كه دين فطرت است ؛ همان فطرتى كه خدا بشر را بر آن آفريده است . . . . » « 6 » و « 7 »\r\n\r\n\r\n","description":"","footnote":"\r\n( 1 ) . حجر ، آيه 22 . .\r\n( 2 ) . همان ، آيه 19 . .\r\n( 3 ) . نبأ ، آيه 7 . .\r\n( 4 ) . مائده ، آيه 54 . .\r\n( 5 ) . يونس ، آيه 47 . .\r\n( 6 ) . روم ، آيه 30 . .\r\n( 7 ) . تفسير الميزان ، ج 1 ، ص 63 و ترجمهء الميزان ، ج 1 ، ص 122 . .\r\n","page_name":" 242 ","page_number":242},
  {"content":"\r\n\r\n\r\nتحدى قرآن به عدم وجود اختلاف در آن\r\nقرآن كريم از جهت عدم وجود اختلاف در آن نيز تحدى كرده ، مىفرمايد :\r\n « أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً » ؛  « 1 »\r\nآيا در قرآن دقت و تدبر نمىكنند ؟ ! اگر قرآن از سوى غير خدا مىبود ، اختلاف‌هاى بسيارى در آن مىيافتند .\r\nدليل اين مطلب كاملًا روشن است ، زيرا جهان جهان ماده است ، و قانون تحول و تكامل بر آن حكمفرما . هر موجودى در عالم تدريجاً از ضعف به سوى قوّت ، و از نقصان به سوى كمال مىرود ، تا در نهايت قانون تكامل هم خود موجود و هم اعمال و آثار آن را شامل گردد .\r\nانسان هم كه يكى از اجزاى اين جهان مادى است ، همواره در تحول و تكامل است . وجود و افعال و آثار او هر لحظه از نقصان به سوى كمال ، و از ضعف به سوى قوّت در حركت است ؛ و به طور كلى همه چيز او ، حتى آن دسته از آثارش كه با فكر و انديشه و ادراك صورت مىپذيرد ، نيز پيوسته دستخوش تحول و تكامل است . اين حقيقت را نيك مىتوان دريافت كه انسان هر روز خود را كامل‌تر از روز گذشته مىبيند ؛ در هر لحظه‌اى به لغزش‌هاى لحظهء پيشين خود پى مىبرد ؛ و آن‌گاه خود را از لحظهء پيشين كامل‌تر مىيابد . اين حقيقتى است كه هيچ خردمند باشعورى آن را انكار نخواهد كرد .\r\nهم‌چنين قرآن كريم كتابى آسمانى است كه پيامبر اكرم صلى الله عليه و آله آن را به تدريج در مدت 23 سال آورده و در حالاتى مختلف و شرايطى متفاوت براى مردم بيان كرده است :\r\n\r\n\r\n","description":"","footnote":"\r\n( 1 ) . نساء ، آيه 82 . .\r\n","page_name":" 243 ","page_number":243},
  {"content":"\r\n\r\nگاهى در مكه و زمانى در مدينه ، در شب و روز ، در حضر و سفر ، در جنگ و صلح ، در عسرت و سختى ، در فتح و پيروزى ، و در امنيت و ناامنى ؛ چنان كه رسول اكرم صلى الله عليه و آله ساليانى در « شعب ابوطالب » « 1 » در محاصرهء نظامى و اقتصادى بوده و سال‌ها بعد از فتح مكه در اوج قدرت قرار داشته است .\r\nاز اين گذشته ، قرآن كريم نيز به عنوان مجموعه‌اى كامل از معارف الهى ، فضائل اخلاقى و قوانين دينى - در هر زمينه و موضوعى - نازل گرديده است . با توجه به همهء اين جهات ، نه كوچك‌ترين اختلافى در وضع و ترتيب و اسلوب هماهنگ قرآن يافت مىشود ، و نه تنافى و تناقضى در مطالب آن وجود دارد . هر آيه‌اى از آن ، آيهء ديگر را تفسير مىكند و هر جمله‌اى از آن ، جملهء ديگر را تصديق مىكند ، چنان كه امير مؤمنان عليه السلام مىفرمايد :\r\n. . . يَنْطِقُ بَعْضُهُ بِبَعْضٍ وَيَشْهَدُ بَعْضُهُ عَلى بَعْضٍ ؛ « 2 »\r\nپاره‌اى از آن بيانگر پارهء ديگر ، و بخشى از آن گواه بخش ديگر است .\r\nالبته ، اگر اين كتاب عزيز از جانب خدا نازل نشده بود ، در اسلوب و نظم آن همگونى ديده نمىشد ؛ مطالب آن از نظر بلاغت و لطافت بيان يكنواخت نمىبود ؛ و در مفاهيم آن از جهت صحت و فساد و عمق و استحكام تفاوت كلى پديد مىآمد .\r\n\r\n\r\n","description":"","footnote":"\r\n( 1 ) . پس از آن كه قريش در معارضه با پيامبر اكرم صلى الله عليه و آله راه به جايى نبردند ، بر آن شدند كه بنى هاشم را در محاصرهءاقتصادى قرار دهند ؛ شايد از درماندگى به ستوه آيند ، و از حمايت و يارى پيامبر دست بدارند . بنى هاشم مدتى كوتاه با اين فشار اقتصادى ساختند ، ولى وقتى كه ديدند كار دشوار است ، به ناچار در حصارى واقع در يكى از درّه‌هاى مجاور مكه ، موسوم به « شِعب ابى طالب » فراهم آمدند . بنا به روايات متفاوت ، اقامت پيامبر اكرم صلى الله عليه و آله و مسلمانان در « شعب » حدود سه يا چهار سال به طول انجاميد . براى اطلاع بيشتر مىتوان رجوع كرد به : شيعه در اسلام ، ص 91 - 92 ؛ تاريخ ايران بعد از اسلام ، دكتر زرين كوب ، ص 296 - 298 ؛ ترجمهء البدء والتاريخ ، ج 4 ، ص 130 - 132 ، و سفينة البحار ، ج 1 ، ص 700 . .\r\n( 2 ) . نهج البلاغهء فيض الاسلام ، خطبهء 133 ، ص 414 . .\r\n","page_name":" 244 ","page_number":244},
  {"content":"\r\n\r\nممكن است گفته شود كه اين ادعايى بيش نيست ، زيرا مخالفان قرآن را مورد اشكال و ايراد قرار داده و چه بسا كتاب‌هايى هم در اين زمينه نوشته‌اند .\r\nدر پاسخ بايد گفت : همهء اشكال‌هايى كه به قرآن گرفته شده ، مطالب پوچ و بىاساسى است كه بدان‌ها در كتاب‌هاى تفسير پاسخ داده شده است ، و ما نيز در تفسير الميزان هر اشكالى را در مورد خود مطرح كرده و بدان پاسخ گفته‌ايم . البته ، اگر در اشكال‌هاى طرح شده دقت به عمل آيد ، معلوم مىشود كه هدف از اين اشكال تراشىها و خرده‌گيرىها ، چيزى جز متهم ساختن نيست ، چنان كه گفته‌اند : « اگر چشم محبت متهم باشد ، چشم عداوت متهم‌تر است ! » « 1 » آيه‌اى كه در آغاز اين بخش بدان اشارت رفت ، مردم را به تدبر در آيات قرآنى ترغيب مىكند تا در احكام ، مواعظ ، حِكم ، و قصص قرآن به دقت بينديشند ؛ آن‌گاه شرايط و ظروف نزول آيات را - از نظر مكى يا مدنى بودن ، محكم يا متشابه بودن و نيز از ديگر جهات - مورد مطالعه قرار دهند ، تا بر آنان مسلم و قطعى شود كه ميان آيات قرآن اختلافى وجود ندارد ؛ هر آيه‌اى ، آيه ديگر را تأييد مىكند ؛ و بدون آن كه اختلافى پديد آيد ، هر آيه‌اى گواه و شاهد آيهء ديگر نيز مىباشد . بنابراين ، به هيچ وجه اختلاف در قرآن راه ندارد . نه از طريق تناقض ؛ نه به صورت تفاوت ؛ نه آيه‌اى ، آيهء ديگر را نفى مىكند ؛ و نه آيه‌اى از نظر متانت و استحكام ، تفاوت اساسى با آيهء ديگر دارد ، زيرا : « . . . كتابى است كه از آيات متشابه ، همگون ، و تكرارى آن ، خداترسان را لرزه بر اندام افتد . . . . » « 2 » همين عدم اختلاف در قرآن ، انسان را بدين مطلب رهبرى مىكند كه قرآن كتابى فرو فرستاده شده از سوى خداوند است ، در حالى كه اگر از جانب خدا نمىبود ، هرگز\r\n\r\n\r\n","description":"","footnote":"\r\n( 1 ) . تفسير الميزان ، ج 1 ، ص 64 و ترجمهء الميزان ، ج 1 ، ص 125 . .\r\n( 2 ) . زمر ، آيه 23 . .\r\n","page_name":" 245 ","page_number":245},
  {"content":"\r\n\r\nامكان نداشت كه از اختلاف فراوان خالى و عارى باشد ، زيرا همانطور كه قبلًا يادآور شديم ، همهء موجودات جهان هستى - به ويژه انسان - بر اساس حركت و تغيير و تحول و تكامل آفريده شده‌اند ، و هر يك از آن‌ها در امتداد زمان وجود خود داراى جهات گوناگون و حالات متفاوت است . هيچ انسانى نيست كه هر روز ، خود را عاقل‌تر از روز گذشته نيابد ، و اعمال و تدابير و نظرياتش در هر مرحله متين‌تر و استوارتر از مرحلهء پيشين نباشد ؛ اگر هم يكى از كارهاى او امتداد وجودى جزئى داشته باشد ، باز آخرش بهتر از اول آن است . مثلًا كتابى را كه نويسنده مىنويسد ؛ شعرى را كه شاعر مىسرايد ؛ و خطابه‌اى را كه خطيب ايراد مىكند ، همگى انجامى بهتر از آغاز دارند . طبق اين بيان ، انسان حتى در ضمن انجام يك كار دچار تغيير و تحول مىشود و قادر نيست كه آن را به طور يكنواخت به پايان رساند ، و اين ناموس كلى انسان و كائنات است كه همه در تحت سيطرهء قانون تحول و تكامل عمومى هستند .\r\nبه طور كلى ، شما هرگز موجودى را در اين جهان نخواهيد يافت كه در دو لحظه بر يك حال ثابت و استوار بماند ، بلكه دائماً هم خود موجود و هم احوال و آثار آن دستخوش تغيير و تحول خواهند بود . به همين جهت است كه خداى تعالى در آيهء مورد بحث ، اختلاف را به لفظ « كثير » مقيد نموده است ؛ يعنى اگر قرآن كلام خدا نبود ، در آن اختلاف فراوان يافت مىشد . البته ، در اين جا قيد « كثير » اصطلاحاً « قيد توضيحى » است ، نه « قيد احترازى » ؛ بدين معنا كه اگر اين سخن از كسى جز خداوند نشئت گرفته بود ، اختلاف فراوان در آن به چشم مىخورد ، و چون از ذات اقدس الهى نشئت گرفته است ، پس هيچ اختلافى در آن نيست ، نه كم و نه زياد .\r\nعدم اختلاف در قرآن - با اين همه مطالب متنوع و موضوعات گوناگون - امرى بسيار مهم است ، زيرا قرآن كتابى است كه در هر زمينه‌اى از شئون مربوط به انسان مداخل كرده و اظهارنظر نموده است ، مانند :\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n1 . مبدأ و معاد ، خلق و ايجاد و ديگر معارف عالى و ارجمند ؛\r\n2 . فضائل اخلاقى و صفات برجستهء انسانى ؛\r\n3 . قوانين فردى و اجتماعى حاكم بر نوع انسان ؛\r\n4 . قصص و حكايات عبرت‌انگيز و مواعظ و نصايح ارزنده و آموزنده .\r\nاين كتاب آسمانى با بيانى اعجاب‌انگيز و اعجازآميز ، مشتمل بر همهء اين شئون بوده و همگان را به مبارزه و معارضه فراخوانده است .\r\nمعارف و حقايق آن هم به تدريج ، در مدت قريب به 23 سال و در حالات مختلف ، اعم از شب و روز ، حضر و سفر ، جنگ و صلح ، سختى و خوشى ، تنگنا و فراخنا و . . .\r\nنازل شده است . با اين وصف ، در فصاحت و بلاغت خارق العادهء آن اختلافى وجود ندارد ؛ در معارف گران‌قدر و حكمت‌هاى ارزشمند آن هيچ ناهمگونىاى به چشم نمىخورد ؛ و در قوانين اجتماعى و فردى آن هرگز خللى يافت نمىشود . آخرين آيهء قرآن به همان حقيقتى معطوف است كه نخستين آيه نيز بر آن استقرار يافته است ، و فروع و جزئيات آن به همان حقيقتى باز مىگردد كه اصول نيز بر آن استوار شده است ، به طورى كه عموم تفصيلات قوانين و حكمت‌هاى ارزندهء قرآن ، پس از تحليل به حقيقت توحيد باز مىگردد و توحيد خالص نيز به ضميمهء جهات خارجى و تركيب با آن‌ها ، از تفصيلات سر در مىآورد .\r\nكسى كه در قرآن دقت و تدبر كند ، با شعور زنده و بر اساس قضاوت فطرى خود در خواهد يافت كه پديدآورنده و فرستندهء قرآن از سنخ موجودات اين جهان نيست كه تحت سيطرهء قانون تحول و تكامل بوده و مرور زمان و گذشت ايام در او تأثير داشته باشد ، بلكه اين كتاب ، تنها از خداوند قهار و يكتايى نشئت گرفته كه پديد آورندهء اين جهان است ، نه دستخوش قوانين طبيعى آن .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nاز تدبر در آيهء مورد بحث « 1 » چنين نتيجه مىگيريم :\r\n1 . قرآن كتابى است كه با فهم عادى مىتوان مطالب آن را دريافت و به قسمتى از حقايق نهفته در آن واقف شد ؛\r\n2 . آيات قرآن مفسر يك‌ديگرند ؛\r\n3 . قرآن كتابى است كه هرگز نسخ و ابطال يا تكميل و تهذيب نمىپذيرد ، زيرا اين موارد خود نوعى تحول و تغيير بشمارند ؛ و از آن‌جا كه قرآن اختلاف‌پذير نيست ، هرگز دستخوش تغيير و تحول نشود ، و بالمآل ، نسخ و ابطال يا تكميل و تهذيب نپذيرد . « 2 »\r\n\r\nنسخ در قرآن\r\nممكن است گفته شود كه مگر وجود نسخ در قرآن مسلّم نيست ؛ مگر در قرآن نيامده است : « هر يك از آيات قرآن را كه نسخ كنيم يا حكم آن را متروك سازيم ، بهتر از آن يا همانند آن را بياوريم . . . » « 3 » يا : « هرگاه آيه‌اى را به آيهء ديگر تبديل كنيم ، در صورتى كه خدا بدان چه نازل كرده داناترست ، مىگويند . . . » « 4 » آيا نسخ در قرآن دليل بر تناقض در كلام يا حداقل ، اختلاف نظر و تجديد رأى نيست ؟ !\r\nدر پاسخ مىگوييم كه مسئلهء نسخ ، نه تناقض كلامى است و نه اختلاف نظر و تجديد رأى نيست ؟ !\r\n\r\n\r\n","description":"","footnote":"\r\n( 1 ) . مراد ، آيهء 82 از سورهء نساء است ، كه در آغاز همين بخش از كتاب حاضر ذكر شده است . .\r\n( 2 ) . تفسير الميزان ، ج 5 ، ص 16 و ترجمهء الميزان ، ج 9 ، ص 28 . .\r\n( 3 ) . بقره ، آيه 106 . .\r\n( 4 ) . نحل ، آيه 101 . .\r\n","page_name":" 248 ","page_number":248},
  {"content":"\r\n\r\nدر پاسخ مىگوييم كه مسئلهء نسخ ، نه تناقض كلامى است ، و نه اختلاف نظر و تجديد رأى ؛ بلكه يك اختلاف حكمى ناشى از اختلاف مصداقى است ؛ بدين معنا كه يك مصداق چون در شرايط معينى ممكن است مصالحى را دارا باشد ، حكم خاصى به آن تعلق مىگيرد و به محض از بين رفتن مصالح مزبور در اثر تغيير شرايط ، آن حكم نيز تغيير مىيابد . مثلًا در آغاز دعوت اسلام كه در اكثر خانواده‌ها انحرافات جنسى مطرح بود ، مصلحت در اين بود كه براى جلوگيرى از زنا ، زنان رادر خانه زندانى كنند ، ولى پس از گسترش اسلام و قدرت يافتن حكومت اسلامى ، آن مصلحت ، بدين‌گونه تغيير يافت كه زناكار را در زناى محصنه « 1 » سنگسار كنند ، و در زناى غير محصنه تازيانه زنند .\r\nهم‌چنين ، در آغاز دعوت اسلام كه مسلمانان ضعيف بودند ، و يهوديان در صدد منحرف كردن آنان بر مىآمدند ، مصلحت در اين بود كه مسلمانان از يهوديان درگذرند ، و جرمشان را ناديده بگيرند ؛ ولى پس از آن كه اسلام قدرت يافت ، اين مصلحت جاى خود را به مصلحتى ديگر داد و آن جنگيدن با يهوديان و جزيه گرفتن از آنان بود .\r\nاتفاقاً در هر دو مورد ، احكام قبلى به صورتى نازل شده‌اند كه موقتى بودن آن‌ها را به خوبى مىتوان از متن آيه دريافت . مثلًا در مورد اول ، قرآن كريم مىفرمايد : « هرگاه زنان شما عمل ناشايست انجام دهند ، از چهار نفر مسلمان گواهى بخواهيد ؛ چنان چه گواهى دادند ، آن قدر آنان را در خانه نگه داريد تا مرگشان فرا رسد يا خداوند راهى براى آنان معين كند . » « 2 » از جملهء اخير به خوبى مىتوان دريافت كه حكم زندانى كردن ، يك حكم موقتى است و درازمدت نيست ؛ در نتيجه ، اين حكم با حكم تازيانه زدن - كه در آيهء دوم از سوره نور آمده - منافاتى ندارد .\r\nدر خصوص مسئلهء دوم ، قرآن كريم مىفرمايد : « بسيارى از اهل كتاب دوست\r\n\r\n\r\n","description":"","footnote":"\r\n( 1 ) . زنا كردن با زن شوهردار را « زناى محصنه » گويند . .\r\n( 2 ) . نساء ، آيه 15 . .\r\n","page_name":" 249 ","page_number":249},
  {"content":"\r\n\r\nدارند كه شما را از ايمان به كفر برگردانند ؛ البته ، حسادت درونى آنان را وادار مىكند كه با وجود روشن شدن حق ، اين چنين رفتار كنند ؛ شما از آنان درگذريد و بر آنان ببخشاييد ، تا خداوند فرمان خود را صادر كند . . . » « 1 » جملهء اخير نيز دليلى است قطعى بر اين كه عفو و بخشايش موقتى است ، نه دائمى « 2 » .\r\n\r\nتحدى قرآن به بلاغت\r\nيكى از روشن‌ترين تحدىهاى قرآن ، تحدى به بلاغت است . خداى تعالى در اين خصوص مىفرمايد : « كافران مىگويند كه [ محمد 
  ] قرآن را از پيش خود بر بافته و به خدا افترا بسته است ، بگو : اگر راست مىگوييد ، شما نيز ده سوره مانند همين سوره‌هاى افترايى بياوريد ، و جز خدا هر كس را كه مىتوانيد به يارى طلبيد . اگر به دعوت شما پاسخ ندادند ، بدانيد كه اين كتاب به علم خدا نازل شده است و معبودى جز او نيست ؛ آيا با اين همه ، تسليم حكم خدا خواهيد شد ؟ » « 3 » هم‌چنين ، در اين زمينه فرمايد : « كافران گويند كه [ محمد 
  ] قرآن را به دروغ به خدا نسبت داده است ، بگو : اگر راست مىگوييد ، يك سوره مثل آن را بياوريد ، و از هر كس جز خدا كه مىتوانيد ، مدد گيريد ؛ ليكن آنان چيزى را كه به آن احاطهء علمى ندارند ، و به تأويلش دست نيافته‌اند ، تكذيب و انكار مىكنند . . . . » « 4 » اين آيات ، همه مكى هستند و در آن‌ها به نظم و بلاغت قرآن تحدّى شده است ، چون روى سخن به كسانى بوده كه جز بلاغت و سخندانى مهارت و هنرى نداشته‌اند .\r\nتاريخ به خوبى نشان مىدهد كه اعراب اصيل و خالص در آن روزگار ( كه اصالت زبان\r\n\r\n\r\n","description":"","footnote":"\r\n( 1 ) . بقره ، آيه 109 . .\r\n( 2 ) . تفسير الميزان ، ج 1 ، ص 66 و ترجمهء الميزان ، ج 1 ، ص 127 . .\r\n( 3 ) . هود ، آيات 13 - 14 . .\r\n( 4 ) . يونس ، آيات 38 - 39 . .\r\n","page_name":" 250 ","page_number":250},
  {"content":"\r\n\r\nخود را در اثر آميزش با اقوام ديگر از دست نداده بودند ) ، در بلاغت و سخنورى به جايى رسيده بودند كه نظير آن در ميان هيچ قوم و نژادى - اعم از پيشينيان و پسينيان - ديده نشده است ؛ و نيز مىتوان گفت كه آنان در بلاغت و اسلوب بديع ، و گيرايى بيان و شيوايى سخن ، به چنان درجه‌اى از كمال دست يافته بودند كه به هيچ وجه براى ديگر اقوام ممكن نبود . بنابراين ، قرآن كريم بدان چه كه ممكن بود غرور مخصوص اعراب را برانگيزد و آتش غيرت و عصبيت را در نهادشان شعله‌ور سازد و سرانجام ، آنان را به مقابله و مبارزه وادارد ، دست زد . مدت بسيارى گذشت ، ولى اعراب نتوانستند پاسخى ابراز كنند . سرانجام در نهايت عجز و ناتوانى ميدان را خالى كرده فرار را بر قرار ترجيح دادند و عقب نشينى كردند .\r\nقابل ذكر است كه تحدى و دعوت به مقابله در برابر فصاحت و بلاغت قرآن يك بار و دوبار نبود ، بلكه در مدتى طولانى و به طور پياپى انجام پذيرفت . در طول اين مدت اعراب نه تنها براى تسكين حميت و غيرت خود قادر به انجام هيچ كارى نبودند ؛ بلكه در برابر تحدىهاى قرآن ، راهى جز عقب نشينى و ابراز ناتوانى انتخاب نكردند ، و واكنشى جز شانه خالى كردن و خود را پنهان داشتن از خود نشان ندادند ؛ چنان كه قرآن كريم در اين باره مىفرمايد : « بدانيد آن گاه كه مخالفان سرهاى خود را به هم نزديك مىكنند و سينه‌ها را به عقب مىدهند ، تا خود را از او [ پيامبر 
  ] پنهان دارند ؛ بدانيد آن‌گاه كه جامه‌هاى خود را بر سر مىكشند ؛ خدا از درون و برون آنان آگاه و باخبر است . . . . » « 1 » گذشته از مدت 23 سال ، زمان نزول قرآن ، در مدت چهارده قرن تمام كه از پيدايش كتاب خدا مىگذرد ، اين تحدىها هم‌چنان به قوّت خود باقى بوده است ، و كسى نتوانسته حتى يك سوره نظير آن را بياورد ، و يا لااقل ، در خود چنين قدرتى را احساس كند . كسانى هم كه بدين فكر افتاده‌اند ، نتيجه‌اى جز شكست و رسوايى\r\n\r\n\r\n","description":"","footnote":"\r\n( 1 ) . هود ، آيه 5 . .\r\n","page_name":" 251 ","page_number":251},
  {"content":"\r\n\r\nنگرفته‌اند ؛ چنان‌كه تاريخ به ضبط نمونه هايى در اين باره پرداخته است و ما ذيلًا به ذكر برخى از آن‌ها اكتفا مىكنيم :\r\n1 . مسيلمهء كذاب : همان مردى كه چون دعوى پيامبرى داشت ، به ميدان مبارزه با قرآن گام نهاد و مطالبى را در مقام معارضه با « سورهء فيل » آورد كه در تاريخ ، بدين صورت ضبط شده است :\r\nالفيل ! ما الفيل ؟ و ما ادريك ماالفيل ؟ ! له ذنب و بيل ، و خرطوم طويل ! ؛\r\nفيل ! فيل چيست ؟ توچه مىدانى كه فيل چيست ؟ ! دمى زمخت و خرطومى دراز دارد !\r\n2 . سجاح « 1 » : همان زنى كه چون ادعاى پيامبرى مىكرد ، به معارضه با قرآن پرداخت و مسيلمه در يكى از كلماتش خطاب به دو سخنى گفته است كه عيناً نقل مىشود :\r\nفنولجه فيكنّ ايلاجاً ، ونخرجه منكنّ اخراجاً ! ؛\r\nما آن را در شما زنان فرو مىكنيم ، چه فرو كردنى ؛ سپس بيرون مىآوريم ، چه بيرون آوردنى ! !\r\nاينك خود بخوانيد و داورى كنيد .\r\n3 . يكى از نصارى در مقام معارضه با سورهء فاتحه نيز چنين گفته است :\r\nالحمد للرّحمن ، رب الاكوان ، الملك الديّان ، لك العبادة وبك المستعان ، اهدنا صراط الايمان !\r\nاز اين كلام مىتوان دريافت كه اين بيچاره مفهوم معارضه را هم نفهميده است .\r\n\r\n\r\n","description":"","footnote":"\r\n( 1 ) . سجاح : به فتح سين : از مدعيان پيغمبرى ؛ دختر حارث بن سويد از قبيلهء تميم بود ، و در زمان ابوبكر دعوىپيغمبرى كرد ، و عده‌اى به دور او گرد آمدند ، و در صدد جنگ با خليفه برآمد . مسيلمهء كذاب ، كه او نيز دعوى پيغمبرى داشت ، نزد وى آمد و او را تزويج نمود . سجاح چند ماه با او بماند ، و چون از جنگ با مسلمين مىترسيد ، از مسيلمه جدا شد ، و به قبيلهء خود بازگشت . در اين ميان ، مسيلمه كشته شد ، و سجاح اسلام آورد ، و به بصره رفت ، و در آن‌جا به سال 55 ه . ق . وفات يافت . ( دائرة المعارف مصاحب ، ج 1 ، ص 1274 ، و نيز ر . ك : فرهنگ معين ، ج 5 ، ص 734 ) . .\r\n","page_name":" 252 ","page_number":252},
  {"content":"\r\n\r\n\r\nپرسش و پاسخ\r\nدر اين جا ، ممكن است گفته شود كه اولًا : قرآن كريم از الفاظ و كلمات رايج در ميان مردم تشكيل يافته است ، و اين الفاظ را انسان‌ها در طول زمان و بر حسب نياز خود ساخته‌اند ، پس چگونه امكان دارد الفاظى كه توسط بشر ساخته و پرداخته شده به سطحى برسد كه جامعهء بشريت از آوردن نظير آن‌ها ناتوان ماند ؟ مگر از نظر فلسفى ، هميشه فاعل از فعل خود قوىتر نيست ؟ و منشأ اثر بر خود اثر احاطه ندارد ؟\r\nثانياً : اگر در ميان اقسام عبارات و جملات ، نوعى تركيب يافت شود كه فوق توانايى بشر و در حد اعجاز باشد ، بايد پذيرفت كه تركيبات كلامى از نظر نقص و كمال درجات متفاوتى دارند ، كه آخرين و عالىترين درجه همان است كه از توان بشر بيرون است . در نتيجه ، لازم مىآيد كه قرآن در هر موردى فقط از يك نوع تركيب استفاده كرده باشد ؛ در صورتى كه براى افادهء يك معنا ، از تركيب‌هاى مختلف استفاده كرده است ! توضيح اين كه : هر معنايى ممكن است در قالب‌هاى مختلفى از الفاظ بيان شود كه برخى ناقص ، برخى كامل و برخى كامل‌تر است ؛ و قالب‌هاى كامل‌تر هم ممكن است غير بليغ ، بليغ و بليغ‌تر باشد . در ميان اين قالب‌ها آنچه از همه كامل‌تر ، رساتر ، شيواتر و بليغ‌تر است ، در سطحى است كه بشر نمىتواند بدان دست يابد ، و آن معجزه است . لازمهء چنين مطلبى ، اين است كه بايد در هر موردى آن تركيب عالىتر را انتخاب كرد ، تا معجزه باشد ؛ در صورتى كه قرآن كريم براى بيان يك مطلب از تركيب‌هاى مختلف استفاده كرده و به ويژه در يادكرد تواريخ و سرگذشت پيشينيان ، مطلب واحدى را در قالب‌هاى مختلف بيان نموده است ؛ آيا همهء اين قالب‌ها و تركيب‌ها معجزه است ؟ !\r\nاين دو شبهه و ديگر شبهات نظير آن‌ها موجب گرديده كه برخى از دانشمندان\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nاسلامى در مورد اعجاز قرآن قائل به « صرف » شوند . آنان مىگويند : « آوردن نظير قرآن براى بشر محال است . نه تاكنون كسى توانسته در اين وادى گام بردارد و نه در آينده كسى خواهد توانست ؛ البته نه بدين جهت كه اين تركيب‌ها و جمله بندىها براى انسان كار محالى است ، بلكه براى اين كه خداوند قرآن را معجزهء جاويدان پيامبر اكرم صلى الله عليه و آله قرار داده و براى حفظ دلائل نبوت ، توان مقابله و معارضه با آن را از انسان‌ها سلب كرده است و به نيروى ارادهء قاهر و غالب خويش نمىگذارد كه چنين كارى از كسى سر بزند . »\r\nاين مطلب نادرست است ، و با آيات تحدى قرآن سازگار نيست ، چه از ظاهر آيات تحدى - كه انس و جن را به معارضه دعوت مىكند ، و از آنان مىخواهد كه دست به دست هم دهند و به مدد يك‌ديگر بدين كار اقدام كنند - چنين بر مىآيد كه بشر از ساختن اين قالب‌ها ناتوان است ؛ نه اين كه خدا نمىگذارد ، چنان كه قرآن مىفرمايد :\r\n« . . . شما نيز ده سوره نظير آن را بسازيد و جز خدا هر كس را كه مىتوانيد به يارى طلبيد ، اگر راست مىگوييد . پس اگر به دعوت شما پاسخ ندادند ، بدانيد كه اين كتاب به علم خدا نازل شده است . . . » « 1 » جملهء اخير در اين آيه ، مؤكداً دلالت دارد بر اين كه دانش بشرى براى تنظيم اين اسلوب كافى نيست ، و تنها دانش الهى مىتواند پديدآورندهء چنين اسلوبى باشد .\r\nجالب‌تر اين كه آيهء مزبور نيز در مقام رد اين تهمت - كه قرآن ساخته و پرداختهء شخص پيامبر است - برآمده به ما مىفهماند كه دانش پيامبر اكرم صلى الله عليه و آله هم براى تنظيم چنين اسلوبى كافى نيست . بنابراين ، عدم توانايى بشر بر مقابله با قرآن ، از آن جهت است كه كلام خداست و به تعليم خدا نازل شده است ، نه به تعليم شيطان ؛ چنان كه در قرآن آمده است :\r\n\r\n\r\n","description":"","footnote":"\r\n( 1 ) . هود ، آيات 13 - 14 . .\r\n","page_name":" 254 ","page_number":254},
  {"content":"\r\n\r\n1 .   « أَمْ يَقُولُونَ تَقَوَّلَهُ بَلْ لا يُؤْمِنُونَ * فَلْيَأْتُوا بِحَدِيثٍ مِثْلِهِ إِنْ كانُوا صادِقِينَ » ؛   « 1 »\r\nكافران مىگويند : پيامبر قرآن را از پيش خود بربافته است ؛ نه هرگز چنين نيست ! بلكه آنان ايمان نمىآورند . پس اگر راست مىگويند ، سخنى مانند قرآن بياورند .\r\n2 .    « وَ ما تَنَزَّلَتْ بِهِ الشَّياطِينُ * وَ ما يَنْبَغِي لَهُمْ وَ ما يَسْتَطِيعُونَ * إِنَّهُمْ عَنِ السَّمْعِ لَمَعْزُولُونَ » ؛    « 2 »\r\nو هرگز شياطين قرآن را فرو نياورده‌اند ، و آن‌ها شايستهء چنين كارى نيستند ، و توانايى انجام آن را نيز ندارند ، كه همانا شياطين از شنيدن كلام خدا ممنوع‌اند .\r\nهمانطور كه ملاحظه مىكنيد ، اين آيات دلالت دارند بر اين كه هرگز كسى را ياراى مبارزه و معارضه با قرآن نيست ؛ البته ، نه بدين معنا كه خداوند ارادهء معارضان را متزلزل كرده آنان را از فكر معارضه منصرف مىسازد ، بلكه مقصود اين است كه قرآن از آن جهت معجزه است كه كلام خداست . بنابراين ، ادعاى مدعيان « صرف » ، هيچ ربطى به اعجاز قرآن ندارد ، زيرا آنان مىگويند : دل‌ها در يد قدرت خداست و خدا آن‌ها را از چنين تصميمى باز مىدارد ، كه در اين صورت ، نه تنها قرآن معجزه نخواهد بود ، بلكه « صرف » ، معجزه به شمار خواهد رفت ! خداى تعالى در اين زمينه نيز فرمايد : « . . . بگو : اگر راست مىگوييد ، شما هم يك سوره نظير قرآن بياوريد ، و از هر كس جز خدا كه مىتوانيد ، مدد گيريد ؛ ليكن كافران چيزى را كه بدان احاطه علمى نداشته و به تأويلش دست نيافته‌اند ، تكذيب و انكار مىكنند . . . . » « 3 » اين آيه نيز همانند آيات قبلى مبين آن است كه نارسايى علم و دانش بشرى ، انسان‌ها را از آوردن نظير قرآن ناتوان كرده است ؛ يعنى آنان به علوم قرآنى احاطه\r\n\r\n\r\n","description":"","footnote":"\r\n( 1 ) . طور ، آيات 23 - 34 . .\r\n( 2 ) . شعراء ، آيات 210 - 212 . .\r\n( 3 ) . يونس ، آيات 38 - 39 . .\r\n","page_name":" 255 ","page_number":255},
  {"content":"\r\n\r\nعلمى ندارند ؛ مضافاً بر اين كه قرآن - به جز معناى ظاهرى - تأويلاتى هم دارد كه جامعهء بشرى بدان دست نيافته تنها خدا آن‌ها را مىداند ؛ نه اين كه انسان توانايى دارد و خدا نمىگذارد . بنابراين ، چگونه مىتوان در صدد معارضه با قرآن برآمد ؟ !\r\nهم‌چنين ، خدا در اين خصوص فرمايد : « آيا در اين قرآن دقت و تدبر نمىكنند ؟\r\nاگر اين قرآن از جانب غير خدا مىبود ، اختلافات بسيارى در آن مىيافتند . » « 1 » واضح است كه جز خدا كسى قادر نيست كتابى بدون اختلاف تهيه و تنظيم كند ، و تنها او مىتواند كتابى بفرستد كه - از نظر لفظ و معنا - اختلافى در آن يافت نشود .\r\nبا اين آيه و تعبيراتى « 2 » نظير : « اگر همهء انس و جن جمع شوند . . . » ؛ « . . . به علم خدا نازل شده است . . . » و « ليكن آنان احاطهء علمى نداشته و به تأويلش دست نيافته‌اند . . . » ، كلًا مسئلهء « صرف » رد مىشود ، زيرا معنا « صرف » اين است كه اگر خدا در دل مخالفان تصرف نمىكرد ، مىتوانستند با قرآن معارضه كنند ، ليكن اين تصرف ، ايشان را از چنين كارى ناتوان ساخته است ؛ در صورتى كه اين آيات ، به وضوح بيان مىدارند كه چنين كارى از حيطهء قدرت مخلوق خارج است . بنابراين ، گفتار كسانى كه اعجاز قرآن را از راه « صرف » دانسته‌اند ، بى اساس است و نبايد به آن اعتنا كرد .\r\nاينك پس از روشن شدن اين مقدمه ، به پاسخ ايرادهاى ياد شده مىپردازيم :\r\nايراد اول اين بود كه چگونه ممكن است الفاظ ساخته شده توسط بشر ، به سطحى برسد كه جامعهء بشرى از آوردن نظير آن‌ها ناتوان ماند ؟\r\nدر پاسخ مىگوييم آنچه مولود قريحهء انسان و طبع اوست ، همان وضع الفاظ مفرد براى معانى مخصوص است كه بدين‌وسيله مىتوان خواستهء درونى را به شنونده منتقل ساخت . اما اگر مطالب طورى تنظيم گردد كه - گذشته از افادهء معنا - جمال معنا\r\n\r\n\r\n","description":"","footnote":"\r\n( 1 ) . نساء ، آيه 82 . .\r\n( 2 ) . اين تعبيرات ، هر يك بخشى از آيه‌اى است كه نشانى آن‌ها به ترتيب چنين است : ( اسرى ، آيه 88 ؛ هود ، آيه 14 ويونس ، آيه 139 . .\r\n","page_name":" 256 ","page_number":256},
  {"content":"\r\n\r\nنيز عيناً در ذهن شنونده انعكاس يابد ، و هم‌چنين تمام روابط و ضوابط و مقدمات و مقارنات الفاظ ، منطبق بر واقع باشد ، معلوم مىآيد كه اين طرز تنظيم مطالب ، مربوط به وضع الفاظ و كلمات نيست ؛ بلكه مربوط به مهارت گوينده در فن بيان و هنر بلاغت است ، و نيز مولود نوعى لطافت ذهنى و قدرت فكرى است ، كه انسان به وسيلهء آن مىتواند خصوصيات و نكات هر مطلب واقعى را دقيقاً تشخيص داده آن را در قالب بيان ارائه كند .\r\nدر اين جا سه نكته وجود دارد كه ممكن است كسى هر سه ، يا برخى از آن‌ها را دارا باشد . اين سه نكته به قرار زير است :\r\n1 . تسلط به زبان : ممكن است انسانى به همهء واژه‌هاى يك زبان تسلط كامل داشته باشد ، و حتى يك لغت هم برايش ناشناخته و نامفهوم نباشد ، ولى با اين وصف نتواند با آن زبان سخن گويد .\r\n2 . قدرت بيان : ممكن است شخصى گذشته از احاطهء علمى به واژه‌هاى يك زبان ، عملًا بدان ممارست داشته نيك بتواند به آن زبان سخن راند ، ولى مطلبى براى گفتن نداشته باشد كه حافظ جهات معنا ، و حاكى از جمال صورت آن معنا - آن طور كه هست - باشد ، و به همين جهت از سخن گفتن فروماند .\r\n3 . قدرت فكر و لطافت ذوق : ممكن است فردى گذشته از احاطه و تسلط بر واژه‌هاى يك زبان و ممارست بدان ، در يك سلسله از معارف و حقايق نيز تبحر و تخصص داشته و از لطافت قريحه و سلامت ذوق هم برخوردار بوده باشد ، ولى نتواند معلومات سرشارى را كه در ذهنش موج مىزند ، با همان لطافت و رقت در قالب الفاظ بريزد ، و در نتيجه از حكايت كردن آنچه كه در دل دارد ، بازماند ؛ بدين معنا كه از مشاهدهء جمال معنا و منظرهء زيباى آن لذت برد ، ولى هرگز نتواند آن معنا را با همان لطافت و زيبايى به ذهن شنونده منتقل سازد .\r\nاز اين سه نكته ، فقط نخستين نكته مولود قريحهء انسانى و مربوط به وضع الفاظ\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nبراى معانى مخصوص مورد نظر است ؛ اما دو نكتهء ديگر ربطى به وضع الفاظ ندارد ، بلكه مربوط به ساختمان فكرى و ذوق لطيف آدمى است .\r\nبديهى است كه قواى دماغى ما بسيار محدود است ، و ما طبعاً نمىتوانيم به تمامى تفاصيل و جزئيات حوادث خارجى و امور واقعى ، با حفظ همهء روابط و ضوابط احاطه داشته باشيم . از اين رو ، ما هيچ‌گاه از اشتباه مصون نيستيم ، و همواره ممكن است از نكات بسيارى در غفلت باشيم ؛ به خصوص كه تكامل ما تدريجى است ، و هستى ما تدريجاً رو به كمال مىرود ، و اين خود موجب مىشود كه معلومات ما نيز اختلاف تدريجى داشته بالمآل ، از نقص به سوى كمال در حركت باشد . هيچ خطيب سخن سنج و شاعر سخن‌پردازى را نمىتوان يافت كه اول و آخر كلامش يكسان باشد ، زيرا انسان هرچند هم علامهء زمان و نابغهء دوران باشد ، باز محدود است و از خطا ايمن نيست ؛ در نتيجه ، اولًا : هيچ انسانى به تمام اجزاء و شرايط واقع وقوف نيابد ، و ثانياً : سخنان گذشته‌اش با آينده همسان نباشد ؛ حتى كسى كه در مجلسى سخن مىگويد ، آغاز و فرجام سخنش يكسان نيست ، و اگر هم در مواردى اين اختلاف براى ما روشن نباشد ، و ما نيز نتوانيم انگشت روى موارد اختلاف بگذاريم ، باز قانون تحول و تكامل اختلاف آن را اثبات مىكند . طبق اين بيان ، اگر سخنى را صد در صد راست ، حق ، قاطع و خالى از هر گونه اختلاف و دگرگونى يافتيم كه آغاز و انجامش يكسان ، و همهء جهات بلاغت و جمال در آن در حد اعلا بود ، و بدون هيچ ابهامى حكايت از احاطهء علمى به تمام ابعاد واقع داشت ، يقين خواهيم كرد كه اين سخن ، كلام الهى است و ساختهء مغز متحول و متغير و محدود بشر نيست ؛ و اين همان است كه قرآن مىفرمايد : « . . . اگر از جانب غير خدا مىبود ، در آن اختلافات فراوان مىيافتند . » « 1 »\r\n\r\n\r\n","description":"","footnote":"\r\n( 1 ) . نساء ، آيه 82 . .\r\n","page_name":" 258 ","page_number":258},
  {"content":"\r\n\r\nقرآن كريم در آيات بسيار ، از اوصاف خود نيز سخن گفته است كه به برخى از آن‌ها ذيلًا اشاره مىكنيم :\r\n1 .     « وَ السَّماءِ ذاتِ الرَّجْعِ * وَ الْأَرْضِ ذاتِ الصَّدْعِ * إِنَّهُ لَقَوْلٌ فَصْلٌ * وَ ما هُوَ بِالْهَزْلِ » ؛     « 1 »\r\nسوگند به آسمان فرو ريزندهء باران « 2 » و زمين شكافنده « 3 » كه اين قرآن جدا كنندهء حق از باطل است ، و هرگز سخن سست و گزاف نيست .\r\nخداى تعالى در اين آيات به تحول آسمان و زمين سوگند ياد كرده ، تا ثبات و پابرجايى و عدم تحول قرآن را بيان كند ، چه قرآن بر حقيقتى ثابت و تغييرناپذير - كه همان تأويل آن است - استوار گرديده است .\r\n2 .   « بَلْ هُوَ قُرْآنٌ مَجِيدٌ * فِي لَوْحٍ مَحْفُوظٍ » ؛   « 4 »\r\nبلكه اين كتاب ، قرآنى شريف و ارجمند است كه در لوح محفوظ حق نگاشته شده است .\r\n3 .    « وَ الْكِتابِ الْمُبِينِ * إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ * وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ » ؛    « 5 »\r\nسوگند به اين كتاب مبين ، كه ما آن را قرآنى به زبان عربى قرار داديم ، تا مگر شما بدان\r\n\r\n\r\n","description":"","footnote":"\r\n( 1 ) . طارق ، آيات 11 - 14 . .\r\n( 2 ) . رجع : به فتح را و سكون جيم : باران كه از پى باران آيد . برخى گويند خداى تعالى از آن جهت باران را « رجع » ناميد كه بايستد ، باز فرو ريزد ، باز بايستد . برخى ديگر نيز اين وجه تسميه را ناشى از آن دانسته‌اند كه بخار آب پس از تصاعد و تبديل شدن به توده‌هاى ابر متراكم ، دوباره در قالب قطره‌هاى باران به سوى زمين باز مىگردد . ( اقرب الموارد ، ج 1 ، ص 391 ؛ نثر طوبى ، ج 1 ، ص 291 و مفردات راغب ، ص 194 . ) .\r\n( 3 ) . صدع : بر وزن رجع : شكاف در اجسام سخت ، مانند : شيشه ، آهن ، و نظاير آن‌ها . مفسّران گفته‌اند : مراد آن است كه زمين شكافته مىشود ، و از آن گياه و درخت مىرويد ، و نهر جارى مىشود ، و راه‌ها در ميان كوه‌ها پديد مىآيد . ( مفردات راغب ، ص 284 و نثر طوبى ، ج 2 ، ص 37 . .\r\n( 4 ) . بروج ، آيات 21 - 22 . .\r\n( 5 ) . زخرف ، آيات 2 - 4 . .\r\n","page_name":" 259 ","page_number":259},
  {"content":"\r\n\r\nبينديشيد و همانا اين كتاب نزد ما در لوح محفوظ بس گران‌قدر و مستحكم است .\r\n4 .      « فَلا أُقْسِمُ بِمَواقِعِ النُّجُومِ * وَ إِنَّهُ لَقَسَمٌ لَوْ تَعْلَمُونَ عَظِيمٌ * إِنَّهُ لَقُرْآنٌ كَرِيمٌ * فِي كِتابٍ مَكْنُونٍ * لا يَمَسُّهُ إِلَّا الْمُطَهَّرُونَ » ؛      « 1 »\r\nسوگند به مواقع نزول ستارگان [ يا آيات كريمهء قرآن 
  ] « 2 » كه اگر بدانيد ، سوگندى بس بزرگ است . همانا اين قرآنى گرامى و ارجمند است كه در لوح محفوظ ثبت است ، و جز پاكان كسى با آن تماس پيدا نكند .\r\nاين آيات و آيات مشابه ديگر ، بيانگر آن است كه معارف و حقايق قرآن كريم بر اصولى ثابت و استوار متكى است ، و هرگز دست‌خوشِ تغيير و تحول نشود . با توجه به نكات ياد شده ، مىتوان چنين نتيجه گرفت كه هر چند واژه‌ها و زبان‌ها ساخته و پرداختهء قريحهء آدمى است ، ولى دليلى ندارد كه سخنى فوق توانايى انسان يافت نشود . همان‌طور كه فى المثل ، لازم نيست سازندهء شمشير يا نرد و شطرنج ، و يا فلود ، از همهء شمشيرزنان ، يا نرد و شطرنج بازان ، و يا فلود نوازان ماهرتر و چيره دست‌تر باشد . بنابراين ، ممكن است شمشيرسازى در شمشيرزنى از همه عاجزتر باشد ، و خود با همان شمشير از پاى درآيد ؛ يا سازندهء شطرنج از هر شطرنج باز ديگرى شكست بخورد ؛ و يا سازندهء فلود اصلًا نتواند فلود نوازد . حال مىگوييم با اين كه انسان واضع لغات و واژگان هر زبانى است ، ولى هيچ مانعى ندارد كه خداوند همان لغات را در قالب عباراتى به كار برد كه انسان از آوردن نظير آن‌ها ناتوان باشد .\r\nهمچنين روشن شد كه بلاغت - به معناى واقعى كلمه - وقتى براى انسان حاصل مىشود كه وى اولًا : به تمامى امور واقعى احاطه و آگاهى كامل داشته باشد ، و ثانياً :\r\nالفاظ را طورى تنظيم كند كه عيناً منطبق بر واقعيت باشد ، و همهء صورت‌هاى ذهنى\r\n\r\n\r\n","description":"","footnote":"\r\n( 1 ) . واقعه ، آيات 75 - 79 . .\r\n( 2 ) . مستفاد از ترجمهء قرآن مجيد ، به قلم دانشمند فقيد ، حاج شيخ مهدى الهى قمشه‌اى است . براى اطلاع بيشترمىتوان رجوع كرد به : آخرين بخش از كتاب حاضر ، تحت عنوان : « تحدى قرآن به همهء معارف گران‌قدر آن » ، پاورقى موجود در ذيل آيهء شريفهء  « أَمْ يَقُولُونَ افْتَراهُ قُلْ فَأْتُوا بِسُورَةٍ مِثْلِهِ وَ . . . »  ، ( يونس ، آيه 38 . ) .\r\n","page_name":" 260 ","page_number":260},
  {"content":"\r\n\r\nگوينده را به شنونده منتقل سازد . در سخن بليغ بايد ترتيب اجزاى الفاظ كه وضعى است ، با ترتيب اجزاى معانى كه طبيعى است ، مطابقت داشته باشد تا در نتيجه ، وضع مطابق طبع شود . اين همان تعريفى است كه « شيخ عبدالقاهر جرجانى » در كتاب دلائل الاعجاز براى كلام فصيح و بليغ آورده است .\r\nمهم‌تر اين كه ، بايد معانى - از نظر درستى و استوارى - كاملًا متكى بر خارج و منطبق بر واقع باشد و هيچ‌گاه از آن تخطى نكند ؛ همان‌طور كه بايد الفاظ آئينهء تمام نما و قالب بسيار دقيق وضع خارجى باشد ، زيرا مطابقت اجزاى لفظ با اجزاى معنا شرط اساسى بلاغت است . چه بسا سخنان سست و گزافى كه با بلاغت و شيوايى همراه است ، ولى با واقعيت و سخن جدى بليغ تطبيق نمىكند ؛ و چه بسا كلام بليغ و موزونى كه مبتنى بر جهالت و نادانى است ، ولى با سخنان خردمندانهء حكمت‌آميز يك‌سان نيست . به طور خلاصه ، سخنى كه از جمال لفظ و كمال معنا توأماً برخوردار باشد ، و به عبارت ديگر ، از اسلوب شيوا ، تعبير گيرا ، معانى بلند و رسا ، و مطابقت با واقع حكايت كند ، عالىترين نوع سخن شمرده شده در اوج قلهء بلاغت جاى مىگيرد .\r\nهنگامى كه سخن بليغ از هر جهت با حقيقت و واقعيت وفق دهد ، با حقايق ديگر در تعارض و تضاد نخواهد بود ، زيرا حقايق همه به هم مربوطند ، و از يك اصل سرچشمه مىگيرند . در نتيجه ، هرگز حقيقتى حقيقت ديگر را باطل نسازد ؛ سخنى راست ، سخن راست ديگر را تكذيب نكند ؛ و هيچ حقى را در برابر حق ديگر صف آرايى نشايد . اين باطل است كه با باطل ديگر و نيز با حق در تضاد است و مخالفت دارد ، چنان كه خداى تعالى فرمايد :\r\n « . . . فَما ذا بَعْدَ الْحَقِّ إِلَّا الضَّلالُ . . . » ؛  « 1 »\r\nپس از حق جز ضلالت و گمراهى چيست ؟\r\n\r\n\r\n","description":"","footnote":"\r\n( 1 ) . يونس ، آيه 32 . .\r\n","page_name":" 261 ","page_number":261},
  {"content":"\r\n\r\nخداوند « حق » را در اين جا به لفظ « مفرد » آورده تا روشن شود كه در حق دوگانگى وجود ندارد ، چه پراكندگى و دوگانگى از ويژگىهاى باطل است ، و همو در اين باره فرمايد :\r\n « وَ أَنَّ هذا صِراطِي مُسْتَقِيماً فَاتَّبِعُوهُ وَ لا تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِهِ . . . » ؛  « 1 »\r\nهمانا اين راه راست من است ، از آن پيروى كنيد ، و از راه‌هاى ديگر متابعت مكنيد ، كه شما را از راه حق متفرق مىسازد .\r\nدر اين آيهء شريفه نيز راه راست و حق به لفظ « مفرد » آمده و در ياد كرد باطل ، از تعدد و اختلاف و تفرقه افكنى سخن رفته است . بنابراين ، نه تنها در ميان اجزاى حق اختلافى وجود ندارد ، بلكه كمال ائتلاف و همبستگى در آن‌ها به خوبى مشهود است ، و از آن‌جا كه قرآن حق است ، اختلافى در آن يافت نشود ، و هر جزئى شاهد صدقى بر جزء ديگر باشد ، و اين از خواص شگفت‌انگيز قرآن است ، زيرا آيات آن گويا و زاياست ؛ بدين معنا كه هر آيه‌اى از آن ، خود مستقلًا معنايى را افاده مىكند ، و چون به آيه‌اى ديگر ضميمه شود ، معناى تازهء ديگرى به دست مىآيد ، كه وقتى بر ساير آيات عرضه گردد ، مورد تأييد و تصديق آن آيات قرار مىگيرد . البته ، با مطالعهء تفسير ما [ الميزان 
  ] نمونه‌هايى از اين ويژگى را مىتوان دريافت ؛ ولى متأسفانه اين شيوه مورد توجه دانشمندان علوم قرآنى واقع نشده و متروك مانده است . قدر مسلم اين است كه اگر مفسران ، اين شيوهء پسنديده را رعايت و تعقيب مىكردند ، امروزه ما از چشمه ساران زلال معارف قرآنى بهره‌مند بوديم ، و گنجينه‌هاى گران‌بهايى از حقايق قرآن را در اختيار داشتيم .\r\nبا توجه به مطالب فوق ، ايراد اول و دوم توأماً پاسخ گفته شد ، و روشن گرديد كه هيچ مانعى ندارد انسان واضع لغات و كلمات باشد ، و در عين حال ، خداى تعالى آن‌ها\r\n\r\n\r\n","description":"","footnote":"\r\n( 1 ) . انعام ، آيه 153 . .\r\n","page_name":" 262 ","page_number":262},
  {"content":"\r\n\r\nرا در قالبى چون قرآن ، آن‌چنان تنظيم كند كه هيچ كس نتواند نظير آن را بياورد ؛ و نيز مانعى ندارد كه براى يك منظور ، چندين قالب و تركيب لفظى پديد آيد كه همهء آن‌ها آيينه‌هاى تمام نماى آن معنا و در حد اعجاز باشند . بنابراين ، مىتوان گفت كه بلاغت اعجازآميز ، تنها بر محور معانى بلند و رسايى دور مىزند كه بر تمامى جهات ذهنى و خارجى منطبق بوده باشد . « 1 »\r\n\r\nتحدى قرآن به همهء معارف گران‌قدر آن\r\nسوره‌هاى بنى اسرائيل [ اسراء 
  ] ، يونس ، و هود به دنبال هم در مكهء معظمه نزول يافته‌اند . اين سوره‌ها به ترتيب : چهل و نهمين ، پنجاهمين ، و پنجاه و يكمين سوره‌هايى بوده‌اند كه بر قلب نازنين رسول اكرم صلى الله عليه و آله نازل شده‌اند . « 2 » در اين سه سوره ، براى آوردن نظير سوره‌هايى از قرآن تحدى به عمل آمده است ، و ما از بررسى آيات سه‌گانه در آن‌ها بدين نتيجه مىرسيم كه در اين سوره‌ها گذشته از فصاحت و بلاغت ، به جميع معارف ارجمند قرآن نيز تحدى شده است . اينك به بررسى كوتاهى دربارهء اين سه آيه - به ترتيب نزول آن‌ها - مىپردازيم :\r\n1 .  « قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً » ؛  « 3 »\r\nبگو : اى محمد اگر انس و جن دست به دست هم دهند كه مثل اين قرآن را بياورند ، هرگز نتوانند آورد ، اگرچه برخى از آنان پشتيبان برخى ديگر باشند .\r\nپر واضح است كه در اين آيه - گذشته از جنبهء فصاحت و بلاغت - به تمامى خصوصيات قرآن و صفات كمالى آن ، از نظر لفظ و معنا ، تحدى شده است ، زيرا اگر\r\n\r\n\r\n","description":"","footnote":"\r\n( 1 ) . تفسير الميزان ، ج 1 ، ص 66 و ترجمهء الميزان ، ج 1 ، ص 128 . .\r\n( 2 ) . قرآن در اسلام ، ص 180 . .\r\n( 3 ) . اسراء ، آيه 88 . .\r\n","page_name":" 263 ","page_number":263},
  {"content":"\r\n\r\nهدف از تحدى ، فقط جنبهء لفظى قرآن مىبود ، ديگر لزومى نداشت كه همهء انس و جن به معارضه با قرآن فرا خوانده شوند ، [ بلكه مىبايست چنين گفته مىشد : « اگر همهء اعراب جمع شوند ، نمىتوانند مثل آن را بياورند ! » 
  ] در حالى كه متفق شدن جن و انس ، و به يارى هم شتافتنشان ، در آيهء مزبور كاملًا مورد توجه بوده است ؛ خصوصاً كه همين آيه خود بر دوام تحدى و مبارزطلبى دلالت دارد ، با اين كه مىدانيم اعراب آن روزگار با آن همه فصاحت و بلاغت ، همگى در گذشته‌اند و اثرى از ايشان بر جاى نمانده است . بنابراين ، اگر هدف از تحدى مواردى شامل‌تر از فصاحت و بلاغت نمىبود ، ديگر تحدى در عصر ما لزومى نداشت ؛ در صورتى كه قرآن كريم هم‌چنان به صورت معجزه باقى مانده هنوز هم جن و انس را به آوردن نظير آيات خود تحدى مىكند « 1 » .\r\n2 .  « أَمْ يَقُولُونَ افْتَراهُ قُلْ فَأْتُوا بِسُورَةٍ مِثْلِهِ وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ » ؛  « 2 »\r\nكافران مىگويند كه محمد قرآن را از پيش خود بربافته است ، بگو : اگر شما راست مىگوييد ، يك سوره نظير آن را بياوريد و از هر كس جز خداكه مىتوانيد مدد گيريد .\r\nاين آيه بيانگر آن است كه اگر شما كافران واقعاً معتقد هستيد كه قرآن توسط پيامبر صلى الله عليه و آله ساخته و پرداخته شده است ، پس بايد ساختن و پرداختن آن براى نوع بشر ممكن باشد ؛ در اين صورت ، شما همهء انسان‌هاى روى زمين را فراهم آوريد ، و از آنان استمداد كنيد ، و نيز از جن يارى طلبيد ؛ آن‌گاه همگى دست به دست هم دهيد و به اتفاق هم نظير آن را بياوريد .\r\nطبق اين بيان ، معلوم مىشود كه خداوند به يك سورهء معين تحدى نكرده و نگفته است كه فى المثل ، سوره‌اى نظير سورهء بقره ( كه طولانىترين سوره هاست ) يا همانند\r\n\r\n\r\n","description":"","footnote":"\r\n( 1 ) . تفسير الميزان ، ج 13 ، ص 215 و ترجمهء الميزان ، ج 25 ، ص 341 . .\r\n( 2 ) . يونس ، آيه 38 . .\r\n","page_name":" 264 ","page_number":264},
  {"content":"\r\n\r\nسورهء يونس ( كه آيهء مزبور در آن آمده است ) بياوريد ، بلكه واژهء « سوره » را به صورت نكره و مطلق آورده است ، چون اعتراض و اتهامى در مورد سورهء معينى وجود نداشته است تا به نظير آن تحدى شود .\r\nبرخى از مفسران تصور كرده‌اند كه يادكرد « سوره » به شكل نكره ، براى تعظيم است ؛ يعنى تحدى به سوره‌اى طولانى كه مشتمل بر قصص انبيا و اخبار دنيا و آخرت باشد ! برخى نيز گفته‌اند كه نكره بودن « سوره » براى بيان « نوع » است ؛ يعنى تحدى به سوره‌اى از نوع سورهء يونس ! در صورتى كه اين پندارها كلًا بى اساس است ، زيرا قرآن كريم با مجموعهء آياتش كلام خداوند است ، و در اين زمينه ، ميان سوره‌هاى كوتاه و بلند ، مطالب مربوط به دنيا و آخرت ، مواعظ و تاريخ و ديگر موضوعات تفاوتى وجود ندارد .\r\nضمناً اعتراض و اتهام دشمنان هم مربوط به همهء قرآن بود ، زيرا آنان فقط به آيات يا سوره‌هاى خاصى اعتراض نداشتند ، بلكه به اصل قرآن و اصل ارتباط انسان با آفريدگار جهان معترض بودند . هم‌چنين برخى از مفسران پنداشته‌اند كه در آيهء مزبور ، به فصاحت و بلاغت تحدى شده است . اين پندار هم بىاساس است ، زيرا همين آيه صريحاً بر تحدى به كيفيت كمال و فضيلتى دلالت دارد كه قرآن كريم آن را داراست ؛ يعنى تحدى به همهء معارف گران‌قدر الهى ؛ مقررات و احكام عبادى ؛ قوانين مدنى و سياسى و قضايى و اقتصادى ؛ اخلاق پسنديدهء انسانى ؛ سرگذشت انبيا و ملت‌ها ؛ پيشگويىها و اخبار غيبى ؛ وصف ملك و جن و آسمان و زمين ؛ پند و حكمت و وعد و وعيد ؛ اخبار مبدأ و معاد ، قدرت استدلال و شيرينى بيان و بلندى معانى ؛ و نيز ويژگىهاى پرارج ديگر . مهم‌تر اين كه با وجود اين همه مطالب متنوع و موضوعات گوناگون ، كوچك‌ترين تناقض و اختلافى در اين كتاب شريف وجود ندارد ، و نيز در اوج آسمان فصاحت و بلاغت اعجازآميز آن ، شاهباز انديشهء بشرى را ياراى پرواز نباشد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nبا اندك تأمل در آيات تحدى ، به خوبى مىتوان دريافت كه اين آيات هرگز منحصر به فصاحت و بلاغت نيست ، بلكه به همهء معارف ارزشمند و عالى قرآن اختصاص دارد . با كمال تأسف ، علماى صدر اسلام و دانشمندان بعدى نيز به تبعيت از آنان ، هرگاه دربارهء آيات تحدى بحث كرده‌اند ، بىدرنگ از فصاحت و بلاغت سخن گفته‌اند ؛ گويى كه اعجاز قرآن تنها به فصاحت و بلاغت اختصاص داشته است ! از اين رو ، آنان كتاب‌ها و رسالات بسيارى در خصوص اعجاز قرآن نوشتند كه در آن‌ها جز از فصاحت و بلاغت ، از ديگر جهات اعجاز قرآن بحثى به ميان نيامده است .\r\nاين شيوهء نكوهيده ، دانشمندان مزبور را آن چنان از تأمل و تدبر در حقايق عالى قرآن كريم و تعمق در معارف تعالى آن بازداشته بود ، كه حتى معانى را پيش پا افتاده و بىاهميت انگاشته چنين مىپنداشتند كه جاهل و عالم و شهرى و بدوى ، همه در فهم آن معانى يك‌سانند . بنابراين ، آنان فصاحت و بلاغت را تنها انگيزهء برترى قرآن بر سخنان ديگر مىدانستند ، در حالى كه قرآن كريم به هنگام تحدى و مبارزطلبى ، همهء صفات شايسته و برجستهء خود را دخالت مىدهد و جن و انس را به مبارزه و معارضه - با تمام فنون و شئون خود - فرا مىخواند . خداى تعالى هنگامى كه از امتيازهاى قرآن ياد مىكند ، كلمات و تركيبات برجسته‌اى چون : نور ، رحمت ، هدايت ، حكمت ، موعظه ، برهان ، روشن كنندهء حقيقت هر چيز ، شرح و بسط دهندهء كتاب الهى ، شفا براى مؤمنان ، جدا كنندهء حق از باطل ، بدون نقص و عيب و سخن گزاف ، مواضع آيات الهى « 1 » ، به دور از اختلاف و تناقض ،\r\n\r\n\r\n","description":"","footnote":"\r\n( 1 ) . برخى از مفسران ، « مواقع النجوم » را به « آيات كريمهء قرآن » ترجمه و تفسير كرده‌اند ، زيرا « موقع » را كه مفرد « مواقع » است ، اسم مكان دانسته و در نتيجه ، آن را محل يا موضع معنا كرده‌اند . هم‌چنين « نجم » را كه مفرد « نجوم » است - به معنا « هر قسمتى از قرآن كه نازل مىشده » ، گرفته‌اند - نه ستاره ؛ در اين صورت ترجمهء « مواقع النجوم » مىشود : مواضع بخش‌ها [ يا 
  ] آيات قرآنى ؛ و به عبارت ديگر ، « قرآن كامل » . البته ، برخى از علماى تفسير ، « مواقع » را « اوقات » معنا كرده‌اند ، چنان‌كه از ابن عباس رضى الله عنه روايت شده كه گفت : « همهء قرآن يك باره در شب قدر از آسمان عليا به آسمان دنيا نازل گرديد ، و آن‌گاه در طول سال‌ها - به طور پراكنده و در قالب الفاظ - بخش بخش از آسمان دنيا به زمين فرو فرستاده شد . » بنابراين ، « مواقع النجوم » به اوقات نزول بخش‌ها [ يا 
  ] آيات قرآنى ترجمه شده است ، همانطور كه در ( تفسير جامع ، ج 7 ، ص 47 ) ترجمهء آيهء  « فَلا أُقْسِمُ بِمَواقِعِ النُّجُومِ »  چنين آمده است : « سوگند به آيات كريمهء قرآن كه بر رسول اكرم صلى الله عليه و آله در مواقع گوناگون فرود آمد . » صاحب كشف الاسرار نيز با ذكر روايت منقول از ابن عباس ، همين نظر را به انضمام نظرياتى ديگر ابراز داشته است . ليكن علامهء طباطبائى - طاب ثراه - پس از ذكر نظريات مختلف ؛ از جمله : قول ابن عباس ، موقع به معنا موضع را مرجح دانسته است . ( براى اطلاع و تحقيق بيشتر رجوع كنيد به : تفسير الميزان ، ج 19 ، ص 136 و 141 ؛ تفسير كشف الاسرار ، ج 9 ، ص 462 - 463 ؛ نثر طوبى ، ج 2 ، ص 441 و 571 - 572 ؛ مفردات راغب ص 504 ؛ تفسير شبّر ، ص 502 و ديگر تفاسير عامّه و خاصّه . ) .\r\n","page_name":" 266 ","page_number":266},
  {"content":"\r\n\r\nو . . . « 1 » توصيف نموده آن گاه مردم را به مبارزه و معارضه فرامىخواند ، و به طور مطلق اعلام مىكند كه اگر همهء جن و انس گرد آيند ، نتوانند سوره‌اى نظير يكى از سوره‌هاى آن بياورند . بنابراين ، هرگز تحدى به فصاحت و بلاغت منحصر و مقيد نشده است . « 2 » 3 .  « أَمْ يَقُولُونَ افْتَراهُ قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ » ؛  « 3 »\r\nكافران مىگويند كه محمد قرآن را به خدا افترا بسته است ، بگو : شما هم ده سورهء افترايى مانند قرآن بياوريد ، و هر كس جز خدا را كه مىتوانيد به يارى خود بخوانيد ، اگر راست مىگوييد .\r\n\r\n\r\n","description":"","footnote":"\r\n( 1 ) . در مورد هر يك از اين كلمات و تركيبات برجسته و ممتاز ، به ترتيبى كه در متن كتاب حاضر آمده ، نمونه‌اى ازقرآن آورده مىشود :\r\nنور [ اً 
  ] : نساء آيه 174 ، رحمة : نحل ، آيه 89 ، هدى : بقره ، آيه 2 ، حكمة : احزاب ، آيه 34 ، موعظة : يونس ، آيه 57 ، برهان : نساء ، آيه 174 ، تبيان [ ناً 
  ] لكلّ شىء : نحل ، آيه 89 ، تفصيل الكتاب : يونس ، آيه 37 ، شفاءٌ . . . للمؤمنين : اسراء ، آيه 82 ، قَوْلٌ فصل : طارق ، آيه 13 ، ماهو بالهزل : طارق ، آيه 14 ، مواقع النجوم : واقعة ، آيه 75 ، و عدم الاختلاف فى القرآن : نساء ، آيه 82 . ( المعجم المفهرس لالفاظ القرآن الكريم ، و قرآن مجيد و فهارس القرآن ، به كوشش محمود راميار . )\r\nلازم به تذكر است كه اين كلمات و تركيبات ، جز در مورد اخير - كه به صورت آيه‌اى كامل در قرآن كريم آمده ، و گريزى از تلخيص نبود - همه به شكلى كه در قرآن نوشته شده ، ذكر گرديده است . تنها در دو مورد از آن‌ها شكل لفظ مكتوب قرآنى - به جهت اعراب - همان است كه در داخل كروشه [ 
  ] قرار داده شده است . .\r\n( 2 ) . تفسير الميزان ، ج 10 ، ص 64 و ترجمهء الميزان ، ج 19 ، ص 111 . .\r\n( 3 ) . هود ، آيه 13 . .\r\n","page_name":" 267 ","page_number":267},
  {"content":"\r\n\r\nبا اندك دقت و تأمل در متن آيه ، معلوم مىشود كه تحدى در آن نيز به فصاحت و بلاغت منحصر نيست ، بلكه همهء معارف ، دلائل ، براهين ، مواعظ ، اخلاق ، شرايع ، پيشگويىها ، شيوايى بيان ، گيرايى تعبير و بلندى معانى را شامل مىگردد .\r\nبرخى از مفسران گفته‌اند : « اعجاز قرآن ، تنها از نظر فصاحت و بلاغت و نظم خاص آن است ، در حالى كه اگر جز اين مىبود ، ديگر لزومى نداشت كه مخالفان به هنگام معارضه ، سخن از تهمت و افترا بر زبان آورند ، زيرا بلاغت سه درجه دارد ، كه عالىترين آن‌ها همسان اعجاز است ، و دو درجهء ديگر ، در حد امكان . بنابراين ، تحدى در اين آيه ، به درجهء عالى بلاغت اختصاص دارد ، و چنان‌چه وجه اعجاز ، تنها « صرفه « 1 » » باشد ، پست‌ترين سخن هم معجزه تواند بود . »\r\nبا نگرشى دقيق در مطالب پيشين ، مىتوان دريافت كه اين سخن اساس صحيحى ندارد ، زيرا اگر اعجاز قرآن منحصر به بلاغت مىبود ، اولًا : معنا نداشت كه همهء انس و جن به مبارزه با آن فراخوانده شوند ، بلكه مىبايست تنها ، اعراب مورد خطاب قرار گيرند . ثانياً : هرگز لازم نبود كه در آيات ديگرى به « علم » ، « اخبار غيبى » ، « نداشتن اختلاف » ، و امثال آن‌ها تحدى شود . البته ، روشن است كه اختلاف و تناقض مربوط به الفاظ نيست ، چه اگر هم - به فرض محال - اختلافى در قرآن يافت مىشد ، هرگز منافاتى با اعجاز از نظر فصاحت و بلاغت نداشت . ثالثاً : به طورى كه قبلًا اشاره كرديم ، سورهء « يونس » پيش از « هود » نازل شده است و خداوند در آن يه « يك سوره » و در « هود » به « ده سوره » تحدى كرده است ؛ بنابراين ، اگر منظور از اعجاز ، تنها جنبهء بلاغت مىبود ، ديگر صحيح نبود كه پس از تحدى به « يك سوره » ، دوباره به « ده سوره » تحدى شود ، چه اين روش ، از نظم طبيعى سخن به دور است ، در حالى كه نظم\r\n\r\n\r\n","description":"","footnote":"\r\n( 1 ) . برخى گفته‌اند اعجاز قرآن از اين جهت است كه هر كس بخواهد با آن معارضه كند ، خداوند او را از معارضه باز مىدارد . به اين طرز تفكر « صرفه » مىگويند . .\r\n","page_name":" 268 ","page_number":268},
  {"content":"\r\n\r\nسخن ايجاب مىكند كه ابتدا با مثل « قرآن » ، و سپس با « ده سوره » ، و در نهايت ، با « يك سوره » تحدى به عمل آيد .\r\nبرخى براى گريز از اين اشكال گفته‌اند تقدم سورهء « يونس » بر « هود » ، دليل آن نيست كه همهء آيات سورهء يونس بر همهء آيات سورهء هود مقدم باشد ، بلكه امكان دارد كه چند آيه از سورهء يونس پس از سورهء هود نازل شده باشد .\r\nحقيقت امر اين است كه قرآن كريم با تمامى ويژگىهايش ، چون : فصاحت ، بلاغت ، معارف ارزنده ، اخلاق پسنديده ، شرايع الهى ، اخبار غيبى ، قصص ، مواعظ ، و امتيازهاى لفظى و معنوى ؛ به انضمام جاذبيت خاص آن كه بر دل‌ها حكومت مىكند و در جان‌ها مؤثر مىافتد ، كلًا معجزه است .\r\nاما دربارهء اين كه : « چرا نخست به يك سوره و بعد به ده سوره تحدى شده است ؟ » ، صاحب مجمع البيان مىفرمايد : « تحدى به چيزى - چون يك سخن منظوم - كه اعجاز آن واضح باشد ، صورت مىپذيرد . البته ، هيچ مانعى ندارد كه گاهى به كمتر يا بيشتر از آن نيز تحدى گردد .\r\nهرچند كه اين مطلب از جهتى درست است ، ليكن اشكال مزبور را به كلى رفع نمىكند ؛ خصوصاً كه صاحب مجمع البيان اعجاز را فقط از نظر فصاحت و بلاغت معتبر دانسته است .\r\nبرخى ديگر در پاسخ بدين اشكال گفته‌اند : « اعجاز قرآن عبارت است از مجموع ويژگىهاى آن ، مانند : فصاحت ، بلاغت ، معارف ، اخلاق و . . . به علاوهء عدم وجود اختلاف در آن . از اين رو ، كسى كه در صدد معارضه بر مىآيد ، بايد چند سوره [ مثلًا ده سوره 
  ] بياورد ، تا معلوم شود كه بدون هيچ اختلافى مىتواند با قرآن به معارضه و مبارزه پردازد ؛ البته ، در صورتى كه سوره‌ها هم بسيار كوتاه نباشند و هم شامل احكام و قصص باشند - آن هم با رعايت ويژگى هايى چون : فصاحت ، بلاغت ، معارف و جز آن‌ها . . . سوره‌هاى بلندى كه پيش از سورهء هود نازل شده و مشتمل بر خصوصيات ياد\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nشده بوده‌اند ، طبق روايتى عبارتند از : اعراف ، يونس ، مريم ، طه ، شعراء ، نمل ، قصص ، قمر ، و ص كه جمعاً نه سوره مىشوند ، و دهمين سوره ، همان سورهء هود است .\r\nبنابراين ، شايد منظور قرآن از جملهء : « ده سوره بياوريد » ، همين جهت بوده است ؛ يعنى نظير ده سوره‌اى كه تا هنگام نزول آيهء سيزدهم از سورهء هود ، نازل شده بودند . . . . »\r\nبه اين گفتار چند اعتراض وارد است :\r\n1 . روايتى كه گوينده در ترتيب نزول سوره‌ها بر آن تكيه كرده مورد اعتماد نيست ، زيرا از « اخبار آحاد « 1 » » است ، و خالى از نقاط ضعف نيست .\r\n2 . از ظاهر آيهء  « أَمْ يَقُولُونَ افْتَراهُ . . . » *  معلوم مىشود كه كافران تهمت مجعول بودن را به همهء آيات قرآن وارد مىكردند ، و اين تهمت تنها مخصوص سوره‌هاى طولانى نبوده ، بلكه سوره‌هاى كوتاه و بلند هر دو را شامل مىشده است .\r\n3 . ظاهراً ضمير « هاء » در كلمهء « مثله » ( در اين آيه ) به قرآن باز مىگردد ، كه در اين صورت ، معنا ندارد ما آن را به سوره‌هاى بلند و طولانى مقيد كنيم ، و چنان‌چه بگوييم ضمير به سورهء هود بر مىگردد ، يقيناً سخنى نازيبا گفته‌ايم ، زيرا معناى آن ، چنين خواهد بود كه اگر كسى ، مثلًا در سورهء « عصر » و « كوثر » ترديد دارد ، ده سوره نظير سورهء هود بياورد !\r\nممكن است بگويند كه چرا آيات تحدى در قرآن به اشكال متفاوت آمده است ؟ ، آن‌جا كه فرمايد : « . . . مثل اين قرآن بياورند . . . » ؛ « 2 » « . . . مثل ده سوره از قرآن را\r\n\r\n\r\n","description":"","footnote":"\r\n( 1 ) . اخبار آحاد [ / خبرهاى واحد 
  ] - خبر واحد : خبرى است كه به حد تواتر نرسيده باشد ، چه آن كه راويان آن يكى باشند يا متعدد . اين خبر در مقابل خبر « متواتر » و خبر « مشهور » قرار دارد ، و درجهء اعتبارش از آن دو نازل‌تر است . خبر واحد موجب عمل مىشود ، ولى مفيد علم اليقين نيست ؛ يعنى از راه دليل ( خواه به گفتار معتمدان و امينان ، يا از طريق تواتر - كه اصلًا شك و شبهه در آن نباشد - ) به دست نيايد . اگر راويان اين خبر ، افزون از سه تن باشند ، آن را « مستفيض » نيز خوانند ) ( ر . ك : فرهنگ علوم ، ص 257 - 258 ؛ فرهنگ معين ، ج 4 ، ص 4931 ؛ نثر طوبى ، ج 2 ، ص 596 ؛ و نفائس الفنون ، ج 1 ، ص 402 . ) .\r\n( 2 ) . اسراء ، آيه 88 . .\r\n","page_name":" 270 ","page_number":270},
  {"content":"\r\n\r\nبياوريد . . . » ؛ « 1 » « . . . مثل يك سوره از قرآن را بياوريد . . . » ؛ « 2 » و  « فَلْيَأْتُوا بِحَدِيثٍ مِثْلِهِ . . . »  ؛ « كلامى مثل قرآن بياورند . . . » ؛ « 3 » كه در اين صورت ، اگر اين كلام از يك سوره هم كمتر ، ولى كامل باشد ، ظاهراً كافى است !\r\nپاسخ اين است كه هر يك از آيات غرض خاصى را دنبال مىكند ؛ بدين معنا كه اساس و زيربناى قرآن ، در واقع همان مقاصد و معانى آن است ، و لفظ جز وسيله‌اى براى بيان آن معانى نيست . البته ، منظور ما از معانى ، آن نيست كه علماى بلاغت گفته‌اند ، زيرا بنا به تعبير آنان : « بلاغت از صفات معناست و الفاظ ، پيش پا افتاده است . » بنابراين ، « معانى » از ديدگاه ايشان ، همان مفاهيم تنظيم يافته در ذهن است كه در سخنان گوناگون ، اعم از : راست ، دروغ ، مدح ، هجو ، شوخى ، جدى ، و جز آن‌ها يافت مىشود ؛ چنان‌كه در آثار منظوم و منثورى كه از بليغان روزگار بر جاى مانده است ، دروغ صريح ، بهتان و افترا نيز بسيار ديده مىشود . اما مراد ما از « معانى » ، آن ويژگىهاى برجسته‌اى است كه قرآن خود ، آن‌ها را چنين برشمرده است : نور مبين ، كتاب حكيم ، قرآن عظيم ، هدايت كننده به سوى حق و راه راست ، جدا كنندهء حق از باطل ، خالى از كلام گزاف ، كتاب عزيزى كه هرگز باطل بدان راه نيابد ، در موارد اختلاف ميان مردم به عدالت حكم كند ، ذكر ، شفا و رحمت براى مؤمنان ، كتابى كه ستمگران را جز زيان و خسران نيفزايد ، بيانگر همه چيز است و جز پاكان كسى با آن تماس پيدا نكند .\r\nبديهى است كه اين ويژگىهاى قرآنى ، در اصطلاح علماى بلاغت ، جزو شرايط\r\n\r\n\r\n","description":"","footnote":"\r\n( 1 ) . هود ، آيه 13 . .\r\n( 2 ) . يونس ، آيه 38 . .\r\n( 3 ) . طور ، آيه 34 . .\r\n","page_name":" 271 ","page_number":271},
  {"content":"\r\n\r\nسخن بليغ محسوب نگرديده است ، زيرا چه بسا آنان سخنان پوچ و بيهوده‌اى را كه قرآن « لغو » و « تأثيم » مىنامد - چنان‌چه اسلوب بديع و منتظمى داشته باشد - بليغ مىدانند ، در حالى كه خداى تعالى سخنى را بليغ شمرده است كه مشعل هدايت باشد ، و انسان‌ها را از تيرگىهاى جاهلى برهاند ، و به سرمنزل سعادت رهنمونى كند ؛ سخنى كه حضرت پروردگار بدان عنايت تمام داشته و آن را بر حبيب خود نازل فرموده است ، و هم آن را رحمتى براى مؤمنان ، و يادآوريى براى جهانيان قرار داده است .\r\nاين همان سخنى است كه به مقتضاى آيهء شريفهء  « فَلْيَأْتُوا بِحَدِيثٍ مِثْلِهِ . . . »  تحدى بدان روا باشد ، چه همانا به سخنى « حديث » گفته مىشود كه مشتمل بر غرض و مقصود مهمى باشد ، و « ما فى الضمير » كسى را به ديگرى انتقال دهد . در مورد آيهء  « . . . فَأْتُوا بِسُورَةٍ مِثْلِهِ . . . »  نيز چنين است ، زيرا جمعى از آيات ، آن‌گاه سوره ناميده مىشوند كه غرض الهى را در بر گيرند ، و بدان غرض ، از ديگر آيات متمايز گردند ؛ و گرنه هرگز امكان نداشت كه با آيات قرآنى بتوان تحدى كرد ، زيرا كسى كه در صدد معارضه بر مىآمد ، آياتى چون :   « وَ الضُّحى »   ،   « وَ الْعَصْرِ »   ،   « وَ الطُّورِ »   ،  « فِي كِتابٍ مَكْنُونٍ »  ،  « مُدْهامَّتانِ »  ،     « الْحَاقَّةُ * مَا الْحَاقَّةُ * وَ ما أَدْراكَ مَا الْحَاقَّةُ »     ،  « الرَّحْمنِ » *  ،   « مَلِكِ النَّاسِ * إِلهِ النَّاسِ »   ،  « وَ خَسَفَ الْقَمَرُ »  ،  « كَلَّا وَ الْقَمَرِ »  ،  « سَنَدْعُ الزَّبانِيَةَ »  « 1 » ، و نظاير آن‌ها را از قرآن بر مىگزيد ، و سپس در برابر هر يك نظيرى از سخن عرب مىآورد ، بىآن كه ارتباط آن‌ها با يك‌ديگر مورد توجه بوده باشد .\r\nآنچه در تحدىها از خصم خواسته شده اين است كه كلامى همانند قرآن - با تمامى ويژگىهاى موجود در آن - بياورد ؛ يعنى كلامى كه صفات برجستهء معنوى قرآن را به انضمام فصاحت و بلاغت لفظى آن دارا باشد .\r\nدر كلام الهى ، با تمام ويژگىهايى كه دارد ، به هنگام تحدى نيز شيوه‌هاى مختلفى به كار گرفته شده است . اين ويژگىها در مجموع ، بيانگر آن است كه قرآن كريم كتابى\r\n\r\n\r\n","description":"","footnote":"\r\n( 1 ) . به ترتيب ، عبارتند از : ضحى ، آيه 1 ، عصر ، آيه 1 ، طور ، آيه 1 ، واقعة ، آيه 78 ، رحمن ، آيه 64 ، حاقّة ، آيات 1 - 3 ، رحمن ، آيه 1 ، ناس ، آيات 2 - 3 ، قيامه ، آيه 8 ، مدّثّر ، آيه 32 و علق ، آيه 18 . .\r\n","page_name":" 272 ","page_number":272},
  {"content":"\r\n\r\nاست سرشار از معارف گران‌قدر و عالى ، اخلاق پسنديده و احكام فقهى ؛ و نيز پاسخ‌گوى همهء نيازمندىهاى بنى آدم تا روز رستاخيز است .\r\nصفت اختصاصى يك سوره آن است كه هر يك از اغراض الهى وابسته به هدايت و دين حق را با بلاغت خارق العادهء خود بيان كند و اين صفت ، نيز غير از ديگر صفاتى است كه مجموعهء قرآن كريم بدان اختصاص دارد . تعدادى از سوره‌ها نيز [ مثلًا ده يا بيست سوره 
  ] داراى ويژگى خاصى هستند كه عبارت است از : بيان مقاصد و اغراض گوناگون ، به صورتى متنوع ، كه از احتمال اتفاق به دور است .\r\nوقتى خصم از معارضه با يك سوره عاجز شد ، تصور مىكند كه عجز و فروماندنش از معارضه با آن سوره ، به دليل آن است كه سورهء مورد نظر در سطحى عالى است ، و مردم از معارضه با آن ناتوان هستند [ البته ، نه بدان جهت كه كلام خداست و از سوى او نازل شده است 
  ] بنابراين ، احتمال مىدهد كه در صورت فراهم شدن امكاناتى ، شايد معارضه امكان‌پذير باشد ، چنان كه گاهى افرادى از عهدهء انجام كارى مهم بر مىآيند ، و ديگران از انجام آن ناتوان مىمانند ؛ فى المثل ، مىگويد : همانطور كه بر حسب اتفاق و تصادف ، انسانى در جهان از همه قد بلندتر ، قد كوتاه‌تر ، شجاع‌تر ، سخاوتمندتر وترسوتر است ، و يا در هر صفتى از همهء مردم روى زمين برتر است ، اين سخن هم از همهء سخنان موجود در جهان شيواتر و زيباتر و گيراتر و برتر است ؛ در حالى كه همين خصم ، وقتى در مقام معارضه با سوره‌هاى مختلف قرآنى برآيد ، و خود را در برابر همهء آن‌ها ناتوان بيابد ، متوجه خواهد شد كه اتفاق و تصادفى در كار نيست ، بلكه واقعاً در برابر اين سخن ناتوان است و قدرت معارضه ندارد ؛ در نتيجه ، به محض مواجه شدن با خبرى در پى خبر ديگر و يا پرده برداشتن از حقايقى پس از حقايق ديگر ، احتمال تصادف را به كلى از سر بيرون مىكند ، و با يقين و باور قطعى بر اين كه قرآن كلام خداست - و به همين جهت ، قابل معارضه نيست - از ميدان معارضه شكست خورده باز مىگردد .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nطبق اين بيان ، ممكن است تحدى به « همهء قرآن » « 1 » به اين دليل باشد كه اغراض الهى كلًا در آن فراهم آمده و قرآن كريم به اشتمال بر كليهء مسائل مورد نياز مردم تا روز قيامت اختصاص يافته است ؛ ممكن است تحدى به « يك سوره » « 2 » از جهت خصوصيتى باشد كه در آن سوره وجود دارد ، چه هر سوره‌اى غرض كامل و جامعى از اغراض الهى را با بيانى قاطع و بدون هيچ‌گونه سستى در بر دارد ؛ و نيز مكن است تحدى به « ده سوره » « 3 » بارى تفنن در عبارت و تنوع از نظر كثرت باشد ، زيرا لفظ « ده » ، همانند « صد » و « هزار » از الفاظ كثرت است ؛ چنان كه در قرآن مىخوانيم :\r\n « . . . يَوَدُّ أَحَدُهُمْ لَوْ يُعَمَّرُ أَلْفَ سَنَةٍ . . . » ؛  « 4 »\r\nهر يك از آنان دوست دارد كه هزار سال عمر كند .\r\nدر اين جا ، هزار سال خصوصيتى ندارد ، بلكه قرآن حدود آرزوى ايشان را بيان مىكند . شايد هم رقم « ده » در اين آيه براى افراد كثرت باشد ؛ يعنى نظير چندين سوره از سوره‌هاى قرآن كريم را بياوريد ، تا آشكار شود كه تنوع اغراض و مقاصد قرآنى در قالب بيانى اعجازآميز جز از سوى خدا نتواند بود .\r\nدر مورد آيهء :  « فَلْيَأْتُوا بِحَدِيثٍ مِثْلِهِ . . . »  ، نيز مىتوان گفت كه تحدى عامى در آن صورت گرفته است ؛ به طورى كه هر سه نوع تحدى پيشين را در بر دارد ، چه لفظ « حديث » ، يك سوره ، ده سوره و همهء سوره‌هاى قرآنى را شامل مىشود . از اين رو ، اين تحدى نسبت به مطلق خصوصيت قرآنى انجام پذيرفته مطلب كاملًا روشن است . « 5 »\r\n\r\n\r\n","description":"","footnote":"\r\n( 1 ) . اسراء ، آيه 88 . .\r\n( 2 ) . يونس ، آيه 38 . .\r\n( 3 ) . هود ، آيه 13 . .\r\n( 4 ) . بقره ، آيه 96 . .\r\n( 5 ) . تفسير الميزان ، ج 10 ، ص 167 و ترجمهء الميزان ، ج 19 ، ص 258 . .\r\n","page_name":" 274 ","page_number":274},
  {"content":"\r\n\r\n\r\nنمايه آيات\r\nأَ أُنْزِلَ عَلَيْهِ الذِّكْرُ مِنْ بَيْنِنا ، 215\r\nأُدْعُ إِلى سَبِيلِ رَبِّكَ بِالحِكْمَةِ وَالمَوْعِظَةِالْحَسَنَةِ ، 28\r\nإِذْ قالَ رَبُّكَ لِلْمَلائِكَةِ إِنِّى خالِقٌ بَشَراً مِن‌ْطِينٍ ، 137\r\nإِذْهَبْ أَنْتَ وَأَخُوكَ بِآياتِى وَلاتَنِيا فِى ذِكْرِى ، 212\r\nأَفَلا يَتَدَبَّرُونَ القُرآنَ وَلَوْ كانَ مِنْ ، 243\r\nأَلا لَهُ الخَلْقُ وَالأَمْرُ . . . ، 202\r\nالحاقَّةُ * ما الحاقَّةُ * وَما أَدْراك ما الحاقَّةُ ، 272\r\nالَّذِى أَحْسَنَ كُلَّ شَىءٍ خَلَقَهُ وَبَدَأَ ، 65 ، 155 ، 182\r\nالَّذِى خَلَقَ فَسَوّى * وَالَّذِى قَدَّرَ فَهَدى ، 200\r\nالرَّحمنُ ، 272\r\nاللَّهُ يَبْدَأُ الخَلْقَ ثُمَّ يُعِيدُهُ ، 156\r\nإِلَيْهِ يَصْعَدُ الكَلِمُ الطَّيِّبُ ، 156\r\nأَمْ يَقُولُونَ افْتَراهُ . . . ، 270\r\nأَمْ يَقُولُونَ افْتَراهُ قُلْ فَأْتُوا بِسُورَةٍ ، 226 ، 264 ، 267\r\nأَمْ يَقُولُونَ تَقَوَّلَهُ بَلْ لايُؤْمِنُونَ ، 255\r\nإِنّا كُلَّ شَىءٍ خَلَقْناهُ بِقَدَرٍ ، 199\r\nإِنَّ الَّذِى فَرَضَ عَلَيْكَ القُرْآنَ . . . ، 239\r\nإِنَّ اللَّهَ اصْطَفى آدَمَ وَنُوحاً وَآلَ إِبْراهِيمَ ، 149 ، 175\r\nإِنَّ اللَّهَ بالِغُ أَمْرِهِ ، 197\r\nإِنَّ اللَّهَ لا يَأْمُرُ بِالْفَحْشاءِ ، 65 ، 90\r\nإِنّا لِلَّهِ وَ إِنّا إِلَيْهِ راجِعُونَ ، 170\r\nإِنّا لَنَنْصُرُ رُسُلَنا وَالَّذِينَ آمَنُوا ، 206\r\nإِنّا مَكَّنّا لَهُ فِى الأَرضِ ، 113\r\nإِنْ أَنْتُمْ إِلّا بَشَرٌ مِثْلُنا تُرِيدُونَ ، 214\r\nإِنّا نَحْنُ نَزَّلْنا الذِّكْرَ وَ إِنّا لَهُ لَحافِظُونَ ، 234 ،\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n240\r\nإِنَّ الإِنْسانَ لَفِى خُسْرٍ * إِلّا الَّذِينَ آمَنُوا وَعَمِلُوا الصّالِحاتِ ، 156\r\nإِنَّ رَبِّى عَلى صِراطٍ مُسْتَقِيمٍ ، 154\r\nأُنْظُرْ كَيْفَ ضَرَبُوا لَكَ الأَمْثالَ فَضَلُّوا ، 216\r\nإِنَّما أَمْرُهُ إِذا أَرادَ شَيْئاً أَنْ ، 207\r\nإِنَّ مَثَلَ عِيسى عِنْدَ اللَّهِ كَمَثَلِ ، 136 ، 138 ، 144 ، 147 ، 164 ، 172\r\nإِنْ نَحْنُ إِلّا بَشَرٌ مِثْلُكُمْ وَلكِنَّ ، 214\r\nإِنْ هذا إِلّا اخْتلاقٌ ، 57\r\nإِنْ هُوَ إِلّا ذِكْرٌ لِلْعالَمِينَ ، 207\r\nإِنِّى خالِقٌ بَشَراً مِنْ طِينٍ ، 145 ، 166\r\nالَّذِى أَعْطى كُلَّ شَىءٍ خَلْقَهُ ثُمَّ هَدى ، 203\r\nالَّذِى خَلَقَكُمْ مِنْ نَفْسٍ واحِدَةٍ وَخَلَقَ ، 146\r\nاللَّهُ خالِقُ كُلِّ شَىءٍ ، 65\r\nبَلْ هُوَ قُرْآنٌ مَجِيدٌ * فِى لَوْحٍ مَحْفُوظٍ ، 259\r\nتِلْكَ الرُّسُلُ فَضَّلْنا بَعْضَهُمْ عَلى ، 177\r\nثُمَّ أَنْشَأْناهُ خَلْقاً آخَرَ ، 72\r\nثُمَّ اسْتَوى عَلى العَرْشِ يُدَبِّرُ الأَمْرَ ، 204\r\nثُمَّ جَعَلَ مِنْها زَوْجَها ، 132\r\nثُمَّ كَفَرُوا ثُمَّ ازْدادُوا كُفْراً ، 67\r\nحَتّى إِذا بَلَغَ مَغْرِبَ الشَّمْسِ ، 125\r\nحَتّى تُنَزِّلَ عَلَيْنا كِتاباً نَقْرَؤُهُ . . . ، 221\r\nخَلَقَكُمْ مِنْ نَفْسٍ واحِدَةٍ ، 132\r\nخَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ ، 166\r\nذ لِكُمُ اللَّهُ رَبُّكُمْ خالِقُ كُلِّ شَىءٍ ، 201\r\nذ لِكَ مِمّا أَوْحى إِلَيْكَ رَبُّكَ ، 33\r\nرَبِّ أَرِنِى كَيْفَ تُحْىِ الْمَوْتى ، 77\r\nسَنَدْعُ الزَّبانِيَةَ ، 272\r\nسَنَسْتَدْرِجُهُمْ مِنْ حَيْثُ لايَعْلَمُونَ ، 67\r\nسَيَقُولُ المُخَلَّفُونَ إِذا انْطَلَقْتُمْ إِلى ، 240\r\nغُلِبَتِ الرُّومُ * فِى أَدْنَى الأَرْضِ وَهُمْ ، 239\r\nفَتَبارَكَ اللَّهُ أَحْسَنُ الخالِقِينَ ، 54\r\nفَلا أُقْسِمُ بِمَواقِعِ النُّجُومِ * وَ إِنَّهُ ، 260\r\nفَلَمّا زاغُوا أَزاغَ اللَّهُ قُلُوبَهُمْ ، 67\r\nفَلَنْ تَجِدَ لِسُنَّتِ اللَّهِ تَبْدِيلًا وَلَنْ ، 154\r\nفَلْيَأْتَوا بِحَدِيثٍ مِثْلِهِ . . . ، 271 ، 272 ، 274\r\nفَماذا بَعْدَ الحَقِّ إِلّا الضَّلالُ . . . ، 261\r\nفَمَنْ شاءَ اتَّخَذَ إِلى رَبِّهِ سَبِيلًا ، 207\r\nفَوَرَبِّ السَّماءِ وَالأَرْضِ إِنَّهُ لَحَقٌّ ، 64\r\nفِى كِتابٍ مَكْنُونٍ ، 272\r\nفَيَنْسَخُ اللَّهُ ما يُلْقِى الشَّيْطانُ ، 33\r\nقالَتْ رُسُلُهُمْ أَفِى اللَّهِ شَكٌّ فاطِرِ ، 213\r\nقالُوا يا ذَا الْقَرْنَيْنِ ، 113\r\nقالَ يا إِبْلِيسُ ما مَنَعَكَ أَنْ تَسْجُدَ ، 137\r\nقُلِ اللَّهُمَّ مالِكَ المُلْكِ تُؤْتِى المُلْكَ ، 203\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nقُلْ كُلٌّ مِنْ عِنْدِ اللَّهِ . . . ، 203\r\nقُلْ لَئِنِ اجْتَمَعَتِ الإِنْسُ وَالجِنُّ عَلى ، 226 ، 263\r\nقُلْ لَوْ شاءَ اللَّهُ ما تَلَوْتُهُ عَلَيْكُمْ وَلا ، 235\r\nقُلْنا يا ذَا الْقَرْنَيْنِ ، 113\r\nكِتابٌ أُحْكِمَتْ آياتُهُ ثُمَّ فُصِّلَتْ ، 34\r\nكَتَبَ اللَّهُ لَأَغْلِبَنَّ أَنَا وَرُسُلِى . . . ، 206\r\nكُلًّا نُمِدُّ هؤُلاءِ وَهؤُلاءِ مِنْ ، 59\r\nكَلّا وَالقَمَرِ ، 272\r\nكُلَّما نَضِجَتْ جُلُودُهُمْ بَدَّلْناهُمْ جُلُوداً ، 77\r\nكَما بَدَأَكُمْ تَعُودُونَ * فَرِيقاً ، 107\r\nكَمْ لَبِثْتَ قالَ لَبِثْتُ يَوْماً أَوْ ، 76\r\nلَتَدْخُلُنَّ المَسْجِدَ الحَرامَ إِنْ شاءَ اللَّهُ ، 240\r\nلَخَلْقُ السَّمواتِ وَالأَرْضِ أَكْبَرُ ، 42\r\nلِلَّهِ ما فِى السَّمواتِ وَما فِى الْأَرْضِ . . . ، 202\r\nلِمَنِ المُلْكُ اليَوْمَ ، 74\r\nلَوْلا نُزِّلَ هذا القُرْآنُ عَلى رَجُلٍ ، 215\r\nلَهُ ما فِى السَّمواتِ وَما فِى الْأَرْضِ مَنْ ، 203\r\nلَهُ مُلْكُ السَّمواتِ وَالْأَرضِ . . . ، 202\r\nلَهُمْ ما يَشاؤُنَ فِيها وَلَدَيْنا مَزِيد ، 156\r\nما أَصابَ مِنْ مُصِيبَةٍ إِلّا بِإِذنِ اللَّهِ ، 200\r\nما أَصابَ مِنْ مُصِيبَةٍ فِى الأَرْضِ وَلا فِى ، 200\r\nما خَلَقَ اللَّهُ السَّمواتِ وَالأَرْضَ وَما ، 154\r\nما مِنْ دابَّةٍ إِلّا هُوَ آخِذٌ بِناصِيَتِها ، 201\r\nما نَنْسَخْ مِنْ آيَةٍ أَوْ نُنْسِها نَأْتِ ، 155\r\nما يَفْتَحِ اللَّهُ لِلنّاسِ مِنْ رَحْمَةٍ ، 63\r\nمُدْهامَّتانِ ، 272\r\nمَلِك النّاسِ * إِلهِ النّاسِ ، 272\r\nوَ إِذ قالَ رَبُّكَ لِلْمَلائِكَةِ إِنِّى ، 134 ، 136\r\nوَ إِذ قُلْنا لِلْمَلائِكَةِ اسْجُدُوا لِآدَمَ ، 138\r\nوَأَرْسَلْنا الرِّياحَ لَواقِحَ . . . ، 242\r\nوَأَضَلَّهُ اللَّهُ عَلى عِلْمٍ ، 104\r\nوَالجِبالَ أَوْتاداً ، 242\r\nوَالسَّماءَ بَنَيْناها بِأَيْدٍ وَ إِنّا لَمُوسِعُونَ ، 155\r\nوَالسَّماءِ ذاتِ الرَّجْعِ * وَالأَرْضِ ذاتِ ، 259\r\nوالضُّحى ، 272\r\nوَالطُّورِ ، 272\r\nوَالعَصْرِ ، 272\r\nوَالكِتابِ المُبِينِ * إِنّا جَعَلْناهُ قُرْآناً ، 259\r\nوَاللَّهُ خَلَقَكُمْ مِنْ تُرابٍ ثُمَّ مِنْ ، 167\r\nوَاللَّهُ يَعْصِمُكَ مِنَ النّاسِ . . . ، 240\r\nوَأَنْبَتْنا فِيها مِنْ كُلِّ شَىءٍ مَوْزُونٍ ، 242\r\nوَ إِنْ كُنتُمْ فِى رَيْبٍ مِمّا نَزّلْنا عَلى ، 227\r\nوَ إِنْ مِنْ شَىءٍ إِلّا عِنْدَنا خَزائِنُهُ ، 199\r\nوَأَنَّ هذا صِراطِى مُسْتَقِيماً فَاتَّبِعُوهُ ، 262\r\nوَاتَّبَعُوا ما تَتْلُوا الشَّياطِينُ عَلى مُلْكِ ، 205\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nوَاذكُرْنَ ما يُتْلى فِى بُيُوتِكُنَّ مِنْ آياتِ ، 33\r\nوَاعْلَمُوا أَنَّ اللَّهَ يَحُولُ بَيْنَ ، 66\r\nوَبَدَأَ خَلْقَ الإِنْسانِ مِنْ طِينٍ ، 136 ، 145 ، 151 ، 166\r\nوَجَحَدُوا بِها وَاسْتَيْقَنَتْها أَنْفُسُهُمْ ، 103\r\nوَخَسَفَ القَمَرُ ، 272\r\nوَخَلَقَ كُلَّ شَىءٍ فَقَدَّرَهُ تَقْدِيراً ، 199\r\nوَعَلَّمَ آدَمَ الأَسْماءَ . . . ، 178\r\nوَقالَ الَّذِينَ لا يَرْجُونَ لِقاءَنا لَوْلاأُنْزِلَ ، 217\r\nوَقالُوا ما لِهذا الرَّسُولِ يَأْكُلُ الطَّعامَ ، 216\r\nوَقالُوا مَجْنُونٌ وَازْدُجِرَ ، 219\r\nوَقالُوا يا أَيُّها الَّذِى نُزِّلَ عَلَيْهِ الذِّ كْرُ إِنَّكَ لَمَجْنُونٌ 218\r\nوَلا تَقُولُوا لِمَنْ يُقْتَلُ فِى سَبِيلِ ، 132\r\nوَلَقَدْ خَلَقْناكُمْ ثُمَّ صَوَّرْناكُمْ ثُمَّ ، 137 ، 151 ، 179\r\nوَلَقْد سَبَقَتْ كَلِمَتُنا لِعِبادِنا ، 206\r\nوَلَقَدْ فَضَّلْنا بَعْضَ النَّبِيِّينَ عَلى ، 177\r\nوَلَقَدْ نَعْلَمُ أَ نَّهُمْ يَقُولُونَ إِنَّما ، 237\r\nوَلِكُلٍّ وِجْهَةٌ هُوَ مُوَلِّيها ، 107\r\nوَلِلَّهِ مُلْك السَّمواتِ وَالأَرْضِ وَما ، 156\r\nوَلَوْ جَعَلْناهُ مَلَكاً لَجَعَلْناهُ رَجُلًا ، 217\r\nوَلَوْ شِئْنا لَآتَيْنا كُلَّ نَفْسٍ هُداها ، 208\r\nوَلَوْ شاءَ رَبُّكَ لَآمَنَ مَنْ فِى الأَرضِ ، 208\r\nوَما أَرْسَلْناكَ إِلّا رَحْمَةً لِلْعالَمِينَ ، 150 ، 176 ، 179\r\nوَما أَصابَكَ مِنْ سَيِّئَةٍ فَمِن ، 66\r\nوَما تَنَزَّلَتْ بِهِ الشَّياطِينُ * وَما ، 255\r\nوَما جَعَلَ عَلَيْكُمْ فِى الدِّينِ مِنْ ، 65\r\nوَما كانَ لِرَسُولٍ أَنْ يَأْتِىَ بِآيَةٍ ، 204\r\nوَما مِنْ دابَّةٍ فِى الأَرضِ إِلّا ، 64\r\nوَما يُضِلُّ بِهِ إِلّا الفاسِقِينَ ، 67\r\nوَما يَنْطِقُ عَنِ الهَوى ، 158\r\nوَمِنْ آياتِهِ أَنْ خَلَقَكُمْ مِنْ تُرابٍ ثُمَّ ، 167\r\nوَمَنْ يَتَّقِ اللَّهَ يَجْعَلْ لَهُ مَخْرَجاً ، 197\r\nوَوَجَدَ عِنْدَها قَوْماً قُلْنا يا ذَا الْقَرْنَيْنِ ، 125\r\nوَيَسْأَلُونَكَ عَنْ ذِى القَرْنَيْنِ ، 113\r\nهُوَ الَّذِى خَلَقَكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ، 167\r\nهُوَ الَّذِى خَلَقَكُمْ مِنْ طِينٍ ثُمَّ قَضى أَجَلًا ، 167\r\nيا أَيُّها الإِنْسانُ إِنَّك كادِحٌ إِلى ، 156\r\nيا أَ يُّها النّاسُ اتَّقُوا رَبَّكُمُ الَّذِى خَلَقَكُمْ ، 131 ، 138\r\nيابَنِى آدَمَ لا يَفْتِنَنَّكُمُ الشَّيْطانُ كَما أَخْرَجَ أَبَوَيْكُمْ مِنَ الْجَنَّةِ ، 132 ، 138\r\nيُدَبِّرُ الأَمْرَ يُفَصِّلُ الآياتِ لَعَلَّكُمْ ، 170\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nيَمْحُوا اللَّهُ ما يَشاءُ وَيُثْبِتُ ، 85\r\nيَوَدُّ أَحَدُهُمْ لَوْ يُعَمَّرُ أَلْفَ سَنَةٍ ، 274\r\nيَوْمَ يَرَوْنَ المَلائِكَةَ لا بُشْرى يَوْمَئِذٍ ، 217\r\nيَهْدِى بِهِ اللَّهُ مَنِ اتَّبَعَ رِضْوانَهُ ، 55\r\nيُؤْتِى الحِكْمَةَ مَنْ يَشاءُ وَمَنْ يُؤْتَ ، 33\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nنمايه روايات\r\nاذا احدث العبد ذنباً جدد له نعمة فيدع ،\r\n67\r\nإذا رأيت المعمول وجدته عظيماً شريفاً ،\r\n43\r\nالحكمة ضياء المعرفة و ميراث التقوى ،\r\n37\r\nالخير و الشر كله من اللّه ،\r\n66\r\nاما انى لا اقول لك انه يفعل و لكن ان ،\r\n51\r\nانما تنقلون من دار الى دار ،\r\n73\r\nأوْرَعُ النَّاسِ مَنْ تَرَكَ الْمِراء ،\r\n28\r\nثم قلنا للملائكة اسجدوا للانسان ،\r\n180\r\nجعل فيهم ما اذا سألهم اجابوه ،\r\n69\r\nحجب بعضها عن بعض ليعلم ان لا حجاب بينه ،\r\n48\r\nقلت لا بيجعفر عليه السلام : اخبرني عما اخبرت ،\r\n51\r\nلانه نما عليها البدن ،\r\n71\r\nليس بيننا و بين الجنة او النار ،\r\n72\r\nليس بينه و بين خلقه حجاب غير خلقه ،\r\n48\r\nما انعم اللّه على عبد نعمة اعظم و ارفع ،\r\n35\r\nماعبداللّه شي مثل البداء ،\r\n84\r\nو روي الحديث أو الشعر رواية : حملة و ،\r\n38\r\nو كذلك الأمور الروحانية اللطيفه ،\r\n45\r\nيَنْطِقُ بَعْضُهُ بِبَعْضٍ وَيَشْهَدُ ،\r\n244\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nنمايه اعلام\r\nآثار الباقيه ، 119\r\nآزاد ، ابوالكلام ، 12 - 15 ، 122 ، 127\r\nآسيا ، 135\r\nآشور ، 120 ، 126\r\nآفريقا ، 120\r\nآفريقاى جنوبى ، 135\r\nآل‌عمران ، 149 ، 178\r\nآمريكا ، 146\r\nآمريكاييان ، 135\r\nابليس ، 115 ، 137 ، 138\r\nابن ابى العوجاء ، 77\r\nابن اثير ، 38\r\nابن هشام ، 120\r\nابوالحسن سوم عليه السلام ، 59\r\nابوالحسن موسى بن جعفر عليه السلام ، 86\r\nابوبصير ، 87 ، 88\r\nابوريحان بيرونى ، 119\r\nابوطالب ، 236\r\nابو عمرو ، 71\r\nابونصر ، 98\r\nاحمد عبد المنعم البهى ، 39\r\nاخفش ، 179\r\nارمنستان ، 73 ، 118 ، 126\r\nاروپا ، 135\r\nاروپاى شمالى ، 115\r\nاساتيد ادبيات عرب ، 180\r\nاستراليا ، 146\r\nاسفار ، 10\r\nاسكندر پسر فيليپ ، 119\r\nاسكندر مقدونى ، 15 ، 117 ، 120 ، 121 ، 125\r\nاسكندريه ، 118\r\nاسماعيل ، 119\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nاشاعره ، 49 ، 54 ، 57 ، 58 ، 102\r\nاشعرى ، 58 ، 59\r\nاشعياء ، 122\r\nاصول كافى ، 9 ، 12 ، 83 ، 90 ، 100 ، 102 ، 105\r\nاصوليان ، 38\r\nاقيانوس منجمد شمالى ، 115\r\nالبيان فى مقاصد القرآن ، 12\r\nالخطط ، 119\r\nالعدل و المعاد ، 56 ، 65\r\nالعربى ( مجله ) ، 39\r\nالمعجم الوسيط ، 31\r\nامام على عليه السلام ، 42 ، 48 ، 58 ، 63 ، 88 ، 96 ، 97 ، 244\r\nامام حسين عليه السلام ، 56\r\nامام باقر عليه السلام ، 84\r\nامام صادق عليه السلام ، 35 ، 36 ، 41 - 46 ، 57 ، 65 ، 67 ، 71 ، 77 ، 84 ، 87 ، 89 ، 90 ، 103\r\nامام موسى بن جعفر عليه السلام ، 48\r\nامام رضا عليه السلام ، 48 ، 49 ، 98 ، 100\r\nامپراتورى ايرانى ، 121\r\nامت محمد صلى الله عليه و آله ، 41\r\nانبيا عليهم السلام ، 97 ، 177 ، 205 ، 206 ، 207\r\nانجيل ، 237 ، 238\r\nانساب ، 119\r\nانوشيروان ، 127\r\nاورشليم ، 14 ، 121\r\nاوليا ، 210\r\nاهل‌بيت عليهم السلام ، 24 ، 54 ، 59 ، 76 ، 98 ، 102 ، 134 ، 227\r\nاهل سنت ، 24\r\nاهل شام ، 93\r\nاهل كتاب ، 249\r\nايران ، 118 ، 126\r\nايرانيان ، 239\r\nايضاح ، 14 ، 77\r\nباب ( فرقه ) ، 231\r\nبابل ، 14 ، 121 ، 123\r\nباستانى پاريزى ، دكتر محمد ابراهيم ، 12 ، 13 ، 15\r\nبحارالانوار ، 9 ، 10 ، 12 ، 23 ، 30 ، 40 ، 79 ، 83\r\nبحرانى ، سيد هاشم ، 34\r\nبحر خزر ، 127\r\nبداية الحكمه ، 10\r\nبربر ، 118\r\nبكتريا ( بلخ ) ، 123 ، 125\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nبلاغى ، سيد صدرالدين ، 15\r\nبلخى ، ابى زيد ، 117\r\nبلشصر ، 124\r\nبليغان ، 229\r\nبمبئى ، 15\r\nبنىآدم ، 145 ، 176 ، 177 ، 180\r\nبنىاسرائيل ، 118 ، 212\r\nبوعلى سينا ، 117\r\nبهاء ( فرقه ) ، 231\r\nبيت‌المقدس ، 118 ، 120\r\nبيضاوى ، 34\r\nپادشاهان حمير ، 114\r\nپادشاهان يمن ، 15\r\nپادشاه ماديان ، 125\r\nپادشاه يونان ، 125\r\nپارس ، 121\r\nپارسيان ، 125\r\nپايتخت آشور ( نينوا ) ، 126\r\nپنجمين پادشاه پيشدادى ايران ، 117\r\nپيامبر صلى الله عليه و آله ، 17 ، 38 ، 73 ، 76 ، 111 ، 113 ، 124 ، 158 ، 177 ، 179 ، 193 ، 211 ، 212 ، 215 ، 219 ، 221 ، 226 ، 233 ، 236 ، 237 ، 239 ، 240 ، 243 ، 244 ، 250 ، 254 ، 263 ، 264\r\nپيامبران ، 113 ، 177 ، 204 ، 210 ، 212 - 215 ، 219 ، 222 ، 238\r\nپيغمبران صاحب كتاب ، 177\r\nتبابعه اذواى يمن ، 118\r\nتبت ، 115\r\nتبريز ، 15\r\nترانسفرميسم ، 168\r\nتركستان ، 115 ، 121\r\nتفسير الميزان ، 10 ، 13 ، 14 ، 17 ، 40 ، 69 ، 70 ، 77 ، 157 ، 159 ، 160 ، 179 ، 184 ، 186 ، 245\r\nتفسير كبير ، 40 ، 50 ، 117\r\nتفليس ، 122 ، 126 ، 127\r\nتقريب ، 14\r\nتنگه جبال قفقاز ، 126\r\nتنگه داريال ، 122 ، 126\r\nتورات ، 73 ، 114 ، 136 ، 164 ، 237 ، 238\r\nثابت بن سعيد ، 103\r\nثقافة الهند ( مجله ) ، 15\r\nجبرئيل ، 125\r\nجبريون ، 98\r\nجرجانى ، شيخ عبدالقاهر ، 261\r\nجمهورى ارمنستان شوروى ، 73\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nجوامع التوحيد ، 56 ، 68\r\nچين ، 115 ، 116 ، 135\r\nحائرى يزدى ، دكتر مهدى ، 186\r\nحجاز ، 236\r\nحزقيال ، 114\r\nحضرت آدم عليه السلام ، 53 ، 132 ، 134 ، 138 ، 139 ، 142 ، 144 ، 145 ، 150 ، 152 ، 164 ، 169 ، 176 ، 180 ، 181\r\nحضرت ابراهيم عليه السلام ، 46 ، 53 ، 70 ، 90 ، 119 ، 120 ، 149 ، 178 ، 193 ، 198\r\nحضرت داوود عليه السلام ، 193\r\nحضرت سلمان عليه السلام ، 193 ، 205 ، 237\r\nحضرت صالح عليه السلام ، 193 ، 211\r\nحضرت عيسى عليه السلام ، 17 ، 54 ، 165 ، 193 ، 198 ، 211 ، 212 ، 232 ، 239\r\nحضرت فاطمه عليها السلام ، 70\r\nحضرت لوط عليه السلام ، 193\r\nحضرت مريم عليها السلام ، 17 ، 165 ، 239\r\nحضرت موسى عليه السلام ، 193 ، 198 ، 211 ، 212 ، 232\r\nحضرت نوح عليه السلام ، 149 ، 178 ، 193\r\nحضرت هارون عليه السلام ، 212\r\nحضرت هود عليه السلام ، 193 ، 211\r\nحضرت يوسف عليه السلام ، 100 ، 198 ، 238 ، 239\r\nحكيمان ، 229\r\nحمير ، 119\r\nحميرى ، نشوان بن سعيد ، 119\r\nحوا ، 132 ، 136 ، 139\r\nخديجه عليها السلام ، 236\r\nخسروشاهى ، سيد هادى ، 14 ، 20 ، 109\r\nخضر ، 119 ، 120\r\nخلقت انسان ، 15 - 19 ، 159 - 162 ، 164 ، 165 ، 167 ، 168 ، 170 ، 172 - 174 ، 176 ، 179 ، 181 ، 182\r\nخليل ، 180\r\nداروين ، 168 ، 169\r\nداريوش كبير ، 123\r\nدانشمندان ، 139\r\nدانيال ، 122 ، 124\r\nداوود ، 120\r\nدرياى خزر ، 126\r\nدرياى سياه ، 126\r\nدرياى عمان ( خليج فارس ) ، 73\r\nدلائل الاعجاز ، 261\r\nدمير قاپو ، 126\r\nدينانى ، دكتر غلامحسين ، 10 ، 12\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nذوالقرنين ، 12 - 15 ، 111 - 114 ، 116 ، 117 ، 119 - 122 ، 124\r\nروان كاوان ، 195\r\nروح المعانى ، 117\r\nرود دجله ، 73\r\nرود سايروس ، 127\r\nرود فرات ، 73\r\nروضة الصفا ، 117\r\nروميان ، 239\r\nزجاج ، 180\r\nزرارة بن اعين ، 84\r\nزمخشرى ، 34 ، 36\r\nزور ، 118\r\nزيد كناسى ، 41\r\nزيست‌شناس ، 139\r\nزين‌العرب ( يكى از علماى اهل سنت ) ، 139\r\nژاپن ، 135\r\nساحل غربى آسياى صغير ، 125\r\nساره ، 70\r\nسجاح ، 252\r\nسحابى ، دكتر ، 15 - 19 ، 186\r\nسد يأجوج و مأجوج ، 15 ، 118 ، 119 ، 241\r\nسرخ‌پوستان ، 135\r\nسرشت و سرنوشت ، 12\r\nسعيدى ، سيد غلامرضا ، 15\r\nسلوكيه مدائن ، 118\r\nسليمان ، 120\r\nسوريه ، 73\r\nسوى يونان ، 121\r\nسياستمداران ، 229\r\nسيبويه ، 180\r\nسيد علوى ، سيد ابراهيم ، 12 ، 23 ، 26 ، 79\r\nسيف آزاد ، 15\r\nشام ، 118\r\nشاهان هخامنشى ، 121\r\nشبه قاره هند ، 12\r\nشط العرب ، 73\r\nشعب ابوطالب ، 244\r\nشمس العلوم ، 119\r\nشوشَن ، 124\r\nشهاب پور ، دكتر ، 15\r\nشهرستانى ، علامه سيد هبة الدين ، 15 ، 120\r\nشيخ بهائى ، 39\r\nشيخ صدوق ، 47 ، 57 ، 58\r\nشيخ طوسى ، 34 ، 36\r\nشيخ مفيد ، 53\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nشيطان ، 145 ، 205\r\nشين هوانك تى ، 116\r\nصابئىها ، 118\r\nصاحب جواهر ، 29\r\nصاحب مجمع البيان ، 269\r\nصحراهاى آسياى وسطى ، 121\r\nصعب بن ذى مرائد ، 119\r\nصفين ( جنگ ) ، 63 ، 93\r\nصور الاقاليم ، 117\r\nطائف ، 215\r\nطباطبائى ، علامه سيد محمد حسين ، در بيشتر صفحه‌ها\r\nطبرى ، 119\r\nطبيعى دانان ، 136\r\nعبدالباقى ، مهندس ، 19\r\nعبدالرحيم قصير ، 57\r\nعراق ، 73 ، 118\r\nعراقى ، 118\r\nعربستان ، 239\r\nعرب عاريه ( عرب قبل از اسماعيل ) ، 119\r\nعزرا ، 122\r\nعلم‌الهدى ، سيد مرتضى ، 66\r\nعلماى اخبار ، 119\r\nعلماى بلاغت ، 271\r\nعلى بن اسباط ، 100\r\nعلى بن حسين عليه السلام ، 106\r\nعليرضا ميرزا محمد ، 19 ، 187\r\nعيسى ، 139 ، 144 ، 145\r\nفارس ، 14\r\nفخر رازى ، 36 ، 40 ، 50 ، 51 ، 117\r\nفرات ، 73\r\nفرانسه ، 37\r\nفرشتگان ، 181 ، 217 ، 218\r\nفرهنگ قصص قرآن ، 15\r\nفريدون ، 119\r\nفلاسفه ، 37\r\nقاديانى ( فرقه ) ، 231\r\nقاره آمريكا ، 136\r\nقاضى طباطبائى ، 10\r\nقانون‌گذاران ، 229\r\nقبط ، 120\r\nقبطى ، 118\r\nقدريه ، 93 ، 98\r\nقم ، 9\r\nكافران ، 250\r\nكتب عهد عتيق ، 122\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nكديور ، محسن ، 23\r\nكُر ، 127\r\nكريستف كلمب فرانسوى ، 135\r\nكريم فيضى ، 12\r\nكشاف اصطلاحات الفنون ، 32\r\nكعب الاحبار ، 119\r\nكفار قريش ، 215\r\nكلدان ، 120\r\nكلده ، 126\r\nكلينى ، ابوجعفر محمد بن يعقوب ، 83 ، 86 ، 93 ، 102 ، 105\r\nكوروش ، 12 - 15 ، 111 ، 122 - 127\r\nكوه‌هاى تركيه ، 73\r\nكوه‌هاى قفقاز ، 122\r\nگولد زيهر ، 39\r\nليديا ، 122 ، 123 ، 125\r\nماترياليست‌ها ، 40\r\nمتكلمان امامى ، 52 ، 70\r\nمجبره يا جبريون ، 94\r\nمجلسى ، علامه محمد باقر ، 9 ، 24 ، 26 ، 30 ، 40 - 47 ، 49 - 54 ، 58 ، 61 ، 66 ، 68 - 74 ، 76 ، 77\r\nمجموعه رسائل ، 9 ، 19 ، 20\r\nمجوس ، 93 ، 98\r\nمجوسى ، 123\r\nمحدثين ، 39\r\nمحقق دوانى ، 71\r\nمحمد بن سنان ، 42\r\nمدار السرطان ، 121\r\nمدرسه حجتيه ، 12\r\nمدينه ، 237 ، 239 ، 244\r\nمرتاضان ، 195\r\nمرزبان وحى و خرد ، 23\r\nمسجد كوفه ، 93\r\nمسلمانان ، 249\r\nمسيحيان ، 144\r\nمسيلمهء كذاب ، 231 ، 252\r\nمشرق ، 121\r\nمشركان ، 221\r\nمشكينى ، آية الله شيخ على ، 16 ، 17\r\nمشهد مرغاب ، 124\r\nمصر ، 14 ، 118 ، 121 ، 123\r\nمصرى ، احمد امين ، 39\r\nمعتزله ، 54 ، 58\r\nمغرب ، 121 ، 125\r\nمغنيه ، 35 ، 36\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nمغولستان ، 116\r\nمفسران ، 70 ، 116\r\nمفضل بن عمر جعفى ، 42 ، 43 ، 45\r\nمفوضه ، 94 ، 98\r\nمقريزى ، 119 ، 120\r\nمكه ، 46 ، 215 ، 237 ، 239 ، 244\r\nملائكه ، 138 ، 151\r\nملوك بابل ، 124\r\nملوك حمير ، 119\r\nملوك ماد ، 123\r\nمورخان ، 116 ، 118\r\nمورخان قديم يونان ، 124\r\nموسى بن عمران ، 119\r\nمهدىپور ، شيخ على اكبر ، 19 ، 20 ، 187\r\nميرداماد ، 29\r\nميسره ، 236\r\nمؤمنان ، 132 ، 266\r\nنجف ، 9\r\nنصارى ، 145 ، 252\r\nنظريه داروين ، 18\r\nنهاية الحكمه ، 10\r\nنهج‌البلاغه ، 75\r\nنيم كره شرقى ، 135\r\nوثنى ، 118 ، 123\r\nولادى كيوكز ، 126\r\nهاروت و ماروت ، 205\r\nهاشمى ، ابراهيم ، 86\r\nهخامنشى ، 14\r\nهرودت يونانى ، 126\r\nهمدانى ، 119\r\nهند ، 15\r\nهندو ، 135\r\nهندى ، سيد احمد خان ، 14 ، 122\r\nهندى ، مولوى محمد على ، 15\r\nهيكل ، 121 ، 123\r\nياغيان بدوى ، 123\r\nيأجوج و مأجوج ، 112 ، 114\r\nيمن ، 118 ، 120\r\nيوحنا ، 115\r\nيوسف يهودى ، 127\r\nيهود ، 73 ، 121 ، 124 ، 132\r\nيهوديان ، 111 ، 249\r\n\r\n\r\n","description":"","footnote":"","page_name":" 288 ","page_number":288}
  ]