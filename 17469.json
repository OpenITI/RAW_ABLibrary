[
  {"content":"\r\n\r\nاردبيل\r\nدر گذرگاه تاريخ\r\nجلد دوم\r\nتأليف :\r\nبابا - صفرى\r\n\r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n\r\nاردبيل در گذرگاه تاريخ - جلد دوم\r\nتأليف : باباصفرى\r\nچاپ دوم پائيز 1370\r\nناشر : دانشگاه آزاد اسلامى - واحد اردبيل\r\nتيراژ : 3000 جلد\r\nچاپ و صحافى : چاپخانه بهمن - تهران\r\nحق طبع و نشر مخصوص مؤلف است و نقل مطالب آن بدون ذكر مأخذ ممنوع مىباشد .\r\n\r\n","description":"","footnote":"","page_name":" شناسنامهء كتاب 2 ","page_number":2},
  {"content":"\r\n\r\n\r\n[ جلد دوم 
  ]\r\n\r\nمقدمهء جلد اول اين كتاب :\r\nبشر بموازات تأمين حوائج زندگى مادى ، همواره علاقمند بود و هست كه از احوال پيشينيان اطلاعى بدست آورد و بچگونگى سرنوشت آنان ، تا آنجا كه ميسر است ، علم يابد . براى ارضاى اين تمايل عالى انسانى بوده است كه ثبت و ضبط وقايع گذشته معمول گشته و از مجموع آنها تاريخ بوجود آمده است .\r\nايران ، ميهن عزيز ما ، كشور بس كهنسالى است و طبعا وقايع و حوادث بسيار مهم و قابل توجهى دارد و چه بسا كه هرقسمتى از خاك آن شاهد اتفاقات و پيشامدهاى تاريخى مىباشد . ولى چون همهء آنها گردآورى نشده ، و يا حوادث طبيعى و تحولات تاريخى نوشته‌هاى پيشين را از بين برده است براى نسل معاصر و آيندگان ، با همهء علاقه‌ايكه در اين راه هست ، تحصيل اطلاعات كامل از سرگذشت اجداد خود مشكل و بلكه محال گرديده است .\r\nاردبيل ، شهرى كه مطالب اين كتاب مربوط بوقايع گذشتهء آنست ، امروزه در گوشهء دور افتادهء ميهن عزيز ما واقع است حال آنكه ، در طول تاريخ بسيار طولانى خود ، غالبا در مركز دايرهء سياست و اقتصاد روز كشور قرار داشته و دفعات متعدد ، حتى مسير تاريخ ايران را عوض كرده است .\r\nدر سفرنامه‌هاى جهانگردان و كتابهاى تاريخ ، نكات و نوشته هاى پراكندهء بسيارى دربارهء گذشته‌هاى اين شهر به چشم مىخورد و در گفتگو با سالخوردگان معدود عصر ما و يادداشتهائى كه از روشنفكران قرن حاضر اين شهر باقى مانده ، مطالب قابل توجهى راجع بدان به نظر ميرسد كه مجموع آنها ميتواند قسمتى از وقايع تاريخى اين شهر -\r\n\r\n","description":"","footnote":"","page_name":" مقدمه 1 ","page_number":3},
  {"content":"\r\n\r\nباستانى را بازگو نمايد و اردبيليان را از سرگذشت پدران خود و زادگاه آنان آگاه سازد .\r\nنگارنده سالها در اين انديشه بودم كه با جمع‌آورى آنها تاريخ مدونى براى اين شهر ترتيب دهم و با تأليف مطالب پراكنده موجبات دسترسى علاقمندان را بوقايع مزبور فراهم سازم ولى طبيعت و اقتضاى مشاغلم مرا از نيل بدين آرزو باز ميداشت .\r\nخوشوقتم كه از چندى پيش اين مقتضيات تغيير يافت و فرصتى بدست آمد كه با مراجعه بكتب و مآخذ موجود ، تا آنجا كه ميسر بود ، مطالب موردنظر گردآورى شده به صورت كتاب حاضر آمادهء تقديم به پيشگاه ارباب فضل و دانش گرديد .\r\nتأليف كتاب ، بخصوص در باب مسائل تاريخى ، با كمبود مدارك و سختى شرايط ، كار بس مشكلى است . با اينحال بدرگاه خداى بزرگ سپاسگزارم كه به يارى او اين مجموعه فراهم آمد و در بارهء تاريخ گذشتهء اردبيل كتابى در اختيار علاقمندان قرار گرفت .\r\nاميد است اين خدمت مختصر ، كه بىگفتگو عارى از نقص و عيب نيست ، در محضر دانش‌پژوهان ، حسن قبول يابد و در راه آشنائى با تاريخ آن گوشه از ميهن عزيز ما منشاء استفاده قرار گيرد\r\nتهران : مردادماه 1350 خورشيدى بابا - صفرى\r\n\r\nمقدمه بر اين جلد :\r\nخداى بزرگ را سپاس ميگزارم كه بار ديگر توفيق آن عنايت فرمود تا بخش ديگرى از اوضاع اردبيل را در گذرگاه تاريخ ، گرد آورده به صورت مجموعهء حاضر ، بعنوان جلد دوم « اردبيل در گذرگاه تاريخ » ، بحضور ارباب فضل و دانش تقديم دارم .\r\nجمع‌آورى مطالب اين جلد نيز تلاش و تكاپوى بيشترى لازم داشت و مستلزم تحقيق و مراجعه بمآخذ و پرس و جوها از ارباب اطلاع و ، بالاخره استنتاجات معقول و مستدل از آنها بود و اين كارى است كه ما در حد توانائى خود انجام داديم و باز قطره‌اى از درياى ژرف تاريخ بس طولانى اين خطهء باستانى و كيفيات زندگى اجتماعى ساكنان آن را به صورت كتاب حاضر درآورديم .\r\n\r\n","description":"","footnote":"","page_name":" مقدمه 2 ","page_number":4},
  {"content":"\r\n\r\nدر اين جلد سعى كرديم كه از لحاظ جامعه‌شناسى نيز مطالبى را مورد توجه قرار دهيم و بجاى آنكه تاريخ را منحصر بذكر وقايعى ، مثل جنگها و گرفتاريها و دسته‌بنديها و كدورتها ، كنيم آن را آئينهء تمام نماى گذشته گردانيم و با ورود در سنن و رسوم يا مذهب و زبان مردم ، گذشته‌ها را ، با تمام بعد و فضا ، در آن منعكس سازيم .\r\nما در اين جلد نيز ، مثل جلد اول ، اذعان بنقائص داريم و آنچه را كه گرد آورده‌ايم ، با مقايسه با آنچه در طول تاريخ بر اين شهر و مردم آن گذشته است ، فهرستى بيش نميدانيم ولى چنان كه در جلد اول گفتيم : « چه توانستيم كرد بيش از اين بمنابع و مآخذ ديگرى دسترسى نيافتيم و انصراف از چاپ و نشر مطالب اين كتاب را نيز بعذر نقص احتمالى ، گناه نابخشودنى دانستيم و چنين پنداشتيم كه اگر ما نيز اين كار را نكنيم چه بسا كه قسمت اعظم اين وقايع از يادها برود و تاريكيهاى تاريخ شهر ما بيشتر گردد » .\r\nترديد نيست كه اين نقائص ، تا آنجا كه بواقعيات امور و حقايق تاريخ اثر نگذارد ، مورد اغماض خوانندگان دانشمند قرار خواهد گرفت ولى چنانچه عيبى متوجه اصل مطالب كند صاحبنظران با نقد و اعلام آن بتصحيح تاريخ اين گوشه از ميهن ما ، مبادرت خواهند فرمود و مؤلف نيز آنها را بديدهء منت خواهد پذيرفت .\r\nما در جلد سوم نيز بخشى از كتاب را بنظريات و نقدهاى ارباب فضل و اطلاع اختصاص داده‌ايم و اميدواريم ، بنحويكه در اين جلد ، در كمال صفا و امانت ، نظريات رسيده را عنوان كرده‌ايم در آن بخش نيز مقالات و نوشته‌هاى آنانرا ، اگر برسد ، درج نمائيم و در رفع اشتباهات و ايرادات كتابى كه بدون در نظر داشتن سود و انگيزهء شخصى ، سالها براى گردآورى آن زحمت كشيده‌ايم ، از يارى و مساعدت آنها برخوردار گرديم .\r\nاز خداى بزرگ مسئلت داريم توفيق تأليف و نشر جلد سوم كتاب را نيز بر ما ارزانى دارد و ما را در راهى كه براى روشن كردن بيغرضانهء تاريخ اين ديار پيش گرفته‌ايم از هرلغزش و انحراف\r\n\r\n","description":"","footnote":"","page_name":" مقدمه 3 ","page_number":5},
  {"content":"\r\n\r\nيا متابعت از خواهشهاى نفس و بازتابهاى نامطلوب آن مصون و محفوظ فرمايد . بمنه تعالى و كرمه .\r\nتهران : مرداد 1353 خورشيدى بابا - صفرى\r\nتمنّى : مراقبت زيادى به عمل آمد كه كتاب حاضر بدون غلط چاپى در اختيار ارباب فضل قرار گيرد ولى صد حيف كه باز چند اشتباه در آن به نظر ميرسد . با كمال احترام از دارندهء اين نسخه تمنى مىشود كه قبل از شروع بمطالعه غلطهاى موجود را ، بنحويكه در صفحهء آخر يادداشت شده است ، اصلاح فرمايد .\r\n\r\n","description":"","footnote":"","page_name":" مقدمه 4 ","page_number":6},
  {"content":"\r\n\r\n\r\nفهرست مندرجات\r\nمطالب اين كتاب نيز ، غير از مقدمه‌اى كه ملاحظه فرموديد به پنج گفتار تقسيم شده است :\r\nگفتار ششم اردبيل در زمان سلطنت مؤسس سلسلهء پهلوى امنيت صفحهء 2\r\nداستان سجل احوال و نظام وظيفه صفحهء 7\r\nتشكيل بلديه در اردبيل صفحهء 12\r\nايجاد اولين خيابان و باغملى صفحهء 14\r\nتغيير كلاه و لباس صفحهء 18\r\nكشف حجاب زنان صفحهء 23\r\nمسافرتهاى رضا شاه باردبيل صفحهء 25\r\nتأسيس شعبهء بانكملى در اردبيل صفحهء 33\r\nراههاى ارتباطى اردبيل صفحهء 34\r\nچند عامل نوظهور و شگفت‌آور صفحهء 35\r\nآمدن چروونها باردبيل صفحهء 38\r\nاردبيل و سوم شهريور 1320 صفحهء 41\r\nمسافرت فرمانده لشگر اردبيل در روز دوم شهريور 1320 صفحهء 43\r\nحملهء هوائى روسها باردبيل صفحهء 44\r\nورود ارتش سرخ باردبيل صفحهء 47\r\nروحيهء مردم اردبيل در آن روزها صفحهء 50\r\n\r\n","description":"","footnote":"","page_name":" مقدمه 5 ","page_number":7},
  {"content":"\r\n\r\nمخوفترين شبهاى نيمقرن اخير در اردبيل صفحهء 51\r\nگفتار هفتم زبان و مذهب مردم اردبيل فصل اول - زبان تاريخچهء زبان در اردبيل صفحهء 56\r\nنمونه‌هائى از زبان آذرى صفحهء 59\r\nزبان تركى صفحهء 62\r\nرواج زبان تركى در آذربايجان قبل از سلطنت صفويان صفحهء 64\r\nفصل دوم - دين و مذهب مردم اردبيل دين اردبيليان قبل از اسلام صفحهء 68\r\nدين اردبيليان بعد از ظهور اسلام صفحهء 74\r\nاردبيل و مذهب تشيع صفحهء 78\r\nخداشناسى صفحهء 81\r\nتصوف و عرفان صفحهء 83\r\nاختلاف علما و عرفا صفحهء 77\r\nگفتار هشتم رسوم و سنن مردم اردبيل فصل اول - اعياد و جشنها مبحث اول - آئين نوروز باستانى تكم و تكمچى صفحهء 97\r\nتوتك ، دلكه و بايرام پايى صفحهء 100\r\nچهارشنبه سورى در اردبيل صفحهء 103\r\nتشريفات روز چهارشنبه سورى صفحهء 107\r\nمراسم نوروز صفحهء 109\r\nديد و بازديدهاى عيد صفحهء 113\r\nخدربنى صفحهء 114\r\n\r\n","description":"","footnote":"","page_name":" مقدمه 6 ","page_number":8},
  {"content":"\r\n\r\nمبحث دوم - اعياد مذهبى عيد فطر و عيد قربان صفحهء 118\r\nمبعث و عيد غدير صفحهء 121\r\nفصل دوم - سوگواريهاى مذهبى صفحهء 124 شاخسه‌ى صفحهء 125\r\nطشت‌گذارى در اردبيل صفحهء 127\r\nجنبه‌هاى معنوى طشت صفحهء 130\r\nعزادارى محرم صفحهء 133\r\nتشريفات حركت يك دسته صفحهء 135\r\nتاسوعا و مراسم شمع‌گذارى صفحهء 137\r\nعاشورا در اردبيل صفحهء 139\r\nفصل سوم - رسوم و سنن مردم اردبيل در احوال شخصيه آئين مربوط بتولد طفل صفحهء 146\r\nيدى گجه و آدقويدى يا شب هفتم و نامگذارى صفحهء 149\r\nاون‌سويى صفحهء 151\r\nبمكتب سپردن طفل صفحهء 152\r\nكسب و كار و ازدواج صفحهء 154\r\nخواستگارى رسمى و عقدخوانى صفحهء 155\r\nشب عروسى صفحهء 158\r\nمسافرتها صفحهء 163\r\nبيمارى و مرگ صفحهء 166\r\nمجلس ختم صفحهء 170\r\nگفتار نهم آثار تاريخى اردبيل فصل اول - آثار تاريخى قبل و بعد از خاندان صفوى آثار قبل از اسلام صفحهء 174\r\nمسجد جمعه صفحهء 176\r\nشاهان و پيران اردبيل صفحهء 185\r\nامامزاده‌هاى اردبيل صفحهء 188\r\n\r\n","description":"","footnote":"","page_name":" مقدمه 7 ","page_number":9},
  {"content":"\r\n\r\nحمامهاى قديمى اردبيل صفحهء 192\r\nنارين قلعه صفحهء 194\r\nكليساى اردبيل صفحهء 198\r\nفصل دوم - آثار مربوط بخاندان صفوى مبحث اول - بقعهء شيخ صفى الدين صفحهء 200 گفتار پيشينيان دربارهء بقعهء شيخ صفى الدين صفحهء 204\r\nماندلسلو و بقعهء شيخ صفى الدين صفحهء 208\r\nبيوتات بقعه در اواخر قرن دهم هجرى صفحهء 211\r\nوضع كنونى بقعهء شيخ صفى الدين صفحهء 213\r\nصحن اصلى بقعهء شيخ صفى صفحهء 218\r\nسردر شاه عباسى صفحهء 221\r\nنماى خارجى رواق بقعه صفحهء 223\r\nدر ورودى رواق بقعهء شيخ صفى الدين صفحهء 226\r\nدهليز يا راهروى رواق صفحهء 229\r\nرواق صفحهء 230\r\nشاه‌نشين صفحهء 232\r\nمقبرهء شيخ صفى الدين صفحهء 335\r\nشاه اسماعيل بزرگ صفحهء 237\r\nگنبد اللّه اللّه صفحهء 238\r\nحرمخانه صفحهء 242\r\nسخنى دربارهء مدفن شاه عباس صفحهء 243\r\nچينىخانه صفحهء 246\r\nنامه‌اى از يك شاه بيك شاهنشاه صفحهء 250\r\nكتابخانهء بقعهء اردبيل صفحهء 251\r\nدست‌اندازى روسهاى تزارى بر بقعهء اردبيل و حمل كتابهاى آن بروسيه صفحهء 255\r\nفهرستى از كتابهاى بقعهء شيخ صفى الدين كه بوسيلهء روسها برده شده است صفحهء 258\r\nگنجينهء بقعهء شيخ صفى الدين صفحهء 265\r\nفرشهاى بقعهء شيخ صفى الدين صفحهء 272\r\nفرش معروف اردبيل صفحهء 273\r\nفرشهاى معروف ديگر بقعه صفحهء 276\r\n\r\n","description":"","footnote":"","page_name":" مقدمه 8 ","page_number":10},
  {"content":"\r\n\r\nشهيدگاه صفحهء 280\r\nمسجد جنت‌سرا صفحهء 282\r\nموقوفات آستانهء شيخ صفى الدين صفحهء 285\r\nاحترام بقعهء شيخ صفى و موقعيت اجتماعى آن صفحهء 288\r\nوطن دوستى بنام « على بيگ » كه در تاريخ اردبيل بايد به نيكى از او ياد كرد صفحهء 291\r\nمبحث دوم - بقعهء كلخوران صفحهء 294\r\nگفتار دهم نقدها و نظريه‌هاى خوانندگان دربارهء جلد اول اين كتاب نقدى بر كتاب « اردبيل در گذرگاه تاريخ » صفحهء 303\r\nنقدى بر نقد اردبيل در گذرگاه تاريخ صفحهء 311\r\nچند تذكار ديگر از طرف مؤلف صفحهء 319\r\nنقد ديگرى بر كتاب « اردبيل در گذرگاه تاريخ » صفحهء 323\r\nنقدى از آقاى دكتر واهب‌زاده صفحهء 329\r\nنقديك دانشمند روحانى صفحهء 331\r\nنقد يك دانشمند ايرانى خارج از كشور صفحهء 348\r\nنقدى از آقاى دكتر معمارى صفحهء 356\r\nتذكارات اصلاحى چند صاحب نظر صفحهء 361\r\nيادآوريهاى اصلاحى از آقاى نجات صفحهء 363\r\nنامه‌اى از آقاى غلامحسين حبيب الهى صفحهء 371\r\nنقد آقاى سيد جعفر موسوى صفحهء 383\r\nپايان جلد دوم صفحهء 389\r\nمآخذيكه در تأليف اين كتاب از آنها استفاده شده است صفحهء 390\r\nاسامى خاصى كه در اين كتاب آمده است :\r\nالف - اشخاص و طوايف صفحهء 393\r\nب - امكنه صفحهء 402\r\nج - كتب و مجلات صفحهء 407\r\nفهرست مندرجات جلد اول صفحهء 410\r\nفهرست عكسهاى جلد اول صفحهء 418\r\nغلطنامه صفحهء 421\r\n\r\n","description":"","footnote":"","page_name":" مقدمه 9 ","page_number":11},
  {"content":"\r\n\r\n\r\nفهرست عكسها :\r\nجمعى از عشاير خلخال در اسارت قواى دولتى صفحهء 6\r\nمراسم اولين جلسهء نظام وظيفه صفحهء 10\r\nنماى قديم اولين خيابان اردبيل صفحهء 15\r\nنمونه‌اى از لباس قديم اعيان و اشراف اردبيل صفحهء 20\r\nاعيان و اشراف در مراسم استقبال رسمى از اعليحضرت فقيد صفحهء 27\r\nاولياى وزارت دربار شاهنشاهى در صحن بقعهء شيخ صفى صفحهء 29\r\nآغاز ساختمان استخر در زمين نارين قلعه صفحهء 30\r\nمراسم افتتاح شعبهء بانكملى اردبيل صفحهء 31\r\nعكسى از اولين سرى اسكناس بانكملى ايران صفحهء 32\r\nعكسى از يك اسكناس چروون صفحهء 39\r\nعكسى از پشت اسكناس چروون صفحهء 40\r\nچوپانان تا قلهء اصلى سبلان بالا ميروند صفحهء 70\r\nبلندىايكه مسجد جمعه بر آن ساخته شده است صفحهء 73\r\nجمعى از صوفيان در كلخوران صفحهء 86\r\nدهانهء آتشفشان سبلان صفحهء 90\r\nنمائى از مسجد جمعهء تاريخى اردبيل صفحهء 177\r\nنمونه‌اى از گچبرى و نقاشى داخلى مسجد جمعهء قديم صفحهء 179\r\nدر قديمى مسجد جمعه صفحهء 182\r\nدو كتيبهء سنگى بر بدنهء مأذنهء مسجد جمعه صفحهء 184\r\nبقعهء امامزاده حمزه ( ع ) صفحهء 189\r\nعكسى از نارين قلعه صفحهء 196\r\nسردر قديمى نقاره‌خانهء بقعهء شيخ صفى صفحهء 203\r\nعكسى از صورتحساب مخارج يكروز بقعه در سال 1020 هجرى صفحهء 210\r\nنقشهء عمومى ساختماى بقعهء شيخ صفى صفحهء 216\r\nكاشيكارى بالاى سردر ورودى بقعهء شيخ صفى صفحهء 222\r\nسر در ورودى بناى اصلى بقعه صفحهء 227\r\n\r\n","description":"","footnote":"","page_name":" مقدمه 10 ","page_number":12},
  {"content":"\r\n\r\nيك تابلوى نقاشى و هنرى صفحهء 234\r\nعكس پنجرهء رو بقبلهء گنبد اللّه اللّه صفحهء 240\r\nنمونهء يك بشقاب چينى از باقيماندهء ظروف بقعهء شيخ صفى الدين صفحهء 247\r\nنمونهء سه عدد از ظروف بقعهء شيخ صفى الدين صفحهء 269\r\nنماى شمالى بقعهء شيخ جبرائيل در كلخوران صفحهء 295\r\nامير السلطنه حاكم اردبيل . . . با خادارسكى افسر روس و جمعى از اطرافيان صفحهء 320\r\nجمعى از پاسبانان نظميهء اردبيل در سال 1340 قمرى كه رحمت اللّه پليس بغضب آمده هم در آنجا ديده مىشود صفحهء 335\r\nعكسى از شبستان مسجد آقا ميرزا على اكبر صفحهء 346\r\nهنگام حكومت محمد وليخان سپهدار در اردبيل با اعاظم و اكابر شهر در قلعه برداشته شده است صفحهء 353\r\nشادروان حاج ميرزا بيوك آقا واهب‌زاده صفحهء 381\r\n\r\n","description":"","footnote":"","page_name":" مقدمه 11 ","page_number":13},
  {"content":"\r\n . \r\n","description":"","footnote":"","page_name":" مقدمه 12 ","page_number":14},
  {"content":"\r\n\r\n\r\nگفتار ششم اردبيل در زمان سلطنت مؤسس سلسلهء پهلوى\r\nبسم اللّه الّرحمن الّرحيم\r\nيكى از مشكلات تاريخ‌نويسى آنست كه مورخ درصدد برآيد تاريخ زمان معاصر خويش را بنويسد و از وقايع دوران حكومتى ، كه بر مسند حكمرانى استقرار دارد ، سخن بگويد . زيرا هيچ حكومتى در دنيا پيدا نميشود كه تمام اعمال و رفتارش در طريق عدل و عقل و مصون از ايراد و نقد باشد ولى چه كسى ميتواند بواقع آنها را نقد كند و از آثار نامساعدى كه ، دولتها سهل است حتى بر بيان اشتباهات و خطاهاى افراد عادى مترتب است ، در امان باشد ؟ !\r\nاز سوى ديگر نيز اين كار سخت است چه ذكر محسنات هم ممكن است آيندگان را در مظان ديگرى بگذارد و هرآينه بيطرفى مؤلف را در نظر آنها ، بر اثر انعام و احسان دولتيها ، در معرض تخطئه قرار دهد .\r\nبراى احتراز از اين هردو موضوع است كه تاريخنويسان معمولا از آوردن تاريخ معاصر در آثار خويش اجتناب ميورزند و ديده‌ها و شنيده‌هاى خود را به صورت يادداشت براى مورخان آينده باقى ميگذارند .\r\nما اگر از اين سنت منطقى عدول كرده‌ايم نه از آنجهت است كه خداى ناكرده وعده‌هائى دريافت داشته‌ايم و يا تأسفا بدان درجه از شهامت اخلاقى رسيده‌ايم كه وعيدها را بجان و دل خريدار گشته‌ايم . بلكه بدين لحاظ است كه با اعمال و نحوهء حاكميت دولتها سروكارى نداريم و تنها وقايع و اتفاقاتى را ، كه در اردبيل رخ داده\r\n\r\n","description":"","footnote":"","page_name":" 1 ","page_number":15},
  {"content":"\r\n\r\nاست ، ثبت مينمائيم .\r\nگرچه در عهد ما هيچ واقعه‌اى نميتوان يافت كه سرانجام از نحوهء حكومت و طرز اعمال دولتها متأثر نباشد با اينحال چون در اين جلد از كتاب نيز سعى مؤلف برآنست كه وقايع و اتفاقات را جمع‌آورى و ضبط كند مجالى براى تجزيه و تحليل آنها ندارد . بعبارت ديگر چون وارد در نقد اعمال حكومتها نميشود خويشتن را مستحق پاداش و كيفرى از اين حيث نميداند .\r\nخوانندگان دانشمند در تاريخهاى عمومى ايران خوانده‌اند كه در اواخر سلطنت قاجار ، بر اثر ضعف حكومت و نفوذ بيش از حد بيگانگان ، بويژه آثار نكبت‌بار جنگ بين الملل اول ، از قبيل هرج و مرج سياسى ، فقر اقتصادى ، بيماريهاى مسرى و فقدان امنيت اجتماعى ، ايران در وضع تأثرآورى قرار داشت و طبق قرارداديكه بين دولتين روس و انگليس ، براى تقسيم آن منعقد شده بود استقلال و تماميت ارضى ميهن ما نيز در معرض تهديد بود . در اينموقعيت حساس كودتائى صورت گرفت و سرانجام حكومت قاجار منقرض گرديد و فرمانده كودتا ، كه آن روز رضا خان ميرپنج و بعدها سردار سپه ناميده ميشد ، در آذرماه 1304 خورشيدى بنام رضا شاه پهلوى « 1 » بتخت سلطنت نشست و سلسلهء پهلوى را تأسيس كرد .\r\nتغيير سلطنت موجب تحولاتى در شئون سياسى و اجتماعى و اقتصادى ايران گرديد و در اردبيل نيز وقايعى صورت گرفت كه ما ببرخى از مهمترين آنها اشاره مينمائيم :\r\n\r\nامنيّت :\r\nدر جلد اول اين كتاب با اشاره بموقعيت جغرافيائى اردبيل ، از سى و دو طايفهء شاهسون سخن گفته رفتار نامطلوب برخى از آنها را ، كه غالبا كارى جز راهزنى و غارت نداشتند يادآور شده‌ايم . اينان از زمانهاى خيلى قديم در اطراف اردبيل سكونت داشتند و برخى از معمرين شهر آنها را از تيرهء تركانى ميدانستند كه امير تيمورلنگ پس از غلبه بر ايلدرم با يزيد عثمانى باسارت آورده و در اردبيل براى جلب خاطر خواجه على سياهپوش آزاد كرده\r\n\r\n\r\n","description":"","footnote":"\r\n( 1 ) - مجلس شورايملى در سال 1327 خورشيدى لقب كبير برضا شاه فقيد داد .\r\n","page_name":" 2 ","page_number":16},
  {"content":"\r\n\r\nبود « 1 » . جماعتى نيز آنها را از اولاد سلجوقيان ايرانى تصور ميكنند و تاريخ قديمترى براى آنها قائلند .\r\nهنگامى كه شاه اسماعيل صفوى بسلطنت رسيد براى دفع دشمنان و ايجاد ايران واحد لشگر منظم و جنگجوئى بنام قزلباش ترتيب داد و دانشمندان ميدانند وحدت ايران بعد از ساسانيان تا چه پايه مرهون فداكاريها و جانفشانيهاى همان قزلباشها مىباشد . مع الاسف بعد از آن پادشاه و مخصوصا بعد از سلطنت شاه طهماسب اول كم‌كم خلق‌وخوى بزرگان قزلباش تغيير يافت و اينبار نه تنها خدمتى از آنها سر نزد بلكه جاه طلبى و خويشتن دوستى برخى از آنان خود بلائى براى دولت و ملت گشت . وقتى شاه عباس بزرگ پادشاه شد در صدد قطع نفوذ آنها برآمد و از جوانان عشاير لشگرى بنام « شاهسون » يعنى دوستدار شاه ترتيب داد و از آن تاريخ عشاير اطراف اردبيل شاهسون ناميده شدند .\r\nهرطايفه از آنها در ولايت اردبيل قلمرو خاصى داشت و خانى بر آن فرمانروائى مينمود . مقارن كودتا و مدتى قبل از آن شهر و شهريان مانند نگين انگشترى در ميان مناطق حكمرانى آنها واقع بود و جز جاده‌هاى تجارتى ، كه غالبا آنها هم از دست اينان امنيت كافى نداشتند ، مسافرت در سرزمينهاى آنها ، مال و حتى جان مسافران را در معرض خطر ميگذاشت .\r\nگرچه روح مهمان‌نوازى آنها همواره واردين به « اوبه » « 2 » هاى آنان را از ناز و نعمت ممكن برخوردار ميكرد ولى در خارج از آنها رهگذران ميبايست هرآن آمادهء حملهء سواران مسلحى باشند و دستكم دارائى و مركوب و حتى لباس خود را نيز از دست بدهند .\r\nبعضى از خوانين رسم بالنسبه « عادلانه » اى برپا ميداشتند و با دريافت وجهى از مسافران ، بنام حق « قره‌سورانى » ، آنها را با حمايت سوارانى از افراد خود ، از\r\n\r\n\r\n","description":"","footnote":"\r\n( 1 ) - رجوع شود به جلد اول اين كتاب . صفحهء 160 .\r\n( 2 ) - اوبه كه در محل به صورت « اوبا » تلفظ مىشود بمعنى خانه‌هاى چادرى است كه شاهسونها در ييلاق و قشلاق در آنها زندگى ميكردند .\r\n","page_name":" 3 ","page_number":17},
  {"content":"\r\n\r\nقلمرو ايلى خويش عبور ميدادند . با اين وصف آنها اعتقاد خاصى بسادات داشتند و آنها را مصون از هرگونه تعرضى ميپنداشتند . اين بود كه غالبا مسافران پارچهء سبز - رنگى ، بشعار سيادت ، بر كمر مىبستند و عمامه‌اى نيز بدان رنگ بر سر ميگذاشتند\r\nبراى آنكه خوانندگان دانشمند بدرجهء اعتقاد شاهسونان بسادات پى ببرند قول كسى را مع الواسطه بدين شكل نقل مينمائيم : او گويد كه براى تجارت با كاروانى به راه افتادم . پول و حوله‌اى نيز همراه داشتم . براى حفظ آنها عمامه و « قورشاخ » « 1 » سبزى در بقچه‌اى برداشتم . چون مسافتى از شهر دور شدم قورشاخ بكمر بستم و عمامه بر سر گذاشتم و به شكل يك سيد قابل احترامى درآمدم « 2 » .\r\nقضا را در منزل دوم سواران مسلحى بر كاروان حمله آوردند و از كاروانيان بفراخور امكان وجوهى دريافت داشتند . يكى از آنها روى بر من كرد و گفت « سيد تو هم پول بده » . من با اشاره بسيادت خود استنكاف كردم ولى بر اثر اصرار وى يك قران از جيب خود درآورده به دو دادم و ناله كردم كه يا للعجب چه قوم ستمكارى كه حرمت سادات را نيز نگه نمىدارند .\r\nكاروان به راه افتاد و قريب يكفرسخ و نيم از آن محل دور شد . ناگاه چارپادار مسافران را متوجه سوارى كرد كه از پشت بتاخت ميآمد . من بر خود ترسيدم كه مبادا آنها مرا شناخته‌اند و كنون ، براى تلافى ، كسى بتعقيب فرستاده‌اند . خود را پشت بار چهارپائى پنهان كردم . نگرانى و ترس شديدى بر من سنگينى مينمود . به سختى نفس ميكشيدم و اوراد و اذكارى براى دفع شرّ ميخواندم زيرا بر مال و جان خود بيمناك بودم . او در رسيد و سراغ مرا گرفت و چون پيش من آمد گفت « سيد ! بيا پولت را بگير ، نفرين تو سبب دل درد شديد رفيق ما شده است » . من كه فرجى بعد از شدت يافته بودم نفسى براحت كشيدم و از قبول پول خود امتناع كردم و بالاخره پس از مكالمات و گفتگوهاى زياد بجاى يك قران يك تومان از او گرفتم و « شفاى بيمار را از جدهء سادات\r\n\r\n\r\n","description":"","footnote":"\r\n( 1 ) - قورشاخ اصطلاح تركى است و بمعنى كمربندى از پارچه مىباشد كه معمولا مردها ، بويژه اشخاص مسن بر كمر خود مىبندند .\r\n( 2 ) - اين روايت نقل از مرحوم حاج باباش صراف است .\r\n","page_name":" 4 ","page_number":18},
  {"content":"\r\n\r\nخواستار شدم » .\r\nصفات ممتاز شاهسونان شجاعت ، تحمل سختى ، چابك سوارى ، تيراندازى و ناموس دوستى بود . زنان و دختران قبيله براى هرمردى ، اعم از خان و افراد عادى آن قبيله مثل خواهر و مادر به حساب ميآمدند و چون مردان غالبا در بيابان بودند از مهمانان وارد بر او به زنان پذيرائى ميكردند . از دله‌بازيهائى بنام چشمچرانى و تجاوز بناموس ديگران ، كه در جوامع « متمدن ! » امروزى متداول است در آنها خبرى نبود . زنها نيز مانند مردان رشادت داشتند و در اسب‌سوارى ماهر بودند . برخى از آنها مثل مردان خوب تيراندازى ميكردند . تحمل آنها در مقابل سختىها ديدنى بود . كسانى از اينان كه هنگام كوچ كردن وضع حمل مينمودند بلافاصله سوار بر اسب به راه خود ادامه ميدادند .\r\nشاهسونان ، به نسبت دورى فاصلهء مكان زندگيشان از شهر ، خشن‌تر و بىرحمتر بودند .\r\nدر ديندارى اطلاعات وسيعى نداشتند و در بعضى از تيره‌ها ، از سادگى و بىاطلاعى عبادت را مختص ماه رمضان ميدانستند و چون آن ماه ميرسيد به پيشواز ميرفتند .\r\nبدينمعنى بعد از ظهر آخرين روز ماه شعبان ، دسته جمعى به محلى در بيابان ميرفتند و دعا و نماز ميكردند و غروب باوبه‌ها بازميگشتند و چنين ميپنداشتند كه ماه رمضان را با خود به محل آورده‌اند . از فردا يك ماه روزه ميگرفتند و نماز ميخواندند و چون ماه تمام ميشد باهمان تشريفات به سمت ديگرى از بيابان روى ميآوردند و ماه را بدرقه ميكردند آنگاه مهر نماز را بگوشه‌اى مىنهادند و تا رمضان آينده خود را فارغ از عبادت ميدانستند .\r\nدر ماه محرم از شهر روضه‌خوان ميبردند و در سوگ شهداى كربلا عزادارى مينمودند .\r\nبا اينحال شاهسونان آفتى بر شهر و شهريان بشمار ميآمدند . و علاوه بر ناامن كردن راهها ، در فرصتهاى مناسب ، بويژه هنگام ضعف حكومتها ، به شهر هجوم ميآوردند و با غارت اموال و قتل نفوس مصائب و درماندگيهائى براى سكنه ايجاد ميكردند . مردم اردبيل در مورد آنها ضرب المثلى داشتند و « ديريسى بلا اولوسى بلا قنبربيگ » « 1 » را از زمانهاى قديم نقل ميكردند . قنبربيگ گويا يكى از خوانين\r\n\r\n\r\n","description":"","footnote":"\r\n( 1 ) - يعنى زنده‌اش بلا مرده‌اش بلا قنبربيك .\r\n","page_name":" 5 ","page_number":19},
  {"content":"\r\n\r\nپس از آنكه عشاير خلخال بوسيلهء ارتش ايران درهم كوبيده شد جمعى از بزرگان و بيگ‌زادگان آنها باسارت نيروى دولتى درآمد .\r\n\r\n","description":"","footnote":"","page_name":" 6 ","page_number":20},
  {"content":"\r\n\r\nشاهسون بوده و در دوران حياتش تا توانسته ساكنان روستاها را چاپيده آنها را از هستى ساقط كرده بود ! او هنگام مرگ وصيت كرده است كه فرزندانش جنازهء او را بدان قريه‌ها ببرند و از ده‌نشينان براى او استحلال كنند . كسان او براى عمل به وصيت ، با جمع كثيرى از سواران طايفه ، همراه تابوت بروستاها روى ميآورند و مثل لشگر قاهرى ، ضمن تحميل خورد و خوراك خود و چهارپايان بر مردم ، با ارعاب و تهديد براى قنبربيگ « حليّت » ميخواهند و ضرب المثل « مرده بلا ، زنده بلا قنبربيگ » را بيادگار ميگذارند .\r\nبايد گفت كه در بين خوانين شاهسون مردان مهربان و انساندوست و كريم نيز زياد بوده است و كنون نيز خاطرهء نيك بعضى از آنان در جامعهء اردبيل باقى است .\r\nبارى چنان كه ديديم پس از كودتا ارتش ايران بفرماندهى امير لشگر طهماسبى بساط آنها را درهم چيد و با جمع‌آورى اسلحه بدان وضع با بسامان پايان داد و سران بعضى از آنها را در اردبيل بدار كشيد « 1 » و چنان امنيتى بوجود آورد كه بقول سالخوردگان اگر طفل هفت ساله‌اى افسار شترى را با بار طلا و جواهر بر دست گرفته بهر نقطه‌اى از اردبيل حركت ميكرد از هرگونه تعرض و دستبردى مصون بود .\r\nطبيعى است وقتى در بيابانها و نقاط دور دست چنين امنيتى باشد در داخل شهر نيز مردم ايمنى داشتند و از چپاول و غارت در امان بودند . اين امنيت تا مدتى بعد از سوم شهريور 1320 نيز دوام داشت و بعد از آن كم‌كم تزلزلى در اركان آن مشهود گرديد .\r\n\r\nداستان سجل احوال و نظام وظيفه :\r\nسجل احوال كه امروز بدان شناسنامه ميگويند از قديم الايام در ايران ما معمول نبود و اصولا دفتر و پرونده‌اى از حيث\r\n\r\n\r\n","description":"","footnote":"\r\n( 1 ) - ميرزا هلال نامى از اهالى خلخال كه طبع شعر داشته سركوبى عشاير و بدار آويخته شدن « سوزى » خان و « حسينعلى » خان پولادلو را در ابياتى بدين ترتيب آورده است :\r\n قضاى را كه ز تقدير فكر ديگر شد * باردبيل ورود امير لشگر شد\r\nبريخت خاك مصيبت فلك بسر ز جفا * دو نوجوان هنرمند خاك بستر شد\r\nامير سبز على خان و دگر حسينعلى خان * ز قتلشان همه طايف شكسته شهپر شد\r\nهزار و سيصد و چل يك ز هجرت نبوى * هلال گفت بتاريخ ثبت دفتر شد \r\n","page_name":" 7 ","page_number":21},
  {"content":"\r\n\r\nآمار و ساكنان يك شهر و محل ، تدوين و نگهدارى نميشد بلكه در مواقع غير مترقبه مثل قحطى و كميابى و نظاير آنها در بعضى از شهرها جيره‌بندى ارزاق صورت ميگرفت و براى تعيين تعداد خانواده‌ها صورتهائى تهيه ميگرديد . تاريخ تولد اشخاص معلوم نميشد مگر در بعضى از خانواده‌ها ، و محل ثبت و ضبط آن نيز پشت جلد قرآن بود .\r\nشهرت اشخاص معمولا با نام پدر يا پدربزرگ آنها بود و در اردبيل گاهى افراد خانواده هاى بزرگ با پسوند كلمهء روسى « اوف » ، كه در آخر نام پدر خانواده ميآمد ، شناخته ميشدند .\r\nاز جمله اقدامات دولت ايران ، در عهد سلطنت سلسلهء جديد ، بتصويب رسانيدن قانون سجل احوال بود . اين قانون در تاريخ بهمن‌ماه 1306 تصويب شد و از 1307 خورشيدى در اردبيل بمرحلهء اجرا درآمد و شادروان امير تومان « سيد ابراهيم اسبقى نمين » معروف به اعزاز الملك بعنوان اولين رئيس سجل احوال ، آن اداره را تأسيس نمود .\r\nمردم اردبيل على العموم سجل احوال را نميشناختند و از مزايا و اثرات قانونى و اجتماعى آن اطلاعى نداشتند جز بعضى از تجار ، كه بر اثر مسافرتهاى خارج از كشور و تماس با ملل ديگر ، از وجود و فوايد آن آگاه بودند . اين بود كه در ابتداى امر نگرانى عميقى در شهر پيدا شد و مردم با خوف و رجاء در اطراف آن كنجكاوى و احيانا شايعه‌سازى مينمودند . شايعات بيشتر برمبناى خواربار و نيازمنديهاى عمومى و در مرحلهء بالاتر راجع به نظام وظيفه بود .\r\nچون كشور ايران در گذشته بيشتر در معرض قحط و غلا و تهاجم و بيمارى قرار گرفته بود مآل انديشى در مورد خوراك ، طبيعت ثانوى مردم گشته بود . هيچ امرى خاطر اجتماعى مردم اردبيل را آنقدر مضطرب نميساخت كه عدم امكان تهيهء نان سالانه . و از اينجهت بيشتر همّ خانواده‌ها مصروف آن ميشد كه در فصل خرمن گندم مورد نياز سالانه را خريدارى كنند و آن را آرد نموده در خانه نگه دارند . شايعات غالبا در اينباره بود و شهرت چنين داده ميشد كه با صدور سجل احوال ميخواهند نان را جيره‌بندى كنند و مردان را براى خدمت نظام وظيفه ، يا بقول بعضى از پيرمردان آن زمان « اجبارى قازاق » ببرند .\r\n\r\n","description":"","footnote":"","page_name":" 8 ","page_number":22},
  {"content":"\r\n\r\nانتخاب نام خانوادگى نيز داستانى داشت بدينمعنى جمع كثيرى از مردم عادى مفهوم آن را نميدانستند و مأموران ادارهء سجل احوال براى آنان نام خانوادگى معين ميكردند و در اين ميان گاهى از روى مزاح و شوخى نامهاى نامتناسبى را نيز عنوان مينمودند . مثلا گويند مرد پيله‌ورى نتوانست بمتصدى صدور سجل ، نامى را بعنوان شهرت خانوادگى ، تعيين و اعلام كند . متصدى از شغلش سوآل كرد و چون دانست كه او بعضى اشياء فروختنى بر دوش خود از شهر بروستا ميبرد نام خانوادگى « خر صحرائى » براى او نوشت .\r\nاشخاص مطلع نيز در كش و قوس تعيين نام خانوادگى در مىماندند زيرا برمبناى شهرت سابق ، كه گفتيم معمولا نام پدر خانواده بود ، هركسى علاقه داشت كه بدان عنوان شناسنامه بگيرد و نام پدر يا جدش را با « ى » نسبت يا پى افزود « زاده » نام خانوادگى خويش قرار دهد ليكن چون آن نامها در بيشتر خانواده‌ها مشابه بود از اينرو كلماتى مثل « اصل » ، « مقدم » و نظاير آنها بر نام خانوادگيها اضافه ميشد و اسباب ناراحتى صاحبان آنها ميگرديد .\r\nنظام وظيفه را هم امر مخوف و حيرت‌آورى براى مردم ميگفتند زيرا در آن عهد گردنكشانى مثل « اسماعيل آقا سميتقو » در كردستان ، « ميرزا كوچكخان جنگلى » در گيلان ، « شيخ خزعل » در خوزستان و سران ياغيگر بعضى از ايلات و عشاير ، در كنار گوشه‌هاى ايران ، سربطغيان برداشته مشكلاتى براى دولت فراهم كرده بودند شايعات بر اين مبنى بود كه جوانها را ميخواهند بدينوسيله به خدمت نظام ببرند و براى جنگ با آنها بسيج كنند .\r\nامروز كه تقريبا نيم قرن از آن تاريخ ميگذرد و ملت ايران از حيث دانش و تفكر فاصلهء بسيار زيادى با وضع راكد و ابتدائى آن عهد دارد هنوز نظام وظيفه كار سختى براى جوانان و خانواده‌ها تلقى مىشود و مشمولين و كسان آنها گاهى اقدامات ناروائى براى معافيت از اين خدمت ملى و ميهنى مىنمايند درحالىكه نه جنگى در پيش است و نه ياغى و گردنكشى وجود دارد .\r\nآن روز نيز خانواده‌ها در تكاپو بودند و بوسايل مختلف ، از توصيه و پول و وساطت\r\n\r\n","description":"","footnote":"","page_name":" 9 ","page_number":23},
  {"content":"\r\n\r\nعكسى از مراسم اولين جلسهء نظام‌وظيفهء عمومى اردبيل ، شادروان سطوت السلطنه على بهادرى حاكم اردبيل در كنار فرمانده فوج در وسط عكس ديده مىشود .\r\n\r\n","description":"","footnote":"","page_name":" 10 ","page_number":24},
  {"content":"\r\n\r\nتا گريه و زارى ، در پيش اولياى دولت متشبث ميشدند و بهترين كار در وهلهء اول ريش و سبيل گذاشتن بود . بدين معنى جوانان مثل مردان معمّر ريش و سبيل خود را بلند مىكردند و با سرهاى تراشيده قيافهء مردان بالنسبه سالخورده به خود مىگرفتند و موفق بقبولانيدن تاريخ تولد دور تر و سن بيشتر يعنى بالاتر از سن مشموليت نظام وظيفه ميشدند .\r\nبموازات صدور شناسنامه مقدمات تأسيس ادارهء نظام وظيفهء عمومى نيز فراهم ميشد و صورت اسامى مشمولان از روى دفتر سجل احوال برمبناى تاريخ تولد آنها تهيه ميگرديد .\r\nمراسم اولين دورهء سربازگيرى كه در اوايل پائيز 1307 صورت گرفت از وقايع ديدنى اردبيل بود . گوئى غبار تأثر و اندوه بر بيشتر خانواده‌ها پاشيده شده بود . ابتدا اسامى جوانان متولد 1284 خورشيدى بر ديوارها نصب و آگهى احضار آنها در كوى و بازار الصاق گرديد . مردم همه سواد نداشتند . اين بود كه هر بيسوادى شخص باسوادى را پيدا ميكرد تا صورت اسامى را بخواند و بدين وسيله او را از بودن اسم خود يا فرزند و كسانش در آنصورت‌ها آگاه سازد .\r\nسرانجام تاريخ حضور فراخوانده شده‌ها سررسيد و حياط عمارت حاج صادق در محلهء حسن‌آباد ، كه محل استقرار ادارهء نظام وظيفه بود و وسعت زيادى داشت مملو از جوانان و مادران و پدران گرديد . چشمها همه از گريه سرخ بود و نگاهها عموما استرحام‌آميز . مأمور نظام وظيفه صورتها را ميخواند و مشمولان حاضر را بگوشه‌اى از حياط جمع مىنمود . براى آنكه ناراحتى مردم تا حدى بر طرف و از اندوه مشمولان و اولياى آنها كاسته شود دستهء موزيك فوج قهرمان « 1 » بفاصله‌هاى معين آهنگهاى شاد اجرا ميكرد . طولى نكشيد كه آنان را به طرف سربازخانه بردند و مادران و خواهران و نزديكان نيز با چشمهاى اشگ‌آلود آنها را بدرقه كرده بناچار راه خانه‌ها را در پيش گرفتند .\r\n\r\n\r\n","description":"","footnote":"\r\n( 1 ) - در اوايل سلطنت رضا شاه كبير و حتى در دهسال اول سلطنت او ساخلوى اردبيل يك هنگ بود و آن را فوج مىگفتند . فوج اردبيل فوج يازده قهرمان خوانده ميشد و بعد از آترياد همدان شهرت و افتخارات وسيعى داشت .\r\n","page_name":" 11 ","page_number":25},
  {"content":"\r\n\r\nدر آن روز نيز فرزندان بعضى از اغنيا و متنفذين شهر احضار نگشتند و يا با اخذ معافيت پزشكى موجب گفتگوهائى بين مردم ، بويژه خانواده‌هائى شدند كه فرزندان آنها بدان شكل به خدمت نظام رفته بودند .\r\n\r\nتشكيل بلديه در اردبيل :\r\nپس از كودتاى 1299 خورشيدى دولت ايران آغاز بيك رشته كارهاى عمرانى كرد و پيش از همه بتأسيس ادارات بلديه برمبناى ضوابط معينى اقدام نمود . مرحوم محسنى مينويسد كه در سال 1303 دستور تشكيل آن بحكمران اردبيل ، كه در آن تاريخ شادروان ابو الحسن خان پورزند فرمانده پادگان اردبيل بود ، رسيد و او با آشنائى كه بروحيهء اصلاحى و صداقت و صحت عمل مرحوم حاج ميرزا بيوك آقا واهب‌زاده داشت او را برياست افتخارى بلديهء اردبيل انتخاب كرد و اين مؤسسه از اول مهرماه 1303 شروع بتسطيح و تميز كردن كوچه‌ها و سنگ فرش آنها نمود .\r\nيكى از كارهاى شهردارى جديد التأسيس تشكيل خيريه براى نگهدارى فقرا بود زيرا فقر عمومى و تلفات بيماريها و آثار قحطىهاى گذشته گروهى از ساكنان شهر و اطراف را از هستى ساقط و جمعى از اطفال را يتيم و بىسرپرست نموده بود ولى اعتبار مالى براى اين كار وجود نداشت و شهردارى داراى آنچنان عوايد كافى نبود .\r\nازاين‌رو با همت ابو الحسن خان و تلاش و كوشش حاج ميرزا بيوك آقا همه ماهه مبالغى از حقوق صاحبمنصبان نظامى كسر و وجوهى نيز از تجار و نيكوكاران جمع آورى ميگرديد و مخارج نگهدارى عده‌اى از درماندگان فراهم ميشد .\r\nچندى نگذشت كه ابو الحسن خان احضار شد و شادروان سيد محمود خان امين بجاى او فرمانده ساخلو و حاكم ولايت گرديد . او هم مرد پاك طينت و نجيب بود و به كارهاى شهر و امور خير علاقمندى زيادى نشان ميداد . تجار و اصناف از اقدامات او و شادروان حاج ميرزا بيوك آقا به نيكوترين وجهى استقبال كرده چنين قرار دادند كه در مقابل هربار روغنى كه از شهر خارج مىشود پنج قران و در برابر هربار حبوباتى كه صادر ميگردد دو قران عوارض بپردازند . از آن تاريخ براى اين قبيل صادرات جواز وضع شد و بدين طريق منبع درآمدى براى برپا نگه‌داشتن خيريه بوجود آمد\r\n\r\n","description":"","footnote":"","page_name":" 12 ","page_number":26},
  {"content":"\r\n\r\nو آن مؤسسه در يك سال سه هزار تومان ، كه در آن تاريخ مبلغ قابل توجهى بود ، اعتبار بدست آورد و در حدود يكصد نفر از افراد مستحق را نگهدارى كرد .\r\nمؤسسين خيريه فقط بنگهدارى آنها اكتفا نكردند بلكه چهل نفر از پسران جمع آورى شده را كه استعداد تحصيل داشتند بمدرسه فرستادند و دختر شادروان شيخ عبد إله مجتهد سرابى را براى تعليم دختران به خدمت گماردند و بموازات آن براى زنان كار آمد ابزار پشم ريسى و براى مردان سالم نيز كارگاههاى فرشبافى بوجود آوردند و از حاصل دسترنج آنها مبالغى هم به صورت سرمايه براى خود آنها پس‌انداز نمودند .\r\nدر يكى از شبهاى زمستان 1303 برف زيادى باريد و بقول مرحوم محسنى بيش از يكمتر و نيم برف بر زمين نشست . در نتيجه آمد و شد به شهر مشكل گشت و بر اثر نيامدن گوسفند از روستاها گوشت كمياب گرديد . امين كه از اين وضع ناراضى بود و كميابى گوشت را بر اثر تبانى قصابها تصور مىنمود آنها را احضار كرده شلاق زد . حاج ميرزا بيوك آقا كه به علت امر آگاه بود حاكم را متوجه اوضاع جوّى و بسته بودن راهها نمود و از آنها وساطت كرد اما امين وساطت او را نپذيرفت حال آنكه فرداى آن روز بنا به خواهش كسان ديگرى قصابها را آزاد ساخت . اين امر بر حاج ميرزا بيوك آقا گران آمد و از رياست افتخارى بلديه كناره گرفت و استعفاى او موجب كشمكش‌هاى جديدى در شهر گرديد .\r\nمحسنى مىنويسد كه نايب الصدر و طرفداران او ميخواستند ميرزا ابراهيم ارباب را رئيس بلديه كنند ولى حاج ميرزا بيوك آقا و ديگر آزاديخواهان از ميرزا آقا خان حبيبى طرفدارى ميكردند . ديدوبازديدها آغاز شد و تبليغات در باب اعمال و رفتار گذشتهء آن دو ، البته بطور محدود و در مجالس خصوصى ، شروع گرديد و سرانجام حبيبى شهردار شد و از اول فروردين 1304 آغاز به كار كرد .\r\nدر موفقيت حبيبى ، بازاريان اردبيل ، كه از آزاديخواهان پشتيبانى ميكردند ، اثر زيادى داشتند و اصولا آنها از كودتاى حوت 1299 حمايت و طرفدارى جدى مينمودند زيرا از وضع نابسامان گذشته ناراضى بودند و تغيير وضع را تحولى در طريق اصلاح كارها و پيشرفت مملكت ميپنداشتند و از اين رهگذر در سوم اسفند 1303 براى\r\n\r\n","description":"","footnote":"","page_name":" 13 ","page_number":27},
  {"content":"\r\n\r\nتجليل از آن مراسمى برپا داشتند و در آن روز كه مصادف با بعثت پيامبر بزرگ اسلام بود آذين‌بندى و چراغانى مفصلى كردند و با نقل و نبات از مردم پذيرائى نمودند .\r\nامين نيز رژه‌اى در بازار ترتيب داد و در ميان احساسات پرشور مردم سخنان اميد بخشى ايراد كرد . غير از او ميرزا عباس محسنى ( شالمان اوف ) هم سخنرانى نمود و ترجمان احساسات همشهريان گرديد .\r\nبارى مأموريت امين مدت زيادى طول نكشيد و غلامعليخان سرهنگ بجاى او بعنوان حكمران و فرمانده پادگان وارد شد . در دوران رياست شادروان حاج ميرزا بيوك آقا در بلديه طرحهائى براى عمران شهر تهيه گشته بود كه بتدريج بعد از وى بمرحلهء اجرا درآمد و اهم آنها كشيدن خيابان و ايجاد باغ ملى و گردشگاه عمومى بود .\r\n\r\nايجاد اولين خيابان و باغ ملى اردبيل :\r\nاز وقايعى كه ميتوان در اين بخش از آن سخن گفت ايجاد اولين خيابان در اردبيل است . اين شهر بطورى كه قبلا نيز گفته‌ايم از شهرهاى مهم تجارتى بود و در شبانه‌روز كمتر لحظه‌اى ميگذشت كه صداى زنگهاى شتران شنيده نشود و شترهاى حامل بار در كوچه‌ها و گذرگاهها در حركت نباشد . بنابراين اردبيل شهرآبادى بود و تجارتخانه‌ها و كاروانسراها و عمارات بسيار جالب و گران قيمتى داشت ، عماراتى كه نظير آنها در پايتخت و شهرهاى بزرگ ديگر كمتر ديده ميشد « 1 » . طبيعى است كه شهرى بدين عظمت و با آن وضع ورود و خروج مال التجاره ، كوچه‌ها و معابر زيادى داشت و براى نظافت آنها كوشش ميگرديد و شبها نيز با فانوسهائى كه بر سر درهاى خانه‌ها و نقاط مختلف بازار نصب بود روشن نگاه داشته ميشد . النهايه اين معابر بيشتر متناسب با اوضاع و مقتضيات روز بود و وسيعترين آنها براى عبور دو يا سه كاروان شتر بمحاذات هم ، يا حركت يك ارابه يا درشگه بوجود آمده بود و براى عبور ماشين و كاميون كه كم‌كم بدين شهر نيز مىآمدند ، استعداد نداشت .\r\n\r\n\r\n","description":"","footnote":"\r\n( 1 ) - اين خانه‌ها و آينه‌كاريها و نقاشىهاى داخل آنها بسيار ديدنى بود و در و پنجرهء بعضى از آنها از روسيه آورده ميشد . در تاريخ تنظيم اين كتاب پنجره‌ها و درهاى بعضى از اين خانه‌ها بمبالغ گزافى خريدارى مىشود و جزو آثار گرانبها بتهران حمل ميگردد .\r\n","page_name":" 14 ","page_number":28},
  {"content":"\r\n\r\nاز سوى ديگر نيز بدان علت كه شهر همواره در معرض هجوم و غارتگرى عشاير بود معابر به صورت كوچه‌هاى پيچ و خمدار احداث گشته و شرايط طورى منظور شده بود كه هنگام چنين حملاتى با بستن اول و آخر آنها ، يك كوچهء طولانى حالت يك دژ كوچك به خود ميگرفت و نفوذ مهاجمين در آنها متعذر ميگرديد . قابل توجه است كه در عهد شاه عباس هم كوچه‌ها به همين شكل بوده و « پىيترودولاواله » كه همراه آن پادشاه باردبيل آمده در سفرنامهء خود ، آنجا كه سخن از شهر ميگويد ، بدين موضوع اشاره مىكند .\r\nدستور احداث خيابان در سال 1307 خورشيدى بمرحلهء اجرا درآمد و نقشهء آن چنان تصويب شد كه دروازهء تبريز به خط مستقيم به دروازهء آستارا وصل گردد و از « تابارقاپوسى » تا « زنجير » « 1 » خيابان وسيعى بنام خيابان پهلوى باز شود .\r\nنماى قديم اولين خيابان اردبيل در فصل زمستان\r\nاين كار نيز با عدم رضايت مردم مواجه گرديد زيرا منازل و خانه‌هائى از آنان ويران ميشد و قسمتى از بازار ، بويژه مسجدى بنام « سرچشمه » نيز در مسير آن قرار ميگرفت . با اين حال تخريب ساختمانها آغاز گشت و خانه‌ها و مغازه‌هائى كه در نقشه\r\n\r\n\r\n","description":"","footnote":"\r\n( 1 ) - دروازه‌اى را كه به طرف جادهء تبريز بود چون در قلمرو محلهء طوى يا « تابار » قرار داشت تابار قاپوسى و دروازهء شهر به طرف آستارا را ، بدان جهت كه از طرف ادارهء گمرك زنجيرى بر آن بسته ميشد « زنجير » ميگفتند .\r\n","page_name":" 15 ","page_number":29},
  {"content":"\r\n\r\nقرار داشتند درهم كوبيده شد .\r\nامروزه با پيدايش ماشين‌هاى عظيم راه‌سازى و بيلهاى « هيدروليك » گشودن يك خيابان و خراب كردن خانه‌ها ، حتى بريدن كوهها امر آسانى شده است ولى در آن ايام فقط بيل و كلنگ و بازوان عمله‌ها بود كه مىبايست آن‌همه آبادى را ويران نمايد و خاك و خاشاك آن را بوسيلهء چهار پا و گارى به بيرون شهر منتقل سازد . لذا باز شدن خيابان مدت بالنسبه زيادى به طول انجاميد و چون قدرت مالى و اقتصادى مردم نيز تعريفى نداشت و آثار وقايع دردناكى ، كه قبل از آن تاريخ اين شهر به خود ديده بود ، هنوز كمابيش بر جاى بود ، از اينرو عمران آن سالهاى ممتدى طول كشيد . در اين امر عامل ديگرى نيز مؤثر بود و آن اينكه مركز دادوستد كلى ، مثل شهرهاى ديگر ايران ، بازار بود و در خيابان خريد و فروش نميشد و اگر كسى مغازه‌اى را نيز آمادهء اين كار مىنمود مشترى و خريدارى ، بويژه در فصل زمستان ، پيدا نميكرد .\r\nمسئلهء مسجد نيز قابل توجه بود زيرا خراب كردن مسجد در آن عهد كار نامعقولى بشمار مىآمد و دولت جانب احتياط را از اين حيث رعايت مىنمود . اين بود كه مسجد را در وسط خيابان گذاشتند و دور آن را به شكل دايره‌اى براى عبور و مرور درآوردند . مؤمنين و اهل محل نيز بناى آن را نو كردند و با سنگ و آجر مسجد هشت ضلعى زيبائى ، كه دور تا دورش پنجره بود ، ساختند . اين بنا در سال‌هاى اخير بدستور « مهام » نام استاندار آذربايجان شرقى شبانه ويران گرديد و جاى آن بعدها بميدانى مبدل شد كه در تاريخ تنظيم اين مجموعه ميدان 25 شهريور خوانده مىشود .\r\nبموازات ايجاد اين خيابان باغ ملى نيز در سمت غربى نارين قلعه احداث گرديد . محل آن بيشه‌زارى بود كه « حصارلى باغ » خوانده ميشد . در سال 1303 خورشيدى ، زمانى كه شادروان حاج بيوك آقا واهب‌زاده رئيس بلديه بود ، اين باغ بوسيلهء آقاى غلامحسين حبيب الهى از صاحب آن ، مرحوم حاج حبيب خوئى ، براى بلديه خريدارى گرديد و بعدها با همت شادروان سرهنگ غلامعلى خان ، فرماندار و فرمانده وقت پادگان اردبيل به صورت باغ زيبائى درآمد .\r\nزمين اين باغ نسبت به اطراف گودتر بود از اينرو در قديم آب نهرى كه از محلهء\r\n\r\n","description":"","footnote":"","page_name":" 16 ","page_number":30},
  {"content":"\r\n\r\nشاه باغى ، براى پركردن خندق ميگذشته گاه‌وبيگاه در آن ريخته و آن را به صورت مردابى درآورده بود ولى در عهدى كه باحداث باغ اقدام شد از آن باتلاق اثرى نبود .\r\nباغ ملى ، كه مردم عامى آن را « ملت باغى » ميگفتند ، با سبك زيبائى ساخته شده بود . درختان اقاقيا با نهالهاى ديگرى كه از جنگل آورده در كنار جويها و گذرگاههاى آن كاشته بودند توأم با گلهاى رنگارنگ و معطرى كه در كرتها كاشته ميشد صفاى خاصى بدان مىبخشيد . نرده‌هاى چوبى محكمى كه برنگ آبى رنگ شده بود حد شرقى آن را در مجاورت خيابان تشكيل ميداد و مخصوصا درگاه بزرگ چوبى آن ، با عظمت خاصى كه داشت ، در نظر بيننده جلوه‌گرى مىنمود . بر صفحهء هلالى بالاى اين درگاه صورتهاى برجسته و مجسمه مانندى به شكل ملائكهء بالدار نصب و به طرز جالبى رنگ شده بود و اشعارى كه بطور منبت بر دور طاق هلالى آن قرار داشت نمونه‌اى از اين هنر زيبا بشمار مىآمد .\r\nاز آنجا كه نو پردازى كوركورانه در عهد ما بيش از واقع‌بينى رواج دارد بجاى آنكه آن باغ زيبا را به شكل اوليهء خود نگهدارند و بر صفا و طراوتش بيفزايند در دو سه سال اخير با بريدن درختها ، آن را از شكل « باغ ملى » به صورت « پارك عمومى ! » درآوردند و كلاغ‌وار نه تنها كبكش نكردند از زاغ بودنش نيز باز داشتند « 1 » .\r\nدر جنگ بين الملل دوم ، زمانى كه هنوز كشور ما مورد تجاوز همسايگان شمالى و جنوبى قرار نگرفته بود ، باغ ملى عصرها مركز تجمع بازاريان و فرهنگيان و جوانان بود زيرا در آن زمان در اردبيل راديو معدود بود و جز در چند خانواده هنوز داشتن آن معمول نبود . حاج آقا نام مجاهد ، كه از ياران قديم حاج بابا خان بود ، « بوفهء » باغ ملى را در اجاره داشت و دور حوض بزرگ وسط آن ميز و صندلى گذاشته با چاى و بستنى از مشتريان پذيرائى مىنمود . يكدستگاه راديو نيز در كنار بساط خود گذاشته بود و يك ساعت بغروب مانده كه چراغهاى برق روشن ميشد « 2 » ايستگاه راديو\r\n\r\n\r\n","description":"","footnote":"\r\n( 1 ) - معروف است اين كار را شهردارى براى آن كرده است كه همسر فرماندار وقت از صداى چند كلاغى كه بر بالاى درختان آن لانه داشته‌اند آسايش خاطر پيدا كند ! . . .\r\n( 2 ) - در آن زمان دستگاه و وسايل ايجاد برق در ايران زياد نبود و در شهرهائى مثل اردبيل چون مصرف روز هم نداشت لذا موتور برق تقريبا يك ساعت بغروب مانده به كار مىافتاد .\r\n","page_name":" 17 ","page_number":31},
  {"content":"\r\n\r\n« برلين » را كه به زبان فارسى برنامه پخش ميكرد ، ميگرفت . ساكنان اردبيل آن روز ، باصطلاح معمول « ژرمنوفيل » « 1 » بودند و از فتوحات برق‌آساى آلمانيها در اروپا ابراز خوشوقتى ميكردند . از اينرو هرروز جمع كثيرى براى شنيدن اخبار جنگ بدانجا مىآمدند و گاه علنا نيز ابراز احساسات ميكردند و فى المثل وقتى گويندهء راديو ، بدروغ يا راست ميگفت كه امروز سپاه آلمان بيست فروند هواپيماى متفقين را سرنگون نمود يا فلان لشگر آنها را از كار انداخت اينان بر آن موفقيت كف ميزدند .\r\nشنيدنى است كه روز اول تيرماه 1320 احساسات آن جماعت مبدل بيأس و ناراحتى گرديد زيرا در آن روز گويندهء آن راديو خبر حملهء آلمانيها را بروسيهء شوروى اعلام داشت . شنوندگان اين خبر از آن جهت ناراحت شدند كه جنگ را در دو جبهه عليه موفقيت آلمانيها دريافتند و نيز نگرانيهائى از حيث كشيده شدن دامنهء نبرد بايران تصور نمودند . مع الاسف تصور آنها تحقق يافت و شصت و چهار روز بعد ميهن ما باشغال نظامى روس و انگليس ، و بعدها آمريكا ، درآمد و بساط كافهء باغ و راديو نيز برچيده شد .\r\nدر ضلع غربى باغ ملى ساختمانى با تالارهاى بزرگ بعنوان باشگاه احداث شده بود كه بعدها مقر فرماندارى شهرستان شد و كنون نيز اين بنا در اختيار آن مقام است و در قسمتى از آن هم خانوادهء او زندگى مىكند .\r\n\r\nتغيير كلاه و لباس :\r\nيكى از اقدامات دوران سلطنت رضا شاه پهلوى تغيير لباس در ايران بود . ايرانيان از زمانهاى قديم طرز لباس پوشيدن خاصى داشتند و طبعا خوانندگان دانشمند داستان دو نفر ايرانى در پاريس را كه نويسندهء مشهور فرانسوى بنام « مونتسكيو » « 2 » آورده است ميدانند .\r\nخلاصهء آن چنين است كه دو نفر ايرانى با آن لباسهاى قديمى بپاريس ميروند . براى\r\n\r\n\r\n","description":"","footnote":"\r\n( 1 ) - « فيل » در اين موارد يك كلمهء خارجى است و اصل آن يونانى و بمعنى طرفدار و دوستدار مىباشد . در زمان جنگ بعضى از ايرانيان علاقه بانگليسىها داشتند و « آنگلوفيل » خوانده ميشدند . برخى هم از آلمانيها طرفدارى ميكردند و « ژرمنوفيل » گفته ميشدند .\r\nجمعى نيز كه از روسها جانبدارى مىنمودند « روسوفيل » بودند .\r\n( 2 ) - فيلسوف و رياضىدان معروف فرانسه در قرن 17 صاحب كتاب معروف روح - القوانين . داستان مزبور عنوان كتابى است بنام  « Lettres Persanes »  .\r\n","page_name":" 18 ","page_number":32},
  {"content":"\r\n\r\nمردم پاريس ديدن آنها با آن وضع و هيكل بسيار تماشائى بوده است . و لذا هرجا كه آنها قدم ميگذاشته‌اند مردم براى ديدن آن دو جمع مىگشته‌اند . طبيعى است انسان وقتى در چنين وضعى قرار گيرد ممكن است روزهاى اول احساس ناراحتى نكند ولى سرانجام از نگاههاى حيرت‌انگيز ديگران بستوه مىآيد . آنان نيز با چنان ناراحتى مواجه بودند تا روزى براى خود لباس محلى تهيه كردند و متعجب شدند وقتى كه ديدند در خيابان و كوى و برزن هيچكس به آنها توجه ندارد و دريافتند كه اين لباس و كلاه آنها بوده است كه نگاه مردم را بسوى آنان جلب ميكرده است .\r\nبارى اعيان اردبيل در آن تاريخ پيراهن ساده‌اى از چلوار اعلا مىپوشيدند ، سه تيره و شلوارى بتن ميكردند كلاه استوانه شكلى از مقوا ، كه رويهء آن از ماهوت يا فاستونى و يا بيشتر پوست برهء مشگى و آسترش حرير بود بر سر ميگذاشتند و آن را كلاه اميرى ميخواندند . كفش پوتين ياقوندارا « 1 » و جوراب به پا ميكردند . پالتو خيلى معمول نبود و بجاى آن « گيمه » مىپوشيدند و گيمه ، بر وزن خيمه ، لباس بالنسبه بلندى بود كه يقهء آن بجاى آنكه برگردان باشد راست دوخته مىشد و قسمتى از گردن را نيز دور تا دور مىپوشانيد . معمولا هركسى عبائى هم داشت و آن را تا كرده در روى بازوى خود نگه ميداشت و در موارد لازم بر دوش مىانداخت .\r\nاكثريت مردم ، يعنى طبقات پائين ، بجاى سه تيره « آرخاليق » « 2 » مىپوشيدند و آن تقريبا « كت » بلندى بود كه تا سر زانو ميرسيد . كلاه آنها « طاساكى » « 3 » بود و كفش آنها را « ياستىدابان » يا « ديك‌دابان » « 4 » تشكيل ميداد . جورابها معمولا در محل و از\r\n\r\n\r\n","description":"","footnote":"\r\n( 1 ) - كفش پاشنه بلند پشته‌دار را قوندارا ميگفتند .\r\n( 2 ) - « آرخا » در تركى به بالا تنه گفته مىشود و آرخاليق يعنى لباسى كه از زانو به بالا را بپوشاند .\r\n( 3 ) - « طاساكى » همان طاس كلاه است كه به شكل مخروط از نمد مىساختند و رويش پارچه و گاهى ترمه ميگرفتند .\r\n( 4 ) - « ياستىدابان » يعنى كفش پاشنه كوتاه و « ديك‌دابان » يعنى پاشنه بلند . اردبيليان چنين ميپنداشتند كه كفش ديك دابان علاج و باسير است و بيشتر كسانى كه بدين مرض مبتلا بودند چنين كفشى كه پاشنهء آن بلند و سفت و سخت بود به پا ميكردند .\r\n","page_name":" 19 ","page_number":33},
  {"content":"\r\n\r\nنمونه‌اى از لباس قديم اعيان و اشراف اردبيل در يك مراسم رسمى در حضور فرماندار\r\n\r\n","description":"","footnote":"","page_name":" 20 ","page_number":34},
  {"content":"\r\n\r\nپشم با دست بافته مىشد . و هنرى كه در رنگ‌آميزى و نقش و نگار آنها به كار ميرفت تحسين‌انگيز بود .\r\nپارچهء لباسها در طبقات ثروتمند ماهوت و فاستونى اعلا بود و بنامهاى « لاستىگوتون » و « ذره‌دار » خوانده مىشد ولى طبقات پائين از فاستونى معمولى و يا پارچه‌هاى وطنى و بيشتر از شال لباس تهيه ميكردند . شالى كه با آن لباس ميدوختند پارچه‌اى بود كه در محل يا قراء اطراف با پشم مىبافتند و مرغوبترين آنها را « يرده توخونما » « 1 » ميگفتند كه با نخهاى تابيده و نازك و غالبا از پشم شتر تهيه ميكردند و بهترين آنها را از « اجارود » و گاهى از خلخال مىآوردند . اطو كشيدن معمول نبود ولى در اواخر بعضى از طبقات اعيان با اطوى زغالى ، در خانه‌ها لباسهاى خود را اطو ميكردند .\r\nرنگ زدن كفش « واكس » هم عموميت نداشت .\r\nدولت كه ميخواست ملت را در مسير تمدن جديد قرار دهد اقدام خود را از اصلاح وضع ظاهر افراد آغاز كرد « 2 » و در وهلهء اول امر بتغيير كلاه داد و بمردم ابلاغ گرديد كه بسر گذاشتن هرنوعى كلاهى جز كلاه پهلوى ممنوع مىباشد . كلاه پهلوى از مقوا و به شكل استوانه‌اى كه روى آن را پارچه مىكشيدند ، ساخته ميشد و در قسمت جلو لبه‌اى داشت كه بر بالاى پيشانى قرار ميگرفت .\r\nتغيير كلاه در فرماندارى و از طبقهء اعيان شهر آغاز گرديد بدين معنى قبلا به آنان دستور دادند كه هركسى چنين كلاهى براى خود تهيه كرده بفرماندارى بفرستد آنگاه يك روز همه را بدان جا دعوت كردند و پس از سخنرانى فرماندار ، كلاه‌ها را در سينى آورده با كلاه‌هاى آنان عوض نمودند .\r\nاين يك اصل كلى است كه هركار جديدى كه در عادات و سنن افراد دگرگونى بوجود آورد ، تا روزى كه خود آن عادت شود ، نظم و راحتى گذشته را دستخوش تزلزل مىنمايد بويژه آنكه جنبهء تحميل داشته باشد . اين بود كه در كنار و گوشه ايرادهائى بر اين كار اظهار ميگرديد و مخصوصا لبهء آن مانع سجده در نماز گفته ميشد .\r\n\r\n\r\n","description":"","footnote":"\r\n( 1 ) - اين قبيل شالها را روى زمين مىبافتند و لذا يرده‌توخونما مىگفتند .\r\n( 2 ) - طبق تصويب‌نامهء مورخ 15 مرداد 1306 هيئت دولت .\r\n","page_name":" 21 ","page_number":35},
  {"content":"\r\n\r\nجمع ديگرى كه خيلى دل آزرده بودند آن را كلاه عيسويان ميگفتند و چون مظهر عيسويت در نظر مردم اردبيل روسها و ارمنىها بودند لذا بعضىها بدان عنوان كلاه روس و ارمنى ميدادند .\r\nطولى نكشيد كه خود اين كلاه نيز موضوع تغيير جديد قرار گرفت و اصولا مسئلهء تغيير لباس بميان آمد . بدين معنى بجاى كلاه پهلوى « شاپو » به شكل اروپائيان تجويز گرديد و بجاى عبا ، گيمه ، سه تيره ، آرخاليق و نظاير آنها پوشيدن « كت » و شلوار و « پالتو » مقرر شد و در اين ميان روحانيان نيز در رديف عامه قرار يافتند و جز مجتهدين مسلم ، ديگران مجبور به برداشتن عمامه و عبا و پوشيدن كت و شلوار و بسر گذاشتن شاپو گرديدند .\r\nاجتهاد عاليترين مرحلهء روحانيت در مذهب شيعه است و كمتر كسى ميتواند بدان مرحله برسد . از اينرو در اردبيل جز دو سه نفر كه آن درجه داشتند بقيه در وضع ناراحت‌كننده‌اى قرار گرفتند و زندگى آنها بمعنى واقعى كلمه مختل و تأثرآور شد .\r\nپيرمردى كه پنجاه سال با آن لباس در اجتماع زندگى كرده و با عبا و عمامه در منبرها براى مردم وعظ يا در محرابها با آنها نماز خوانده بود بيكبار مىبايست تغيير وضع بدهد و با كت و شلوار و شاپو ملبس گردد و بدين شكل بوظايف دينى خود مبادرت نمايد . عجب آنكه مأموران اجرا نيز هيچگونه روح گذشت و مماشات نداشتند و بمصداق ضرب المثل معروف بجاى كلاه سر مىآوردند .\r\nنتيجه اين شد كه اين دسته غالبا خانه‌نشين شدند و تبليغات دينى و اقامهء نماز جماعت در مساجد ببوتهء تعطيل افتاد .\r\nبموازات اين كار بود كه عزادارى مذهبى هم قدغن گرديد و چنان كه در جاى خود گفته‌ايم مراسم آن از عاشوراى سال 1310 ممنوع شد .\r\nقبل از اين تاريخ هم بعضى از پادشاهان درصدد تغيير لباس ايرانيان برآمدند و اولين آنها از خود اردبيل يعنى شاه اسماعيل اول بود . او لباس كوتاه اروپائيان را ، كه در آن تاريخ « ونيز » يها بتن ميكردند ، چون دست و پاگير نبود پسنديد و سربازان خود را بدان ملبس گردانيد تا در ميدانهاى جنگ حركات بدنى آنها از آزادى بيشترى بهره‌مند شود .\r\n\r\n","description":"","footnote":"","page_name":" 22 ","page_number":36},
  {"content":"\r\n\r\nاو ميخواست لباده‌هاى بلند مردم را نيز با آنها عوض كند ولى عمرش كفاف نداد .\r\n\r\nكشف حجاب زنان\r\nموضوع تغيير لباس مخصوص مردان نبود و در اندك فاصله‌اى زنان نيز مجبور بكشف حجاب گرديدند . معمول زمان چنين بود كه زن جز در پيش محارم صورت و بدن خود را از ديگران بپوشاند و بدين وسيله عفت و عصمت خويش را از نامحرمان محفوظ دارد . بدين جهت وقتى از خانه بيرون ميآمد چادر مشكى ، كه در اردبيل بدان « چارشاب » ( چادر شب ) ميگفتند بر سر ميانداخت و تمام سر و بدن خود را با آن مىپوشانيد و بر روى خود نيز پارچه‌اى بنام روبند ميكشيد . روبند معمولا سوراخهاى كوچك و تور مانندى در مقابل چشمها و دهان داشت تا ديد و تنفس كسى كه آن را بر صورت ميانداخت از آنطريق ميسر گردد . بعضى از خانمهاى متجدد بجاى روبند « پيچه » ميزدند و پيچه قطعه‌اى مستطيل شكلى بعرض پيشانى بود كه از موى دم اسب ميبافتند و با بندى كه در پشت سر مىبستند آن را مثل لبهء كلاه بر بالاى پيشانى قرار ميدادند و چادر را از روى آن بر سر ميانداختند بنحويكه چشمهاى صاحب آن و گاهى قسمتى از صورت او نيز از زير آن ديده ميشد .\r\nجوراب مثل امروز معمول نبود بجاى آن ( چاخچور ) به پا ميكردند و چاخچور چنان كه در جاى ديگر هم گفته‌ايم پاپوشى بود كه از پارچه مشكى ميدوختند و مثل جوراب تا زير زانو مىپوشيدند . برخى از بانوان هم چاخچور بلند تا كمر تهيه ميكردند و مخصوصا در زمستان از آن استفاده مينمودند . لباسها در زير چادر ديده نميشد از اين‌رو سعى بيشتر بر آن بود كه چادر از پارچه خوب و زيبا تهيه شود و روبند و پيچه نيز وضع و شكل آبرومندى داشته باشد .\r\nموضوع كشف حجاب امر تازه و خلق الساعه‌اى نبود كه آن روز و بيكبار در اجتماع ايران عنوان گرديد . بلكه قبل از آن تاريخ نيز جسته گريخته به گوش ميرسيد و طبقاتى كه در هردوره عنوان روشنفكر به خود ميگيرند بويژه بانوانى كه بر اثر مسافرت بخارج يا حشر و نشر با خارجيان با طرز زندگى زنان در جوامع اروپائى آشنائى داشتند ترك حجاب را براى نسوان ايران لازم ميدانستند و براى استخلاص آنها از چادر تلاش زيادى به عمل ميآوردند . ليكن شرايط محيط امكان تحقّق بدين آرزوها نميداد و كوشش آنها از حالت انتقاد در محيطهاى كوچك و اجتماعات خانوادگى\r\n\r\n","description":"","footnote":"","page_name":" 23 ","page_number":37},
  {"content":"\r\n\r\nتجاوز نميكرد با اينحال آنان از پاى نمىنشستند و بقول خويش براى بيدارى افكار جامعه از هروسيله‌اى استفاده مينمودند و يكى از آن وسايل شعر و موسيقى بود .\r\nميرزادهء عشقى يكى از كسانى بود كه در باب رفع حجاب چكامهء معروفى ساخت و بانو قمر الملوك وزيرى خوانندهء معروف نيمقرن پيش ايران آن را در دستگاه « شور » خواند و براى تحريك شنوندگان اين بيت از آن را كه :\r\n « زنان كشور ما زنده‌اند و در كفنند * كه اين اصول سيه رختى و سيه بختى است » \r\nدر نغمهء حجاز و با لحن بسيار مؤثرى ادا كرد .\r\nبعد از كودتاى 1299 كشف حجاب زنان نيز جزو اصلاحات اجتماعى منظور گشت و در ديماه 1314 خورشيدى بمرحلهء اجراء درآمد . اين كار روز 17 ديماه با تشكيل مجالس جشنى در سراسر ايران عملى شد و در اردبيل نيز چنين مجلسى در فرماندارى برگزار گرديد و از يكهفته قبل از تجار و رؤساى ادارات و محترمين شهر براى شركت در آنجا همراه بانوانشان دعوت به عمل آمد .\r\nرؤساى ادارات غالبا محلى نبودند و چون همسران آنها در اردبيل بستگانى نداشتند از اين حيث چندان ناراحتى احساس نميكردند ولى زنان محلى ، كه برمبناى عادت يا تربيت مذهبى دل بدان نميدادند ، با قيدى هم كه از كسان و همشهريان خود داشتند ناراحت بودند و برخى از آنان خود را تحت فشار شديدى احساس مينمودند .\r\nتهيهء لباس متناسب با اين مجلس نيز فكر آنها را به خود مشغول ميداشت زيرا لباسى كه يك بانو از زير چادر ميپوشيد نه چنان بود كه بتوان با آن در يك مجلس رسمى شركت نمود و چون زنان ايران تا آن زمان سابقهء شركت در چنين مجالسى نداشتند اصولا نميدانستند كه در چنين مجلسى چه لباسى بايد بر تن كنند و با چه آدابى در آنها شركت نمايند . اين بود كه اكثرا بپالتو روى آوردند و چون زمستان بود شال‌گردنى نيز بر سر بستند و با قيافه‌هاى گرفته و شرمگين در مجلس شركت كردند .\r\nوضع مجلس ديدنى بود . در بيرون عمارت يعنى باغ ملى ، دستهء موزيك فوج قهرمان آهنگهاى شاد مينواخت و خدمتگزاران فرماندارى مشغول پذيرائى بودند ولى سكوت ناراحت‌كننده‌اى بر مجلس حكومت داشت و مردان ، جز رؤساى چند\r\n\r\n","description":"","footnote":"","page_name":" 24 ","page_number":38},
  {"content":"\r\n\r\nاداره كه همسرانشان در محل نبودند ، پياپى سيگار ميكشيدند و هرلحظه منتظر آن بودند كه تشريفات بپايان برسد و به آنان اجازهء مراجعت داده شود .\r\nابتدا فرماندار نطقى ايراد كرد و دربارهء كشف حجاب و رهائى زنان از ظلمت و نيز اثرات تصميم دولت در جهت رشد اجتماعى ملت مطالبى گفت و سخنانش با دست زدن حاضرين پايان يافت . فرمانده نظامى نيز مطالبى در اين باره اظهار داشت و آنگاه ظرف شيرينى را برداشته به قصد پذيرائى جلوى حاضرين گرفت اين كار هم براى زنان اردبيل ، كه تا آن روز جز از دست شوهران و محارم خود چيزى نگرفته بودند ، ناگوار بود و لذا هريك از آنان در حالى كه سربزير انداخته از خجالت سرخ شده بودند يكعدد شيرينى برداشته در بشقاب جلوى خود گذاشتند .\r\nامروز نميتوان و نبايد بانوان آن روز اردبيل را ملامت نمود زيرا آنها مىبايست بيكبار خرق عادت كنند و لباسى را كه قرنها با آن انس و الفت داشتند رها سازند و اين برمبناى قوانين روانشناسى كار سهلى نيست .\r\nچون با اين يك مجلس كشف حجاب عملى نميشد طبق برنامه‌اى تشكيل چنين جلساتى را در منزل هريك از رؤساى ادارات و تجار و اشراف مقرر داشتند و كم‌كم علاوه بر طبقات پيشين از افراد ديگر نيز دعوت نمودند . بموازات اين اقدام بر سر كردن چادر در كوچه و بازار نيز براى زنان ممنوع گرديد و بانوان مجبور شدند كه بدون حجاب بدر آيند . وضع اقتصاد خانواده‌ها اجازه نميداد كه آنها لباسهاى جديد متناسب با وضع تازه تهيه نمايند از اينرو غالبا چادرهاى مشكى خود را به شكل روپوشى بنام « مانتو » درآوردند و با چارقد يا شال گردن نيز سر و گردن خود را بستند . مأمورين آن را نقض غرض پنداشته شروع به برداشتن و ضبط آنها كردند .\r\nحادثهء سوم شهريور 1320 بانوان را در برخى از نقاط ايران منجمله در اردبيل بدوران چادر و حجاب رجعت داد و در تاريخى كه ما اين مجموعه را گرد ميآوريم زنان اردبيل مثل گذشته‌ها از چادر و حجاب استفاده ميكنند با اين تفاوت كه از روبند و پيچه و چاخچور اثرى نيست و جورابهاى نازك و كفش‌هاى كف بلند آخرين « مد » پاىپوش آنها مىباشد .\r\n\r\n","description":"","footnote":"","page_name":" 25 ","page_number":39},
  {"content":"\r\n\r\n\r\nمسافرتهاى رضا شاه باردبيل :\r\nرضا شاه كبير نسبت بسلاطين سلف ، از جهت مسافرت باستان‌ها و شهرستان‌ها روش مطلوبى داشت و هرگاه و بيگاهى بيك منطقه از كشور مسافرت مينمود . سفر شاه زمينى بود و با « اتومبيل » صورت ميگرفت و اثرات ثمربخشى از حيث عمران و آبادى بر جاى ميگذاشت .\r\nاو مرد باهوش و دقيقى بود و اصل را در كارها در بهتر انجام دادن آنها ميدانست ازاين‌رو با كوچكترين تعلل و تسامحى كه در اجراى برنامه‌اى مشاهده ميكرد درصدد بازخواست بر مىآمد و چون در جوامعى مثل ايران در امور ادارى و حتى ، به نظر مؤلف ، در روشهاى تربيتى دوران قبل از بلوغ ، تنبيه معقول بيش از تشويق مؤثر است ازاين‌رو آثار خيرى عايد مردم و مملكت ميشد .\r\nاز مدتها قبل از مسافرت شاه راهها تعمير و مرمت ميشد . شهرداريها تحركى مييافتند ، متصديان امور بتلاش و كوشش وسيعى برميخاستند و عموما سعى بر آن داشتند كه كارها مورد ايراد قرار نگيرد و مقام و منصب آنها محفوظ بماند .\r\nرضا شاه پنج بار ، بعد از كودتا ، باردبيل سفر كرد . اولين آنها در عهد نخست‌وزيرى و در خرداد 1304 صورت گرفت و چهار بار ديگر در دوران سلطنت .\r\nدر هر پنج سفر سكنهء اردبيل با زدن طاق‌هاى نصرت باستقبال رفتند . دانش‌آموزان مدارس با لباسهاى مرتب در مسير شاه صفها بستند و سرودهائى را كه از ماهها پيش تعليم مييافتند با آهنگهاى مهيج خواندند .\r\nشاه در خانهء شادروان امير تومان منزل ميكرد . اين خانه در بيرون دروازهء تابار بوسيلهء خود ميرزا عليخان امير تومان ساخته شده بود و مركب از اندرونى و بيرونى زيبائى بود و شاه در قسمت بيرونى كه تالارهاى مجللى داشت اقامت مىنمود .\r\nامير تومان فرزند امير حسنخان و برادرزادهء ميرزا تقى خان امير كبير بود . در عهد قاجار با درجهء ميرپنجى مأمور اردبيل شد و در اين شهر بمنصب امير تومانى رسيد و در آن‌جا اقامت گزيد . با آنكه در اردبيل اعيان و اشراف زياد بودند و خانه‌هاى زيبا و مناسبى داشتند و حتى برخى از آنان موجباتى براى اقامت شاه در خانه‌هاى خود فراهم ميكردند ولى خود شاه علاقمند بود كه در اين خانه اقامت كند و علت آن را بعضى از\r\n\r\n","description":"","footnote":"","page_name":" 26 ","page_number":40},
  {"content":"\r\n\r\nاعيان و اشراف اردبيل با لباس رسمى در انتظار استقبال از رضا شاهند .\r\n\r\n","description":"","footnote":"","page_name":" 27 ","page_number":41},
  {"content":"\r\n\r\nمعمرين حسن برخورد امير تومان با رضا شاه ، در زمانى كه او بعنوان رضا خان با دستهء يپرمخان باردبيل آمده بود ، توجيه ميكردند « 1 » .\r\nورود رضا شاه باردبيل در مسافرت اول بعد از سلطنت با نگرانى خاطر توأم بود زيرا وليعهد بيمار بود و دكتر « بالايان » نامى كه از طرف دربار براى معالجه از خارج دعوت شده بود ، بيمارى او را حصبه تشخيص داده بود . در آن تاريخ حصبه مرض سختى بود زيرا دواهائى كه امروزه بنام « آنتىبيوتيك » مورد استفاده است وجود نداشت . روز دوم ورود شاه بود كه تلگرام چراغعلى خان پهلوى نژاد از وزارت دربار بدست اعليحضرت رسيد و بهبود وليعهد مژده داده شد و آثار خوشحالى با دريافت اين خبر در بيانات شاه كه در برابر تجار و اشراف شهر ايراد كرد ، مشهود گرديد .\r\nتوضيح آنكه رضا شاه هروقت باردبيل مىآمد بزرگان شهر را بحضور مىپذيرفت و از اوضاع منطقه سوآلاتى ميكرد . آن روز نيز تجار و اعيان شهر در راهروهاى حياط بزرگ قسمت بيرونى خانهء امير تومان بصف ايستاده بودند . شاه از برابر آنها ميگذشت و در مقابل بعضى از صفها ايستاده سوآلاتى مىنمود . وقتى بصف روحانيان رسيد از شادروان آقا ميرزا على اكبر سوآل كرد و از خبر فقدان او متأسف شد و چون جلوى صف تجار رسيد با لحن نصيحت مآبانه اشاره به پيشرفتهاى صنعت و تجارت در كشورهاى ديگر كرد و اشتغال بتجارت گندم و جو را كار كهنه و بىثمرى خواند و سرمايه‌گذارى در كارهاى توليدى را موجب ازدياد درآمد و پيشرفت تجارت و آبادى منطقه و كشور توجيه كرد .\r\nبرنامهء سفر شاه معمولا چنين بود كه از راه سراب وارد اردبيل ميشد و يك شب و دو روز و گاهى دو شب در اين شهر توقف مىنمود آنگاه از راه مشگين و اهر مراجعت ميكرد . در ضمن توقف از سربازخانه ، نارين قلعه و بقعهء شيخ صفى الدين بازديد مىنمود . رضا شاه مثل « آترياد » همدان بفوج 11 قهرمان اردبيل علاقهء خاصى داشت و فرمانده اوليهء آن ، شادروان سرهنگ « كلبعلى خان » را دوست ميداشت .\r\n\r\n\r\n","description":"","footnote":"\r\n( 1 ) - صفحهء 459 جلد اول اين كتاب .\r\n","page_name":" 28 ","page_number":42},
  {"content":"\r\n\r\nاولياى وزارت دربار در صحن بزرگ بقعهء شيخ صفى الدين ، اندكى قبل از تشريف فرمائى رضا شاه فقيد\r\n\r\n","description":"","footnote":"","page_name":" 29 ","page_number":43},
  {"content":"\r\n\r\nكلبعلى خان اصولا از ايرانيان ساكن قفقاز بود . زبان فارسى را به خوبى نميدانست و در سفر شاه گزارش نظامى را به زبان تركى معروض ميداشت . افسر مهربان و نجيب و باهوش و پركار بود . نظم و انضباط فوجش هميشه مورد رضايت شاه قرار داشت و اين رضايت با عنوان « خيلى خوب » بهنگام « سان » و « رژهء » فوج ابراز ميشد .\r\nشنيدنى است كه سربازان نيز مثل فرمانده خود با زبان تركى « ياشاسون رضا شاه « 1 » » بدين رضايت شاه پاسخ ميدادند .\r\nآغاز ساختمان استخر و گردشگاه عمومى ، در وسط زمين نارين قلعهء سابق ، در فروردين 1332 .\r\n« اطاقهاى سابق قلعه ، با طاقهاى ضربى ، در زير اين محل اكنون هم باقى است » .\r\nآخرين سفر رضا شاه در سال 1315 اتفاق افتاد و در اين مسافرت وليعهد نيز شاه را همراهى مينمود . رضا شاه در اين سفر هنگام بازديد از نارين قلعه دستور داد آن را خراب كنند و در جاى آن عماراتى براى ادارات بسازند . قلعه بفاصلهء كوتاهى خراب شد و با خاك و خشت آن خندقهاى اطراف پرگرديد و جاى هريك از ادارات مشخص شد ولى تا حادثهء سوم شهريور 1320 جز چند ساختمان نيمه تمام اقدامى براى احداث بناى ادارات به عمل نيامد و بعد از استقرار مجدد امنيت در ايران ، كم‌كم عمارات فعلى در آن محدوده بنا شد و ما در جاى ديگر راجع بدين قلعه بتفصيل سخن گفته‌ايم .\r\n\r\n\r\n","description":"","footnote":"\r\n( 1 ) - يعنى زنده باد رضا شاه .\r\n","page_name":" 30 ","page_number":44},
  {"content":"\r\n\r\nمراسم افتتاح شعبهء بانكملى ايران در اردبيل\r\n\r\n","description":"","footnote":"","page_name":" 31 ","page_number":45},
  {"content":"\r\n\r\nعكسى از پشت ورودى اولين « سرى » اسكناسهاى بانكملى ايران\r\n\r\n","description":"","footnote":"","page_name":" 32 ","page_number":46},
  {"content":"\r\n\r\n\r\nتأسيس شعبهء بانك - ملى در اردبيل :\r\nبانك ملى ايران در سال 1306 تأسيس شد . قبل از آن بانك شاهى ، كه برطبق امتياز خاصى از طرف اتباع انگليسى در ايران فعاليت داشت ، امور بانكى را عهده‌دار بود . اين بانك در اردبيل شعبه نداشت و كارهاى بانكى بوسيلهء صرافها صورت ميگرفت . پول رايج بازار نقره بود و به شكل يك قرانى ، دو قرانى و پنج قرانى ضرب ميشد . پول - خرد نيز از نيكل و بعدها از برنز و مس بود و باشكال يك شاهى ( پنج دينار ) ، دو شاهى ( ده دينار ) و ده شاهى ( پنجاه دينار ) جريان داشت . سكهء طلا هم فراوان بود و بيشتر باسم اشرفى خوانده ميشد ليكن مثل ديگر متاع خريد و فروش ميگرديد نه آنكه با آن متاع ديگرى خريدارى شود .\r\nپول اسكناس در اوايل خيلى كم بود اما رفته‌رفته مقدار آن زيادتر ميشد و كم‌كم جاى مسكوك نقره را ميگرفت . صرافها پولهاى نقره را در كيسه‌هائى كه مخصوص آنها ، از مدقال يا گونيهاى محكم دوخته ميشد ، ميريختند و كيسه‌ها را معمولا صد تومانى ترتيب ميدادند و چون وزن هر قران يك مثقال بود ازاين‌رو هركيسه يكهزار مثقال وزن ميداشت . برات و حواله نيز معمول و صرافها با دريافت كارمزدى بعنوان طرفهاى خود در ولايات ديگر حواله صادر ميكردند .\r\nبانك ملى ايران در سال 1315 اولين شعبهء خود را در اردبيل داير كرد و اين اقدام با حسن استقبال در بين مردم بويژه تجار و بازرگانان مواجه شد .\r\nافتتاح شعبه با مراسم خاصى صورت گرفت و با ترتيب مجلس جشنى از رؤسا و بازرگانان و معاريف شهر در خانهء حاج امين ، كه براى آن اجاره شده بود ، گشايش يافت .\r\nاين شعبه بتدريج از پر معامله‌ترين شعبات بانك ملى در سطح كشور گرديد زيرا با ترقى قيمت محصولات كشاورزى و دامى ، كه تنها منبع درآمد اقتصادى اين شهر است ، دادوستد آن رونق يافت و صادرات فرآورده‌هاى مزبور بديگر نقاط ايران ، بانك ملى اردبيل را در مسير فعاليتهاى بيشترى قرار دارد .\r\n\r\n","description":"","footnote":"","page_name":" 33 ","page_number":47},
  {"content":"\r\n\r\n\r\nراههاى ارتباطى اردبيل :\r\nپيش از سلطنت رضا شاه ، براى ارتباط اردبيل با شهرهاى اطراف ، راه شوسه بمفهوم امروزى وجود نداشت چه وسيلهء نقليه غالبا چهار پا بود و در حمل و نقل كالا از شتر و در مسافرت اشخاص از كجاوه و اسب و قاطر استفاده ميشد و گاهى ارابه نيز كه با اسب كشيده ميشد و بنام روسى « فيرقون » معروف بود مورد استفاده قرار مىگرفت . در شهر چندين دستگاه درشگه و كالسكهء عمومى و شخصى هم وجود داشت و مسافران و صاحبان آنها گاه‌وبيگاه براى مسافرت در خارج از شهر از آن‌ها استفاده ميكردند . راه و معبر اينها هم همان بود كه بمرور ايام و اعصار در زير پاى چهارپايان محكم گشته عرض بيشترى به خود گرفته بود .\r\nمسافرت‌هاى رضا شاه بدين شهر سبب گرديد كه راه تبريز و اردبيل را مرمت كنند و آن را براى حركت ماشينها مستعد گردانند . و نيز بين اردبيل و مشكين ، بويژه با بريدن قسمتى از كوه در محلى بنام « دوجاق » ، جاده‌اى بوجود آورند .\r\nطريق مظفرى كه در جلد اول بچگونگى احداث آن اشارتى شده است از قديم راه ارتباطى اردبيل و آستارا بشمار مىآمد ولى آن نيز راه باريك و پرپيچ و خمى بود . بين آستارا و بندر پهلوى نيز جادهء ماشين رو وجود نداشت و رفت‌وآمد از طريق دريا صورت ميگرفت .\r\nبدين جهة اردبيل از حيث جاده‌هاى ارتباطى سريع السير تقريبا شهر بن بستى شده رفت‌وآمد ماشين بدان با صعوبت و سختى صورت ميگرفت و احداث چنين راههائى ضرورت داشت . اين بود كه از اوايل سلطنت رضا شاه بچنين كارى مبادرت شد و اقداماتى براى راهسازى بين اردبيل و شهرهاى اطراف به عمل آمد و در اين ضمن احداث راه كناره بين آستارا و پهلوى نيز مورد توجه قرار گرفت .\r\nگويند كه در ساختمان راه مزبور مساعى شادروان حاج ميرزا محمد حسين شريعت نايب الصدر اردبيل بيش از ديگران مؤثر افتاده و مشار اليه در سفرى كه در سال 1308 خورشيدى بتهران داشته است ضمن تحصيل اجازهء شرفيابى لزوم احداث چنين راهى را بعرض شاه رسانيده است . نايب الصدر در اين شرفيابى موضوع عمران دشت\r\n\r\n","description":"","footnote":"","page_name":" 34 ","page_number":48},
  {"content":"\r\n\r\nمغان را نيز عنوان نموده ولى موجبات آبادى اين دشت زرخيز تا اين اواخر فراهم نگرديده بود .\r\nدر اواخر سلطنت رضا شاه نظر بتلفاتى كه در گردنهء معروف حاج امير در راه آستارا بر اثر سقوط ماشين و كشته شدن مسافرين رخ ميداد راه ديگرى از طريق قريهء « ننه‌كران » بجادهء رشت و آستارا انتخاب گرديد و زيرسازى آن نيز شروع شد ولى با پيش آمدن سوم شهريور 1320 امكان تكميل آن فراهم نگشت و رفته‌رفته مسير آن نيز از بين رفت .\r\n\r\nچند عامل نوظهور و شگفت‌آور :\r\nدر عهديكه كشور ما با مشكلات داخل و خارج دست بگريبان بود در ممالك اروپائى علم و صنعت با سرعت پيش ميرفت و اختراعات و اكتشافات جديدى كه مؤثر در شئون مختلف زندگى مادى و معنوى بشر بود صورت ميگرفت و حيات فردى و اجتماعى انسانها وارد مراحل تازه‌ترى ميگشت . در آن هنگام كه تحريم تنباكو در ايران مهمترين مسئلهء اجتماعى روز بود اختراع برق مراحل كمال خود را مىپيمود و يا در ايامى كه ملت ايران در راه مبارزه با ديو استبداد جانفشانى ميكرد هواپيمائى بمقياس قابل ملاحظه‌اى آمادهء بهره‌بردارى ميشد . در آن زمان كه « سميتقو » در غرب ايران بلوائى به راه انداخته بود انگليسىها هليكوپتر ميساختند و در آن هنگام كه كلاه و لباس پدران ما شكل جديد به خود ميگرفت تلويزيون پا بمرحلهء وجود ميگذاشت . . .\r\nجهان غرب با سرعت رو بترقى ميرفت و ايران بلا ديده در كش و قوس زندگى نابسامان و ابتدائى دست و پا ميزد . درماندگى به حدى بود كه اثرات آن حتى در شرايط كنونى نيز بيش و كم به چشم مىخورد و زعما و مسئولان ادارهء امور كشور را در راه رسيدن بيك حد مطلوب ، كه بنام تمدن بزرگ نامگذارى شده است ، بتكاپوى بيشترى واميدارد .\r\nاردبيل نيز ، مثل نقاط ديگر ايران ، در آن روزگار از علم و صنعت جديد بهره و اطلاعى نداشت و زندگى فردى و اجتماعى در مدارى كه قرنها معمول بود دور ميزد .\r\n\r\n","description":"","footnote":"","page_name":" 35 ","page_number":49},
  {"content":"\r\n\r\nآنچه بنام ماشين در اين شهر وجود داشت آسياى موتورى معروف به « اوت دگيرمانى » « 1 » بود كه يكنفر بنام « ستار اوف » از روسيه آورده گاه‌وبيگاه گندم آرد مينمود « 2 » و برترين كتاب موجود از فقه و اصول و منطق و فلسفهء قديم و تاريخ نادر و نظاير آن‌ها تجاوز نميكرد .\r\nدر چنين محيطى ورود و ظهور برخى از محصولات صنايع جديد ، مثل « اتوموبيل » ، چراغ برق ، « راديو » و غيره عوامل حيرت‌آورى بود كه اعجاب همگان را برمىانگيخت .\r\nاتوموبيل چندى بعد از كودتا باردبيل آمد و با وضع خود اردبيليان را سخت متعجب گردانيد . اتوموبيلهاى آن روز شبيه كالسكه بود و مردم اين شهر قبلا با كالسكه آشنائى داشتند . آنچه موجب حيرت آنان ميگشت فقدان ظاهرى نيروى محركه بود زيرا بزعم آنان نيروى محركهء كالسكه و درشگه و نظاير آنها جز اسب و چهار پا چيز ديگرى نميتوانست باشد حال آنكه هيچيك از آنها در آن هيولا ديده نميشد .\r\nاين بود كه بعضى از عاميان ، بويژه روستانشينان از ديدن آن سخت متعجب بودند و وقتى « آفتافاميل » « 3 » را به ديگران تعريف ميكردند ميگفتند كه « نه اوت ييورنه سامان ايكى گوزى و اردورت اياغى ، چغيروب قاچار » « 4 » .\r\nچراغ برق نيز موضوع شگفت‌آورى براى مردم بود . نخستين موتور برق در سال 1307 خورشيدى در اردبيل نصب گرديد و تأسيسات آن با سرمايهء خصوصى بوجود آمد . قدرت موتور آن محدود بود و لذا بيشتر بكوچه‌هاى مركزى شهر برق ميداد . مردم به طرز استفاده از آن در خانه‌ها آشنائى نداشتند و از اينرو روزها\r\n\r\n\r\n","description":"","footnote":"\r\n( 1 ) - « اوت » در تركى بمعنى آتش و « دگيرمان » بمعنى آسيا است . چون آن آسيا با نيروى محركهء آتشين كار ميكرد آن را آسياى آتشى ميگفتند .\r\n( 2 ) - گاه‌وبيگاه از آنجهت بود كه مردم بدان عادت نداشتند و گندم‌هاى خود را در آسياهاى آبى آرد ميكردند و چنين ميپنداشتند كه آسياى موتورى رمق گندم را ميگيرد و طعم نان را عوض مىكند .\r\n( 3 ) - دهاتىها اتوموبيل را به شكل آفتافاميل تلفظ ميكردند .\r\n( 4 ) - يعنى نه علف مىخورد و نه كاه . دو چشم دارد و چهار پا . داد مىزند و ميدود . . ! »\r\n","page_name":" 36 ","page_number":50},
  {"content":"\r\n\r\nآن را خاموش ميكردند .\r\nدر نخستين روزها اهالى شهر بتماشاى آن ميرفتند و سخت در حيرت بودند كه چگونه اين چراغ بدون نفت و كبريت روشن مىشود زيرا آنها ، بجز كسانى كه در شهرهاى بزرگ ايران و روسيه آن را ديده بودند ، تصورى كه از چراغ داشتند همان چراغهاى نفتى لوله‌دار بود كه با ريختن نفت در مخزن و گذاشتن فتيله‌اى در آن آمادهء بهره‌بردارى ميگرديد و با شعلهء آتش و چوب كبريت روشن ميشد . مردم تعجب ميكردند كه چگونه آنهمه چراغ بيكبار روشن و خاموش مىشود و نيز شيشه‌هاى آنها بچه‌سان در برابر برف و باران مقاومت كرده نمىشكند حال آنكه لوله‌هاى چراغهاى معمولى با برخورد با كوچكترين قطرهء آب ترك برداشته مىشكند .\r\nراديو و سينما هم كه در عهد سلطنت رضا شاه در اردبيل پيدا شدند ، از عوامل اعجاب‌انگيز زمان بشمار ميآمدند . اردبيليان قبل از راديو ، « گراموفون » را بيشتر ديده و با آن و طرز كارش آشنائى داشتند . ابتدا راديو را هم مثل آن مىپنداشتند ولى از سخن گفتن و پخش برنامه‌هاى متنوع آن احساس حيرت ميكردند و ميتوان گفت كه حق هم داشتند .\r\nدر سيزده سال پيش هنگامى كه راديوها سفر فضائى « يورى گاگارين » « 1 » اولين بشر كيهان‌نورد را اعلام كردند سراسر جهان در حيرت و تعجب فرو رفتند و چهار سال قبل كه « آرمسترانگ » « 2 » اولين فرد انسانى پا در سطح كرهء ماه ميگذاشت مردم در برابر تلويزيونها غرق بهت و اعجاب بودند . آن روز نيز اردبيليان بتماشاى راديو ابراز علاقه ميكردند و آن را امر خارق العاده‌اى تصور مينمودند و هرگز باور نميكردند كه كسى مثلا در تهران سخن بگويد و در آن واحد گفته‌هاى او بدون كوچكترين ارتباط ظاهرى در شهر آنها نيز شنيده شود .\r\nاولين سينما در سال 1310 در اردبيل تأسيس گرديد و فيلمهاى صامت آن زمان در معرض ديد مردم قرار گرفت ولى بر اثر اعتقادات مذهبى و تلقينات صورى در اوايل\r\n\r\n\r\n","description":"","footnote":"\r\n( 1 ) - گاگارين يك افسر روسى و اولين انسانى بود كه در تاريخ 23 فروردين 1340 خورشيدى از جو زمين خارج شد و پس از يك دور گردش به زمين بازگشت .\r\n( 2 ) - آرمسترانگ آمريكائى اولين بشر بود كه در تاريخ 30 تيرماه 1348 در سطح ماه پياده شد .\r\n","page_name":" 37 ","page_number":51},
  {"content":"\r\n\r\nچندان از آن استقبال نشد با اينحال چون زمان بهترين عامل تغيير وضع جوامع انسانى است بتدريج اذهان بيشتر آمادگى يافت و كم‌كم بر تعداد سينماهاى شهر نيز افزوده شد .\r\n\r\nآمدن « چروونها » باردبيل :\r\nاخراج ايرانيان مقيم روسيه از شوروى نيز يكى از وقايع دورانى است كه در اين گفتار از آن بحث مىشود .\r\nقبل از انقلاب اكتبر 1917 روسيه ، رابطهء بازرگانى بالنسبه وسيعى بين شهرهاى ايران ، بويژه آذربايجان ، و آن كشور بر قرار بود و چنان كه در جاهاى ديگر نيز اشاره كرده‌ايم اردبيل مركز مهم صادرات و واردات آن روز بشمار مىآمد .\r\nبر اثر اين رابطه جمعى از ايرانيان ، بعنوان تاجر يا كاسب و حتى كارگر در شهرهاى مختلف قفقاز سكونت داشتند و با حفظ تبعيت ايرانى خود در آنجا بتجارت و كسب و كار مشغول بودند .\r\nدر آن عهد رفتن از ايران بروسيه و مراجعت بايران كار آسانى بود و گاهى اتفاق مىافتاد كه كسى در يك سال چندين بار مثلا از اردبيل بباد كوبه رفته برگردد .\r\nساكنان قفقازيه و عمال دولت تزارى نيز با آنان بدرفتارى نميكردند و چون خطرى از جانب آنها متوجه سياست و اقتصاد خود نميديدند مانع رفت‌وآمد آنها نميشدند .\r\nسياست مرزهاى بستهء دولت شوروى كم‌كم در اين رفت‌وآمدها محدوديتهائى بوجود آورد و سرانجام بجهات رعايت مقتضيات سياسى و داخلى ، كه از اختيارات خاص هردولت است ، اخراج ايرانيان ساكن قفقاز و شهرهاى ديگر مورد تصويب آن دولت قرار گرفت و بدان‌ها اعلام گرديد كه يا بتابعيت دولت شوروى درآيند و يا در مهلت معينى بكشور خود بازگردند .\r\nميگويند در ضمن اين اعلام عكس سه مرغ را نيز بدان‌ها ارائه ميدادند كه اولى مرغ سالمى بود ولى دومى شاه‌پرها و دمهاى خود را از دست داده سومى كاملا لخت و پركنده نقاشى شده بود و چنين تعبير ميشد كه هركس در مهلت مقرر حركت كند هرچه مال و منال دارد متعلق به دو خواهد بود . چنان كه تأخيرى در خروج از موعد كند مقدارى از آنها را از دست خواهد داد و سرانجام در صورت امتناع لخت و عور از آن كشور اخراج خواهد شد مگر آنكه بتبعيت شوروى درآيد .\r\nجمع كثيرى از ايرانيان ساكن آن كشور دست از كار و كسب خود كشيدند و\r\n\r\n","description":"","footnote":"","page_name":" 38 ","page_number":52},
  {"content":"\r\n\r\nعكسى از يك اسكناس « ده چروونى » روسيهء شوروى . بزيرنويس پشت اسكناس در صفحهء بعد توجه شود .\r\n\r\n","description":"","footnote":"","page_name":" 39 ","page_number":53},
  {"content":"\r\n\r\nعكسى از پشت اسكناس ده چروونى روسيه . آنچه دربارهء اين اسكناس از نظر يك ايرانى قابل توجه است آنست كه در پشت آن ( گوشهء سمت راست بالا ) به فارسى ولى با حروف لاتين هم نوشته شده است :  « DAH CERVONS »  يعنى ده چروون .\r\n\r\n","description":"","footnote":"","page_name":" 40 ","page_number":54},
  {"content":"\r\n\r\nراه وطن در پيش گرفتند و از مرزهاى مختلف منجمله آستارا وارد ايران شدند و بسوى شهر و ديارى كه از آن بودند روانه گرديدند و تعداد زيادى هم به اردبيل آمدند .\r\nاين عده را در آن تاريخ بنام مهاجر ميخواندند ولى چون آنها با خود اسكناسهاى روسى آورده بودند و آن اسكناسها « چروون » خوانده ميشد ازاين‌رو خود اين جماعت را نيز در اردبيل چروون مىگفتند .\r\nبراستى هم وضع آنها با شكل آن سه مرغ انطباق داشت و آنهائى كه اوايل امر آمدند اثاثيه و دارائى زيادى آوردند و كسانى كه ديرتر از همه رسيدند امكان مالى نامطلوبى داشتند . دولت ايران وضع آنها را از لحاظ سياسى و امنيت بدقت تحت نظر داشت تا آنجا كه اين قبيل وارسىها براى اكثر آنان توليد زحمت و تكدر خاطر مىنمود با اين حال باز كسانى در بين آنها پيدا شدند كه به شكل ستون پنجم درآمدند و در موقع حملهء روسها بايران با ارتش سرخ همكاريهائى كردند .\r\n\r\nاردبيل و سوم شهريور 1320 :\r\nكسانى كه با تاريخ عمومى آشنائى دارند سوم شهريور 1320 خورشيدى را در سرنوشت كشور كهنسال ايران و حتى در تاريخ جهان نقطهء عطفى ميدانند و دربارهء آن سخنان زيادى در كتابها و مقالات خوانده‌اند . در آن روز كشور ايران ، در عين بىطرفى ، مورد تهاجم دو همسايهء قوى خود از شمال و جنوب قرار گرفت و قسمتى از مملكت به زير اشغال نيروهاى مسلح روس و انگليس درآمد .\r\nخلاصهء مطلب از اين قرار است كه بعد از جنگ جهانى اول ، كه در آن آلمان شكست خورده بود ، متعصبين نژاد ژرمن ، بويژه در خود آلمان بفكر تلافى و انتقام افتادند و حزب تندروئى بنام « نازى » بوجود آوردند . اين حزب در اندك مدتى با تهييج احساسات ملى قدرت و وسعت زيادى يافت و سرانجام حكومت آن كشور را در دست گرفت و با رهبرى شخصى بنام « آدولف هيتلر » ، كه دشمنانش او را ديوانه دانسته‌اند ، نيروى مسلح بزرگى براى آلمان ترتيب داد و با كمك آن بر كشورهاى اطريش و چكوسلواكى تجاوز كرد .\r\nپيشرفت روز افزون نظامى آلمان دولتهاى اروپا و منجمله انگليس و فرانسه را\r\n\r\n","description":"","footnote":"","page_name":" 41 ","page_number":55},
  {"content":"\r\n\r\nبفكر مقابله انداخت و آنها نيز بموازات تقويت نيروهاى خود ، پيمانهاى اتفاق و همكاريهاى نظامى باهم منعقد ساختند و تدابير جنگى وسيعى ، مثل احداث خط دفاعى « ماژينو » در فرانسه ، به عمل آوردند .\r\nلهستان در شرق آلمان براى راه يافتن به دريا بندرى بنام « دانتزيك » در كنار درياى بالتيك را در اختيار داشت و راه باريكى از داخل خاك آلمان آن كشور را با بندر مذكور مربوط ميساخت ولى آلمانها همواره بدين امر اعتراض داشتند و بندر دانتزيك و دالان مربوط بدان را از آن خود ميدانستند .\r\nدر سال 1938 ميلادى هيتلر ببهانهء آزاد ساختن آن قسمت از خاك مورد ادعا ، فرمان براى اشغال لهستان صادر كرد و سپاهيان آلمان با يك حملهء برق‌آسا ظرف 17 روز ارتش لهستان را از پاى درآوردند . در اين موقع انگلستان و فرانسه بحمايت از لهستان برخاستند و ايتاليا نيز از آلمان طرفدارى نمود . بدين ترتيب آتش جنگ جهانى دوم روشن گرديد و قشون آلمان كشورهاى اروپاى غربى را اشغال كرد و دولت انگلستان را ، كه به علت موقعيت جغرافيائى دور از معركهء جنگهاى زمينى بود ، از طريق هوا تحت فشار گذاشت .\r\nروسها ابتدا با آلمانها رابطهء خوبى داشتند و حتى با توافق با آنها قسمت شرقى لهستان را نيز باشغال خود درآوردند ولى اين رفاقت ديرى نپائيد و سپاه آلمان ، چنان كه گفته‌ايم ، در اول تيرماه 1320 بروسيه حمله كرد و چون دولت آمريكا هم از تسلط نازيها به اروپا بيمناك بود آن نيز بطرفدارى از انگليس و فرانسه وارد ميدان گرديد . ژاپن هم در مقابل اين امر با آلمان متحد شد .\r\nروسها روشى را كه در اوايل قرن نوزدهم ، هنگام حملهء ناپلئون ، عليه او به كار برده بودند تكرار كرده عقب‌نشينى نمودند . قشون آلمان تا نزديك پايتخت پيش آمد و در قفقاز نيز تا استالينگراد رسيد . نقطهء اخير براى هردو طرف اهميت خاصى داشت زيرا اگر نازيها بدرياى خزر ميرسيدند هندوستان ، مستعمرهء آن روز انگلستان ، بخطر مىافتاد و رشتهء حياتى بريتانياى كبير ، كه در آن ايام آفتاب در قلمرو حكومت آن غروب نميكرد ، گسيخته ميشد و چون ژاپونيها هم بطرفدارى از آلمان وارد جنگ شده\r\n\r\n","description":"","footnote":"","page_name":" 42 ","page_number":56},
  {"content":"\r\n\r\nبودند از راه جنوب در هند بآلمانيها ميرسيدند و بدين طريق قسمت اعظم قارهء آسيا را تهديد مىنمودند .\r\nحملهء آلمان بروسيه آن كشور را در رديف متفقين ، يعنى فرانسه و انگلستان و آمريكا قرار داد و موجب آن گرديد كه غنىترين آنها ، يعنى آمريكا ، با دادن سلاح جبههء شرقى را تقويت كند و آخرين نوع جنگ‌افزار خود را ، كه مقتضى ميدانست ، در اختيار ارتش شوروى بگذارد .\r\nاروپا تحت اشغال آلمان و ايتاليا بود و راهى براى رسانيدن اين وسايل بروسيه در آن قاره وجود نداشت . تركيه نيز در مجاورت ميدان جنگ قرار داشت و عبور دادن آنها از آن كشور مشكل مىنمود . طريق هندوستان و افغانستان نيز طولانى و صعب العبور بود و رسانيدن وسايل بجبههء جنگ وقت زيادى لازم داشت . اين بود كه تنها راه سهل و آسان ايران به نظر رسيد و چون دولت ايران از قبول حمل تجهيزات آمريكائى بروسيه از طريق راه آهن سرتاسرى ، به منظور حفظ بىطرفى ، خوددارى نمود اشغال اين كشور مورد توافق متفقين قرار گرفت .\r\n\r\nمسافرت فرمانده لشگر اردبيل در روز دوم شهريور :\r\nبراى حمله بايران روسها و انگليسيها از ماهها قبل تدارك مىديدند و در مرزهاى اين كشور بتمركز نيرو و نقل و انتقالات نظامى مىپرداختند . دولت ايران با پيش‌بينىهاى لازم ، از مدتها قبل اقدامات احتياطى به عمل آورده بود و پادگان مستقر در اردبيل را از تيپ به لشگر توسعه داده ، تيمسار سرتيپ « قادرى » نامى را بفرماندهى لشگر 15 اين منطقه منصوب داشته بود .\r\nنگارنده در آن تاريخ با سمت دبيرى در دبيرستان پوراندخت اردبيل شغل تدريس داشت . اوايل تير با تلفن بادارهء فرهنگ احضار شده باطاق رئيس فرهنگ راهنمائى گشت . موضوع صحبت تدريس خصوصى بيك دختر خانمى بود كه آقاى رئيس با احترام خاصى از او و خانواده‌اش ذكر مىنمود و او دختر فرمانده لشگر بود كه در تهران در چند ماده از دروس تجديدى شده و در اردبيل قصد فراگرفتن آنها را داشت .\r\n\r\n","description":"","footnote":"","page_name":" 43 ","page_number":57},
  {"content":"\r\n\r\nتيمسار در آن هنگام در ارتش ايران انگشت شمار بود و فرمانده لشگر بعد از مقام سلطنت بزرگترين فرد مقتدر منطقه به حساب مىآمد ازاين‌رو رئيس فرهنگ رضايت او را در وضع ادارى خود مؤثر مىدانست و توصيه‌هاى خود را به صورت خواهش ادا ميكرد .\r\nاز فرداى آن روز دختر خانم شانزده سالهء تيمسار ، با دو نفر گماشته ، هر روز ساعت 9 صبح ، بمدرسه مىآمد و تا نيم ساعت به ظهر باتفاق دو نفر از دانش‌آموزان خود مدرسه ، كه آنها هم در آن مواد تجديدى شده بودند ، درس ميخواند .\r\nروز پانزدهم مرداد ساعت درس فرا رسيد ولى دوشيزه قادرى غائب بود . او نزديكىهاى ساعت يازده بمدرسه آمد و كارتى از پدرش مبنى بر قدردانى همراه حق التدريس ايام گذشته بنگارنده داد و بعنوان اينكه هواى اردبيل سرد شده است و قصد دارند آن روز بتهران بروند خداحافظى نمود . حيرت‌آور بود كه با اين وصف فرداى آن روز او بمدرسه آمد و انصراف پدرش را از مسافرت اعلام داشته مشغول تحصيل گشت . اما صحنهء خداحافظى بار ديگر روز يكشنبه دوم شهريور 1320 تكرار گرديد و هنگامى كه نگارنده نزديكىهاى ظهر از دبيرستان بيرون مىآمد ماشين سوارى مشگى رنگ تيمسار قادرى كه حامل خود او و خانواده‌اش بود به طرف جادهء تبريز حركت مىنمود .\r\n\r\nحملهء هوائى روسها باردبيل :\r\nشب دوشنبه سوم شهريور 1320 درحالىكه سكنهء اردبيل ، مثل هميشه بخواب رفته بودند ، در سه فرسخى شهر يعنى آن طرف مرز ايران و شوروى ، همانند همه مرزهاى شمالى و غربى ميهن ما ، ستونهاى نظامى با تجهيزات كامل آمادهء دريافت فرمان حمله بودند .\r\nساعت چهار بعد از نيمه شب اين لحظهء منحوس فرا رسيد و نيروهاى مسلح انگليس و روس از هوا و زمين و دريا بايران هجوم آوردند و قسمتهاى وسيعى از خوزستان و كرمانشاه و آذربايجان و خراسان را اشغال كردند . درست است كه در جنگها و كشمكش‌هاى نظامى سرباز و تجهيزات و نقشه‌هاى جنگى از ضروريات امر است ولى نبايد كتمان كرد كه موضوع فرماندهى بالاتر از آنها قرار دارد و لياقت و\r\n\r\n","description":"","footnote":"","page_name":" 44 ","page_number":58},
  {"content":"\r\n\r\nكاردانى فرماندهان بزرگ بوده است كه در جنگها آنها را به پيروزى رسانيده است .\r\nمع الاسف در آن روز لشگر اردبيل فرمانده نداشت و حتى رئيس ستاد و فرمانده پادگان شهر و رئيس بهدارى لشگر نيز شبانه با تغيير لباس از شهر خارج شده بودند و لذا شهر نه تنها حالت غير دفاعى داشت بلكه سربازها نيز در سربازخانه ، در برابر آتش مسلسل هواپيماها بلادفاع بودند و تعداد زيادى از آنها بدين جهت جان خود را از دست دادند .\r\nدر ساعت چهار صبح ، كه سكوت مطلقى بر فضاى شهر حكومت داشت ، بناگاه صداى گوش خراش و وحشت‌آور هواپيماهاى روسى بيكبار در شهر پيچيد و همه را از خرد و كلان ، پير و جوان از خواب بيدار كرد .\r\nاردبيل تا آن روز در معرض حملهء هوائى قرار نگرفته بود و حتى مردم شهر جز دو سه بار هواپيما در آن منطقه نديده بودند ازاين‌رو با همهء سرگشتگى بحياطها و پشت بامها آمدند و بتماشاى آنها ايستادند .\r\nاولين هواپيما در جنگ بين الملل اول و از راه قفقاز به فضاى اردبيل آمده بود .\r\nآن روز نيز مردم براى تماشا ايستاده حيرت‌زده بدان ، كه موجب تعجب همگان بود ، نگاه ميكردند و از پرواز انسان در فضا سخت تعجب نموده هريك از آنان عقيده و درك خود را به نحوى بر زبان مىآوردند . شنيدنى است كه طبق اظهار يكى از معمرين « 1 » شادروان كربلاى شفيع تقىزاده از معاريف بازار آن روز با ديدن هواپيما در آسمان گريه ميكرده مرتبا مىگفته است « يا صاحب الزمان بداد ما برس . عفت و حرمت زنان و دختران سر برهنهء ما در خانه‌ها ، بوسيلهء اين نامحرمان از بالا مورد ديد و هتك قرار گرفته است » .\r\nدر اوايل سلطنت رضا شاه نيز يك هواپيماى ايتاليائى بر اثر گم كردن راه باردبيل آمده در قطعه زمين هموارى بر بالاى « قره باير » كه تقريبا در شش كيلومترى جنوب غربى شهر است ، به زمين نشسته بود . اين هواپيما بنزين نداشت و چون در اردبيل\r\n\r\n\r\n","description":"","footnote":"\r\n( 1 ) - آقاى حاج غلامحسين حبيب الهى .\r\n","page_name":" 45 ","page_number":59},
  {"content":"\r\n\r\nنيز بنزين موجود نبود براى آوردن آن از تهران و نيز كسب اجازهء پرواز از دولت چند روزى در آنجا ماند . مردم دسته‌دسته از شهر بتماشاى آن ميرفتند و از اينكه جسمى با آن هيكل ميتواند در هوا بپرواز درآيد ابراز تعجب ميكردند .\r\nبار سوم دو هواپيماى تركيه در هواى مه آلود و بارانى اردبيل بر بالاى شهر ديده شدند ولى جز معدودى بديدن آنها توفيق نيافتند . اين واقعه در بهار 1318 خورشيدى صورت گرفت . در آن سال دولت تركيه ، دوست و هم‌پيمان ايران « 1 » به قصد شركت در جشن عروسى وليعهد ايران يكدسته از هواپيماهاى خود را بتهران فرستاده بود . اين دسته هنگام مراجعت بر اثر بدى هوا راه را گم كرد و يكى دو فروند از آنها نيز در نزديكىهاى مرز سقوط نمود « 2 » .\r\nيكى دو بار نيز هواپيماهاى ارتش ايران بعنوان تمرين از تبريز باردبيل آمده و گشتى در فضاى آن زده بودند .\r\nهواپيماهائى كه بشرح فوق در اين شهر ديده شده بودند حالت جنگى نداشتند و لذا مردم از وضع حملهء هوائى و طرز حفاظت خود در مقابل آنها بىاطلاع بودند .\r\nاولياى وقت نيز كه مىبايست آنان را در مسير تعليمات و اطلاعات قرار دهند تا آن تاريخ هيچگونه اقدامى نكرده بودند و بعقيدهء بعضى حتى خود ارتشيان محل نيز به قدر كافى با آن آشنائى نداشتند چنان كه سربازان را نيز در محوطهء سربازخانه در مقابل آنها در حال صف نگه داشته بلا تعليم گذاشتند . در نتيجه اكثريت ساكنان شهر با لباس خواب از رختخواب بيرون آمده در پشت بامها و حياط خانه‌ها آنها را تماشا ميكردند .\r\n\r\n\r\n","description":"","footnote":"\r\n( 1 ) - در آن تاريخ دولتهاى ايران ، تركيه ، عراق و افغانستان بموجب پيمان سعدآباد با همديگر اتحاد داشتند ولى وقتى ايران در سوم شهريور مورد تجاوز قرار گرفت قدمى جلو نگذاشتند و عجب آنكه تجاوز انگليسيها بصفحات غرب ايران هم از كشور عراق صورت گرفت .\r\n( 2 ) - كسانى تصنيف‌هائى از قول كشته‌شدگان اين سانحه ساختند كه مفهوم آنها اين بود : « كاش بايران نمىآمدم و در غربت نمىمردم . خاك ايران بر من وطن شد . پيراهن خون آلودم كفن شد » .\r\n","page_name":" 46 ","page_number":60},
  {"content":"\r\n\r\nتعداد آنها زياد نبود و چه بسا كه از ده دوازده فروند تجاوز نمىنمود . زمان حمله نيز طولانى نشد و شايد بيش از 25 دقيقه طول نكشيد زيرا شهر بلا دفاع بود و كوچكترين عكس العملى در مقابل آنها ديده نمىشد .\r\nتماشاگران آنها را متعلق بايران ميدانستند و اين وضع را بعنوان تمرين هوائى خلبانها توجيه ميكردند و عجب آنكه استوارى از ستاد لشگر نيز كه ساعتى بعد ، از كوچه مىگذشت و به سر كار خود مىرفت با اطمينان كامل آنها را از ارتش ايران مىدانست . تنها يكى از تجار روشنفكر ابراز نگرانى ميكرد زيرا از قول فرزندانش بيان مىداشت كه زير بالهاى هواپيماها علامت ستارهء سرخ بوده است .\r\nاو اين مطلب را با احتياط تمام و به چند نفر از محارم اظهار ميكرد زيرا از كارآگاهان شهربانى ، كه در آن دوره مأمورين بيرحم و خطرناكى بشمار ميآمدند ، حساب مىبرد و در صورت صحت قول فرزندانش هواپيماها را متعلق بروسها مىدانست و از اثرات ناگوار حمله بايران ابراز نگرانى مىنمود .\r\n\r\nورود ارتش سرخ باردبيل :\r\nآفتاب دميد و روز آغاز گشت . كسبه و بازاريان مثل روزهاى عادى ولى با نگرانى ، كار و كسب خود را شروع كردند . كارمندان ادارات نيز در سركار خود حاضر شدند ولى كار نميكردند زيرا دو نفر سه نفر باهم در اطاقى جمع شده در گوشى دربارهء هواپيماها با همديگر سخن مىگفتند . آنان به ظاهر آنها را ايرانى مىدانستند ولى چون محرمى مىيافتند صحبت از حمله بسربازخانه و قتل سربازها ميكردند . شنيدنى است كه علىزاده نام تبريزى ، كه در آن ايام رئيس آگاهى شهربانى بود ، در آن گيرودار ، در خيابان و جلوى مغازه‌ها قدم ميزد تا مردم از اين مقوله سخن نگويند ولى در همين احوال چند هواپيماى اكتشافى روسى با ارتفاع بسيار كم از بالاى شهر و سربازخانه گذشتند و تعداد زيادى اوراق چاپى ريختند كه در آنها از طرف روسها به زبان فارسى و تركى بمردم اطمينان داده شده و ضمن اعلام دوستى ، از رهائى مردم ايران از يوغ تسلط نازيها ، سخن رفته بود .\r\nاين امر واقعيات را روشن ساخت و حملهء روسها بايران در اندك زمانى با\r\n\r\n","description":"","footnote":"","page_name":" 47 ","page_number":61},
  {"content":"\r\n\r\nحيرت و بلا تكليفى در شهر پيچيد . استوارى بنام جليل خان وطن دوست كه مأمور دژبان لشگر بود با چند سرباز بگاراژها مىرفت تا هرآينه كاميون و ماشينى براى انتقال سربازان و لوازم آنها پيدا كند . مقصد سربازها عقب‌نشينى به طرف ارتفاعات « نير » و « صائين » بود و چون وسيله نبود آنها پاى پياده و بطور آشفته در آن راه پيش مىرفتند .\r\nاين وضع نيز بر اضطراب مردم مىافزود و مخصوصا خانواده‌هائى را كه فرزندانى در خدمت سربازى داشتند مضطرب مىساخت . خدا چنين روزى را هرگز براى اين كشور و اين ملت پيش نياورد . سرگشتگى و درماندگى غير قابل توصيفى بر شهر و شهريان حكومت ميكرد .\r\nاصولا ترس زائيدهء جهل انسان بر نتيجهء امور است و حتى ترس از مرگ هم براى آنست كه انسان از سرنوشت روح و جسم خود بعد از آن بىاطلاع مىباشد .\r\nمردم از وضع زندگى خود براى يك ساعت بعد بىاطلاع بودند و هيچكس نمىدانست كه كار بكجا خواهد انجاميد و لذا بيم و اضطراب شديدى بر آنها سنگينى ميكرد .\r\nجماعتى ، بويژه از متمكنين ، دست زن و بچهء خود را گرفته بروستاها مىرفتند تا در حملهء زمينى روسها به شهر آسيبى نه بينند . گروهى از بازاريان متاع دكانهاى خود را بر پشت خود و فرزندان و كسان خود بار كرده به خانه يا جاى امنى منتقل مىنمودند تا از دستبرد و غارت محفوظ دارند . كسانى با عجله بفكر تهيهء نان و خواربار بودند . عده‌اى مات و مبهوت دست از كسب و كار خود كشيده راه خانه‌ها در پيش گرفته بودند . در اين ميان سوار بر اسبى از راه نمين بتاخت به شهر درآمد و در سر راه خود در كوى و برزن داد ميزد كه روسها آمدند ، قريه‌ها را آتش زدند . اينك در كنار شهرند و . . . بدين ترتيب بدروغ هول و هراس وصف ناپذيرى در مردم ايجاد نمود .\r\nهنوز ظهر نشده بود كه تانكهاى روسى وارد شهر گرديدند و از نقاط مختلف ، به طرف سربازخانه و نيز عمارت سالاريه ، كه محل استقرار ستاد لشگر بود ، روى آوردند . نگارنده همراه يكى از دوستان ، لباس كهنه‌اى پوشيديم بدان تصور كه كمونيستها ما را « بورژوا » ندانند ( ! ) و بتماشاى آنها رفتيم . وقتى جلوى عمارت\r\n\r\n","description":"","footnote":"","page_name":" 48 ","page_number":62},
  {"content":"\r\n\r\nسالاريه رسيديم دو تانك را در طرفين در و روبروى بنا ديديم . دريچه‌هاى بالاى آنها باز بود . در يكى از آنها يكنفر از مهاجرين روسى ، كه تا ديروز در تازه ميدان اردبيل لباس‌فروشى ميكرد ، هفت تيرى بدست گرفته به زبان تركى خطاب به چند نفرى كه مثل ما بتماشا آمده بودند ، سخنرانى مىنمود و از خيانت عمال دولت ايران و ظلم و جور آنها نسبت بمردم ، كه بقول او الهام از « نازيسم » و « كاپيتاليسم » مىگرفت ، مطالبى بيان مىداشت و در بالاى تانك ديگر يكنفر سالدات روسى با كلاه كاسك سر از دريچه درآورده از آن گوينده مراقبت ميكرد .\r\nاز يك ساعت قبل از ورود تانك‌ها جمعى از اهل محل براى تماشا به طرف سربازخانه رفته بودند . چون كسى از آنها جلوگيرى نميكرد وارد سربازخانه شده با جسد عده‌اى از سربازان ، كه در حملهء هوائى صبحگاهى آماج تيرهاى مسلسل‌ها قرار گرفته بودند ، مواجه شدند و براى تهيهء وسايل دفن و كفن آنها مبادرت كردند .\r\nبعضى از آنها هم مجروحين را يارى داده با بستن زخمها آنها را براى رسيدن بخانه‌ها يا رفتن بروستاهاى محل سكناى خود كمك نمودند .\r\nمقارن ورود تانك‌ها بسربازخانه كسانى از محلات اطراف شروع ببردن خواربار و روغن و حبوبات از سربازخانه كردند و اين كار تا بدان جا كشيد كه برخى دست ببردن پتو و ملافه نيز باز كردند و مخصوصا فرشهائى را كه چند روز پيش ارتشيان به قصد استفاده در موقع مبادا از مساجد آورده بودند بيغما بردند .\r\nدر سربازخانه واقعهء غير مترقبه‌اى اتفاق افتاد و يكى از هواپيماهاى اكتشافى روسى بوسيلهء يكى از تانكهاى خود آنها سرنگون گرديد . بدين معنى اولين تانكى كه بسربازخانه رسيد هواپيمائى را از دور در حال پرواز به طرف خود ديد و بتصور آن‌كه هواپيما متعلق بآرتش ايران است به طرف آن آتش گشود . تير بهدف اصابت كرد و هواپيما سقوط نمود و چند روز بعد بدنهء متلاشى شدهء آن بوسيلهء كاميون بروسيه حمل گرديد .\r\nحوالى ساعت دو بعد از ظهر بود كه نيروى زمينى روسها وارد شهر شد .\r\nپيشاپيش آنها تانك‌ها و زره‌پوشهاى زيادى بود كه پشت سر هم از راه آستارا و نمين\r\n\r\n","description":"","footnote":"","page_name":" 49 ","page_number":63},
  {"content":"\r\n\r\nو خيابانهاى مختلف شهر به طرف چهار راه پهلوى مىآمدند . بر سر چهار راه افسرى از آنها ايستاده و برطبق نقشهء جامع اردبيل كه در دست داشت تانك‌ها و زره‌پوشها را بجهات مختلف راهنمائى ميكرد .\r\nآنگاه نوبت به پياده نظام رسيد و در حدود دو ساعت عبور آنها از خيابان طول كشيد . آنها بسربازخانه مىرفتند و دور محوطهء آن استقرار مىيافتند جمعى نيز به محل نارين قلعهء سابق و كنار و حتى بستر خشك رود بالخلو آمده در محوطهء وسيعى كه در جلوى پل داشكسن بود مستقر گشتند و ليكن روى ملاحظات جنگى هنگام غروب همهء آنها از شهر خارج شدند و شب را درحالىكه شهر را در محاصره داشتند ، در بيابان ماندند .\r\nساكنان اردبيل كه قبل از ورود آنها مضطرب و بيمناك در خانه‌ها مانده بودند ، كم‌كم بيرون آمده بتماشا ايستادند . برخى از افسران و سربازان روسى نيز كه اهل قفقاز و آشنا به زبان تركى بودند ، و به علت توقف صف‌ها براى چند دقيقه در كنار خيابان مىايستادند ، با آنان شروع بصحبت و گفتگو ميكردند . گروهى از آنان نيز سراغ تيغ ريش تراش « دوامالچيك « 1 » » آلمانى و ساعتهاى ظريف اروپائى را مىگرفتند و ساعتهاى كار كرده را كه بعضى افراد سودجو از مچ دست باز نموده عرضه مىكردند خريدارى مينمودند . پول آنها « روبل » بود و هر روبل بجاى يك تومان حساب مىشد .\r\n\r\nروحيهء مردم اردبيل در آن روزها :\r\nبا همهء اين احوال بهت و نگرانى و اضطراب در قيافه‌ها مشهود بود و كمتر كسى حوصله داشت كه بتواند حتى با دوست و رفيق خود صحبت كند . حق هم با آنها بود زيرا ده ساعت پيش زندگى آرام و اطمينان بخشى داشتند و هرگز تصور نميكردند كه در زمانى بدان كوتاهى حوادثى بدين بزرگى رخ خواهد داد و سپاه بيگانه زادگاه و ميهن آنها را تحت اشغال در خواهد آورد . درست است كه يك « دفيله » و « رژهء » نظامى با آن ساز و برگ و\r\n\r\n\r\n","description":"","footnote":"\r\n( 1 ) - روى اين تيغ‌ها عكس دو بچه بود و بدانجهت آن را دوامالچيك ميگفتند .\r\n","page_name":" 50 ","page_number":64},
  {"content":"\r\n\r\nتجهيزات كامل براى تماشاگر اردبيلى جالب و ديدنى بود ولى آن صحنه وقتى ميتوانست شادى آفرين و روح‌پرور باشد كه همهء آنها خودى و از آن كشور و ملت ما ميبود . از اين‌رو مردم قلبا احساس اندوه ميكردند و قدمهائى را كه سربازان روسى بر زمين مىزدند لگدهاى دردناكى مىدانستند كه استقلال وطن را پايمال مىنمود . آنها آن همه سلاح و جنگ‌افزار و نيرو را در زمين و هوا مىديدند و آنگاه به ياد لشگر از هم پاشيدهء شهر خود و وضع سرگردان نظاميان خويش ، كه در بيابانها پراكنده بودند ، افتاده غم و اندوه ميخوردند .\r\nاستقلال يك كشور برترين ناموس مردم آن كشور است . با آن‌كه در آن روز سربازان روسى كوچكترين صدمه‌اى بمردم عامى شهر نزدند و با آن‌كه آنها برمبناى تعليمات قبلى يا نجابت ذاتى ، يا به منظور زدودن تلخى تجاوز خود به خاك ايران از دلهاى مردم ، با آنها بخنده و مهربانى روبرو مىشدند ولى آيا خنده و مهربانى يك سپاه اشغالگر مىتوانست دلهاى اندوهبار سكنهء اردبيل را شاد و خرسند گرداند ؟ . . . چنان‌كه هرآينه خنده و مهربانىهاى سپاهيان نازى نمىتوانست مثلا دلهاى مردم « اوكراين » را در جنگ جهانى دوم خرسند سازد .\r\nبارى آن روز شايع بود كه ارتش ايران در گردنهء « صائين » و دامنه‌هاى سبلان موضع گرفته و از تهران نيروى بزرگى با تجهيزات كامل آمده است . اين بود كه بعضى از جوانان باهم محرمانه بگفتگو نشستند و چنين قرار گذاشتند كه فردا با لباس دهقانى راه آن منطقه را در پيش گيرند و از بىراهه بدان جا رفته براى دفاع از ميهن سلاح بردارند .\r\nولى وقتى شب آنهائى كه در خانه‌ها راديو داشتند پيچ آن را گشودند عبور سپاهيان روس را به طرف زنجان و قزوين از خبرگزاريها شنيدند .\r\n\r\nمخوف‌ترين شبهاى نيمقرن اخير در اردبيل :\r\nشب چهارم شهريور 1320 شوم‌ترين و وحشتناكترين شبهاى اردبيل در نيم قرن اخير بود . نگارنده در تمام عمر خود شبى مخوف‌تر و دردناكتر از آن شب بخاطر ندارد . هوا تاريك ، چراغها خاموش ، سكوت مطلق صحنهء دردناكى\r\n\r\n","description":"","footnote":"","page_name":" 51 ","page_number":65},
  {"content":"\r\n\r\nبوجود آورده بود . شهر مسئول و نگهبانى نداشت . در كوچه‌ها و معابر جنبنده‌اى به چشم نميخورد .\r\nحتى صداى سگ و جغد نيز شنيده نمىشد . در خانه‌ها مردان و زنان به زحمت بچه‌ها را در خواب ميكردند و سپس با هول و اضطراب براى روزهاى نامعلوم آينده بگفتگو مىنشستند . هر آن در انتظار وقوع حوادث اندوهبارى بودند . صداى پاى سوسكى به قدر حركت فيل در ميان درختان انبوه جنگل ترس و وحشت بوجود مىآورد و بهم خوردن دو برگ در روى درخت توجه همه را به خود جلب مىنمود .\r\nپردهائى كه ، براى جلوگيرى از تابش نور بخارج ، جلوى پنجره‌ها گرفته شده بود مانند حصارهاى محكم زندانها بر انسانها سنگينى ميكرد و حياطهائى كه هرشب محل نشستن و هواخورى اهل خانه بود مثل ظلمات داستانى اسكندر ، در نظرها مجسم مىشد .\r\nسئوالات مبهم و لاجوابى ، به قدر فهم و شعور هركس ، در صفحهء ضمير آنها خودنمائى ميكرد ! شب چگونه خواهد گذشت ؟ صبح كى مىرسد ؟ فردا چه خواهد شد ؟ قشون مهاجم با مردم چگونه رفتار خواهد كرد ؟ وضع دفاعى سپاهيان ايران چه شكلى به خود خواهد گرفت ؟ دولت مركزى چه اقدامى خواهد نمود ؟ آلمانىها ، كه ايرانىها اين همه نسبت بدانها علاقمند بودند ، چه عكس العملى نشان خواهند داد ؟\r\nوضع خواربار چه حالى به خود خواهد گرفت ؟ نظام از هم گسيختهء جامعهء آرام و زحمتكش اردبيل كى و چگونه ترميم خواهد يافت و بالاخره تكليف ما براى فردا و فرداها چيست ؟\r\nشب به آرامى گذشت و حادثه‌اى رخ نداد . روز سه‌شنبه چهارم شهريور با طمأنينه و آرامش ظاهرى ولى توأم با نگرانى مردم آغاز گرديد . سپاه روس ، كه ديروز از شهر بدر رفته بود ، بار ديگر بدان درآمد و كوچه‌ها و خيابانها پر از صف‌هاى سرباز شد . بيشتر آنها لشگريان تازه نفسى بودند كه عقب‌داران سپاه محسوب مىشدند .\r\nزيرا شايع بود آنهائى كه ديروز آمده بودند به طرف ميانه و زنجان حركت كرده‌اند .\r\n\r\n","description":"","footnote":"","page_name":" 52 ","page_number":66},
  {"content":"\r\n\r\nنزديكيهاى ظهر سخنانى كه فرمانده سپاهيان روس در باغملى ايراد كرده بود بين مردم پخش شد و اندك آرامشى بوجود آورد .\r\nدر آن ايام شخصى بنام « حسنعلى شهروزى » فرماندار اردبيل بود . او بواسطهء وضع حمل همسرش نتوانست قبل از ورود روسها از شهر بدر رود و بناچار ماندگار شد و مثل ديگر مردم از خانه‌اش ، كه قسمتى از ساختمان فرماندارى بود ، بدرنيامد .\r\nفرمانده روسى روز دوم ورود بديدن او رفت و حوالى ساعت ده صبح باتفاق وى در ايوان عمارت فرماندارى ، خطاب بمردمى كه در باغ جمع شده بودند ، سخنرانى كرد . او روسها را برادران ايرانيان خواند و علت اين حمله را خنثى نمودن فعاليت ستون پنجم آلمانيهاى نازى در ايران قلمداد نمود . زيرا آن روزها شايع بود كه افسران برجستهء آلمان به صورت مهندس و « تكنيسين » در ايران خدمت مينمايند و در صددند ايران را به صورت پايگاهى عليه متفقين درآورند .\r\nاو از مظالم نازيها در اروپا و نيز در خاك شوروى سخنها گفت و حملهء آنها را بروسيه تجاوزكارانه خواند و براى آنكه مردم را از چنان تصورى نسبت بتجاوز خود آنها بايران بدور دارد افزود كه ارتش سرخ براى جنگ بايران نيامده است بلكه براى آن دست بدين كار زده است كه دشمن مشترك بشريت ، يعنى نازيها را ، از اين خاك بيرون كند و شماها را از شر آنها برهاند .\r\nاو بدنبال اين سخنان ، كه بلحن دوستانه‌اى ادا ميكرد ، از مردم خواست بازار و دكانها را باز كنند و كار و زندگى روزانهء خود را از سر گيرند . از كارمندان ادارات نيز خواهش كرد كه بر سر كار خويش بروند و بر طبق قوانين و مقررات ادارى ايران كارهاى خود را انجام دهند .\r\nبعد از او فرماندار نيز سخنانى در مورد لزوم باز كردن دكانها و بازار بيان كرد و كارمندان ادارى را موظف بحضور در ادارات دانست .\r\nاين گفتارها بويژه سخنان فرماندار ، كه در هرحال نمايندهء رسمى دولت بود و مردم از ماندن وى در شهر خبر نداشتند ، در تسكين خاطرها مؤثر شد و كم‌كم بعضى از دكانها ، مثل نانوائيها ، كه ما يحتاج عمومى ميفروختند كار خود را با احتياط از فرداى آن روز از سر گرفتند .\r\n\r\n","description":"","footnote":"","page_name":" 53 ","page_number":67},
  {"content":"\r\n\r\nروز سوم ورود روسها ، يعنى پنجم شهريور ، اعلانى در معابر و بازار و خيابان‌ها بر ديوارها الصاق شده بود كه در آن فرمانده سپاه روس بسربازان ايرانى اخطار كرده بود سلاحهاى خود را در سربازخانه بروسها تحويل دهند . افسران ايرانى خود را بمقامات روسى معرفى كنند . اهالى شبها از روشن كردن چراغ در خانه‌ها و معابر خوددارى نمايند و پشت پنجره‌ها پرده بگيرند تا نور بخارج نتابد . كارمندان ادارات سر كار خود حاضر شوند و كسبه و تجار مثل سابق بكسب و كار خود بپردازند .\r\nلحن عبارات اعلان تند بود و با جملهء امر مىدهم آغاز شده بود و نشان ميداد كه از طرف يك قشون فاتح بيگانه صادر شده است و از اينجهت باز تكدر خاطرها را بيشتر گردانيد .\r\nهمانروز دو سرباز روسى و يك ايرانى از طرف روسها تيرباران شدند .\r\nآنها شبانه بدزدكى وارد انبار مشروبات « باندرول » دار ادارهء دارائى شده مبادرت بسرقت كرده بودند .\r\nروسها در اين دو روز در سمت جنوب غربى سربازخانه با عجله باند موقتى براى فرود هواپيما ساختند و از روز سوم ، كه از خطر حملهء هوائى اطمينان يافتند ، كم‌كم تعدادى از هواپيماهاى جنگى خود را بدانجا منتقل كردند . دو سه روز بعد هنگامى كه اين هواپيماها به قصد مراجعت بروسيه از آن فرودگاه برخاستند يكى از آنها در آسمان دچار نقص فنى گرديد و خلبانش آن را به روى باند هدايت نمود ولى پس از نشستن بشدت آسيب ديد و سرنشينان آن نيز كشته شدند . روسها جنازه‌هاى آنها را با موزيك و تشريفات نظامى از وسط شهر عبور دادند و در كنار قبرستان معروف به « پشت باغ كلانتر » به خاك سپردند و در موقع دفن آنها جوخهء احترام تيرهائى به هوا شليك كرد .\r\nدر اين چند روز راهها بسته بود و هيچ مسافرى نميتوانست از اردبيل بتهران و تبريز برود چنان كه هيچ مسافرى هم از آن شهرها باردبيل نميآمد . روسها قبل از ورود باردبيل سيمهاى تلفن بين آستارا و اردبيل را قطع كرده بودند و بهر نسبت كه به سمت\r\n\r\n","description":"","footnote":"","page_name":" 54 ","page_number":68},
  {"content":"\r\n\r\nتهران پيش ميرفتند اين وسيلهء ارتباط را نيز قطع مينمودند . آنها كاميونهائى را كه در گاراژهاى اردبيل بود با خود بروسيه بردند ولى صاحبان آنها پس از عادى شدن اوضاع بمطالبهء آنها از طريق دولت برخاستند و گويا پس از پايان جنگ بين الملل دوم از اين حيث غرامتى بدست آوردند .\r\nچون از اين زمان تا بيست و پنجم شهريور 1320 ، كه رضا شاه كبير از سلطنت مستعفى و وليعهد قانونى جانشين او شد ، حادثهء قابل ذكرى در اردبيل اتفاق نيفتاد از اينرو اين گفتار را در اينجا پايان ميدهيم و مطالب مربوط باردبيل را در عهد سلطنت دومين پادشاه سلسلهء پهلوى در جلد سوم كتاب ميآوريم .\r\n\r\n","description":"","footnote":"","page_name":" 55 ","page_number":69},
  {"content":"\r\n\r\n\r\nگفتار هفتم زبان و مذهب مردم اردبيل\r\n\r\nفصل اول - زبان\r\n\r\nتاريخچهء زبان در اردبيل :\r\nقبل از مهاجرت آرياها بفلات ايران ، مردمى در اين سرزمين زندگى ميكردند كه بومى محل بودند و به زبان مخصوصى سخن ميگفتند ليكن تاريخ ، مثل خود آنها ، از چگونگى آن زبان نيز بىاطلاع است . چون مهاجرت آرياها آغاز گشت آنان در برابر اينان پايدارى نتوانستند و حكومت آرياها را گردن نهاده بتدريج آداب و رسوم و زبان آنها را بهرحال پذيرفتند .\r\nدر باب نخستين تيره‌هاى آريائى ، كه در نواحى اردبيل و آذربايجان سكونت يافته‌اند ، و همچنين تاريخ استقرار آرياها در فلات ايران ، مورخان اختلاف نظر دارند .\r\nمؤلف ايران باستانى ، باستناد نوشته‌هاى مورخان خارجى ، آمدن آرياها را بدين نواحى از بيست تا چهارده قرن قبل از ميلاد ميداند « 1 » ولى تحقيقات ديگرى كه در اين زمينه صورت گرفته است حكايت از آن دارد كه پنجهزار سال پيش قوم معروف « اورارتو » در اين ناحيه ، يعنى منطقه‌ايكه در جنوب كوههاى قفقاز از ارمنستان تا كردستان و خلخال و سراب ( در شرق و جنوب اردبيل ) واقع است ، زندگى ميكردند .\r\n\r\n\r\n","description":"","footnote":"\r\n( 1 ) - ايران باستانى . تأليف شادروان حسن پيرنيا . تهران . مطبعهء مجلس . 1306 شمسى .\r\n","page_name":" 56 ","page_number":70},
  {"content":"\r\n\r\nاين دسته از محققان اورارتوها را شاخه‌اى از نژاد آريا ميدانند و معتقدند كه آنها اولين جماعتى بوده‌اند كه با ذوب آهن و تغليظ آن فولاد ساخته‌اند و كورهء فولاد سازى آنها ، كه چندى است در ارمنستان كشف شده است ، هم اكنون مورد مطالعه و بررسى باستانشناسان مىباشد .\r\nگرچه بررسى اين كورهء فولادسازى ، كه بمنزلهء يك سند و مدرك تاريخى است ؛ و يا مطالعه در استخوانهاى كسانى از آن قوم ، كه در كاوشها بدست آمده است ، دانشمندان امروزى را بدرجهء تمدن و علم و صنعت پنجهزار سال پيش اورارتوها و از نژاد آريائى بودن آنها آگاه ميسازد ولى تأسفا مدرك و سندى در دست نيست كه بطور قطع اينان را از زبان آنها مطلع گرداند .\r\nاگر تاريخنويسان و دانشمندان ، به علت گذشت زمان زياد و فقدان مدارك و آثار ، از زبان اورارتوها اطلاعات كافى و كامل ندارند در عوض بزبانهائى كه آريائىهاى قرون بعد در ايران بدانها سخن ميگفته‌اند تا حدى آشنائى دارند و بطور كلى آنها را زبان آريائى ميخوانند و چون خود آرياها را در فلات ايران ، از چهارده قرن پيش از ميلاد ، بدستجاتى نظير مادها ، پارسها و پارتها تقسيم مينمايند زبانهاى باستانى را نيز ، با آنكه در اصل و ريشه يكى بوده است ، بسه شكل پارسى قديم ، اوستائى و پهلوى منقسم ميدانند و بيشتر زبانهاى كنونى ايران را شاخه‌هاى دگرگونه گشتهء آنها ميپندارند .\r\nپارسى قديم بيشتر مخصوص پارسىها و هخامنشىها ، پهلوى زبان اشكانيان و ساسانيان بود و زبان اوستائى بوسيلهء مادها به كار ميرفت كه محل استقرار آنها آذربايجان و قسمتهاى ديگرى در مغرب و شمال غربى ايران كنونى بود .\r\nزبان اخير از آنجهة كه اوستا ، كتاب دينى زردشت ، بدان نوشته شده است به زبان اوستائى معروف گشته است . زيرا چنان كه قبلا هم گفته‌ايم اين پيامبر ايران باستان از آذربايجان و باحتمال قريب بيقين از مغان اردبيل و دامنه‌هاى كوه سبلان « 1 » برخاسته و بقول « دارمستتر » ، ايران‌شناس معروف فرانسوى ، كتاب خود را به زبان مردم محل\r\n\r\n\r\n","description":"","footnote":"\r\n( 1 ) - اردبيل در گذرگاه تاريخ . جلد اول . ص 12 .\r\n","page_name":" 57 ","page_number":71},
  {"content":"\r\n\r\nكه همان زبان مادها بود ، ترتيب داده است . « 1 » با اين بيان ميتوان گفت كه زبان اوستائى قديمترين زبان آريائى است كه احيانا اردبيليان باستان بدان سخن ميگفته‌اند .\r\nچون مادها شكست خوردند زبان پارسى ، بر اثر تسلط هخامنشيان ، در آذربايجان نفوذ يافت ولى ساكنان اين منطقه باز زبان پيشين خود را حفظ كردند و حتى در عهد سلوكيها و اشكانيها و ساسانيها نيز به زبان آذرى ، كه همان زبان مادى آميخته با لغاتى از زبان بوميان پيشين بود ، سخن ميگفتند « 2 » .\r\nدر اينكه ريشهء زبان آذرى از كجاست اختلاف نظر است . شادروان احمد كسروى آن را نيمزبانى از فارسى دانسته ولى مؤلف « دائرة المعارف اسلاميهء ايران و همگى شيعهء اماميهء اثنى عشريه » اين گفته را باستناد تحقيقات زبان شناسان اروپائى رد كرده نوشته است كه « آنان بر وفق دلايل علمى و حسى ريشهء زبان آذرى را بريشهء تركى رسانيده‌اند » « 3 » .\r\nاين گفتار خود محتاج تأمل است زيرا آنچه ما در تواريخ خوانده‌ايم آمدن تركها بايران بعد از بر افتادن سلسلهء ساسانى آغاز گشته و توطن آنها بخصوص در صفحات آذربايجان دو سه قرن بعد از استقرار اسلام در اين سرزمين صورت گرفته است حال آنكه زبان آذرى قبل از اسلام نيز در اين خطه رواج داشته است . ما چون از تحقيقات زبان‌شناسان اروپائى اطلاع نداريم براى آگاهى خوانندگان دانشمند نوشتهء آن دائرة المعارف را در اينجا آورديم ولى آنچه خود از رباعيات باقيماندهء آن زبان در مييابيم آنها را از لغات تركى بدور ميدانيم .\r\nحملهء اعراب به آذربايجان و سكونت طوايفى از آنها در اينحدود ، كم‌كم زبان عربى را در محيط اردبيل توسعه داد و لزوم اداى فرايض دينى به عربى نيز سبب رشد و رواج روز افزون آن زبان گرديد و بتدريج كه كتابهاى دينى و ادبى بدان زبان تأليف يافت احتياج بفرا گرفتن آن بيشتر شد و رواج رسم الخط عربى در روابط\r\n\r\n\r\n","description":"","footnote":"\r\n( 1 ) - ايران باستانى . ص 75 .\r\n( 2 ) - آذرى زبان باستان آذربايجان . سيد احمد كسروى . تهران . چاپ سوم . 1325 .\r\nص 28 . توضيح : در دو بيتىهاى باقىمانده از زبان آذرى كلماتى از فارسى و عربى هم ديده مىشود .\r\n( 3 ) - دايرة المعارف اسلاميهء ايران . عبد العزيز صاحب جواهر . جلد 1 . ص 39 .\r\n","page_name":" 58 ","page_number":72},
  {"content":"\r\n\r\nاجتماعى هم شيوع آن را زيادتر گردانيد تا آنجا كه بقول مورخان در قرن دوم هجرى اكثر مردم اردبيل به زبان عربى آشنائى داشتند و جمعى نيز بدان زبان تكلم مينمودند\r\nدر قرون بعد بر اثر اتفاقات تاريخى و از جمله ظهور پادشاهانى در مشرق ايران ، كه به زبان فارسى رشد و توسعه ميدادند ، بتدريج آن زبان نيز در اينحدود اثر گذاشت و در عهد اتابكان آذربايجان زبان فارسى كم‌كم در ميان بعضى از ساكنان اين منطقه شايع گشت ولى نتوانست زبان عامه گردد زيرا زبان آذرى همچنان نفوذ و قدرت خود را حفظ كرده و تا قرن ششم هجرى « آذرى زبان آنجا بوده » است « 1 » .\r\nبا اينحال مورخان مينويسند با آنكه زبان آذرى زبان عامهء مردم اين سامان بوده معهذا در امور ادارى و دينى ، قبل از اسلام از زبانهاى پارسى و پهلوى و بعد از تسلط اعراب از زبان آنها استفاده ميشده است چنان كه امروز نيز عامهء مردم آذربايجان بتركى سخن ميگويند ولى در امور دينى از زبان عربى و در كارهاى ادارى و حتى مكاتبات شخصى از زبان فارسى استفاده ميكنند .\r\n\r\nنمونه‌هائى از زبان آذرى :\r\nامروزه زبان آذرى به كلى متروك گرديده و جز نمونه‌هائى كه از بعضى از رباعيهاى منتسب به حضرت شيخ صفى الدين عليه الرحمه باقى مانده است اثرى از آن زبان در دست نيست و از لغات و افعال و مصادر و صرف و نحو آن زبان نيز اطلاعات كامل و كافى موجود نميباشد « 2 » .\r\nمؤلف كتاب « زندگانى شاه اسماعيل اول » نوشته است كه « زبان مردم اردبيل در عهد شيخ صفى الدين لهجهء آذرى بود . آذرى زبانى است بين كردى و طالشى يا كردى و مازندرانى و شبيه بهرسه . بطوريكه امروز بسيارى از كلمات آن براى مردم طالش و كردها مفهوم است » .\r\nاين مؤلف از قول صاحب صفوة الصفا نقل مىكند كه وقتى شيخ صفى الدين با فرزندش سيد صدر الدين موسى در موردى سخن ميگفت بدين عبارت بگفتهء او جواب داد « كار نمونده بىكار تموم بى » « 3 » . كسروى در كتاب « آذرى يا زبان باستان آذربايگان »\r\n\r\n\r\n","description":"","footnote":"\r\n( 1 و 2 ) - آذرى زبان باستان آذربايگان . سيد احمد كسروى . تهران . چاپ سوم . 1325 .\r\nص 13 .\r\n( 3 ) - يعنى كار نمانده بود كار تمام بود .\r\n","page_name":" 59 ","page_number":73},
  {"content":"\r\n\r\nاين داستان را از قول مؤلف صفوة الصفا چنين آورده است كه « شيخ صدر الدين خلد اللّه بركته فرمود كه از شيخ سوال كردم وقتى كه به حضرت شيخ زاهد رسيدى از دل خبر داشتى ؟ شيخ قدس سره فرمود به زبان اردبيلى - كار بمانده كار تمام برى - يعنى اى خانه‌آبادان كار تمام بود اما تنبيه مرشد وامانده بود » « 1 » . آنگاه كسروى اضافه مىكند كه زبان اردبيل و همگى آذربايجان آذرى بود ليكن هر شهر تفاوتهائى از حيث لهجه با شهرهاى ديگر داشت .\r\nدر كتاب « سلسلة النسب صفويه » دو بيتىهائى از زبان آذرى ضبط شده كه منتسب به شيخ صفى الدين مىباشد و ما چند نمونه از آنها را در اينجا ميآوريم :\r\n ديره كين سر بسوداى تو كيچى * ديره كين چش چو خونين اسره ريچى\r\nديره سر باستانه اچ ته دارم * خوه نه واجى كووربختى چو كيچى \r\nيعنى : ديرى است كه اين سر بسوداى تو سرگردان است ، ديرى است كه اين چشم همچو خون اشگ ميريزد .\r\nديرى است كه سر بآستانهء تو دارم ، خدا نگفته است كه كوربختى را چنين سرگردان كنى .\r\n بنه درده ژران از بوجينم درد * رنده پاشان برم چون خاك چون گرد\r\nمرگ ژيرم بميان دردمندان بور * ره باويان بهمراهى شوم برد \r\nيعنى بگذار درد همهء دردمندان بر جان حزين من باشد و خاكپاى قدمهاى ايشان باشم . حيات و مماتم در ميان دردمندان باشد كه ايشان همراه و رفيقان من در معرفت حقايق عالم توحيد ميباشند .\r\n صفيم صافيم كنجان نمايم * بدل درده ژرم تن بىدوايم\r\nكس بهستى ره نبرده باويان * از به نيستى چو ياران خاك پايم \r\nيعنى صفى صافدل هستم و راهنماى طالبان گنجهاى اسرار حق ميباشم . با اينهمه دلم دردمند است و تنم بىدرمان زيرا كه هيچكس بعجب و پندار بعالم وحدت\r\n\r\n\r\n","description":"","footnote":"\r\n( 1 ) - آذرى زبان باستان آذربايگان . سيد احمد كسروى . تهران . چاپ سوم . 1325 .\r\nص 35 .\r\n","page_name":" 60 ","page_number":74},
  {"content":"\r\n\r\nو حقيقت راه نبرده و من از بىيقينى و فروتنى خاكپاى درويشانم .\r\nاز اين زبان هنوز كلماتى در زبان اردبيليان ديده مىشود مثل « درده‌ژر » كه به صورت « درده‌جر » استعمال مىشود و در مورد كسانى به كار ميرود كه زرد و ضعيف و لاغر و مريض احوال باشند « 1 » . همچنين كلمات ديگرى مثل « وريان » بمعنى بند آب و « كوشن » بمعنى كشتزار و برخى ديگر كه هم اكنون در زبان اردبيليها معمول مىباشد .\r\nچنان كه گفتيم اين زبان تا قرن ششم هجرى و حتى مدتى بعد از آن نيز در اينحدود معمول بود و بيشتر مورخانى كه در آنعهد دربارهء اردبيل و آذربايجان سخن گفته‌اند زبان مردم اين سامان را آذرى نوشته‌اند با اين تفاوت كه زبان مردم اردبيل نسبت به جاهاى ديگر سخت و براى ديگران ناآشناتر و غير قابل فهم بوده است . تا آنجا كه ياقوت حموى كه در سال 617 هجرى اردبيل را ديده است نوشته است كه آنان به زبان آذرى سخن گويند و جز خودشان كسى آن را نمىفهمد .\r\nامروزه در اردبيل و آذربايجان كسى به زبان آذرى آشنائى ندارد ولى بقول مؤلف « مختصرى از تاريخ و جغرافياى خلخال » بخش شاهرود خلخال با 35 پارچه قريه بدان زبان تكلم مينمايند « 2 » .\r\nعلاوه بر آذرى زبان ارمنى نيز در اين شهر رواج داشته است . اين موضوع را « ابو اسحق ابراهيم اصطخرى » مؤلف كتاب مسالك و ممالك در قرن چهارم هجرى نيز تصريح كرده مينويسد « مردمان اردبيل زبان ارمنى دانند . » .\r\nآشنائى اردبيليان به زبان ارمنى در آنعهد يك امر عادى بوده است زيرا صرفنظر از آنكه حدود ارمنستان آن روز تا نزديكهاى اين ولايت كشيده ميشد سكونت جمعى از اين جماعت مسيحى در اردبيل و روابط صميمانهء مردم با آنان نيز ، دانستن چنين زبانى را ايجاب ميكرد . بعلاوه موقعيت جغرافيائى و بازرگانى اين شهر نيز آشنائى مردم را بزبانهاى رائج آن روز ضرورى ميساخت . چه اردبيل بطوريكه گفته‌ايم ،\r\n\r\n\r\n","description":"","footnote":"\r\n( 1 ) - پسوند « ژر » به صورت « جر » در موارد ديگر هم استعمال مىشود مثل « سوته‌جر » يعنى طفل شيرخواره .\r\n( 2 ) - كتاب « مختصرى از تاريخ و جغرافياى خلخال » . تأليف محمد محقق . تهران . چاپ اتحاد . ص 32 .\r\n","page_name":" 61 ","page_number":75},
  {"content":"\r\n\r\nمركز تجارت آذربايجان بود و بر سر شاخه‌اى از جادهء معروف ابريشم قرار داشت و چون بازرگانان نواحى مختلف ايران و ماوراى ارس در آنجا مقيم بودند ، آشنائى بزبانهاى آنانرا بر مردم اين شهر تا حدى لازم ميساخت و تا نيمقرن پيش هم كه ارامنه در اردبيل سكونت داشتند مردم به زبان آنها آشنا بودند .\r\n\r\nزبان تركى :\r\nزبان تركى ره آورد تركان است كه با نفوذ تدريجى آنها در اين منطقه كم‌كم رائج گشته است . آمدن تركان بايران بعد از اسلام صورت گرفته است . در عهد اشكانيان و ساسانيان طوايف ترك‌نژاد براى بدست آوردن مراتع و چراگاه از مشرق به سمت ايران پيش ميآمدند ولى با اقتدارى كه دولتهاى اشكانى و ساسانى داشتند اجازهء ورود بايران نمىيافتند . چون ساسانيان منقرض شدند و خلافت بغداد نيز در شرق رو بضعف نهاد قبايل ترك به داخل ايران نفوذ كردند و با كثرى كه داشتند حكام محلى را مرعوب خود ساختند و حتى دست بسلاح برده بجنگ ايستادند و سرانجام با غلبه بر حكمرانان ، خود بحكومت نشستند و مثل سلجوقيان سلسله‌هائى بوجود آوردند .\r\nاز آن ببعد مرزهاى ايران به روى آنها باز شد و طوايف ترك بهر قسمتى از اين ملك كه خواستند راه يافتند . آذربايجان و بويژه ناحيهء اردبيل ، بر اثر مراتع كم نظيرى كه داشت ، بهترين محل براى پرورش دامهاى آنان شد « 1 » و ولايت اردبيل محل هجوم و استقرار عشاير ترك گرديد . اينان در نقاط مستعد نشيمن كردند و حتى براى خود ديه و قريه ساختند و چون حكومت مركزى در دست آنان بود نسبت ببوميان و ساكنان محلى تفوق و برترى يافتند .\r\nقابل توجه است كه اردبيليهاى ديرجوش آن روز ، سالها و بلكه قرنها ، از اختلاط با تركان احتراز داشتند و آنانرا بيگانگانى مىپنداشتند كه به پشتيبانى دولت ترك‌نژاد سلجوقى بدين منطقه آمده سكنى گزيده بودند . حتى قرنها بعد نيز كه\r\n\r\n\r\n","description":"","footnote":"\r\n( 1 ) - اردبيل تا درياى خزر دوازده فرسخ ، تا جنگل پنج فرسخ ، تا قشلاق مغان ده فرسخ و تا ييلاق سبلان چهار فرسخ فاصله دارد و اين يكى از امتيازات طبيعى آن شهر است و شايد در دنيا از اين حيث منحصر بفرد باشد زيرا هيچ شهرى را نميتوان يافت كه با اين موقعيت و بدين آسانى و فاصله كمتر به ييلاق و قشلاق و جنگل و دريا راه داشته باشد .\r\n","page_name":" 62 ","page_number":76},
  {"content":"\r\n\r\nسلجوقيان از حكومت بر كنار گشته و مغولها در ايران فرمانروا بودند باز سكنهء اردبيل تركان را از خود نمىدانستند و آنها را نژاد و مردمى غير از خويش تصور ميكردند .\r\nاين گفته برمبناى حكايات متعددى است كه ابن بزاز در صفوة الصفا آورده و در آنها امتياز محلىها و تركان را ناخود آگاه متذكر شده است . مثلا در يكى از حكايات گفتار « حاجى عادل » نامى را كه از شخصيتهاى آن روز اردبيل بوده است در باب مسافرتش از قول « نظام الدين زرگر اردبيلى » چنين آغاز مىكند كه حاجى عادل گفت « نوبتى با جماعت تركان همراه بوديم . . . » و در حكايات ديگر از آمدن « جماعتى از تركان » نزد شيخ صفى الدين يا دعوت « جماعتى از تركان » از شيخ قدس سره براى رفتن به « قراء آنها » سخن ميگويد و نظاير آنها . . .\r\nطبيعى است كه اين فاصله بين تركان و بوميان ، كه ابن بزاز اينان را تاجيك مينامد ، نشر زبان طرفين را نيز در ميان همديگر مشكل ميساخت و بر خلاف كسبه و سوداگران ، كه براى رفع نيازمنديهاى خود در مراوده‌هاى معاملاتى جملات و عباراتى از زبان يكديگر فرا ميگرفتند ، توده‌هاى عادى زبان طرف ديگر را نميدانستند يا لااقل بوميان محلى چون احساس احتياج نميكردند از زبان تركان مهاجر اطلاع نداشتند .\r\nعدم اختلاط اردبيليها با قبايل ترك يكنوع مقاومت منفى در مقابل خود خواهيها و احيانا ظلم و ستم آنها بود ولى بعد از آنكه تركان خوش‌نشين « 1 » خوى شهريگرى و تمدن يافته تركتازيها و ترك‌بازيهاى خود را كنار گذاشتند انس و الفتى با آنان پديد آمد و كم‌كم احترام متقابل از هردو طرف بظهور رسيد و در اين كار مخصوصا آزادى تركان قزلباش رومى « 2 » بوساطت خواجه على سياهپوش بيش از همه مؤثر واقع شد .\r\nبطوريكه در جلد اول اين كتاب گفته‌ايم امير تيمور گوركان پس از شكست دادن « ايلدرم بايزيد » سلطان عثمانى ، جمعى از بزرگان طوايف ترك زبان عثمانى و\r\n\r\n\r\n","description":"","footnote":"\r\n( 1 ) - خوش‌نشين اصطلاحى است كه در اردبيل بطوايف چادرنشين اطلاق مىشود زيرا آنها در هرجا كه خوش باشد چادرهاى خود را نصب مينمايند .\r\n( 2 ) - از آنجا كه قرنهاى ممتدى تركيهء امروز و شامات و غيره در قلمرو حكومت روم شرقى بمركزيت قسطنطنيه بوده است ايرانيها سكنهء آنها را رومى ميخواندند .\r\n","page_name":" 63 ","page_number":77},
  {"content":"\r\n\r\nشامات را اسير كرده بسمرقند مىبرد . هنگاميكه باردبيل رسيد براى استراحت چند روزى در اين شهر توقف نمود و بنا به خواهش خواجه على سياهپوش نوهء شيخ صفى - الدين ، كه در خانقاه اردبيل در مسند جدش ارشاد خلايق مينمود ، آنها را آزاد كرد « 1 » .\r\nجمعى از آنان كه عنوان قزلباش يافته بودند در اينحدود سكونت گزيدند و كم‌كم نفوذ و قدرتى يافتند .\r\nاحترام و ارادت زايد الوصف اينان نسبت بخاندان صفوى و حقشناسى اسراى آزاد شده در مقابل رأفت و مهربانيهاى اردبيليان بيش از هرچيز در ابراز محبت بوميان نسبت بديگر تركان و تلطيف رفتار تركان نسبت بتاجيكان مؤثر گشت و موجبات آميزش و اختلاط آنها را فراهم آورد . از اين زمان گسترش زبان تركى در اردبيل آغاز گشت و كم‌كم در بين عامه رسوخ يافت و زبان رائج مردم گرديد .\r\n\r\nرواج زبان تركى در آذربايجان قبل از سلطنت صفويان :\r\nبعضىها چنين پنداشته‌اند كه شاه اسماعيل صفوى اين زبان را رواج داد و آن را زبان مردم آذربايجان نمود ولى اين گفته‌ها هرآينه بدون توجه بتاريخ بيان شده است زيرا در زمان او بيش از يكصد سال از آزادى و توطن قزلباشها در آن نواحى ميگذشت و در اينمدت آنها از حيث نفوذ و نفرات وسعت بيشترى يافته و با آميزش با تركانى ، كه قبل از آنها در اينحدود زندگى ميكردند ، نسبت ببوميان فزونى قابل ملاحظه‌اى بدست آورده بودند و لذا وقتى كه شاه اسماعيل قيام كرد زبان تركى بين مردم آذربايجان شايع بود و عامه نيز بدان سخن ميگفتند .\r\nبا اينحال خود شاه اسماعيل هم به زبان تركى گرايشى داشت زيرا صرفنظر از آنكه قسمت بزرگى از سپاه و فرماندهان و مقربان و كارگزاران حكومتش از قزلباشها و تركان بود خود نيز از بطن مادر ترك‌نژاد ( دختر اوزون حسن آق قويونلو ) به دنيا آمده بود .\r\nاو با آنكه به زبان فارسى آشنائى داشت با اطرافيانش بتركى سخن ميگفت و\r\n\r\n\r\n","description":"","footnote":"\r\n( 1 ) - جلد اول « اردبيل در گذرگاه تاريخ » . صفحه 72 .\r\n","page_name":" 64 ","page_number":78},
  {"content":"\r\n\r\nبقول مورخان زبان درباريش نيز تركى بود و حتى مقامات و مناصب كشورى و لشگرى هم اسامى تركى داشت .\r\nشاه اسماعيل اشعارى نيز بتركى سروده و ديوانى كه بديوان خطائى معروف است از خود باقى گذاشته و اينك نمونه‌اى از آن اشعار :\r\n منيم بوتنده كى جانيم عليدور * منيم هم دين و ايمانيم عليدور\r\nگجه گوندوز گزه رم روضه سينده * منيم روضهء رضوانيم عليدور\r\nحسن ايله حسينون باغچه سينده * منيم بلبل خوشخوانيم عليدور\r\nمنم بير قطره سو شاهون يولوندا * منيم درياى عمانيم عليدور\r\nحاجيلر حج ايدر حنان و منان * منيم حنان و منانيم عليدور\r\nمنه بو دفتر و ديوان گره كمز * منيم دفتر و ديوانيم عليدور\r\nيوزنك مصحفينه بنده خطائى * بيان علم قرآنيم عليدور \r\n« 1 » شيخ صفى الدين هم بتركى اشعارى سروده است ولى ابن بزاز در صفوة الصفا مينويسد كه او تركى را مثل عربى و فارسى در مكتب آموخته است . متانت اشعار او هم حكايت از آن دارد و ابيات زير نمونه‌اى از اشعار تركى او مىباشد :\r\n اى رونق بهار و چمن گل موسن نه سن ؟ * اى اختيارى الدن آلان بيلموسن نه سن !\r\nدور يوزونده سبزهء خطون گوره‌ن دير * ريحان موسن بنفشه و سنبل موسن نه سن ؟ \r\n\r\n\r\n","description":"","footnote":"\r\n( 1 ) - ترجمهء آنها به فارسى چنين است : اين روحى كه در بدن من است على است . دين و ايمان من على است . شب و روز در باغ ( مهر ) او قدم ميزنم زيرا روضهء رضوان من على است . در باغ ولايت حسن و حسين ، بلبل خوشخوان من على است . من در مقايسه با على مثل يك قطره آبم ولى على درياى عمان من است . حاجيها حنان و منان را حج ميكنند ولى حنان و منان من على است . اين دفتر و ديوان سلطنت براى من لازم نيست زيرا دفتر و ديوان من على است . خطائى بندهء مصحف روى اوست ، بيان علم قرآن براى من على است .\r\n( توضيح : شاه اسماعيل در اشعارى كه ميسروده « خطائى » تخلص ميكرده است . )\r\n","page_name":" 65 ","page_number":79},
  {"content":"\r\n\r\n خوش جنگجو گلور گوزيمه قاش و كيپريگون * اى گوزلرى حرامى قراول موسن نه سن ؟\r\nاى كوگلمون خرابه سى آهو لر اويناقى * ديوانه لرياتاقى مگر چول موسن نه سن ؟\r\nافغان و آه دور گجه گوندوز ايشون صفى * قمرى موسن بوباغده بلبل موسن نه سن « 1 » ؟ \r\nكسانى كه از لحاظ ادب به زبان تركى آشنا باشند ميدانند كه اين ابيات چقدر اديبانه است و در طراز اشعار بزرگترين شعرائى مىباشد كه بدان زبان شعر سروده‌اند « 2 » .\r\nبارى زبان تركى از آن عهد در آذربايجان ماندگار شد و چنان كه گفتيم زبان عامه گرديد و امروزه نه تنها مردم اردبيل بلكه همهء آذربايجان بدان زبان سخن ميگويند .\r\nدر سالهاى قبل از جنگ بين الملل دوم ، دولت ايران با توجه ببعضى اشكالات اجتماعى و سياسى ، كه هرآينه تكلم آذربايجانيان به زبان تركى سبب احتمالى آنها تصور ميشد ، درصدد برآمد زبان فارسى را در آذربايجان رواج دهد ولى بجاى آنكه از يك طريق منطقى بدين كار اقدام كند و فى المثل با طرح برنامه‌هاى اساسى از كودكستان و دبستان شروع نمايد ، كارمندان ترك زبان و محلى ادارات را بشهرستانهاى ديگر منتقل ساخت و بجاى آنها كاركنان فارسى زبان از ولايات ديگر بدانجا آورد .\r\n\r\n\r\n","description":"","footnote":"\r\n( 1 ) - آذرى يا زبان باستان آذربايگان . كسروى . تهران . 1304 .\r\n( 2 ) - ترجمهء ابيات فوق به فارسى چنين است : اى رونق بهار و چمن آيا تو گل هستى يا چه هستى ؟ اى آنكه اختيار ديگران را از دست ميگيرى نميدانى چه هستى ! هركس كه در دور صورت تو سبزهء خط ترا مىبيند ميگويد آيا تو بنفشه و ريحان و سنبل هستى يا چه هستى ؟ مژگان و ابروى تو جنگجوى خوشى به چشم من ميآيد . اى آنكه چشمهايت مثل حرامى راهزن است آيا تو قراول هستى يا چه هستى ؟ اى خرابهء دل من كه جست و خيزگاه آهوان و خوابگاه ديوانگان شده‌اى مگر تو بيابان هستى يا چه هستى ؟ اى صفى شب و روز كار تو آه و فغان است مگر تو در اين باغ قمرى و بلبل هستى يا چه هستى ؟\r\nيادداشت : مؤلف كتاب مختصرى از تاريخ و جغرافياى خلخال اين اشعار را بنام صفى خلخالى ضبط كرده است .\r\n","page_name":" 66 ","page_number":80},
  {"content":"\r\n\r\nاين كار چون نسنجيده و حساب نشده بود نه تنها در نشر زبان فارسى اثرى نكرد بلكه كار مردم را هم از جهت روابط ادارى آنها با مؤسسات دولتى ، مشكل گردانيد و چون مأموران فارسى زبان مجبور بمراوده با سكنهء محلى بودند ، بجاى آنكه ديگران را وادار بتكلم به زبان خود كنند ، بناچار خود زبان تركى ياد گرفتند .\r\nوقوع جنگ جهانى دوم و اشغال ايران از طرف سپاه روس و انگليس موجب بهم خوردن اين برنامه گرديد و هركسى بجاى خود بازگشت .\r\nدر عهديكه ما بجمع‌آورى اين كتاب مشغوليم اردبيليان عموما بتركى سخن ميگويند ولى خواندن و نوشتن آن را نميدانند زيرا زبان آنها رسم الخط و الفباى خاصى ندارد و حتى كلمات و افعال آن با زبان تركىايكه در قفقاز و تركيه رائج است يكسان نميباشد .\r\nمكاتبات مردم كلا به زبان فارسى صورت ميگيرد و مؤلفات دانشمندان نيز بدان زبان تأليف مىشود . شعرا ، جز آنهائيكه در رثاء و تعزيت پيشوايان مذهبى شعر ميگويند ، اشعار خود را به زبان فارسى ميسرايند . برنامهء تحصيلات در مدارس نيز ، مثل همه جاى ايران فارسى است و در نتيجه اكثريت قريب باتفاق كسانى كه سن آنها امروزه بين 10 تا 20 سال است بدان زبان آشنائى دارند و توسعهء ارتباطات و مسافرتها بين اين شهر و مناطق فارسى زبان ، ديگران را نيز با زبان فارسى مأنوس ساخته است تا آنجا كه مسافران غير آذربايجانى از لحاظ تفهيم مطالب خود به زبان فارسى احساس ناراحتى نميكنند و چون صنعت « توريسم » توسعه يافته است بعضى از كسبه كلمات و جملاتى نيز به زبان انگليسى ميدانند .\r\n\r\n","description":"","footnote":"","page_name":" 67 ","page_number":81},
  {"content":"\r\n\r\n\r\nفصل دوم دين و مذهب مردم اردبيل\r\n\r\nدين اردبيليان قبل از اسلام :\r\nمورخانى كه در باب مادها مطالعاتى كرده‌اند عموما متفق القولند كه آذربايجان كنونى در تاريخ قديم جزو قلمرو آن قوم آريائى بود و اينان پس از آنكه به اين نقطه از فلات ايران آمده‌اند بوميان را از آنجا رانده يا مطيع خويش ساخته‌اند و بساط حكومت و فرمانروائى گسترده در اين سامان توطن اختيار كرده‌اند .\r\nجاى تأسف است كه از آن قوم در اين خطه آثارى باقى نمانده ، يا بدست نيامده است « 1 » تا محققان را بدرجهء تمدن و زبان و مذهب و ديگر شئون اجتماعى آنها راهنمائى كند و از اين رهگذر اطلاعات قابل توجهى در اختيار علاقمندان بگذارد .\r\nاز اين جهت نظرياتيكه در اين باره و فى المثل در باب مذهب آنان بيان شده چه بسا كه برمبناى نيروى انديشه صورت گرفته يا هرآينه بر استنتاجات شخصى مبتنى بوده است .\r\nرويهمرفته مورخان معتقدند كه مادها مذهب « هرمزد » پرستى داشتند و اين هرمزد همان است كه بعدها در كيش زردشتى بنام آهو را مزدا و خالق نيكيها تعريف گشته است . دانشمندان مذكور ، كه دارمستتر ايران‌شناس فرانسوى از جملهء آنهاست و اوستا كتاب دينى زردشتيان را ترجمه كرده است « 2 » ، چنين ميپندارند كه روحانيان\r\n\r\n\r\n","description":"","footnote":"\r\n( 1 ) - كاوشهائى از اين حيث در اين منطقه صورت نگرفته است .\r\n( 2 ) - ايران باستانى . حسن پيرنيا . تهران 1306 . ص 428 .\r\n","page_name":" 68 ","page_number":82},
  {"content":"\r\n\r\nآئين مادها ، يعنى مغها ، دين شايع را بخرافات و ترهات و جادوگرى و ساحرى آلوده بودند زردشت براى اصلاح آن بپاخاست « 1 » و شروع بدعوت مردم باصول واقعى دين نمود .\r\nما در جلد اول اين كتاب راجع بزردشت و بعثت و دعوتهاى اوليه‌اش سخنانى گفته‌ايم و در اينجا نيازى بتكرار آنها نمىبينيم فقط بر سبيل يادآورى ميگوئيم كه در دوران قبل از ظهور زردشت ، مركز تربيت روحانيان دينى در مغان اردبيل بود و سبب تسميهء آنجا به « مغان » هم سكونت مغها در آن خطه گشته است .\r\nزردشت نيز كه بگفتهء مورخان يكى از روحانيان آئين هورمزد بود بزعم قوى از اين نقطه برخاسته درصدد پيراستن مذهب از اوهام و خرافات برآمده است و با ارائهء اوستا مردم را بآئين خويش فراخوانده است . اما مغها بمخالفت با وى قيام كرده عرصه را بر آن روحانى صديق تنگ نموده‌اند و او از ترس جان يا باميد پيشرفت امر تبليغ ، بمشرق ايران و توران مهاجرت كرده و سرنوشتى را كه بر او مقدر بوده است پيدا كرده است .\r\nآنچه از اين گفتار نتيجه ميگيريم اينستكه ساكنان باستانى اردبيل ، كه از طايفهء ماد و بازماندگان بوميان اوليه بوده‌اند ، بقول مورخان ، مذهب هورمزدپرستى داشته‌اند بعد كه زردشت قيام كرده « 2 » و در دشت مغان و اردبيل و دامنه‌هاى سبلان و سپس در اطراف درياچهء « اروميه » بتبليغ احكام دين پرداخته جمعى از مردم بدان آئين گرويده‌اند . ولى چون مغهاى ديگر بمخالفت با وى برخاسته‌اند كيش او در آن ناحيه پيشرفتى نكرده است .\r\nما از آئين هرمزدپرستى اطلاعى نداريم ولى از اين نوشتهء مورخان كه گفته‌اند زردشت آن دين را از اباطيل و اوهام زدود نتيجه ميگيريم كه اگر چنين باشد و آئين زردشت همان دين اصلاح شدهء مردم باستان شود در آنصورت بايد قبول كرد كه دين\r\n\r\n\r\n","description":"","footnote":"\r\n( 1 ) - ايران باستانى . حسن پيرنيا . تهران 1306 . ص 428 .\r\n( 2 ) -  Williams Jackob  گفته است كه زردشت در 660 قبل از ميلاد به دنيا آمده و در 587 قبل از ميلاد درگذشته است ( تاريخ اديان . دكتر على اكبر ترابى ) .\r\n","page_name":" 69 ","page_number":83},
  {"content":"\r\n\r\nمذكور مثل آئين زردشت مبتنى بر ثنويت بوده و در مقابل هورمزد كه آفرينندهء نور و نيكيها بوده است بوجود خبيثى نيز اعتقاد داشته‌اند كه خالق بديها و تاريكيها چوپانان براى چرانيدن گوسفندان خود تا نزديك قلهء اصلى سبلان بالا ميروند .\r\nبوده است و زردشت پس از آنكه آن دين را از خرافات پاك ساخته اين دو منشاء قدرت را بنامهاى « اهورامزدا » و « انگره‌مىنيو » يا اهريمن معرفى كرده است .\r\nمؤلف تاريخ اديان نوشته است آرياها دو هزار سال پيش از ميلاد مسيح در شرق درياى خزر زندگى ميكردند و به پندار و گفتار نيك پاىبند بودند . آتش را مقدس\r\n\r\n","description":"","footnote":"","page_name":" 70 ","page_number":84},
  {"content":"\r\n\r\nميشمردند و فروزندگان آن را آذربان ميگفتند . آئين آنها مزدائى و خداى بزرگ در دين آنها اهورامزدا بود . بعد از آهورامزدا « ميترا » الههء نور « و آناهيتا » ربة النوع آب و گياه را بزرگ ميداشتند . پرستش آتش و تجليل از آن ، از عهد زردشت ببعد اهميت زيادى پيدا كرد . « 1 » همين آرياها بودند كه كم‌كم بفلات ايران سرازير گشتند و در اين فلات منجمله در اردبيل و آذربايجان جاى بوميان را گرفتند .\r\nبعضى از مورخان اسلامى ايران چنين پنداشته‌اند كه زردشت از شريعت ابراهيم ( ع ) استفاده كرده و حتى كتاب او نيز بخشى از صحف ابراهيم مىباشد . اين دسته نوشته‌اند كه قبل از زردشت ايرانيان بت‌پرست بودند . بعد از زردشت آتش‌پرست شدند . عبدى بيگ در تكملة الاخبار « 2 » اين مطلب را چنين آورده است كه « چون سى سال از سلطنت گشتاسب گذشت از دهشت كه بزردشت مشهور است دين گبرى عيان كرده دعوى پيغمبرى كرد و كتاب زند ظاهر ساخت كه از آسمان آمده ، حال آنكه در كتاب لغات فرس زند را نوشته‌اند كه كتاب گبران و استاواستا را كه هردو تعبيهء زند است . و نوشته‌اند كه زند و پازند دو كتاب است از صحف ابراهيم . پس آنچه از آسمان آمده صحف ابراهيم باشد نه زند . غايتش بعضى احكام زردشت از روى صحف ابراهيم عليه السلام جمع كرده زند نام نهاده باشد .\r\nدر تاريخ جلالى نوشته است كه زردشت از دهى بود كه در اوغان آذربايجان واقع است . شرف ملازمت اليسع نبى دريافت . پيش از آن دين فرس دين ضالى و بت\r\n\r\n\r\n","description":"","footnote":"\r\n( 1 ) - تاريخ اديان . دكتر على اكبر ترابى . تهران . چاپ تابش . 1341 . ص 118 .\r\n( 2 ) - خواجه عبدى بيگ نويدى زين العابدين على بن عبد المؤمن بن صدر الدين شيرازى معروف بعبدى بيگ از درباريان عهد شاه طهماسب بوده است . در اواخر عمر در اردبيل سكونت كرده با استفاده از كتابخانهء شيخ صفى كتابهائى تدوين نموده است كه از جملهء آنها تكملة - الاخبار مىباشد . اين كتاب در 967 هجرى بنام شاه طهماسب نوشته شده است و يك مقدمه و چهار باب و يك خاتمه دارد . تكملة الاخبار بچاپ نرسيده ولى از نسخهء خطى آن چند نسخه عكسبردارى شده است كه يك نسخهء آن نيز در كتابخانهء مركزى دانشگاه تهران مىباشد . عبدى بيگ مجموعهء ديگرى بنام صريح الملك دارد كه نسخهء خطى آن متعلق بكتابخانهء ملى ايران است .\r\n","page_name":" 71 ","page_number":85},
  {"content":"\r\n\r\nپرستى بود و چون زردشت بايران آمد دين گبرى آورده گشتاسب و سپاه او و اكثر اهل ايران اوغان زردشت نموده دين گبرى پذيرفتند . و مجمع موغان آتشكده بود و مغان را كه بواو ( موغان ) يا بىواو ( مغان ) توان نوشت جمع مغ است و در لغات فرس مغ را نوشته‌اند كه گبر آتش‌پرست باشد بر ملت ابراهيم عليه السلام و گويند بر ملت زردشت بود كه وى پيغمبر آتش‌پرستان بود . و اين بيت عنصرى بمثال آورده‌اند :\r\n چو شب رفت و بر دشت پستى گرفت * هوا چون مغ آتش‌پرستى گرفت \r\nمجملا آن دين از موغان آذربايجان بيرون آمد و آتشكده‌ها را برافروختند چه پيش از زردشت نيز محراب عجم آتش بود . و از زمان هوشنگ اين رسم مانده بود بلكه از زمان قابيل بن آدم . و پادشاهان فرس محراب از آتش داشتندى . . » .\r\nگويا در عهد نويسندهء آن كتاب ، يا در زمان تأليف تاريخ جلالى ، فرس با عجم فرق داشته است زيرا در عبارات فوق آن دو از هم ممتاز آمده و فرس يا فارس بت‌پرست و عجم در دين آتش‌پرستى معرفى گشته است .\r\nبارى طبق نوشتهء مورخان پس از آنكه زردشت در توران كارى از پيش نبرد نزد « ويشتاسب » پادشاه باختر رفت و بعد از آنكه او را بآئين خود درآورد دين او بسرعت در شرق و غرب رواج يافت و چنان كه ميدانيم اين كيش قبل از سقوط ايران بدست اعراب دين رسمى ايران بود و طبعا مردم اردبيل نيز به آن دين متدين بودند و آتشكده‌هائى براى پرستش اهورامزدا داشتند اما اكنون از اين آتشكده‌ها اثرى باقى نيست زيرا ساختمان آنها با گل و خشت و چوب بده و بر اثر برف و بارانيكه بيش از هزار سال بر آنها ريخته شده است منهدم گشته از بين رفته‌اند . با اينحال سكنهء اردبيل بلندئى را كه مسجد جمعهء تاريخى در داخل شهر بر بالاى آن قرار دارد جاى آتشكدهء بزرگ اين سامان ميدانند و اين گفته را زبان به زبان از گذشتگان خود نقل مينمايند . عجب آنكه امروز نيز وقتى انسان بر بالاى آن بلندى ميايستد و ارتفاع آنجا را از اطراف مىبيند و آن را با وضع طبيعى زمينهاى مجاور مقايسه مىكند اين گفته را نزديك بواقع در مييابد .\r\n\r\n","description":"","footnote":"","page_name":" 72 ","page_number":86},
  {"content":"\r\n\r\nمعروف است اين بلندى ، كه مسجد جمعهء قديمى شهر بر روى آن ديده مىشود ، آتشكده قديم اردبيل بوده است .\r\n\r\n","description":"","footnote":"","page_name":" 73 ","page_number":87},
  {"content":"\r\n\r\nبراى اطلاع آندسته از خوانندگان اين كتاب ، كه مطالعاتى دربارهء دين زردشت ندارند ، اجمالا ميگوئيم كه بنا بنوشتهء « دين كرت » ، از كتب معروف زردشتيان ، زردشت ميگفت كه عالم از دو اصل ناشى شده است روشنائى و تاريكى . اين دو اصل باهم در منازعه هستند و فيروزمندى و شكست نصيب هردو ميگردد . ازاين‌رو عالم به دو قسمت شده لشگر روشنائى يا خوبى و لشگر تاريكى يا بدى . سر سلسلهء قسمت خوبيها هرمزديا « آهورامزدا » و سالار لشگر بديها اهريمن يا « انگره‌مىنيو » است .\r\nزردشت به شش وجود مجرد « 1 » ، مثل چهار ملائكهء درجهء اول دين اسلام « 2 » ، قائل بود كه بنام « امش سپنتان » معروفند « 3 » و بجمعى وجودهاى مجرد درجهء دوم باسم « يزت » يا ايزد و يزدان نيز اعتقاد داشت كه ياران و كمك‌كنندگان اهورامزدا بودند .\r\nبراى اهريمن نيز يارىدهندگانى تصور مينمود و آنها را « دائوا » يا ديو ميخواند .\r\nبعقيدهء او اهورامزدا خالق نيكيها و اهريمن آفرينندهء بديها بود و از اين جهت است كه كيش او را ثنوى ميگويند زيرا به دو خالق و دو خدا اعتقاد داشت . او در كشمكش بين آن دو فتح و فيروزى نهائى را از آن اهورامزدا ميدانست و براى رستگارى انسان در دنياى بعد از مرگ ، مساعدت به اهورامزدا را با عمل به سه اصل پندار نيك ، گفتار نيك ، كردار نيك ضرورى ميشمرد . « 4 »\r\n\r\nدين اردبيليان بعد از ظهور اسلام :\r\nبارى پس از آنكه اردبيل بدست سپاه عرب گشاده شد دين اسلام جانشين آئين گذشته گشت و بطوريكه در جاى خود گفته‌ايم اولين مسجد جامع اسلام اين شهر در سال 35 يا 36 هجرى بوسيلهء « اشعب بن القيس الكندى » ساخته شد و اعتقاد بوجود خداى يگانه جانشين ثنويت كيش زردشتى گرديد . مردم در اندك زمانى به احكام قرآن و اصول\r\n\r\n\r\n","description":"","footnote":"\r\n( 1 ) - اين شش وجود عبارتند از : بهمن ، ارديبهشت ، شهريور ، سپندارمذ ، خرداد ، امرداد .\r\n( 2 ) - اين چهار ملائكه جبرائيل ، ميكائيل ، اسرافيل و عزرائيل ناميده ميشوند .\r\n( 3 ) -  Amesha - spenta  .\r\n( 4 ) - اقتباس از ايران باستانى . حسن پيرنيا . تهران . 1306 . قسمت اول از مبحث چهارم .\r\n","page_name":" 74 ","page_number":88},
  {"content":"\r\n\r\nديانت جديد آشنائى يافتند و اهل عطا ، كه وعاظ و مبلغين موظف اسلامى بودند ، آنان را بوظايف و تكاليف شرعى آگاه ساختند .\r\nبديهى است كه در به دو ظهور اسلام و حتى در عهد خلفاى راشدين ، هيچيك از مذاهب مختلفهء تسنن و تشيع بمفهوم امروزى وجود نداشت و همهء مبلغين سه اصل اساسى اسلام يعنى وحدت خداى بزرگ ، نبوت انبياء بخاتميت حضرت محمد ( ص ) و واقعيت روز بازپسين را بيان ميداشتند ولى بعدها كه انشعاباتى از حيث فروع پديدار گشت و مذاهب اربعهء تسنن يكى بعد از ديگرى پيدا شد بعقيدهء مؤلف رياض السياحه « 1 » « سكنهء خراسان و آذربايجان بطريقهء ابو حنيفه سلوك ميفرمودند مگر مدينهء چند » .\r\nمردم اردبيل ، بطوريكه مورخان ديگر نوشته‌اند ، در آئين شافعى وظايف دينى را به عمل ميآوردند و تا زمان شيخ صفى ، و حتى مدتى بعد از وى نيز ، اكثرا بدين مذهب بودند تا جائى كه در نوشته‌هاى بعضى از مورخين اشاراتى ديده مىشود كه هرآينه خود شيخ را هم در آن مذهب پنداشته‌اند .\r\nپيشواى مذهب شافعى « محمد بن ارديس » است كه در سال يكصد و پنجاه هجرى در شهر « غزه » متولد گشته است . بعضى از مورخان نوشته‌اند كه او از ارادتمندان صميمى حضرت على بن ابيطالب ( ع ) و فرزندانش بود و كسانى را كه نسبت به آنان حرمت نگه نميداشتند لعن و نفرين مينمود . او شعرى هم در اين باره سروده است كه آغاز آن چنين است :\r\n اذا فى مجلس ذكر و اعليا * و شبليه و فاطمة الزكيه\r\nيقال تجاوز ايا قوم عنه * فهذا من حديث الرافضيه\r\nبرئت الى المهيمن من اناس * يرون الرفض حب الفاطميه « 2 » \r\n\r\n\r\n","description":"","footnote":"\r\n( 1 ) - رياض السياحه . تأليف حاج زين العابدين شيروانى . چاپ سنگى گلبهار اصفهانى .\r\n1338 . ص 15 .\r\n( 2 ) - مناسك حج در مذاهب پنجگانهء اسلام . صدر الدين محلاتى شيرازى . تهران .\r\n1351 . چاپ 25 شهريور .\r\nترجمهء آن چنين است : هنگاميكه در مجلسى از على « ع » و دو شير بچهء او و فاطمهء پاك و نيكوكردار ياد مىشود مردم ميگويند از اين بيان صرفنظر كنيد زيرا اينها از گفته‌هاى رافضى است . من از مردمى كه رفض را در دوستى فاطمه ميدانند بخداى بزرگ و مهيمن پناه ميبرم .\r\n","page_name":" 75 ","page_number":89},
  {"content":"\r\n\r\nاين شعر شافعى طولانى است و در ابيات ديگر آن ، پس از تجليل از خاندان حضرت على ( ع ) ، كسانى را كه بطرفداران او و اولادش « رافضى » « 1 » ميگفتند سخت نكوهش نموده و بلعن و نفرين آنها پرداخته است و دارندگان چنين فكرى را جاهل خوانده است .\r\nخوانندگان دانشمند ميدانند كه اولين تاريخ وقايع كربلا و شهادت حضرت حسين بن على ( ع ) و يارانش در روز عاشوراى سال شصت و يك هجرى را نيز شافعى نوشته است و اين كار او هم ناشى از ارادت وى به حضرت على ( ع ) و اولادش بوده است .\r\nبارى مذهب تشيع كه زمينهء آن بعد از رحلت حضرت رسول ( ص ) فراهم شده بود بدست حضرت امام جعفر صادق ( ع ) ششمين امام شيعيان تأسيس شد و رسميت يافت . اين مذهب همواره با مخالفت دستگاه خلافت و عمال حكومت عباسى مواجه بود و از رشد و نفوذ آن جلوگيرى ميشد . معهذا ايرانيان كه به حضرت على ( ع ) و فرزندان و جانشينان وى ايمان و اعتقاد مخصوص داشتند كم‌وبيش و در خفا بتعاليم ائمهء اثنى عشرى عمل ميكردند و در هرشهر و ديارى جمعى از شيعيان ، ولو بتعداد قليلى ، پيرو آن مذهب بودند و در اردبيل نيز چنين بود .\r\nحضرت جعفر بن محمد ( ع ) از دانشمندان بزرگ عهد خود بشمار ميآمد و طبق نوشتهء مورخان در آن زمان كسى در عالم اسلام از حيث علم و دانش بپايهء او نميرسيد . كورت فريشلر آلمانى در كتاب « امام حسين و ايران » مينويسد كه اين شخصيت بزرگ روحانى تنها در علم دين تبحر نداشت بلكه در علم رياضى و شيمى نيز سرآمد دانشمندان روزگار خود بود و حتى حساب « اينفى نى ته زيمال » « 2 » را ميدانست . و در توضيح گفتهء خود دربارهء اين قسمت از رياضيات اضافه كرده است كه اولين بار اين علم در يونان قديم و قرنها قبل از ميلاد مسيح ( ع ) بوسيلهء « ارشميد » عنوان شد ولى بعد از آن در تاريخ از كسى نامى ديده نميشود كه راجع بدان علم\r\n\r\n\r\n","description":"","footnote":"\r\n( 1 ) - رفض بر وزن درس در لغت بمعنى ترك كردن و انداختن و قبول نكردن چيزى مىباشد ولى سنيها در قديم پيروان على « ع » و شيعيان را رافضى ميخواندند .\r\n( 2 ) - در مأخذ مورد استفاده حساب  Infinithesimal  به علم « جفر » ترجمه گشته است .\r\n","page_name":" 76 ","page_number":90},
  {"content":"\r\n\r\nاشارتى كند جز جعفر بن محمد ( ع ) كه آن را تدريس نيز مينمود . آنگاه يادآور مىشود كه بعد از ايشان نيز از اين علم خبرى در كتابها ديده نميشود مگر در عهد كپلرو كپرنيك كه از علماى بزرگ رياضى در قرون جديد بوده‌اند . فريشلر مينويسد كه در عهد ما فهم و درك اين علم حتى براى دانشجويان رشته‌هاى رياضى دانشگاههاى دنيا كار سختى است و جز براى بعضى از اساتيد برجستهء رياضى دريافت آن مشكل مىباشد .\r\nاين نويسنده دربارهء اطلاعات عميق و ريشه‌دار امام ششم در علم شيمى نيز سخن ميگويد و از قول « جابر بن حيان » دانشمند معروف شيمى آنزمان اضافه مىكند كه او ، يعنى جابر بن حيان ، ميگفت من هرچه در اين علم دارم از جعفر بن محمد ( ع ) فرا گرفته‌ام « 1 » .\r\nاين تنها قضاوتى نيست كه در مورد علم و دانش امام ششم شيعيان از طرف دانشمندان غير مسلمان شده است بلكه در عصر ما با رونقى كه علوم مادى يافته و با ديديكه علما نسبت بجهان و اجتماعات بشرى پيدا كرده‌اند دور از عالم تعصب از آنشخصيت روحانى بعنوان يك دانشمند و نابغهء بزرگ علمى نام مىبرند « 2 » . چنان كه اخيرا مركز تحقيقات اسلامى « استراسبورگ » « 3 » مطالعات دامنه‌دارى تحت عنوان « مغز متفكر جهان شيعه » دربارهء حضرت صادق ( ع ) به عمل آورده « 4 » و چگونگى نبوغ فكرى و احاطهء كامل او را بر قوانين و نظريه‌هائى در زمينه‌هاى هيئت ، فيزيك ، شيمى و روانشناسى ، بنحويكه در قرن ما شايع و مورد قبول است ، منتشر ساخته است و حق\r\n\r\n\r\n","description":"","footnote":"\r\n( 1 ) - كتاب « امام حسين و ايران » . كورت فريشلر آلمانى . ترجمهء ذبيح اللّه منصورى .\r\nتهران . 1351 .\r\n( 2 ) - شيعيان اين نبوغ و دها را براى همهء ائمهء اثنى عشرى قائلند و آن را بنام علم امامت مينامند ولى محققين مركز تحقيقات اسلامى كه بيشتر مسيحى هستند و اعتقاد با سلام و تشيع ندارند نبوغ فكرى حضرت صادق ( ع ) را در رديف نبوغ دانشمندان بزرگ جهان قلمداد ميكنند .\r\n( 3 ) - از شهرهاى معروف فرانسه در مرز آلمان است . دانشگاه قديمى معروفى دارد و اولين چاپخانه را « گوتمبرگ » در آن شهر به كار انداخته است و اكنون مركز تحقيقات اسلامى اروپاى غربى در آنجا متمركز مىباشد .\r\n( 4 ) - اين مطالعات بوسيلهء آقاى ذبيح اللّه منصورى ترجمه و در مجلهء خواندنيها ( سال 33 ) بتاريخ بهمن و اسفند 1351 چاپ شده است .\r\n","page_name":" 77 ","page_number":91},
  {"content":"\r\n\r\nآنست كه شيعيان براى بهتر شناختن پيشواى مذهبى خود آنها را مطالعه نمايند . « 1 »\r\nانسان وقتى اين نوشته‌ها را در باب علم و دانش امام ششم شيعيان ميخواند و آنها را با مطالبى كه شادروان احمد كسروى در كتاب خود بنام « بخوانند و داورى كنند » مقايسه مىكند به ضعف و سطحى بودن نوشته‌هاى اخير پى ميبرد و گفته‌هاى او را ناشى از غرض يا عدم اطلاع و دسترسى نويسندهء آن بمآخذ معتبر ميداند و آرزو مىكند كه كاش كتابهائى مثل نوشتهء فريشلر يا نشريهء مركز تحقيقات اسلامى استراسبورگ در زمان حيات كسروى انتشار مييافت و خود وى اين نوشته‌هاى مستدل و مستند را ميخواند و دربارهء مطالبى كه در كتاب خود در مورد ائمهء شيعه آورده و بعضى كار - هاى نامساعد كسانى از شيعيان را به حساب آنها گذاشته است داورى مينمود .\r\n\r\nاردبيل و مذهب تشيع :\r\nبارى در اردبيل نيز با آنكه مذهب شايع آئين شافعى بود باز كسانى بخاندان حضرت على ( ع ) ارادت ميورزيدند و هروقت مقتضيات زمان براى ترويج آن كيش مساعد ميگشت به تبليغ تشيع ميپرداختند .\r\nچنان كه در عهد حكومت مرزبان محمد سالارى چنان شد و چون آن پادشاه از ديلمان گيلان و بر مذهب تشيع بود « 2 » زمينهء پيشرفت اين مذهب بيش از پيش فراهم گشت .\r\nاين مقتضيات تا سال 429 هجرى بسيار مساعد بود و شيعيگرى هيچگونه مانع و مخالفى نداشت ولى « در آنسال طغرل بيگ بن ميكائيل بن سلجوق از پادشاهان سلجوقى بسلطنت رسيد و قدغن كرد كه در قلمرو سلطنت او نبايد اسم على ( ع ) در اذان بر زبان آورده شود . از آن ببعد در تمام ولايات كه جزو حوزهء سلطنت طغرل بيگ بن ميكائيل\r\n\r\n\r\n","description":"","footnote":"\r\n( 1 ) - در جوامع تشيع نحوهء تبليغات دربارهء پيشوايان مذهب طورى بوده است كه پيروان آنها جز از مصائب و سرگذشتهاى اندوهبار آنان اطلاعات كاملى از رهبران خود ندارند و از مقامات علمى و تعاليم عالى انسانى آنها در مجموع بى خبر ميباشند تا جائى كه شايد بتوان گفت كه شخصيتهائى مثل حضرت صادق ( ع ) در بين طرفداران خود نيز ناشناخته مانده‌اند . زيرا همهء فضائل و كمالات آنها تحت الشعاع مصائب آنها قرار گرفته است .\r\n( 2 ) - دائرة المعارف اسلاميهء ايران و همگى شيعه . جزء اول . ص 34 .\r\n","page_name":" 78 ","page_number":92},
  {"content":"\r\n\r\nبود بردن نام على ( ع ) در اذان ممنوع شد و . . . طغرل بيگ هركس را كه تظاهر به شيعه بودن كرد كشت و در تمام قلمرو سلطنت او شيعيان مجبور شدند كه تقيه بكنند و آنهائيكه نميتوانستند تقيه كنند بقتل رسيدند يا اينكه جلاى وطن كردند و به جائى رفتند كه جزو قلمروى سلطنت آن مرد نباشد » . « 1 »\r\nبعد از سلاجقه كم‌كم اين تعصب ضعيف گشت و در اردبيل ، با نفوذ و قدرتيكه فرزندان شيخ صفى الدين بدست آوردند ، شيعيگرى رواج يافت و شيخ جنيد و شيخ حيدر صفوى ، جد و پدر شاه اسماعيل اول ، در زمان خود بحمايت از آن مذهب برخاستند و خود شاه اسماعيل نيز ، پس از آنكه بر اريكهء قدرت تكيه زد ، آن را مذهب رسمى ايرانيان گردانيد . از آن تاريخ مردم اين شهر مذهب تشيع اختيار كردند و كنون نيز بدان مذهبند .\r\nگرچه بعضى از نويسندگان ، مثل مؤلف « رياض السياحه » نوشته‌اند كه شاه اسماعيل با ضربات شمشير مذهب شيعهء دوازده امامى را در ايران رواج داد و هر مسلمانى را كه داراى مذهب شيعه نبود يا نميخواست شيعه شود بقتل رسانيد اما اين نوشته صحيح نيست و در رد آن همين بس كه عده‌اى از افسران و سربازان او اهل سنت و جماعت بودند و از او مستمرى ميگرفتند و پيوسته با وى بسر ميبردند « 2 » .\r\nمورخان اردبيليان را ، بويژه در عهد صفويه ، نسبت بمذهب تشيع سخت متعصب نوشته‌اند اما نه بدان معنى كه با دارندگان مذاهب ديگر سختگير باشند . بلكه شيعيان اردبيل در عين آنكه در انجام وظايف دينى تعصب خاصى داشته‌اند با دارندگان مذاهب ديگر با لطف و رأفت مدارا مينمودند و در حق آنان احترام متقابل را رعايت ميكردند و اين كار علاوه بر رشد فكرى و واقع‌بينى روحانيان بزرگ ، معلول موقعيت مهم اقتصادى و تجارتى اين شهر نيز بود . زيرا مخالفت با دارندگان مذاهب ديگر منتهى بقطع مراودات بازرگانى ميشد و سكنهء اين شهر هرگز راضى بدين كار نمىبودند .\r\n\r\n\r\n","description":"","footnote":"\r\n( 1 ) - نقل از « شاه اسماعيل » از زندان استخر تا تخت سلطنت . ترجمهء ذبيح اللّه منصورى . مجلهء خواندنيها . شمارهء 29 . سال 32 مورخ ديماه 1350 .\r\n( 2 ) - شاه اسماعيل صفوى . اقتباس ذبيح اللّه منصورى . مجلهء خواندنيها . تهران . شماره 62 . سال 33 . ارديبهشت 1352 .\r\n","page_name":" 79 ","page_number":93},
  {"content":"\r\n\r\nغير شيعيان نيز با توجه بدرجهء تعصبات مذهبى در حفظ حرمت مقدسات دينى مردم مراقبت تام داشتند و حتى مسيحيان از تهيه و صرف علنى مشروبات الكلى خوددارى مينمودند .\r\nاز پيروان مذاهب ديگر بيش از همه ارمنىها در اين شهر زندگى ميكردند و محلهء مخصوصى داشتند كه بنام آنها ارمنستان خوانده ميشد و اين محله ، كه كليساى كهنه و متروك ارمنيها در آن واقع است ، امروز نيز به همان نام معروف است .\r\nارمنىهاى اردبيل رويهم رفته مردم نيك فطرتى بودند و با ديگران با مهربانى و احترام زندگى ميكردند . شغل بيشتر آنها تجارت و صنعتگرى و طبابت بود . در اواخر حكومت قاجار و با از بين رفتن موقعيت خاص تجارتى اردبيل ، آنها نيز از اين شهر مهاجرت كردند و امروزه هيچ ارمنى در اردبيل زندگى نميكند و بندرت فرزندان بعضى از آنهائيكه در كليساى اردبيل مدفونند براى زيارت قبر پدران خود بدين شهر مسافرت مينمايند . ليكن در فصل تابستان بويژه در شهريورماه جمع زيادى از ارمنى هاى آذربايجان و نقاط ديگر براى استفاده از آبهاى گرم اردبيل چند روزى به « سرعين » ميروند .\r\nكليميان هم در اردبيل بيشتر بودند و بشغل تجارت اشتغال داشتند . در بازار سراى بزرگى بود كه به « كاروانسراى جهودها » شهرت داشت و تمام حجرات طبقات بالا و زيرين آن براى تجارت در دست اينان بود . كسان ديگرى از آنان نيز طبابت ميكردند و امروز سالخوردگان اردبيل از خدمات پزشكى « جهود آقا جان » و ديگران ياد ميكنند .\r\nغير از مسيحى و كليمى ، گرجى و هندى و حتى چينى نيز در اين شهر زندگى و تجارت ميكردند و همه در اجراى وظايف مذهبى خود آزادى كامل داشتند .\r\nامروزه از هيچيك از اين طبقات در اين سامان خبرى نيست و فقط ساكنان پنج قريه از محال ويلكيج بمركزيت « عنبران » مذهب شافعى دارند و از احترام ديگر مسلمانان شيعى مذهب اينحدود برخوردارند .\r\nدر تاريخ اردبيل ، بويژه در چند قرن اخير ، جنگ و كشتارى بنام اختلاف\r\n\r\n","description":"","footnote":"","page_name":" 80 ","page_number":94},
  {"content":"\r\n\r\nمذهبى ديده نميشود و يا نگارنده از آنها بىاطلاع مانده است اما اختلاف بين علماى شريعت با پيروان طريقت مثل همه جا وجود داشته و در قرون ممتدى بين آنان ناسازگارى بوده است .\r\nبرخى چنين ميپندارند كه چون در عهد صفويان اهل طريقت از مقام و موقعيت خاصى بهره‌مند بودند شايد نسبت بعلماى روحانى رعايت حال نمىنمودند و لذا روحانيان از اين امر ناراضى گشته در فرصتهائيكه پيش ميآمد بتلافى آن برميخاستند .\r\nطبيعى است كه بفرض صحت چنين تصورى ، نميتوان آن را دليلى براى اين اختلاف دانست مگر آنكه خداى ناكرده اصحاب طريقت را در انجام تكاليف شرعى به كلى بيگانه و يا رهبران شريعت را از روح واقعى اسلام بىاطلاع بپنداريم . آنچه محقق است اينستكه اختلاف عالم و عارف مختص باردبيل و دوران بعد از صفوى نبود و در ازمنه و امكنهء ديگر نيز غالبا بين آنان اختلافاتى پيدا شده و حتى كشمكشهائى هم رخ داده است .\r\nذكر علت آن اختلافات خارج از موضوع كتاب ماست « 1 » اما از آنجهت كه اردبيل در ادوار مختلف از مراكز مهم تصوف و عرفان بوده است بطور اجمال بدان طريقت نيز اشارتى مينمائيم :\r\n\r\nخداشناسى :\r\nاز روزيكه بشر بوجود آفريننده‌اى براى جهان توجه يافته همواره در اين صدد بوده است كه او را كما هو حقه بشناسد و بكنه و حقيقت كبريائيش پى ببرد . شايد مبالغه نباشد اگر بگوئيم كه از نخستين ادوار زندگى انسان ، حتى در كلانهاى « 2 » اوليه ، كشف علت جهان ، كه براى مردم كم رشد\r\n\r\n\r\n","description":"","footnote":"\r\n( 1 ) - در كتاب رياض السياحه علت اين اختلاف چنين آمده است كه « قبل از ظهور شاه اسماعيل قاطبهء سكنهء ايران اهل سنت و جماعت بودند و خلق خراسان و آذربايجان بر مذهب ابو حنيفه عمل مينمودند اغلب ساكنان عراق و فارس طريق شافعى را ميپيمودند و بعضى سكنهء جبال و مازندران يزيدى بودند . چون پادشاه دين پناه خروج نمود و قلاع و بقاع ايران بگشود به نيروى شمشير صوفيان اهالى ايران از مذهب آباى خويش گذشتند و داخل سلك اماميه و مذهب اثناى عشرى گشتند اين معاندت از آنجاست و اين عداوت از آنزمان برخاست » ص 23 .\r\n( 2 ) - كلان  Clan  اصطلاح جامعه‌شناسى است و مراد از آن جامعه‌هاى بسيار كوچك و محدود ابتدائى انسان مىباشد .\r\n","page_name":" 81 ","page_number":95},
  {"content":"\r\n\r\nآن روز عبارت از محيط محدود زندگى و محسوسات آن بود ، و پى بردن به سبب خلقت و تكوين و تطور عالم ، قسمت اعظم انديشهء او را تشكيل ميداد ؛ و هنگامى كه وى از حوائج جسمانى فراغتى مييافت دربارهء محيط و چگونگى تغييرات و علت آنها بتفكر ميپرداخت .\r\nطبيعى است كه رشد مغزى و فكرى انسان ، در ادوار مختلف تاريخ ، كيفيت تصورات او را دربارهء مبداء و موضوع و نحوهء تفكرش تغيير داده و علتى كه فى المثل در پنجاه قرن پيش براى ايجاد اشياء و محيط زندگى به نظر لازم ميآمده با خدائى كه در ده قرن قبل بعنوان خالق جهان توجيه ميشده فرق كلى يافته است . و شايد از اين رهگذر بوده است كه هگل « 1 » دانشمند معروف آلمانى گفته است « با پيشرفت انسانيت خدا بيشتر ظاهر ميگردد » .\r\nاگر كوشش بشريت را ، در راه خداشناسى ، در دوران رشد دماغى وى طبقه‌بندى كنيم بطور كلى بسه طريقهء مهم ميرسيم :\r\nنخست روش عقلى كه حكما و فلاسفه از آن پيروى كرده با دلايل و استدلالهاى منطقى باثبات واجب الوجود پرداخته‌اند . طبيعى است كه اين امر خاص دانشمندان بوده است كه بچنين مبدائى اعتقاد يافته‌اند و گرنه هركسى را اثبات وجود خدا و شناختن واقعى او از اين راه ميسر نگشته است . وانگهى فلاسفه و حكما نيز همه مثل سقراط و افلاطون و ارسطو واقع‌بين نبوده‌اند بلكه در ميان آنها كسانى مثل سوفسطائيان « 2 » و ايده آليستها « 3 » و آته‌ايستها « 4 » هم پيدا شده‌اند كه حتى واقعيت وجود اشياء عالم را نفى يا اساسا مبداء آفرينشى بنام خدا را انكار كرده‌اند .\r\n\r\n\r\n","description":"","footnote":"\r\n( 1 ) - « هگل  Hegel  » فيلسوف معروف آلمان در قرن 19 و 20 و از طرفداران مشرب علوم است .\r\n( 2 ) - سوفسطائيان جماعتى از فلاسفه بودند و با طرز استدلالهائى كه داشتند غالبا در خلاف جهت حقايق نتيجه ميگرفتند .\r\n( 3 ) - ايده‌آليستها بآندسته از فلاسفه گفته مىشود كه اصالت را بجاى حقايق خارجى در ذهن و انديشه ميدانند .\r\n( 4 ) -  Athe ? ists  عنوانى است براى انكاركنندگان خدا و ترجمهء آن منكرين خدا مىباشد .\r\n","page_name":" 82 ","page_number":96},
  {"content":"\r\n\r\nدسته دوم پيروان شريعتند . اينان در هردوره و زمانى از دينى تبعيت كرده با انجام تشريفاتى كه پيام آوران الهى تشريع فرموده‌اند وظايف عبوديت خود را در برابر خالق بجاى آورده‌اند . اينها خدا را از طريق كتب آسمانى ميشناسند و با تعاليمى كه از رهبران دينى ميگيرند تمايلات معنوى خود را در اعتقاد بمبداء آفرينش ارضاء مينمايند .\r\n\r\nتصوف و عرفان :\r\nجماعت سوم اهل طريقتند كه معتقدند خدا را با صغرى و كبراى منطقى و تعاليم و احكام تشريعى نميتوان شناخت بلكه آن ذات مقدس را فقط از راه دل ميتوان دريافت و با كشف و شهود است كه ميتوان به دو رسيد .\r\nپاسكال در اينباره جملهء معروفى دارد و ميگويد « دل دلايلى دارد كه عقل را بدان راه نيست » « 1 » .\r\nبعضى از اينان ، كه بعناوين صوفى و عارف شناخته ميشوند ، بنوعى وحدت وجود اعتقاد دارند و از اين رهگذر خود را جزئى از وجود كلى تصور مينمايند . روشنتر بگوئيم اينها چنين مىپندارند كه در ازل روح انسان جزئى از هستى مطلق بود و در عالم ملكوت قرار داشت ولى بر اثر خطائى كه از او سر زد از آن مبداء عالى دور گشت و از عالم بالاتدنى يافته در زندان مادى بدن محبوس گرديد .\r\nبه گمان اينان در جهان هيچ مصيبتى براى انسان بالاتر از اين جدائى نيست و براى جبران آن خطا شخص بايد رياضت بكشد و از لذايذ دنيوى پرهيز كند تا روح خود را پاك سازد و آن را آمادهء وصل با اصل خويش گرداند . ملاى روم كه خود از عرفاى نامى جهان است اين جدائى را از زبان « نى » تشريح مىكند و سوز و گداز عارف را از اينجهت سبب حزن و اندوه او و قابل ترحم ديگران بيان مينمايد و در اول كتاب خود چنين ميگويد :\r\n « بشنو از نى چون حكايت مىكند * وز جدائيها شكايت مىكند \r\n\r\n\r\n","description":"","footnote":"\r\n( 1 ) - فيلسوف عارف مسلك و رياضىدان معروف فرانسه است كه در قرن 17 ميزيست .\r\nآن گفتار او به زبان فرانسه چنين است :\r\n Le Coeur a des raisons que la raison ne les connait pas . \r\n","page_name":" 83 ","page_number":97},
  {"content":"\r\n\r\n كز نيستان تا مرا ببريده‌اند * از نفيرم مرد و زن ناليده‌اند\r\nسينه خواهم شرحه شرحه از فراق * تا بگويم شرح درد اشتياق\r\nهركسى كو دور ماند از اصل خويش * باز جويد روزگار وصل خويش\r\nهركه او از همزبانى شد جدا * بىنوا شد گرچه دارد صد نوا » \r\nاين ابيات زمينهء ذهنى يك صوفى و عارف واقعى را در باب مبداء و جدائى خود از آن بيان مينمايد و مولوى در ابيات ديگريكه در اين داستان سروده است ما را از واقعيت هستى و نخستين مقام و مرتبهء انسان غافل ميداند و با تأكيد باينكه روح را بايد از آلايشهاى مادى پاك كرد تا او را شايستهء درك اصل نمود ، بصراحت ميگويد :\r\n « آينه‌ات دانى چرا غماز نيست * ز انكه ز نگار از رخش ممتاز نيست\r\nآينه كز رنگ و آلايش جداست * پر شعاع نور خورشيد خداست\r\nرو تو زنگار از رخ او پاك كن * بعد از آن آن نور را ادراك كن » \r\nبارى مرد حكيم كه از راه عقل خدا را ميشناسد گاهى به ظاهر خود را مستغنى از تشريفات ديانت مىپندارد و اين از نظر شريعت گناهى بشمار ميآيد . زيرا از نظر انسان متشرع ، عبوديت در برابر خالق و بجاى آوردن وظايف دينى ، اساسىترين وظيفهء هرفرد است و بهترين وسيلهء اظهار اين بندگى نيز قبول قول انبياء و اجراى تشريفات مقرر در باب عبادت مىباشد .\r\nاما عارف ، كه در اصل خود را جزئى از خدا ميداند و مثل حسين بن\r\n\r\n","description":"","footnote":"","page_name":" 84 ","page_number":98},
  {"content":"\r\n\r\nمنصور « 1 » گفتار « انا الحق » بر زبان ميآورد يا چون با يزيد بسطامى « سبحان ما اعظم شأنى » « 2 » ميگويد و يا مانند ابو القاسم جنيد بصراحت ادعا مىكند كه « ليس فى جبتى سوى اللّه » غالبا در اين انديشه است كه خويشتن را از آلايش نفس اماره برهاند و با اصل خود پيوند يابد . ازاين‌رو گاهى « سر بجيب تفكر فرو ميبرد » و زمانى در « عالم خلسه » وجود مادى خود را فراموش مىكند و معتقد است كه در اين راه « جان شود زنده چون بميرد تن » و همواره مترنم اين بيت است كه :\r\n « حجاب چهرهء جان مىشود غبار تنم * خوش آندمى كه از اين چهره پرده برفكنم » \r\nما يك بار نيز يادآور شده‌ايم كه نبايد از صوفى و عارف واقعى ، مفاهيم مبتذلى در ذهن داشت و عرفا و صوفيان را درماندگان ژوليده و پشم‌آلودى تصور نمود كه بوظايف دنيوى و انسانى خويش پشت پازده خود را از غوغاى زندگى بكنار كشيده‌اند . طبعا در بين صوفيان نيز چنين كسان بىبند و بارى ، چنان كه در هرصنف و دسته‌اى هست ، زياد ميتوان يافت ليكن تصوف و عرفان واقعى با اعمال و رفتار اين قبيل افراد انطباق ندارد و تنبلى و گوشه‌گيرى و سربار اجتماع گشتن غير از رياضت براى تزكيهء نفس و آماده ساختن روح به منظور وصول به حق است . چهل روز روزه گرفتن و روزى با يك بادام و يك جرعه آب افطار كردن تن آسائى و گوشه‌گيرى نيست « 3 » بلكه امر بس سخت و طاقت‌فرسائى است كه از عهدهء هركسى بر نميآيد . نفس انسان مانند اسب سركشى است كه جلو گرفتن از آن كار مشكل و دشوارى مىباشد و پشت پا زدن بخواستهاى آن همه جا بعنوان جهاد اكبر تعريف گشته است . از اين نظر ميتوان گفت كه عرفا مردان با اراده‌اى بوده‌اند كه از آنهمه لذايذ دنيوى چشم پوشيده وصول به حق را تنها هدف و مطلوب خود قرار داده‌اند در عين حال وظايف زندگى اجتماعى را نيز بنحو كاملى بانجام رسانيده‌اند .\r\n\r\n\r\n","description":"","footnote":"\r\n( 1 ) - معروف به حلاج كه در سال 306 هجرى بامر حامد بن عباس وزير عباسيان بقتل رسيد . جسدش را سوزاندند و خاكسترش را در دجله ريختند .\r\n( 2 ) - طيفور بن عيسى بن آدم از عرفاى بنام قرن دوم هجرى است .\r\n( 3 ) - اشاره بحالات شيخ صفى الدين است .\r\n","page_name":" 85 ","page_number":99},
  {"content":"\r\n\r\nجمعى از عرفاى اردبيل در مقابل در ورودى بقعهء شيخ جبرائيل در كلخوران\r\n\r\n","description":"","footnote":"","page_name":" 86 ","page_number":100},
  {"content":"\r\n\r\n\r\nاختلاف علما و عرفا :\r\nسخن از اختلاف ارباب شريعت با پيروان طريقت ما را وادار بتوضيح مختصرى در آن باب مينمايد زيرا ممكن است همهء خوانندگان اين كتاب ، در اين قسمت مطالعاتى نداشته و ابهاماتى پيدا كنند ، و آن اينستكه در طول تاريخ اسلام غالبا بين علماى شريعت با سالكان طريقت تيرگىهائى رخ داده و گاهى دامنهء اختلافات بتكفير دستهء اخير و حتى قتل آنها كشيده شده است .\r\nدر چگونگى اين اختلاف و وسعت محيط آن نيز علم و دانش و عقل و درايت علما و نحوهء رفتار و عملكرد عرفا دخالت انكارناپذيرى داشته است . هرچه روحانى شرعى عالمتر و آشناتر بروح ديانت بوده و عارف نيز مقتضيات اجتماعى زمان را مورد توجه قرار داده است اين اختلاف بحداقل ممكن رسيده ولى در موارد ديگر ، بويژه هنگامى كه العياذ باللّه علاقه به تفوق اجتماعى و رياست و مال نيز براى طرفين پيدا شده ، به برخوردهاى اسف‌آورى منتهى گشته است .\r\nدر صدر اسلام علم و عرفان باهم توأم بوده و شايد يكى دو قرن اين روش ادامه داشت ولى از زمان خلافت عباسيان ، بخصوص از زمان حكومت هرون الرشيد ببعد ، كه مطالعات فلسفى در جهان اسلام معمول گشته ، چنين انشعابى پيدا شده و عالم و عارف از هم متمايز گرديده است .\r\nدر اختلاف بين اين دو دسته طرز رفتار و عملكرد صوفيان نيز بمقياس وسيعى اثر داشته است . عارفى كه دل خانهء خدا ساخته به احكام الهى گردن مىنهد طبعا بتكاليف شرعى خود هم عمل مينمايد ولى برخى از آنان پيدا شده‌اند كه آيهء شريفهء  « وَ اعْبُدْ رَبَّكَ حَتَّى يَأْتِيَكَ الْيَقِينُ »  « 1 » را مستمسك قرار داده چنين گفته‌اند كه چون در مورد حضرت باريتعالى بمرحلهء يقين رسيده‌اند ديگر وظيفه‌اى از حيث عبادت ندارند .\r\nعلماى شرعى بر اين گفته ايراد كرده يقين را غير از آن دانسته‌اند كه عرفا مدعى آنند و اين گفته را بر سبيل سو آل عنوان نموده‌اند : مگر هركسى كه دست در دست مرشدى داد يا با او راد و اذكار خاصى ، كه گاه نيز خود مريدان از معناى آن بىاطلاعند ، چند روزى بذكر پرداخت ميتواند دربارهء خداى متعال به « يقين » برسد و بدين عنوان\r\n\r\n\r\n","description":"","footnote":"\r\n( 1 ) - آيهء 99 از سورهء مباركهء الحجر ( سورهء 15 قرآن مجيد ) .\r\n","page_name":" 87 ","page_number":101},
  {"content":"\r\n\r\nاز تكاليف شرعى مستغنى گردد ؟ مگر بزرگترين عارف اسلامى ، بعد از شخص پيغمبر ( ص ) حضرت على ( ع ) نبود كه در مكتب نبوى ، هم از طريق شريعت و هم از راه شهود و اشراق به « يقين » رسيده بود . با اينحال هيچ عبادت شرعى از او فوت نگرديد و هنگام نماز چنان محو عظمت و جلالت كبريائى ميشد كه از خود و « ما سوى اللّه » بى خبر ميگشت . تا آنجا كه سرانجام نيز در محراب عبادت شربت شهادت نوشيد .\r\nدر اينجاست كه بعضى از دانشمندان بين صوفى و عارف فرق گذاشته عارف را صوفئى دانسته‌اند كه دل « خانهء خدا » سازد و طريقت را متمم شريعت بداند « 1 » .\r\nزمان هرچه بما نزديكتر شده سياست نيز در اختلاف بين آنها دخالت يافته و قدرت و ضعف حكومتها در ضعف و شدت آنها مؤثر بوده است . ولى در عهديكه ما زندگى ميكنيم از اين اختلافات اثرى ديده نميشود زيرا سطح علمى اكثريت روحانيان شرعى ، بمقتضاى تحولات علمى و فنى جهان ، بالاتر گشته و تعصبات سابق مبدل بنوعى همزيستى و حتى اخوت گرديده است . خانقاههاى طريقت بدون مزاحمت داير است و عالم و عارف در همهء نقاط با محبت و و داد در كنار هم زندگى ميكنند .\r\n\r\nعرفان در اردبيل :\r\nبارى صوفيان قديم اردبيل عارفان خداشناسى بودند و با فضيلت و تقوى زندگى ميكردند و در عين حال ، كه دل از مطامع دنيا شسته بكنج سلامت نشسته بودند ، اصول شريعت را نيز چراغ راه هدايت خود قرار داده با خلوص عقيدت بدانها عمل مينمودند . همين شيخ صفى الدين ، كه امروز عرفان و صوفيگرى اردبيل با نام او در ذهن دانشمندان متداعى ميگردد ، در عين سلوك در طريقت ، عالم بعلوم شريعت نيز بود . قرآن و احاديث اسلامى را تفسير و تعليم ميكرد . مثل يك عالم روحانى در مسجد جامع شهر نماز جماعت ميخواند . بادبيات عصر خود مانند يك دانشمند ادبى آشنائى كامل داشت . عاليترين مضامين معنوى را در قالب كلمات و اشعار نغز فارسى و آذرى و تركى بيان مينمود و مانند محترمين وقت با سلاطين و بزرگان نشست‌وبرخاست داشت . در عين حال چهل‌ها روز نيز به قصد عبادت و توجه به خدا از دنيا ميبريد و در خلوتى مىنشست . قائم الليل و صائم - النهار ميشد تا با رياضت دادن به تن ، جانش بيش از پيش زنده گردد و در راه\r\n\r\n\r\n","description":"","footnote":"\r\n( 1 ) - گنجينهء اولياء يا آئينهء عرفان . تأليف معصوم عليشاه . تهران . 1338 .\r\n","page_name":" 88 ","page_number":102},
  {"content":"\r\n\r\nوصل با اصل آماده‌تر شود .\r\nدر جلد اول اين كتاب گفته‌ايم كه تصوف و عرفان با شيخ صفى الدين در اردبيل پيدا نشده و اين منطقه از زمان او دار الارشاد نگشته است بلكه قرنها قبل از وى نيز اردبيل از اين حيث شهرت و موقعيت مهمى داشت و صوفيان بزرگوارى كه از مفاخر پويندگان راه حق بوده‌اند در اين شهر زندگى كرده رهروان زيادى تربيت نموده‌اند كه شيخ صفى هم يكى از آنها بوده است و آنچه از تواريخ بر ميآيد اينست كه توجه معنوى كسانى مثل ابو الفرج اردبيلى بوده است كه روح سرگشتهء اسحق بن جبرائيل كلخورانى را مجذوب خود كرده و استعداد درونى ويرا براى درك حقايق معنوى ، از قوه بفعل آورده است . چنان كه عنايت عارف والامقام ديگر ، يعنى ام الربانى خواجه كمال الدين عربشاهى اردبيلى نيز پدرش امين الدين جبرائيل را منقلب ساخته او را بطريق عرفان هدايت نموده است .\r\nدر باب اينكه چرا اردبيل در طول قرنها منشاء عرفان و تصوف بوده هيچ اشارتى در كتابها نرفته يا لااقل به نظر نگارنده نرسيده است . ليكن در مقالات صفوة الصفا جمله‌اى هست كه ممكن است در رفع اين مجهول تا حدى ما را يارى كند و آن اينست كه ابن بزاز مؤلف آن كتاب در اتفاقات دوران جوانى شيخ صفى الدين مينويسد كه او « بكوه سبلان بيشتر ميرفت زيرا مردان خدا آنجا بيشتر بودند » .\r\nكوه سبلان چنان كه قبلا هم گفته‌ايم از قديم الايام جنبهء قداستى بين ساكنان اين حدود داشت و نه تنها در عهد اسلام حتى قرنها قبل از آن نيز زيارتگاه مردم بود .\r\nتا آنجا كه بعقيدهء بعضى از مورخين فريدون وقتى بسلطنت برگزيده شد در دامنه‌هاى اين كوه عبادت ميكرد و زردشت نيز نخستين بار در دامنه‌هاى آن كوه بتبليغ احكام دين پرداخت .\r\nدر جلد اول ، در دورهء اسلام هم اخبارى از مورخان قديم آورديم و گفتار حمد اللّه مستوفى را بنقل از عجائب المخلوقات نوشتيم كه حضرت رسول ( ص ) نيز بودن قبرى از قبور انبياء را در بالاى آن كوه بيان فرموده و به جارى شدن چشمه‌اى از چشمه‌هاى بهشت در آن اشارت كرده است .\r\nجمعى از متفكرين معتقدند كه محيط طبيعى انسان در چگونگى رشد معنوى\r\n\r\n","description":"","footnote":"","page_name":" 89 ","page_number":103},
  {"content":"\r\n\r\nاينجا دهانهء آتشفشان خاموش سبلان است كه هزاران سال است بيك استخر بسيار بزرگ و با عمق ناپيدا مبدل گشته است .\r\n\r\n","description":"","footnote":"","page_name":" 90 ","page_number":104},
  {"content":"\r\n\r\nو زمينه‌هاى ذهنى او اثر قابل توجهى دارد و مشاهده و تماشاى آن ، توجه آدمى را بيك قدرت قاهر لا يتناهى و لا يزال جلب مينمايد . در اين باب بعضىها تا آنجا پيش رفته‌اند كه از قوه بفعل در آمدن استعداد معنوى بعضى از انبياى بنى اسرائيل را هم در نتيجهء زندگى آنها در دشتها و كوهستانهاى قابل توجه فلسطين ميدانند و از اين رهگذر جمع ديگرى حديثى را نيز قبول مينمايند كه بموجب آن لحظه‌اى فكر دربارهء جهان و خلقت آن ، كه بدون ترديد تعقل دربارهء آفرينندهء آن است ، برتر از عبادت ثقلين مىباشد . « 1 »\r\nما متأسفيم كه دربارهء عرفاى اردبيل ، كه قبل از شيخ صفى الدين يا بعد از انقراض صفويه ، در اين شهر بارشاد مريدان پرداخته و در عالم عرفان و صفا مقامات والائى يافته‌اند ، وسيلهء تحقيق نيافتيم و از شخصيت كسانى مثل همين شيخ ابو الفرج اردبيلى كه از مريدان شيخ جنيد بغدادى بوده است ، يا ركن الدين محيى اردبيلى ، كه از شيخ شهاب الدين سهروردى پيروى ميكرده و شيخ صفى الدين در مزار او بذكر و فكر ميپرداخت ، آگاه نشديم و حتى از زمان حيات و ممات آنها نيز اطلاعات صحيحى بدست نياورديم . چنان كه پير ابو سعيد را هم كه قبر او زيارتگاه شيخ صفى بوده است از جهة هويت كاملا نشناختيم و در اين آرزو ، كه كاش شرح حال همهء آنها را ميدانستيم و اين بخش از كتاب را از آنجهت كاملتر ميساختيم ، ناكام مانديم . چه غالب آنها شخصيتهاى بزرگوارى بوده‌اند و مقامات معنوى قابل توجهى داشته‌اند و حتى بنا بنوشتهء بعضىها ، برخى از آنها صاحبان كشف و كرامات نيز بوده‌اند . كتاب صفوة الصفا دربارهء پير عبد الملك ، كه كنون نيز قبرش در وسط مسجدى به همان نام باقى است ، مينويسد كه شيخ صفى الدين در مراجعت از يك سفر ، شبى دير وقتى به شهر رسيد و نتوانست بخانهء خود برود لذا در مسجدى ، كه مشهور به شيخ عالم ربانى پير عبد الملك ر ه . است ، درآمد . مزار پير جنب مسجد بود و پنجره‌اى به مسجد داشت . مؤذن مسجد ، كه در خانه‌اش خوابيده بود ، پير را در خواب ديد كه او را از بودن چنان مهمانى در مسجد آگاه ميكرد و به دو دستور ميداد به مسجد رفته از او پذيرائى\r\n\r\n\r\n","description":"","footnote":"\r\n( 1 ) - تفكر ساعة افضل من عبادة الثقلين .\r\n","page_name":" 91 ","page_number":105},
  {"content":"\r\n\r\nكند . مؤذن از خواب بيدار شد ولى بتصور آنكه رؤياى صادقه نيست سر ببالين نهاد و بخواب رفت . بار ديگر پير را در خواب ديد و تأكيد او را دريافت و از خواب پريد . ليكن بفكر آنكه خواب رحمانى نيست دوباره خوابيد . براى سومين بار پير بخواب وى آمد و از اينكه او در پذيرائى از ميهمان قصور مينمايد ويرا مورد عتاب قرار داد . مؤذن در مقابل اصرار پير عذر آورد و گفت كه چيزى ندارد تا از مهمان با آن پذيرائى كند . شيخ در جواب بعسل و كره‌اى كه وى در صندوقچه داشت اشاره كرد . مؤذن از خانه بدرآمد و به مسجد درآمد ولى با اكراه . چون هوا تاريك و سرد بود از مهمان عذر خواست كه چيزى ندارد تا از وى پذيرائى كند اما شيخ بگفتهء پير در باب عسل و كره اشاره كرد و مؤذن از گفتهء خود شرمنده گرديد . « 1 »\r\nما دربارهء شناسائى اين مشايخ طريقت ، كه صوفيان عهد شيخ صفى الدين از آنها ببزرگوارى ياد ميكنند ، تلاش زيادى كرديم و از بعضى از همشهريان خود ، كه در سلسله‌هاى گوناگون عرفان و تصوفند ، پرس‌وجوها نموديم ولى اطلاعاتى كه بتوان آنها را با مستندات تاريخى در اين كتاب آورد بدست نياورديم و از حالات اقطاب ديگرى مثل پير « گنجه بگول » ، « پير مينديشين » ، « پير احمد » ، « شيخ مجد الدين كاكلى » كه همدرس و بحث شيخ عطار بوده است و . . . دهها تن از بزرگان عرفان و مردان حق ، كه فقط نامى از آنان در صفوة الصفا باقى است ، آگاهى نيافتيم و چنان كه گفتيم حتى تاريخ حيات و مرگ آنها را نيز ندانستيم . در مورد بعضى نيز كه اطلاعاتى بدست آورديم باختلافات فاحشى دربارهء آنها برخورديم . مثل شيخ ابو ذرعهء اردبيلى كه از عرفاى معروف قرن چهارم و دههء اول قرن پنجم هجرى بود و قاضى ابو سعيد صاحب كتاب الانساب ضمن اشاره ببعضى از بزرگان اردبيل دربارهء او مينويسد « منهم ابو ذرعه عبد الوهاب بن محمد بن ايوب اردبيلى كان شيخا زاهدا مات بفارس يوم الاحد الخامس من رجب سنهء 415 » « 2 » . در حالى كه گفتهء قاضى ابو سعيد با نوشتهء حدائق -\r\n\r\n\r\n","description":"","footnote":"\r\n( 1 ) - اقتباس از مقالات صفوة الصفا . چاپ سنگى . بمبئى . به خط مرحوم ميرزا احمد تبريزى . 1329 قمرى . ( اين داستان بعنوان نمونه‌اى از گفتار پيشينيان نقل شد ) .\r\n( 2 ) - خود قاضى ابى سعيد بسال 506 هجرى در مرو متولد گشته و در سال 562 در همان شهر درگذشته است و كتاب الانساب وى كه در سال 1912 ميلادى در بيروت چاپ شده در شرح حال علماء و بزرگان اسلام است و از اين حيث يكى از مدارك قابل توجه تا قرن ششم هجرى مىباشد .\r\n","page_name":" 92 ","page_number":106},
  {"content":"\r\n\r\nالطرايق موافق است با حاشيه‌ايكه ميرزا احمد تبريزى بر كتاب صفوة الصفا نوشته فرق دارد .\r\nحدائق الطرايق كه بسال 1318 هجرى با چاپ سنگى در تهران طبع شده است پس از ذكر مطالب قاضى ابو سعيد اضافه مىكند كه شيخ ابو ذرعه « مرد عالم و زاهدى بود . سفر بسيار كرده عمر طولانى نمود . در راه حجاز و مدينه با شيخ عبد اللّه بن خفيف همراه بود و او را مجذوب خود نمود . سرانجام بشيراز آمد و در آنجا اقامت كرد » . ولى ميرزا احمد تبريزى در حاشيهء صفحهء 19 كتاب صفوة الصفا ، كه خود وى آن را با خط خويش نوشته و در بمبئى بچاپ رسانيده است ، آورده است كه « شيخ ابو - ذريعه همان است كه در وقت ورود حضرت رضا عليه و آبائه الصلاة و السلام به نيشابور ، جلو و مقابل حضرت را باز كرده و از زحمت ازدحام مردم حفظ مينمود » . در حالى كه حضرت رضا ( ع ) در سال 203 هجرى قمرى بدرود زندگى فرموده است . در بعضى مآخذ نيز تاريخ فوت او را 315 نوشته‌اند و او را از معاريف عرفان در اواخر مائهء چهارم هجرى دانسته و شيخ ابو عبد اللّه خفيف از شيوخ معروف قديم فارس را از شاگردان او شمرده‌اند و اين شخص اخير همان است كه شيخ عطار او را در تذكرة الاولياء « مقرب احديت ، مقدس صمديت ، بر كشيدهء درگاه و برگزيدهء إله ، محقق لطيف و قطب وقت خوانده است » .\r\nشيخ صفى الدين هم در آرامگاه ابو ذرعه در فارس داستانى دارد و آن‌چنان است كه هنگام مسافرت وى بشير از مردم محل معتقد بودند كه هركس شب در مقبرهء او بخوابد صبح را زنده در نمىيابد . شيخ صفى الدين قصد بيتوته در آنجا كرد . ديگران او را منع كردند ولى او بدين عذر كه ابو ذرعه همشهرى است و گزندى به دو نميرساند شب را در آنجا خوابيد . مؤلف صفوة الصفا گويد صبح مردم با كفن و حنوط آمدند كه صفى الدين را غسل و كفن كنند ولى او را زنده يافتند .\r\nاين داستان يك نكته را مورد توجه قرار ميدهد و آن اينكه آيا واقعا چنين وقايعى در چنان مكانهائى ، بدان شكل‌هائى كه نوشته‌اند ، صورت وقوع مىيافته است يا نه ؟ اگر صورت نيافته چرا و چگونه عنوان شده ، آن هم نه در مورد ابو ذرعه ، بلكه\r\n\r\n","description":"","footnote":"","page_name":" 93 ","page_number":107},
  {"content":"\r\n\r\nموارد زياد و بسيار زياد ديگر ؛ و اگر جواب مثبت باشد آيا دليل و علت آن را صرفا بايد در تلقين دانست يا علل و جهات معنوى ديگر دارد ؟ . .\r\nبهرحال مطالب فوق ما را از تحقيق در شرح حال و كيفيت احوال عرفاى بزرگ اين شهر باز نميدارد و در جلد سوم اين كتاب ، در قسمتى كه از علما و عرفا سخن بميان آمده است ، بخشى نيز بمعرفى برخى از شناخته‌شدگان آنها اختصاص يافته است .\r\n\r\n","description":"","footnote":"","page_name":" 94 ","page_number":108},
  {"content":"\r\n\r\n\r\nگفتار هشتم رسوم و سنن مردم اردبيل\r\nدر گفتار دوم جلد اول اين كتاب يادآور شده‌ايم كه آداب و رسوم و سنن اقوام نيز از مآخذ تدوين تاريخ ملل و اجتماعات بشرى است و با دقت و مطالعه در آنها ميتوان بمراحل تمدن و مبانى تاريخ ملل و جماعات پى برد .\r\nاز اين نقطهء نظر است كه ما گفتارى را نيز بدين موضوع اختصاص داده‌ايم تا با اطلاع از آنها ، از كيفيات روحى و نحوهء زندگى گذشتگان اردبيل آگاهى يابيم .\r\nرسوم مذكور ، خوب يا بد ، نمايندهء قوميت و نشانهء مليت مردمى است كه از قديمترين ايام در اين محيط زندگى كرده‌اند و اكنون نيز مظاهرى از آنها كم‌وبيش باقى مىباشد .\r\nولى صد حيف كه تمدن به ظاهر خيره‌كنندهء غرب آنها را تهديد بزوال مينمايد و جوانان عهد ما « 1 » ، كه در جريان تحولات عظيم زندگى اجتماعى دوران مسافرت بكرات آسمانى ، سرگشته و حيران مانده‌اند ، سرپيچى و پشت‌پا زدن بدين رسوم كهن را نمايشگر ترقى و تعالى و پيشرفت درجهء تمدن خود ميدانند . مدنيتى كه اگر از لحاظ اخلاقى اينچنين پيش برود نهايتش با بدايت توحش « 2 » يكسان خواهد بود و در اندك زمانى بشريت را به بربريت و وحشيگرى دورانهاى اوليهء پيدايش خود خواهد رسانيد .\r\n\r\n\r\n","description":"","footnote":"\r\n( 1 ) - مقصود ما تنها جوانان اردبيل نيست بلكه نسل جوان معاصر است .\r\n( 2 ) - منظور از توحش بىبند و بارى و عدم اطاعت از اصول و روشهاى بررسى شده و منظمى است كه سعادت جامعه و بالمآل آسايش افراد را تأمين مينمايد .\r\n","page_name":" 95 ","page_number":109},
  {"content":"\r\n\r\nبا اينهمه سعى ما برآنست كه تا آنجا كه ميسر شود رسوم و سنتهاى معمول در گذشتهء اردبيل را در اين كتاب بياوريم تا آيندگان را از چگونگى آنها آگاه سازيم و نيز دانش‌پژوهانى را كه ممكن است درصدد بررسى خصوصيات قومى گذشتگان اين محيط باشند به قدر امكان يارى دهيم .\r\n\r\n","description":"","footnote":"","page_name":" 96 ","page_number":110},
  {"content":"\r\n\r\n\r\nفصل اول - اعياد و جشنها\r\n\r\nمبحث اول - آئين نوروز باستانى در اردبيل\r\n\r\nتكم و تكمچى :\r\nاز سنن تاريخى مردم اردبيل بجاى آوردن مراسم جشن نوروز باستانى است . تشريفات برگزارى اين جشن ، نسبت بنقاط ديگر ايران ، تا حدى مفصل و وسيعتر بوده است و با آمدن « تكمچى » ها آغاز ميگشته است .\r\n« تكم » ( ت - ك - م ) شيطانكى بود كه به شكل حيوان چهار دست و پا از تخته ميساختند . طول آن تقريبا 25 سانتىمتر و دستها و پاهايش متناسب با اين بدن و قابل حركت بود . آن را با پارچه‌هاى رنگارنگ و تكه‌هاى آينه به طرز زيبائى ميآراستند و در زير شكم بر انتهاى چوب نازكى متصل ميساختند . اين چوب از سوراخى كه در وسط صفحهء تخته‌اى تعبيه شده بود ميگذشت و با آسانى در آن سوراخ بالا و پائين ميرفت .\r\nتكمچى ، يعنى صاحب تكم ، صفحهء تخته را بطور افقى در يك دست نگه ميداشت و با دست ديگر انتهاى چوبى را كه تكم بر آن نصب شده بود در زير تخته بالا و پائين ميبرد و بدينطريق مجسمهء چوبى در روى تخته به حركت در ميآمد و دستها و پاها و زير شكمش با برخورد بر آن تخته صدائى بوجود ميآورد كه چون « ريتم » و آهنگ مخصوصى داشت مثل صداى ضرب براى انسان خوش آيند بود . تكمچى با اين حركت دست و آهنگ و صداى تخته ، آوازها و تصنيفهائى نيز ميخواند و از راه\r\n\r\n","description":"","footnote":"","page_name":" 97 ","page_number":111},
  {"content":"\r\n\r\nچشم و گوش تماشاگران را محظوظ ميساخت و چون تكم مخصوص نوروز بود تصانيف و آوازها نيز همواره دربارهء بهار و عيد سروده ميشد و جنبهء بشارتى براى بپايان رسيدن زمستان و آمدن بهار داشت . مطلع آنها در اين اواخر غالبا چنين بود :\r\n بهار آمد بهار آمد خوش آمد * سيزون بو تازه بايراموز مبارك « 1 » \r\nاين اشعار گاهى جنبهء انتقاد داشت و لبهء تيز اين انتقاد هم در دوره‌هاى گذشته متوجه زنانى بود كه بجاى خانه‌دارى بيشتر بمهمانى و گردش ميرفتند و به زبان محلى عنوان « گزه‌گن آروادلار » به خود ميگرفتند .\r\nتكمچىها تقريبا از يك ماه به عيد مانده پيدا ميشدند و بدر خانه‌ها ميآمدند و رسيدن بهار و نوروز را مژده ميدادند . مردم هم نسبت به آنها با مهر و محبت رفتار ميكردند و به قدر امكان با دادن پولى آنها را دستگيرى مينمودند .\r\nدر نقاط ديگر ايران ، مخصوصا در تهران كه سكنهء كنونى آن از مهاجرين قسمتهاى مختلف كشور تشكيل يافته ، بجاى تكم « حاج فيروز » معمول است . و آن چنين است كه كسانى صورت و دست و پاى خود را با دودهء بخارى سياه ميكنند و پيراهن و شلوار قرمزى ميپوشند و كلاهى به همين رنگ بر سر ميگذارند و در حالى كه دايره زنگىاى بدست دارند در معابر و خيابانها جلوى مردم ميرقصند و هديه دريافت ميدارند .\r\nحاج فيروز ، در اصل عنوان نوكران و بردگان سياه‌پوستى بوده است كه بعضى از ثروتمندان و اشراف ضمن سفر حج از مكه با خود ميآوردند و آنان درماندگانى از مردم آفريقا بودند كه برده‌فروشان ، در موسم حج به مكه آورده در معرض فروش ميگذاشتند و چون ايرانيان سياهان آفريقائى را كمتر ديده بودند قيافهء آنها در نظر اينان عجيب جلوه ميكرد . بويژه آنكه آنان هم با حركات و رقصهاى مخصوص ، خاطر صاحبان خود را شاد ميداشتند تا از آزار و اذيت آنان مصون مانند . از اينجاست كه اينعده از نوازندگان دوره‌گرد ، يعنى حاج فيروزها ، خود را\r\n\r\n\r\n","description":"","footnote":"\r\n( 1 ) - مفهوم مصرع دوم چنين است « اين عيد تازهء شما مبارك باشد » .\r\n","page_name":" 98 ","page_number":112},
  {"content":"\r\n\r\nبدان شكل ميآرايند و آن حركات را انجام ميدهند تا بيشتر جلب توجه كنند .\r\nتكمچىهاى اردبيل فقط در ايام نوروز ميآمدند و در مواقع ديگر سال ديده نميشدند حال آنكه حاج فيروزها در ايام ديگر نيز مشاهده ميشوند ولى روزهاى عيد تعداد آنها بيشتر ميگردد .\r\nتاريخ پيدايش تكم و وجه تسميهء آن ناپيداست . برخى آن را از كلمهء « تكه » ، كه در بعضى از نقاط آذربايجان بمعنى بز نر « 1 » به كار ميرود ، و ضمير ملكى « م » مركب ميدانند بدون آنكه بتاريخ پيدايش آن اشاره كنند ولى چون بز ، در تاريخ تطورات جوامع بشرى ، مثل سگ و گاو و بعضى حيوانات ديگر حرمت و قدسيتى داشته است اين تصور در ذهن قوت مييابد كه شايد تكم يك امر كاملا باستانى و هرآينه مظهر « توتم » « 2 » جوامع قديمهء بشرى باشد كه در چنين موقعيت مهم با آن شكل و حرمت مخصوص جلوه‌گر مىشود و مثل يك مبشر بزرگ مژدهء سپرى شدن زمستان و فرا رسيدن بهار را به انسان ميدهد بويژه آنكه خود كلمهء تكم هم ، اگر به صورت ساده و رسم خاص تعبير شود ، در زبانهاى معمول اينحدود معنائى ندارد و بمجموعهء آن مجسمهء چوبى و پايه و تختهء آن اطلاق ميگردد . « 3 »\r\nبهرحال تا گذشته‌هاى نزديك با آمدن تكمچىها جنب و جوش چشمگيرى پيدا ميشد و شهر حالت عيد به خود ميگرفت . پارچه فروشها ، خياطها ، كفشدوزها و . . .\r\nمشترى زيادى پيدا ميكردند و برخى از آنها كه در ايام عادى كارهاى كمترى داشتند در اين روزها گاهى تا نيمه‌هاى شب تلاش مينمودند . روستائيان از راههاى دور و نزديك\r\n\r\n\r\n","description":"","footnote":"\r\n( 1 ) - بز در زبان كنونى آذربايجان « كچى » ( با كسر اول ) ناميده مىشود .\r\n( 2 ) - جامعه‌شناسان ميگويند در زمانهاى بسيار قديم ، كه بشر به صورت « كلان » يعنى جامعه‌هاى ابتدائى بسيار كوچك ، زندگى ميكرد معتقد بيك روح نامرئى بود كه معنا بر آن جامعه تسلط داشت و خير و شر جامعه در دست او بود . آن را توتم ميگفتند و در هرجامعه چيزى يا حيوانى را مظهر آن روح تصور ميكردند و آن را محترم ميداشتند .\r\n( 3 ) - براى نگارنده امكان تحقيق در اينمورد ممكن نگرديد . اميد است جامعه‌شناسان دانشمندى كه اينقبيل تحقيقات سنتى هدف علمى آنها مىباشد ، بررسى دربارهء تكم را نيز وجههء همت خود قرار دهند .\r\n","page_name":" 99 ","page_number":113},
  {"content":"\r\n\r\nبراى خريد عيد به شهر ميآمدند . زنان آنها ، كه با لباسهاى بلند و رنگينى توأم با متانت و وقار جلوهء خاصى بكوچه و بازار ميدادند ، غالبا مشتريهاى پارچه‌فروشان و كفاشها بودند ولى مردها بيشتر شيرينى و خشكبار و « يه‌ميش » « 1 » ميخريدند .\r\nبقالها و آجيل‌فروشها تخته‌بندى دكانهاى خود را تجديد ميكردند و خوانچه‌هاى اجناس را به طرز زيبائى ميچيدند و با پارچه‌ها و شمعهاى رنگين و چراغهاى گوناگون محوطهء دكان را مزين ميساختند . قنادها شيرينىهاى زيادى تهيه مينمودند و ميوه‌فروشها با صندوقهاى ماهى و مركبات و ميوه‌هاى ديگر ، كه بوفور براى فروش عرضه ميكردند ، نه تنها مغازه‌ها را پر مينمودند حتى قسمتى از معابر و بازار را هم ميگرفتند . هركسى ظروف مسين را براى سفيد كردن بسفيدگر ميداد و براى ميمنت يك كوزهء آب نو خريدارى مينمود و اين دو جزو شكون خانواده‌هاى اين شهر بود .\r\n\r\nتوتك ، دلكه و بايرام پايى :\r\nكدبانوها ، در خانه‌ها شروع به خانه تكانى و رخت‌شوئى مينمودند و تمام اطاقها و در و ديوار را گردگيرى ميكردند . همهء خانه‌هاى شهر در عرض مدت تقريبا پانزده روز به كلى نظيف و تميز ميشد . در هيچ خانه‌اى لباس نشسته باقى نميماند . هركسى به قدر وسعت مالى خود لباسها و كفشهاى فرزندان خود را نو ميكرد و از چند روز قبل از عيد آنها را آماده ميساخت « 2 » .\r\nصنعت « پلاستيك » سازى معمول نبود و لذا اسباب بازيهاى بچه‌ها معمولا از گل ساخته ميشد . در كارگاههاى سفال‌سازى ، بويژه در قريهء داشكسن « 3 » ، كه مردمش شهرت و تخصص در اين كارها داشتند ، از ماهها پيش شروع بساختن « توتك » و « دولكه » « 4 » ميكردند و از اين وسايل به مقدار زيادى فراهم نموده براى فروش بمغازه‌ها ميدادند .\r\nتوتك مجسمه‌اى از گل بود كه به شكل حيوانات اهلى ، و بيشتر به صورت قوچ\r\n\r\n\r\n","description":"","footnote":"\r\n( 1 ) - يه‌ميش لفظ تركى است و بمعنى خوراكى مىباشد و معمولا روستائيان آن را به كشمش و سبزه ميگويند .\r\n( 2 ) - اين قسمت از رسوم اكنون نيز باقى است .\r\n( 3 ) - قريه‌اى است در يك كيلومترى جنوب شرقى اردبيل .\r\n( 4 ) - واو را در اين كلمه‌ها به صورت  U  فرانسه تلفظ مىكنند  Tutak  و  Dulkah  .\r\n","page_name":" 100 ","page_number":114},
  {"content":"\r\n\r\nو گوسفند ، ميساختند و پس از آنكه آنها را در كوره‌هاى مخصوص مىپختند با رنگهاى سفيد ، قرمز ، زرد و الوان گوناگون ديگر ، بطور زيبا و دلنشينى رنگ ميكردند .\r\nبرخى از آنها از لحاظ هنر بسيار با ارزش بود و بقيمتهاى بالنسبه زيادى فروخته ميشد . دو پاى عقب توتك غالبا بهم چسبيده و به شكل « سوتك » در ميآمد و براى بچه‌ها سوت زدن با آنها نشاطانگيز بود « 1 » .\r\nدلكه ظرف استوانه شكل و تقريبا گلدان مانند كوچكى بود و دو دسته و پايهء زيبائى داشت و كمرش هم اندكى تنگتر از طرفين آن ساخته ميشد و ارتفاعش گاهى تا يك وجب ( 20 سانتىمتر ) ميرسيد . آن را نيز مانند توتك از گل ميساختند و پس از پختن به شكل جالبى رنگ ميزدند و با رنگهاى گوناگون گل و بوته‌هاى زيبائى در سطح خارجى آن نقاشى ميكردند .\r\nتوتك را غالبا پدران و مادران براى بچه‌هاى خود ميخريدند ولى دلكه را بيشتر نزديكان ديگر در چهارشنبه‌سورى به بچه‌ها هديه ميدادند . بدينمعنى كه روز چهارشنبهء آخر سال ، وقتى بچه‌ها بديدار عمه و خاله و خواهرانى كه در خانهء شوهر بودند ميرفتند بدريافت يك دلكه ، كه توى آن نيز پر از نقل و خشكبار و تخم‌مرغ رنگ كرده و گاهى مبلغى پول خرد بود ، نايل ميگشتند .\r\nيكى از مراسم زيباى اردبيل ، در ايام نوروز ، فرستادن شام براى ارحام بود كه امروز متروك گشته و جز بندرت ديده نميشود . اين شام كه در اصطلاح محلى بدان « بايرام پايى » ، يعنى سهم و حصهء عيد ، ميگفتند همواره از طرف كسان دخترى ، كه بعروسى بخانهء شوهر رفته بود ، فرستاده ميشد و اختصاص بيك سال و دو سال نداشت بلكه هرقدر آن دختر و خانوادهء پدرى او در قيد حيات بودند و استطاعت مالى داشتند اين رسم حفظ ميشد و قطع آن بديمن و بدشكون تعبير ميگرديد .\r\nسابقهء تاريخى اين رسم معلوم نيست ولى ميتوان علت آن را چنين تعبير نمود كه در قديم مصرف برنج ، يعنى پختن پلو ، در اين شهر خيلى معمول نبوده و روزى عمومى را گندم تشكيل ميداد و از اينجهة برنج در اين منطقه كمياب و پلو نيز يكنوع غذاى اعيانى محسوب ميگشت . ايام عيد چون بهترين روزهاى مردم بود از اينرو\r\n\r\n\r\n","description":"","footnote":"\r\n( 1 ) - شايد لفظ توتك در ابتدا سوتك بوده است كه تحريف گشته و بدان شكل درآمده است .\r\n","page_name":" 101 ","page_number":115},
  {"content":"\r\n\r\nغذاى آن نيز اعيانى ميشد و چون پدران و مادران ، بر اثر حد اعلاى عطوفت و همبستگى خانوادگى ، مايل بودند از اين غذاى عالى ، كه آنها تهيه و مصرف مينمايند ، سهم دخترانشان نيز كه بخانهء بخت رفته‌اند ، مثل ديگر فرزندان متعلق به اين خانواده رعايت شود ، لذا بدين شكل اين رسم را معمول داشته‌اند . طبيعى است كه اين بيان يك نظريه است و ممكن است در برقرارى اين رسم علل ديگرى منظور بوده است .\r\nبارى اين رسم چنان بود كه تقريبا از بيست روز قبل از عيد تا وقتى كه چهارشنبهء آخر سال برسد در يكى از شبها ، از طرف هريك از خانواده‌هاى پدرى ، يعنى از طرف پدر و آنعده از برادران ، عموها و دائىها كه خانه و زندگى مستقل داشتند شامى تهيه ميشد و بخانهء آنها ارسال ميگشت اين شام عبارت از پلو بود و از قديم اللايام مرغ آب‌پز ساده يا سرخ شده ، كوكو ، قيمهء گوشت و ماهىدودى آب‌پز خورش آن را تشكيل ميداد .\r\nشام را در مجموعه‌هاى مسى بزرگى مىچيدند . مقدار آن ، با توجه بافراد خانواده‌ايكه به آنجا فرستاده ميشد ، كم و زياد ميگرديد . پلو را در دورىهاى چينى ميكشيدند و هريك از چهار خورش ياد شده را در ظرفهاى جداگانه در مجموعه ميگذاردند و روى آنها سرپوشهاى مسين سفيد شدهء تميزى قرار ميدادند . بر روى مجموعه هم روپوش مخملى يا ترمه يا زرى بسيار زيبائى ، كه به شكل دايره و با ريشه هاى طلائين و سيمين جالبى دوخته شده بود ، مىكشيدند . حمال مجموعه را بر سر ميگذاشت و بعد از غروب آفتاب بخانهء ارحام موردنظر ميبرد . معمولا يكنفر نيز او را با فانوسى ، كه در جلو ميكشيد ، همراهى ميكرد . حمال غذاها را در خانه‌ايكه برده بود ميگذاشت و مجموعه و روپوش و سرپوشها را با خود بر ميگردانيد .\r\nرسم بر اين بود كه صاحب خانه‌اى كه بدانجا شام ميبردند مبلغى به صورت انعام بحمال بدهد و اين هديه بمنزلهء حق الزحمهء او محسوب ميشد و چون مبلغ آن چندين برابر حق الزحمهء عادى يك حمال بود از اينرو حمالها با ذوق و علاقه از بردن شام استقبال ميكردند و چه بسا كه مشتريهاى ثابت سنواتى پيدا مينمودند و خود نيز در مراجعت بخانهء خويش سهمى از آن شام را دريافت ميداشتند .\r\nگاهى اتفاق ميافتاد كه از يك خانه چندين شام فرستاده ميشد و آن در صورتى\r\n\r\n","description":"","footnote":"","page_name":" 102 ","page_number":116},
  {"content":"\r\n\r\nبود كه چند دختر يا خواهر يا دختر برادر و دختر خواهر در خانه‌هاى شوهر بودند و براى هريك از آنها اين تشريفات رعايت ميگرديد . گاهى شامى را كه بيك خانه ميفرستادند در دو يا سه مجموعه مىچيدند زيرا تعداد افراد آن خانواده بيشتر بود و يك مجموعه تكافو نميكرد . بعضى خانواده‌ها هم پيدا ميشدند كه پلو را با ديك ميفرستادند .\r\nدخترانيكه انتظار رسيدن چنين مائدهء مطبوعى را داشتند در آن شب ، كه قبلا از آن خبردار بودند ، شام تهيه نميكردند و بعضى از آنها ، براى آنكه در پيش كسان شوهر سربلند باشند ، از آنان براى صرف شام دعوت مينمودند .\r\nخانواده‌هائيكه شام عيد ميفرستادند بتناسب امكانات مالى خود ، و مقام و منزلت كسى كه براى او شام فرستاده ميشد ، تحفه‌اى نيز بنام خلعت همراه شام ارسال ميكردند .\r\nاين خلعت معمولا طاقهء پارچه‌اى بود كه در بقچه‌اى قرار داشت و در كنار مجموعهء شام ، يا بوسيلهء راهنماى فانوس‌كش ، برده ميشد و از طرف فرستنده بگيرنده‌اش هديه ميگشت .\r\nساعات اول شبهاى نزديك عيد كوچه و بازار اردبيل جلوهء خاصى به خود ميگرفت و پشت سر هم حمالها به چشم ميخوردند كه مجموعه‌هاى رنگين بر سر گذاشته چپ و راست در حركت بودند .\r\nآخرين مهلت فرستادن چنين شامى يكشب قبل از شب چهارشنبهء آخر سال بود و بعد از آن روز بندرت حمالى ديده ميشد كه حامل چنين تحفه‌اى باشد .\r\n\r\nچهارشنبه‌سورى در اردبيل :\r\nچهارشنبهء آخر سال را چهارشنبه‌سورى ميخوانند ولى سابقا در اردبيل آن را « گل چهارشنبه » ميگفتند زيرا همهء خانه‌ها مثل گل تميز گشته و بر خلاف چهارشنبهء ما قبل كه به « كل چهارشنبه » « 1 » معروف بود زيبا و شادى آفرين ميشد .\r\n\r\n\r\n","description":"","footnote":"\r\n( 1 ) - كل  « Kul »  با حرف ك بمعنى خاكستر است و چهارشنبهء ما قبل چهارشنبهء آخر سال را كه هنوز نظافت و خانه‌تكانى تمام نشده بود چهارشنبهء خاكستر گرفته ميخواندند . اين توضيح نيز لازم است كه در زبان تركى گل را  « Gul »  تلفظ ميكنند .\r\n","page_name":" 103 ","page_number":117},
  {"content":"\r\n\r\nدو سه روز بچهارشنبهء آخر سال مانده بعضى از ده‌نشينان ، بته‌هاى خشگ خار و گون به شهر ميآوردند و سر هركوى و برزنى براى فروش عرضه ميكردند . كسان ديگرى هم كه براى مراسم آتشبازى شب چهارشنبه موشك ، ترقه و نارنجكهاى كاغذى ساخته بودند آنها را در معرض فروش ميگذاشتند و مردم به قدر ذوق و استطاعت مالى خود از آنها خريدارى ميكردند . وسيلهء فلزى ديگرى نيز بنام « آچار » معمول بود و آهنگران به مقدار كافى از آن ميساختند .\r\nآچار در زبان تركى بمعنى كليد است . آهنگران در وسط طولى يك تكه ميلهء كلفت آهنى به طول تقريبى هشت يا ده سانتىمتر سوراخى بعمق يك تا يك و نيم سانتى متر بوجود ميآوردند و آن را شبيه كليدهائى ميكردند كه وسط آنها خالى باشد و از اينجهة آن را آچار ميگفتند . هر آچار ميخى بقطر سوراخ خود همراه داشت و با قطعهء نخ يا تسمه‌اى بسوراخ حلقه مانندى كه در انتهاى ديگر آچار تعبيه گشته بود ، بسته ميشد . بچه‌ها و جوانان زرنيخ و گوگرد را در سوراخ آچار ميريختند و ميخ را روى آن قرار ميدادند و در حالى كه وسط نخ يا تسمه را در دست داشتند آن را ، از آنطرف كه ميخ قرار داشت ، با مهارت خاصى بر سنگ ميزدند . در نتيجهء اين ضربه مادهء متحرقه در داخل آچار منفجر ميشد و صدائى ايجاد ميكرد . گاهى هم خود آچار متلاشى ميشد و صدمات وحشتناكى براى صاحب خود يا تماشاگران بوجود ميآورد . در چهل سال پيش كبريت ارزان بود و يكنوع آن در اين ايام هر پنج قوطى به يك شاهى « 1 » فروخته ميشد از اينرو آچاربازان آچارهاى خود را با ماده‌ايكه بر سر كبريت بود پر ميكردند و احتياجى بتهيهء مواد ديگر نداشتند .\r\nنارنجك كاغذى يا دستى را هم ، كه در محل باسم « بمب » ميخواندند ، با زرنيخ و كلرات مىساختند بدينطريق كه زرنيخ طلائى و كلرات پطاس را ، هريك جداگانه ، در هاون ميكوبيدند . آنگاه در وسط صفحهء كاغذى چند عدد سنگريزه ، بدرشتى يك نخود ، ميگذاشتند و از هريك از اين كوبيده‌ها جداگانه مقدارى در آن ميريختند و با نرمى و آرامى كاغذ را تا كرده به صورت گلوله‌اى در ميآوردند و كاغذهاى ديگرى هم بر آن مىپيچيدند و سرانجام آن را با نخ محكم مىبستند . وقتى اين بمب بر زمين\r\n\r\n\r\n","description":"","footnote":"\r\n( 1 ) - شاهى يك بيستم يك قران را مىگفتند .\r\n","page_name":" 104 ","page_number":118},
  {"content":"\r\n\r\nزده ميشد زرنيخ و كلرات ، با فشاريكه سنگ‌ريزه‌ها ايجاد ميكرد ، محترق گشته گاز حاصل در داخل آن ، گلولهء كاغذى را منفجر ميساخت و صداى آن سبب شادى و تفريح ميگشت .\r\nموشك ، كه در اردبيل آن را فشنگ ميگفتند ، كاغذ محكمى بود كه به شكل لولهء تو خالى و باريكى درميآوردند و داخل آن را با كوبيدهء باروت سياه و خاكستر چوب بيد پركرده قسمت بالاى لوله را مىبستند و خود لوله را بر تركهء بسيار نازك و سبك و غالبا بر قطعهء نى باريك نصب مينمودند و با فتيله‌ايكه در قسمت پائين آن ، كه تنگتر از خود لوله بود ، ميگذاشتند موشك را آتش ميزدند . شعلهء باروت با فشار از لولهء كاغذى خارج ميشد و موشك را در هوا بالا ميبرد .\r\nاشخاص با استعداد و ماهر فشنگهاى رنگين و زيبا ميساختند و گاهى در زير كلاهكى ، كه از كاغذ بر سر آن ميگذاشتند ، هفت ترقه‌اى قرار ميدادند و وقتى موشك به كلى ميسوخت ترقه در آسمان آتش ميگرفت و با صدائى كه در آن بالا ايجاد ميكرد وسيلهء تفريح مردم ميگرديد .\r\nهفت ترقه هم مقدارى زرنيخ طلائى بود كه كوبيدهء آن را در وسط كاغذى ريخته آن را لوله ميكردند و سپس هفت بار تا نموده با نخ محكمى مىبستند و با فتيله‌ايكه در انتهاى آن قرار ميدادند آن را آتش ميزدند . زرنيخ بر اثر آتش منفجر ميشد و صدائى كه چند بار از آن برميخاست اطرافيان را خوشحال ميساخت . ترقه هم شبيه آن بود ولى بجاى آنكه هفت قسمت شود فقط يك قسمت داشت .\r\nاينها وسايل آتشبازى در گذشته‌هاى نزديك بود ولى آدام اوله آريوس از وسايل ديدنى ديگرى در اينباره ياد مىكند كه ما در صفحهء 132 جلد اول اين كتاب آنها را از قول وى آورده‌ايم .\r\nبارى چون ظهر روز سه‌شنبهء آخر سال شمسى ميگذشت در كوچه و بازار صداى بمب و ترقه آغاز ميگشت و چون آفتاب غروب ميكرد و شب چهارشنبه‌سورى ميرسيد از هرنقطه صداى انفجار برميخاست . رسميت جشن امشب چنين بود كه اندكى بعد از غروب خورشيد ، بوته‌هاى گون و خار را در پشت بام يا حياط خانه آتش ميزدند و\r\n\r\n","description":"","footnote":"","page_name":" 105 ","page_number":119},
  {"content":"\r\n\r\nبعد از آن شروع باستفاده از وسايل ديگر آتشبازى ميكردند . دود و شعله از همه جا زبانه ميكشيد و آسمان پر از فشنگهائى ميشد كه برنگهاى گوناگون در جهات مختلف در حركت بودند . مرتبا صداى بمب و هفت ترقه و آچار بود كه از اطراف شنيده ميشد و باصطلاح گوش فلك را كر ميساخت . همهء افراد خانواده از روى آتش مىپريدند و طبق شعار عمومى زردى خود را بدان ميدادند تا مثل آتش سرخ و سالم گردند .\r\nاين مراسم تقريبا يكساعت و نيم از شب گذشته پايان مييافت و وقت صرف شام فرا ميرسيد . در همهء خانه‌ها براى شام پلو پخته ميشد ولى خورش آنها بسته به سنت خانوادگى فرق ميكرد و بيشتر همان خورشهائى بود كه در « بايرام‌پايى » معمول بود .\r\nعدول از اين سنتها ممكن نبود و پشت‌پا زدن بر آنها به بيخانمانى و بدبختى تعبير ميگرديد .\r\nبعد از صرف شام سفرهء چهارشنبه‌سورى گسترده ميشد . در اين سفره هرخانواده برطبق رسم خود شيرينى ، خشكبار ، آجيل و غيره ميچيد و با شمعهاى رنگين ، كه در آنزمان ساختن آن مخصوص اردبيل بود ، سفره را منور و مزين مينمود « 1 » و بتدريج از آنچه در سفره چيده شده بود صرف ميشد .\r\nآنچه در اين مراسم اهميت داشت حفظ سنت و رسوم خانوادگى بود و هرخانواده كوشش داشت آنچه را كه اجداد آنها بجاى ميآورده‌اند انجام دهند تا از نكبت و ذلتى ، كه در نتيجهء برهم خوردن آن رسوم متوجه افراد خانواده ميشد ، بر كنار بمانند .\r\nشب چهارشنبه‌سورى فالگيرى نيز ديده ميشد و به دو گونهء مختلف از طرف پسران و دختران صورت ميگرفت . بدينمعنى كه دخترها در اوايل شب پشت در خانه‌هاى خود ميايستادند و از لاى در سخنانى را كه رهگذران ميگفتند بعنوان فال تعبير و تفسير ميكردند و اين رسمى است كه امروزه در تهران و جاهاى ديگر ايران نيز كم‌وبيش\r\n\r\n\r\n","description":"","footnote":"\r\n( 1 ) - از سى سال پيش كه جمع زيادى از اين شهر به تهران مهاجرت كرده‌اند ساختن اين نوع شمع را در تهران رواج داده‌اند چنان كه درست كردن نخودچى درشت در مغازه‌هاى آجيل‌فروشى را هم اردبيليان بتهران آورده‌اند . سابقا در تهران طرز درست كردن آن را نمىدانستند و نخودچى ريزى با پوست براى فروش عرضه ميكردند .\r\n","page_name":" 106 ","page_number":120},
  {"content":"\r\n\r\nرواج دارد . اما پسرهاى جوان اين امر را با « قورشاخ آتماخ » « 1 » صورت ميدادند و آن چنين بود كه جوانان كمربندهاى پارچه‌اى يا دستمال خود را ، از پنجرهء اطاق همسايه يا كسان خود ، بدرون اطاق مىانداختند . صاحبخانه ، بدون آنكه درصدد شناختن هويت آنان برآيد ، مقدارى آجيل يا شيرينى بر دستمال يا گوشهء كمربند مىبست و به طرف صاحب آن مىانداخت .\r\nاين كار بيشتر بوسيلهء جوانهائى صورت ميگرفت كه دخترانى را دوست ميداشتند و بآرزوى وصلت با آنان ، براى « قورشاخ آتماخ » بخانهء آنها ميرفتند و با اين نظر دربارهء آنچه كه بدستمال يا كمربند آنها بسته ميشد تعبيرات و تفسيراتى مينمودند .\r\n\r\nتشريفات روز چهارشنبه‌سورى :\r\nبرطبق سنت ديرينه صبح روز چهارشنبهء آخر سال بايد همهء اطاقها روشن باشد و بدينمنظور يكى از اعضاى خانه ، و معمولا پدر خانواده ، صبح زود در زير هرسقفى از خانه شمعى روشن مينمود . آنگاه كوزهء تازه‌اى را كه خريده بودند از آب پر كرده قطراتى از آن را در هرگوشه‌اى از گوشه‌هاى اطاقها ميريخت . اين كار چنين توجيه ميشد كه ديگر حشرات گزنده در آن اطاق‌ها پيدا نميشود و ساكنان خانه در تابستان از اين حيث در امان ميمانند .\r\nرسم عمومى بر آن بود كه همانگونه كه شب چهارشنبه‌سورى از روى آتش مىپريدند ، صبح چهارشنبه هم از روى آب جارى بگذرند . سابقا در شهر نهرهاى متعددى جريان داشت كه ، علاوه بر مشروب ساختن باغچه‌هاى حياطها ، آسياها را نيز به كار ميانداخت و آرد مورد حاجت مردم را فراهم ميساخت . اين بود كه صبح زود بيشتر مردها ، و مخصوصا جوانها ، براى پريدن از روى آب بكنار نهرها ميرفتند و چون پريدن از آنها در جائى ميسر ميشد كه عرض نهر كمتر باشد و اين موقعيت نيز همواره در كنار آسياها و جائى كه آب وارد ناوها ميگشت ممكن ميگرديد از اينرو اطراف آسياها ازدحام و كثرت بىسابقه‌اى بوجود ميآمد . اين قسمت از نهر به\r\n\r\n\r\n","description":"","footnote":"\r\n( 1 ) - قورشاخ كمربند پارچه‌اى را گويند و آتماخ بمعنى انداختن است .\r\n","page_name":" 107 ","page_number":121},
  {"content":"\r\n\r\n« نو - اوستى » « 1 » يعنى روى ناو معروف بود و در اين روز ميعادى براى ديدار دوستان و آشنايان بشمار ميآمد . هركسى با دوستان خود روبوسى ميكرد و چهارشنبه‌سورى را تبريك ميگفت .\r\nجوانان غالبا هفت ترقه و نارنجك همراه ميآوردند و ساعتى با صداى آنها خود و ديگران را مشغول ميكردند . لباس و كفش و كلاه نو بتن داشتند . دلها نيز پر از صفا و صميميت بود و اگر هم كسى كدورتى از ديگرى در دل داشت در اين روزها خود را از اين عوالم بدور ميداشت و آشتىكنان دلتنگىهاى گذشته را بكنار مىگذاشت .\r\nدراويش و مداحان پارچهء سفيدى در كوچه‌هاى عمومى ، كنار ديوارها ، پهن ميكردند و بشقابى پر از نقل سفيد با گلابدانى پر از گلاب در آن مىنهادند و با آهنگهاى شادى آفرين قصيده‌هاى زيبائى ميخواندند . عابرين هم پولهائى در آن سفره ميانداختند و بدينطريق به آنان هديه ميدادند . نوازندگان دوره‌گرد با دف و سورنا در كنار آسياها يعنى در نواوستىها ، مردم را سرگرم مينمودند . تقريبا تا سه ساعت از طلوع آفتاب گذشته اين مراسم برپا بود .\r\nعفت عمومى مانع از آن بود كه زنها هم در اين مراسم شركت نمايند ولى بعضى از آنها ، بويژه زنان نازا ، به قبرستانها يا دباغخانه‌ها ميرفتند تا بقول خودشان « چلهء خود را قطع كنند » .\r\nما با آنكه مفهومى از چله در ذهن خود داريم ولى چون بقول روانشناسان مفهومى تاريك و مبهم است تعريف آن نميتوانيم همينقدر ميگوئيم كه مثلا دختران دم‌بخت چله را امرى ميدانستند كه معنا مانع ازدواج آنان ميشد و اگر آن را قطع ميكردند در آرزوى خود توفيق مييافتند و اين يادگار همان افكار بسيار كهنى است كه اجداد انسانهاى كنونى بعضى ارواح و موجودات موذى را مانع انجام مقاصد خود ميدانستند . اينان بر روى سنگ هرقبرى يك دانه كشمش ميگذاشتند و گاهى برخى از آنان در داخل تابوت مردگان دراز مىكشيدند و در دباغخانه‌ها از آب متعفن تغارها بر سر و روى خود ميريختند و يا پنجهء گرگى را كه بعضى از شيادها قبلا فراهم كرده بودند بسر و روى خود ميكشيدند .\r\n\r\n\r\n","description":"","footnote":"\r\n( 1 ) - تلفظ آن با حروف فرانسه چنين بود  No usti  .\r\n","page_name":" 108 ","page_number":122},
  {"content":"\r\n\r\nچهارشنبه‌سورى بيش از همه سبب خوشحالى كودكان بود زيرا آنها لباس و كفش نو پوشيده جيبهاى خود را با نخودچى كشمش يا نقل و خشكبار پر ميكردند و خلاصه روز خوشى را ميگذرانيدند .\r\nيك رسم عمومى نيز آن بود كه مردم اشياء امانتى ديگران را قبل از چهارشنبه سورى به صاحبان آنها مسترد ميداشتند و اين خود يك رسم خوبى براى بازگرداندن ظروف و اشيائى بود كه در عرض سال ، بعنوان امانت ؛ از خانه‌اى بخانهء ديگر ميبردند .\r\nدر بعضى از خانواده‌ها رنگ كردن تخم‌مرغ پخته نيز جزو سنتها بود بدينمعنى تخم‌مرغها را در چتيهاى رنگين و نقش‌دار مىپيچيدند و در ظرفى مىچيدند و پر از آب كرده روى آتش ميگذاشتند . تخم‌مرغها ضمن آنكه پخته ميشدند نقش و رنگ پارچه را هم به خود ميگرفتند و به صورت تحفهء خوبى براى دادن ببچه‌ها در ميآمدند . در برخى ديگر از خانواده‌ها تهيهء گندم بريان معمول بود و از رسوم خانوادگى بشمار ميآمد .\r\nاز اينهمه رسوم كه در مورد چهارشنبه‌سورى بود امروزه آتش چهارشنبه و شام آن باقى است و در سالهائى كه دولت تهيه و فروش ترقه و بمب و موشك را منع نكند مثل سالهاى گذشته از آنها نيز كم‌وبيش ديده مىشود .\r\n\r\nمراسم نوروز :\r\nفاصله بين چهارشنبه‌سورى و نوروز يكنوع دوران فترت بود و معمولا بانوان در خانه كارهاى نظافت را تكميل مىكردند و مردان نيز مشغول خريد و فروش لوازم عيد ميگشتند تا بالاخره نوروز فرا ميرسيد .\r\nجشن نوروز ، بر خلاف چهارشنبه‌سورى كه تقريبا مخصوص جوانان و توأم با سر و صدا بود ، با طمأنينه و وقار خاصى برگزار ميشد .\r\nدر ساعت تحويل سال ، اگرچه نيمه شب هم بود ، همهء افراد خانواده بيدار گشته سر سفرهء تحويل مىنشستند . حتى كودكان خردسال ، پيران فرتوت و بيماران را نيز دست و رو مىشستند و لباس تميز بر تن كرده بر سر تحويل مينشانيدند .\r\nسفرهء تحويل يكى دو ساعت قبل از لحظهء تحويل گسترده ميشد و اولين چيزى كه در آن قرار ميدادند قرآن مجيد بود . در اين سفره علاوه بر هفت سين ، شيرينى ،\r\n\r\n","description":"","footnote":"","page_name":" 109 ","page_number":123},
  {"content":"\r\n\r\nميوه ، آجيل و خشكبار هم ميگذاشتند و آينه ، سكهء طلا يا نقره ، سماق و برنج و گندم از لوازم اين سفره بشمار ميآمد . ظرف پر از آب ، كه ماهى تحويل در آن شناور بود در كنار سبزى زيبائى كه از مدتها پيش سبز كرده و در اين روز با روبان رنگينى به طرز زيبائى مىآراستند ، جلوهء خاصى بر اين سفره مىبخشيد . گلدان گل ، گلابدان - حاوى گلاب معطر هم در گوشه‌اى از سفره به چشم مىخورد . عاطفهء شديد خانوادگى مردم اين شهر آنها را و اميداشت كه در اين ساعات عزيز ، عزيزان از دست رفتهء خود را نيز ياد كنند و غالبا عكس آنها را در كنار سفره جاى دهند .\r\nدر اين سفره بتعداد افراد خانواده شمع رنگين ميگذاشتند . جاى يكى از آنها بر چشم سر ماهى دودى بود ، كه آن را پخته و جزو يكى از هفت‌سينها در سفره مىنهادند و تقريبا ده دقيقه قبل از ساعت تحويل سال همهء آنها را روشن ميكردند .\r\nهفت‌سين هفت چيز خوراكى بود كه اول آنها با حرف سين شروع ميشد .\r\nاين هفت‌سين معمولا « سر ماهى ، سينهء مرغ ، سيب ، سنجد ، سير ، سركه و سبزى » بود و گاهى بعضى خوردنيهاى ديگر نيز كه اول نام آنها سين داشت جايگزين بعضى از اقلام آنها ميگشت .\r\nعدد هفت از اعداد مرموزى است كه از قديم در بين مردم معمول بوده است و حتى مذاهب نيز از آن متأثر گشته‌اند . امتياز سين بر حروف ديگر نيز مثل عدد هفت حالت رمز و ناشناخته‌اى دارد و معلوم نيست كه اگر رسم الخط فارسى ، مثل لاتين براى حرف « ث ، س ، ص » يك شكل ميداشت برگزيدن خوردنيهاى ديگرى كه حرف اول آنها ممكن است با « ث » يا « ص » باشد مجاز ميبود يا نه ؟ وانگهى سين را بر حروف ديگر چه امتيازى است ؟\r\nدر اينباب بعضى معتقدند كه در قديم بجاى هفت‌سين هفت‌شين معمول بوده است مثل شير ، شربت ، شهد و نظاير آنها ولى بمرور ايام شين به سين تغيير يافته است .\r\nبارى قبل از ساعت تحويل همه وضو ميگرفتند و در لحظاتى كه سال در شرف تجديد بود سكوت مطلقى حكمفرما ميشد و لحظه‌اى فرا ميرسيد كه هركس توجه خاصى بمبداء پيدا كند و با خضوع و خشوع تمام ، سلامت و سعادت و كاميابى در سال جديد را از خداى بزرگ بخواهد . قبل از اين دقايق حساس كسانى نيز آياتى از قرآن\r\n\r\n","description":"","footnote":"","page_name":" 110 ","page_number":124},
  {"content":"\r\n\r\nمجيد تلاوت ميكردند و عموما دعائى را كه بنام دعاى تحويل معروف گشته است ميخواندند و آن دعا اينست :\r\n« يا مقلب القلوب و الابصار ، يا مدبر الليل و النهار ، يا محول الحول و الاحوال ، حول حالنا الى احسن الحال » . آنچه در اين دعا ، مثل دعاهاى ديگر مسلمين ، قابل توجه است همبستگىهاى اجتماعى و علاقهء مردم بآسايش ديگران است و لذا دعاها عموما بلفظ جمع بر زبان جارى ميشد و بهبود حال همه مورد درخواست دعاكننده قرار ميگرفت .\r\nچون سال تحويل ميشد اولين كار با باز كردن و نگاه كردن قرآن مجيد و بوسيدن آن آغاز ميگشت و در اين مراسم بطور كلى از حيث نوبت رعايت تقدم سن ميگرديد .\r\nبدينمعنى كه ابتدا پدر و بزرگ خانواده بعد مادر و آنگاه فرزندان به نسبت سن قرآن را زيارت ميكردند و اين كلام الهى را واسطهء استجابت دعا و نيل بآرزوها قرار ميدادند پس از آن به خوردن هفت‌سين ، به ترتيبى كه در بالا گفته شد ، ميپرداختند . هركسى ابتدا تكهء كوچكى از گوشت پختهء سر ماهى ، بعد سينهء مرغ ، سپس سيب و . . . مىخورد و از سماق و برنج و گندمى هم كه در سفره بود يكى دودانه صرف ميكرد ، به آب و آينه هم نظر مينمود و سكه را در دست گرفته نگاه ميكرد . پيدا شدن خرخاكى « 1 » در لحظات تحويل يمن و شكون خوبى داشت و بفال نيك گرفته ميشد و به نظر اردبيليان بشارتى از سعادت و سلامت و شادكامى همراه ميآورد .\r\nبعد از اين تشريفات اولين فرد مميز ، از حاضرين در سر سفره ، كه سنش كوچكتر از ديگران بود گلابدان بدست گرفته پيش مسن‌ترين آنها ، مثلا پدر ، با ادب مىنشست و ضمن ريختن چند قطره گلاب بدست او ، دست ويرا مىبوسيد و تجديد سال را تبريك ميگفت . متقابلا آن شخصيت بزرگ هم از روى او ميبوسيد و در حق وى دعاى خير ميكرد . آنگاه اين فرزند كوچك در حضور دوم شخص مسن ، مثلا مادر ، مىنشست و به همين ترتيب گلاب داده تبريك ميگفت . بعد از او به شخص سوم و چهارم . . . به همان قرار اداى احترام مينمود . پس از آنكه عرض تبريك او به آخر ميرسيد نفر ديگرى كه بزرگتر از او و كوچكتر از ديگران بود بدين كار قيام\r\n\r\n\r\n","description":"","footnote":"\r\n( 1 ) - خرخاكى حشرهء خاكسترى رنگ است و در سالهائى كه هوا در موقع تحويل خوب باشد از زير خاك درآمده در اطاقها به راه ميافتد . اردبيليان بدان « ميراملى » ميگويند .\r\n","page_name":" 111 ","page_number":125},
  {"content":"\r\n\r\nميكرد . . . به همين قرار همهء افراد خانواده ، جز رئيس كه در جاى خود نشسته بود ، برخاسته به همه تبريك ميگفتند و اگر بعضى از آنها در سال گذشته ديگران را از خود رنجيده خاطر كرده بودند از او پوزش ميخواستند و بدينطريق زنگار كدورتها را نيز در سر تحويل سال از دلها ميزدودند .\r\nاگر اين خانه متعلق ببزرگترين فرد آن خانواده و محل سكناى او بود بفاصلهء كمترى از تحويل سال ، اولاد و احفاد و كسان او ، كه خانه و زندگى مستقلى داشتند براى زيارت او و عرض تبريك ميآمدند . و قبل از آنكه سفرهء تحويل برچيده شود اداى احترام ميكردند و بدين ترتيب ديدوبازديدهاى عيد آغاز ميگشت .\r\nاردبيل از قديم الايام شش محله داشت و چنان كه گفته‌ايم بنامهاى « طوى يا تابار ، اوچدكان ، پير عبد الملك ، گازران يا اونچى ميدان ، سرچشمه يا قنبلان و عالى قاپو يا شيخ قاباغى » ناميده ميشدند . « 1 » براى آنكه مردم در ديدوبازديد عيد دچار زحمت و سرگشتگى نشوند در نيمقرن اخير بر اين قرار گذاشتند كه روز اول عيد مخصوص ديدوبازديد محارم نزديك باشد و نيز از كسانى كه يكى از نزديكان خود را در سال گذشته از دست داده‌اند ، بعنوان « عيد نو » ديدن كنند . از روز دوم هرروز مخصوص بيك محله و شعبات آن ميشد بدينطريق كه يكروز ساكنين محلهء طوى از قسمت حيدرى در خانه‌هاى خود مانده آمادهء پذيرائى ميگشتند و روز ديگر ساكنان محلهء گازران از سمت نعمتى بدين كار مبادرت مينمودند و به همين ترتيب . . .\r\nاين روزها شهر اردبيل بسيار ديدنى و تماشائى ميشد بخصوص وقتى كه هوا هم آفتابى ميبود . دسته‌هاى مردم با خانواده و اطفال خود بديدار كسان خويش ميرفتند تقريبا پنج ششم سكنهء شهر به حركت در ميآمدند و همه با سر و وضع تميز و لباس تازه و جالب در كوى و برزن ششمين محله‌ايكه نوبت آن بود به راه ميافتادند ، كوچه‌هاى اين محله از نصف شب جاروكشى و آب‌پاشى ميشد و هركسى به قدر امكان خود ، خانهء خويش را آمادهء پذيرائى از كسان و دوستان خود ميساخت .\r\nلبهاى همه پر از خنده بود ، احترام و صفا و شادى از سر و روى همه ميباريد و مجموع اين مراسم يك درس آموزندهء عملى از مفهوم و معناى يك زندگى سالم\r\n\r\n\r\n","description":"","footnote":"\r\n( 1 ) - اكنون هم بدان نامها خوانده ميشوند .\r\n","page_name":" 112 ","page_number":126},
  {"content":"\r\n\r\nاجتماعى براى بچه‌ها و جوانان بشمار مىآمد . درسى كه هيچيك از مظاهر تمدن جديد نميتواند جايگزين آن گردد . تمام كدورتها و دشمنىها در اين ايام از بين مىرفت و دلها نيز مثل خانه‌ها از زنگار غم و غصه و كينه پاك مىگرديد و بزرگترين دشمنىها با يك روبوسى از بين ميرفت . صد حيف كه اين رسوم پر ارج انسانى تضعيف گشته آداب و سنن ملى ما دستخوش تهديد تمدن جديد قرار گرفته است .\r\nتمدن ملى ما يادگار دهها و بلكه صدها نسل از مردان و زنان و انديشمندان و دانشمندان اين مرز و بوم است كه با توجه بشرايط محيط طبيعى بوجود آمده و با سازگارى با روحيهء مردم ، قرنهاى ممتدى در مقابل آنهمه حوادث گوناگون تاريخ پابرجا مانده است . حيف است كه با ايجاد تزلزل در اركان آن اركان قوميت و مليت خود را متزلزل گردانيم و رشتهء معنوى جامعهء كنونى يا آينده را با گذشتگان خود منقطع سازيم .\r\n\r\nديدوبازديدهاى عيد :\r\nبارى بمطلب خود برميگرديم و يادآور مىشويم كه در آن روزها محلات ديگر شهر به صورت تعطيل در مىآمدند و هركس كه در محلهء منظور ، يعنى محله‌ايكه نوبت پذيرائى آن بود ، دوستان و آشنايانى داشت بديدار آنها مىرفت . وسيلهء پذيرائى چاى و شيرينى و ميوه بويژه روى خندان و روح شاد و پاك بود . در خانه‌هاى اين محله ناهار احتياطى هم تدارك ديده مىشد تا كسانى كه راهشان دور است ناهار را در آنجا صرف نمايند .\r\nدراويش و مداحان نيز بر شور و شوق مردم مىافزودند . آنها در سنواتى كه ايام عيد هوا خوب و آفتابى بود پارچه‌هاى سفيدى ، مثل چهارشنبه‌سورى ، در كوچه ها و كنار ديوارها مىگستردند . گلابدان و سبزى و نقل در آنها مىگذاشتند و قصايد و مدايح خوبى با آواز دلپذير در شأن نوروز و مدح حضرت على ( ع ) مىخواندند زيرا معتقد بودند كه امام اول شيعيان روز عيد نوروز بخلافت ظاهرى نشسته است .\r\nمردم نيز با رضا و رغبت مبلغى بعنوان هديه و عيدى در آن پارچه مىانداختند .\r\nپرداخت عيدى فقط براى دراويش نبود بلكه اين رسم در مورد هرمهترى نسبت بكهتران رعايت مىشد و هركسى به قدر امكانات مالى و موقعيت خانوادگى بكوچكتران ، بويژه كودكان و مستخدمين خانواده ، عيدى مىداد .\r\n\r\n","description":"","footnote":"","page_name":" 113 ","page_number":127},
  {"content":"\r\n\r\nفردا كه نوبت محلهء ديگر بود اين مراسم به همان شكل در آنجا تكرار ميگشت و شش روز تمام كوچه‌ها و معابر پر از شادى و نشاط ، خانه‌ها پر از شيرينى و خشكبار و دلها مملو از صفا و مهربانى بود .\r\nدر خلال اين ايام بعضى از كسبه بنام آنكه « ساعت خوش است » قفل دكانها و مغازه‌هاى خود را برميداشتند و براى ميمنت شمعى در آن روشن ميكردند ولى نانوائيها و قصابىها ، كه مورد احتياج عمومى بودند ، از روز دوم عيد كار خود را آغاز مينمودند .\r\n\r\nخدر نبى :\r\nرسم ديگرى نيز در بيشتر خانواده‌هاى طبقهء سوم معمول بود و به نام « خدر نبى » شهرت داشت . اين رسم مخصوص زمستان بود و در شب جمعه‌ايكه در هشت روزهء « چارچار » قرار داشت برگزار مىشد .\r\nاردبيليان شب يلدا را بلندترين شبها مىدانستند و در آن شب در كنار كرسى داستانهائى از يلدا و گذشته‌ها نقل ميكردند و بر خلاف معمول امروز ، كه در آن شب غالبا هندوانه ميخورند ، آنها بيشتر سبزه و مغز گردو يا نخودچى كشمش ميخوردند و در بعضى خانواده‌ها ماست نيز تهيه ميكردند . شعراى ترك زبان نيز در مدح دلداده - هاى خود از طول و تاريكى اين شب استفاده كرده در وصف زلف يار از آن استعاره مينمودند :\r\n دير لر ايلده بير يول كن ظهور ايلر شب يلدا * عجب سر دور كه بير آيدا ايكى يلدا دو تاز لفون « 1 » \r\nدر شب خدر نبى بيشتر خانواده‌ها « قووت » تهيه ميكردند و قووت ، بر وزن نخود عبارت از آرد گندم بريان بود و گاهى آرد نخودچى و آرد عدس بو داده هم بدان اضافه مينمودند . قووت را معمولا با شكر يا كوبيدهء قند قاطى كرده ميخوردند ولى در زمانهاى قديم كه قند و شكر گران بود آن را با دوشاب يعنى شيرهء كشمكش مخلوط نموده تناول ميكردند .\r\n\r\n\r\n","description":"","footnote":"\r\n( 1 ) - ترجمهء آن به فارسى چنين است « گفته مىشود كه شب يلدا در سال يك بار ظهور مىكند اين سر عجيبى است كه در يك ماه دو زلف تو مثل دو يلدا بلند و سياه مىباشد » . ماه اگرچه به ظاهر بمعنى زمان است ولى در عين حال تشبيهى از صورت زيباى مخاطب به ماه آسمانى مىباشد .\r\n","page_name":" 114 ","page_number":128},
  {"content":"\r\n\r\nقدماى اين ديار تصور ميكردند كه حضرت خضر پيغمبر ( ع ) ، كه بزعم متشرعين آخرين فرد انسانى خواهد بود كه تا قبل از دميدن صور اسرافيل زنده خواهد ماند ، در آن شب بهمهء خانواده‌ها سرميزند و قووت را تبرك مينمايد و نشانهء اين كار هم آن است كه جاى « قمچى » « 1 » آنحضرت بر روى قووت ميماند . از اينرو آنها قووت را در مجموعه يا سينى ميريختند و آن را در گوشه‌اى گذاشته ميخوابيدند و چون صبح از خواب برميخاستند براى تماشاى جاى قمچى حضرت خضر به طرف سينى قووت ميرفتند و غالبا اين علامت را هم بر روى قووت مىديدند .\r\nبعضىها ، جاى قمچى را كار پدر و مادر يا بزرگ خانواده مىدانستند كه نيمه شب يا صبح زود با انگشت رسم مىكردند و يا اگر در خانه قمچى بود آن را بر روى قووت گذاشته برمىداشتند . با اينحال كسان ساده‌لوحى هم آن را از خود حضرت خضر مى - پنداشتند .\r\nقدماى اردبيل براى زمستان حسابهائى داشتند بدينمعنى چهل روز اول اينفصل را « چلهء بزرگ » و بيست روز بعد از آن را ، كه به آخر بهمن‌ماه منتهى مىشد ، « چلهء كوچك » مىگفتند . چهار روز آخر چلهء بزرگ را با چهار روز اول چلهء كوچك ، يعنى روزهاى هفتم تا پانزدهم بهمن را « چارچار » ميخواندند و شب جمعه‌ايرا كه در اين هشت روز بود ، بطوريكه گفتيم « خدر نبى » مىناميدند .\r\nآنان چلهء بزرگ را بمعنى واقعى زمستان مىدانستند ولى چلهء كوچك را از حيث سرما و بارندگى سختتر از آن تصور مىكردند و در سالهائيكه در چلهء بزرگ بارندگى كمتر مىشد از قول چلهء كوچك آن را تمسخر كرده چنين مىگفتند كه « برادر بزرگم بىغيرت از آب درآمد . من كارى ميكنم كه تلافى آن را هم در ميآورم » . با اينحال خود اردبيليان ضرب المثلى در مورد چلهء كوچك داشتند و معتقد بودند كه « چون رو ببهار ميرود هيچ كارى نميتواند » . سختترين قسمت زمستان ، هم از جهت سرما و هم از حيث بارندگى ، چارچار بود و حساب آن روزها را مردم بخاطر نگه ميداشتند .\r\nهفتهء اول اسفند را « چله بچه » مىگفتند و شب اول آن را بنام « كرد اوغلى احمد »\r\n\r\n\r\n","description":"","footnote":"\r\n( 1 ) - تازيانه‌اى را كه اسب‌سواران براى راندن اسب در دست ميگيرند در تركى قمچى ميگويند .\r\n","page_name":" 115 ","page_number":129},
  {"content":"\r\n\r\nميشناختند و دربارهء آن داستانى بدين‌سان داشتند :\r\nاحمد نامى از يك خانوادهء كرد ، ساكن يكى از دهستانهاى اردبيل جوانى قوى هيكل و بلند بالائى بود . روز آخر بهمن ماهى ، كه هوا خوب و آفتابى بود او براى انجام كارى به بيابان ميرود . ناگهان هوا تغيير كرده برف و سرماى شديدى آغاز مىشود و شدت سرما و طوفان بدانجا مىرسد كه احمد از راه رفتن باز ميماند و بر زمين افتاده بىحس ميگردد . پدر و مادر و كسانش بجستجوى او سر به بيابان ميگذارند و چون همه جا پر از برف بوده است از تلاش خود نتيجه‌اى نگرفته باز ميگردند و دست از حيات او شسته در سوگ و اندوه وى شب را بروز مىآورند . فردا بار ديگر بجستجوى وى به بيابان ميروند و سرانجام او را زنده از زير برف پيدا ميكنند و از اينكه نمرده است همه در تعجب ميمانند .\r\nاحمد شرح حال خود را چنين بيان مىكند كه وقتى تاب و توانم در برابر سرما از دست رفت بىحس بر زمين افتادم . نيمه‌هاى شب به حال آمده احساس گرمائى كردم نخست آن گرما را از نفس خود تصور كردم ولى بعد دريافتم كه آن حرارت از خود زمين است . اين گفتار احمد بعدها مبناى اين تصور شد كه در آن شب « به زمين نفس مىآيد » .\r\nموضوع نفس آمدن به زمين از قديم الايام و در نقاط ديگر ايران نيز معروف بوده است . بزعم مردم آنزمان زمين از پائيز رو بسردى ميگذارد و در زمستان به كلى سرد مىشود ولى از اول اسفند كم‌كم قشرهاى خاك حرارتى پيدا مىكند و در اول سال حالت طبيعى خود را باز مييابد . آنان اين حرارت تدريجى را در سه مرحله ميدانستند يكى در شب اول اسفند دومى در چهارم اسفند و سومى روز يازدهم اسفند و در يك دو بيتى آن را چنين ميگفتند :\r\n جمرهء اول افتد آخر دلو * چهارم حوت جمرهء ثانى\r\nيازده روز چون گذشت از حوت * جمرهء ثالث افتد ار دانى \r\n« 1 »\r\n\r\n\r\n","description":"","footnote":"\r\n( 1 ) - بعقيدهء قدما در جمره اول زمين گرم مىشود و در جمرهء ثالث گياهان گرم مىشوند و برگ و شكوفه مىدهند .\r\n","page_name":" 116 ","page_number":130},
  {"content":"\r\n\r\nروز هفتم اسفند را اردبيليان بنام « قارى كولگى » « 1 » ميخواندند و در اين باره چنين ميگفتند كه پيرزنى شترى داشت چله‌هاى بزرگ و كوچك گذشت و شتر وى حالت جفتگيرى نيافت « 2 » . شتر در آنزمان سرمايهء بزرگى بود و لذا عدم جفتگيرى آن اندوه وصف‌ناپذيرى براى پيرزن بوجود آورد . او آن روز دست بدعا برداشت و از اينكه زمستان ، بدون آنكه شتر وى آمادهء جفتگيرى شود ، سپرى مىگردد استغاثه نمود .\r\nدعايش مستجاب گشت و برف شديدى توأم با سرماى سخت باريدن گرفت و شتر او نيز باردار شد .\r\nهفده روز بعيد نوروز مانده را ، كه بيشتر روز دوازدهم اسفند مىشود ، در اردبيل « وعده‌يلى » « 3 » ميگفتند و معتقد بودند كه در اين روز باد موسمى مىوزد و قضا را چنين بوده است و در آن روز در اين سامان بيشتر « گرميج » و گاهى « مه » ميوزد « 4 » .\r\nپيشينيان چنين مىپنداشتند كه اگر در آن روز گرميج بوزد ميوه زياد ولى محصول زراعت كم مىشود و اگر مه بوزد سر درختى كم اما محصول زراعت بيشتر مىگردد .\r\nبعد از اين ايام نوبت به چهارشنبه‌سورى و نوروز ميرسد و ما پيش از اين در آن باره سخن گفتيم . اكنون باعياد مذهبى ميپردازيم و گوئيم :\r\n\r\n\r\n","description":"","footnote":"\r\n( 1 ) - « قارى » به زبان تركى يعنى پيرزن و « كولك » همان طوفان است كه در فارسى به صورت كولاك استعمال مىشود .\r\n( 2 ) - چهارپايان بر خلاف انسان ، بيشتر در فصل معينى حالت جفتگيرى پيدا مىكنند و شتر از جملهء آنهاست كه فقط در زمستان و سرماى سخت آن چنين حالتى پيدا مىكند .\r\n( 3 ) - « يل » با كسر حرف اول در زبان تركى به باد گفته مىشود و وعده يلى يعنى باد موسمى .\r\n( 4 ) - براى دانستن مه و گرميج بصفحهء 7 جلد اول مراجعه فرمائيد .\r\n","page_name":" 117 ","page_number":131},
  {"content":"\r\n\r\n\r\nمبحث دوم - اعياد مذهبى\r\nاردبيليان ، بطوريكه گفتيم ، عموما بدين اسلامند و خوانندگان دانشمند مى - دانند كه اسلام دو عيد بزرگ دارد كه بنام « فطر » و « قربان » ناميده مىشود .\r\nعيد فطر در پايان ماه رمضان و اولين روز شوال برگزار ميگردد و عيد قربان يا اضحى دهمين روز ذيحجه مىباشد . غير از اين دو عيد ، كه از نظر اسلام اعياد رسمى هستند ، ايام ديگرى نيز مثل تولد حضرت پيغمبر ( ص ) و بعثت آنحضرت به نبوت ، عيد محسوب مىشود ليكن شيعيان سالروز ولادت دوازده امام را هم عيد ميدانند و در آن روزها به نحوى اظهار مسرت و شادى ميكنند .\r\n\r\nعيد فطر و عيد قربان :\r\nعيدين ، يعنى فطر و قربان ، در اردبيل مثل نوروز تشريفاتى ندارد و ديدوبازديدهاى آنها مخصوص مصيبت‌ديدگان مىباشد .\r\nبدينمعنى كسانى كه قبل از آن عيدها يكى از افراد خانوادهء خود را از دست داده‌اند در آن روز در خانه ميمانند و دوستان و آشنايان براى همدردى نزد آنها ميروند و تسليت خاطر مىدهند و بدينوسيله از غم و اندوه آنها ، كه طبعا در چنين روزهائى بيشتر متأثر و پريشانحالند ، اندكى ميكاهند . در اين مراسم صاحبخانه با چاى و قهوه از واردين پذيرائى مىكند . بعضى از مردم نيز براى تبريك بخانهء برخى از روحانيان سرشناس و يا نزد بزرگان خانوادهء خود ميروند و اگر در مسجد يا محل ديگرى نماز عيد برگزار شود كسانى در آن شركت مينمايند .\r\nعيد فطر در سالهاى گذشته بيش از امروز رونق داشت زيرا عموم كسانى كه استعداد روزه گرفتن داشتند ماه رمضان را روزه ميگرفتند و شبها در مساجد بعبادت\r\n\r\n","description":"","footnote":"","page_name":" 118 ","page_number":132},
  {"content":"\r\n\r\nمىپرداختند و شب عيد را هم در مسجد مىماندند يا صبح آن روز به مسجد ميآمدند و چون از قطعيت عيد اطمينان مىيافتند با خرمائيكه بعضى از مؤمنين سبيل مىكردند روزهء خود را مىشكستند و پس از برگزارى نماز عيد بخانه‌هاى خود باز مىگشتند .\r\nاختلاف در عيد فطر از قديم الايام بين مسلمين بويژه شيعيان معمول بوده است .\r\nطبق دستور شرع اسلام هرمسلمان بالغ و سالم بايد تمام ماه رمضان را روزه بگيرد و ماه رمضان از رؤيت هلال آن ماه تا رؤيت هلال شوال است . اما رؤيت هلال در مواقعى كه هوا ابرى باشد ميسر نميشود و از اين حيث مردم دچار بلاتكليفى ميگردند زيرا شرعا روزه گرفتن در روز عيد حرام است و از طرفى خوردن روزه بدون عذر شرعى نيز مجاز نمىباشد و اينست كه روزه‌داران در گذشته بلاتكليفى سختى از اين حيث پيدا مىكردند .\r\nگاهى اتفاق مىافتاد كه در قسمتى از يك منطقه ، مثلا در شهر ، هوا ابرى و در قسمتى از دهستانهاى آن صاف باشد . در اين صورت علما و روحانيان برطبق قوانين شرع از ساكنان آنها استماع شهادت مىكردند و رؤيت هلال را از كسانى كه مدعى مشاهدهء آن بودند استعلام مىنمودند و در اينجا بود كه بعضى از آنها شك و ترديد مىيافتند و دو تيرگى در شهر پيدا ميشد زيرا گروهى از مردم به فتواى اين عالم روزهء خود را مى - خوردند و گروه ديگرى كه از روحانى ديگر پيروى مىكردند ، بدين عنوان كه رؤيت هلال بر او مسلم نگشته است ، روزه‌دار مىماندند .\r\nامروزه با پيدايش راديو و توسعهء وسايل ارتباطى بين نقاط مختلف كشور رفع اين مخطور گشته و راديو و تلويزيون از اين حيث جانشين آخوند و مجتهد محلى گرديده است .\r\nعدم امكان رؤيت هلال در ماه ذيحجه نيز اتفاق مىافتاد و بدينطريق در عيد قربان هم ظاهرا اختلاف نظرى پيدا مىشد ولى چون ذبح قربانى در روزهاى نهم و يازدهم آن ماه هم مجاز است و از طرفى قربانى و نماز آن جنبهء استحباب دارد از اينرو مشكل بزرگى مثل عيد فطر بوجود نمىآورد .\r\nمتمكنين اردبيل ، بويژه كسانى كه سالهاى پيش به مكه رفته بانجام مناسك حج\r\n\r\n","description":"","footnote":"","page_name":" 119 ","page_number":133},
  {"content":"\r\n\r\nتوفيق يافته‌اند در عيد اضحى قربانى مىكنند و گوشت آن را بين فقرا قسمت مىنمايند .\r\nرسم بر اينست كه از اين گوشت سهمى براى اقربا اختصاص مىدهند و قسمت هريك از آنها را در بشقاب و سينى تميزى گذارده روى آن روپوش زردوزى مىكشند و بخانهء آنان مىفرستند . باقى گوشت را هم قسمت بقسمت كرده براى فقرا و مستحقان در نظر مىگيرند . قصاب نيز پوست و رودهء قربانى را بعنوان دستمزد ذبح برمىدارد اما بعضى از مقدسين تمام گوسفند را متعلق به فقرا ميدانند و از اينرو دستمزد قصاب را هم نقدا مىپردازند و پوست و روده را فروخته پولش را نيز بين فقرا تقسيم مىكنند و اين كار چنان كه آدام اوله آريوس هم نوشته در قرن هفده ميلادى نيز معمول بوده است « 1 » .\r\nتشريفات مذهبى بزرگ اين دو عيد ، بطوريكه اشاره كرديم برگزارى نماز است و اين نماز ترتيبات و اذكار خاصى دارد و معمولا در بيابان يا جاى بىسقف با جلال و شكوه خاصى خوانده مىشود .\r\nدر اين نماز دو منظور اساسى به چشم مىخورد . يكى عبادت پروردگار و ديگرى موعظه بر بندگان . امام با طمأنينهء خاصى آيات قرآن و دعاهاى مخصوص را ميخواند و با نه قنوت در دو ركعت نماز جنبهء عبادت را بپايان مىرساند . آنگاه بالاى منبر مىرود و خطبهء مخصوصى را ، كه يادگار قرون اوليهء اسلامى است ، عنوان مىكند و پس از توضيح وظايف دينى و دنيوى مسلمين و فلسفهء روزه و حج ، آنها را باطاعت از او امر الهى ، بخصوص پرداخت زكات و دستگيرى از درماندگان دعوت مىنمايد و جالب توجه آنست كه آياتى هم كه در نماز قرائت مىشود بيشتر در باب تزكيه و زكات مىباشد\r\nشكوه و جلال اين خطبه از جهات ديگر نيز قابل توجه است زيرا واعظ ، بر خلاف موارد ديگر ، بايد سر پا بايستد و بر شمشيرى كه در دست مىگيرد تكيه كند « 2 » و در مقام ظاهرى شارع اسلام احكام الهى را ابلاغ نمايد . اين وضع گوياى آن است كه خطيب اسلامى ، در عين آنكه بايد يك دانشمند دينى باشد ، مثل يك سرباز و مجاهد اسلامى حتى در موقع خطابت نيز نبايد شمشير از خود دور سازد و همواره آمادهء\r\n\r\n\r\n","description":"","footnote":"\r\n( 1 ) - جلد اول اين كتاب . صفحه 127 .\r\n( 2 ) - اگر شمشير ميسر نباشد بر عصا بايد تكيه كند .\r\n","page_name":" 120 ","page_number":134},
  {"content":"\r\n\r\nمجاهدت در راه اسلام باشد . ولى امروزه آيا بفلسفهء تأسيس اين سنت دينى توجهى مىشود ؟ !\r\n\r\nمبعث و عيد غدير :\r\nبارى بطوريكه گفتيم غير از اعياد دو گانهء فوق تولد و مبعث حضرت رسول ( ص ) و ميلاد ائمهء اثنى عشر را هم عيد مىدانند و نيز عيد غدير خم را جزو اعياد مذهبى بشمار مىآورند .\r\nمبعث روزى است كه پيامبر اسلام از جانب خداوند متعال به نبوت برگزيده شده و اساس ديانت اسلام با نزول اولين وحى الهى پىريزى گشته است . غدير خم نيز در هيجدهم ذيحجه به ياد روزى جشن گرفته مىشود كه به اعتقاد شيعيان آن روز پيامبر اسلام بسال دهم هجرى هنگام مراجعت از سفر حجى كه به « حجة الوداع » معروف است در دره‌اى بدان نام ، كه بين مكه و مدينه است ، ضمن يك سخنرانى بزرگ خبر از مرگ خود داد و حضرت على ( ع ) را ، كه علاوه بر شجاعت و رشادت جنگى ، مردى دانشمند و با تقوى و مسلمانى عابد و معصوم بود بجانشينى خود برگزيد . حضرت على پسرعمو و داماد خود پيغمبر بود و نيز هنگامى كه بين مهاجران و انصار عقد اخوت بسته ميشد حضرت رسول او را برادر خود انتخاب كرد و ليكن اعتقاد راسخ او باصول ديانت علت اصلى اين انتخاب وى بجانشينى پيغمبر گرديد . در اردبيل اين روز را روز سادات ميخوانند و براى احترام و عرض تبريك بخانهء سادات ميروند .\r\nسوم شعبان كه روز ولادت حضرت حسين بن على ( ع ) است از جمله اعياد مذهبى در اردبيل مىباشد . در اين روز و همه اعياد مهم مذهبى بازار و مغازه‌ها با كشيدن پارچه‌هاى رنگين بر سر در دكانها و روشن كردن چراغهاى رنگارنگ آذين‌بندى مىشود ولى چراغانى و آذين‌بندى مفصل مخصوص روز پانزدهم شعبان است كه ميلاد حضرت حجة بن الحسن ( ع ) امام دوازدهمين مىباشد . امام دوازدهم بعقيدهء شيعهء اثنى عشرى از سال 266 هجرى غيبت فرموده « 1 » است و اين وجود مقدس همان است كه در اديان و مذاهب سابق نيز بعنوان مهدى منتظر آخرين اميد خداپرستان براى دفع ظلم و فساد و اصلاح اجتماع ظهور او مورد انتظار بوده است .\r\n\r\n\r\n","description":"","footnote":"\r\n( 1 ) - غيبت صغرى در سال 266 و غيبت كبرى بسال 328 هجرى اتفاق افتاده است .\r\n","page_name":" 121 ","page_number":135},
  {"content":"\r\n\r\nشيعيان معتقدند كه اين امام ، روزيكه جز خدا كسى را بر آن علم نيست ، ظهور خواهد كرد و ديانت اسلام را از خرافات خواهد زدود و بشريت را از ظلم و جور نجات خواهد داد . گويا همين اعتقاد سبب آن شده كه دولت تزارى روس ، در نيمهء اول قرن نوزدهم ميلادى ، براى مقابله با سياست دولت انگلستان در ايران ، درصدد دخالت از طريق ديانت برآمده سيد عليمحمد نام طلبهء شيرازى ساكن نجف اشرف را بداعيهء مهدويت انداخت و در سال 1260 هجرى فتنهء باب را در ايران بوجود آورد .\r\n« دالگوركى » مأمور سياسى دولت روس در ايران ، كه عامل مهمى در اين بازى بوده است ضمن يادداشتهائى كه از خود باقى گذاشته است سياست دولت تزارى را در اينباره به تفصيل نوشته است و چگونگى اقدامات عمال روس را در بر همزدن زندگى سادهء آن سيد بيچاره بيان داشته است « 1 » .\r\nبهر حال شيعيان اردبيل امام دوازدهم را حى و غائب مىدانند و معتقدند پس از آنكه بامر خدا ظهور كرد دنيا را پر از عدل و داد خواهد كرد . اينان مثل ديگر شيعيان نيمهء شعبان را كه روز تولد آنحضرت است ، بنحو بسيار زيبائى جشن مىگيرند و بازار و خيابانها را سه شبانه روز چراغانى ميكنند و با نقل و شيرينى از همديگر پذيرائى\r\n\r\n\r\n","description":"","footnote":"\r\n( 1 ) - اعتضاد السلطنه در كتاب فتنهء باب ، كه در 1333 در تهران چاپ شده ، مينويسد : سيد عليمحمد پس از تبعيد و حبس سرانجام در محضر علماى تبريز دعوت بمباحثه گرديد و از او ، كه خود را « باب علوم الهى » معرفى مىكرد ، سؤالاتى در زمينهء علوم عقلى و نقلى و اعتقادى شد كه بقول اعتضاد السلطنه در جواب همهء سؤالات درماند و حتى صرف فعل ماضى « قال » را كه صيغه‌هاى غائب آن را هم نظام العلماى تبريزى در آن جلسه بيان كرد ، نتوانست و لذا دولت وقت به فتواى علما در سال 1266 هجرى او را به قتل رسانيد .\r\nباب بعد از خود « ميرزا يحيى » فرزند « ميرزا عباس نورى » ( مازندرانى ) را جانشين خود نمود ولى « ميرزا حسينعلى » برادر ناتنى ميرزا يحيى خويشتن را جانشين باب دانست و با برادر خود از در اختلاف درآمد و اين اختلاف تا آنجا پيشرفت كه در غذاى همديگر سم ريختند و باهم دشمنى آغاز كردند . عمهء آنها كه از سوابق اطلاع داشت بنصيحت ميرزا حسينعلى برخاست و چون او بسخنان وى تسليم نشد عمه‌اش از سوابق او پرده برداشت . سرانجام دولت آنانرا از ايران تبعيد كرد و ميرزا حسينعلى با عنوان « بهاء اللّه » در معيت 73 نفر از اتباعش به شهر « عكا » رفت و فرقه بهائيگرى را بوجود آورد و ميرزا يحيى هم با لقب « صبح ازل » با 27 نفر از يارانش در جزيرهء قبرس مستقر شد و فرقهء ازلى را تشكيل داد .\r\n","page_name":" 122 ","page_number":136},
  {"content":"\r\n\r\nمىنمايند .\r\nسابقا بعضى از متشرعين متعصب چون عيد نوروز را يادگار جمشيد و بگفتهء خود رسمى از آتش‌پرستان ميدانستند جشن و شادى آن روز را بدانجهت برگزار مينمودند كه معتقد بودند خلافت صورى حضرت على ( ع ) در سال 35 هجرى در آن روز آغاز گشته است ولى امروزه اين فكر به كلى از بين رفته و عموم طبقات نوروز را بعنوان بزرگترين جشن ملى برپا مىدارند .\r\n\r\n","description":"","footnote":"","page_name":" 123 ","page_number":137},
  {"content":"\r\n\r\n\r\nفصل دوم سوگواريهاى مذهبى\r\nسوگواريهاى مذهبى هم در اردبيل تشريفات و مراسم خاصى دارد و بررسى آنها ما را بآداب و سنن و تاريخ اين شهر آشنا ميسازد .\r\nاردبيليان كه پيرو مذهب تشيع هستند بوجود دوازده امام قائلند و اينعده را با خود پيغمبر اكرم ( ص ) و يگانه دختر او فاطمهء زهرا ( ع ) كه همسر حضرت على ( ع ) و مادر ائمهء ديگر است چهارده معصوم ميخوانند و چون امام دوازدهم را در حال حيات ميدانند از اينرو به ياد درگذشت آنها سيزده روز در سال عزا دارند .\r\nوفيات ائمه نيز مثل ميلاد آنها از حيث مراسم تفاوت دارد و در اردبيل معمولا روز رحلت حضرت رسول ( ص ) ، كه با شهادت امام حسن ( ع ) در يكروز تلقى مىشود ، و نيز ايام شهادت حضرت على و فاطمه ( ع ) و بعضى از امامها را تعطيل ميكنند ولى بجز ايام محرم ، كه تشريفات خاصى از جهة سينه‌زنى و دسته راه انداختن دارد ، در ساير ايام عزا در مساجد جمع ميشوند و از گفتار وعاظ بهره‌مند ميگردند و يا در مجالس روضه‌خوانى كه در بعضى از خانه‌ها تشكيل مىشود شركت مينمايند .\r\nروضه‌خوانى در منازل ، امروزه تقريبا متروك شده ولى سابقا خيلى معمول بود و متعينين چند روزى در سال چنين مراسمى در خانه‌هاى خود برپا ميداشتند . بيشتر اين روضه‌خوانيها صبح زود برگزار ميشد و از واردين ابتدا با چاى و كلوچه پذيرائى ميگشت و آنگاه وعاظ و روضه‌خوانها شروع بوعظ و مرثيه‌خوانى ميكردند . گاهى نيز بجاى صبح‌ها طرف عصر اين مجالس را تشكيل ميدادند .\r\n\r\n","description":"","footnote":"","page_name":" 124 ","page_number":138},
  {"content":"\r\n\r\nكلوچه‌ايكه براى روضه‌خوانيهاى صبح پخته ميشد خميرش را با شير و كره تهيه ميكردند و گاهى مختصرى زنجبيل نيز بر آن ميافزودند و روى آن را با زردهء تخم‌مرغ رنگين ميساختند . شكل آن غالبا بيضى بود و بهر شخصى نصف آن را با يك استكان چاى شيرين ميدادند . شيرين‌تر از چاى و لذيذتر از كلوچه ترتيب زيباى پذيرائى و احترامى بود كه نسبت بشركت‌كنندگان در مجالس بجا ميآوردند . در روزهاى عاشورا و يازدهم محرم علاوه بر چاى و كلوچه مقدارى حلوا هم كه لاى نان لواش گذاشته ميشد به مهمانان ميدادند . اين روضه‌خوانيها معمولا ده روز ميشد و آن را در اصطلاح محلى يك دهه ميگفتند .\r\n\r\nشاخسه‌ى :\r\nعزادارى ماه محرم بطوريكه گفتيم تشريفات مخصوصى داشت . يك ماه قبل از حلول اين ماه بخصوص از فرداى عيد قربان با تشكيل دسته‌هاى شاه حسينى ، كه در محل به شكل « شاخسه‌ى » عنوان ميشد مراسم عزادارى آغاز ميگشت و آن‌چنان بود كه در هركوى و برزنى رؤسا و ريش - سفيدان مشعل آهنى بزرگى تهيه نموده آن را بر سر چوب قطور و بلندى در مركز محله نصب ميكردند و اين مركز نيز معمولا در ميدانگاهى مقابل مساجد بود . هر مشعل مأمور مخصوصى داشت و او موظف بود كه قبل از غروب آفتاب مشعلها را با تپاله و پارچه‌هاى كهنه و گاهى نيز با چوب و هيزم پر كرده آماده سازد .\r\nچون غروب ميشد جوانان و مردان محله در آن ميدان حاضر ميشدند و هريك چوبدستى بلند و محكمى همراه ميآوردند . در بعضى از محلات انبار مخصوصى براى اين كار داشتند و چوبدستىها را در آنجا نگهدارى مينمودند .\r\nتقريبا يكساعت از شب گذشته با دستور رئيس شاه‌حسينىها صف بسته ميشد و در حالى كه حاضرين چوبدستى را مثل شمشير در دست راست ميگرفتند دست چپ را از پشت بر كمر نفر سمت چپ خود قرار ميدادند و بدينطريق صف فشرده و مرتبى بوجود ميآوردند .\r\nاين كار موقعى صورت ميگرفت كه بمشعل يا مشعلهاى آماده هم مقدارى نفت ريخته آتش ميزدند . شعله‌هاى آتش مشعل اطراف را روشن ميكرد و در پرتو نور آن\r\n\r\n","description":"","footnote":"","page_name":" 125 ","page_number":139},
  {"content":"\r\n\r\nصف مردان به صورت محيط دايرهء بزرگى درآمده بدور مشعل ميگشت و در جواب اشعار و ابياتى كه رئيس دسته با آهنگ تحريك‌كننده‌اى ميخواند همه باهم كلمه شاه حسين را كه به صورت « شاخسه‌ى » تلفظ ميكردند با صداى بلند و آتشينى بر زبان ميراندند .\r\nاشعار سر دسته كه بيشتر جنبهء حماسه داشت و آمادگى گويندگان را براى فداكارى در راه حضرت حسين بن على ( ع ) بيان ميداشت با آهنگ هيجان‌انگيز گفته ميشد و حركت پاى افراد نيز با آن موزون بود . حركت شاخسه‌ىچيها در اين صف سر بسته به صورت « فالانژ » هاى جنگى قديم بود و آنها در حالى كه پاى راست خود را بجلو و پاى ديگر را به عقب ميگذاشتند به طرف سمت راست خويش حركت مينمودند .\r\nشاخسه‌ى در واقع يك مشق نظامى بود و گاهى چنان شور و هيجانى ايجاد ميكرد كه دسته‌ها با خشونت خاصى پاى خود را بر زمين ميكوبيدند و با چابكى مخصوصى با چوبدستى خود مثل شمشيربازان نمايشهائى ميدادند و برهم خوردن آنها رعبى در دل تماشاچيان ايجاد مينمود .\r\nچند شب اول مخصوص تمرين و يادگيرى بود و در همان محله صورت ميگرفت و پس از چند روز كه افراد خوب ورزيده ميشدند برنامهء گردش در محلات آغاز ميگشت و مشعلها بر چهارپايه‌هاى چرخدار نصب ميگرديد و هردسته در مسير خاصى ببعضى از محلات ديگر ميرفت .\r\nبعضى از اين دسته‌ها براى آنكه شكوه و جلال خاصى داشته باشند اطاقكهاى مجلل چوبى نيز تهيه كرده با انواع پارچه و آينه و لاله مزين مينمودند و بنام « اطاق قاسم » در بين دسته خود حمل ميكردند .\r\nاين مراسم تا سه روز بآغاز محرم مانده ادامه داشت و شب چهارم قبل از محرم پايان مييافت زيرا در آن سه روز مراسم ديگرى در پيش بود و عزادارى با طشت گذارى در مساجد و تكايا ، شكل ديگرى به خود ميگرفت .\r\nبطوريكه گفتيم مراسم شاخسه‌ى در عين حال خود يك تمرين و مشق نظامى بود\r\n\r\n","description":"","footnote":"","page_name":" 126 ","page_number":140},
  {"content":"\r\n\r\nكه رنگ مذهب به خود گرفته و در مقدمهء ماه محرم انجام ميشد . ما از تاريخ برقرارى آن اطلاع نداريم ولى با مطالعه در احوالات شاه اسماعيل اول ، بويژه تمرينهاى نظامى قزلباشها در عهد او ، چنين ميپنداريم كه يادگار دورهء صفويه و مخصوصا ايام سلطنت آن شاه است . اين مراسم تقريبا خاص اردبيل بود و در جاهاى ديگر آذربايجان و ايران ديده نميشد . طبق اظهار معمرين شاخسه‌ىچيها در روزگار گذشته بجاى چوبدستى قمه و شمشير در دست ميگرفتند و طرز قدم‌زدن و رجز خواندن آنها نيز از هر جهة شبيه مشقهاى نظامى صوفيان و سربازان اوايل سلطنت صفويان بود .\r\nمورخين مىنويسند كه در قديم مشقهاى نظامى در ايران و اروپا معمول نبود و فقط سربازان جاويدان عثمانيها كه به « ينى چرى » معروف بودند بدان عادت داشتند و در ايران اولين‌بار شاه اسماعيل آن را معمول گردانيد و در مواقع صلح براى آنكه سربازان ، باصطلاح تاريخنويسان ، خام نشوند مرتبا مشق نظامى ميكردند و خود شاه اسماعيل هم با آنها بتمرينهاى جنگى مشغول ميشد .\r\n\r\nطشت‌گذارى در اردبيل :\r\nاز مراسم ديگر عزادارى كه خاص اردبيل است و در جاهاى ديگر ديده نميشود يكى هم طشت‌گذارى در مساجد و تكايا است . ريشه و مبناى آن و تاريخ رواجش نيز مثل شاخسه‌ى معلوم نيست ولى تعبير ظاهرى آن چنين است كه چون حضرت حسين بن على ( ع ) در كربلا تشنه بشهادت رسيده است به ياد بود تشنگى آن شخصيت بزرگ مذهبى سكنهء اردبيل در مساجد و تكايا طشت‌هاى پر از آب ميگذارند تا تشنگان با جامهاى كوچكى كه روى آنها قرار ميدهند از آن آب بنوشند و بعنوان احسان رفع عطش نمايند . ما خود چنين مىپنداريم در مساجد كه در قديم محل اجتماعات بود ، مردم احتياج به آب خوردن پيدا ميكردند و لذا در جاى مخصوصى ، در طشت مسى ، كه تنها ظرف متناسب آن ايام بود ، در گوشه‌اى از مسجد آب در دسترس مردم ميگذاشتند . اين كار در طول زمان رنگ مذهبى به خود گرفت و كم‌كم بدين شكل درآمد و در هرحال گذاشتن اين طشتها مراسمى پيدا نمود .\r\nشهر اردبيل ، چنان كه گفته‌ايم ، از قديم به شش محله تقسيم ميشد كه سه محلهء آن نعمتى و سه محلهء ديگر حيدرى بوده است . در هريك از اين دو طرف يكى از\r\n\r\n","description":"","footnote":"","page_name":" 127 ","page_number":141},
  {"content":"\r\n\r\nمحلات بزرگتر و يكى ميانه و سومى كوچكتر محسوب ميشده است و بتعبير ديگر سكنهء هردو قسمت شهر سه محلهء خود را بمنزلهء سه برادرى ميدانستند كه يكى ارشد ، دومى متوسط و سومى كوچكتر بوده است . در قسمت حيدرى طوى ( يا تابار ) برادر بزرگتر ، اوچدكان برادر متوسط و پير عبد الملك برادر كوچكتر حساب ميشد و در سمت نعمتى نيز محلات گازران ( يا اونچى ميدان ) ، سرچشمه و عالىقاپو به ترتيب بزرگتر و ميانه و كوچكتر بشمار ميآمدند .\r\nكار برادرى محلات اردبيل در چند قرن پيش ، در عهد ما به صورت خواهرى شهرهاى دنيا درآمده است و بطوريكه جرايد مينويسند براى آنكه مراتب و داد و صميميت بين ساكنان شهرهاى مختلف محكمتر گردد بين آنها چنين روابطى برقرار مىشود و مثلا بين تهران و پاريس عقد خواهرى منعقد ميگردد . قابل توجه است كه چون در گذشته مردى و مردانگى قدر و قيمتى داشته از اينرو محلات هم باهم برادر ميشدند ولى امروزه كه مردانگىها متروك شده است خواهر خواندگى هم جاى برادرى را گرفته است .\r\nبارى سه روز بآغاز محرم مانده طشت‌گذارى آغاز ميشد و روز اول محلات بزرگتر ، يعنى تابار در قسمت حيدرى و اونچى ميدان در بخش نعمتى ، روز دوم محلات متوسط يعنى اوچدكان و سرچشمه و در روز سوم محلات كوچكتر يعنى پير عبد الملك و عالىقاپو اقدام به طشت‌گذارى ميكردند و اين سنت امروز نيز معمول است .\r\nهريك از محلات ششگانه و شعبات آنها از چند روز پيش دعوتنامه‌هاى محترمانه‌اى براى علماء و تجار و بزرگانان و رؤساى ادارات دولتى ميفرستادند و از آنها براى روز و ساعت طشت‌گذارى دعوت ميكردند و چون از قديم الايام طشت‌گذارى بعد از ظهر صورت ميگرفت از اينرو شركت طبقات نيز ميسر ميشد .\r\nطشت‌ها از برنز يا مس و به شكل دايره ميبود و قطر بعضى از آنها بيكمتر و نيم ميرسيد . اين طشتها غالبا از قديم مانده و كناره‌هاى آنها حاوى نوشته‌هائى دال‌بر و قفيت آنها بدين امر بوده است . از چند روز پيش از طشت‌گذارى آنها را تميز مىشستند و\r\n\r\n","description":"","footnote":"","page_name":" 128 ","page_number":142},
  {"content":"\r\n\r\nطشتهاى مسين را با قلع سفيد مينمودند و در جائى خارج از مسجد آماده حمل به مسجد ميكردند .\r\nحمل طشتها بدينطريق بود كه دستهء سينه‌زنان و زنجيرزنان بمحليكه طشتهاى محله در آنجا بود ميرفتند و ريش‌سفيدان و كسانى كه ميبايست حامل طشتها باشند آنها را بر دوش گرفته جلوى دسته به طرف مسجد راه ميافتادند و پيشاپيش آنها نيز علماء و سالخوردگان با وقار و طمأنينهء خاصى قرار داشتند .\r\nچون طشتها به مسجد ميرسيد همهء حاضران براى احترام به پا ميخاستند و حاملين آنها و مشايعين يكى دو بار در داخل مسجد دور ميگشتند و نوحه‌خوانى و عزادارى ميكردند آنگاه طشتها را در جاى مخصوص خود ، كه غالبا طاقچهء بزرگى با سقف ضربى بود ميگذاشتند و بلافاصله آنها را پر از آب ميكردند . روى آنها تخته‌هاى تميز و بلندى ميگذاشتند و در شمعدانهاى مخصوصى كه بر روى آن تخته‌ها قرار ميدادند شمعهاى زيادى روشن ميكردند و چون غروب ميشد در كنار آن صف كشيده فاتحه ميخواندند .\r\nقرائت فاتحهء كنار طشت در بعضى از مساجد تشريفات و شأن مخصوصى داشت و خواندن آن مخصوص فردى از خانوادهء معينى بود كه از قديم الايام و ابا عن جد بدين امر قيام و اقدام مينمودند . در بين مساجد اردبيل فاتحهء مسجد جامع ، بويژه در شب عاشورا ، معروفيت زيادى داشت و دعاى آن بوسيلهء خانوادهء سيد احمد حسينى و پدران او خوانده ميشد . متن دعاها هم از دوران صفويه باقى مانده بود و يكى از آنها چنين است :\r\n« بسم اللّه الرحمن الرحيم . الهى بارواح پاك مقدسه و منورهء متبركهء جميع انبياء و اولياء و اتقياء ، و علما و فقها و صلحا و شهداى دشت كربلاى پر بلا ، و بارواح جميع مؤمنين و مؤمنات ، ربما لب تشنگان بادهء رنج و عنا ، و جگر سوختگان بوتهء ابتلا ، خصوصا ملائك جنان و ساير ائمهء هدى سلام اللّه عليهم اجمعين « 1 » ، و بارواح عظام كرام پادشاهان صفيهء صفويه ، حفت بانوار القدسيه ، اعنى سلطان العارفين و برهان السالكين و رواج الملة و الدين شيخ المحققين شيخ صفى الدين اسحق عليه الرحمه ، و بارواح\r\n\r\n\r\n","description":"","footnote":"\r\n( 1 ) - در اين مقاطع عبارات حاضرين در مسجد آمين ميگفتند .\r\n","page_name":" 129 ","page_number":143},
  {"content":"\r\n\r\nسيد جليل سيد جبرئيل نور اللّه مرقده ، و بارواح شاهزاده صالح واجب التعظيم صحيح - النسب عليه الرحمه ، و بارواح پير عبد الملك و پير ابو سعيد عليه الرحمه ، و بارواح آنكه پيش از ما و بيش از ما در اين سلسلهء عليهء عاليه خدمتگزارى و جان‌نثارى نموده‌اند ، سيما حسينيان و طشتداران و چراغچيان و گلاب‌پاشان ، و سقايان و سلسله جنبانان و آب آوران و زحمت‌كشان و جاروب‌كشان و قهوه‌چيان و قليان‌دهندگان و آمين‌گويان ، خصوصا علماى اماميه و فقهاى اثنى عشريه و ذاكران لايق حسينيه و سادات علويه و پادشاهان صفويه كه از دار دنيا بعالم بقا رحلت نموده‌اند ، همگى را غريق رحمت و مغفرت نموده ، قلم عفو بر جرائم ايشان كشيده برحمت خود و اصل و متواصل گرداند . و آنان كه در حال حياتند توفيقات ايشان زياد فرموده طول عمر و مزيد عمل كرامت فرمايد ، و پيران را با ايمان كامل از دنيا ببرد و جوانان را در راه راست خود پرهيزكار و ثابت‌قدم گرداند و ( بى ) اولادان را اولاد صالح و مذكر و مزكا عطا فرمايد و قروض جميع قرضداران را از خزانهء غيب لا ريب خود ادا و كرامت فرمايد ، و مسافرين بر و بحر عالم را خصوصا حجاج بيت اللّه الحرام و زوار قبور ائمهء انام را همگى صحيحا و سالما بعد از به مقصود رسيدن باوطان اصلى خودشان مراجعت و معاودت فرمايد ، و جميع آفات و بليات ارضى و سماوى خصوص طاعون ، و با و قحط و غلا و شراعدا و جور ظلمه و مرگ مفاجاة و فتنه و فجور و حصبه و امراض مختلفه را از اين بلد و ساير بلاد مسلمانان رفع و دفع و دور گرداند ، و تلخى سكرات موت و گذشتن از پل صراط و هول يوم ينفخ فى الصور بر همگى آسان فرمايد ، والدين همه را بائمهء هدى عليهم السلام بيامرزد . شاد الفاتحه مع الصلوت » « 1 » . اين دعا قسمتهاى ديگرى به زبان عربى دارد و در آخر آن نيز براى برآورده شدن حاجات التماس دعاكنندگان از خداوند متعال درخواست مىشود .\r\n\r\nجنبه‌هاى معنوى طشت :\r\nبارى طشت و آبيكه در آن ميريزند « 2 » در نظر مردم اين شهر مظهر مظلوميت حضرت حسين ( ع ) و عيالات و كسان او در كربلا\r\n\r\n\r\n","description":"","footnote":"\r\n( 1 ) - اصل اين دعا نزد آقاى سيد يعقوب حسينى در اردبيل است و ما آن را از ايشان امانت گرفته استنساخ نموديم .\r\n( 2 ) - در اين گفتار ، يعنى گفتار هشتم ، به حكم آنكه برخى از آداب و رسوم بين گذشته و حال مشترك است ، بناچار افعال هم از حيث زمان يكسان نيستند و ما از اين جهت عذر ميخواهيم .\r\n","page_name":" 130 ","page_number":144},
  {"content":"\r\n\r\nتصور مىشود و بعقيدهء آنان كنار آن ، از جمله مراكز توسل و استجابت دعا در پيشگاه خدا مىباشد . اينست كه در مقابل آن به خدا متوسل ميشوند و حاجات خود را ميخواهند . گاهى بيماران صعب العلاج و كسانى را كه به كلى درمانده شده‌اند در آنجا دخيل مىبندند ، بدينمعنى كه فى المثل بيمار لاعلاج را كسانش به مسجد آورده در جلوى طاقچهء طشت بر زمين مينشانند و پارچه‌اى را كه يكسرش بر كنار طشت بسته شده است بر گردن او مىبندند و تا نتيجه نگيرند غالبا چند روزى او را بدانطريق در آنجا ميگذارند و از او پرستارى ميكنند .\r\nسالخوردگان دربارهء شفا يافتن برخى از اين پناهندگان حكايتها ميگويند و مثلا از بينا شدن نابينايان يا بهبود مرضى يا راه رفتن شلها و چلاقها شهادتها ميدهند .\r\nاين طشت مسى يا مقدارى پارچه نيست كه بچنين كارى قادر باشد و اصولا از چنين مواد بىروحى آنچنان كارهاى سختى ساخته نيست بلكه توسل پناهنده بيك نيروى معنوى و نامرئى است كه در اينحال طشت و تخته مظهر آن تلقى ميگردد .\r\nراستى را كه ما هم مثل بعضى از خوانندگان ، شايد در اينباب از شگفتى باز نمانيم و با ترديد آن مطالب را بشنويم ولى واقعيّت اينست كه براى نفى آن نيز دلايل قاطعى نداريم زيرا معيار و مقياس ما در اين شگفتىها عدم انطباق آنها با موازين علوم تجربى مىباشد حال آنكه علوم هنوز بمرحله‌اى نرسيده‌اند كه كليهء سوالات بشر را در باب مسائل مادى جواب گويند . پس چگونه دربارهء جهان معنوى و مجردات از آنها ميتوان انتظار تفسير داشت ؟\r\nهنوز علم شيمى بحقيقت اكسيژن و ئيدروژن و ديگر عناصر شيميائى ، كه پايه و اساس آن علمند ، آگاهى ندارد و فقط آنها را با صفات و كيفيات آنها توصيف مىكند .\r\nهنوز علم فيزيك بماهيت ماده پىنبرده و از زمانى كه آتم را به الكترون و پروتون و نوترون تجزيه كرده مشكلات تازه‌اى از حيث حقيقت آنها در برابر خود يافته است .\r\nهنوز روانشناسى در باب روح و ماهيت كيفيات نفسانى علم و آگاهى ندارد و نميتواند بدين سوآل جواب گويد كه آنچه موجب حركت در موجودات ذيروح است چيست ؟\r\nو با مرگ آنها چه چيزى از موجود كم مىشود كه از حركت باز ميماند ؟ . . . هنوز بشر نتوانسته است بر خطاى حواس و ادراك خود چيره شود و آنچه را كه مىبيند و مىشنود حقيقت پندارد .\r\n\r\n","description":"","footnote":"","page_name":" 131 ","page_number":145},
  {"content":"\r\n\r\nخلاصه با آنكه بشر در قسمتهائى از علوم پيش رفته است مجهولات مادى و معنوى او صد چندان بيشتر گشته است و اينست كه نميتواند مسائلى از قبيل شفا يافتن بيمار يا حاجت گرفتن درمانده‌اى را در چنان اوضاع و احوالى بواقع تفسير كند .\r\nعلم انسان از محيط و جهان مادى بر حواس ظاهرى او تكيه دارد ولى اين حواس بسيار ضعيف و هرآينه براى ادارهء او در يك محيط محدود آفريده شده است و گرنه در همين لحظه كه به خواندن اين سطور مشغوليم فضائى كه بر ما محيط است پر از صدها و بلكه هزاران نوع امواج راديوئى و تلويزيونى و نيز اجسام بسيار ريز و ذره‌بينى است ولى ما بدون وسيله عاجز از درك آنهائيم با اينحال چگونه ميتوانيم عالم غير مادى را به كلى نفى كنيم و چنين مواردى را انكار نمائيم .\r\nدر برخورد با اينقبيل مسائل ، مردم بطور كلى بر سه گونه‌اند : جمعى افراد عامى و عادىاند . اينان فقط از راه اعتقاد بدون استدلال با وقايع روبرو ميشوند و از اين حيث آرامش خاطرى دارند . دستهء معدودى نيز علما و دانشمندانند و چون اينان بقلمرو نفوذ علم و ميزان توانائى آن در مسائل گوناگون آشنائى دارند مطالب مورد بحث را با احتياط تلقى ميكنند و تا دلايل قاطعى بر رد آنها نداشته باشند بىمحابا و از روى تعصب درصدد مجادله برنمىآيند . اما دستهء سوم ، كه مثل نگارنده نه در گروه اول و نه در جماعت ديگر جا و مقامى دارند ، با مقدمات مختصرى كه در تعاريف علوم بدست آورده‌اند در حيرت و سرگشتگى بسر مىبرند و احتجاجات بىپايه و اساسى در رد و قبول اينچنين مطالب از خود بروز ميدهند و با تعصب جاهلانه‌اى مسائلى را كه بدان علم ندارند بيكباره انكار ميكنند زيرا نه چنان دانشى دارند كه با استدلالهاى معقول در اثبات نظر خود توفيق يابند و نه به كلى از آن عاريند كه در عالم بىاطلاعى دنياى آرامترى بدست آورند .\r\nخوانندهء عزيز بهر طريق اين مطالب را تعبير و توجيه كند مختار است ولى واقعيت اينست كه در اردبيل بقول گذشتگان ، كسانى بدينطريق حاجت گرفته و خواستهء خود را بدست آورده‌اند در عين حال كسانى نيز پيدا ميشده‌اند كه اين امر را وسيلهء اخاذى قرار ميدادند و با استفاده از احساسات دينى بىآلايش مردم بجمع مال ميپرداختند .\r\n\r\n","description":"","footnote":"","page_name":" 132 ","page_number":146},
  {"content":"\r\n\r\nبارى چون كسى از اين راه شفا مييافت مردم آن را معجز ميخواندند و آن شخص را نظر كرده ميگفتند . او را محترم ميداشتند و التماس دعا ميكردند . گاهى هم لباسهاى او را تكه‌تكه كرده بعنوان تبرك قطعاتى از آن را ميبردند . اعلام خبر معجز معمولا با طبل و شيپور بود بدينمعنى وقتى معجزى صورت ميگرفت در پشت بام مسجد يا در ميدان مقابل آن طبل و شيپور مينواختند و بدينوسيله عامه را از توجهى كه بيك درمانده شده است آگاهى ميدادند .\r\n\r\nعزادارى محرم :\r\nكنون بمطالب خود برميگرديم و گوئيم كه انجام مراسم طشت - گذارى بمنزلهء اعلام رسمى شروع سوگوارى است . از آن روز مساجد و تكايا سياه‌پوش ميشوند و در بازار و كاروانسراها و خيابانها پرچمهاى سياه بر در مغازه‌ها و تجارتخانه‌ها باهتزاز در ميآيد . جشن و شادمانيها تعطيل ميگردد و تفريحات معمولى كمتر مىشود .\r\nعزادارى ماه محرم به صورت مختلف صورت ميگيرد . يكى از آنها برگزارى مجالس روضه‌خوانى است و اين مجالس علاوه بر مساجد و تكايا گاهى در منازل اشخاص منعقد ميگردد . موقع برگزارى آن يا صبح زود است تا مردم پس از پايان مجلس بكسب و كار خود برسند و يا طرف عصر است تا آنها پس از تعطيل كسب و كار در آن شركت نمايند .\r\nدر اين مجالس بطوريكه در اول اين فصل اشاره كرديم ، از حاضرين با چائى پذيرائى مىشود و اگر مجلس روضه صبح زود باشد به آنان كلوچه و چاى شيرين ميدهند پس از آن روضه‌خوانها بنوبت بالاى منبر ميروند و دربارهء مسائل سخنرانى ميكنند .\r\nتعداد واعظ و روضه‌خوان با مكنت صاحبخانه در خانه‌ها ، و ميزان كمك مردم بمخارج مساجد و تكايا ، بستگى دارد . خانه‌هائى كه در آنها روضه‌خوانى مىشود معمولا تالار بزرگى دارند و در سالهائيكه فصل مقتضى باشد حياط و ايوان را نيز براى نشستن مردم فرش مينمايند .\r\nتكيه‌گاه سخنان روضه‌خوانها غالبا اخلاقيات و نيز مصائب خاندان پيامبر اسلام در راه اشاعهء دين بويژه مظلوميتهاى حسين بن على ( ع ) است ولى در گذشته\r\n\r\n","description":"","footnote":"","page_name":" 133 ","page_number":147},
  {"content":"\r\n\r\nروضه‌خوانهائى در اين شهر بودند كه داستان كربلا را از ديدگاه شجاعت امام و ياران او بيان ميكردند و مقام و شخصيت شهدا را بالاتر از آن ميدانستند كه بعضى از نويسندگان و گويندگان براى متأثر ساختن مردم بر زبان ميآورند .\r\nنگارنده شخصا در مورد واقعهء كربلا تحقيقاتى ندارم ولى نوشته‌هاى « كرت فريشلر » آلمانى را بنام « امام حسين و ايران » خوانده‌ام « 1 » .\r\nاين كتاب كه مبتنى بر مآخذى از آثار مسلمين است و بررسىهاى محققانه‌اى در آن به نظر ميرسد نهضت حسينى را مظهر بزرگترين فداكاريهاى بشرى در راه حق و حقيقت ميداند و مقام اين شخصيت بزرگ و يارانش را چنان توصيف مينمايد كه خواننده هرگز نميتواند امام حسين ( ع ) را اسير چنان مصيبتى بداند كه از زبان بعضى نوحه‌سرايان و روضه‌خوانان مىشنود .\r\nطريق ديگر عزادارى سينه‌زنى و زنجيرزنى است كه خاص ده روزهء اول ماه محرم مىباشد . هر دسته از آنها مركزى بنام حسينيه دارند كه شبهاى جمعهء ايام سال در آنجا جمع شده تمرين مىنمايند ولى پس از حلول محرم عزادارى به مساجد كشيده مىشود و هردسته يكروز معين نيز در بازار عزادارى مىكند .\r\nسابقا كه اختلافات حيدرى و نعمتى رواج داشته بين دسته‌هاى دو طرف در بازار تصادمات و برخوردهائى مىشده است ولى بعدها براى آنكه اختلافى پيش نيايد در جهت حركت دسته‌هاى محلات ترتيبى گذاشتند و چنين مقرر داشتند كه هريك از محلات با شعبات خود يك روز معين در بازار حركت كنند و چون شهر شش محله دارد از اينرو روز اول و نهم و يك روز جمعه را ، كه در ده روز اول پيش مىآيد ، تعطيل مىنمايند و در شش روز باقى به ترتيب ارشديت محلات هرروز يكى از آنها به بازار در مىآيند .\r\nروزيكه نوبت عزادارى محله‌اى در بازار مىرسد جوانان و مردان ، در حالى كه پيراهن سياه بلندى پوشيده و سر خود را نيز با دستمال سياهى بسته‌اند ، از ظهر در حسينيه يا مسجد خود جمع مىشوند و پس از آنكه ترتيبات لازم از طرف رئيس و ريش سفيد محله داده شد حركت مىنمايند .\r\n\r\n\r\n","description":"","footnote":"\r\n( 1 ) - امام حسين و ايران . نويسنده كورت فريشلر آلمانى . تهران 1350 .\r\n","page_name":" 134 ","page_number":148},
  {"content":"\r\n\r\n\r\nتشريفات حركت يك دسته :\r\nجلوتر از همه و در پيشاپيش دسته بيرق محله حمل مىشود اين بيرق نمايندهء آبرو و احترام محله و شعبات آن است . بعضى از بيرق‌هاى محلات كه عموما به شكل سه ضلعى قائمند خيلى قديمى و چه بسا دو سه قرن از زمان دوخته شدن آنها مىگذرد و از جهت پارچه و دوخت و نقش و نگارى كه بر آنها زردوزى شده بسيار قابل توجه مىباشد « 1 » پشت سر اين بيرق ريش‌سفيدان محله با وقار و احترام زايد الوصفى حركت مىنمايند . بعد از آنها علمهاى زيادى در فاصله‌هاى معين در حركت مىباشند و بين اين علمها ، طبل‌زنها و سينه‌زنها و زنجير زنها قرار دارند .\r\nدستهء طبل‌زن معمولا مركب از يك طبال‌زن و چند طبلچى است و يكى دو نفر شيپورچى و يك سنج‌زن نيز در ميان آنها مىباشند . بعضى از دسته‌ها يكى چند تن قره - نىچى هم وارد دسته مىنمايند . اين دسته لباسهاى يك شكل مخصوصى كه شبيه « اونيفورم » نظاميان و برنگ مشكى يا سرمه‌اى است بتن مىكنند و در صف مرتبى حركت مىنمايند . چند علم آنها را از دسته‌هاى جلويى و عقبى جدا مىكند . پشت‌سر آن‌ها گاهى يكى دو اسب بنام يدك حركت مىدهند . اين اسبها با يراقهاى سيمين و روپوش‌هاى زرد - وزى و گلدوزى شدهء زيبائى يراق شده‌اند و نمايندهء اسبهاى سرداران كربلا مىباشند .\r\nبعد از يدك‌ها دستهء سينه‌زنان قرار مىگيرند و اين دسته خود چند گروهند . جمعى كودكان و جوانانند كه جدا از مردان سينه مىزنند و در اول دستهء سينه‌زنان جاى دارند .\r\nبعد از آنها مردان سينه زن قرار مىگيرند و در مواردى كه عدهء آنها زياد باشد به چند گروه تقسيم مىشوند . بعد از اين دسته گاهى چند يدك پشت‌سر هم مىآورند و آنگاه نوبت بزنجيرزنان مىرسد . اينان معمولا در دو صف يكنفرى حركت مىكنند و در طول صف به شكل دو خط موازى در مىآيند . بر خلاف سينه‌زنان كه ممكن است پيراهن سياه كوتاهى پوشيده باشند اينها پيراهن بلندى كه تا مچ پا مىرسد از پارچهء سياه بر تن مىكنند و در آنقسمت از پشت خود ، كه پيراهن را مثل دو پنجره كمى پائينتر از دوش بريده‌اند و بدنشان نمايان است ، با زنجير مىزنند .\r\nهم اين دسته و هم سينه‌زنان نوحه‌خوان مخصوصى دارند كه با آهنگهاى خاص\r\n\r\n\r\n","description":"","footnote":"\r\n( 1 ) - بيرق محلهء عالىقاپو را نادر شاه اهدا كرده است و اكنون نيز موجود مىباشد .\r\n","page_name":" 135 ","page_number":149},
  {"content":"\r\n\r\nاشعارى را در مصيبت يا شجاعت آل محمد ( ص ) سروده شده است مىخوانند و سينه زنها و زنجيرچيها آنها را تكرار مىكنند .\r\nآنچه در اين دسته‌ها ، بويژه در صف زنجيرزنها قابل توجه است ادب و متانت و وقارى است كه از آنها ديده مىشود و گاهى اتفاق مىافتد كه در ضمن راه رفتن و زنجير زدن ، از يك صف سيصد نفرى ، جز اشعارى كه دسته‌جمعى بايد خوانده شود يكنفر نيز حتى سخنى بر لب نمىآورد . وضع ظاهرى آنها ، كه با دست راست زنجير مىزنند و دست چپ را بر سينه گذاشته‌اند ، بيننده را به كلى تحت تأثير قرار مىدهد .\r\nاين ترتيب ، ترتيب عمومى تشكيل يكدسته است و هريك از محلات و شعبات تابعهء آن چنين دسته‌اى تشكيل داده در آن روز معين پشت‌سر هم به سمت بازار حركت مىكنند . وقتى دسته جلوى مسجد محلهء ديگر مىرسد بزرگان و ريش سفيدان آن محله در حالى كه بيرق محله را همراه دارند ، باستقبال مىآيند . حد اين استقبال از قديم الايام معلوم است و نبايد كمتر و بيشتر از آن باشد .\r\nآنگاه بيرق اين محله پشت‌سر بيرق محلهء دسته قرار ميگيرد و به طرف ميدان - گاهى مسجد حركت مىكنند . طبل و شيپورزنان در اين لحظه از طرف دسته نسبت به محله‌ايكه وارد مىشوند اداى احترام مىكنند و با آهنگ مخصوصى كه مىنوازند سلام مىگويند . هريك از دو دستهء زنجيرزنها و سينه‌چيها پس از ورود بميدان جلوى مسجد به ترتيب نوحه‌خوانى و عزادارى مىكنند و پس از پايان آن از طرف محلهءايكه وارد آن شده‌اند با چاى و شربت و شيركاكائو و در تابستان با بستنى و شربت و قليان و سيگار پذيرائى مىشوند آنگاه با آهنگ طبل و شيپور به طرف محلهء ديگر حركت مينمايند .\r\nريش‌سفيدان محلهء مهماندار اينبار نيز آنها را به همان شكل كه استقبال كرده بودند بدرقه مىكنند و اين مراسم در محلات ديگر ، كه در معبر دسته قرار دارند ، تكرار مىشود .\r\nمقصد دسته‌ها در بازار معمولا راسته بازار است كه بزرگترين بازار شهر است و مسجد جامع نيز در آن واقع شده است . در طول اين بازار دسته در چند جا توقف مىكند و عزادارى مىنمايد . رسم بر اينست كه در محلات و بازار بنوحه‌خوانان خلعت مىدهند و خلعت على العموم يك قواره پارچه است كه ريش‌سفيد محله يا اهداء\r\n\r\n","description":"","footnote":"","page_name":" 136 ","page_number":150},
  {"content":"\r\n\r\nكننده ، در حالى كه آن را در سينى گذاشته‌اند ، بر دوش نوحه‌خوان مىاندازد و تعداد خلعتها گاهى بقدرى زياد مىشود كه نوحه‌خوان شخصا قادر بحمل آنها نمىگردد و كسانى از افراد دسته آنها را بدوش انداخته با او يارى مىنمايند .\r\nوقتى خط سير دسته بپايان رسيد و بنقطهء اوليهء حركت خود باز آمد مراسم پايان مىيابد و فردا نوبت بمحلهء ديگر مىرسد . براى حركت دسته‌ها زمستان و تابستان فرق نمىكند و در مواقعى كه محرم با زمستان مصادف مىشود غالبا در فواصل معينى در مسير حركت صفها ، پشته‌هاى هيزم گرد آورده آتش مىزنند و بدينوسيله هواى معبر دسته را تا حدى ملايم مىكنند و عزاداران نيز از زير پيراهنهاى سياه خود لباس ضخيمى مىپوشند .\r\nشبهاى محرم نيز دسته‌هائى حركت مىكنند ولى در يك محيط محدود و غالبا بمساجد مىروند و عزادارى مىنمايند . اين مراسم مثل دسته‌هاى روز تشريفات خاصى ندارد و چون حفظ آسايش مردم مورد توجه است از اينرو در كوى و برزن نوحه‌خوانى نمىكنند بلكه بطور عادى و آرام از كوچه‌ها مىگذرند و وقتى بمساجد مىرسند در مدخل آن صفها را مرتب مىكنند و داخل مسجد شده عزادارى مىنمايند . پس از آنكه عزادارى و نوحه‌خوانى بپايان رسيد با چائى و گاهى با شير و كاكائو از آنان پذيرائى مىكنند . موضوعى كه از لحاظ حركت دسته‌ها در شبهاى محرم قابل توجه است سكوت آنها هنگام حركت در خارج از مساجد است تا مزاحمتى براى سكنهء شهر كه در خوابند فراهم ننمايند .\r\n\r\nتاسوعا و مراسم شمع‌گذارى :\r\nروز نهم محرم يعنى تاسوعا مراسم ديگرى دارد . در اينروز اردبيليان در 41 مسجد شمع روشن مىكنند . اين شمعها نذرى است و معمولا اشخاص براى برآورده شدن حاجات خود چنين نذرى مىنمايند . گاهى ديده مىشود كه يكنفر دو يا سه نذر در اينمورد دارد و در هرمسجدى به همان تعداد شمع روشن مىكند . براى انجام اين كار معمولا شهر بعد از ظهر تاسوعا تعطيل مىشود و مردم دسته‌دسته در تمام نقاط به حركت درمىآيند . آشنائى به 41 مسجد و طى فاصلهء آنها كار مشكلى است و چون تا غروب معمولا بايد شمعها\r\n\r\n","description":"","footnote":"","page_name":" 137 ","page_number":151},
  {"content":"\r\n\r\nبين مساجد تقسيم شود ازاين‌رو سرعت حركت لازمهء كار است و بنابراين است كه دسته‌هاى شمع‌گذاران از چند نفر تجاوز نميكند .\r\nسابقا كيسه‌هاى مخصوصى بنام « حيبه » ( بر وزن خيمه ) بود كه مثل خورجين كوچك و دو چشمه داشت . كسانى كه نذر داشتند از يكى دو روز قبل شمعها را خريده سر آنها را مرتب كرده نفت ميزدند تا موقع روشن كردن وقت زيادى نگيرد . آنگاه آنها را در چشمه‌هاى حيبه جا مىدادند تا حمل آن آسان باشد . امروزه از اين حيبه‌ها كمتر به چشم مىخورد و شمع‌گذارها از پاكت كاغذى و پلاستيكى استفاده مىكنند .\r\nدر هردسته شمع‌گذار يكنفر آشنا بمحل‌ها و راه مساجد نيز ديده مىشود و او ديگران را راهنمائى مينمايد . وقتى افراد چنين دسته‌اى بمسجدى مىرسند در كنار طشت آن در ظرفهاى مخصوص شمع‌سوز ، شمع‌ها را روشن ميكنند و از طشت مى - بوسند و حاجت خود را طلب مينمايند و در عين حال دو سه قطره از آب طشت در شيشه‌اى كه همراه دارند ميريزند آنگاه براى رفتن به مسجد ديگرى به راه ميافتند . اين آب عنوان شفا دارد و بيشتر براى بيماران مورد استفاده قرار ميگيرد .\r\nدر بعضى از مساجد بافراد دسته‌ها شربت مىدهند و در برخى ديگر با چائى پذيرائى مىكنند و صندلى و نيمكتهائى هم براى استراحت خستگان ميگذارند . اين دسته‌ها موقع حركت در كوچه‌ها و مدخل مساجد اشعار تأثرآورى دربارهء شب عاشورا ميخوانند و چون دو دسته بهم ميرسند با صداى بلند از همديگر التماس دعا مينمايند . يكى از اشعارى كه بيشتر دسته‌ها در اين روز ميخوانند چنين است :\r\n بير بو گجه اكبر دو سنه يار سكينه * صباح اولوسان شمره گرفتار سكينه « 1 » \r\nوقتى كه آفتاب غروب مىكند و شب آغاز ميگردد در بيشتر مساجد مردم و دسته‌هاى شمع‌گذار در كنار طشت گرد ميآيند و فاتحه ميخوانند . اين فاتحه طلب حاجت و دعا از پيشگاه خداوند متعال است و ما نمونهء آن را در صفحهء 129 اين كتاب\r\n\r\n\r\n","description":"","footnote":"\r\n( 1 ) - اين بيت خطاب به حضرت سكينه دختر كوچك حضرت حسين بن على ( ع ) است و ترجمهء فارسى آن چنين است : يك امشب است كه برادرت على اكبر ( ع ) يار و همراه تو است و فردا تو گرفتار شمر خواهى شد .\r\n","page_name":" 138 ","page_number":152},
  {"content":"\r\n\r\nآورده‌ايم . هر جمله‌اى از دعا كه بپايان ميرسد همه حاضران باهم و با صداى بلند آمين ميگويند . اين مراسم نيز از آنجهت كه عموم حاضرين توجهى خاص بمبدأ آفرينش دارند روحانيت خاصى دارد و بيننده را تحت تأثير قرار ميدهد .\r\nجنب و جوش مردم در شب عاشورا خيلى زودتر از شبهاى ديگر خاموش مى - شود و شايد يكى دو ساعت از شب رفته شهر در سكوت عميقى فرو ميرود زيرا مردم كه غالبا خسته‌اند بخواب ميروند و از طرفى چون فردا در عزادارى عاشورا نيز بايد شركت كنند باستراحت ميپردازند .\r\n\r\nعاشورا در اردبيل :\r\nروز عاشورا اردبيل نماى حزن‌انگيزى دارد . همه‌كس غمگين و ماتم زده است و گوئى غم و اندوه از همه جا مىبارد . در اينروز مردها بيشتر پا برهنه مىشوند و سر و صورت خود را اصلاح نمىكنند . غالبا صبح زود از خواب برميخيزند و در بيشتر خانه‌ها به خواندن زيارت عاشورا مشغول مىگردند . چون از زيارتنامه و صرف صبحانه فارغ شدند براى شركت در دسته‌ها يا تماشاى آنها بمساجد ميروند .\r\nترتيب داخلى دسته‌ها امروز نيز رعايت ميگردد ولى در گذشته اجزاى ديگرى هم بر آنها اضافه مىشد كه امروز متروك يا ممنوع مىباشد و آنها اسرا ، قمه‌زنها و شبيه گردانها بودند .\r\nاسرا دختر بچه‌هائى بودند كه لباس سياه بر آنها مىپوشانيدند و بر شترهائى كه روى آنها فرشهائى ميانداختند سوار ميكردند و خاطرهء اسيران كربلا را زنده مىنمودند .\r\nاينها معمولا در عقب زنجيرزنان حركت مىكردند و با اشعار تآثرآورى كه با لحن كودكانه مىخواندند شنوندگان را متأثر مىساختند . مفهوم اين اشعار استمداد كودكان كربلا از حضرت زينب عليا خواهر رشيدهء امام حسين ( ع ) بود كه در مقابل خشونتهاى محافظين خود از او مىكردند . براى مجسم ساختن رفتار محافظين كسى را نيز با لباس مخصوص جنگى قديم به صورت شمر در مىآوردند كه سوار بر اسب در كنار شترها حركت مىكرد و گاه‌وبيگاه با شلاق بر بدن آنها مىنواخت .\r\nقمه‌زنها جوانان و مردانى بودند كه براى برآورده شدن حاجات خود در اين\r\n\r\n","description":"","footnote":"","page_name":" 139 ","page_number":153},
  {"content":"\r\n\r\nروز قمه زدن بر سر خود را نذر مىكردند و بر خلاف عزاداران ديگر كه پيراهن سياه بر تن داشتند پارچهء سفيدى بنام كفن برگردن مىانداختند و با سر برهنه كه وسط آن را با تيغ مىتراشيدند در كنار دسته جاى مىگرفتند . اينعده را بخاطر كفنهاى سفيدشان « آغ كوينك » يا پيراهن سفيد مىگفتند .\r\nشبيه‌گردانها نيز كسانى بودند كه در آن روز با پوشيدن لباسهاى مخصوص صحنه - هائى را به صورت جنگ عاشورا در ميدانگاههاى جلوى مساجد ترتيب مىدادند .\r\nموضوع شبيه در محلات و دسته‌هاى مختلف فرق مىكرد . بعضى حالات جناب على اكبر فرزند ارشد حضرت حسين بن على ( ع ) و برخى جنگ حضرت عباس بن على ( ع ) برادر دلاور سيد الشهدا را مجسم مىنمودند ولى بيشتر شبيه‌ها مربوط بسر گذشت خود حضرت امام حسين ( ع ) در ميدان كربلا بود . پايان اين صحنه‌ها با شهادت آن حضرت برگزار مىشد و چون كار بدينجا مىرسيد قمه‌زنان ، خود را بوسط ميدان مى - انداختند و با قمه‌هاى تيزى كه در دست داشتند بر سر خود مىنواختند . بفاصلهء چند دقيقه خون سر و صورت و كفنهاى آنها را رنگين ميكرد و شبيه بهم مىخورد .\r\nوضع شبيه و اثراتى كه صحنه‌هاى گوناگون آن در روح قمه‌زنان ميگذاشت در بعضى از آنها شور و هيجان زيادى بوجود مىآورد و لذا كسان آنها يا اشخاص ديگرى از حاضران براى مراقبت از آنها بوسط ميدان مىآمدند و از محكم زدن قمه كسانى كه هيجان زيادى مىيافتند جلوگيرى مىكردند و با خواهش و تمنا و گاهى به زور قمه را از دست آنها مىگرفتند .\r\nگردش دسته‌ها در روز عاشورا در محيط محدود صورت ميگرفت زيرا قمه - زنها هم با آنها حركت مىكردند و چون خون زيادى از آنها ميرفت و خستگى مى - يافتند از اينرو بمحله‌هاى خود برمىگشتند . قمه‌زنها در موقع راه رفتن قمه نميزدند ولى وقتى بميدانگاهى محلات ديگر مىرسيدند يكى دو قمه و گاهى بيشتر نيز بر سر خود مينواختند . در كنار مسجدى بنام سليمانشاه سقاخانه‌اى بود ( و الان هم هست ) بيشتر قمه‌زنها وقتى بدانجا ميرسيدند با شور و هيجان جديدى قمه مىزدند . در طول راه بتدريج بعضى از آنها بيحال مىافتادند و لذا مردم آنها را سوار درشگه كرده به\r\n\r\n","description":"","footnote":"","page_name":" 140 ","page_number":154},
  {"content":"\r\n\r\nدرمانگاههائى ، كه با اطباى محلى در خود محلات ترتيب مييافت ، ميرسانيدند .\r\nقمه زدن از جمله مواردى است كه موافق و مخالف بسيار دارد . مخالفين آن صدمه‌زدن بر بدن را شرعا و عقلا جايز نمىدانند و موافقين نيز دلايلى بر جواز آن اقامه مىكنند كه بحث دربارهء آن و علت و پيدايش اين كار در قلمرو مطالعه و اظهار نظر جامعه‌شناسان دينى مىباشد . ما در جلد اول اين كتاب ، هنگاميكه نوشته‌هاى آدام اوله - آريوس را دربارهء اردبيل آورديم « 1 » نوشتيم كه هنگام اقامت وى در اردبيل قمه‌زدن بر سر معمول نبوده است بلكه در آن روز مردم بازوان خود را نيشتر ميزدند و خون از آن جارى ميساختند .\r\nاين موضوع قابل تحقيق است كه اولا علت و فلسفهء جارى ساختن خون از بدن خود در اين مراسم چيست ؟ و ثانيا چگونه نيشتر زدن معمول گشته و در چه موقعى و برپايهء چه علتى اين كار جاى خود را بقمه‌زدن داده است ؟ وانگهى در اين كار چه سرى نهفته است كه در آن هواى سرد زمستان يا فضاى پر از گردو خاك تابستان آنهمه زخمهاى زياد بدون هيچگونه عواقب درمانى و بهداشتى در كمترين مدتى التيام مىيافت و حتى قطعاتى از پوست سر بعضى از قمه‌زنها ، كه گاهى بر اثر چپ و راست خوردن قمه ، بريده شده به زمين مىافتاد در اندك زمان غير قابل تصورى جوش مىخورد .\r\nامروزه اگر بدست كسى در باغچهء حياطش خارى بخلد و خون از آن درآيد فورى به او « سروم كزاز » تزريق ميكنند و جاى زخم را با آلكل و ديگر مواد ضد عفونى كننده پاك مىنمايند ولى چه سرى در اين كار است كه قمه‌زنها را پس از پايان كار بحمام هاى خزينه‌دار ، كه ، امروزه بهداشت شستن بدن سالم را در آن ممنوع داشته است ، برده سرهاى قيمه شده را در آن ميشستند و هيچ عارضه‌اى هم از اين كار نمييافتند ؟ !\r\nبارى مردم شهر غالبا در چنين روزى شربت قند و حلوا احسان مىكردند و\r\n\r\n\r\n","description":"","footnote":"\r\n( 1 ) - اردبيل در گذرگاه تاريخ : جلد اول . تهران . 1350 . صفحهء 131 .\r\n","page_name":" 141 ","page_number":155},
  {"content":"\r\n\r\nمعمولا قمه‌زنها را در تقسيم آن مقدم مىداشتند تا بدينطريق جاى خونى را كه از بدن آنها رفته است پر كنند و از ضعف آنها جلوگيرى نمايند . بعضى از قمه‌زنها در اردبيل شهرت زياد داشتند و چنان قمهء محكم بر سر مىنواختند كه صداى برخورد آن با استخوان جمجمه از فاصله‌اى به گوش انسان مىرسيد . گاهى نيز بطوريكه گفتيم قسمتى از پوست سر بريده شده به زمين مىافتاد .\r\nقمه زدن و شبيه درآوردن و دسته راه انداختن در سال 1310 خورشيدى از طرف دولت ممنوع گرديد و در آنسال در دو محلهء عالىقاپو و آقا نقى خرمنى بر اثر تيراندازى مأمورين عده‌اى از پيراهن سفيدان زخمى گرديدند و على نام يكى از آنها كه بدان سبب « على عاشورا » لقب يافته بود تا اين اواخر زنده بود . سال بعد از آن زنهاى محلات سلطان‌آباد و « ديك‌باشى » جمع شده دسته به راه انداختند و تا محلهء اوچدكان پيش آمدند .\r\nآنها پرچم و زنجيرزن و غيره نداشتند . بلكه متجاوز از سيصد نفر زن بودند كه چادر بسر انداخته ناله‌كنان حركت مينمودند .\r\nدر نزديكى ميدان اوچدكان پاسبانها جلوى آنها را گرفتند و چون زنها اصرار داشتند كه به مسجد درآمده عزادارى كنند دست بسلاح برده با تيراندازى هوائى آنها را متفرق ساختند .\r\nسردستهء آنها شيرزنى بود بنام « نازى » يا « نازلى » و با آنكه آن زن امروز وجود ندارد بين بانوان اردبيل برشادت معروف و از حسن شهرت برخوردار است .\r\nدر آن سالها روضه‌خوانى نيز قدغن گرديد و از برگزارى چنين مجالسى ولو بطور خصوصى در منازل هم جلوگيرى شد و گرچه بعد از شهريور 1320 عزادارى باز رونق گرفت ولى شبيه درآوردن و قمه‌زدن همچنان ممنوع گشت .\r\nمراسم عاشورا معمولا حوالى ساعت يك بعد از ظهر پايان مىيافت و با آنكه طبق نظر محققان شهادت حضرت امام حسين ( ع ) نزديكيهاى غروب آفتاب اتفاق افتاده است ساكنان اردبيل ، مثل ديگر مردم ايران ، حدود يكساعت بعد از ظهر\r\n\r\n","description":"","footnote":"","page_name":" 142 ","page_number":156},
  {"content":"\r\n\r\nعاشورا را ساعت قتل آنحضرت ميدانستند و لذا دسته‌ها بهم مىخورد و هركسى براى صرف ناهار ميرفت . در بيشتر خانه‌ها ناهار بعنوان احسان آماده بود و شايد به قدر يك وعده غذاى عموم اهالى آنشهر در آن روز در مجموع خانه‌هائى كه احسان ميكردند غذا تهيه ميشد و بدون منت و بلكه با خواهش و تمنا از اشخاص ، آنها را براى صرف ناهار بخانه‌ها دعوت مىكردند .\r\nخوابيدن بعد از ظهر عاشورا را در اين شهر كار شايسته‌اى نميدانند و چنين مىپندارند كه خواب بعد از ظهر آن روز بدبختى ميآورد و اينست كه مردم غالبا بمساجد ميروند يا با خواندن زيارتنامه و غيره روز را بشب ميآورند .\r\nشب يازدهم شب شام غريبان خوانده ميشد . اول شب مردم در مساجد جمع ميگشتند و در حالى كه چراغها را خاموش ميكردند عزادارى مينمودند سخنگويان و نوحه‌خوانان غالبا دربارهء احوال حرمسراى حضرت حسين بن على ( ع ) و عيالات و اطفال آنحضرت در چنين شبى مطالبى ميگفتند . و گاهى هم دسته‌هاى سينه‌زنى ترتيب ميدادند و براى عزادارى به چند مجلس ميرفتند و نوحه‌هاى مخصوصى ميخواندند بيشتر اين نوحه‌ها با اين عبارت آغاز ميشد :\r\n« گلمشوك اى شيعه لر ، شام غريبانه بيز وير مگه باش ساغليقى ، زينب نالانه بيز » « 1 » .\r\nخستگى مردم موجب كوتاهى اين مجالس ميگشت و هنوز دو ساعت از شب نگذشته خانواده‌ها در خواب عميق و شهر در يك سكوت سنگين فرو ميرفت و از اين حيث امروز نيز مثل گذشته است .\r\nاردبيليان رسم اختصاصى ديگرى نيز داشتند و آن صبح روز يازدهم محرم بود . كه آن را « سحر مزارى » ميگفتند . اين از رسوم مربوط بمردگان خود آنها است كه فرداى روزيكه مرده‌اى را دفن كردند صبح زود مجلسى بنام سحر مزارى ترتيب ميدهند و با چاى شيرين و كلوچه و حلوا از واردين پذيرائى مينمايند . از اينرو در چنين روزى براى شهداى كربلا نيز مجلس سحر مزارى تشكيل ميدادند و جزوه‌هاى\r\n\r\n\r\n","description":"","footnote":"\r\n( 1 ) - مفهوم آن به فارسى چنين است كه « اى شيعيان ما براى شام غريبان آمده‌ايم ، براى سر سلامتى گفتن به حضرت زينب نالان آمده‌ايم » .\r\n","page_name":" 143 ","page_number":157},
  {"content":"\r\n\r\nقرآن ميگذاشتند . هريك از واردين مقدارى قرآن ميخواند و پس از صرف صبحانه مجلس را ترك ميكرد . پايان اين مجلس تقريبا يكساعت بعد از طلوع آفتاب صورت ميگرفت . در آنموقع واعظى بالاى منبر ميرفت و با روضهء كوتاهى مجلس را ختم ميكرد . اين مراسم امروز نيز معمول است .\r\nسابقا در اردبيل دو ماه محرم و صفر ماه‌هاى عزادارى محسوب ميشد و در طول اين شصت روز مجالس روضه‌خوانى در مساجد و تكايا و خانه‌ها برگزار ميگرديد .\r\nروز بيستم ماه صفر كه مصادف با اربعين يعنى چهلمين روز شهادت امام حسين ( ع ) بود تعطيل عمومى ميشد و شبيهى در باب مسافرت جابر بن انصارى ، كه از صحابه‌هاى حضرت پيغمبر ( ص ) و اولين زائر قبر حضرت حسين بن على ( ع ) در كربلا بوده ، ترتيب ميدادند و در روز بيست و هشتم ماه صفر نيز كه روز رحلت پيغمبر بزرگوار اسلام است شبيه ديگرى از وفات پيشواى مسلمانان برپا ميداشتند و در همانروز كه بروايت ديگر روز شهادت حضرت امام حسن مجتبى ( ع ) نيز مىباشد چگونگى رفتار نامساعد دشمنان آنحضرت را به صورت شبيه ارائه ميكردند .\r\nبطوريكه در جلد اول اين كتاب اشاره كرده‌ايم « 1 » در اردبيل مجتهد ثروتمندى بنام حاج ميرزا محسن بوده است كه از حيث كثرت ثروت او را « قزللى مجتهد » ميگفته‌اند . آنمرحوم در زمان حيات خود ، كه بيك قرن و نيم پيش ميرسد حسينيهء بزرگى در اين شهر ساخته و حياط وسيعى به قدر يك ميدان ، كه دورا دورش با ايوانها و طاقهاى دو طبقه محصور است ، بنا نموده است . اين حسينيه و حياط بزرگ آن مخصوص عزادارى و شبيه درآوردن بود و تا پنجاه سال پيش رسمى كه آنمرد روحانى گذاشته بود اجرا ميشد . بدينمعنى كه در سراسر دو ماه محرم و صفر هرروز در آنجا شبيهى ترتيب مييافت و هرروز يك صحنهء بخصوصى از سرگذشت و مصائب سيزده معصوم « 2 » ( ع ) و ياران آنها نشان داده ميشد . در عهد خود مجتهد لباسها و يراقهاى مخصوص و گرانقيمتى براى هريك از مجالس شبيه‌ها تهيه كرده بودند كه\r\n\r\n\r\n","description":"","footnote":"\r\n( 1 ) - اردبيل در گذرگاه تاريخ . جلد اول . صفحهء 167 .\r\n( 2 ) - چون معصوم چهاردهم در قيد حيات است در مورد آنحضرت شبيهى نميآوردند .\r\n","page_name":" 144 ","page_number":158},
  {"content":"\r\n\r\nبمرور ايام از بين رفته است . تماشاگران در طاقنماها و ايوانها مىنشستند و شبيه را در ميدان تماشا ميكردند . تالار بسيار بزرگ و مجلل آن نيز مخصوص مهمانانى مثل حاكم و اعيان و اشراف شهر بود . اين حسينيه امروز پابرجاست ولى فرشها و اثاثيهء آن از بين رفته و از تاك و تاك نشان نيز نشانى باقى نمانده است . خود بنا هم كه بيش از يكقرن بر آن ميگذرد بشدت در معرض خرابى و انهدام مىباشد .\r\n\r\n","description":"","footnote":"","page_name":" 145 ","page_number":159},
  {"content":"\r\n\r\n\r\nفصل سوم رسوم و سنن مردم اردبيل در احوال شخصيه\r\nكنون كه از آداب و سنن مردم سخن ميگوئيم بهتر است باحوال شخصى آنها نيز اشاره كنيم و خوانندگان خود را در اين مسير از رسوم و آداب مردم اين سامان قرار دهيم . در اين فصل نخست از تولد يك نوزاد سخن ميگوئيم و وقايع مهم زندگى او را تا دم مرگ دنبال ميكنيم و در مراحل مختلف حيات وى بسنن و آداب مربوط اشاره مينمائيم :\r\n\r\nآئين مربوط بتولد طفل :\r\nسابقا در اردبيل زايشگاه و بيمارستان نبود و زايمان‌ها در خانه‌ها صورت ميگرفت . قابله‌هاى تحصيلكرده ، مثل امروز وجود نداشت و بجاى آنها زنان سالخورده بنام « ماما » ، كه در عوض تحصيلات تجربياتى در كار خود داشتند ، در امر زايمان دخالت مينمودند . « 1 »\r\nرسم معمول آن بود كه چون درد مخاض شروع ميشد كسانى بسراغ ماما ميرفتند و او را به خانه ميآوردند . در اين ميان زنهاى ديگر وسايل لازم را فراهم ميكردند و خانه را براى ورود تازه مولود آماده ميساختند .\r\nوسايلى كه آن روز براى زايمان مورد نياز بود با وسايل كنونى تفاوت زيادى داشت . امروز يك بانوى باردار در حالى كه بطور طبيعى روى تختخواب ميخوابد وضع حمل مىكند ولى در گذشته اين كار بطور نشسته صورت ميگرفت . براى زايمان\r\n\r\n\r\n","description":"","footnote":"\r\n( 1 ) - امروزه نيز صدى نود زايمانها در خانه‌ها صورت ميگيرد و در صدى شصت آنها از ماماها استفاده مىشود .\r\n","page_name":" 146 ","page_number":160},
  {"content":"\r\n\r\nدستگاهى فراهم ميكردند كه بنام « دره » « 1 » معروف بود و آن نشيمنگاهى بود به شكل اجاق كه بانوى حامله مثل صندلى روى آن مىنشست . در زير دره پارچه‌اى گسترده بود كه مقدار زيادى خاكستر الك شده سطح آن را ميپوشانيد . خاكستر را معمولا از تنورهاى مخصوص پختن نان كه در خانه‌ها بود در ميآوردند . اين خاكستر از تپاله و پهن بود و بر خاكستر زغال و چوب مزيت داشت . قابل توجه است كه خود دره را هم غالبا از « كرمه » « 2 » ترتيب ميدادند .\r\nدر كنار دره طشتى با آفتابه‌اى پر از آب نيم گرم ميگذاشتند و نيز يك لنگه كفش و يكعدد قيچى و مقدارى نخ حاضر ميكردند . چون زائو از وضع فارغ ميگشت او را برختخواب منتقل كرده ميخوابانيدند و بلافاصله طفل را با آب شستشو ميدادند و بر روى لنگهء كفش نافش را مىبريدند و با لباسهائى كه قبل از تولد آماده داشت پوشانيده نزد مادرش قرار ميدادند . وقتى نوزاد به دنيا ميآمد اگر پسر بود قابله كلمهء يا « محمد » ( ص ) و اگر دختر بود لفظ يا « فاطمه » ( ع ) ادا ميكرد و اين گفتار او اعلامى بود بر اينكه نوزاد پسر يا دختر است و كسانى كه در اطراف بودند و بيصبرانه پسر يا دختر بودن مولود را انتظار ميكشيدند با اين گفتار از جنسيت نوزاد آگاه ميگشتند .\r\nدر نظر اكثريت مردم اردبيل نوزاد پسر بيش از دختر موجب شادى و خوشحالى والدين ميشد زيرا برقرارى نسل را كه امروز بنام « ژن جاويدان » عنوان ميكنند از طريق فرزند ذكور ميسر ميدانستند . اين بود كه قابله يا كسان ديگر غالبا پسر بودن مولود را به پدر و كسان نزديك وى مژده ميبردند و بسته بمقام خود و امكانات آنها هديه و جايزه دريافت ميداشتند .\r\nهنگامى كه ماما ناف نوزاد را ميبريد حاضرين مجلس هريك بتناسب وضع\r\n\r\n\r\n","description":"","footnote":"\r\n( 1 ) - براى تلفظ صحيح كلمه آن را با حروف فرانسه و بدين شكل  « Dure ? e »  تلفظ فرمائيد .\r\n( 2 ) - كرمه را با فتح اول و كسر سوم و سكون دوم و چهارم تلفظ فرمائيد . در دهات اردبيل رسم است كه پهن حيوانات را در فصل زمستان در گوشه‌اى از كوچه ميريزند . اين پهن بر اثر آمد و شد چهارپايان و انسانها سفت و سخت مىشود . در بهار آن را با بيل به صورت قطعاتى جدا ميكنند و در جلوى آفتاب خشك مينمايند و آن را كرمه ميخوانند و براى سوزاندن به كار مىبرند .\r\n","page_name":" 147 ","page_number":161},
  {"content":"\r\n\r\nخود مبلغى بنام « گوبك پولى » « 1 » يعنى وجهى كه بيمن و مباركى بريدن ناف است به دو هديه ميكردند و در روزهاى بعد هم كه كسانى بديدن زائو ميآمدند چنين پولى به ماما ميدادند .\r\nبراى آنكه ضعف زائو را جبران كنند چيز مقوى و گرم به او ميخورانيدند و اين خوراكى گاهى كرهء آب شده قاطى با عسل و در بيشتر خانه‌ها كاچى بود كه آن را در محل « قويماق » ميگويند . بعضى نيز كشمش كوبيده را در روغن سرخ كرده به دو ميدادند .\r\nاولين خوراكى كه بنوزاد ميدادند چند قطره آب جوش نيمگرم و سپس مقدار بسيار ريز و كوچك كره بود و پس از يكى دو روز كه بدينطريق ميگذشت مادر از پستان خود به دو شير ميداد .\r\nلباس نوزاد را ، بخصوص در نخستين زايمان او ، كسان زائو ميفرستادند .\r\nاين كار تشريفاتى داشت و معمولا بعد از زايمان و تقريبا يكهفته بعد صورت ميگرفت ولى تا آن روز با لباسهائى كه خود بانوى حامله يا عمه‌هاى نوزاد ، قبل از وضع حمل تهيه كرده بودند ، نوزاد را ميپوشانيدند .\r\nمراقبت زائو در ده روز اول بعد از زايمان بر عهدهء كسان وى بود و در درجهء اول مادر و گرنه خواهر بزرگ او اين وظيفه را بر عهده ميداشتند . زائو در اين ده روز بايد در رختخواب بماند و از حركت و سرما بپرهيزد تا از ابتلا به بيماريهاى ديگر مصون ماند . در بعضى از خانواده‌هاى دهاتى منش سيخ كباب و پياز درسته‌اى هم زير سر زائو يا گاهى بر بالاى در ورودى اطاق زائو ميگذاشتند تا مادر و فرزند را از « آل » و شياطين محافظت كنند . بدينطريق نوزاد تحت مراقبت قرار ميگرفت ولى كار ديگرى هم لازم بود تا او را از چلهء ديگران حفظ نمايد .\r\nماچله را يك بار ديگر در اين كتاب ، صفحهء 108 ، آورده و نوشته‌ايم كه مفهوم مبهمى از آن در ذهن داريم ولى كلماتى براى بيان آن پيدا نميكنيم و آن را عبارت از نحسى و سنگينىاى ميدانيم كه مانع به مقصود رسيدن آدمى مىشود و بدينوسيله زيان مىرساند و\r\n\r\n\r\n","description":"","footnote":"\r\n( 1 ) - در زبان تركى آذربايجانى ناف را گوبك ميگويند و تلفظ آن بحروف فرانسه چنين است  « Gueubak »  .\r\n","page_name":" 148 ","page_number":162},
  {"content":"\r\n\r\nدر مورد نوزاد موجب بيمارى ، عدم رشد ، چشم بد و اى بسا مرگ او ميگردد و اينست كه وقتى مهمانى بعيادت زائوئى ميآمد قبل از ورود او طفل را از اطاق بيرون ميبردند و پس از ورود مهمان او را به داخل اطاق ميآوردند تا هنگام ورود مهمان نوزاد در اطاق نباشد و سنگينى او عايد اين نگردد .\r\nطفل را كم‌كم بقنداق عادت ميدادند و قنداق قطعات چيت يا كهنه‌هائى بود كه به شكل مثلث ميدوختند و براى آنكه رطوبت ادرار طفل از آن نگذرد چند تكه پارچه را روى مشمعى به همان شكل قرار داده طفل را در آن مىپيچيدند و روى آن چلوار يا پارچهء تميزترى ميگرفتند . در زمانهاى سابق مثلا چهل پنجاه سال پيش از اين مشمع پيدا نميشد و لذا نظافت او بمراقبت بيشتر احتياج داشت . براى آنكه ادرار بچه و كهنه‌هاى قنداق ، رانها و پاهاى او را زخمى نكنند مقدارى خاك نرم و الك شده در آن ميريختند و گاهى پيه حيوانى بر پاها و رانهاى او ميماليدند .\r\nخوانندگان اين مطالب كه امروز بانواع « پودر » ها و « كرم » ها دسترسى دارند ممكن است از اين كارها تعجب نمايند ولى اگر نيمقرن به عقب برگشته امكانات آنانرا تصور نمايند اقدامات آنها را در حد اعلاى مقدورات زمان خود ميدانند .\r\nمدت قنداق كردن بچه‌ها فرق داشت . در مورد اطفال ضعيف گاهى تا دو سالگى بلكه بيشتر طول ميكشيد ولى اطفال قوى و زود رشد در حدود يكسال در قنداق ميماندند . طبعا سردى و گرمى هوا ، بويژه خوش گذشتن يا سختى زمستان ، هم در آنها اثر ميگذاشت .\r\n\r\nيدى گجه و آدقو يدى يا شب هفتم و نام‌گذارى\r\nيكى از مراسم مربوط به نوزاد هفتمين شب تولد اوست .\r\nدر اردبيل اين شب عنوانى دارد و معمولا براى هرنوزادى برگزار مىشود . در مراسم مخصوص امشب مكنت خانواده و كسان زائو اثر ميگذارد . بدينمعنى اگر خانوادهء شوهر ثروتمند و زائو نيز پدر و مادر متمكن داشته باشد مراسم امشب مجلل و گرنه بطور عادى خواهد بود .\r\nبعد از ظهر روز ششم تولد ، لباسها و هدايائى را كه مادر و كسان زائو براى نوزاد تهيه كرده‌اند ، بخانهء او ميآورند و شب را در معيت مهمانانى كه دعوت شده‌اند در\r\n\r\n","description":"","footnote":"","page_name":" 149 ","page_number":163},
  {"content":"\r\n\r\nمراسم نامگذارى شركت ميكنند . در خانواده‌هاى متمكن اين دعوت براى صرف شام است و مهمانى مجللى بشكرانهء تولد نوزاد ترتيب مييابد . شام را گاهى از خانهء پدرى زائو ميآورند ولى غالبا در خانهء خود نوزاد تهيه ميكنند .\r\nنامگذارى نوزاد معمولا بعد از صرف شام صورت ميگيرد و ترتيب آن چنان است كه مسن‌ترين و با ايمان‌ترين فرد حاضر در مجلس ، نوزاد را بر روى دو دست ميگيرد و ابتدا در گوش راست او اذان ميگويد و نامى را ، كه طفل در آينده بدان ناميده خواهد شد ، بعد از اذان سه بار در همين گوش او با صداى بلند تكرار مىكند .\r\nآنگاه در گوش چپ وى اقامه ميخواند و به همان طريق نام او را ادا مينمايد .\r\nپس از آنكه نام طفل گذاشته شد نفر سمت راست شخصى كه طفل را در بغل دارد او را از وى ميگيرد و پس از آنكه از روى او ميبوسد با گفتن عبارت « مبارك است انشاء اللّه » طفل را بشخصى كه در سمت راست وى نشسته است ميدهد و او نيز بدانطريق عمل مىكند و چون همهء حاضران طفل را در بغل گرفته تبريك گفتند او را بمادرش ميدهند .\r\nگاهى براى يك طفل دو نام ميگذارند بدينمعنى كه پدر نوزاد ، براى آنكه پدر و مادرش فراموش نشود ، نام پدر يا مادر خويش را به فرزند خود ميگذارد و در اين صورت اين نام اصلى را توأم با اذان و اقامه در گوش او ميخوانند ولى بلافاصله اضافه ميكنند كه ترا با فلان نام خواهند خواند و طبيعى است كه بيشتر اولين بچه‌هائى كه بعد از فوت جد يا جدهء پدرى خود به دنيا ميآيند چنين وضعى پيدا ميكنند .\r\nدر چهل پنجاه سال پيش از تاريخى كه ما اين كتاب را جمع‌آورى ميكنيم نامهاى معمول فعلى مثل ميترا ، دارا ، كورش ، كيوان و نظاير آنها معمول نبود و نام دومى كه براى پسرها انتخاب ميشد « بابا » بود زيرا تصور ميكردند كه براى رعايت احترام جد نبايد نام او را با بىاحترامى بر زبان آورد و مثلا موقعى كه آنطفل در آينده مورد طعن و لعن قرار گيرد حرمت صاحب اوليهء نام از بين برود . از اينرو او را باسم بابا ، كه در زبان تركى آذربايجانى بمعنى جدّ است ، ميخواندند منتهى اگر جد او حاجى بود او را « حاجى بابا » و اگر ميرزا يا خان بود « ميرزا بابا » يا « خان بابا » و در غير اين صورتها « آقا بابا » ميخواندند .\r\n\r\n","description":"","footnote":"","page_name":" 150 ","page_number":164},
  {"content":"\r\n\r\n\r\nاون سويى :\r\nروز دهم زايمان زائو بايد حمام كند تا علاوه بر نظافت صورى از جهة شرعى نيز تطهير گردد . در اين روز نيز در بيشتر زايمانها مخصوصا در شكم اول تشريفاتى از قديم اجرا مىشود كه آن را « اون سويى » يعنى حمام روز دهم « 1 » ميخوانند . در اين تشريفات غالبا از هم سنهاى زائو و دوستان وى دعوت مينمايند و او را دسته‌جمعى بحمام مىبرند .\r\nسابقا كه حمامها عمومى بود آن را « قوروق » ميكردند . بدينمعنى كه مثلا با صاحب حمام در مقابل پرداخت وجهى قرار ميگذاشتند كه در چند ساعت معين كه زائو در حمام است از قبول مشتريهاى ديگر خوددارى كند . در رخت‌كن حمام وسايل پذيرائى از چاى و شربت و شيرينى و غيره حاضر ميكردند و از مهمانان پذيرائى مينمودند و براى تقويت زائو زردهء تخم‌مرغ به دو ميدادند و كوبيدهء زيرهء كرمانى و مغز گردو را با شهد عسل مخلوط كرده بر بدنش ميكشيدند . وقتى زائو به خانه ميرسيد خوردنيهاى گرم و مقوى ، مخصوصا كاچى به او ميدادند ، و گاهى كره و عسل را در حرارت ملايمى آب كرده بوى ميخورانيدند .\r\nروز دهم وقتى زائو از حمام برميگشت وظيفهء ماما بپايان ميرسيد و حق الزحمهء او ، كه مقدارى پول و پارچهء خلعت و شيرينى و قند بود ، پرداخت ميشد . ماماها بطوريكه گفتيم ، بسته به وضع اجتماعى و اقتصادى خانواده‌ها ، مبالغى نيز انعام از مهمانان دريافت ميداشتند كه بنام « گوبك پولى » معروف بود .\r\nروز يازدهم زندگى خانوادگى زائو وضع عادى به خود ميگرفت و او رختخواب را ترك كرده كم‌كم به كارهاى خود ميپرداخت ولى كسان وى تا روز چهلم ، هم مادر و هم نوزاد را آسيب‌پذير ميدانستند و از آنها به نحوى مراقبت ميكردند .\r\nختنه‌سوران نوزادان پسر نيز مراسمى داشت . امروز چنين نوزادان را در ده روزهء اول تولد ختنه مىكنند ولى در اردبيل سابقا آنها را در دو سه سالگى ختنه ميكردند و بر خلاف امروز كه اطباء بدان كار اقدام ميكنند دلاكها امر ختنه را مباشرت مينمودند .\r\nدر روز ختنه هم جشن ميگرفتند و از دوستان و نزديكان بناهار دعوت ميكردند\r\n\r\n\r\n","description":"","footnote":"\r\n( 1 ) - در زبان تركى آذربايجانى « اون » بتلفظ فرانسوى  « on »  يعنى ده و « سو  sou  » بمعنى آب است .\r\n","page_name":" 151 ","page_number":165},
  {"content":"\r\n\r\nو دو سه روز پيش از آن نيز دست و پاى طفل را حنا مىبستند . امر ختنه معمولا بعد از ناهار صورت ميگرفت و چون داروهائى كه امروز براى بند آوردن خون استعمال مىشود وجود نداشت دلاك از خاكستر الك شده استفاده ميكرد و فورا مقدارى از آن بر روى زخم ميريخت و با پارچه‌اى مىبست . روزهاى دوم و سوم زخم را با مرهمى كه خود همراه ميآورد « پانسمان » مينمود و بعد از يكهفته كه زخم التيام و بهبود مييافت اجازهء حركت و بحمام رفتن به دو ميداد .\r\nدر مجلس ختنه نيز چاى و شيرينى و ميوه و شربت وسيلهء پذيرائى بود و نيز به شخص دلاك انعامهائى از طرف نزديكان طفل داده ميشد . روز آخر پدر خانواده حق الزحمهء دلاك را با شيرينى و كله قند و گاهى پارچه‌اى بعنوان خلعت به دو ميداد .\r\nدر نظر پيشينيان آبله كوبى اطفال ضرورى بود و معمولا بوسيلهء آبله كوبان سيار صورت ميگرفت . در آن ايام بهدارى و صحيه به معناى كنونى وجود نداشت و تلقيح اجبارى معمول نبود بلكه خود خانواده‌ها آن را لازم ميدانستند و چون مركز ثابت و موظفى براى اين كار موجود نبود از اينرو كسانى آبله‌كوبى را شغل خود قرار داده در كوچه‌ها با صداى بلند « چيچك دوگ دوره‌ن » « 1 » آمادگى خود را اعلام ميكردند و مادران نوزادان خود را بوسيلهء آنان تلقيح مينمودند . تلقيح آبله سن و موقع مخصوصى نداشت و صداى آبله‌كوب در كوچه غالبا موجب اتخاذ چنين تصميمى از طرف پدر و مادر طفل ميشد .\r\nوجه تسميه آبله به تركى هم قابل توجه است زيرا اينان آن را به گل تشبيه كرده نام « چيچك » بدان داده‌اند و چيچك در اين زبان بمعنى گل مىباشد .\r\n\r\nبمكتب سپردن طفل :\r\nطفل چون بزرگ ميشد و پنج و شش ساله ميگشت غالبا او را براى تحصيل بمكتب ميبردند . امروز كه محل تحصيل ابتدائى اطفال دبستانها است به تحصيل سپردن طفل تشريفاتى دارد و در موقع ثبت نام ارائهء شناسنامه و احراز سن قانونى تحصيل ، اوراق مربوط بسلامت روح و جسم ، عكس\r\n\r\n\r\n","description":"","footnote":"\r\n( 1 ) - با تلفظ فرانسه  « Tchitchak Deugduran »  يعنى كسى كه مايل است آبله‌كوبى كند .\r\n","page_name":" 152 ","page_number":166},
  {"content":"\r\n\r\nو غيره لازم مىباشد . اما سابقا كه مدرسه نبود مكتب‌خانه‌هاى متعددى در اردبيل وجود داشت و معلمين والامقامى تربيت و تعليم اطفال را عهده‌دار بودند .\r\nدر اين مكتب‌خانه‌ها موضوع سن مطرح نبود و همينقدر كه طفل ميتوانست در مكتب بنشيند و آمادهء خواندن باشد او را مىپذيرفتند . مكتبهاى مقدماتى كه الفبا و خواندن قرآن را به اطفال ياد ميدادند شبيه كودكستانهاى فعلى بودند و بوسيلهء معلمه - هاى زن بنام « آخوند باجى » اداره ميشدند ولى در مكتبهاى بالاتر كه كتابهاى ادبى و صرف و نحو عربى ميآموختند آخوندهاى مبرزى بودند و مكتب برخى از آنها شهرت زيادى داشت . تعليمات اوليه براى اطفال ياد دادن حروف عربى و حركات و تلفظ صحيح آنها به منظور خواندن قرآن مجيد بود .\r\nبعد از مدتى كه اين تعليم با موفقيت بپايان ميرسيد خواندن قرآن آغاز ميگشت و هنگامى كه طفل موفق بختم قرآن ميگرديد بشكرانهء اين امر مهم مهمانىاى در خانهء او بناهار ترتيب مييافت و از معلم و همشاگرديهاى وى دعوت ميشد و نيز هديه و خلعتى بمعلم اهدا ميگرديد .\r\nپس از پايان قرآن غالبا امر تحصيل پايان يافته تلقى ميشد ولى كسانى كه بادامهء تحصيل ميپرداختند خوشنويسى ياد ميگرفتند و بموازات آن خواندن كتابهاى فارسى مثل گلستان سعدى ، تنبيه الغافلين ، اخلاق ناصرى ، نصاب الصبيان ، قابوسنامه و نظاير آنها نيز بشاگردان تعليم ميشد و طرز نامه‌نگارى از روى منشآت نويسندگان نامى سابق مثل قائم مقام و غيره تدريس ميگشت . حساب نيز آموخته ميشد ولى نه بر سبك اعداد بلكه بطور سياق « 1 » .\r\nاينها تعليماتى بود كه براى زندگى در محيط اجتماعى آن روز كافى به نظر ميرسيد ليكن كسانى كه ميخواستند بيشتر بخوانند غالبا بمدارس طلاب علوم دينى ميرفتند و از محضر مدرسان دانشمند بهره ميگرفتند . ناگفته نماند كه اينعده محدود بود زيرا اولا بيشتر خانواده‌ها امكان نداشتند كه فرزند خود را به تحصيل بگذارند و ثانيا علم و دانش نيز بقدريكه امروزه در امر زندگى مؤثر است اثرى از آن حيث در گذشته نداشت و در نتيجه از\r\n\r\n\r\n","description":"","footnote":"\r\n( 1 ) - روش سياق برمبناى نام عربى اعداد بود و چون يك قران هزار دينار بود آن را به صورت الف ، صدرا كه مائه بود بدان شكل والخ . . . مىنوشتند ، نمونهء آن در صفحهء 210 آمده است .\r\n","page_name":" 153 ","page_number":167},
  {"content":"\r\n\r\nطرف خود محصلين نيز كمتر استقبال ميشد .\r\n\r\nكسب و كار و ازدواج :\r\nطفل ديروز اكنون جوانى گشته است كه بايد بكسب‌وكارى بپردازد و براى امرار معاش راهى در پيش گيرد . معمولا هرطفلى بشغل پدر خود اشتغال ميورزيد و بندرت اتفاق ميافتاد كه رشتهء كسب‌وكار عوض شود . تعداد شغلها محدود بود و از پارچه‌فروشى ، بقالى ، عطارى و نظاير آن تجاوز نميكرد . صنعت نيز در حدود ما يحتاج زندگى روز بود مثل كفشدوزى ، چاقوسازى ، آهنگرى و امثال آن . جوان ابتدا در دكان پدرش به كار ميپرداخت و اگر وسعت زندگى ايجاب ميكرد دكان ديگرى براى خود ترتيب ميداد .\r\nشغل مهم سابق در اردبيل تجارت بود و لازمهء تجارتهاى بزرگ نيز گاهى ايجاد شعب در ولايات و حتى كشورهاى خارج ميبود . از اينرو غالبا فرزندان بازرگانان اردبيل ، پس از مدتى كه مقدمات كار را فراميگرفتند به مسافرت رفته چندى نيز در نقاط و شعبات ديگر تجربه مياندوختند .\r\nاما دختران كمتر بمكتب ميرفتند و آن مقدار از فرايض دينى مثل خواندن نماز را در خانه از مادر ياد ميگرفتند و نيز با او در كارهاى خانه شركت نموده طرز پختن غذا ، دوختن لباس ، نظافت خانه و آشپزخانه و . . . را بنحويكه مادر تعليم ميداد ميآموختند .\r\nكم‌كم موقع ازدواج فرا رسيده و جوان براى قبول مسئوليت خانوادگى آمادگى مييافت . از اينرو مادر و خواهران بسراغ دختران ميرفتند و بدنبال كسى كه « قسمت الهى » بود ميگشتند . انتخاب همسر بر خلاف امروز ، كه برعهدهء پسر و دختر شده است ، در آنعهدها از طرف مادر و خواهر صورت ميگرفت و در انتخاب او نخست نجابت خانوادگى و بعد وجاهت ظاهرى و معنوى همسر مؤثر بود وقتى مادر پسرى دختريرا سراغ ميگرفت كه ميتوان با او وصلت نمود با يكى دو تن از كسان خود بخانهء او ميرفت و پس از انجام تعارفات ، آب خوردن ميخواست . اين آب را معمولا خود دختر ميآورد تا خواستگاران او را به بينند .\r\nطبيعى است كه طرز لباس پوشيدن ، راه رفتن ، آداب آوردن و تعارف كردن آب و سلام او نكاتى بود كه خواستگاران بدقت مورد توجه قرار ميدادند .\r\n\r\n","description":"","footnote":"","page_name":" 154 ","page_number":168},
  {"content":"\r\n\r\nرسم بر آن بود كه در اين جلسه غير از آب خوردن چيزى به آنها ندهند تا هر آينه تعبير بقبول خواستگارى نشود . چون خواستگاران قصد مراجعت مينمودند دم در اطاق از روى دختر ميبوسيدند و گاهى ضمن اين بوسيدن چادر او را نيز ، بدون آنكه خود دختر متوجه شود ، از پشت سر به پائين ميكشيدند . بوسيدن براى آن بود كه مبادا دهان او بوى بد بدهد و كشيدن چادر هم بدانجهت صورت ميگرفت كه زلفهاى او ديده شود و هرآينه سرش طاس نباشد .\r\n\r\nخواستگارى رسمى و عقدخوانى :\r\nپس از آنكه دخترى مورد پسند قرار ميگرفت اقدام بخواستگارى رسمى ميشد . مقدمات خواستگارى با توافق مادران دختر و پسر ، يا نزديكترين كسان آنها از بانوان ، صورت ميگرفت و طبيعى است كه قبل از اين مراسم كسان دختر نسبت به پسر و خانوادهء او ، و خانوادهء پسر متقابلا نسبت بنجابت و عفت دختر و خانواده‌اش تحقيق ميكردند و پس از اطمينان بدين كار اقدام مينمودند .\r\nعلامت قبول ازدواج از طرف خانوادهء دختر چاى شيرين بود كه بمادر و كسان پسر ميدادند و در اين جلسه روز و ساعت خواستگارى را معين ميكردند . در آن روز مردانى از كسان پسر بخانهء دختر ميرفتند . از اقرباى دختر هم عده‌اى بدين مجلس كه به « شيرنى ايچدى » « 1 » معروف بود دعوت ميشدند و با چاى و شيرينى از آنان پذيرائى به عمل ميآمد . در اين مجلس بطور خصوصى ميزان مهريه و شرايط طرفين و تاريخ عقد مشخص ميشد و از اين تاريخ پسر و دختر باهم نامزد ميگشتند .\r\nنامزدى رسمى وقتى صورت ميگرفت كه مراسم مخصوصى بنام « شال اوزوك » انجام يابد . اوزوك « 2 » لفظ تركى و بمعنى انگشترى است و شال به همان معنائى است كه در زبان فارسى نيز مصطلح است و عبارت از پارچهء پشمينهء بسيار ظريف با رنگ و نگار متين و سنگين مىباشد .\r\nدر اين مراسم جمعى از بانوان خانوادهء پسر با انگشترى و طاقه‌اى از شال و مقدارى پارچه و شيرينى بخانهء دختر ميرفتند و با تشريفاتى انگشترى را در انگشت\r\n\r\n\r\n","description":"","footnote":"\r\n( 1 ) - يعنى شيرينى يا چاى شيرين خوردن .\r\n( 2 ) - تلفظ آن با حروف فرانسه چنين است  « Uzuk »  .\r\n","page_name":" 155 ","page_number":169},
  {"content":"\r\n\r\nدختر ميكردند . امروز اين مراسم نيز متروك گشته و بجاى آن دو عدد حلقهء طلائى معمول گرديده است كه حين عقد پسر و دختر در انگشت هم مينمايند .\r\nبراى پسر ديدن دختر مشكل بود ولى گاهى كسان دختر او را با چادر و بطور ناشناخته به محل كار پسر ميبردند و ببهانهء خريدن جنسى پسر را به دو نشان ميدادند . پسر نيز گاهى از دور كمين ميكرد و هنگامى كه دختر براى رفتن بحمام يا مهمانى از خانه خارج ميشد قدوبالاى او را تماشا مينمود .\r\nبين نامزدى و عقد خوانى مدت زيادى طول نميكشيد و از كسان طرفين براى مجلس عقد دعوت ميشد و اين دعوت غالبا از مردان مسن و ميانسال به عمل ميآمد .\r\nدو آخوند يكى از طرف پدر دختر و ديگرى از جانب خانوادهء پسر دعوت ميشدند و بسته باهميت خانواده‌ها ، شخصيت جارىكنندگان عقد هم فرق ميكرد .\r\nعقدخوانى در خانهء دختر به عمل ميآمد ولى مخارج آن را خانوادهء پسر برعهده داشت . بدينمعنى چاى و قند و شيرينى و ميوه‌ايكه در موقع عقد مصرف ميشد از طرف خانوادهء پسر خريدارى و يكروز قبل از عقدخوانى بخانهء عروس ارسال ميگشت .\r\nمهريه در درجهء اول يكجلد كلام اللّه مجيد و سپس مبلغى پول رائج كشور بود كه در ورقهء عقد نوشته ميشد و چون پول نقره و بهاى آن ثابت بود ميزان مهريهء مادر دختر و خواهران بزرگتر او و يا مهريهء عروسى كه بخانهء آنها آمده بود ، ملاك قرار ميگرفت .\r\nچون دفتر اسناد رسمى معمول نبود عقدنامه در دو نسخه تنظيم ميگشت و علاوه بر آخوندها بيشتر حاضران نيز آنها را مهر ميكردند . يكنسخه از آن مخصوص داماد و نسخهء ديگر مختص عروس بود و بپدران يا نزديكترين كسان آنها تسليم ميشد .\r\nوقتى صيغهء عقد جارى ميشد مجلس در سكوت عميق و روحانى خاصى فرو ميرفت و همه بجملات خوانندگان صيغه توجه ميكردند . عروس در اطاق ديگر بود و تشريفات لحظهء عقد دربارهء او اجرا ميشد بدينمعنى كه او را بر روى ظرف مسينى مىنشانيدند و در وسط پارچه‌اى كه در بالاى سر او گرفته بودند دو تكه قند را بهم مىسائيدند . ظرف مسى غالبا يك طشت بود كه آن را وارونه ميگذاشتند و روى\r\n\r\n","description":"","footnote":"","page_name":" 156 ","page_number":170},
  {"content":"\r\n\r\nآن قاليچه يا شال و ترمه‌اى انداخته عروس را بر آن مىنشانيدند و در بعضى از خانواده‌ها هم بجاى آن او را هنگام اجراى صيغهء عقد بر زين اسب قرار ميدادند .\r\nچون صيغه بپايان ميرسيد همه مبارك‌باد ميگفتند آنگاه با چاى و شيرينى از حضار پذيرائى ميكردند . از اين تاريخ عروس و داماد بهم محرم ميگشتند ولى چنان نبود كه آنها باهم بنشينند يا بگردش بروند زيرا چنين كارى در عرف آن روز عيب بود .\r\nگاهى بردن عروس بخانهء بخت مدتى طول ميكشيد و در اين فاصله اگر عيدى پيش ميآمد براى او هديه و خلعتى ميفرستادند و هرگاه اين عيد ، عيد قربان ميشد بتناسب امكانات مالى خانوادهء داماد گوسفندى براى قربانى همراه ميكردند و نيز اگر در اينمدت در خانهء داماد نان پخته ميشد مقدارى نان شيرى و كلوچه هم براى عروس مىپختند و با تشريفات خاصى بنام « نصيب چورگى » « 1 » ارسال ميداشتند . هرچند گاه يك بار نيز خواهران داماد براى حالپرسى بخانهء عروس ميرفتند .\r\nقبل از بردن عروس بخانهء بخت جشن ديگرى گرفته ميشد كه مختص زنها بود و بنام « پارچه كسدى » « 2 » خوانده ميشد . مراد از اين جشن آن بود كه كسان طرفين دور هم بنشينند و لباسهاى عروس را بريده بدوزند . ولى در طول زمان اين كار صورت تشريفاتى به خود گرفته مبدل بيك مجلس جشن رسمى براى نشاندادن لباسها و زينت آلات عروس به ديگران شده بود .\r\nدر آن مجلس ، كه در خانهء عروس برگزار ميشد ، « سازنده » ها « 3 » يعنى خوانندگان و نوازندگان زن دعوت ميشدند و با پذيرائىهاى گرم جشن مفصلى ميگرفتند و در ضمن آن لباسها و زينت آلاتى را كه خانوادهء داماد براى عروس آورده بودند به مهمانان نشان ميدادند و طبيعى است كه هرچه خانوادهء داماد متمكن بود اين اشياء زياد و\r\n\r\n\r\n","description":"","footnote":"\r\n( 1 ) - « چورك » يعنى نان و معنى آن عبارت يعنى نان قسمت و نصيب است\r\n( 2 ) - « كسمك » بر وزن پشمك يعنى بريدن و كسدى ماضى آن يعنى بريد است .\r\n( 3 ) - سازنده اصطلاح محلى نوازندگان زن است و شايد اصل آن ساززننده بوده است .\r\n","page_name":" 157 ","page_number":171},
  {"content":"\r\n\r\nگرانبها ميشد . اما چشم و همچشمى گاهى بعضى از خانواده‌ها را بر آن ميداشت كه در بين آنها پارچه يا طلا آلات عاريتى نيز ارائه دهند .\r\nفرداى آن روز كسانى از نزديكان داماد باتفاق خياط بخانهء عروس ميآمدند و قسمتى از پارچه‌ها را بريده براى روز عروسى لباس ميدوختند .\r\nپس از آنكه لباسها دوخته و آماده شد و تاريخ شب عروسى معين گرديد جشن ديگرى منعقد ميگشت كه به « حنا گجه سى « 1 » » معروف بود . حنا گجه شبى بود كه فرداى آن عروس را بخانهء داماد مىبردند . اين جشن هم در خانهء عروس و هم در خانهء داماد گرفته ميشد . حنا گجهء خانهء عروس مخصوص دختران و زنان جوان بود . اينان ، از هردو خانواده ، از بعد از ظهر آن روز بخانهء عروس دعوت ميشدند و با او بحمام ميرفتند و غروب برگشته در خانهء عروس جشن ميگرفتند و چون بدستهاى عروس حنا مىبستند از اينرو آن را حنا گجه يعنى شب حنابندان ميگفتند .\r\nجشن خانهء داماد هم با شركت پسران جوان برگزار ميشد و دوستان و همسالان وى در آنجا گرد آمده با او بحمام ميرفتند .\r\nبررسى اين جشنها نكته‌اى را بر ما روشن مينمايد و آن اينكه عقدخوانى مخصوص مردان مسن و ميانسال ، پارچه كسدى خاص زنان مسن و ميانسال و حنا گجه ويژهء طبقهء جوان بود و از حيث رعايت وضع مردم ، در دوره‌هاى مختلف عمر و احترام اجتماعى آنان ، ارزش بسيارى داشت .\r\n\r\nشب عروسى :\r\nبردن عروس بخانهء داماد غالبا بعد از غروب صورت ميگيرد .\r\nدر زمانهاى قديم بعضى از خانواده‌ها عروس را با اسب بخانهء داماد ميبردند ولى بعدها درشگه جانشين اسب شد و امروز از ماشين استفاده ميكنند .\r\nبعد از ظهر روزيكه غروب آن عروس بخانهء داماد ميرفت جهيزيهء او را باضافهء لباسها و تحفه‌هائى ، كه از روز نامزدى ببعد براى او آورده بودند ، بخانهء داماد ميبردند اين كار هم مراسمى داشت و براى شركت در آن مراسم خانوادهء دختر از بعضى از\r\n\r\n\r\n","description":"","footnote":"\r\n( 1 ) - حنا همان حناى فارسى است ولى گجه لفظ تركى و بمعنى شب مىباشد . پىافزود « سى » هم بمنزلهء كسرهء اضافه تلقى مىشود .\r\n","page_name":" 158 ","page_number":172},
  {"content":"\r\n\r\nنزديكان خود به منزل خويش دعوت ميكرد چنان كه خانوادهء داماد همچنين كارى را در مورد نزديكان خود انجام ميداد .\r\nجهيزيه را بوسيلهء حمالها ميفرستادند . جهيزيه اثاثيه‌اى بود كه پدر و مادر دختر براى او ميفرستادند .\r\nفلسفهء برقرارى آن در ابتدا بسيار ساده بوده است . آن روز مفهوم وصلت و عروسى آن بوده است كه دختر و پسرى مشتركا زندگى جديدى تشكيل دهند و لذا وقتى دختر بخانهء شوهر ميرفت رختخوابى را كه در آن ميخوابيد با خود ميبرد و لباسهائى را كه در خانه بتن ميكرد براى پوشيدن در روزهاى آينده همراه برميداشت .\r\nشوهر هم براى ميمنت اين زندگى مشترك لباس تازه‌اى براى او فراهم ميكرد . ولى بمرور ايام اين نظر دگرگون گشته جنبهء تشريفات به خود گرفته بود . تهيهء جهيزيه مشكلترين امر براى خانواده‌ها بود و گاهى اساس ازدواج را نيز متزلزل مينمود .\r\nبخصوص كه همچشمىها و رقابتها هم در پيش بود و آن خود اوقات تلخىهاى نابجائى در خانواده‌ها ايجاد ميكرد و خلاصه فرع بلائى بر اصل شده بود .\r\nخانوادهء دختر ، بويژه مادر او ، از روزى كه حتى دختر در سنين كوچك بود بفكر تهيهء جهيزيه ميافتاد و از سيخ كباب و سنگ‌پاى حمام تا فرش اطاق تهيه ميكرد و كار تا آنجا ميرسيد كه فرش اطاق نشيمن خود را جمع كرده براى جلوگيرى از سرشكستگى دختر جزو جهيزيهء او بخانهء داماد ميفرستاد .\r\nبارى عروس را مشاطه آرايش ميداد و هنگام رفتن او بخانهء داماد چادرى بسرش ميانداختند و زنهاى مسنى از خانوادهء او ويرا همراهى ميكردند . يكنفر ينگه « 1 » هم همراه آنها ميشد تا آداب و مراسم بحجله رفتن عروس را بوى بياموزد و در برابر كينه‌توزىهاى احتمالى از او مراقبت كند . « 2 »\r\n\r\n\r\n","description":"","footnote":"\r\n( 1 ) - ينگه زنى بود جهانديده و ورزيده كه همراه عروس ميرفت تا از تكاليفى كه در برخورد اول با شوهر داشت و نيز آداب بحجله رفتن او را آگاه سازد .\r\n( 2 ) - گاهى بين بعضى از خانواده‌ها اختلاف ريشه‌دارى بود و از اينرو براى آنكه خانوادهء داماد درصدد تهمت زدن بخانوادهء عروس مثلا از راه انكار بكارت برنيايد ينگه وظيفهء مهمى برعهده ميداشت .\r\n","page_name":" 159 ","page_number":173},
  {"content":"\r\n\r\nبراى بردن عروس معمولا بزرگان خانوادهء داماد بخانهء او ميآمدند و اين درحد خود وثيقه‌اى براى تضمين زندگى محبت‌آميز افراد خانوادهء داماد با عروس تلقى ميگرديد .\r\nموقع رفتن عروس پدر وى ، و در صورت نبودن او برادر بزرگ يا عموى او ، دم‌در خانه دعاى خير ميداد و خوشبختى او را آرزو ميكرد و اين لحظه براى دخترانيكه پدر خود را از دست داده بودند لحظهء سختى بود . از مردان سالخوردهء خانوادهء دختر نيز كسانى او را همراهى ميكردند و در بعضى از عروسىهاى متمكنين مداحى نيز اين كاروان شادى و سعادت را با اشعار خوب بدرقه مينمود .\r\nمهمترين مسئله دربارهء عروس عفت و عصمت او بود و بكارت وى مظهر و نمايندهء آن محسوب ميشد و رفتن مردان و زنان خانوادهء او نيز اعتبارى بر اين امر بود .\r\nدر خانهء داماد معمولا شام تهيه ميشد و از مردان و زنانى از بستگان طرفين دعوت به عمل ميآمد . هنگام ورود عروس بحياط خانهء بخت غالبا مداح ، كه در محل او را درويش ميگويند ، قصيده ميخواند . مردها صلوات ميفرستادند و زنها هم در اطاق‌ها از پشت پنجره‌ها بتماشا ميايستادند . رسم بر اين بود كه داماد سه تا سيب به پشت عروس بزند و بسر او نقل و نبات بريزد و پول نثار كند . بدينمعنى كه وى قبلا سه عدد سيب در جيب خود ميگذاشت و در فاصله‌ايكه بين در حياط و راهروى ساختمان بود آنها را بفاصله‌هاى معين به پشت عروس ميزد و نيز قبل از آنكه عروس وارد ساختمان شود او از پنجرهء بالاخانه يا پشت‌بام مقدارى نقل سفيد كه با پول نقره قاطى بود بسر وى ميريخت و اطرافيان عروس و كسانى كه براى تماشا آمده بودند بجمع‌آورى آنها ميپرداختند . سيبها نيز نصيب آنكسى از اينعده ميشد كه زودتر از ديگران خود را بدان‌ها ميرسانيد . سعى دامادها بر آن ميشد كه اين سيب‌ها قرمز و زيباتر باشد و از اينرو در اردبيل وقتى ميخواستند كسى را از حيث زيبائى تعريف كنند ميگفتند كه مثل سيب عروس سرخ و زيباست .\r\nدر مدخل راهروى ساختمان مجموعه يا طشت مسين ميگذاشتند تا عروس از روى آن بگذرد و مثل مس در آن خانه محكم بماند .\r\n\r\n","description":"","footnote":"","page_name":" 160 ","page_number":174},
  {"content":"\r\n\r\nعروس را در اطاقى مىنشانيدند و زنان با زدن دايره و كف شادى ميكردند .\r\nگاهى نيز قبلا نوازندگانى براى آنشب دعوت مينمودند در اين فاصله مقدمات شام فراهم ميشد و چون آماده ميگرديد آفتابه لگن ميآوردند و همهء مهمانها دست خود را مىشستند و بر سر سفره ، كه با وضع زيبائى بر كف زمين انداخته شده بود ، مىنشستند ولى قبل از آنكه شروع به خوردن كنند آخوندى بر صندلىايكه در جلوى در گذاشته ميشد مىنشست و براى تيمن و تبرك به قدر چند دقيقه از عروسى بزرگان دين سخن ميگفت و براى سعادت و خوشبختى عروس و داماد و پايدارى اين وصلت دعا ميكرد . پس از صرف شام مهمانان متفرق ميگشتند و جز يكى دو تن از بانوان مسن از كسان عروس و ينگهء او همهء همراهانى كه با وى آمده بودند بخانه‌هاى خود باز ميگشتند .\r\nبراى ناهار عروس غالبا مادرش « قويماق » « 1 » ميفرستاد و براى شام او نيز از خانهء پدرش « ترك پلو » ميآوردند . ترك غذاى مخصوص اردبيل است و آن « پلوئى » است كه با زعفران و شكر و روغن مثل كته پخته ميشد . پلو را نيز گاهى با دو يا سه خورش مىپختند و همهء آنها را با ديگ و ظرفهائى كه در آن‌ها پخته بودند ميفرستادند .\r\nفرستادن ترك پلو هم داراى تشريفاتى بود و در خانهء عروس براى شركت در اين مراسم از جمعى از نزديكان دعوت ميشد همچنين كسان داماد از اقرباى نزديك خود براى صرف اين غذا دعوت ميكردند .\r\nدر سه روز اول عروسى دوستان و نزديكان دو خانواده تحفه‌هائى براى عروس ميفرستادند و اين تحفه‌ها با نسبت و مكنت فرستنده تناسب داشت و غالبا يك يا دو كله قند بود .\r\nآنهائى كه نزديكتر بودند گاهى خوانچهء شيرينى ميفرستادند و بعضى از اقربا طاقهء پارچه‌اى هم بعنوان هديه همراه آن ميكردند .\r\nعروس از ساعت ورود روى خود را از ديگران ، يعنى مردان و زنان خانوادهء\r\n\r\n\r\n","description":"","footnote":"\r\n( 1 ) - غذاى نرم و مقوى است كه با آرد و روغن و زعفران و شكر تهيه مىشود و در موقع خوردن دارچين نيز بدن ميپاشند و در فارسى آن را كاچى ميگويند .\r\n","page_name":" 161 ","page_number":175},
  {"content":"\r\n\r\nشوهر ، ميپوشانيد و روز اول براى آنكه نزد مادرشوهر يا خواهران و كسان داماد چادر از سر او بردارند هريك از آنها چيزى بوى هديه ميدادند . اين هديه بسته بتمكن مالى خانوادگى فرق داشت و در خانواده‌هاى متمكن سكهء طلا بود و آن را « اوز آشدى » « 1 » ميگفتند يعنى رونما .\r\nرسم چنين بود كه يكهفته بعد از عروس ، عروس براى ديدن پدر و مادر خود نزد آنها ميرفت و در اين فاصله يا بعد از آن نيز بانوانى از قوم و خويش و دوستان هردو خانواده بديدن او ميآمدند و آنهائيكه قبلا تحفه‌اى نفرستاده بودند هديه‌اى با خود ميآوردند . اين هديه غالبا سكهء طلا بود ولى در خانواده‌هاى طبقات كم‌بضاعت و يا آشنايان دور عروس و داماد گاهى اين تحفه « شاخه نبات » ميشد .\r\nشاخه نبات همين نبات معمولى بود كه قنادها آن را به صورت شاخه درآورده با كاغذهاى الوان مىبستند و بانوان كه براى چشم‌روشنى به جائى ميرفتند يكعدد از آنها را در دستمال تميز و ابريشمى مىپيچيدند و با خود برده هديه ميكردند . اين نباتها غالبا در صندوق و يا رختدان خانمها ميماند و برخى از بانوان دهها شاخه نبات پس‌انداز مينمودند و ديگر احتياجى براى خريد تازهء آن از بازار نداشتند .\r\nدر قديم نانهاى شيرينى معمول نبود و مقوا و جعبه هم به شكل امروزى و به مقدار كافى پيدا نميشد از اينرو بانوئى كه ميخواست احساسات خود را نسبت بامر خيرى ، كه در خانوادهء كسان يا دوستان اتفاق افتاده بود ، ابراز دارد آن را بدينطريق بروز ميداد ولى با امكاناتى كه بعدها از لحاظ معمول شدن جعبه‌هاى شيرينى « 2 » فراهم شد شاخه نبات متروك گرديد .\r\nبارى چون انتظار ورود مهمان براى خانوادهء داماد در مدت يكهفته و ده روز اول كار مشكلى بود لذا بعدها روز سوم عروسى را با اصطلاح عوامانهء « باندهء تخت » ، كه تحريف شدهء عبارت « بانو بتخت » است ، بدين كار اختصاص دادند و بعد از ظهر آن روز را بطور رسمى براى پذيرائى از مهمانان مشخص ساختند .\r\n\r\n\r\n","description":"","footnote":"\r\n( 1 ) - « اوز » كه با حرف  « U »  فرانسه خوانده مىشود بمعنى روى و « آشدى » يا « آچدى » فعل ماضى از مصدر « آشماق » يا « آچماق » تركى است كه بمعنى باز كردن مىباشد .\r\n( 2 ) - قبل از آنكه جعبه‌هاى مقوائى معمول شود قوطىهاى چوبى به كار ميرفت .\r\n","page_name":" 162 ","page_number":176},
  {"content":"\r\n\r\nپس از پايان اين قبيل مراسم ، عروس و داماد به قصد بازديد بخانه‌هاى منسوبان و دوستان خود ميرفتند . در نيمقرن قبل از اين تاريخ ، معمول نبود كه مردى با زنش در كوچه و بازار ديده شود لذا عروس همراه خواهران و نزديكان داماد ميرفت و داماد نيز به تنهائى راه آنجا را پيش گرفته در آن مجلس شركت ميكرد . بعد از اين بازديدها تشريفات « اياغ آشدى » « 1 » آغاز ميشد و آن عبارت از مهمانيهائى بود كه خويشان و دوستان عروس و داماد ، متناسب با درجهء نزديكى كه با آنها داشتند ، بافتخار آنان ترتيب ميدادند و از خانواده‌هاى طرفين نيز دعوت مينمودند .\r\nعروس بطوريكه گفتيم از خانوادهء شوهر روميگرفت و از حرف زدن پيش پدر و برادران داماد خوددارى ميكرد . اولين بارى كه با پدر شوهر سخن ميگفت سكهء طلائى به او هديه ميشد و آن را در اصطلاح محل « دل آلتى » يعنى زيرزبانى ميگفتند .\r\nتا زمانيكه عروس حامله نميشد و وضع حمل نميكرد او را عروس تلقى ميكردند ولى بعد از آن كم‌كم جزو افراد عادى خانواده ميگشت .\r\nحاملگى و زايمان او هم بخش مهمى از وقايع زندگى خصوصى خانواده بود كه ما در ابتداى اين فصل بدان اشاره كرديم و نيازى براى تكرار آن در اينجا نمىبينيم ولى بيان اين مطلب را لازم ميدانيم كه در ايام حاملگى از حيث خوراك و مشاهدات زن حامله مراقبت خاصى معمول ميداشتند و از نگاه كردن وى مثلا بحيوانات و مناظر نامتناسب جلوگيرى ميكردند زيرا عقيده داشتند كه اين نگاه در صورت و سيرت جنين اثر ميگذارد همچنانكه خوردن غذاهاى نامتناسب ، بويژه از دست كسان ناباب ، در ايام و يار خلق‌وخوى غذا دهنده را بطفل منتقل ميسازد . شنيدنى است كه اگر دو نفر مرد يا زن اردبيلى را گاهى باهم دعوا ميشد بزرگترين ناسزا و پرخاش آنها بهمديگر اين بود كه طرف را محصول لقمهء بد يا لقمهء حرام مورد خطاب و عتاب قرار ميدادند .\r\n\r\nمسافرتها :\r\nدر عصر حاضر در اردبيل ، مثل هرشهر ديگر ايران ، كمتر كسى ميتوان يافت كه از زادگاه خود بدر نيامده و مسافرتى نكرده باشد .\r\n\r\n\r\n","description":"","footnote":"\r\n( 1 ) - « اياغ » يعنى پا و آشدى همان است كه در صفحهء قبل توضيح داده شده است .\r\n","page_name":" 163 ","page_number":177},
  {"content":"\r\n\r\nاين امر در درجهء اول معلول امنيت و در وهلهء ثانى كثرت وسايل نقليه و راحتى آنهاست در صورتى كه در گذشته اين كار به سختى صورت ميگرفت و مشكلات زيادى همراه داشت .\r\nاولين مشكل مسافرت ناامنى راهها بود و بطوريكه در جاى خود گفته‌ايم بيرون از شهر در قلمرو تاخت‌وتاز عشاير شاهسون قرار داشت . اين بود كه كمتر كسى جرأت بيرون آمدن از شهر ميكرد و يا قصد مسافرت مينمود . طبيعى است كه اين امر بيش از همه متوجه مردم عادى شهر بود و گرنه آنهائيكه باقتضاى شغل مجبور به مسافرت بودند چاره‌اى جز از آن نداشتند .\r\nناامنى راهها مخصوص اردبيل نبود . در هرولايتى جماعتى از راه تعدى و چپاول زندگى ميكردند و در مواقع لازم از غارت و كشتن آدمى نيز امتناع نمىنمودند .\r\nوسيلهء نقليه هم يكى ديگر از مشكلات سفر بشمار ميآمد زيرا اين وسيله منحصر به چهارپا بود و خستگى زيادى براى انسان فراهم مينمود .\r\nبر اين سختى بايد وضع توقفگاههاى طول راه‌ها را نيز اضافه نمود و ناراحتى منزلگاهها را يادآور شد .\r\nمهمترين سفريكه اهالى اردبيل عموما آرزوى آن را در دل داشتند رفتن بعتبات و يا زيارت بارگاه امام هشتم در مشهد بود و اين كار بيش از هرچيز بامكان مالى شخص بستگى داشت . كسانى كه قدرت مالى داشتند در صورت باز بودن راه بكربلا و الا بخراسان ميرفتند .\r\nمسافرت خراسان از طريق روسيه صورت ميگرفت و زوار اردبيلى از راه آستارا بباد كوبه و از آنجا پس از طى عرض درياى خزر با كشتى بتاشكند و مشهد ميرسيدند و در برگشتن نيز از اين راه مراجعت ميكردند . سفر با كشتى ، آن هم در درياى متلاطم خزر ، نگرانيها و ناراحتىهاى زيادى داشت با اينحال مسافران اردبيل آن را بر خستگى حاصل از سوارى بر چهارپايان و بويژه ناامنى راهها ، مخصوصا در منطقهء تركمنستان ، يعنى گرگان و گنبد قابوس و آنحدود ، ترجيح ميدادند اگرچه سوار شدن بر كشتى هم براى مسافران تا حدّى خوش‌آيند بود .\r\nمسافرت عتبات عاليات كلا بوسيلهء چهارپا انجام ميشد و خسته‌كننده‌تر از سفر\r\n\r\n","description":"","footnote":"","page_name":" 164 ","page_number":178},
  {"content":"\r\n\r\nخراسان به نظر ميآمد . مسافرت بطور دسته جمعى و به شكل كاروان صورت ميگرفت .\r\nاز يكى دو ماه قبل شخصى كه او را « چاوش » ميناميدند علمى در دست در بازار و كوچه‌ها به راه افتاده اشعارى با صداى دلنشين در مدح يارثاى حضرت امام حسين ( ع ) و يارانش ميخواند و بدينوسيله تاريخ حركت كاروان زائران را به اطلاع علاقمندان ميرسانيد .\r\nكسانى كه درصدد زيارت بودند از طريق آن منادى روز حركت و اطلاعات لازم را بدست ميآوردند و وسايل مسافرت خود را فراهم ميكردند . بعضى شخصا اسب ميخريدند و نوكرى با خود همراه برميداشتند و برخى اسب كرايه نموده در روز و ساعت معين آماده ميشدند .\r\nراه بين اردبيل و عراق از خشكى و لذا طولانى بود و آن ايام در مدت يك ماه طى ميشد و بنابراين رفت و برگشت يك زائر قريب سه ماه و گاهى بيشتر طول ميكشيد و چون امكان برخورد با راهزنان و بيم كشته شدن نيز در بين بود از اينرو زائر معمولا وصيت‌نامه مينوشت و قبل از حركت طلبها و قرضهاى خود را مشخص مينمود .\r\nبه راه افتادن كاروان زائران بسيار ديدنى بود . مسافران از دو روز قبل از حركت در خانهء خود مىنشستند و مردم براى ديدن و التماس دعا ميآمدند . روز حركت نيز همهء قوم و اقرباى آنها براى بدرقه به بيرون شهر ميرفتند و آنهائيكه اسب داشتند كسان خود را گاهى يك منزل ، يعنى شش فرسخ مشايعت مينمودند .\r\nراه كاروان‌رو در آن روزگار از طريق قريهء ججين يا داشكسن در جنوب شرقى شهر بود و آخرين نقطهء مشايعت‌كنندگان پياده پل داشكسن بشمار ميآمد . كاروان در آنجا ساعتى توقف ميكرد و هرزائرى با كسان خود توديع و خداحافظى مينمود .\r\nچاوش در حالى كه پرچم سه گوش خود را در دست داشت با آواز بلند و لحن مهيج اشعارى در مدح شهداى كربلا ميخواند و بيش از پيش مردم را تحريك ميكرد تا آنجا كه گاهى بعضى از مشايعت‌كنندگان از همانجا داخل كاروان ميشدند و با آنها راه كربلا در پيش ميگرفتند .\r\nمشايعت زوار منحصر بكسان آنها نبود بلكه اغلب مردان شهر براى التماس\r\n\r\n","description":"","footnote":"","page_name":" 165 ","page_number":179},
  {"content":"\r\n\r\nدعا ميآمدند و شركت در اين بدرقه را نوعى احترام بخاندان نبوت ميدانستند . از اينرو صبح روز حركت كاروان شهر به صورت تعطيل در ميآمد .\r\nمراجعت از سفر زيارت نيز هيجان‌انگيز بود . از چند روز قبل چابك‌سوارى ، كه معمولا همان چاوش بود ، خود را به شهر ميرسانيد و علم در دست در بازار و كوچه روز ورود زوار را اعلام مينمود . در آن روز نيز مردم براى استقبال از كسان و دوستان به حركت در ميآمدند و نزديكترين آنها بهريك از زائران ، گوسفندهائى بر سر راه آنها قربانى ميكردند . زائران روى اسب از ميان مردم ميگذشتند و دو دست خود را براى مصافحهء مستقبلين در طرفين ميگرفتند . جمله‌ايكه مصافحه‌كنندگان به زوار ميگفتند اين بود كه « خدا قبول كند » يا « زيارت قبول » و جوابى كه مىشنيدند چنين بود « خدا بشما هم روزى كند » ، « بشما هم قسمت شود انشاء اللّه » .\r\nبدرقه و استقبال زوار بسيار ديدنى بود و حالت روحانى خيره‌كننده‌اى داشت و ادب و احترامى كه مردم نسبت بهم و زوار ابراز ميكردند غير قابل توصيف بود .\r\nزائران با همين وضع بسوى خانه‌هاى خود ميرفتند و در پيشاپيش آنهائيكه ثروتمند بودند يا در شهر و اجتماع حسن شهرت داشتند ، دراويش و مداحان با آواز بلند اشعارى ميخواندند . در مقابل در خانه گوسفندى براى قربانى حاضر بود . زائر توقف ميكرد تا آن را ذبح كنند و سر از تن آن جدا سازند تا او از ميان آن دو بگذرد .\r\nدر مدخل حياط خانه منقلى از آتش آماده ميكردند و در موقع ورود مسافر اسپند در آن ميريختند .\r\nزائر سه روز در خانه ميماند و مردم دسته‌دسته بديدن او ميآمدند و قبول زيارت ويرا آرزو ميكردند . در اين روزها بتناسب امكانات اقتصادى مسافر ، در خانهء او ناهار و شام تدارك ديده ميشد و از خويشان و دوستان براى اين وليمه دعوت به عمل ميآمد . در اين مهمانى از كسانى هم دعوت ميشد كه بعنوان چشم روشنى هديه‌اى بخانهء زائر فرستاده بودند .\r\nبطوريكه گفته‌ايم در آن تاريخ اين تحفه‌ها عبارت از كله قند و در پيش بانوان\r\n\r\n","description":"","footnote":"","page_name":" 166 ","page_number":180},
  {"content":"\r\n\r\nشاخه نبات بود و اگر كسى علاقمند بارسال تحفهء بيشترى بود خونچهء شيرينى سفارش ميداد و شيرينى فروش آن را به طرز زيبائى مىآراست و بخانهء موردنظر ارسال ميداشت .\r\nسفر حج همچنين بود و براى رفتن به زيارت خانهء خدا چاوش در موقع خود اعلان ميكرد و قافله مثل كاروانهاى زيارت ترتيب مييافت .\r\nمسافرت بعربستان از طريق بندر « طرابوزان » در تركيه صورت ميگرفت .\r\nحجاج تا آنجا با چهارپا ميرفتند و از آنجا سوار كشتى شده از طريق درياى سياه و تنگه‌هاى « به سفر » و « داردانل » گذشته بمصر و از آنجا از راه بحر احمر در خاك عربستان پياده ميگشتند . استانبول در آنعهد محل تلاقى اينان با آنعده از همشهريان بود كه از حج گذشته مراجعت ميكردند و آنها پس از رسيدن باردبيل مبشر سلامت مسافران حج آينده بودند زيرا رفت و برگشت از اين منطقه تا مكه يكسال و گاهى بيشتر طول مىكشيد .\r\nسفر حج رعب‌انگيز بود و سختى راه و طول مسافرت خوف و هراسى در دلها ايجاد ميكرد و افراد مستطيع را از اقدام بدين سفر واجب باز ميداشت . با اينحال كسانى نيز بودند كه در اولين سال اطلاع از استطاعت خويش براى اداى فريضه به راه ميآفتادند زيرا معتقد بودند كه در صورت تأخير ممكن است موانعى پيش آيد و عقوبت الهى دامنگير آنها گردد .\r\n\r\nبيمارى و مرگ :\r\nعمر متوسط اردبيليان در گذشته هم كمتر از شصت سال نبود زيرا آب و هواى سالم و وفور نعمت در سلامت روح و جسم آنان اثر داشت . اما هرچند سال يك بار امراض واگيردارى مثل و با و طاعون و حصبه پيدا ميشد و بزندگى جمع كثيرى خاتمه ميداد . در بين اين امراض بيش از همه و با قتل عام ميكرد و بطوريكه در جلد اول اين كتاب اشاره كرده‌ايم گاهى سالهاى وبائى از جهت كثرت كشتار مبداء تاريخى براى ذكر اتفاقات ديگر ميشد .\r\nعلت بروز و با بيشتر آمدوشد مسافر بود و چنان كه گفته‌ايم رونق اقتصادى اين شهر موجب آن ميشد كه گاهى در يكروز يكصد و پنجاه قطار شتر ( متجاوز از يكهزار شتر ) به اين شهر وارد شود و طبيعى است كه با اين كاروانهاى متعدد افراد زيادى نيز\r\n\r\n","description":"","footnote":"","page_name":" 167 ","page_number":181},
  {"content":"\r\n\r\nآمدوشد ميكردند و بدينوسيله مرض را از نقاط ديگر بدين شهر ميآوردند و چون بهداشت نيز به قدر امروز در جهان گسترش نداشت موجب ابتلاى مردم ميگشتند .\r\nدر موقع بروز و با يا طاعون مردم غالبا بدهات دور دست ، بويژه در دامنه‌هاى كوه سبلان سفر ميكردند و تا بر طرف شدن بيمارى در آنجاها ميماندند ولى طبيعى است كه اين امر ، جز طبقهء بخصوص ، براى ديگران ميسر نميشد و مرض نيز دسته‌دسته آنها را درو ميكرد .\r\nاين امراض بومى محل نبودند بلكه از خارج سرايت ميكردند و بعد از دو سه ماه پايان مييافتند . امراض محلى غير از كهولت سن در بزرگسالان ، ذات الريه و سرخك و مخملك و ديفترى و گاهى نيز آبله بود و مرگ‌ومير بر اثر آنها ، مثل هر نقطهء ديگر ، يك امر عادى به حساب ميآمد .\r\nطبيب نسبت بجمعيت شهر كافى بود و برخى از آنها در شناخت و معالجهء امراض تجربيات وسيعى داشتند . دواخانه‌هاى اردبيل كه در محل آنها را « اپتك‌خانه » « 1 » ميگفتند بيشتر دواجات گياهى ميفروختند . با اينحال انواع دواهاى شيميائى نيز ، كه بدواهاى جوهرى مشهور بود ، موجود داشتند . دستور تركيب دواها را دكتر مينوشت و دواساز از روى نسخهء طبيب آنها را تركيب نموده به صورت « كپسول » يا حب و يا گرد در ميآورد . « 2 »\r\nاطباء بمناسبت شغل مورد احترام بودند و گاهى علاوه بر شغل خود مقام و شخصيت اجتماعى نيز داشتند . در پنجاه سال پيش شادروانان نير الاطبا . سيد الحكماء ، حاج فخر الحكماء ، شمس الحكماء ، ميرزا غنى حكيم ، لوتر ( ارمنى ) ، و آقا جان جهود از اطباى بنام اردبيل بودند و هريك مشتريان و علاقمندانى داشتند .\r\nوقتى شخصى در ميگذشت اولين كار افراد خانوادهء او آگاه كردن كسان و آشنايان بود . اين كار در مورد نزديكان با فرستادن پيك و دربارهء ديگران از طريق مناجات\r\n\r\n\r\n","description":"","footnote":"\r\n( 1 ) - اين كلمه كه با فتح اول و سوم و سكون دوم و چهارم تلفظ ميشد تحريف شدهء كلمهء  « Apotheke »  آلمانى بود كه بمعنى دواخانه مىباشد .\r\n( 2 ) - يك طبيب بجاى آزمايشگاه و كارخانه‌هاى داروسازى كار ميكرد . با ملاحظهء مدفوع يا ادرار بيمار مرض او را تشخيص ميداد و بجاى دواهاى « سپسيال » كنونى تركيب دارو مينوشت .\r\n","page_name":" 168 ","page_number":182},
  {"content":"\r\n\r\nصورت ميگرفت . مناجات بوسيلهء مؤذن مسجد محلهء متوفى به عمل ميآمد و او در پشت بام مسجد اشعارى را با آواز بلندى ميخواند و براى عموم مؤمنين از پيشگاه خداى متعال آمرزش طلب ميكرد . مردم كه بچنين نحوه خبر آشنائى داشتند بدين طريق از هويت شخص در گذشته مطلع ميگشتند و براى شركت در مراسم تشييع حضور بهم ميرسانيدند .\r\nبر در خانهء متوفى هم تابوت ميگذاشتند و قوطى آن را براى قرار دادن جنازه به داخل خانه ميبردند . گاهى مرده را در حياط خانه غسل ميدادند ولى بيشتر مراسم تغسيل در غسالخانه صورت ميگرفت . بدينمعنى وقتى كسان و دوستان متوفى جمع ميشدند جنازه را در قوطى تابوت قرار ميدادند و آن را براى حمل به غسالخانه به بيرون ميبردند .\r\nحركت دادن جنازه از جايش تشريفاتى داشت . ابتدا آن را در پلاس يا جاجيم ، كه بمنزلهء پتوهاى كنونى بود ، ميگذاشتند و اطراف آن را گرفته بلند ميكردند و بار - ديگر آن را بر زمين گذاشته ميايستادند و شرط صحت اين قيام آن بود كه همهء آنها قد خود را راست كنند .\r\nدفعهء ديگر جنازه را بلند ميكردند و باز به زمين ميگذاشتند و ميايستادند و در مرتبهء سوم آن را در قوطى جاى ميدادند و بعد از طرف سر آن را از اطاق درآورده در تابوت ميگذاشتند و روى تابوت طاقه‌شال ميكشيدند . تابوت در چهار گوشهء خود دسته‌هاى بلندى داشت . تشييع‌كنندگان آنها را بر دوش گرفته به طرف غسالخانه ، كه در مجاورت قبرستان بود ، ميبردند . در موقع حمل جنازه شخصى كه او را « معرف » ميگفتند پيشاپيش جنازه حركت ميكرد و شعار اسلامى « لا إله الا اللّه » را با عبارات عربى ديگر كه حالى از وحدانيت خدا و نبوت حضرت محمد ( ص ) و ولايت حضرت على ( ع ) و اولادش بود با صداى بلند ميخواند .\r\nمراسم غسل و كفن نيز تابع دستورهاى شرع بود بدينمعنى ابتدا ميت را با آب سدر بعد با آب كافور و در مرحلهء سوم با آب خالى غسل ميدادند و پس از فراغت از غسل آن را در چلوار يا مدقالى بنام كفن ، كه قبلا آماده كرده بودند ، مىپيچيدند\r\n\r\n","description":"","footnote":"","page_name":" 169 ","page_number":183},
  {"content":"\r\n\r\nو در موقع كفن كردن نيز هفت موضع از بدن او يعنى پيشانى ، دو كف دست ، دو سر زانو و دو انگشت بزرگ پا را ، كه هنگام سجده در نماز بر زمين قرار ميگيرند ، با ماليدن كافور حنوط مينمودند و گاهى در چشمان او تربت كربلا ميگذاشتند و آنگاه نماز گزارده براى دفن بكنار قبر حمل ميكردند .\r\nجنازه را معمولا فرزند ارشد يا نزديكترين شخص از كسان او در قبر ميگذاشت و اگر متوفى زن بود ، به حكم آنكه با مرگ وى عقد نكاح او با شوهرش قطع شده و جزو نامحرمان گشته است ، در قبر گذاشتن او بوسيلهء فرزند يا برادر و ديگر افراد محرم صورت ميگرفت .\r\nحكم اسلام برآنست كه در قبر پارچهء كفن را از صورت ميت كنار بزنند و گونهء راست او را بر خاك بگذارند . اين كار توأم با دعائى است كه معرف بعنوان تلقين ميخواند و تا آن دعا تمام نشود كسى كه او را در قبر گذاشته است بايد با دست بر شانهء ميت تكان دهد و چون دعا تمام شود با سنگ لحد و خاك روى آن را بپوشانند . ريختن خاك بر روى قبر را يكنوع ثواب ميدانستند و هريك از تشييع‌كنندگان با بيل مقدارى خاك بر آن ميريختند و پس از پايان كار مراجعت مينمودند .\r\n\r\nمجلس ختم :\r\nصاحبان عزا در خانه و بيشتر در مسجد محله مىنشستند و مردم دسته‌دسته براى تسليت ميآمدند و جزوهء قرآنى خوانده با چاى و قليان پذيرائى ميشدند . مجلس ختم رسمى فرداى دفن بنام « سحرمزارى » در مسجد تشكيل ميشد . اين مجلس صبح زود و قبل از طلوع آفتاب منعقد ميگشت و كسانى كه براى تسليت ميآمدند جزواتى از قرآن مجيد ميخواندند و با چاى شيرين و كلوچه پذيرائى ميشدند و گاهى شير كاكائو نيز به مهمانان ميدادند .\r\nبعقيدهء ساكنان اردبيل شب اول قبر ، بخصوص ساعات نزديك صبح آن ، بسيار مخوف و وحشتناك است از اينرو در آن شب غالبا براى مردگان نماز وحشت ميخواندند و صبح زود نيز بعنوان سحر مزارى مجلسى براى قرائت قرآن ترتيب ميدادند تا بدينوسيله موجبات آسايش روح او را فراهم سازند .\r\n\r\n","description":"","footnote":"","page_name":" 170 ","page_number":184},
  {"content":"\r\n\r\nبراى همهء مردم ميسر نبود كه در مراسم سحرمزارى شركت كنند زيرا اين مجلس تقريبا مقارن طلوع آفتاب بپايان ميرسيد و لذا بفاصلهء كمى مجلس ديگرى بنام « ياخاباغلادى » تشكيل ميشد . مردم كم‌كم جمع ميشدند و چون مجلس طيار ميگشت بين همهء حاضران جزوهء قرآن توزيع ميكردند سپس آنها را جمع مينمودند و با اجازهء بزرگترين شخصيت مجلس دگمهء يخهء پيراهن صاحب عزا را ، كه از روز درگذشت متوفى بعلامت مصيبت‌ديدگى باز بود ، مىبستند . آنگاه واعظى بالاى منبر ميرفت و سخنانى در باب زندگى انسان و اثرات رفتار دنيوى او در مراحل بعد از مرگ و تسليت خاطر بازماندگان بيان ميكرد و از طرف بازماندگان از همدردى مردم سپاسگزارى مينمود و بدينطريق مجلس بپايان ميرسيد .\r\nدر پنجشنبهء اول وفات و نيز روز هفتم درگذشت كه در اردبيل بنام « پس‌ماى « 1 » » معروف بود كسان متوفى و دوستان او سر قبر ميرفتند و با حلوائى كه پخته و با خود ميبردند احسان ميكردند . روز چهلم فوت نيز چنين مراسمى بر سر قبر متوفى برپا مينمودند .\r\nدر شبهاى اول فوت بتناسب استطاعت مالى خانوادهء او ، از عده‌اى بشام دعوت ميكردند و آن را نيز احسانى براى بخشودگى گناهان وى تصور مينمودند و در خانواده‌هاى متمكن اين عمل را چندين روز و شب برپا ميداشتند . « 2 »\r\nهرمحله براى خود قبرستانى داشت و معمولا زمين قبرستان از طرف مردم خير اهدا ميشد و يا با جمع‌آورى پول از مردم خريدارى ميگشت .\r\nجنازهء بعضى از متمكنين را امانت ميگذاشتند تا بعتبات عاليات منتقل و در نجف اشرف دفن نمايند و بدينمنظور در هرقبرستانى سرداب بزرگى در زير زمين ميساختند و اجساد امانت را در قوطى تخته‌اى گذاشته در آنجا قرار ميدادند و اگر\r\n\r\n\r\n","description":"","footnote":"\r\n( 1 ) - گويا اين كلمه « پس‌ماه » باشد كه صورت آن نيز مثل معنايش تغيير يافته است و پس ماه بعد از يكهفته شده است .\r\n( 2 ) - مراسمى كه در اينقسمت ذكر شد كنون نيز با مختصر تغييرى پابرجاست .\r\n","page_name":" 171 ","page_number":185},
  {"content":"\r\n\r\nمرده از اعاظم واكابر شهر بود او را در سردابهاى بقعهء شيخ صفى الدين يا قبرى در امامزده صالح جاى ميدادند .\r\nسنگهائى كه در قديم روى قبرها ميگذاشتند بسيار ديدنى بود . معمولا بر دور آن آياتى از قرآن مجيد نقر ميكردند و در سنگ قبر بزرگان نام صاحب قبر را نيز مينوشتند . در بعضى از سنگها چالهء كوچكى براى ريختن آب بوجود ميآوردند .\r\nدر سنگهائى كه از چند قرن پيش تا اين اواخر باقى بود نقشهائى هم از تيروكمان و يا شكل ظروف و غيره به نظر ميرسيد . اين سنگها كه در قبرستانهاى اردبيل زياد بود در موقع احداث سربازخانهء شهر جمع‌آورى گرديد و به صورت لاشهء سنگ در آمده درپى بناها به كار رفت و در آنموقع كسى بدين فكر نيفتاد كه در شهرى كه تا كوه و منابع سنگهاى محكم چند كيلومتر بيشتر فاصله ندارد چرا بايد اين آثار گرانبها را كه از منابع مفيد براى تحقيقات تاريخى اين محل بود از بين ببرند .\r\nفاتحهء اهل قبور در شبهاى جمعه معمول بود و بيشتر اشخاص براى خواندن آياتى از قرآن مجيد بر سر قبر كسان خود ميرفتند و با دادن پولى بقاريان ، كه معمولا اشخاص كم بضاعتى بودند ، آنها را براى قرائت سوره‌اى از قرآن مجيد بر كنار قبر مىنشاندند . شبهاى رغائب « 1 » و اعياد بويژه عيد نوروز نيز به زيارت آنها ميرفتند و احساناتى ميكردند و اين كار در شب وفات در هرسال نيز رعايت ميشد .\r\nقبرها متعلق بخانواده‌ها بود و جز از مردگان آنها جنازهء ديگرى را در آنجا دفن نميكردند و معمولا بعد از سى سال از تاريخ درگذشت شخصى از قبر او براى دفن مردهء ديگرى استفاده مينمودند .\r\nاين مراسم امروز نيز در آن شهر اجرا مىشود جز آنكه چاپ و الصاق آگهى در معابر جاى مناجات قديم را گرفته است .\r\nمطالبى كه در اين گفتار عنوان گرديد آداب و سنن گذشتهء مردم اردبيل است كه بعضى از آنها امروزه دگرگون گشته و برخى نيز اصولا متروك شده است .\r\n\r\n\r\n","description":"","footnote":"\r\n( 1 ) - شب اولين جمعهء ماه رجب را شب رغائب ميگويند و احسان بدر گذشتگان را در آن شب لازم و ثواب ميدانند .\r\n","page_name":" 172 ","page_number":186},
  {"content":"\r\n\r\nما در ضمن گفتار ديگرى كه حاوى اطلاعاتى در زمينهء آداب و رسوم زندگى كنونى اردبيليان است بمطالب ديگرى از اين حيث اشاره كرده‌ايم و براى آنكه حجم كتاب حاضر بيشتر نگردد آن گفتار را در جلد سوم منظور داشته‌ايم .\r\n\r\n","description":"","footnote":"","page_name":" 173 ","page_number":187},
  {"content":"\r\n\r\n\r\nگفتار نهم آثار تاريخى اردبيل\r\n\r\nفصل اول - آثار تاريخى قبل و بعد از خاندان صفوى\r\n\r\nآثار قبل از اسلام :\r\nدر جلد اول اين كتاب گفتيم كه اردبيل شهرى است قديمى و بقولى قدمت آن تا قبل از ظهور زردشت نيز ميرسد و يادآور شديم كه برطبق آخرين نظريهء زردشت شناسان ، دوران زندگى و دعوت آن پيام‌آور باستانى ايران تقريبا ده قرن پيش از ميلاد مسيح ( ع ) يا سى قرن قبل از اين تاريخ بوده است و از اين رهگذر در آن جلد اشاره كرديم كه هرآينه از پيدايش اردبيل بيش از سى قرن ميگذرد و تاريخ آن بدوره‌هاى اوليهء مهاجرت آريا ها بسرزمين ايران ميرسد كه بقول مورخان آغاز آن مهاجرت از سه هزار سال تا قرن چهاردهم قبل از ميلاد مسيح بوده است . « 1 » اگر « اورارتو » ها اولين قوم آريائى باشند كه در اين سامان سكونت كرده و در بناى اردبيل مؤثر بوده‌اند تاريخ اردبيل خيلى قديمتر از آن خواهد بود كه با ظهور زردشت نسبت بدان شهر عنوان شده است . « 2 »\r\nشهرى با چنين قدمت طبعا بايد داراى آثار ارزندهء باستانى باشد ولى با كمال\r\n\r\n\r\n","description":"","footnote":"\r\n( 1 ) - ايران باستان . پيرنيا ( مشير الدوله ) ، تهران . 1306 . ص 12 .\r\n( 2 ) - صفحهء 56 اين كتاب .\r\n","page_name":" 174 ","page_number":188},
  {"content":"\r\n\r\nتأسف بايد گفت كه چون عمارات مسكونى آن همواره با خشت و گل ساخته ميشده در مقابل هواى مرطوب تاب مقاومت نياورده پايدار نمانده‌اند و حوادث و اتفاقات تاريخى ، مثل هجوم اقوام شمالى خزر ، عربها ، گرجىها ، مغول و تاتار و نيز كشمكشهاى محلى عامل ديگرى بر ويرانى آنها شده‌اند چنان كه عوارض طبيعى از قبيل زمين‌لرزه هاى شديد و سيل و نظاير آنها هم گاه و بيگاه عمارات اردبيل را با خاك يكسان نموده و سبب گشته‌اند كه امروز حتى بناهاى بزرگى كه مربوط به دو سه قرن پيش باشد كمتر به چشم بخورد .\r\nكسانى كه دربارهء اين شهر بررسىهائى كرده‌اند طبعا مثل دكتر « كريستن ويلسن » مؤلف تاريخ صنايع ايران معتقد شده‌اند كه « تپه‌هاى ما قبل تاريخ در اطراف اردبيل » زياد است ولى « هنوز اكتشافات و حفريات از روى اصول علمى نشده است » « 1 » و روزى كه اين كار صورت گيرد تاريخ آن روشن خواهد شد .\r\nآثار تاريخىايكه امروزه در برخى از نقاط ايران ديده مىشود غالبا مربوط بامور و اعتقادات دينى است و ساختمانهاى شخصى و بناهائى كه در آنها رنگ مذهب و روح خيرات اجتماعى نباشد بندرت در عرصهء پهناور اين ملك ديده مىشود . تعداد اين آثار نيز هرچه بزمانهاى قديم مربوط باشد كمتر است مثلا از معابد باستانى جز در چند نقطه اثرى باقى نمانده و از آتشكده‌هاى ايرانيان قبل از اسلام به غير از اندى خرابه نشانه‌اى موجود نميباشد .\r\nدر اردبيل نيز ، كه مركز نشوونما و دعوتهاى اوليهء آئين زردشت بوده است ، معبدى و يا بنائى از آن دين باقى نمانده ولى در بعضى از نقاط ، منجمله دامنه‌هاى كوه سبلان و نيز در خود شهر آتشكده‌هائى بوده است كه با رواج اسلام عموما از بين رفته و جز قريهء آتشگاه حتى نامهاى آنها نيز عوض شده است .\r\nآتشگاه ، كه بين مردم بنام « آغ امام » يا « آقا امام » معروف است ، يكى از قراء دامنهء سبلان مىباشد . محل آتشكدهء قديمى در كنار دهكده قرار دارد و برجاى مرتفعى است و امروزه مسجدى بر روى آن موجود است و به صورت زيارتگاهى مىباشد . نظير اين آتشكده در دهستانهاى دامنه‌هاى سبلان زياد است .\r\n\r\n\r\n","description":"","footnote":"\r\n( 1 ) - تاريخ صنايع ايران . دكتر كريستن ويلسن . ترجمهء فريار .\r\n","page_name":" 175 ","page_number":189},
  {"content":"\r\n\r\nاردبيليان ميگويند كه مسجد جمعهء تاريخى شهر نيز برجاى آتشكدهء قديمى ساخته شده و اين گفته را زبان به زبان از پيشينيان خود نقل مىكنند . ارتفاع اين محل از زمينهاى مجاور و قرائن ديگر هم گفتهء آنانرا تأييد مينمايد .\r\nبزعم بعضى « حيران » هم ، كه گردنه‌اى است بين اردبيل و آستارا ، در اصل « هيران » و مركز آتشكده‌هاى اينحدود بوده است و بطوريكه مطلعين ميگويند قريهء « هير » در چهار فرسخى شرق اردبيل هم ، كه در دامنهء كوه « باغرو » از سلسله جبال البرز واقع است ، به همين جهة اين نام را به خود گرفته است .\r\nآنچه دربارهء آثار قبل از اسلام ميتوان گفت اينست كه بنائى كه مستقيما از آنزمان پابرجا باشد در اردبيل به چشم نميخورد و فقط در قريهء « كورائيم » كه يكى از قراء اطراف اردبيل است ، طبق اظهار مطلعين اثرى از دوران ساسانى باقى مىباشد « 1 » .\r\nاز آثار بعد از اسلام نيز نمونه‌هاى بسيار قديمى به چشم نميخورد و كهنترين آنها مسجد جمعه مىباشد كه امروز نيز ديوارهاى شبستان و قسمتى از گنبد آن پابرجا است .\r\n\r\nمسجد جمعه :\r\nاين مسجد در قسمت شمال شرقى شهر قرار دارد و بلندترين بناى كنونى اردبيل بشمار ميآيد . جائى كه مسجد در آن ساخته شده محل مرتفع و تپه مانندى است و كف شبستان آن از سطح كوچه‌هاى مجاور بالغ بر هشت متر بلندتر مىباشد . اين بلندى تپهء طبيعى نيست و لذا مردم آن را جاى آتشكدهء قديم ميدانند و در اينباره نسلا بنسل نيز مطالبى نقل مينمايند . اطراف مسجد قبرستان كهنه‌اى است و چون از مدتها پيش دفن اموات در آن ممنوع شده قبور موجود مندرس و در شرف از بين رفتن مىباشد .\r\nمسجد اصلى بناى با عظمتى بوده است كه بنا بنوشتهء بعضىها در سال 678 هجرى قمرى ساخته شده است . اين مسجد گنبد آجرى بزرگى داشته كه از خارج با كاشيهاى آبى رنگ ساده مزين بوده و بر دور آن با كاشيهاى معرق كتيبه‌هائى وجود داشته است كه بمرور ايام از بين رفته است .\r\nاين قبيل گنبدها معمولا دو پوش ساخته ميشده يعنى بانيان آنها دو گنبد بوجود\r\n\r\n\r\n","description":"","footnote":"\r\n( 1 ) - نگارنده خود اين بنا را نديده و اين سخن را در مصاحبه‌ايكه با آقاى مهندس حاكمى رئيس موزهء ايران باستان در سال 1348 داشته است از او شنيده است .\r\n","page_name":" 176 ","page_number":190},
  {"content":"\r\n\r\nميآوردند كه يكى از آنها جدار خارجى و ديگرى سقف داخلى بنا را تشكيل ميداد .\r\nحوادث ايام هردو گنبد اين مسجد را فرو ريخته و تنها دو قسمت قوسى شكل ناقص از گنبد خارجى و قسمت محدودى از گچ‌بريهاى گنبد داخلى را در چهار گوشهء فوقانى ديوارهاى شبستان اصلى براى نمايش عظمت باستانى آن باقى نگاهداشته است .\r\nنمائى از مسجد جمعهء تاريخى اردبيل .\r\nشبستان بزرگ و اصلى مسجد به شكل مربع است و رواق آن كه خارج از بناى اصلى و در سمت شمال آن قرار دارد بعدها با تيرهاى چوبى پوشيده شده و نمازخانهء\r\n\r\n","description":"","footnote":"","page_name":" 177 ","page_number":191},
  {"content":"\r\n\r\nفعلى را بوجود آورده است . ديوارهاى مسجد و قسمتهائى كه از گنبد آن باقى مانده از عظمت پيشين اين بناى باستانى حكايت مينمايد . در قديم كف شبستان اصلى خيلى پائينتر از كف خاكى فعلى بوده و گچ‌بريهاى زيبائى كه قسمتى از آنها در طرفين محراب ديده مىشود حكايت از آن دارد .\r\nبعدها با ريزش گنبد و نيز گرد و خاكى كه در طى قرون بر آن ريخته شده كف آن بالا آمده است و چون اين شبستان قرنها گنبد و سقف نداشته برف و باران كف آن را سفت و سخت نموده و رطوبت نيز ديوارهاى محكم و مرتفع مسجد را در معرض تهديد قرار داده است .\r\nسابقا در وسط شبستان چاه عميقى بود كه بزعم بعضى در قديم آب نيز داشته است يا بر قناتى باز ميشده است . از مدتها پيش كه ته آن پرشده و آب آن خشگ گشته بود ، آن را « چاه خبر » ميگفتند و محل كسب اطلاع از مسافر ميدانستند زيرا زنانى كه كسان آنها به سفر رفته و خبرى از آنها نداشتند بر كنار آن مىنشستند و سر خود را در چاه كرده مسافران خود را صدا ميزدند و با تعبيريكه بانعكاس صداى خويش ميدادند آن را خبرى از جانب آنها مىپنداشتند . « 1 » امروزه آن چاه به كلى پرشده است .\r\nدربارهء اين چاه گفتارهاى زيادى هست ولى ما چنين ميپنداريم كه بعد از فرو ريختن گنبدها براى آنكه آب برف و باران در داخل شبستان جمع نشود آن را احداث كرده‌اند ؛ بويژه آنكه در بيرون مسجد هم چاه آبى براى رفع نياز مردم بوده است .\r\nعلت خرابى گنبد و تاريخ آن بدرستى معلوم نيست و گويا زلزله‌هاى شديد قرون گذشته موجب ويرانى آن گشته است .\r\nبرخى از سالخوردگان هجومهاى تاريخى و يورشهاى وحشيانهء مهاجمين را هم در اين كار مؤثر ميدانند زيرا در آن حوادث تاريخى اين مسجد پناهگاه ساكنان خانه‌هاى اطراف بوده و دالانهائى كه در بدنهء ديوارهاى قطور آن وجود داشته با فضاى خالى بين دو گنبد ، محل پنهان شدن مردم در هجومهاى تاريخى مىگشته است . در محل ، بنقل از\r\n\r\n\r\n","description":"","footnote":"\r\n( 1 ) - بعضى از سالخوردگان ميگويند كه اگر مسافر سالم بود از چاه صدا ميآمد و الا صدائى شنيده نميشد .\r\n","page_name":" 178 ","page_number":192},
  {"content":"\r\n\r\nپيشينيان ، ميگويند كه در يكى از اين حملات جمع زيادى از مردم در آنجا مخفى بوده‌اند ولى بر اثر صداى گريهء طفلى ، مهاجمين از جاى آنان خبردار گشته همه را از دم -\r\nنمونه‌اى از گچ‌برى و نقاشى داخلى قديمى مسجد جمعه .\r\nتيغ گذرانيده‌اند و هم اكنون بعضى از سالخوردگان معتقدند كه سطح خارجى آن قسمت از ديوار مسجد ، كه با خاك پر شده ، با رنگ خون آن كشته‌شدگان رنگين است و مبناى اين عقيده را هم گفته‌هائى ميدانند كه زبان به زبان از پيشينيان خود شنيده‌اند .\r\nدر ديوار جنوبى داخل شبستان سنگ شيرى رنگ بزرگى بر بدنهء آن نصب\r\n\r\n","description":"","footnote":"","page_name":" 179 ","page_number":193},
  {"content":"\r\n\r\nبود كه در آن جاى پنجهء دست انسانى ، البته بزرگتر از دست معمولى ، نقر شده بود مردم آن را منتسب به حضرت امام حسن مجتبى ( ع ) ميدانستند و براى زيارت آن ميرفتند و زنها ، با روشن كردن شمع در برابر آن ، حاجت ميخواستند . اين سنگ دو سال پيش بسرقت رفته و گويا اقدام جدى براى يافتن آن نيز به عمل نيامده است .\r\nنظير اين پنجهء سنگى پنجهء ديگرى نيز در ديوار مقبرهء شاه اسماعيل صفوى ، در بين كاشيهاى لاجوردى منقوش به آب طلا ، نصب شده و ما در جاى خود بدان اشاره كرده‌ايم .\r\nيكى از اين سنگها هم سابقا در صحن بقعهء شيخ صفى الدين ، كنار مدخل آرامگاه مادر شاه طهماسب ، بر ديوار نصب بود و به پنجهء على شهرت داشت .\r\nتعداد اين سنگها با علامت پنجه حكايت از آن دارد كه در روزگار قديم اين نقش دست براى مردم اينحدود جنبهء قدس و حرمتى داشته و چه‌بسا كه دور از ريشه و مبناى مذهبى هم نبوده است .\r\nاثر قديمى ديگرى كه در بناى مسجد جمعه باقى مانده در چوبى دو لنگه‌اى منقشى است كه در مدخل مسجد فعلى قرار دارد .\r\nدر بالاى لنگه‌هاى آن ابياتى حاوى ماده تاريخ با چوب و به خط نسخ بسيار زيبا منبت‌كارى شده ولى صد حيف كه آنچه در قسمت بالاى لنگهء سمت راست بوده است بمرور ايام ريخته و از بين رفته است ولى نوشتهء بالاى لنگهء سمت چپ بدين شكل باقى است :\r\n « . . - قدس تازه كردند . * چو بشمرديم تاريخش خلف شد .\r\nخلف خواند دعاى او عزيزان « 1 » * كه عمرش درپى غفلت تلف شد » . \r\nما در جلد اول اين كتاب با اشاره بمأخذ مورد استفاده ، تاريخ بناى اين مسجد را سال 678 هجرى نوشته‌ايم . ملاحظهء ابيات فوق حكايت از آن دارد كه در سال « خلف » يعنى 710 هجرى آن را « تازه » كرده‌اند . اما چون قرينه‌اى در دست نيست براى انسان ترديد حاصل مىشود كه آيا خود مسجد را در آنسال تجديد بنا نموده‌اند يا\r\n\r\n\r\n","description":"","footnote":"\r\n( 1 ) - اين مصرع اندكى درهم نوشته شده است و ما با بررسى زياد آن را چنين خوانديم .\r\n","page_name":" 180 ","page_number":194},
  {"content":"\r\n\r\nآنكه در مسجد را تازه كرده‌اند . با در نظر گرفتن اينكه در آن ايام بيشتر مردم اين شهر مذهب تسنن داشته‌اند كلمهء « - قدس » ايكه در آن كتيبه به كار رفته ذهن را ، با توجه بتعصب اهل سنت ، بيشتر متوجه خود مسجد مينمايد و نه در آن . و در اين صورت خود سوآل ديگرى بدين شكل پيش ميآورد كه بنائى كه در سال 678 هجرى ساخته شده چگونه بعد از 32 سال آن را « تازه كرده‌اند » مگر آنكه بگوئيم حوادث آن را در اين فاصله ويران كرده و يا تاريخ پيدايش مسجد اوليه قديمتر از 678 بوده است .\r\nبا آنكه در 710 هجرى زبان تركى و آذرى در اين سامان رواج داشته سرودن ماده تاريخ به زبان فارسى قابل توجه مىباشد .\r\nبارى مسجد فعلى از آثار دوران سلجوقى است و روزيكه براى باستانشناسان امكان مطالعه و تحقيق در سبك معمارى و مصالح به كار رفته در بنا فراهم شود تاريخ اصلى مسجد و تجديد بناى آن با دلايل و مدارك كافى روشن خواهد شد .\r\nبراى نگارنده ميسر نشد محل جامع قديم شهر را ، كه بقول مورخان در چهار سوق بازار صليب شكل اردبيل قرار داشته است ، تحقيق نمايد و آن را با محل اين مسجد تطبيق كند « 1 » . ظن قوى آنست كه اين مسجد برجاى آن ساخته شده است زيرا در اسلام جاى مسجد غير قابل تصرف است و طبعا ميبايد در محل آن مسجدى بنا شود و اگر چنين باشد ميتوان گفت كه اين مسجد برجاى اولين مسجدى ساخته شده كه گفتيم بوسيلهء اشعث بن القيس الكندى در سال 35 يا 36 هجرى در اردبيل بنا گرديد « 2 » .\r\nاين نظر را آتشكده بودن جاى مسجد نيز تأييد مينمايد زيرا طبق نوشتهء مورخان ، مسلمانان بعد از فتح بلاد و شهرهاى ايران ، آتشكده‌ها و معابد آنها را مبدل به مسجد ميكردند .\r\nدر مسجد جمعهء فعلى سنگ ديگرى بوده است كه اين كتيبه بر آن نقر شده بود « در زمان خلافت شاه صاحب قران گيتىستان ابو المظفر سلطان حسين بن على بن عثمان البايندرى خان خلد إله ملكه و خلافته مال و مستوجهات قصبهء محترمهء اردبيل را به مبلغ چهل تومان تبريزى مخلدا و مؤبدا مقرر فرموده نشان جهانمطاع اصدار نمود بتاريخ\r\n\r\n\r\n","description":"","footnote":"\r\n( 1 ) - جلد اول كتاب « اردبيل در گذرگاه تاريخ » . ص 55 .\r\n( 2 ) - جلد اول اين كتاب . صفحهء 27 .\r\n","page_name":" 181 ","page_number":195},
  {"content":"\r\n\r\nئيلان ئيل ثمان و سبعين و ثمانمانه ( 878 ) . » .\r\nاين سنگ را گويا ادارهء فرهنگ و هنر اردبيل از بيم سرقت بساختمان اداره\r\nدر قديمى مسجد جمعه .\r\n( در حاشيهء بالاى لنگهء سمت چپ كتيبه‌اى كه در متن كتاب بدان اشاره شده است باقى است ) .\r\n\r\n","description":"","footnote":"","page_name":" 182 ","page_number":196},
  {"content":"\r\n\r\nو بعد بچينىخانهء بقعهء شيخ صفى الدين منتقل نموده و در آنجا نگهدارى مىكند .\r\nقابل توجه است كه اين قبيل اشياء تاريخى در ايامى كه هيچگونه نظام و امنيتى در كشور ايران نبوده قرنهاى ممتدى در جاى خود باقى بوده است ولى در ايندوره كه ايران از امنيت سرتاسرى برخوردار است و قدرت دستگاههاى امنيت و انتظامى و قضائى كشور در همه جا سارى و جارى است گويهاى چهار گوشهء صندوق شيخ صفى الدين ، چهلچراغ مسجد آقا ميرزا على اكبر ، سنگ پنجهء مسجد جمعه و . . . يكى پس از ديگرى بسرقت رفته است . « 1 »\r\nبارى مأذنهء مسجد به صورت گلدستهء استوانه شكلى در كنار مسجد و بفاصلهء تقريبى پانزده مترى غرب شبستان اصلى قرار دارد و گويا در قديم كتيبه‌اى روى سنگ سماقى زيبائى بر آن نصب بوده است كه روسها پس از شكست قشون عباس ميرزا همراه اشياء نفيس و كتابهاى گرانبهاى بقعه شيخ صفى الدين آن را نيز برده‌اند . « 2 »\r\nدر حال حاضر دو كتيبهء سنگى در قسمت جنوبى بدنهء گلدسته نصب است كه چون بر روى سنگ آهكى نقر شده سائيدگى يافته و خواندنش متعذر گرديده است .\r\nدر يكى از اين سنگها عباراتى بدين نحو به چشم مىخورد « چون پادشاه مغفرت پناه ميران شاه . . . و امير كبير با يزيد بسطامى . . . حضرت سلطان الزمان خاقان الدوران و . . . ملك المستعان سلطان غازى حسين . . . مالك . . » « 3 »\r\n\r\n\r\n","description":"","footnote":"\r\n( 1 ) - « چهلچراغ مسجد بسرقت رفت : دو عدد چهلچراغ مسجد روستاى « بوسجين » بسرقت رفت . بوسجين از توابع اردبيل است . اين دو چلچراغ سيصد و پنجاه سال قبل از روسيه بايران آورده شده بود . هريك از آنها 200 كيلوگرم وزن داشت هريك از اين دو چهلچراغ داراى شش جام جاى چراغ بود .\r\nگفته مىشود كه چهلچراغها بوسيلهء سه نفر مسگر كه مشغول انجام كارهاى مسگرى در ايوان مسجد بودند بسرقت رفته است . اين سه نفر شبها در مسجد ميخوابيدند . اكنون جريان از طرف ژاندارمرى « نير » اردبيل تحت رسيدگى است . روزنامهء آيندگان روستا . جمعه 28 اردبيهشت تا 4 خرداد 1352 - صفحهء 2 » .\r\n( 2 ) - اردبيل شهر مقدس . عباد اله‌زادهء ملكى . تهران . 134 .\r\n( 3 ) - بجاى كلماتى كه خواندن آنها ميسر نگرديد نقطه‌چين گذاشته شده است .\r\n","page_name":" 183 ","page_number":197},
  {"content":"\r\n\r\nمسجد جمعه جزو آثار باستانى به ثبت رسيده و اين امر بيش از پيش در خرابى دو كتيبهء سنگى بر بدنهء مأذنهء مسجد جمعه .\r\nآن مؤثر گشته است زيرا مردم حق ندارند در آن تعميراتى انجام دهند و براى سازمانهاى قانونى نيز عنوان « فقدان اعتبار » اقدام به تعمير آن را متعذر ميسازد .\r\n\r\n","description":"","footnote":"","page_name":" 184 ","page_number":198},
  {"content":"\r\n\r\n\r\nشاهان و پيران اردبيل :\r\nاز مطالبى كه ما براى روشن كردن آن بسيار كوشيديم ولى به جائى نرسيديم آشنائى با شاهان و پيران معروفى است كه امروز هم در اردبيل شهرت دارند و برخى از محلات شهر نيز بنام آنها ناميده مىشود .\r\nشاه و پير از اصطلاحات تصوف و عرفان است ولى اين شاهان و پيران چه كسانى بوده و در چه تاريخى در اين شهر مىزيسته‌اند از مجهولاتى است كه با وجود كوشش زياد براى نگارنده آگاهى بدانها ميسر نگرديد .\r\nما در جاى ديگر نيز اشاره كرده‌ايم كه تصوف و عرفان با شيخ صفى الدين و اولاد او در اردبيل پيدا نشده است بلكه قبل از آنها نيز طريقت در اين شهر رواج داشته و شيوخ و اقطاب بزرگى در آنجا زندگى ميكرده‌اند كه مدفن آنها مزار و مطاف رهروان عرفان و منجمله خود شيخ صفى الدين بوده است .\r\nمحيط عرفانى آن روز اردبيل در پيدايش روح تصوف در اين عارف ربانى اثر انكارناپذيرى داشته و عبادت و گوشه‌نشينى او در مقبرهء « پيرمينديشين » و « پيرگنجه - بگول » و « پير ابو سعيد » در كمال معنوى و پختگى نفسانى او عامل مؤثرى بوده است .\r\nبعد از شيخ صفى الدين نيز اردبيل از مراكز مهم تصوف و عرفان گرديده و وجود اقطابى مانند شيخ صدر الدين موسى و خواجه على سياه‌پوش و جانشينان آنها ، كه وارثان بالاستحقاق خرقه و سجادهء شيخ صفى الدين بوده‌اند ، اين نقطه را مركز دايرهء طريقت ساخته بود . اما امروزه نه‌تنها از حالات و شخصيت عرفاى بزرگ اين حدود اطلاعى در دست نيست قبور و مدفن آنها نيز ، جز چند تن ، شناخته نميباشد و گذشت زمان صفحهء تاريكى بر روى آنها كشيده است .\r\nدر ايامى كه ما اين مجموعه را تنظيم مينمائيم در اردبيل قبر پنج پير مشهور است كه عبارتند از پير عبد الملك ، پير ابو سعيد ، پير شمس الدين ، پير زرگر و پير مادر و چنان كه قبلا هم نوشته‌ايم مزار پير ديگرى در جنوب شرقى شهر بر بالاى تپه‌اى موجود است كه آن را « پير سحران » ميگويند .\r\nاين تپه قريب سه كيلومتر از شهر فاصله دارد . بر بالاى قبر اطاقكى با گل و سنگ و چوب ساخته شده است . در وسط اطاق مقدارى قلوه سنگ ، به شكل قبر ، كنار هم چيده شده و روى آن پارچهء كهنهء سياه رنگى كشيده‌اند .\r\n\r\n","description":"","footnote":"","page_name":" 185 ","page_number":199},
  {"content":"\r\n\r\nدو سه عدد چراغ نفتى كهنه هم در طاقچهء آن ديده مىشود . ارتفاع تپه از جادهء خلخال كه از نزديك آن ميگذرد ، در حدود پنجاه متر است و قسمت جنوبى آن صخره است در حالى كه قسمتهاى ديگر آن خاكى مىباشد و بر آن بته‌هاى زيادى ميرويد .\r\nاين محل چنان كه گفته‌ايم در قديم يكى از محلات شهر بوده و بازار پيله نيز در آنجا قرار داشته است و گويا از اين رهگذر است كه آن پير را هم در محل « پله‌سه‌ىران » ميگويند . زمانى نيز اطراف اين تپه سوق الدواب شهر و بويژه بازار فروش شتر بوده است .\r\nپير عبد الملك و پير شمس الدين در دو مسجدى ، كه بنام آنها خوانده مىشود ، مدفونند ولى سنگى بر قبر آنها ديده نميشود كه بتوان لااقل هويت آنانرا از روى آنها روشن كرد . ريش سفيد محلهء پير عبد الملك عقيده داشت كه سنگ قبر اين عارف ربانى ، كه قبرش هم اكنون در وسط آن مسجد است ، در حدود دو متر زير خاكهاى كف مسجد قرار دارد و براى درآوردن آن بايد خاكبردارى زيادى نمود . « 1 »\r\nمقبرهء پير ابو سعيد نزديك سرچشمه ، آن جائى كه امروز ميدان ششم بهمن بجاى مسجد آن احداث گرديده است واقع است و چنان كه گفته‌ايم از قديم اطاقى بر بالاى قبر اين عارف ربانى قرار داشت ولى در سال 1348 خورشيدى ، بدون توجه باهميت اين گونه اماكن تاريخى از طرف شهردارى خراب گرديد و آثار قبر در معرض انطماس قرار گرفت .\r\nبنام پير مادر هم مسجد و محله‌اى ، در منتها اليه شمال شرقى شهر ، موجود است ولى در خارج از مسجد و شايد بفاصلهء دويست متر در قسمت شمالى آن ، اطاقكى است كه با گل و خشت و چوب ساخته‌اند و در وسط آن صندوق چوبى كوچكى بعلامت قبر گذاشته و روى آن پارچه سياهى كشيده‌اند . زنان از دور و نزديك به زيارت آن ميآيند و شمع و چراغ روشن ميكنند و نذر و نيازى ميدهند .\r\n\r\n\r\n","description":"","footnote":"\r\n( 1 ) - در آنزمان شادروان حاج محمد آقا برنجى ريش سفيد محله بود مدتى بعد از اين مصاحبه آنمرد نيك نفس بدرود زندگى گفت و در راهرو همان مسجد دفن گرديد . شايد از ذهن او ميگذشت كه اگر كلنگى براى ملاحظهء سنگ قبر بر زمين زده شود هرآينه مردم تصور كنند كه گنجى در آنجا بود بدين عنوان كندند و بردند ، يا نبش قبر كرده امر خلاف شرعى انجام دادند .\r\n","page_name":" 186 ","page_number":200},
  {"content":"\r\n\r\nدر تابستان سال 1350 خورشيدى ، كه نگارنده براى تحقيق مدفن پير بدانجا رفته بود ، مسجد سابق پير مادر را خراب كرده مسجد جديدى با ديوارهاى آجرى و تيرآهن بر جاى آن بنا مينمودند . در قسمتى از كف مسجد براى قرار دادن پايهء ستون جائى را كنده بودند و در آن استخوانهاى زيادى از انسانهاى گذشته به چشم مىخورد .\r\nپيرمردى كه در آنجا بود اظهار مىداشت كه از آن مسجد تا پيله سحران ، كه بيش از سه كيلومتر فاصله دارد و عموما زمينهاى زراعتى است يك رشته قبرستان است و هر جاى آن كه كنده مىشود بقبر و استخوانهاى مردگان قديمى ميرسد .\r\nمقبرهء پير زرگر بر سر راه محله‌اى بنام « آقا نقى خرمنى » به طرف بازار قرار داشت و بر روى آن اطاقى به شكل دكان ديده ميشد ولى اكنون اثرى از قبر و دكان به چشم نميخورد . هنگاميكه نگارنده از دكانداران اطراف آن در اينباره تحقيق ميكرد آنان با طعن و طنز ميگفتند كه قبر و محوطه آن به تصرف يكى از متنفذين محل درآمده و جزو ملك او قرار گرفته است بدون آنكه بخواهند نام آن متنفذ را بر زبان آورند .\r\nدر محلهء قنبلان يا تازه ميدان ، مقابل زندان فعلى شهربانى ، كوچه‌اى است كه آن را كوچهء پير ميگويند زيرا در اول ضلع غربى آن اطاق آجرى بسيار محكمى قرار دارد و بر بالاى درگاه سنگى آن شماره 111 به چشم مىخورد . مردم محل آن را مدفن پيرى ميدانند و در آن شمع روشن مىكنند بدون آنكه در آن اطاق قبرى ديده شود . در بالاى آن درگاه سنگى ، نوشته‌اى بدين عبارت نقر شده است :\r\n« قال إله تبارك و تعالى . انما يعمر مساجد إله من آمن باله و اليوم الآخر » و اقام الصلاة و آتى الزكوة و لم يخش الا إله يكونون من المهتدين فى سنهء 1041 » .\r\nاين نوشته حكايت از آن دارد كه در آن محل در عهد سلطنت شاه صفى مسجدى ساخته شده و اين سنگ بر بالاى در ورودى آن نصب گشته است ولى هرآينه بعدها در آن مسجد تصرفاتى شده و اين اطاق كوچك براى حفظ حرمت آن معبد باقى مانده و كم‌كم عنوان پير نيز پيدا كرده است و چه بسا كه پير سازنده و بانى آن مسجد نيز در آنجا مدفون بوده است .\r\nغير از اين پيران ، شاهان اردبيل نيز در خور مطالعه و تحقيق ميباشند و ما متأسفيم كه بمدارك قابل توجهى در اينباره دست نيافتيم .\r\n\r\n","description":"","footnote":"","page_name":" 187 ","page_number":201},
  {"content":"\r\n\r\nشاه نيز يك اصطلاح عرفانى است و در بعضى از سلسله‌هاى تصوف بعنوان قطب و مرشد اول شناخته مىشود مثل « شاه نعمت اللّه ولى » يا « سلطانعليشاه گنابادى » و « صفى عليشاه تهرانى » و . . . ولى در برخى از سلسله‌ها اطلاق اين عنوان بمرشد بزرگ ديده نميشود و سلسلهء مربوط به شيخ صفى الدين هم از آن جمله مىباشد .\r\nابن بزاز در كتاب صفوة الصفا ، ضمن حكايات زيادى كه از حالات شيخ صفى الدين آورده ، نام جمعى از بزرگان تصوف را با عنوان پير و پيره و مولانا و شيخ ذكر كرده است . در دوره‌هاى بعد ، حتى در عهد سلسلهء صفوى هم ، كه سلاطين مرشد و قطب خانقاه اردبيل نيز ميبودند ، جز از لحاظ سياسى عنوان شاه براى آنان به كار نرفته و بلكه از حيث قطبيت سلسله لقب « شيخ اوغلى » بدانها داده شده است « 1 » . با اينحال در اردبيل تعداد هشت محله و مسجد است كه با عنوان شاهان گذشته شناخته ميشوند و آنها عبارت از « اقليم شاه ، چراغعلى شاه ، رحمن شاه ، زينال شاه ، سليمانشاه ، عبد اللّه شاه ، كلعبلى شاه و معصومشاه » ميباشند .\r\nاين مساجد عموما با ديوارهاى آجرى و تيرهاى چوبى ساخته شده ولى كتيبه و نوشته‌اى در آنها ديده نميشود كه لااقل تاريخ بناى اصلى آنها را روشن سازد يا شخص محقق را بشخصيت شاهان مزبور راهنمائى كند . هرچه هست اين شاهان از معاريف و بزرگان عهد خود بوده‌اند « 2 » و آن مساجد را بنا نهاده‌اند يا آنقدر شهرت و حرمت بين مردم محل داشته‌اند كه ديگران نام آنها را بر آن معابد و محلات گذاشته‌اند .\r\n\r\nامامزاده‌هاى اردبيل :\r\nدر جلد اول اين كتاب نيز گفتيم كه ابن عتبه احمد بن على بن الحسين الحسنى در كتاب « بحر الانساب » گفته است كه از « فرزندان صالح امام موسى كاظم عليه السلام پنجنفر حمزه ، قدر الدين ، قوام الدين ، بدر الدين و صدر الدين قدس اللّه اسرار هم از بغداد روى بولايت\r\n\r\n\r\n","description":"","footnote":"\r\n( 1 ) - جلد اول اين كتاب . صفحهء 90 .\r\n( 2 ) - نگارنده احتمال ميدهد كه غير از صوفيان صفوى ( حيدرى ) عرفاى نعمتى نيز در اين شهر بوده‌اند و برطبق معمول سلسله ، عنوان شاه بر خود نهاده‌اند . اما آن هم جاى تأمل است زيرا شاه لقب قطب آنها بوده است .\r\n","page_name":" 188 ","page_number":202},
  {"content":"\r\n\r\nرى نهادند و چون بدين شهر رسيدند متفرق شدند . حمزه و صدر الدين روى بولايت اردبيل نهادند و چون به شهر رسيدند وطن ساختند . . . » « 1 »\r\nبقعهء امامزاده حمزه در جلوى آرامگاه شيخ جبرئيل در قريهء كلخوران\r\n\r\n\r\n","description":"","footnote":"\r\n( 1 ) - صفحهء 63 جلد اول كتاب « اردبيل در گذرگاه تاريخ » .\r\n","page_name":" 189 ","page_number":203},
  {"content":"\r\n\r\nهدف اينان تفسير احكام اسلام و ارشاد خلايق بود و از اينجهة به رى و اردبيل عزيمت كردند كه آن دو شهر مركز ايران و آذربايجان بودند . حمزه و صدر الدين در اردبيل اقامت كردند و هم در آنجا درگذشتند . مدفن حضرت حمزه ( ع ) در كلخوران است و بقعهء امين الدين جبرئيل ، پدر شيخ صفى الدين ( ع ) ، بفاصلهء چند متر در شمال آستانهء كوچك او ساخته شده است . قبر حضرت صدر الدين نيز در همين قريه ولى تقريبا در يك كيلومترى سمت غربى آن ، در وسط اراضى زراعتى ، واقع است .\r\nمقبرهء صدر الدين عمارت بسيار قديمى دارد . جنوب آن باغ امامزاده و شمالش حياط بزرگ دهقانى است و خادم بقعه در آن زندگى مىكند . در ورودى بقعه در سمت شمال آنست و براهروى باريكى باز مىشود كه از شرق بغرب كشيده شده است و در دو انتهاى خود به دو حجره ، براى بيتوته كردن زائران ، منتهى ميگردد .\r\nدر وسط اين دالان و در ضلع جنوبى آن ، درى است كه بمقبره باز مىشود . قبر در وسط اطاقى است كه تقريبا 5 * 6 متر ابعاد آن مىباشد و گنبد كم ارتفاع كهنه‌اى سقف آن را تشكيل ميدهد . روى قبر ، كه بالغ بر بيست سانتىمتر از كف اطاق بلندتر است ، صندوق تخته‌اى به همين بلندى گذاشته روى آن روپوشهاى رنگارنگى كشيده‌اند و شمعدانها و چراغهاى كهنه و ساده‌اى قرار داده‌اند .\r\nبر سر در ورودى بقعه انواع مختلف زيارتنامه‌ها با خطوط زيبا نصب شده و يكى از آنها بتاريخ 1324 قمرى در تفليس نوشته شده است . مرحوم حاج ميرزا محسن خوشنويس ملقب به عماد الفقراء هم زيارتنامه‌اى نوشته و در زير آن ، كه تاريخش 1355 قمرى است ، عبارت بحر الانساب را ، كه در فوق ذكر كرديم ، آورده است و براى آنكه خواننده را به ثقه بودن مؤلف آن كتاب آشنا كند اضافه كرده است كه ابن عتبه صاحب كتاب « عمدة الطالب » مىباشد .\r\nعلاوه بر اين دو امامزاده ، دو مقبرهء ديگر نيز در داخل شهر بعنوان فرزندان حضرت امام موسى الكاظم ( ع ) شناخته ميشوند كه يكى بنام امامزاده صالح است ولى در محل آن را « اوغلان امامزاده سى » « 1 » ميگويند و در مقابل آن امامزادهء ديگر را\r\n\r\n\r\n","description":"","footnote":"\r\n( 1 ) - يعنى امامزادهء پسر .\r\n","page_name":" 190 ","page_number":204},
  {"content":"\r\n\r\n« قيز امامزاده سى « 1 » » ميخوانند .\r\nامامزاده دختر چنان كه در جاى خود نيز گفته‌ايم « 2 » در كنار مسجدى است كه مرحوم حاج مير صالح مجتهد انوارى در سال 1293 هجرى قمرى آن را ساخته است و امروزه بين محلهء اوچدكان و بازار قرار دارد . اما مقبرهء امامزاده صالح در نزديكى ميدان شيخ صفى الدين واقع است . هر دو امامزاده بقعه دارند ولى بقعهء امامزاده صالح وسيعتر اما مخروبه‌تر از بقعهء امامزاده دختر مىباشد . خرابى آن بسبب رطوبت زمين است و دفن جنازهء بعضى از كسان متنفذ در رواق مستطيل شكل آن هم اين رطوبت را بيشتر ميگرداند .\r\nسر در بقعهء امامزاده صالح در عهد شاه عباس بزرگ كاشىكارى شده و با كاشى هاى آجرى مزين گشته است . اين كاشيها امروز نيز باقى است ولى با خود بنا تهديد به خرابى مىشود . اين بنا به ثبت باستانى رسيده ولى مدتهاى مديدى است كه در آن تعميرى صورت نگرفته است . « 3 » در آن كاشىها اشعار زير نوشته شده و تاريخ ساختمان يا تعمير بنا بدين نحو مشخص گشته است :\r\n « بعهد دولت عباس شاه دين پرور * كه هست بندهء اولاد خاندان على\r\nاساس روضهء شهزاده صالح از سر صدق * بنا گذاشت حسن چاكر ولى على\r\nرقم زدم پى تاريخ آن خرد گفتا * مباركست ز حب بناى حسن على » \r\nمصرع آخر كه ماده تاريخ است به حساب ابجد 1031 مىشود و بيت دوم حكايت از آن دارد كه اساس روضهء شهزاده بنا گذاشته شده است ولى چون قبل از آن تاريخ نيز بقعهء اين امامزاده بستى براى پناهندگان بوده است چنين به نظر ميرسد كه اساس\r\n\r\n\r\n","description":"","footnote":"\r\n( 1 ) - يعنى امامزادهء دختر .\r\n( 2 ) - صفحهء 171 جلد اول اين كتاب .\r\n( 3 ) - در سال 1350 با مبلغ پنجاه هزار ريالى كه نگارنده از اعتبارات مربوط در سازمان اوقاف براى مرمت آن حواله نمود تعميراتى در آن صورت گرفت ولى خود ساختمان محتاج تعمير بنيانى است .\r\n","page_name":" 191 ","page_number":205},
  {"content":"\r\n\r\nبنا ايجاد نگشته بلكه تعمير يا تجديد بنا شده و يا قسمتى بر بناى قديمى اضافه گشته است .\r\nآنچه در اينمورد ميتوان گفت اينست كه اين هردو امامزادهء بزرگوار فرزندان بلافصل حضرت موسى بن جعفر ( ع ) نبوده‌اند و چون كتيبه يا نوشته‌اى كه حاكى از شجرهء نسب آنان باشد در دست نيست بايد گفت كه آنها از نواده‌هاى آن بزرگوار و احيانا از فرزندان حمزة بن موسى الكاظم ( ع ) يا صدر الدين بن موسى ( ع ) بوده‌اند .\r\nما متأسفيم كه با همهء كوششى كه در اينباره به كار برديم اطلاعات كامل و مستندى بدست نياورديم .\r\nامامزاده صالح چنان كه گفتيم در عهد سلاطين صفوى مورد احترام آنان بود و مقبرهء او ، طبق نوشتهء مورخان و جهانگردان ، بست و دار الامانى براى گناهكاران بشمار ميآمد ولى چون محوطهء وسيعى براى اقامت طولانى پناهندگان نداشت از اينرو آنها در فرصت مناسبى ، كه در روزهاى اول بدست ميآوردند ، عرض ميدانى را كه بين آن بقعه و مقبرهء شيخ صفى الدين بود ، و امروزه به خط مستقيم در حدود يكصد متر است ، مىپيمودند و خود را بآستانهء در ورودى شيخ ميرسانيدند و تا زمانيكه بخشوده نمىشدند در آنجا ميماندند و از غذاى مهمانسراى شيخ نيز اطعام ميگشتند .\r\n\r\nحمامهاى قديمى اردبيل :\r\nديگر از آثار تاريخى اردبيل چند حمام قديمى بود كه تأسفا در اين چند سال اخير جاهلانه آنها را خراب كردند . اردبيليان از دوران قديم بنظافت و پاكى علاقه داشتند و براى شستشوى خود حمامهاى بزرگ و زيبائى ميساختند و تا آنجا بدين امر علاقمند بودند كه يكروز در هفته را بنام « روز حمام » « 1 » ميناميدند . مورخان و جهانگردان قديم از اين حمامها تعريفهاى زيادى كرده‌اند و مثلا مقدسى در احسن التقاسيم ، در آنجا كه راجع به اين ولايت سخن ميگويد ، مينويسد كه « . . . حمامهاى پاكيزه و تميز در آن موجود است . . . » « 2 »\r\n\r\n\r\n","description":"","footnote":"\r\n( 1 ) - آن روز را كه دومين روز هفته يعنى روز يكشنبه بود به زبان محلى « حمام گونى » ميگفتند .\r\n( 2 ) - احسن التقاسيم . تأليف مقدسى . طبع ليدن . 1877 ميلادى . رجوع شود بصفحهء 111 جلد اول اين كتاب .\r\n","page_name":" 192 ","page_number":206},
  {"content":"\r\n\r\nبرخى از اين حمامها پس از آنكه قرنها متروك گشته و در زير زمين مانده بوده است بعدها آباد و داير گشته و مورد استفادهء مردم قرار گرفته است و « كهنه حمام » و حماميكه در نيمقرن اخير بنام « عبش‌آباد » ناميده ميشد از جملهء آنها بودند .\r\nحمام كهنه در محلهء پير عبد الملك و حمام عبش‌آباد در نزديكى بازار مسگران و بر سر راه آرد ميدان واقع بود و كف آنها چندين متر پائينتر از سطح بازارهاى مجاور قرار داشت . چنين به نظر ميرسد كه پائين بودن آنها براى اين بوده است كه از هواى باز محفوظ بمانند و در زمستان گرم و در تابستان خنكتر باشند . با اينحال بايد قبول كرد كه بمرور ايام سطح اراضى اطراف نيز بالا آمده تفاوت خود را با كف حمامها بيشتر گردانيده بود . پيرمردان بنقل از گذشتگان ميگفتند كه اين حمام‌ها در قديم متروك و زير خاك و خاكستر مدفون بوده و بعدها آنها را تعمير و داير نموده‌اند .\r\nمردم اردبيل حمام كهنه را خيلى قديمى و حتى از قبل از اسلام ميدانستند و معتقد بودند كه حضرت امام حسن مجتبى ( ع ) در سفر خود باردبيل در آن حمام استحمام فرموده است . محسنى « 1 » در يادداشتهاى خود دربارهء اين حمام مينويسد كه « در سى و دو سال قبل يكنفر از معمرين نقل نموده كه چهل سال قبل از اين « 2 » يك طغرى قباله ديده‌ام كه تاريخ آن هشتصد و بيست و پنجسال بود و در آن قباله نيز حمام كهنه ، حمام كهنه نوشته بود » . او پس از بيان اين مطلب در باب قدمت آن حمام سخن ميگويد و آن را متعلق به قبل از اسلام ميداند .\r\nحمام كهنه پايه‌ها و ديوارهاى بسيار قطورى داشت كه با تخته سنگها و آجر و آهك بنا گشته و روى آنها طاقهاى ضربى وسيعى احداث شده بود . نقشهء حمام و محوطهء داخلى و بيرونى آن بسيار ديدنى بود و تخته سنگهاى سياه و بزرگى به صورت مكعب مستطيلهاى تراشيده در آن به كار رفته بود . در چند سال پيش كه خيابان شاه باز ميشد اين حمام باستانى در مسير آن قرار گرفت و آن اثر تاريخى ، كه گوياى تمدن\r\n\r\n\r\n","description":"","footnote":"\r\n( 1 ) - رجوع شود بصفحهء 189 جلد اول اين كتاب .\r\n( 2 ) - خود اين اعداد با زمانيكه از تاريخ جمع‌آورى يادداشتهاى محسنى ميگذرد بيش از يكصد سال مىشود .\r\n","page_name":" 193 ","page_number":207},
  {"content":"\r\n\r\nو هنر و معمارى دورانهاى بسيار قديم ساكنان اين ولايت بود ، ناجوانمردانه بدست كلنگ و تيشه سپرده شد و جاهلانه خراب گرديد چنان كه حمام عبش‌آباد هم در سالهاى بعد از آن ، هنگام احداث خيابان معروف به « سىمترى » چنين سرنوشتى پيدا نمود .\r\nدر شهر رم پايتخت ايتاليا ، ايستگاه راه‌آهن مجللى ساخته‌اند كه از حيث عظمت و زيبائى عاليترين ساختمان نوع خود در تمام اروپا بشمار ميآيد . هنگام ساختن اين بناى معظم ، در گوشه‌اى از زمين چند قطعه سنگ آهكى مكعب شكلى پيدا شده ، كه مربوط بقسمتى از ديوار روم در يكى از دوره‌هاى باستانى آن بوده است . سازندگان بنا نگهدارى آن سنگها را در وضع خود برتر از تكميل ساختمان زيباى ايستگاه دانسته و آن قسمت از آن بناى با عظمت را ، كه با آن سنگها برخورد كرده است ، در نقشه حذف و ايستگاه را به ظاهر ناقص كرده‌اند . حال آنكه خود اين نقص كمال معنوى بزرگى نصيب بنا و سازندگان آن نموده است . صد حيف كسانى كه در اردبيل اقدام باحدات آن خيابانها كرده‌اند آن دو اثر تاريخى را از بين برده‌اند و با اين كار لطمهء شديدى بتاريخ اين خطهء باستانى زده‌اند .\r\nما در جلد اول اين كتاب گفته‌ايم كه ابنيه و آثار تاريخى از جمله اسناد و مدارك مهمى هستند كه تمدن و طرز زندگى ملل و طوايف گذشته را به خوبى بازگو مينمايند و از نظر مورخان و باستانشناسان اهميت فراوانى دارند .\r\nحمام كهنه يا حمام عبش‌آباد و نظاير آنها هرچه بودند از آثار تاريخى اردبيل و نمايشگر تمدن ساكنان اين شهر در طول قرون و اعصار بشمار ميآمدند و اگر بخاطر حفظ آنها چند متر خيابان انحنا مييافت نه تنها نقصى متوجه آن نميشد بلكه اهميت و زيبائى صورى و معنوى خاصى نيز بدست ميآورد .\r\n\r\nنارين قلعه :\r\nدر عهد قاجاريان ، بويژه بعد از سلطنت فتحعليشاه ، اردبيل بيشتر بوسيلهء نارين قلعه شهرت داشت زيرا چنان كه گفته‌ايم بر اثر استحكام خاصى كه اين قلعه داشته مطمئنترين محبس براى نگاهدارى زندانيان سياسى « 1 »\r\n\r\n\r\n","description":"","footnote":"\r\n( 1 ) - جلد اول اين كتاب . صفحهء 162 .\r\n","page_name":" 194 ","page_number":208},
  {"content":"\r\n\r\nكشور بوده و بيشتر بزرگان و شاهزادگان قاجار قسمت اعظمى از عمر خود را در آن دژ گذرانيده‌اند و برخى چشمها و عده‌اى حتى جان خود را در آن از دست داده‌اند .\r\nقلعهء اردبيل قبل از قاجار نيز وجود داشت و بنام ارك خوانده ميشد و حتى آغا محمد خان قاجار وقتى براى اولين بار بدين شهر آمد در آن ارك منزل كرد . ارك اردبيل در آن تاريخ بسيار كهنه و قديمى بود و در كنار رودخانهء بالخلو قرار داشت برج و باروى آن نيز با توجه بسلاحها و تاكتيكهاى جنگى قديم ساخته شده بود .\r\nاز اينرو وقتى افسران فرانسوى هيئت نظامى ژنرال گاردان ، در عهد فتحعليشاه ، باردبيل آمدند آن را با جنگهاى آن ايام ، كه سلاحهاى گرم جانشين شمشير و تيروكمان گشته بود ، متناسب نيافتند و در دورادور آن از خارج با روى محكمى با برجهاى مستحكم بوجود آوردند و علاوه بر خندقى كه قلعهء سابق داشت و در داخل ديوارهاى جديد قرار گرفته بود در خارج آن نيز خندق عميق و عريضى كندند و نهر آبى هم از محلهء « شاه باغى » بر آن مشرف ساختند . براى رفت‌وآمد دو در بزرگ و محكم در وسط ضلع شمالى و جنوبى آن تعبيه كردند و بوسيلهء پل متحرك چوبى با آنطرف خندق ارتباط دادند .\r\nخندق را همواره پر از آب ميكردند و شبها نيز تخته پلها را بكنارى كشيده ساكنان دژ را در يك جزيرهء محكمى قرار ميدادند . بر بالاى برجها توپهاى بزرگى كار گذاشته و در ديوارها نيز « مزقل » ها و سوراخهائى براى تيراندازى سربازان بوجود آورده بودند .\r\nداخل قلعه از نقاط ديدنى اردبيل بود زيرا خود شهر كوچكى در پشت ديوار قطور و خندقهاى عميق آن بشمار ميآمد و اگر امروز باقى ميبود تماشاى حياطها ، خيابانهاى متعدد ، ميدانهاى مشق ، توپخانه ، محوطه سواره نظام و پياده نظام ، حمام ، مسجد ، محبس ، نانواخانه و بيوتات آن براى جهانگردان داخلى و خارجى و حتى نسلهاى آيندهء اين سامان جالب و قابل توجه مىنمود .\r\nابراهيم بيك در سفرنامهء خود از اين قلعه تعريف كرده نوشته است « فردا بتماشاى نارين قلعه رفتيم . اين قلعه بسيار محكم است . هرچه تعريف كنم به جائى نخواهد رسيد . در دم دروازهء قلعه پيرمردى ايستاده بود گويا توپچى و قراول است .\r\n\r\n","description":"","footnote":"","page_name":" 195 ","page_number":209},
  {"content":"\r\n\r\nعكسى از ديوار غربى نارين‌قلعه . خندق عريض و عميق بيرونى قلعه در پاى ديوار واقع بود .\r\nدر سمت راست عمارت « كلاه فرنگى » و در سمت چپ يك عراده توپ بر بالاى برج ديده مىشود .\r\n\r\n","description":"","footnote":"","page_name":" 196 ","page_number":210},
  {"content":"\r\n\r\nشمشيرى در دست به ديوار تكيه داشت . قلعه دو خندق مارپيچى دارد كه در روى هر يك پلى براى آمد و شد مردم بسته‌اند . از پلها گذشتيم قلعه بسيار وسيع و عمارت حاكم‌نشين در توى قلعه است . مسجد عالى و حمامى دارد » .\r\nآنگاه بيك گاوبازى اشاره كرده مينويسد دو گاوميش « يكى مال نايب الصدر و يكى مال خدا مباشى از علماى اردبيل » بود آنها باهم زورآزمائى و جدال ميكردند و طرفداران هريك از آقايان ابراز احساسات مينمودند . سرانجام گاو نايب الصدر غالب شد و طاقه شالى بر پشت آن انداختند .\r\nاين دژ ، كه در جنگهاى ايران و روس از محكمترين مواضع دفاعى ايران و مهمترين مركز ذخيرهء لوازم جنگى بود ، گويا بدانجهت كه با پيدايش سلاحهاى جديد فايدهء نظامى خود را از دست داده بود ، در سال 1315 خورشيدى تخريب گرديد و آن بناى با عظمت با خاك يكسان شد .\r\nديوارها و ساختمانهاى نارين قلعه چون با رعايت مقاومتهاى دفاعى بنا گشته و با آجر و مصالح ساختمانى قديم بوجود آمده بود تخريب آن مدت زيادى به طول انجاميد و حتى قسمتى از اطاقهاى آن به همان وضع اصلى خود در زير خاك باقى ماند .\r\nهم اكنون استخر و ميدان و ستون ياد بودى كه در وسط زمين اين قلعه ، جائى كه امروزه ادارات دولتى در آن محوطه ساخته شده است ، احداث گرديده بر روى طاقهاى ضربى بخشى از آن اطاقها ساخته شده است « 1 » .\r\n\r\n\r\n","description":"","footnote":"\r\n( 1 ) - اين استخر در سال 1332 خورشيدى ، هنگاميكه نگارنده شهردار اردبيل بود ، احداث گرديد . وقتى شروع به پىكنى آن شد قسمتى از آن طاقهاى ضربى نمايان گشت و با كاوش زياد در محوطه‌اى خارج از محل استخر ، در ورودى آنها نيز پيدا شد . اطاقهاى زير اين طاقها تماما از آجر و با ديوارهاى قطور ساخته شده و بر ديوار بعضى از آنها ميخهاى چوبى براى آويختن لباس سربازان در يك رديف زده شده بود و بر چند عدد از آنها نيز لباسهاى كهنهء سربازى آويزان بود . چون خراب كردن و پرنمودن آن اطاقها مستلزم مخارج زيادى بود از تخريب آن خوددارى گشت و با بررسىهاى فنى از لحاظ استحكام طاقها و ديوارها بر بالاى آنها با آهك و سيمان بضخامت نيم متر شفته‌ريزى شد و آن استخر كه پنجاه متر قطر داشت و از سنگ بود بر روى آنها بنا گرديد . و بعد از بيست سال اكنون هم در كمال استحكام باقى است .\r\n","page_name":" 197 ","page_number":211},
  {"content":"\r\n\r\n\r\nكليساى اردبيل :\r\nكليساى اردبيل نيز از جمله آثارى است كه بايد در اين بخش از كتاب از آن نام برد . عمارت كليسا خيلى قديمى نيست و بيش از يكقرن از بناى آن نميگذرد ولى از لحاظ معنوى و اجتماعى شايان توجه مىباشد . زيرا در شهرى كه مردم آن بتعصب شديد در امور مذهبى شهرت داشته‌اند آنچنان بآزاديهاى فردى و اجتماعى احترام گذاشته ميشده است كه در تاريكترين دوره هاى تعصبات مذهبى ايرانيان ، اقليتهاى مذهبى با آزادى كامل در اين شهر عبادت ميكردند و مسلمانان و مسيحيان و كليمىها در كنار هم همزيستى مسالمت‌آميزى داشتند .\r\nما قبلا هم خوانندگان دانشمند را توجه داده‌ايم كه چون اردبيل بر سر شاخه‌اى از راه معروف ابريشم قرار داشت مركز مهم بازرگانى ايران با قفقاز و ماوراى آن و كرانه‌هاى درياى سياه تا لهستان بشمار ميآمد و بدينجهت جماعتى از مليتهاى گوناگون و با مذاهب مختلف از شرق و غرب ايران بدين شهر آمدوشد داشتند و مصون از تعرض قشرى مذهبان نقاط ديگر ، كه نسبت به غير مسلمانان روا ميداشتند ، در اين شهر براحتى و امن زندگى ميكردند . در مراسم مذهبى خود آزاد بودند و جان و مالشان ، توأم با احترام متقابل ، در امان بود .\r\nارامنه از جملهء اين جماعت بودند كه از قديم الايام ، حتى قبل از تأسيس سلسلهء صفوى به اين شهر آمده در آن متوطن گرديدند و كوچه و محلهء مخصوصى هم براى خود بوجود آوردند كه امروز نيز بنام ارمنستان خوانده مىشود . تاريخ مهاجرت آنها و ايجاد كليسا در اردبيل ناپيداست و تاورنيه جهانگرد فرانسوى كه در عهد شاه عباس دوم باردبيل آمده است مينويسد كه اين شهر « يك كوچهء قشنگى دارد كه در منتها اليه آن كليساى ارامنه واقع شده است » .\r\nجاى كليساى قديمى نيز مثل تاريخ آن نامعلوم است و اصولا نميدانيم كه از آغاز مهاجرت ارامنه باردبيل چند بار كليساى آنها تجديد بنا يافته است .\r\nولى كليساى فعلى ، طبق سوابقى كه در خليفه‌گرى ارامنهء آذربايجان موجود است « 1 » ، در سال 1876 ميلادى ( مقارن 1255 خورشيدى و 1292 قمرى ) بوسيلهء\r\n\r\n\r\n","description":"","footnote":"\r\n( 1 ) - برطبق نامه شماره 7 / 314 / آ مورخ 9 خردادماه 1349 خليفه‌گرى كل ارامنهء آذربايجان .\r\n","page_name":" 198 ","page_number":212},
  {"content":"\r\n\r\nخانوادهء ميرزايان ، از ارامنهء اردبيل ، و به ياد بود « گالوست ميرزايان » پدر آن خانواده ساخته شده و براى نگهدارى آن حمامى در مجاورت كليسا وقف بر آن گشته است كه امروزه آن حمام نيز مثل كليسا مخروبه گرديده است .\r\nاين كليسا كه « مريم مقدس » نام دارد نزد ارامنهء اردبيل حرمت خاصى داشت و اين احترام امروز نيز در بعضى از فرزندان آنها باقى است چنان كه برخى از آنان در مواقعى براى زيارت آن باردبيل ميآيند و از قبور اجداد خود نيز كه در آن كليسا است ديدن ميكنند . با اينحال چون ارامنه به كلى از اردبيل كوچ كرده بنقاط ديگر رفته‌اند كليسا نيز وضع مخروبه‌اى يافته است و اگر خليفه‌گرى ارامنهء آذربايجان ، يا علاقمندانى از خانوادهء ميرزايان ، يا ديگرانى كه اجدادشان در آنجا مدفونند ، اقدامى در تعمير آن ننمايند اين محل بالنسبه تاريخى هم از بين خواهد رفت .\r\n\r\n","description":"","footnote":"","page_name":" 199 ","page_number":213},
  {"content":"\r\n\r\n\r\nفصل دوم - آثار مربوط به خاندان صفوى\r\n\r\nمبحث اول - بقعهء شيخ صفى الدين\r\nمهمترين اثر تاريخى اردبيل بقعهء شيخ صفى الدين است كه از بناهاى كم‌نظير تاريخى ايران و از حيث صنعت يكى از شاهكارهاى معمارى و كاشيكارى قرن هشتم هجرى و سالهاى بعد از آن مىباشد . قسمت اصلى اين بقعه بعد از درگذشت شيخ و بوسيلهء فرزند و جانشين وى شيخ صدر الدين موسى بوجود آمده و بناى آن قريب ده سال طول كشيده است و بطوريكه تاريخ‌نويسان ذكر كرده‌اند مردم اردبيل و علاقمندان شيخ كمكهاى شايانى براى ساختمان آن نموده‌اند .\r\nبين معمرين و سالخوردگان اردبيل چنين معروف است كه معمار اين بنا پس از آنكه پىهاى ساختمان را ريخت مفقود گرديد و هفت سال تلاش و كوشش مسئولان در جستجوى وى بىنتيجه ماند . روزى معمار خود به خود پيدا شد و بناى ساختمان را آغاز نمود . وقتى از او سبب غيبت پرسيدند گفت كه « اين بنا يك خانهء شخصى نيست و براى آينده ساخته مىشود از اينرو بايد طورى استحكام يابد كه در طول قرون و اعصار استعداد بقا و استقامت داشته باشد و چون بقاى هربنائى بر استحكام پايه‌هاى آن بستگى دارد ترسيدم قبل از آنكه پىها خشك و محكم شود مرا مجبور بشروع ساختمان نمايند و لذا مصلحت در آن ديدم كه خود را مخفى سازم و بدينطريق باستحكام بنا كمك نمايم » .\r\nمورخان نوشته‌اند كه شيخ صفى الدين را در خانهء خود ، كه بيرون دروازهء اسفريس بوده است ، به خاك سپرده‌اند . اين همان خانه‌اى است كه در زمان حيات\r\n\r\n","description":"","footnote":"","page_name":" 200 ","page_number":214},
  {"content":"\r\n\r\nخود شيخ به خانهء « بله يوسف » مشهور بود و شيخ در آنجا خلوت مينمود . ابن بزاز در صفوة الصفا اين موضوع را چنين آورده است « . . . مرقد منور آن مقام باشد كه خانه بود در جنب خلوت قدس سره ، و باغچه و حوضخانه و ميان خلوتسراى عام و مزار مريدان است . . . جائى كه شيخ در مرض و صحت استراحت آنجا ميكردى و آن مقام است كه شيخ در آن موضع وجدى شده فرموده كه از فيضى كه نازل شد بدين مقام نصيبى رسيد » . جنازهء شيخ روز دوشنبه 12 محرم 735 هجرى قمرى وقت ظهر در آنجا دفن گرديد و درخت بيدى كه در ايام زندگى بر حياط خانهء او سايه مىافكند سايه‌افكن مزار وى شد .\r\nبناى اصلى كه در عهد شيخ صدر الدين موسى ساخته شده شامل مقبرهء خود شيخ صفى الدين و گنبد « إله . إله » بوده است و قسمتى از حرمخانه نيز از ساختمانهاى آندوره مىباشد . كاشيكارى آنقسمت از بنا هم در عهد شيخ صدر الدين صورت گرفته و كاشيهائى كه بر بدنه و تاج گنبد مزبور ديده مىشود يادگار آندوره و قديميترين كاشى اين بناى تاريخى مىباشد .\r\nدر باب نقشهء آن بنا ، آدام اوله آريوس مينويسد كه « نقشه و طرح ساختمان را خود شيخ صدر الدين داده است آن هم به شكل معجزه . چنان كه بپدرش هم نسبت معجزه ميدهند . او باستاد فرمان داده كه چشم خود را ببندد و استاد چنين كرده و در رؤياى خود تصوير عمارتى را الهام يافته است كه بعد از آن ميبايست از روى آن ساختمان نمايد . » . « 1 »\r\nخود شيخ صدر الدين شبهاى جمعه در آرامگاه شيخ ميآمد و سورهء « حم دخان » و « جمعه » و آيات ديگرى از قرآن مجيد تلاوت ميكرد .\r\nبعد از شيخ صدر الدين ، بويژه در عهد سلاطين صفوى ، تعميراتى در آن بنا صورت گرفته قسمتهاى ديگرى بر آن اضافه گرديده است كه مقبرهء شاه اسماعيل بزرگ\r\n\r\n\r\n","description":"","footnote":"\r\n( 1 ) - جلد اول « اردبيل در گذرگاه تاريخ » . صفحهء 144 .\r\n","page_name":" 201 ","page_number":215},
  {"content":"\r\n\r\nو گنبد آن ، رواق فعلى ، چينىخانه ، مسجد جنت‌سرا و باغ و سر در بيرونى بقعه از جملهء آنها مىباشد . در سال 1307 قمرى ، يعنى در عهد ناصر الدين شاه قاجار هم ، تعميراتى در مسجد جنت‌سرا و خود بقعه به عمل آمده و كاشيكارى قسمتى از طاقهاى مقابل رواق بقعه ، از آثار آندوره مىباشد .\r\nدر سمت شمالى ميدان جلوى بقعه نيز سر در كاشيكارى شدهء بسيار مجلل و زيبائى از دوران شاه عباس دوم بود و بر بالاى آن نقاره‌خانه‌اى وجود داشت و كاشيهاى معرق آن عاليترين نوع كاشى در ايران شناخته ميشد .\r\nمؤلف تاريخ صنايع ايران در اينباره مينويسد « كاشيكارى حياط و سر در كه در انتهاى خيابان شيخ در مسافت كمى واقع شده فوق العاده زيباست . موزائيك‌كارى آن طرح قشنگى دارد و با دقت بريده شده و رنگهاى گوناگون در آن به كار رفته » « 1 » است .\r\nاين بنا بر اثر حوادث و زلزله‌ها شكافهائى برداشته قسمت فوقانى آن ، يعنى نقاره‌خانه ، در اواخر سلطنت قاجاريان برچيده شده بود .\r\nقسمت زيرين آن نيز با آنكه قابل مرمت و نگهدارى بود در سال 1321 خورشيدى ، به پيشنهاد فرماندار وقت ، از طرف ادارهء كل باستانشناسى تخريب گرديد و خوانچه‌هاى كاشى ممتاز آن پياده گشته « 2 » به وضع درهمى در يكى از انبارهاى متروكهء بقعه ريخته شد تا اگر در آينده توجه شخص علاقمندى بدين بنا معطوف گردد بار ديگر در محل مناسبى نصب شود .\r\nكاشيهاى مزبور در وسط حاوى اين كتيبه بود « قد اتفق الفراغ من هذه العمارة الشريفة الرفيعه ، فى ايام دولت خاقان الاعظم و السلطان المعظم ، مالك الرقاب العرب و العجم ، السلطان بن السلطان بن السلطان شاه عباس الصفوى الموسوى الحسينى بهادر خان\r\n\r\n\r\n","description":"","footnote":"\r\n( 1 ) - تاريخ صنايع ايران . كريستن ويلسن . ترجمهء فريار . 1938 . ص 203 .\r\n( 2 ) - نشريهء فرهنگ اردبيل . شماره 1 و 2 . سال اول . اردبيل . 1328 خورشيدى .\r\n","page_name":" 202 ","page_number":216},
  {"content":"\r\n\r\nخلد إله مكه و سلطانه ، ( و ) افاض إله على العالمين بره و عدله و احسانه ، بسعى امير الكبير المؤيد بتأييد الملك المنان . نظر عليخان المتولى 1057 » .\r\nاين درگاه در قسمت شمال ميدانى ، كه امروزه در جلوى بقعهء شيخ صفى الدين موجود و بميدان عالى قاپو معروف است ، قرار داشت و چه‌بسا كه وجه تسميهء آن ميدان به عالى قاپو هم بسبب وجود آن درگاه بود زيرا قاپو در زبان تركى بمعنى در سردر قديمى نقاره‌خانهء بقعهء شيخ صفى الدين كه در سال 1321 تخريب و برچيده شده است .\r\n\r\n","description":"","footnote":"","page_name":" 203 ","page_number":217},
  {"content":"\r\n\r\nاست و عالى همان كلمهء عربى است كه بمعنى رفيع و و الا مىباشد .\r\n\r\nگفتار پيشينيان دربارهء بقعهء شيخ صفى الدين :\r\nميدان عالى قاپو و بيوتات و ملحقات آرامگاه شيخ صفى الدين در طول هفت قرن تاريخ خود تغييراتى يافته و سرانجام در عهد ما بوضعى درآمده است كه در جاى ديگر اين فصل بشرح اجمالى آن اشاره شده است . مورخان و جهانگردان ايرانى و خارجى مطالب و سخنانى دربارهء گذشته‌هاى اين بقعه و مقام صورى و معنوى آن در نوشته‌هاى خود باقى گذاشته‌اند كه براى اطلاع خوانندگان اين كتاب بذكر قسمتهائى از آنها مبادرت مينمائيم :\r\nخواندمير در كتاب حبيب السير ، ضمن بيان بدايع ربع مسكون ، نوشته است « . . اردبيل از اين حيث كه مسكن قدوة الاوليأ شيخ صفى الحق و الدين و اولاد كرامت نژاد آنحضرت بوده است بهترين بلاد عالم و قبلهء اقبال طوايف بنىآدم است . . .\r\nحالا اردبيل در كمال معمورى و آبادانى است و ملجاء و مأمن اشراف طوايف انسانى ، در مشاهد عطرسا و مراقد جنت‌آساى زبدة الاصفياء مشار اليه و ذرّيت امامت منزلتش پيوسته خوان احسان گسترده‌اند و همواره سايه آن عتبهء كعبه مرتبه صلاى ضيافت خاص و عام در داده . بيت :\r\n از ضيافت خانهء خوان نوالش منع نيست * در گشاد است و صلا درداده خوان انداخته » \r\nدايرة المعارف بريتانيكا در آن باره مينويسد « اين بقعه عمارت بسيار عالى با كاشيكارى زيبائى است . مساجد و مدارس عالى دارد و كتابخانهء بسيار مهمى در اوايل قرن 17 ميلادى بوسيلهء شاه عباس بزرگ در آنجا ايجاد گرديده است كه داراى عاليترين و كمياب‌ترين كتابهاى خطى بود . . . در اوايل قرن 16 ميلادى اردبيل مقصد كسانى بود كه به قصد زيارت مقبرهء شيخ صفى الدين ميآمدند . نقشهء بقعه و عكس آن در سال 1897 ميلادى بوسيلهء دكتر  « F . Sarre of Berlin »  تهيه شده و در سال 1901 منتشر گرديده است » « 1 » .\r\n\r\n\r\n","description":"","footnote":"\r\n( 1 ) -  Encyclopedia Britanica  . دورهء 11 . سال 1911 . ج ر 1 .\r\n","page_name":" 204 ","page_number":218},
  {"content":"\r\n\r\nتاورنيه تاجر و سياح فرانسوى نيز ، كه در زمان شاه عباس ثانى بايران آمده ، در سفرنامهء خود نوشته است « از همه جاى ايران مردم براى زيارت قبر شاه صفى « 1 » باردبيل ميآيند و اين مسئله ، باتفاق تجارت ابريشم كه ذكرش خواهد آمد ، اردبيل را يكى از معتبرترين شهرهاى مملكت كرده است » و ضمن شرح قسمتهاى مختلف بقعه آورده است كه « آن مسجدى كه شاه صفى در آنجا مدفون است منضم شده است به چندين بناى ديگر ، كه مدخل آنها از طرف ميدان است كه در جنوب آن يك كرياس عالى ديده مىشود . درب مدخل مسجد با يك زنجير آهن صليب‌وار ، كه بحلقه‌هاى محكم وصل شده ، حراست مىشود . هر مقصر و جنايتكارى كه دست بدان زنجير برساند و داخل محوطه شود در امان است و كسى نميتواند او را دستگير نمايد . حياط مسجد بزرگ و طولانى است و از طرف خارج ، پشت ديوارى كه بميدان نگاه مىكند ، تمام طول ديوار دكاكين براى كسبه و اهل صنعت ساخته شده است . از اين حياط بزرگ اول داخل حياط دوم ميشوند كه وسعتش كمتر است و با تخته‌سنگهاى صاف مفروش شده يك جوى آب هم از وسط آن ميگذرد . درب مدخل اين حياط هم مثل حياط اول بزرگ و همانطور زنجير آهنى بدان نصب شده است و اين در سمت چپ در گوشهء حياط بزرگ واقع است و بتوسط يك كرياس داخل شده به طرف ايوانى كه بسبك مملكت ساخته‌اند پيش ميرود .\r\nدر روى آن ايوان همه قسم از زوار و متحصنين ، كه بواسطهء امورات مختلفه بدانجا پناه آورده‌اند ، ديده ميشوند و در اين حياط است كه واردين وقت دخول ترك اسلحه و چوب و عصا نموده از درب بزرگ و زنجير آهنى عبور مىكنند و بيك ملائى كه هميشه آنجا نشسته و كتابها در جلوى خود دارد احسانى نياز ميكنند .\r\nدر حياط دوم كه جوى آب ميگذرد از يكطرف حمامها و از طرف ديگر انبارهاى گندم و برنج واقع شده ، در سمت چپ در منتها اليه همان حياط يك درب كوچكى ديده مىشود كه مقابل مطبخ است و از آنجا هرروز و هرشب خيرات و مبرات سلطنتى را ميان فقرا تقسيم مينمايند . اين درب كوچك از ورقهء نقره مستور است و در مطبخ\r\n\r\n\r\n","description":"","footnote":"\r\n( 1 ) - منظور همان شيخ صفى است .\r\n","page_name":" 205 ","page_number":219},
  {"content":"\r\n\r\n25 تا 30 اجاق بزرگ در قطر ديوار ساخته شده كه روى هركدام يك ديگ بزرگ دربار است كه در آنها گوشت و پلو به مقدار كثيرى طبخ شده است . چه در ميان فقرا تقسيم مىكنند و چه به مصرف ناهار و شام عملجات و خدام مسجد ميرسانند .\r\nدر وقت تقسيم اطعمه ، ناظر كه بر همه رياست دارد ، روى يك صندلى نقره‌اى مىنشيند و مراقب است كه هركارى از روى نظم و ترتيب مجرى شود و هرروز برنج باندازهء ديگها و با حضور خود ناظر گسيل مىشود و گوشتها را در حضور خود او خورد كرده در ديگها ميريزند و در اين خانهء سلطنتى همهء كارها با رعايت كمال صرفه‌جوئى بموقع اجرا ميرسد .\r\nدر آخر كرياس و دالان حياط اول دو درب ديگر پشت‌سر يكديگر واقع شده كه كوچكتر از درب داخلى ولى همانطور از ورقهء نقره مستورند كه بيك دهليز باز ميشوند . در فاصلهء ميان ايندو در ، در طرف راست دهليز يك مسجد كوچكى واقع است كه مدفن و مقبرهء بعضى از اعيان و اشراف ايرانى است . از دهليز كه ميگذرند داخل يك حياط كوچك ميشوند كه در طرف دست چپ آن مسجدى است كه مقبرهء شاهزاده‌هاى خانوادهء سلطنت ايران است .\r\nبايد در وقت عبور خيلى احتياط كرد كه روى آستانه و چهارچوب در ، كه از ورقهء نقره مستور است ، پاگذارده نشود . پايمال كردن آن گناهى است كه مستلزم كفاره‌هاى بزرگ و عقوبت است . اول بايد از يك راهروى كوچكى عبور كرده داخل رواق شد كه بانواع قاليهاى قيمتى مفروش است و در اطراف آن رحلها گذارده شده كه رويشان پر از كتاب‌هاى بزرگ است كه ملاها و مجتهدين ، كه مخصوصا براى خدمات آن مقبره اجير و موظف هستند ، بقرائت آن كتب اشتغال دارند .\r\nدر آخرين رواق ، داخل يك گنبد هشت ضلعى ميشويد كه در وسط آن مقبرهء شاه صفى واقع شده است . ضريح قبر از چوب است ولى خيلى خوب خاتم‌كارى شده . ارتفاع آن از قامت يك مرد معتدل القامه تجاوز نمىكند و بيك صندوق بزرگ شبيه است كه در بالاى چهارگوشهء آن چهار سيب بزرگ طلا نصب شده باشد . روپوش آن از زرى قرمز است .\r\n\r\n","description":"","footnote":"","page_name":" 206 ","page_number":220},
  {"content":"\r\n\r\nساير قبرهائى هم كه در مجاورت آن واقع شده‌اند همينطور همه از روپوشهاى پارچه‌اى قيمتى پوشيده هستند . چه در رواق و چه در گنبد مقدار كثيرى چراغهاى طلا و نقره و ميناكارى بسيار عالى است همچنين شش شمعدان بزرگ از يك چوب اعلائى كه با ورقه‌هاى نقره مستور است و در هريك ، يك شمع بزرگ مومى جاى دارد كه روشن نمىشود مگر در اعياد بزرگ .\r\nاز گنبد شاه صفى داخل يك اطاق كوچكى ميشوند كه در آنجا هم يكى از سلاطين ايران مدفون است كه اسم او را نتوانستم تحقيق نمايم . « 1 » آن هم صندوق بزرگ مزين و روپوش زرى دارد . طاق گنبد از داخل بنقاشىهاى سبك اعراب از طلا و لاجورد و از خارج بكاشيهاى الوان اعلا ، مثل مسجد تبريز ، مزين شده است « 2 » » .\r\nتاورنيه در اينجا بشرح مختصرى دربارهء بقعهء كلخوران ميپردازد و آنگاه اضافه مىكند كه اينجا محل « زيارت عامهء ايرانيان است و از همهء ولايات بدانجا ميآيند » « 3 » .\r\nپىتيرو دلاواله « 4 » هم ، كه ما در جلد اول اين كتاب به مسافرت او باردبيل در سال 1027 هجرى اشاره كرده‌ايم ، نوشته است كه براى او ممكن نشد تشريفات لازم براى ورود ببقعهء شيخ صفى الدين را بجاى آورد ولى همسرش بنام « سيتى مآنى » « 5 » توانسته است چادرى بسر كرده قاطى زنهاى ديگر بقعه را تماشا كند . او ميگويد « بر فراز مزار شيخ صفى هشت قنديل بزرگ نقره براى زينت فرو آويخته‌اند . در قسمت جلوى صندوقچهء مزار نيز دريچهء كوچكى است كه فقط يكنفر ميتواند خم گشته از آنجا به داخل ضريح وارد شود ولى هرگز كسى جز شاه از اين دريچه نميگذرد و او نيز در مواقع خاصى كه بخواهد با جد بزرگ خود راز و نياز كند از آنجا خود را بمزار وى مىرساند .\r\nدريچه‌هاى كوچك ديگر مسجد همگى يك پارچه از طلاى ناب ساخته شده و\r\n\r\n\r\n","description":"","footnote":"\r\n( 1 ) - منظور تاورينه مقبرهء شاه اسماعيل بزرگ است .\r\n( 2 ) - مراد از مسجد تبريز همان مسجد كبود تبريز است .\r\n( 3 ) - سفرنامهء تاورينه . ترجمهء ابو تراب نورى . محرم 1331 .\r\n( 4 ) -  Pietro Dellavalle  .\r\n( 5 ) -  Sitti Maani  .\r\n","page_name":" 207 ","page_number":221},
  {"content":"\r\n\r\nبا سنگهاى گرانبها ترصيع گشته و گرانبهاترين قسمتهاى مسجد است . . . روزى 35 ديگ بزرگ پلو مىپزند و علاوه بر كسانى كه اطعام ميشوند براى جمع ديگرى نيز غذا فرستاده مىشود .\r\nپيش از شاه عباس فقط ناهار ميدادند . او دستور داد شام هم بدهند » « 1 » .\r\nنويسنده سپس از اين كار انتقاد مىكند و ميگويد با آسايشى كه براى فقرا و درويشان فراهم گشته آنها هرگز پى كارى نمىروند و تنبل بار ميآيند . « 2 »\r\n\r\nماندلسلو و بقعهء شيخ صفى الدين :\r\nماندلسو نامى هم كه در زمان سلطنت شاه صفى ، نوه و جانشين شاه عباس اول ، بايران آمده از اردبيل ديدن كرده است و در سفرنامهء خود ، كه در سال 1679 ميلادى در پاريس چاپ شده ، نوشته است « ايرانيان آرامگاه شيخ صفى را مزار ميخوانند . كلبعلى خان حاكم شهر بما اجازه داد كه روز ديگر آنجا را به بينيم ولى مخصوصا گوشزد كرد كه چون فردا ميخواهيد مزار شيخ را زيارت كنيد ناچار بايد شراب ننوشيد و شام را هم ميهمان مطبخ شيخ باشيد . . . » .\r\nاين نويسنده كه همراه سفراى هولشتاين از بقعهء شيخ صفى الدين ديدن كرده مطالبى دربارهء ورود به بقعه نوشته اضافه مىكند « . . . چون خواستيم از در بزرگ آرامگاه داخل شويم اسلحهء ما را نيز گرفتند زيرا هيچكس نمىتواند با اسلحه به آنجا داخل شود و اگر يكى از ايرانيان حتى با كاردى به آنجا رود خونش هدر خواهد بود . آستانهء در آرامگاه مثل همهء درهائى كه گذشتيم از مرمر سفيد بود ، بما\r\n\r\n\r\n","description":"","footnote":"\r\n( 1 ) - نقل از كتاب زندگانى شاه عباس اول . نصر إله فلسفى . چاپ تهران 1345 .\r\n( 2 ) - طبق نوشتهء كتاب سلسلة النسب صفويه در سال 1010 هجرى قمرى در ايام متبركه علاوه بر شيلان ، در خيرات بقعهء شيخ صفى هرروز يكصد و سى من برنج ، 5 / 47 من گوشت ، 27 من روغن به مصرف ميرسيد ولى صورت يكسالهء شيلان بدينقرار بود : برنج پنجاه هزار من ، گوشت بيست هزار من ، روغن ده هزار و سيصد من ، آرد سى و شش هزار من ، عسل دويست من ، دوشاب پنجهزار و دويست و نود من ، نخود يكهزار و چهارصد و شصت و چهار من ، موم سيصد من ، پياز يكهزار و چهارصد و شصت و چهار من ، گندم براى آش حريسه شصت چارك ، شكر پنجاه من ، هيزم چهار هزار من » .\r\nبايد در نظر داشت كه يكمن اردبيل شش كيلو مىباشد .\r\n","page_name":" 208 ","page_number":222},
  {"content":"\r\n\r\nگفتند كه پاروى آن نگذاريم زيرا كه بوسه‌گاه هزاران فرد ايران است و شايسته نيست كه پاى ما آنجا گذاشته شود .\r\nاز آنجا بحياط ديگرى داخل شديم كه با سنگ مرمر فرش شده بود و در اطراف آن طاقنما و دكانهائى ساخته بودند . در اين حياط سقاخانهء زيبائى نيز ديده مىشود كه از شير آن آب فرو ميريخت و اين آب را از محلى دور دست ، براى مصرف - ساكنان آرامگاه بدانجا آورده بودند .\r\nاين محل را چله خانه ميناميدند زيرا شيخ صفى سالى چهل روز در آنجا روزه ميگرفت و فقط روزى يك بادام با كمى آب مىخورد .\r\nوقتى كه خواستيم بمحوطهء مزار كه سراسر باقالى مفروش بود داخل شويم گفتند كه بايد كفشها را از پاى درآوريم . سفيران سخت بدينكار حاضر نبودند ولى ايرانيان براى اينكه ثابت كنند كه با چنين عملى از احترام ما كاسته نخواهد شد گوشزد كردند كه شاه عباس بزرگ هروقت به زيارت مزار شيخ ميرفت از نيمفرسنگى شهر كفشهاى خود را از پا بدر ميكرد و باقى راهرا برهنه پا مىپيمود . . . » .\r\nماندلسلو آنگاه بخيرات بقعه اشاره كرده نوشته است كه در آشپزخانهء شيخ روزى بيش از سه هزار نفر را صبح و ظهر و شب با آش و پلو و گوشت غذا ميدادند و قابل توجه آنكه بقول وى خرج غذاى صبح و ناهار آن عده بالغ بر سه تومان ميشد كه از محل موقوفات بقعه پرداخت ميگرديد ولى خرج غذاى شام را شاه از موقوفات ديگرى كه خود تعيين كرده بود ميپرداخت .\r\nدر ساعت تقسيم خوراك فقيران را با صداى طبلى ، كه ميگفتند شيخ صدر الدين از مدينه آورده است ، خبر ميكردند . در مطبخ ديگى بود معروف به ديگ فرقانى كه آن را مردى عرب در سال 912 هجرى از مكه آورده و وقف آشپزخانهء شيخ صفى الدين كرده بود .\r\nاين ديگ بگفتهء جلال الدين محمد يزدى ، منجم مخصوص شاه عباس ، در زمان شاه طهماسب اول معجزه‌اى كرد كه مايهء اعتقاد صوفيان شد . فلسفى ، مؤلف كتاب زندگانى شاه عباس اول ، آن را چنين نقل كرده است :\r\n\r\n","description":"","footnote":"","page_name":" 209 ","page_number":223},
  {"content":"\r\n\r\nصورتحساب مخارج اطعام بقعهء شيخ صفى الدين در « روز جمعه سلخ صفر سال 1023 قمرى » . ( براى هر روز ، مثل همين نمونه ، با حساب سياق ، يك صفحه صورتحساب تنظيم\r\n\r\n","description":"","footnote":"","page_name":" 210 ","page_number":224},
  {"content":"\r\n\r\n« از خوارق عادت وقتى كه « المهء » ناصوفى از اين آستان روگردان شد و باجاق عثمانلو رفت و پس از مدتى نادم شد و معاودت نمود قربانى كشته در ديگ عرب فرقانى انداختند چون به جوش آمد جميع پارچه‌هاى گوشت از ديگ بيرون افتاد و باعث زيادتى اعتقاد صوفيه شد .\r\nاين المه يا « الامه سلطان » از طايفه تكلو در سال 937 هجرى از شاه طهماسب اول آزرده خاطر شد و بسلطان سليمان عثمانى پناه برد و او را تحريك كرد كه بآذربايجان لشگر كشد ولى بعد از آن از كردهء خود پشيمان شد و بايران بازگشت » .\r\nما ترجمهء نوشته‌هاى آدام اوله آريوس را دربارهء بقعه در جلد اول اين كتاب عينا آورده‌ايم و نيازى بتكرار آن‌ها در اينجا نمىبينيم . فقط از قول او اضافه مىكنيم كه در سقف كتابخانهء اردبيل ، كه گنبد مانند ساخته شده ، قدحهاى چينى بسيار بزرگ ، كار چين ، در نقلدانها گذاشته بودند و نيز فقرا را ، كه عدهء آنها غير از خدام بالغ بر هزار نفر بود ، موقع اطعام با صداى طبلى اخبار ميكردند .\r\nدايرة المعارف اسلامى در اينباره نوشته است « اساسىترين موضع قابل ملاحظه در اردبيل بقعهء شيخ صفى الدين است كه بفاصلهء كمترى بعد از خود او احداث گرديده است و اين بقعه به صورت زيارتگاهى براى ايرانيان در قرنهاى 16 و 17 درآمد و در 1827 ميلادى روسها آنجا را تاراج كردند . كتابخانهء مهم شيخ صفى كه بزرگترين كتابخانهء ايران بود در 1827 بوسيلهء ژنرال پاسيكيويچ به سن پطرزبورگ « 1 » فرستاده شد و ضيمهء كتابخانهء سلطنتى اين شهر گرديد . » .\r\n\r\nبيوتات بقعه در اواخر قرن دهم هجرى :\r\nعبدى بيگ نامى ، كه در عهد شاه طهماسب اول وزير سلطان محمد ميرزا صفوى و از كاركنان دربار پادشاهى ايران بود ، در اواخر عمر در اردبيل ساكن شده با استفاده از كتابخانهء بزرگ بقعه و مطالعهء كتابهاى با ارزش آن مجموعه‌هايى مثل « تكملة الاخبار » تأليف نموده است . يكى از آثار او مجموعه‌اى است بنام « صريح الملك » كه در آن ، ضمن بيان املاك بقعهء شيخ صفى الدين بيوتات بقعه را در سال 975 هجرى بدين ترتيب ثبت كرده است :\r\n\r\n\r\n","description":"","footnote":"\r\n( 1 ) - اين شهر بعد از انقلاب كبير روسيه لنين گراد ناميده شده است .\r\n","page_name":" 211 ","page_number":225},
  {"content":"\r\n\r\n1 - حرم و دار الحفاظ .\r\n2 - مقبرهء شاهزادگان كه در جانب شرقى دار الحفاظ قرار داشته و بر سر آن اشعارى نوشته بوده‌اند .\r\n3 - ايوان بزرگ رو به قبله مايل به مغرب معروف بدار الحديث كه بنام شاه اسماعيل اول و از آثار وى بود و در دو جانب غربى و شرقى آن قبور مسقفى از اولاد مشايخ صفويه قرار داشته است .\r\n4 - چله‌خانه‌هاى قديم و جديد كه محل جلوس شيخ صفى الدين اسحق بوده است .\r\n5 - مقبرهء مادر شاه طهماسب متصل بحرم شيخ صفى در محلى كه به « پنجهء حضرت على » ( ع ) منسوب بوده است .\r\n6 - مقصوره‌اى در برابر ايوان دار الحديث از آثار شاه طهماسب كه در پيش طاق ايوان آن اشعارى در ستايش آن پادشان نوشته بوده‌اند .\r\n7 - محوطهء شهيدگاه در شمال گنبد دار الحديث .\r\n8 - محل جلوس شيخ صدر الدين موسى كه در زمان شاه طهماسب كاشىكارى كرده و گنبد آن را قبه ساخته بودند .\r\n9 - حجره‌ها كه از چهل بيش بود .\r\n10 - صفهء مزارهاى برخى از اميران و نزديكان خاندان صفويه و مقبرهء مسقف اولاد مشايخ آن سلسله .\r\n11 - نانواخانه در شمال مايل به مغرب آشپزخانه .\r\n12 - آشپزخانه و ديگخانه‌ها و حجره‌هاى متعلق به آنها و اياغ‌خانه كه در شمال آن بود .\r\n13 - حجره‌اى رو بمزار شيخ صفى الدين كه آرامگاه اولاد مشايخ صفويه بود .\r\n14 - شربتخانه در كنار چشمهء آبى مشتمل بر حوض و محل پختن حلواها و شيرينىها و ايوانى رو به مغرب .\r\n\r\n","description":"","footnote":"","page_name":" 212 ","page_number":226},
  {"content":"\r\n\r\n15 - دفترخانه شامل دهليزخانه و محوطه‌اى ميان شربتخانه و خونچه‌خانه .\r\n16 - خونچه‌خانه و انبار با حجره‌هاى فوقانى و تحتانى .\r\n17 - نقارخانه كه زير آن سقاخانه بود و عقب آن حمام و برخى خانه‌هاى متعلق بآستانه .\r\n18 - هميه‌خانه و زمينى در اطراف آن .\r\n19 - فضاى بيرون در آستانه كه در برابر آن كوچه و دكانها بود .\r\n\r\nوضع كنونى بقعهء شيخ صفى الدين :\r\nچون گفتار مورخان و جهانگردان دربارهء بقعهء شيخ صفى الدين زياد و نقل همهء آنها در اين مجموعه ميسر نيست از اينرو وضع كنونى بقعهء مزبور را ذكر ميكنيم تا همانگونه كه نوشته‌هاى ديگران ما را از گذشتهء آن آگاه مىكند هرآينه اين نوشته نيز آيندگان را از وضع فعلى آن با خبر گرداند و در ضمن آن ببعضى نكات لازم هم اشاره مينمائم :\r\nدر سمت شرقى ضلع جنوبى ميدانى ، كه بميدان عالى قاپو معروف است ، در بزرگ و مرتفعى است كه تقريبا چهار متر عرض و شش متر بلندى دارد و دو لنگهء چوبى ، كه يادگار دورانهاى قديم است ، بضخامت ده سانتىمتر ، بر پايه‌ها آجرى محكمى نصب شده است .\r\nميدان عالى قاپو سابقا بسيار وسيع بوده و در عهد سلاطين صفوى سيصد قدم طول و يكصد و پنجاه قدم عرض داشته و با ديوارهاى طاقنما در دور خود ، از ميدانهاى زيباى آن عهد بشمار ميآمده است . شيخ ابدال كه در عهد شاه عباس اول ادارهء امور بقعه را برعهده داشته است آن را تعمير و درى از اين ميدان ، به چهار سوى خفافان ، كه بقول سلسلة النسب صفويه بهترين چهار سوى اردبيل بوده است ، باز كرده است .\r\nاين ميدان در آنزمان مركز خريد و فروش كسبه بود و در محيط آن دور تا دور مغازه‌ها و دكه‌هائى در كمال نظم و ترتيب احداث گشته بود . عمارت حكومت نيز ، كه از بناهاى مهم اردبيل بوده است ، در كنار اين ميدان قرار داشت و غير از آن هم ساختمانهاى مجللى در اطراف آن به چشم مىخورد . ميدان عالى قاپو در سمت شرقى خود ببقعهء امامزاده صالح منتهى ميگشت در صورتى كه در حال حاضر خانه‌ها و دكانهاى\r\n\r\n","description":"","footnote":"","page_name":" 213 ","page_number":227},
  {"content":"\r\n\r\nزيادى بين آن بقعه و اين ميدان از يكسو و قبرستان معروف شهيدگاه از سوى ديگر موجود است .\r\nميدان عالى قاپو و بناهاى اطراف آن كلا موقوفهء بقعهء شيخ صفى الدين بود و اجاراتى كه از آنها دريافت ميگرديد قسمتى از درآمد آستانه را تشكيل ميداد . نه تنها مستأجران دكانها اجاره ميدادند بلكه كسانى هم كه در وسط ميدان كاسبى ميكردند هريك مبلغى بابت كرايه بدفتر آستانه مىپرداختند . شنيدنى است كه در اين تاريخ فقط چند مغازه در اين ميدان ميتوان يافت كه وقف بر بقعه مىباشد .\r\nدريكه امروز از اين ميدان بحياط بزرگ بقعه باز مىشود با آنكه چندين قرن بر آن گذشته باز شكوه و عظمت چشمگيرى دارد .\r\nبالاى درگاه و اطراف آن در قديم كاشيكارى بوده است ولى در تعميرهاى بعدى از بين رفته فقط يكى دو نمونه از كاشيهاى آن در ميان آجرها باقى مانده است .\r\nلنگه‌هاى در بر روى پاشنه‌هاى آهنى ميگردد زيرا علاوه بر آنكه لولا به شكل امروزى در آن دوره معمول نبوده هيچ لولائى هم سنگينى آنها را تحمل نمىكرده است . پايه‌هاى درگاه بسيار محكم و بالاى آن به صورت طاق ضربى مرتفعى است و در قسمت فوقانى آن بعدها اطاقهائى ساخته شده است كه در نيمقرن اخير مدتى ادارهء معارف « 1 » در آن مستقر بود و از دهسال پيش ادارهء اوقاف از آن استفاده مينمايد .\r\nدر دو طرف اين در چهار تخته سنگ سياه مكعب شكل بزرگى در كنار ديوار گذاشته شده است كه طول كوتاهترين آنها دو متر است . اين سنگها را از قبرستان شهيدگاه آورده‌اند و باقيمانده‌هاى بىارزش سنگهاى بسيار گرانبهائى هستند كه در گذشته دستخوش هوى و هوس حكام و فرمانروايان خودخواه قرار گرفته و با دست آنها از بين رفته است و اكنون از آن چهار سنگ ، كه دو تاى آن در كرياس بيرونى و دو ديگر در كرياس داخل صحن و مقابل هم قرار دارند ، به شكل سكو استفاده مىشود .\r\n\r\n\r\n","description":"","footnote":"\r\n( 1 ) - در قديم ادارات آموزش و پرورش را معارف و اوقاف و صنايع مستظرفه مىگفتند و در آن روز امر تعليم و تربيت در سطوح مختلف ابتدائى و متوسطه و عالى ، اوقاف ، باستانشناسى ، هنر و صنايع ظريفه برعهده آنها بود .\r\n","page_name":" 214 ","page_number":228},
  {"content":"\r\n\r\nنوشتهء روى يكى از آنها اينست « مرقد ابو القاسم بيگ بن شاه على 1018 » .\r\nدر قسمت داخلى درگاه نيز يكقسمت از زنجيرى ، كه تاورنيه از آن به صورت زنجير صليب‌وار نام برده است ، از بالا آويزان مىباشد و خاطرهء كسانى را ، كه با دست زدن بدان از پيكردهاى عمال دولت امان مييافتند ، زنده ميگرداند .\r\nحياطى كه اين در ما را بدان راهنمائى مىكند تقريبا ذوزنقه شكل است و 93 متر طول و 26 متر عرض دارد و ديوارهاى بلند آجرى سمت شرقى و غربى آن را محصور مينمايد . اين دو ديوار آجرى ، كه رويهم بالغ بر دويست متر طول دارد ، به صورت طاقنما ساخته شده و طاقهاى آن‌ها در گذشته ، كه پارك و باغ عمومى به شكل كنونى در داخل شهرها معمول نبود ، نشستنگاه كسانى بوده است كه هم براى زيارت و هم تماشاى گل و سبزه ببقعه ميآمدند .\r\nدر جلوى هريك از اين دو ديوار ، در طول حياط ، راهروئى بعرض يكمتر و نيم احداث گشته و با قلوه سنگها فرش شده است .\r\nدر وسط حياط نيز راهروى ديگرى بموازات آنها كشيده شده كه دو متر عرض آن مىباشد و با تخته سنگهاى آهكى فرش گرديده است .\r\nدر وسط طولى اين حياط دو حوض سنگى بزرگ ساخته شده كه نسبت بخيابان وسطى قرينه ميباشند . آب آنها سابقا از قنات اهل ايمان تأمين ميشد ولى پس از از بين رفتن آن قنات آنها را بوسيله تلمبهء از چاههائى كه در كنار آنها كنده بودند ، پر ميكردند و اكنون كه شهر لوله‌كشى شده است از آنطريق آب حوضها و آبيارى باغچه‌ها را فراهم ميسازند .\r\nاز نوشته‌هاى مورخان و جهانگردان عهد صفويه چنين بر ميآيد كه در محل ايندو حوض در آنزمان ساختمان بزرگ و زيبائى بوده و براى رفتن به طرف بقعه ميبايست از درگاه بزرگى كه در وسط آن قرار داشته است عبور كرد . در يكى از اطاقهاى اين كاخ بوده است كه سلاح زائران را ميگرفتند زيرا كيفر گذشتن از آنجا با اسلحه اعدام بود .\r\nدر يكى از ديوارهاى بلند سمت غربى اين حياط درى بمسافرخانهء قديمى\r\n\r\n","description":"","footnote":"","page_name":" 215 ","page_number":229},
  {"content":"\r\n\r\nنقشهء عمومى ساختمانهاى بقعهء شيخ صفى الدين .\r\n\r\n","description":"","footnote":"","page_name":" 216 ","page_number":230},
  {"content":"\r\n\r\nبقعه باز ميشده است كه امروز آن مسافرخانه از بين رفته و عرصهء آن بملكيت اشخاص درآمده مبدل بخانه‌هاى شخصى گشته است .\r\nاين مسافرخانه در زمان آبادى خود مخصوص زائران بقعه و مسافرانى بود كه از نقاط ديگر براى زيارت بدين شهر ميآمدند .\r\nزيارت تربت شيخ صفى الدين در عهد سلاطين صفوى بين ايرانيان معمول بود و بقول تاورنيه « خلق ايران بجهة اعتقاد مذهبى ، يا بسبب تملق بخانوادهء صفويه ، از بلاد بعيده به زيارت مقبرهء شيخ صفى الدين » ميآمدند .\r\nدر ايام حيات شيخ نيز زائرانى از نقاط مختلف ايران باردبيل وارد ميشدند و مؤلف سلسلة النسب صفويه از قول مولانا شمس الدين برنيقى مينويسد كه او ميگفت « طالبان و مشتاقان حضرت شيخ را كه به قصد زيارت ميآمدند شمردم از راه مراغه و تبريز در سه ماه سيزده هزار نفر گرديد . از باقى اطراف بر اين قياس » .\r\nو در كتاب زندگانى شاه عباس اول نيز آمده است كه شاه اسماعيل نامه‌اى به « بايزيد دوم » پادشاه عثمانى نوشته از او خواست كه مأموران خود را از اينكه مانع مسافرت زائران بقعهء شيخ صفى الدين ميگردند باز دارد .\r\nمسافرى كه در آن مسافرخانه منزل ميكرد سه شبانه‌روز با دريافت غذاى خود و عليق مركوبش مورد پذيرائى قرار ميگرفت بدون آنكه هيچگونه سوآلى از او به عمل آيد . بعد از سه روز نمايندهء متولى از او مبداء و مقصد مسافرتش را ميپرسيد و چنانچه حاجتى داشت در برآورده شدن آن همراهى مينمود .\r\nزائران بقعه در ايامى كه در اين شهر بودند غالبا از غذاى آستانه استفاده ميكردند .\r\nامروزه باغچه‌هاى اين صحن بزرگ مثل قديم درختكارى و گلكارى مىشود و محيط زيبائى توأم با روحانيت بقعهء شيخ صفى الدين بوجود ميآورد .\r\nراهروى وسطى در منتها اليه خود به در كوچكترى ميرسد كه در وسط ضلع غير موازى ذوزنقه قرار دارد . اين درگاه از سنگ مرمر ساخته شده و در يكطرف آن با خط نستعليق خيلى زيبائى اين عبارت :\r\nسال تاريخ . . . « 1 » اساس شاه تاج‌بخش نوجوان عباس شاه دين عباس\r\n\r\n\r\n","description":"","footnote":"\r\n( 1 ) - يك كلمه خوانا نيست .\r\n","page_name":" 217 ","page_number":231},
  {"content":"\r\n\r\nو در طرف ديگرش اين بيت :\r\n اى ز نور فيض روشن كرده ايزد گوهرت * پادشاهانرا نظر چون حلقه دايم بر درت \r\nبر سنگهاى مرمر نقر شده است .\r\nدالان رو بازى پشت اين درگاه است كه تقريبا پانزده متر طول و شش متر عرض دارد و كف آن با تخته سنگهاى بزرگى مفروش است . در وسط ديوار غربى آن درى بچله‌خانه و در ميان ديوار شرقى ، پس از بالا رفتن از سه پلهء سنگى ، در بزرگى بمحوطهء شهيدگاه باز مىشود .\r\nچله‌خانه كه فعلا به كلى مخروبه است در قديم داراى اطاقهائى به منظور اقامت صوفيانى بوده است كه براى تزكيهء نفس چهل روز در آنها روزه ميگرفتند . اين اطاقها امروزه از ميان رفته ولى نه عدد از پايه‌هاى سنگى آنها به همان شكل كه در اول بنا كار گذاشته شده ، باقى مانده‌اند . سنگهاى مذكور به شكل مكعب مستطيل است و بلندى آنها باندازهء قامت يك انسان متوسط القامه مىباشد و گنبدهاى اطاقها بر آنها استوار بوده است . اين سنگها تقريبا زرد رنگ است و گويا در اول نقش و نگارهائى نيز داشته است و هم اكنون در بدنهء يكى از آنها از اين خطوط ديده مىشود .\r\nدر قسمتى از ديوارهاى حجرات مخروبه و نيز در ديوار راهروئى ، كه از اين بقعه بكوچهء ملا هادى ميرفته است ، آثار كاشيهاى قديمى ديده مىشود ولى بعدها ديوارى در جلوى آنها احداث گشته است و اين كاشيها از بالاى آن ديوار ، در پشت بام ديده مىشود . « 1 »\r\n\r\nصحن اصلى بقعهء شيخ صفى :\r\nدرى كه در ضلع جنوبى اين دالان رو باز است بصحن اصلى بقعه باز مىشود . اين صحن خود به شكل مستطيل است كه طول آن بالغ بر 5 ر 30 متر و عرضش 16 متر است . كف اين صحن با تخته سنگهاى بزرگى مفروش است و در وسط آن جاى حوض مانندى است كه به شكل دايره و بقطر تقريبا چهار متر از سنگ ساخته شده است و كف آن از كف خود صحن بالغ بر سى سانتىمتر پائين‌تر مىباشد . محيط اين دايره از دوازده نيمدايرهء\r\n\r\n\r\n","description":"","footnote":"\r\n( 1 ) - قرار است بناهائى كه به صورت املاك شخصى ، در محدوده اوليهء بقعهء شيخ صفى الدين احداث گشته است خريدارى و تخريب شود و محوطه قديمى بقعه به حال اصلى بازگردد .\r\n","page_name":" 218 ","page_number":232},
  {"content":"\r\n\r\nسنگى بقطر نيم متر بوجود آمده و شكل « دالبر » بدان داده شده است . در ميان اين قسمت چاه آبى است كه سابقا با منجنيق چوبى و دلو مسى از آن آب ميكشيدند .\r\nكسانى كه مذهب مردم اينحدود را در قرون پيشين شافعى ميدانند اين دالبرها را جائى براى شستن پا هنگام وضو گرفتن ميپندارند زيرا اهل تسنن ، بر خلاف شيعه مذهبان ، هنگام گرفتن وضو ، بجاى مسح پاها ، آنها را ميشويند . ولى برخىها دوازده بخش بودن نيمدايره‌هاى اطراف را دليلى بر اثنىعشرى بودن سازندگان آنها تصور ميكنند و اين نظر بيشتر از آنجهت قابل قبول است كه اين صحن در عهد شاه طهماسب اول ساخته شده و در آن زمان مذهب رسمى ايرانيان تشيع بوده است .\r\nدر دو ضلع شرقى و غربى « 1 » اين حياط دو رواق مسقف با طاقهاى ضربى قرار دارد كه در قديم مدفن بزرگان صفوى بوده است . رواق شرقى همان است كه در كتاب « صريح الملك » عبدى بيگ بعنوان ايوان بزرگ رو بقبلهء مايل به مغرب ، معروف به دار الحديث ، از آن اسم برده شده و طبق آن نوشته اين ايوان بنام شاه اسماعيل اول و از آثار وى بوده است .\r\nاين دو رواق امروزه به صورت دو تالار در آمده است و دو پنجرهء مشبك چوبى قديمى بسيار بلند و زيبائى در جلوى آنها و بطور قرينه ، نسبت بصحن ، نصب شده است .\r\nهريك از اين پنجره‌ها تقريبا ده متر عرض و هشت متر ارتفاع دارد و شبكه‌هاى آنها نيز بسيار ريز است و نمونه‌اى از هنر و حوصلهء صنعتگران قديم مىباشد .\r\nپايه‌هاى طرفين اين پنجره‌ها و نيز لچكهاى بالاى آنها كاشيكارى شده است .\r\nقسمتى از كاشيهاى آنها قديمى و بقول ارباب فن از عاليترين نوع كاشى بشمار ميآيد .\r\nدر طرفين پنجرهء مشبك سمت غربى اين صحن دو در معمولى بطور قرينه وجود دارد . در بالاى در سمت راست ، يعنى درى كه در سمت شمالى پنجرهء مشبك است ،\r\n\r\n\r\n","description":"","footnote":"\r\n( 1 ) - شرق و غرب و شمال و جنوب‌ايكه در اين نوشته‌ها عنوان شده است درست بر جهات اصلى صدق نميكند بلكه در واقع آنها را ميتوان به ترتيب به صورت شمال شرقى ، جنوب غربى ، شمال غربى و جنوب شرقى در نظر گرفت و چون آوردن آنها بدين طريق در متن كتاب متعذر بود از اينرو بدان نحو عنوان گشته است . از خوانندگان محترم تمنى داريم در موقع تطبيق با بنا ، اين نكته را مورد توجه قرار دهند .\r\n","page_name":" 219 ","page_number":233},
  {"content":"\r\n\r\nاين كتيبه به چشم مىخورد : « قال النبى صلى اللّه عليه و آله من يراد به اللّه خيرا يفقهه فى الدين و قال صلى اللّه عليه و آله طلب العلم فريضة على كل مسلم » .\r\nدر زير اين نوشته در دو سمت عبارت « يا صفى إله » نوشته شده ولى آنكه در سمت چپ است ، برعكس معمول خط فارسى ، از چپ براست است و قرينهء اولى مىباشد .\r\nدر زير اين نوشته و در متن كاشى بالاى در كلمات « اللّه ، محمد ، على » بتعداد متعدد و بطور پراكنده به نظر ميرسد .\r\nاين در بحياطى باز مىشود كه به قربانگاه معروف است زيرا در قديم محل ذبح قربانيهائى بوده است كه زايران بعنوان نذر بدانجا ميآوردند .\r\nدر بالاى در كوچك سمت چپ نيز اين عبارات به چشم مىخورد : « قال النبى صلى اللّه عليه و آله : من طلب علما فادركه كتب إله كفلين له من الاجر ، و من طلب علما و لم يدر كه كتب له كفل الاخرى » ، و در طرفين آن باز كلمهء يا صفى إله در دو جهة مخالف نوشته شده است .\r\nعبارات فوق در دو سطر و با دو خط است قسمتى برنگ قهوه‌اى طلائين و ديگرى برنگ سفيد . اما كتيبهء قسمت فوقانى پنجرهء مشبك كه حاوى اين عبارت است  « وَ أَنَّ الْمَساجِدَ لِلَّهِ فَلا تَدْعُوا مَعَ اللَّهِ أَحَداً   وَ أَنَّهُ لَمَّا قامَ عَبْدُ اللَّهِ يَدْعُوهُ كادُوا يَكُونُونَ عَلَيْهِ لِبَداً  .\r\n قُلْ إِنَّما أَدْعُوا رَبِّي وَ لا أُشْرِكُ بِهِ أَحَداً .   قُلْ إِنِّي لا أَمْلِكُ لَكُمْ ضَرًّا وَ لا رَشَداً .   لَنْ يُجِيرَنِي مِنَ اللَّهِ أَحَدٌ وَ لَنْ أَجِدَ مِنْ دُونِهِ مُلْتَحَداً »  برنگ سفيد مىباشد .\r\nدر بالاى همين در كوچك ، يعنى درى كه در سمت جنوبى اين پنجرهء مشبك است كتيبهء ديگرى هم با دو خط طلائين و سفيد نصب شده است و بدين عبارت مىباشد « و قال عليه افضل الصلوات و اكمل التحيات : بالعلم احيا قلوب العارفين و فيه شفاء صدور - العابدين » .\r\nاما در بالاى پنجرهء مشبك سمت شرقى حياط اين عبارت نوشته شده است :\r\n  « يا أَيُّهَا الَّذِينَ آمَنُوا اذْكُرُوا اللَّهَ ذِكْراً كَثِيراً وَ سَبِّحُوهُ بُكْرَةً وَ أَصِيلًا .    هُوَ الَّذِي يُصَلِّي عَلَيْكُمْ وَ مَلائِكَتُهُ لِيُخْرِجَكُمْ مِنَ الظُّلُماتِ إِلَى النُّورِ وَ كانَ بِالْمُؤْمِنِينَ رَحِيماً » . \r\nو در سمت چپ آن ، يعنى در طرف شمالى پنجرهء مشبك مذكور ، درى است\r\n\r\n","description":"","footnote":"","page_name":" 220 ","page_number":234},
  {"content":"\r\n\r\nمعمولى كه براهروى مسجد « جنت‌سرا » باز مىشود . در بالاى آن در نيز در وسط كاشى هاى معرق چنين نوشته شده است : « ان المتقين فى جنات و عيون ، آخذين ما آتيهم ربهم ، كانوا هم قبل ذلك محسنين » .\r\nدر سمت راست پنجرهء مزبور درى نيست ولى جائى بقرينهء در ورودى جنت‌سرا است و اين كتيبه بالاى آن قرار دارد   « يا أَيُّهَا الَّذِينَ آمَنُوا اتَّقُوا اللَّهَ وَ قُولُوا قَوْلًا سَدِيداً يُصْلِحْ لَكُمْ أَعْمالَكُمْ وَ يَغْفِرْ لَكُمْ ذُنُوبَكُمْ .    صَدَقَ اللَّهُ وَ رَسُولُهُ » . \r\n\r\nسر در شاهعباسى :\r\nديوار سمت شمالى اين صحن به صورت طاقنماهائى ساخته شده و حاوى هشت طاق است كه كلا با كاشى معرق مزين مىباشد .\r\nدر ورودى صحن در وسط اين طاقهاست و در بالاى آن كه به سر در شاه عباسى معروف است كتيبه‌اى نصب گرديده كه در يك متن با دو خط چنين نوشته شده است :\r\n« تتمنا باسمه سبحانه و تعالى . من بنا هذه العمارة السلطان الاعدل الاكرم و الخاقان الاشجع الاعظم ما لك الرقاب العرب و العجم مروج مذهب الائمة اثنى عشر بتأييد الرحمن . . . « 1 » انار الكفر و الطغيان رفع بنيان العدل و الاحسان ، بانى قواعد الامن و الامان السلطان ابو مظفر شاه عباس الصفوى الحسينى بهادر خان خلد اللّه ملكه و سلطانه و افاض على العالمين بره و احسانه 1036 » .\r\nدر اطراف درگاه نيز آيات زير با خط ثلث نقل شده است :\r\n « بِسْمِ اللَّهِ الرَّحْمنِ الرَّحِيمِ . *   قُلْ صَدَقَ اللَّهُ فَاتَّبِعُوا مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ . \r\n  إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً وَ هُدىً لِلْعالَمِينَ . فِيهِ آياتٌ بَيِّناتٌ مَقامُ إِبْراهِيمَ وَ مَنْ دَخَلَهُ كانَ آمِناً .    وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا وَ مَنْ كَفَرَ فَإِنَّ اللَّهَ غَنِيٌّ عَنِ الْعالَمِينَ  « 2 »  .   يا أَيُّهَا الَّذِينَ آمَنُوا لا تَأْكُلُوا الرِّبَوا أَضْعافاً مُضاعَفَةً وَ اتَّقُوا اللَّهَ لَعَلَّكُمْ تُفْلِحُونَ .   وَ اتَّقُوا النَّارَ الَّتِي أُعِدَّتْ لِلْكافِرِينَ .   وَ أَطِيعُوا اللَّهَ وَ الرَّسُولَ لَعَلَّكُمْ تُرْحَمُونَ .   وَ سارِعُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُهَا السَّماواتُ وَ الْأَرْضُ أُعِدَّتْ لِلْمُتَّقِينَ .   الَّذِينَ يُنْفِقُونَ فِي السَّرَّاءِ وَ الضَّرَّاءِ وَ الْكاظِمِينَ الْغَيْظَ وَ الْعافِينَ عَنِ النَّاسِ وَ اللَّهُ يُحِبُّ الْمُحْسِنِينَ »  « 3 » .\r\n\r\n\r\n","description":"","footnote":"\r\n( 1 ) - نگارنده نتوانست يك كلمه را بخواند .\r\n( 2 ) - آيات مباركهء 95 ، 96 و 97 از سورهء مباركهء آل عمران از قرآن مجيد .\r\n( 3 ) - آيات مباركهء 129 ، 130 ، 131 ، 132 و 133 از سورهء مباركهء آل عمران از قرآن مجيد .\r\n","page_name":" 221 ","page_number":235},
  {"content":"\r\n\r\nاين سر در چنان كه گفتيم در عهد شاه عباس بزرگ ساخته شده ولى كاشيكارى ديوار و طاقهاى اطراف آن در نيمقرن اخير تعمير و تكميل گشته است .\r\nكاشيكارى بالاى در ورودى صحن اصلى بقعهء شيخ صفى الدين معروف به « سردر شاه عباسى » .\r\nضلع جنوبى صحن دو قسمت است . سمت غربى آن ديوار كوتاهى است كه\r\n\r\n","description":"","footnote":"","page_name":" 222 ","page_number":236},
  {"content":"\r\n\r\nحياط كوچك ديگرى را از اين صحن جدا مىكند و يك در معمولى راهروى آن را تشكيل ميدهد . در آن حياط ، كه بحياط حرمخانه معروف است ، جز بدنهء گنبد مقبرهء شيخ صفى الدين و پشت بام ضربى بسيار كوتاه قبر مادر شاه طهماسب چيزى ديده نميشود .\r\nدر كف اين حياط سابقا قبور بزرگان ايران و محترمين اردبيل قرار داشت ولى در سال 1317 خورشيدى تسطيح گرديده آجر فرش شده است .\r\nدريچهء ورودى قبر مادر شاه طهماسب در صحن اصلى بقعه است و تاريخ سنگ روى قبر نيز 917 مىباشد . در كنار اين در ، سنگى بابعاد 42 در 50 سانتىمتر از مرمر سفيد بر ديوار نصب بود كه امروزه از آنجا برداشته شده و در چينىخانه نگهدارى مىشود . در آن سنگ شش كلمهء « يا رحمان ، يا برهان ، يا ديان ، يا سجان ، يا حنان و يا منان » ، كه از اسماء الهى است ، به شكل زيبا و با خط نسخ عاليترى به صورت يكدايره نقر گشته است . بعضىها اين سنگ را علامت مخصوص ، يا باصطلاح متجددين عصر ما « آرم » ، صفويه ميدانند . چه بسا كه طرز كنده‌كارى سنگ و گلها و اسماء منقوش در آن موجب تأييد اين امر باشد .\r\nدر بالاى دريچهء قبر مادر شاه طهماسب نيز در گذشته سنگ بزرگ مربع شكلى ، كه در آن پنجهء انسانى بابعاد بزرگترى حك شده بود ، بر ديوار نصب بود و به پنجهء على شهرت داشت ولى امروز اثرى از آن سنگ ديده نميشود .\r\n\r\nنماى خارجى رواق بقعه :\r\nقسمت شرقى ضلع جنوبى صحن ، كه نماى خارجى رواق بقعه را تشكيل ميدهد ، در حدود ده متر ارتفاع دارد . در اين قسمت دو رديف پنجره در دو طبقه به كار رفته است . تعداد اين پنجره ها در هررديف پنج عدد مىباشد و از خارج ميله‌هاى فلزى مشبكى در جلوى آنها نصب گشته و اطراف آنها كاشىكارى شده است .\r\nدر بالاى پنجره‌هاى طبقهء پائين عباراتى با كاشى زيباى معرق نوشته شده است و اين كتيبه‌ها از راست به چپ بدين ترتيب است : « يا قومنا اجيبوا داعى اللّه » ، « اجيبوا هذه الدعوة » ، « احب الاعمال الى اللّه دوامها » ، « الدعا هو العباده » و « خير العبادة احمزها » . « 1 »\r\n\r\n\r\n","description":"","footnote":"\r\n( 1 ) - هريك از اين عبارات بر بالاى يك پنجره نوشته شده است .\r\n","page_name":" 223 ","page_number":237},
  {"content":"\r\n\r\nدر بالاى پنجره‌هاى فوقانى نيز كتيبه‌هائى به همان ترتيب و با اين نوشته‌ها به چشم مىخورد : « و هم فى روضة يحبرون » ، « لهم دار السلام عند ربهم » ، « رضى اللّه عنهم و رضوا عنه » ، « صلوات و جنات لهم » و « لمثل هذا فليعمل العاملون » .\r\nدر كتيبه‌هاى پنجره‌هاى بالا و آخرين پنجرهء سمت چپ طبقهء پائين نوشته‌هاى ديگرى با خط كوفى و رنگ طلائى موجود است كه قرائت آنها بر نگارنده ميسر نگرديد .\r\nاز بالاى پنجره‌هاى فوقانى تا كنگرهء بام نيز مقرنسهاى نفيسى با كاشى معرق ساخته شده است و در فاصلهء بين آن مقرنسها و قسمت فوقانى پنجره‌ها كتيبهء زيبائى است حاوى اين عبارات : « قال اللّه ربنا تب علينا انك انت التواب الرحيم . اللهم احينا بالقرآن و امتنا بالقرآن و احشرنا بالقرآن و جوزنا الصراط بالقرآن و ادخلنا الجنة بالقرآن و لا تفرق بيننا و بين القرآن . اللهم اجعل ثواب تلاوتنا من كتابك الى ارواح آبائنا و امهاتنا و الى ارواح اهل القبور صدق رسول اللّه » .\r\nاين كتيبه با دو رنگ سفيد و طلائى نوشته شده ، عبارات فوق با خط سفيد است ولى عباراتى كه به خط طلائى در قسمت فوقانى اين نوشته است حاوى آيات 17 تا 23 سورهء مباركهء تبارك از قرآن مجيد و بدين شرح است :\r\n « بِسْمِ اللَّهِ الرَّحْمنِ الرَّحِيمِ . *   أَمْ أَمِنْتُمْ مَنْ فِي السَّماءِ أَنْ يُرْسِلَ عَلَيْكُمْ حاصِباً فَسَتَعْلَمُونَ كَيْفَ نَذِيرِ .   وَ لَقَدْ كَذَّبَ الَّذِينَ مِنْ قَبْلِهِمْ فَكَيْفَ كانَ نَكِيرِ .   أَ وَ لَمْ يَرَوْا إِلَى الطَّيْرِ فَوْقَهُمْ صافَّاتٍ وَ يَقْبِضْنَ ما يُمْسِكُهُنَّ إِلَّا الرَّحْمنُ إِنَّهُ بِكُلِّ شَيْءٍ بَصِيرٌ .   أَمَّنْ هذَا الَّذِي هُوَ جُنْدٌ لَكُمْ يَنْصُرُكُمْ مِنْ دُونِ الرَّحْمنِ إِنِ الْكافِرُونَ إِلَّا فِي غُرُورٍ .   أَمَّنْ هذَا الَّذِي يَرْزُقُكُمْ إِنْ أَمْسَكَ رِزْقَهُ بَلْ لَجُّوا فِي عُتُوٍّ وَ نُفُورٍ .   أَ فَمَنْ يَمْشِي مُكِبًّا عَلى وَجْهِهِ أَهْدى أَمَّنْ يَمْشِي سَوِيًّا عَلى صِراطٍ مُسْتَقِيمٍ »  .\r\nبين پنجرهء سوم و چهارم قسمت تحتانى لوحى از سنگ مرمر سفيد بابعاد 15 ر 1 * 31 ر 1 متر بر ديوار نصب گشته و فرمان مورخ 932 شاه طهماسب اول صفوى با خط نستعليق زيبائى بطور برجسته بر آن نقر گرديده است ولى بمرور ايام كلماتى چند از آن نوشته سائيدگى يافته است . متن آن فرمان اينست :\r\n« بعد حمد اللّه و حسن توفيقه . چون بميامن توفيقات صدرنشين اولياء اللّه معروفه ،\r\n\r\n","description":"","footnote":"","page_name":" 224 ","page_number":238},
  {"content":"\r\n\r\nو بركات تأييدات صاحب تمكين اصفياء اللّه المعين به انوار مهر آساى غرهء غراى هدايت شعار و ولايت دثار نواب اعلى ، عالى حضرت سلطان السلاطين بالارث و الاستحقاق ظل اللّه فى الافاق ، السلطان بن السلطان ابو المظفر السلطان شاه طهماسب الصفوى الحسينى بهادر خان ، خلد اللّه تعالى ملكه و سلطانه و ابدا كرامه و احسانه ، لامع و هويد است و خطاير فيض مآثر عليهء علويه ، صفيهء صفويه ، تالى مشاهد مقدسه و عتبات سدره مرتبه است ، همچنانكه در آن روضات معموره عمال از جرئت اظهار بدعت ممنوع شده ، حكم گشته كه جميع مجاوران و زائران و ساكنان از تكاليف غير مشروعه مصون بوده امر خير اثر و فرمان قضا قدر شرف صدور يافت كه در دار الارشاد اردبيل و ولايات ، همان قاعدهء حسنه را منظور داشته . . . « 1 » شلبافى ، محترقه و هيمه بازار و گوسفند بازار و برنج بازار و پيشكش تمغاوات و محترقه و رسم الاحتساب طلبى از ساكنان و غير آنجا ننمايند . تا بمصدوقهء و من دخله كان آمنا ، مشاهد عالميان و منظور جهانيان گردد و بعد از شرف توبهء نصوح و فتح ابواب نصرت و فتوح ، بنابر كمال توجه خاطر انور ، بترويج شرع مطر ، غايت اهتمام امر بمعروف و نهى از منكر ، فرمان قضا جريان عزا صدار يافت كه در دار الارشاد مذكور و ولايات ، بدستوريكه در عساكر منصوره و ممالك محروسه ، شرابخانه و بنج‌خانه و معجون‌خانه و بوره‌خانه و بيت اللطف و قمارخانه و قوالى و كبوتر بازى منع شده ، و مستوفيان كرام مال و خراجات آنها را از دفاتر اخراج نموده من بعد اطلاقى ننمايند و احدى بامرى از امور غير شرعيه مثل ريش تراشيدن و طنبور زدن و نرد باختن و بدعت تعزيت . . . « 2 » واداشتن ، خدمات امردان در حمامات و ارتكاب امور غير مشروعه اشتغال ننمايند و پيرامون نگردند . فمن بدله بعد ما سمعه فانما اثمه على الذين يبدلونه و خلاف‌كننده از مردودين درگاه الهى و مطرودين بارگاه شاهى خواهد بود و در سلك اولئك عليهم لعنة اللّه و الملائكة و الناس اجمعين منسلك خواهد گشت و از مرحمت نسبت بسكنهء آنجا باهتمام و افاضت و افادت شاهى خليفه . . . « 3 » امير معين الشريعة و الدين امير الاوحدى بظهور پيوست . بتاريخ شهر ذى الحجة الحرام سنهء 932 . كتبه حسن » .\r\n\r\n\r\n","description":"","footnote":"\r\n( 1 و 2 ، 3 ) - جاى نقطه‌ها كلماتى است كه محو شده و خوانا نميباشد .\r\n","page_name":" 225 ","page_number":239},
  {"content":"\r\n\r\n\r\nدر وردى رواق بقعهء شيخ صفى الدين :\r\nدر ورودى رواق و مقبرهء شيخ صفى الدين در منتها اليه قسمت شرقى ضلع جنوبى صحن قرار دارد و سر در بسيار مجلل و مرتفع و باشكوه آن با كاشيكارى معرق و بىنظير خود مظهرى از بدايع معمارى و كاشىسازى قديم ايران بشمار ميآيد .\r\nبلندى درگاه باندازهء ارتفاع رواق بقعه و بالغ برده متر مىباشد و كمى پائين‌تر از كنگرهء بالاى آن ، كتيبه‌اى به خط نسخ حاوى اين عبارت به چشم مىخورد « قال رسول اللّه انا مدنية العلم و على بابها » . دور تا دور درگاه نيز كتيبه‌اى است كه از پائين‌ترين نقطهء سمت راست شروع شده و پس از گذشتن از زير كتيبهء مذكور ، در حاشيهء سمت چپ پائين آمده و در نقطهء قرينهء محل شروع پايان يافته است . اين كتيبه به زبان عربى است و چنين شروع مىشود :\r\n« بسم اللّه الرحمن الرحيم . هذه البقعة الشريفه ، و القبة الجليلة القدوسيه ، و الروضة الفردوسيه ، التى است على التقوى ، و رضا المولى ، اعدت مجلسا لاجلة الاوليأ ، و مغرسا لشجرة الطيبة ، اصلها ثابت و فرعها فى السمآء ، و هى بتلاوة القرآن الموصوفه ، بملائكة الرحمن محفوفه ، فانها مضجعة قدوة الاولياء و مهيعة صفوة الاصفياء ، سلطان ارباب القلوب . . . » « 1 » و به همين ترتيب حاوى جملاتى متين در اعلام مقام اعلاى اين بارگاه و علو مرتبت حضرت شيخ صفى الدين است و آخر آن نيز بعبارت  « مَنْ آمَنَ بِاللَّهِ وَ الْيَوْمِ الْآخِرِ » *  ختم مىشود .\r\nدر زير آنقسمت از اين كتيبه ، كه در بالاى درگاه است ، كتيبهء ديگرى است كه با دو خط متفاوت و با دو رنگ سفيد و قهوه‌اى طلائى در يك متن تحرير يافته است . آنكه به خط ريز و رنگ سفيد نوشته شده حاوى اين عبارت است « مصقل مرآة القلوب ، عن زيغ الشبهات و الذنوب ، مكمل الصدق بالآيات » و آنكه به خط درشتتر و رنگ قهوه‌اى است شامل اين جمله مىباشد « سلطان المشايخ النبيله ، و برهان الاقطاب الجليله ، الشيخ صفى » .\r\nپس از اين كتيبه طاق هلالى و مقرنس‌كارى زيباى درگاه شروع مىشود و كاسه - كاريهاى آن با كاشىهاى معرق جلوهء خاصى بدرگاه ميدهد . در وسط آنها پنجرهء مشبكى از كاشى ساخته شده و در زير آن كتيبهء ديگرى نصب گشته است كه در آن با\r\n\r\n\r\n","description":"","footnote":"\r\n( 1 ) - به علت ارتفاع زياد قرائت كامل بقيهء عبارات ميسر نشد .\r\n","page_name":" 226 ","page_number":240},
  {"content":"\r\n\r\nدو خط متفاوت و با دو رنگ مشخص در يك متن زيبا عباراتى نوشته شده است بدينطريق كه با خط ريز و برنگ سفيد از كاشى معرق « صيرها اللّه بالآيات البنيات كمقام ابراهيم ، سردر ورودى بناى اصلى آرامگاه شيخ صفى الدين .\r\nمن دخله كان آمنا ، كما ان جعلها مثال الكعبة مثابة للناس و امنا ، و عظمها بعظمة امرها و\r\n\r\n","description":"","footnote":"","page_name":" 227 ","page_number":241},
  {"content":"\r\n\r\nبانيها » و با خط درشت و قهوه‌اى « البانى الحضيرة المتبركة زبدة الاصفياء فى العالمين صدر الحق و الملة و الدين ، متع اللّه المسلمين بميامن بركاته و محاسن خلواته و جعل سعيه حجة له » تحرير يافته است .\r\nپائين‌تر از اين كتيبه ، كتيبهء چهارمى است كه در آن با خط درشت و برنگ سفيد عبارت « جنات عدن يدخلونها و من صلح من آبائهم و ازواجهم و ذرياتهم » و با خط ريز قهوه‌اى   « وَ الْمَلائِكَةُ يَدْخُلُونَ عَلَيْهِمْ مِنْ كُلِّ بابٍ سَلامٌ عَلَيْكُمْ بِما صَبَرْتُمْ فَنِعْمَ عُقْبَى الدَّارِ »   نوشته شده است .\r\nستونهاى مرمرين زيبائى نيز بر طرفين درگاه قرار دارند و بقول مؤلف تاريخ صنايع ايران « دور سر در حاشيه‌اى مانند طناب ضخيمى از كاشى فيروزه رنگ ساخته شده است » .\r\nآخرين كتيبه بر قسمت هلالى سر در ورودى با اين عبارت شروع مىشود :\r\n « فِي بُيُوتٍ أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ »  ، اين كتيبه قدرى توى هم نوشته شده و قرائت همهء آن برنگارنده ميسر نگرديد ولى در وسط آن ، كه در وسط هلالى بالاى در واقع شده ، از شيخ صفى الدين نام برده شده است .\r\nبر ديوارهء سمت راست درگاه جملهء  « سَلامٌ عَلَيْكُمْ طِبْتُمْ فَادْخُلُوها خالِدِينَ »  و در سمت چپ درگاه  « سَلامٌ عَلَيْكُمْ كَتَبَ رَبُّكُمْ عَلى نَفْسِهِ الرَّحْمَةَ »  نوشته شده است .\r\nدر ورودى اصلى يك لنگه است و بر روى پاشنه‌اى ، كه در سمت راست آن است ، ميگردد و در وسط آن دريچهء كوچكترى تعبيه گشته است . روى آن تماما با ورقهء نقره پوشيده شده است . اين در در عهد شاه عباس بزرگ و در سال 1011 هجرى ، كه ذو الفقار خان نامى توليت آستانه را برعهده داشته است ، ساخته شده و در بالاى آن در وسط صفحات نقره ، نوشته‌اى حاوى ابيات زير بر صفحهء نقرهء ديگرى حك و نصب گرديده است :\r\n « بعهد معدلت پادشاه دين عباس * كه چرخ راز نظيرش نبود و نيست نشان \r\n\r\n","description":"","footnote":"","page_name":" 228 ","page_number":242},
  {"content":"\r\n\r\n بدور توليت ذو الفقار خان كه بود * غلام خاصهء اين آستان عرش مكان\r\nبسيم خام بدين آستانه كرد احداث * درى كه مثلش نايد عقول را به گمان\r\n( چو ) اسب فكر ضميرم دراز دستى كرد * برآمدم پى تاريخ او بگرد جهان\r\nچو ديد طبع رضا چرخ مايل تاريخ * ندا رسيد ز غيبش كه باب نقرهء خان \r\nفى سنهء 1011 »\r\n\r\nدهليز يا راهروى رواق :\r\nاين در شخص را بدهليز كوچكى ، كه تقريبا پنج متر طول و دو متر و نيم عرض دارد ، راهنمائى مىكند . قسمتى از منتها اليه طول اين دهليز ، كه با پنجرهء شيشه‌اى جدا شده ، بلندتر از كف آن است و اطاقى را براى متصديان و خدام بوجود آورده است كه آن را كشيكخانه ميگويند .\r\nدر ديوار شمالى كشيك‌خانه درى است كه با دو پله بيك اطاق مستطيل شكل ديگرى بالا ميرود . معروف است كه شاه عباس كبير در اين اطاق مدفون مىباشد .\r\nنيمقرن پيش كه كف آن را خاكبردارى مينمودند پنج قبر از قبور بزرگان صفوى و قزلباش با سنگهاى مرمرين كم‌نظيرى در زير خاك پيدا شد . در تاريخ گردآورى اين مجموعه سنگهاى مزبور ، كه نمايندهء صنعت حجارى و از حيث تاريخ نيز از زندگى خاصى دارند ، در محوطهء شهيدگاه زير برف و باران و آفتاب افتاده و چند عدد از آنها نيز شكسته و تكه‌پاره گشته است\r\nبر روى يكى از اين سنگها اين عبارت به چشم مىخورد :\r\n« محمد بيگ انانلو ايشيك آقاسى باشى 993 » .\r\nتنها در اينجا نيست كه اين آثار ارزنده در معرض هدم و خرابى قرار گرفته بلكه در جاهاى ديگر نيز اين قبيل آثار تاريخى دستخوش انهدام و از بين رفتن است و\r\n\r\n","description":"","footnote":"","page_name":" 229 ","page_number":243},
  {"content":"\r\n\r\nبر سبيل مثال ميتوان از چند قطعه سنگ قبر مرمرين ديگرى در قريهء خانقاه نام برد .\r\nخانقاه نام دو قريهء مجاور يكديگر در سر راه اردبيل و آستاراست كه خانقاه عليا و سفلى خوانده ميشوند و تا شهر قريب 20 كيلومتر فاصله دارند . در كنار جاده ، كسانى از اين دو قريه قهوه‌خانه‌اى ساخته‌اند كه مسافرين مىتوانند در آنجا استراحت نمايند . در سمت شمال اين قهوه‌خانه ، در آن طرف نهرى كه جريان دارد ، زمين تپه مانندى است كه در آن چندين سنگ قبر از مرمر بسيار اعلى به چشم مىخورد . طول و عرض سنگها تقريبا 80 ر . * 2 متر است . روى آنها تماما با گل و بوته و نوشته‌هاى بسيار زيبائى منقوش مىباشد كه با ظرافت و دقت قابل توجهى نقر شده و از اين حيث شايد يكى از نمونه‌هاى برجستهء حجارى قرن نهم و دهم هجرى در ميهن ما باشد . بر روى اين سنگها عبارتهائى نوشته شده است و نشان ميدهد كه صاحبان قبور از شخصيتهاى مهم خاندان صفوى در قرن نهم بوده‌اند . سابقا بقعه و سرپوشى بر روى آنها بوده است ولى بمرور ايام خراب گشته از بين رفته است حتى خود تپه هم كم‌كم ريزش نمود دو سه قطعه از آن سنگها نيز افتاده خرد شده‌اند و استخوانهاى صاحبان قبر نيز در سرازير تپه پخش گرديده است . امروزه دو قطعه از اين سنگهاى زيبا باقى مانده است كه تأسفا آنها هم در شرف سقوط و انهدام است و اگر بوسايلى از آنها نگهدارى نشود يقينا اين دو اثر تاريخى نيز كه يادگار هنرى چهار قرن پيش است از بين خواهد رفت . « 1 »\r\n\r\nرواق :\r\nبارى در سمت راست دهليز ورودى بقعهء شيخ صفى الدين درى است كه با دو لنگهء بلند برواق باز مىشود . اين در نيز از چوب است ولى روى آن با صفحات نقره پوشيده شده است . اين صفحات به شكل گلهاى زيبا بر لنگه‌هاى ضخيم چوبى نصب گرديده آن را نمونه‌اى از هنر و ذوق و استعداد هنرمندان آنعهد قرار داده است . در سمت راست هربوته از گلهاى آن ، با خط بسيار ريزى « عمل امير خان » و سمت چپ آنها كلمهء « ارده‌بيلى » به چشم مىخورد و در زير كلمهء\r\n\r\n\r\n","description":"","footnote":"\r\n( 1 ) - نگارنده اين مطلب را حضورا با بعضى از مراجع صلاحيتدار نيز در ميان گذاشته حفظ و نگهدارى آنها را خواستار گرديد ولى نتيجه‌اى نگرفت .\r\n","page_name":" 230 ","page_number":244},
  {"content":"\r\n\r\nارده‌بيلى تاريخ آن‌كه سال « 1020 » است ديده مىشود . اين نوشته‌ها از بس ريز است ملاحظهء آن با چشم بىسلاح مشكل است ولى با همهء ريزى بسيار روشن و برجسته مىباشد . اين در در زمان ناصر الدين شاه قاجار يعنى در سال 1307 قمرى ، كه در بقعه تعميراتى صورت گرفته ، يك بار ديگر مرمت گشته است زيرا در سمت راست قسمت بيرونى چهارچوبهء آن ورقهء نقره‌اى با چهار ميخ كوبيده شده و روى آن « عمل محمد حسين زرگر . فى 1307 » نوشته شده است .\r\nرواق ، كه تالارى به طول شرقى و غربى 5 ر 11 و عرض 6 متر و در قديم معروف به قنديل خانه بوده است ، سقف آجرى مرتفعى دارد و در هريك از دو ضلع شمالى و جنوبى آن چهار طاقنما ساخته شده است . اين طاقنماها دو طبقه است و روشنائى رواق بوسيلهء پنجره‌هائى تأمين مىشود كه در طاقنماهاى سمت شمالى و رو بصحن اصلى بقعه تعبيه گرديده است .\r\nسقف اين رواق بمرور ايام فرو ريخته و سقف كنونى در نيمقرن اخير با تيرآهن و آجر ، بجاى آن ساخته شده است .\r\nصد حيف كه گچ‌كارى داخلى سقف فعلى هم در سال 1346 خورشيدى خراب شده و با ريزش آن يكى از چلچراغها نيز از بين رفته است .\r\nكف رواق تخته است و زير آن با كف اصلى فضائى را به صورت هواكش در آورده است تا رطوبت آن بر طرف گردد . روى كف تخته‌اى با فرشهاى كهنه مفروش مىباشد .\r\nزير رواق نيز زير زمين وسيعى است كه در گذشته به صورت سردابى ، براى نگهدارى جنازهء متنفذين و بزرگان شهر ، به كار ميرفت .\r\nچون رطوبت اين جنازه‌ها بمرور بيشتر شده و بنا را در معرض تهديد قرار ميداد در سال 1329 خورشيدى آنها را درآورده در جاى ديگر دفن كردند . در سال 1347 هم اقدام به پاك كردن زير زمين ديگرى كه بين رواق و چينىخانه است نمودند .\r\nتابوتهائى در اين قسمت پيدا شد كه طبق اظهار خادم بقعه ، با وجود سپرى شدن زمان بالنسبه زيادى بر آنها ، در جنازه‌ها و حتى كفنهاى آنها هيچگونه پوسيدگى و تغييرى\r\n\r\n","description":"","footnote":"","page_name":" 231 ","page_number":245},
  {"content":"\r\n\r\nديده نميشد . خود جنازه‌ها هم صاحبان قدهاى بلند و كشيده‌اى بوده‌اند .\r\nرواق بقعه همان تالارى است كه قرنها نفيس‌ترين و گرانبهاترين و مشهورترين فرشهاى كنونى جهان كف آن را ميپوشانيده است و اين فرش همان است كه فعلا زينت بخش موزهء « ويكتوريا و آلبرت » « 1 » لندن است و از ممتازترين آثار موجود در آن موزه مىباشد و در اين گفتار راجع بدان ، در زير عنوان فرشهاى بقعه ، مطالبى به نظر خوانندگان ميرسد .\r\nديوارهاى رواق بسبك دورهء صفويه و در عهد سلاطين آن سلسله با گچ‌بريها و نقشهاى گلدار منقوش گشته و با آنكه در طول قرنهاى متمادى دود شمعها و پيه‌سوز ها روى قسمتهائى از آنها را گرفته و سى چهل سال پيش نيز به قصد تميز كردن ندانسته روى آنها را روغن ماليده و دوده‌ها را بر روى نقشها ثابت‌تر نموده‌اند ، با اينحال امروز نيز در نهايت ظرافت و زيبائى جلوهء خاصى دارد . در حاشيهء بالاى رواق دور تا دور سورهء مباركهء « انا فتحنا » و پائينتر از آن عباراتى در باب تصوف و عرفان و مدح مشايخ بزرگ با خط برجسته و به صورت گچ‌برى نوشته شده است .\r\nدر اين رواق رحلهاى خاتم‌كارى كم‌نظير و گرانبهائى با قرآنهاى خطى قرار داشته است و آن قرآنها از حيث كتابت و تذهيب و قدمت از ممتازترين قرآنهاى موجود در ايران بوده است و شبهاى جمعه عده‌اى از علما و عرفا ببقعه آمده بقرائت آنها مىپرداخته‌اند .\r\nيكى از آنها به قرآن هفت من معروف بود زيرا هفت من اردبيل يعنى 42 كيلوگرام وزن داشت . اين قرآنها با رحلها و كتابها جزو اشيائى بوده است كه بسال 1314 خورشيدى بتهران حمل گرديده است .\r\n\r\nشاه‌نشين :\r\nدر انتهاى اين تالار پلهء مرمرينى شخص را بشاه‌نشينى راهنمائى مىكند كه عرض آن برابر عرض رواق است و كف آن نيز قريب هفتاد سانتىمتر از كف رواق بلندتر مىباشد . پنجرهء فولادين مشبكى شاه‌نشين را از رواق جدا مىكند و در وسط آن درى تعبيه گرديده است كه مدخل شاه‌نشين مىباشد .\r\n\r\n\r\n","description":"","footnote":"\r\n( 1 ) -  Wictoria and Albert \r\n","page_name":" 232 ","page_number":246},
  {"content":"\r\n\r\nاين در و پنجرهء مشبك و در روبروى آن ، كه آخرين در رودى بمقبرهء شيخ صفى الدين است ، سابقا با ورقهء طلاى ناب و به شكل زيبائى پوشيده شده بود ولى در دههء اول قرن جارى خورشيدى بدستور وزارت معارف و اوقاف و صنايع مستظرفه اين روكش‌هاى طلا را كنده بتهران منتقل ساختند .\r\nهنگام كندن اين ورقه ، تيركى از طلا به صورت شمش و بعيار 960 ، كه براى استحكام و نگهدارى چهارچوبهء در مقبره در زير آن گذاشته شده بود ، پيدا گرديد و همراه ورقه‌ها بتهران حمل شد . مؤلف كتاب « اردبيل شهر مقدس » « 1 » وزن آن را 47 كيلوگرام نوشته است حال آنكه قدما وزن آن را چندين برابر ذكر مينمودند .\r\nبعدها كه وزارت معارف اقدام بساختن دبيرستان صفوى در اردبيل نمود چنين شهرت يافت كه از محل فروش آن طلاها اين دبيرستان ساخته شده است ولى مؤلف « تاريخچهء فرهنگ شهرستان اردبيل » « 2 » كه خود ناظر ادارهء معارف آذربايجان در ساختمان آن بنا بود به اين شايعه اشارتى نكرده و فقط نوشته است كه از 000 ، 950 ريال مخارج آن دبيرستان 000 ، 300 ريال از محل عوايد موقوفات شيخ صفى الدين و بقيه از بودجهء مصوب دولتى تأمين شده است . در حالى كه مؤلف كتاب « اردبيل شهر مقدس » مطلب را بنحو ديگرى شرح داده يادآور شده است كه خيابان پهلوى اردبيل با پول آن شمش طلا احداث گرديد و با مقدارى هم از اين پول كه باقى مانده بود در شيراز حافظيه بر مزار حافظ شيرين سخن بنا شد و از محل فروش ورقه‌هاى طلا ، كه بسرقت رفته بود و بعد كشف گرديد ، دبيرستان صفوى احداث گشت .\r\nبارى در وسط آن ضلع از شاه‌نشين ، كه روبروى پنجرهء آهنين مشبك واقع است ، در ورودى مقبرهء شيخ قرار دارد ولى در سمت راست پنجرهء مشبك اطاقكى است كه سابقا روپوشهاى گرانبهاى صندوق‌هاى مقبرهء شيخ صفى و شاه اسماعيل و نيز قاليچه‌هاى نفيس در آن نگهدارى ميشد . در طرف چپ ، روبروى آن ، نيز درى بمقبرهء شاه اسماعيل و در ديگرى بحرمخانه باز مىشود و محل ديگرى نيز بالاتر از مقبرهء شاه اسماعيل موجود است كه قبر « قلج مهرانى » نامى در آن واقع است و بر بالاى در نقره‌اى زيباى آن اين كتيبه ديده مىشود :\r\n\r\n\r\n","description":"","footnote":"\r\n( 1 ) - اردبيل شهر مقدس . عباد اللّه‌زادهء ملكى . تهران . 134 .\r\n( 2 ) - تاريخچهء فرهنگ شهرستان اردبيل . اسماعيل ديباج . تبريز . 1328 .\r\n","page_name":" 233 ","page_number":247},
  {"content":"\r\n\r\n هاتفى گفت بهر تاريخش * درب دولت گشاده باد مدام \r\nكه به حساب ابجد 1068 مىشود .\r\nبر دور ديوار اين قسمت نيز ، در سمت بالا ، مطالبى گچ‌برى شده و در آخر آن يك « تابلو » ى هنرى كه با خط زيباى « محسن كشميرى » مركب از هشت « يا على » در 1323 قمرى نوشته شده و بآستانهء حضرت شيخ صفى الدين تقديم گشته است . اين كتيبه اكنون در شاه‌نشين رواق بر ديوار نصب شده است .\r\n\r\n","description":"","footnote":"","page_name":" 234 ","page_number":248},
  {"content":"\r\n\r\nتاريخ 1307 به چشم مىخورد كه گويا مربوط به تعمير بقعه در عهد ناصر الدينشاه قاجار است .\r\nاز وضع شاه‌نشين چنين پيداست كه اين محوطه در عهد سيد صدر الدين موسى و هنگام احداث گنبد بر آرامگاه شيخ صفى الدين ساخته شده و در آن عهد بمنزلهء رواقى بر آن مزار بوده است ولى بعد كه در عهد شاه طهماسب اقدام باحداث رواق بزرگ فعلى شده اين شاه‌نشين را بوضعيكه امروز مشاهده مىشود بر آن مربوط ساخته‌اند .\r\nمؤلف تاريخ صنايع ايران هم بدين موضوع اشاره كرده نوشته است « از ابنيهء مهم زمان اين سلطان ( يعنى شاه طهماسب ) كه تاكنون برپا مىباشد مقبرهء جدش شيخ صفى الدين در اردبيل است . اگرچه سابقا بناهائى در آنجا بود ولى شاه طهماسب آنها را تكميل و بهم مربوط نمود و تالارى براى عبادت ساخت كه به برج مقبرهء شيخ صفى مربوط مىباشد و نيز حياط جلوى آن را » . « 1 »\r\nاين نويسنده در جاى ديگر كتاب از قسمتهاى ديگر اين بنا ياد مىكند و مينويسد « راهروى كوچكى در سمت چپ بنا ساخته شده كه از آن به تالار عبادت « 2 » وارد ميشوند .\r\nاين تالار در نقرهء مشبكى دارد و قالى معروف اردبيل آن را مفروش ميكرد . در طرفين اين طالار طاقنماهائى است مانند لژ نمايشگاه . در طرف ديگر اين تالار شبكهء طلائى است كه باطاق كوچكى « 3 » مربوط مىباشد و از آن به برج مقبرهء شيخ صفى وارد ميشوند .\r\nدر طرف چپ برج ديگرى است كه مقبرهء شاه اسماعيل مىباشد و صندوق زيباى آن از چوب تيره رنگى تراشيده شده و با عاج و مرواريد زينت يافته است » .\r\n\r\nمقبرهء شيخ صفى الدين :\r\nقبر شيخ صفى الدين در وسط محوطه‌اى قرار دارد كه در پائين به صورت هشت ضلعى منظمى است و تقريبا 6 متر قطر آنست .\r\nديوارهاى آن از داخل با تخته‌هاى زيبائى ببلندى قامت انسان و به شكل ساده‌اى پوشيده شده است ولى بالاتر از آنها ، كه شايد بارتفاع پانزده متر باشد ،\r\n\r\n\r\n","description":"","footnote":"\r\n( 1 ) - تاريخ صنايع ايران . دكتر كريستى ويلسن . ترجمهء فريار . تهران 1938 ص 202 .\r\n( 2 ) - مقصود رواق بقعه است .\r\n( 3 ) - مراد از اين اطاق كوچك همان شاه‌نشين است .\r\n","page_name":" 235 ","page_number":249},
  {"content":"\r\n\r\nاستوانه‌اى شكل است ، و پارچه‌هائى كه روى آنها بسبك دورهء صفويه نقاشى شده است از بالا تا پائين سراسر جدار آن را ميپوشاند . اين استوانه همان است كه در خارج به صورت گنبد معروف « اللّه . اللّه » خودنمائى مىكند .\r\nسابقا قنديلهاى گرانبهائى از سقف اين گنبد آويزان بوده و زيبائى و عظمت آنها اعجاب جهانگردان را هم بر ميانگيخته است ولى آنها نيز همراه ساير اشياء بقعه بيغما رفته و تعداد باقيمانده نيز بتهران منتقل شده است و امروزه از آن قنديلهاى بىنظير جز چند قطعه زنجير آويزان چيزى برجاى نمانده است و دودهء سياهى ، كه بمرور ايام از سوختن شمعها بر پيكر آنها نشسته ، گوئى لباس عزائى است كه روزگار در فراق آنهمه جلال و شوكت از دست رفته بر اندام باريك و بلند آنها پوشانيده است .\r\nاين اعجاب و حسرت براى مؤلف تاريخ صنايع ايران نيز دست داده و او را وادار به بيان چنين مطلبى كرده است كه « مقبرهء شيخ صفى نه تنها از لحاظ معمارى جالب توجه است بلكه بعضى از بزرگترين شاهكارهاى صنعتى ايران ، كه اكنون در نقاط مختلفى ( پراكنده ) است سابقا در اين بقعه بود » .\r\nصندوق منبت‌كارى روى قبر شيخ 5 ر 3 متر طول و 5 ر 1 متر عرض و 8 ر 1 متر ارتفاع دارد و از شاهكارهاى اين صنعت و از آثار گرانبهاى هنر موجود در ايران است .\r\nبا آنكه بسيار قديمى است ولى تاريخ آن درست روشن نيست . در دور تا دور قسمت بالاى صندوق به خط رقاع زيبائى چنين نوشته شده است :\r\n« هذا مرقد المنوره و مضجع المتبر كه الشيخ الربانى و العارف الصمدانى ، كاشف اسرار الحقيقه ، محيى مراسم الطريقه ، حامى مفاخر الابرار ، حاوى مناقب الاخيار ، المكرم باليقين بانظار الخلائق على العموم و الاطلاق ، قطب العارفين ، سلطان المحققين ، امام قدوة اولياء اللّه الواصلين الى الفتح ، صفى الحق و الملة و الدين ، اسحق اجرى اللّه تعالى آثار بركاته فى الاطراف و آلافاق المعزز القدسيه المخصوص بارشاد الجنة و الانسيه » .\r\nبر قطعهء نقره‌اى نيز به خط رقاع اين جمله نوشته شده و بر بدنهء صندوق نصب گرديده است :\r\n\r\n","description":"","footnote":"","page_name":" 236 ","page_number":250},
  {"content":"\r\n\r\n« بانى هذا المرقد العليه و المشهد القدسيه الولى اللّه الوالى صفى الحق والدين قدس سره العبد موسوى الصفوى » .\r\nاين صندوق در قديم همواره با روپوش زرين قرمز رنگى ، كه بدست استادان فن و به شكل بسيار جالبى از حرير دوخته ميشد ، پوشيده ميگشت ولى از سال 1314 خورشيدى ، كه روپوشهاى تاريخى مزبور بتهران برده شده است ، ديگر روپوشى بر آن صندوق ديده نميشود .\r\nدر اين محوطه ، غير از آرامگاه شيخ ، سه قبر ديگر نيز وجود دارد كه يكى در جلو و دو ديگر در پشت صندوق شيخ واقع است .\r\nآنكه در جلو روى شيخ است متعلق بسلطان حيدر پدر شاه اسماعيل است كه در سال 915 هجرى قمرى جنازه‌اش بوسيله پسرش از شيروان باردبيل منتقل گشت و از دو قبر پشت مقبرهء شيخ « 1 » يكى مدفن شيخ صدر الدين موسى ، پسر شيخ صفى الدين و بانى اين گنبد و بارگاه است و در ديگرى شيخ ابراهيم فرزند خواجه على سياهپوش كه معروف به شيخ شاه بود مدفون مىباشد .\r\nامروزه ورود به اين محوطه و تماشاى آرامگاه شيخ صفى الدين ، يا زيارت آن ، بلامانع است ولى در عهد سلطنت صفويان ورود بدانجا تشريفاتى داشته و حتى خود شاهان صفوى نيز هنگام دخول بدانجا آنها را رعايت ميكردند .\r\n\r\nقبر شاه اسماعيل بزرگ :\r\nمقبرهء شاه اسماعيل بزرگ در سمت شرقى محوطهء شاه‌نشين است . قبر در وسط اطاق مربع شكلى است كه تقريبا 5 ر 2 * 5 ر 3 متر وسعت دارد . بدنهء ديوارهاى داخلى با كاشى هاى لاجوردى نفيسى ، كه روى آنها نقشهائى با آب طلا كشيده‌اند ، پوشيده شده است . در وسط كاشىهاى ديوار سمت چپ ، از در ورودى ، قطعه سنگى نصب گرديده است كه در آن پنجهء انسانى ، بابعاد بزرگتر نقر شده است . اين كاشىها تقريبا تا ارتفاع سه مترى ديوارهاى محوطه را ميپوشاند و بالاتر از آنها ، كه به شكل استوانه درآمده و گنبد آرامگاه شاه اسماعيل را تشكيل داده است ، از داخل با نقاشيهاى زيباى عهد صفوى منقوش مىباشد . صندوق قبر خاتم‌كارى است و گرانبهاترين نوع خود در ايران بشمار ميآيد .\r\n\r\n\r\n","description":"","footnote":"\r\n( 1 ) - اين دو قبر در مدخل آرامگاه شيخ است ولى به لحاظ رو به قبله بودن قبر در پشت آن قرار دارند .\r\n","page_name":" 237 ","page_number":251},
  {"content":"\r\n\r\nپروفسور پوپ ، شرقشناس آمريكائى ، در بازديدى كه بسال 1316 خورشيدى از اين صندوق كرده گفته است كه ديگر « تهيهء نظير صندوق قبر شاه اسماعيل مقدور نيست » « 1 » و صنعتى كه در آن به كار رفته بعقيدهء صنيع خاتم استاد معروف خاتم‌سازى معاصر ايران « از برجسته‌ترين شاهكارهاى صنايع ظريفه مىباشد » . « 2 »\r\nاين صندوق از گل و بوته‌هائى ، كه بطور برجسته از عاج ساخته شده است ، مزين گشته و در وسط يكى از عاجهاى ضلع شرقى آن نوشته شده است « عمل استاد مقصود على » . صندوق شاه اسماعيل نيز در گذشته روپوشهاى حرير داشته است ولى پس از انتقال روپوشها بتهران ، اطراف آن را با شيشه قاب گرفته‌اند تا از دست زدن زائران مصون بماند .\r\nدر اردبيل شايع است كه هنگام انتقال اشياء بقعهء شيخ صفى الدين بتهران تلاش زيادى شده است تا اين صندوق گرانبها هم جزو آنها بمركز برده شود ليكن امكانات فنى فراهم نگشته و ضايعات احتمالى درآوردن آن ، مانع آن شده است كه قبر سردار دلير و پادشاه بزرگى ، كه بعد از انقراض ساسانيان بار ديگر ايران واحد را بوجود آورده است ، با از دست دادن آن صندوق ، كه تنها يادگار باقيمانده از آنهمه جلال و شوكت گذشتهء اوست ، در انظار زائران خويش خوار و خفيف جلوه‌گر شود .\r\nگنبد كاشى مقبرهء شاه اسماعيل نسبت بگنبد شيخ صفى الدين كوچكتر است و طوق زرين بلندى در وسط چهار تيغهء شمشير منحنى بر بالاى قسمت خارجى آن نصب شده است . اين مقبره و گنبد نسبت باصل بقعهء شيخ صفى الدين تازه‌تر است و در عهد شاه عباس ثانى ، بسال 1057 قمرى ساخته شده است .\r\n\r\nگنبد اللّه اللّه :\r\nگنبدى كه بر بالاى مقبرهء شيخ صفى الدين ساخته شده به گنبد « اللّه اللّه » معروف است زيرا ساختمان آن طورى است كه لفظ مبارك « اللّه » با كاشىهاى آبى رنگ ، باشكال مختلف بر بدنهء آجرى آن نقش بسته است . بعبارت ديگر در ميان آجرهائى كه بدنهء گنبد را تشكيل ميدهد كاشيهائى به كار\r\n\r\n\r\n","description":"","footnote":"\r\n( 1 و 2 ) - نشريهء فرهنگ اردبيل . شماره 1 . سال 1328 خورشيدى . مقالهء مرحوم جمال الدين صفوى تحت عنوان « گوشه‌اى از تاريخ ايران » .\r\n","page_name":" 238 ","page_number":252},
  {"content":"\r\n\r\nرفته است كه از هرطرف به صورت كلمهء اللّه خوانده مىشود . شايد اين نقش است كه ، بنا بگفتهء آدام اوله آريوس ، از صفاى باطن شيخ صدر الدين موسى بر معمار الهام گرديده و لفظ مقدس « اللّه » زينت ظاهرى و معنوى خاصى بدين گنبد داده است . « 1 »\r\nتاج اين گنبد نيز آجر و كاشى است و در منتها اليه آن ، يعنى بر قلهء گنبد ، طوق مخصوصى ، كه از چهار گوى برنزى مطلا و چسبيده بهم تشكيل يافته است ، نصب گرديده است . طوفانهاى سخت گاهى در ايام گذشته اين طوق و علامت مخصوص را از جا كنده و در چند كيلومترى شهر ، در بيابان ، انداخته است و دهقانانى كه آن را پيدا كرده‌اند ببقعه مسترد داشته‌اند و مجددا در جاى خود نصب گرديده است .\r\nبين تاج گنبد و بدنهء آن كتيبه‌اى با خط نسخ بر محيط آن نوشته شده است كه عبارت آن بوسيلهء شيخ صدر الدين موسى ، پسر شيخ صفى الدين و بانى اين گنبد ، از قرآن كريم انتخاب شده است و آن عبارات چنين است :\r\n « بِسْمِ اللَّهِ الرَّحْمنِ الرَّحِيمِ . *   شَهِدَ اللَّهُ أَنَّهُ لا إِلهَ إِلَّا هُوَ ، وَ الْمَلائِكَةُ وَ أُولُوا الْعِلْمِ قائِماً بِالْقِسْطِ ، لا إِلهَ إِلَّا هُوَ الْعَزِيزُ الْحَكِيمُ .  « 2 »  إِنَّ الدِّينَ عِنْدَ اللَّهِ الْإِسْلامُ .  « 3 »  هُوَ الْحَيُّ لا إِلهَ إِلَّا هُوَ ، فَادْعُوهُ مُخْلِصِينَ لَهُ الدِّينَ . الْحَمْدُ لِلَّهِ رَبِّ الْعالَمِينَ .  « 4 »  ذلِكُمُ اللَّهُ رَبُّكُمْ لا إِلهَ إِلَّا هُوَ ، خالِقُ كُلِّ شَيْءٍ ، فَاعْبُدُوهُ وَ هُوَ عَلى كُلِّ شَيْءٍ وَكِيلٌ .   لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ »  « 5 »  . \r\nدر قسمت پائين اين گنبد استوانه شكل و در سمت رو بقبلهء آن پنجره‌اى از مرقد شيخ صفى الدين بحياط حرمخانه باز مىشود و بدينوسيله نور لازم در داخل مقبرهء تأمين ميگردد . حاشيهء اين پنجره از بيرون كاشيكارى بسيار زيبائى دارد و كتيبه‌اى ، با دو رنگ سبز و سفيد ، در طرفين آن ، با كاشى معرق نصب شده است . كتيبهء سبز رنگ\r\n\r\n\r\n","description":"","footnote":"\r\n( 1 ) - جلد اول اين كتاب . صفحهء 144 .\r\n( 2 ) - آيهء 18 از سورهء مباركهء آل عمران ( سورهء سوم قرآن ) .\r\n( 3 ) - قسمتى از آيهء 19 سورهء مباركهء آل عمران .\r\n( 4 ) - آيهء 65 از سورهء مباركهء المؤمن ( سورهء چهلم قرآن ) .\r\n( 5 ) - آيات 102 و 103 از سورهء مباركهء انعام ( سورهء ششم قرآن ) .\r\n","page_name":" 239 ","page_number":253},
  {"content":"\r\n\r\nبه خط كوفى است و قرائت آن براى نگارنده ميسر نگرديد « 1 » ولى كتيبه‌اى كه با رنگ عكسى از پنجرهء سمت قبلهء گنبد « اللّه . اللّه » آرامگاه شيخ صفى الدين و كاشيكارى دور آن از حياط حرمخانه .\r\n\r\n\r\n","description":"","footnote":"\r\n( 1 ) - از اين قبيل نقصها در كتاب عذر ميخواهيم زيرا در محل نيز كسى آشنا بقرائت آنها نبود .\r\n","page_name":" 240 ","page_number":254},
  {"content":"\r\n\r\nسفيد نوشته شده حاوى اين آيات است :\r\n« قال تعالى .  إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ .    إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ . لا شَرِيكَ لَهُ وَ بِذلِكَ أُمِرْتُ وَ أَنَا أَوَّلُ الْمُسْلِمِينَ   « 1 » . و قال تعالى  وَ قُلْ رَبِّ أَدْخِلْنِي مُدْخَلَ صِدْقٍ وَ أَخْرِجْنِي مُخْرَجَ صِدْقٍ وَ اجْعَلْ لِي مِنْ لَدُنْكَ سُلْطاناً نَصِيراً  » « 2 » .\r\nدر قسمت بيرونى اين حاشيه نيز گلهاى كاشى تعبيه گرديده و بر آنها عباراتى نوشته شده است . در بالاى پنجره ، پائينتر از آن كتيبه ، كتيبهء ديگرى برنگ سفيد از كاشى معرق بدين عبارت نصب گشته است :  « فَاعْلَمْ أَنَّهُ لا إِلهَ إِلَّا اللَّهُ وَ اسْتَغْفِرْ لِذَنْبِكَ » .  « 3 »\r\nدر همين متن نيز عبارت ديگرى به خط كوفى و برنگ طلائى موجود است كه قرائت آن براى نگارنده ميسر نگرديد .\r\nپائينتر از اين كتيبه هم نوشتهء ديگرى بر بالاى آن پنجره ديده مىشود كه آيهء 62 از سورهء مباركهء يونس بدين عبارت  « أَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ »  در آن ثبت گرديده است .\r\nبر دو طرف كنار بيرونى پنجره هم دو مربعى برنگ طلائى در كاشى معرق ديده مىشود كه در هريك از آنها كلمهء مقدسهء « اللّه » را با اسماء مباركهء « محمد » و « على » دو بار و در عكس جهة مقابل هم نوشته‌اند و بدين ترتيب از اين كلمات گل زيبائى ساخته‌اند .\r\nآهن مشبكى در بيرون پنجره براى جلوگيرى از ورود نصب شده ولى درهاى آن از داخل بآرامگاه شيخ صفى الدين باز ميگردد .\r\nسازندهء گنبد اللّه اللّه شخصى بنام « عوض بن محمد » بوده است زيرا در وسط سطح خارجى جهت شمالى آن در يك دايرهء زيبائى با كاشى چنين نوشته شده است « عمل عبد الفقير الراجى الى عفو الصمد عوض بن محمد » .\r\n\r\n\r\n","description":"","footnote":"\r\n( 1 ) - آيات 79 و 162 و 163 از سورهء مباركهء انعام ( سورهء ششم قرآن مجيد ) .\r\n( 2 ) - آيهء 80 از سورهء مباركهء بنى اسرائيل ( سورهء هفدهم قرآن مجيد ) .\r\n( 3 ) - آيهء 15 از سورهء مباركهء محمد ص ( سورهء چهل و هفتم قرآن مجيد ) .\r\n","page_name":" 241 ","page_number":255},
  {"content":"\r\n\r\n\r\nحرمخانه :\r\nدر سمت شرقى مقبرهء شاه اسماعيل در ديگرى موجود است كه بدالان بالنسبه باريكى باز مىشود و اين دالان شخص را باطاقى ، كه كف آن با نمدهاى كهنه و منقوش و بسيار نفيس قديمى مفروش است ، راهنمائى مىكند . اين اطاق بمنزلهء رواقى بر مقابرى مىباشد كه در اطاق مجاور بمحاذات قسمت شرقى مقبرهء شيخ صفى الدين و پشت آرامگاه شاه اسماعيل قرار دارند .\r\nاين مكان هرآينه از آن لحاظ كه مدفن بانوان خاندان صفوى بوده نام حرمخانه به خود گرفته است ولى جهة ديگرى نيز براى نامگذارى آن به نظر ميرسد و آن اينست كه در قديم علما و بزرگان اردبيل ، مثل بعضى نقاط ديگر ، براى بانوان خود خانهء ديگرى ، غير از خانه‌ايكه محل جلوس خود و رفت‌وآمد ديگران بود ، ترتيب ميدادند و عيالات خود را از انظار نامحرمان محفوظ ميداشتند و آن را حرمخانه و در قرون اخير اندرونى ميناميدند . از تواريخ چنين برميآيد كه شيخ صفى الدين نيز در اين نقطه دو نشيمن متصل بهم داشته است .\r\nيكى ، كه قبلا بنام خانهء « بله يوسف » خوانده ميشد ، محل ارشاد و خانقاه شيخ بوده است و در ديگرى عيالات او سكونت داشته و بنام حرمخانه مشهور بوده است .\r\nخانقاه شيخ چنان كه گفته‌ايم آرامگاه خود وى گشته و حرمخانه نيز هيجده روز بعد از فوت او مدفن فاطمه خاتون ، دختر شيخ زاهد و همسر شيخ صفى الدين ، گرديده و بعد از وى نيز بانوان صفوى در آنجا مدفون شده‌اند .\r\nبر بالاى قبورى كه در حرمخانه موجود است صندوقهاى چوبى كوچكترى گذاشته شده است . اين صندوقها ، كه بوسيلهء روپوشهاى پارچه‌اى محافظت ميشوند نمونهء قابل توجهى از منبت‌كارى قديم و از آثار گرانبهاى موجود در اين بقعه است .\r\nغير از قبر فاطمه خاتون ، كه با محاسبه با تاريخ فوت شيخ ، در آخر محرم سال 735 هجرى در آنجا مدفون گشته است قبر ديگرى است كه مربوط به دختر شيخ صفى الدين مىباشد و صندوق آن نوشته‌اى بدين عبارت دارد « عمل استاد عثمان بن احمد المراغى » .\r\n\r\n","description":"","footnote":"","page_name":" 242 ","page_number":256},
  {"content":"\r\n\r\nگويا بمرور ايام مردانى هم از خاندان صفوى و نزديكان آنها در اين محوطه به خاك سپرده شده‌اند و يكى از آنها سيد موسى ابن سلطان حيدر است كه بسال 792 هجرى در آنجا مدفون گرديده است .\r\nدر اين قبر بعدها ، يعنى در سال 1010 هجرى ، شخصيت مهم ديگرى دفن شده است زيرا روى سنگ آن نوشته شده است « مرقد مرحوم آقا حسين . . . سر كارات . سنهء 1010 » .\r\nقبر ديگرى از آن سلطان بايزيد بن خواجه حسين الصفوى است كه در سال 908 هجرى در گذشته است و سلام اللّه ابن خليل الصفوى هم شخصيت ديگرى است كه در جمادى الاخر سال 909 هجرى در قبر ديگرى مدفون گرديده است . علاوه بر آنها مدفن مرشد قلى آقا پسر اللهقلى آقا ايشيك آقاسى و جمع ديگرى از مشايخ و بزرگان صفوى نيز در آن محوطه مىباشد .\r\nاينها شخصيتهائى است كه بنا بنوشتهء كتاب « تاريخچهء فرهنگ شهرستان اردبيل و ابنيهء تاريخى آن » در حرمخانه دفن شده‌اند « 1 » . « محمد حسنخان صنيع الدوله » مؤلف « مرآت البلدان » از قول « آدام اوله آريوس » استاد دانشگاه « ليپزيك » و فرستادهء فرمانرواى هولشتاين آلمان ، كه ما در جلد اول اين كتاب از او بتفصيل سخن گفته‌ايم ، دربارهء شخصيتهائى كه در بقعه دفن شده‌اند آورده است كه « شيخ صدر الدين پسر شيخ صفى الدين ، شيخ زين الدين پسر صدر الدين ، سلطان حيدر شهيد پسر شيخ زين الدين ، شيخ حيدر پسر سلطان حيدر ، شاه اسماعيل پسر شيخ حيدر ، شاه طهماسب پسر شاه اسماعيل ، شاه اسماعيل ثانى پسر شاه طهماسب ، سلطان محمد خدابنده پسر شاه اسماعيل ( ثانى ) ، اسماعيل ميرزا و حمزه ميرزا و شاه عباس اول برادر و پسرهاى شاه محمد خدابنده » از جمله شخصيتهاى مدفون در بقعهء شيخ صفى الدين ميباشند . « 2 »\r\n\r\nسخنى دربارهء مدفن شاه عباس كبير :\r\nنوشتهء اوله آريوس ، بنحويكه مرآت البلدان نقل كرده در باب اينكه شاه عباس اول نيز در اردبيل مدفون است ، اگر صحت داشته باشد ، از حيث تاريخ سند قابل توجهى خواهد بود . زيرا\r\n\r\n\r\n","description":"","footnote":"\r\n( 1 ) - تاريخچهء فرهنگ شهرستان اردبيل . اسماعيل ديباج . تبريز . 1328 . ص 72 .\r\n( 2 ) - مرآت البلدان . محمد حسنخان صنيع الدوله . تهران . 1294 ه . ق . ج 1 .\r\n","page_name":" 243 ","page_number":257},
  {"content":"\r\n\r\nدر عهد ما مقالاتى در مطبوعات درج مىشود و ضمن آنها قبر آن پادشاه در كاشان قلمداد ميگردد .\r\nخوانندگان دانشمند ميدانند كه در قديم كسانى كه در حال حيات پادشاه يا امير و يا شخصيت متنفذى ، قدرت برابرى و مقابله با آنها نداشتند بعد از مرگ آنان درصدد هتك حرمت آنها بر ميآمدند و با نبش قبر و توهين بر جسد بيجان به كارهاى نامعقولى دست ميزدند . معروف است براى آنكه در مورد شاه عباس چنين كارى اتفاق نيفتد و شاهزادگان ناراضى صفوى ، كه وى در اواخر عمر هرآينه نسبت به آنها بدرفتارى كرده بود ، بچنين اقدام وهن‌آورى دربارهء او دست نزنند ، بنا به وصيت آن پادشاه ، يا صلاحديد بزرگان و نزديكان وى ، پس از درگذشت او ، كه شب پنجشنبهء 24 جمادى الاول 1038 هجرى قمرى در اشراف مازندران « 1 » اتفاق افتاد ، سه تابوت فراهم و محرمانه بدن شاه را در يكى از آنها گذاشتند و دو تابوت ديگر را از حيث محتوى و ظاهر با آن يكسان نمودند . آنگاه يكى را بمشهد دومى را باردبيل و سومى را بپايتخت ( اصفهان ) ، يا بقولى به سمت نجف حمل نمودند . تابوت اول در مشهد و دومى در كنار مقبرهء شيخ صفى الدين به خاك سپرده شد ولى سومى را كه راهى پايتخت ، يا نجف اشرف ، بود چون در حوالى كاشان ، در نتيجهء گرماى هوا متعفن گشته بود ، در جوار حضرت حبيب بن موسى ( ع ) دفن كردند و بدينطريق مخالفان و دشمنان را با ابهامى در اينباره مواجه ساختند .\r\nبديهى است كه اين راز براى هميشه مكتوم نمىماند زيرا مخالفان معمولا قبور را در روزها و ماه‌هاى اول ، كه جسد بالنسبه سالم بود ، نبش ميكردند و كمتر اتفاق ميافتاد كه بعد از متلاشى شدن آن درصدد چنين كارى برآيند و اگر در تاريخ آغا محمد خان قاجارى پيدا شده كه استخوانهاى كريمخان زند را ، بعد از هيجده سال ، از زير خاك درآورده از شيراز بتهران حمل و در زير تخت سلطنت خود در خاك كرده است اين عمل زشت در گذشتهء روزگار نظاير كمترى داشته است و آن هم بيشتر از آنجهت اتفاق افتاده كه در آن زمان از خاندان زنديه فرمانرواى مقتدرى در ايران نبوده است . حال آنكه جانشينان شاه عباس بعد از وى مدتها سلطنت كرده و نسبت بجد\r\n\r\n\r\n","description":"","footnote":"\r\n( 1 ) - نام كنونى آن بابل است .\r\n","page_name":" 244 ","page_number":258},
  {"content":"\r\n\r\nخود حفظ احترام نموده‌اند . اين بود كه مدفن شاه عباس در همان سالهاى اول حالت ابهام به خود گرفت ولى بمرور ايام شناخته گرديد و نوشتهء آدام اوله آريوس ، كه بفاصلهء كمتر از دهسال بعد از درگذشت اين شاه بايران آمده ماه‌هاى متوالى در اردبيل و اصفهان اقامت و با طبقات مختلف مردم و حتى دستگاه سلطنت ايران در تماس بوده است ، از اين حيت نبايد از نظر محققان دور باشد .\r\nاز نويسندگان ديگر حاج شيخ عباس قمى هم « در منتهى الآمال » به اين امر اشاره كرده « 1 » نوشته است : « قطب الاقطاب ، برهان الاصفياء و الكاملين ، شيخ صفى الدين ابو الفتح اسحق اردبيلى ، كه سلاطين صفويه را بسبب انتسابشان به او صفويه گفتند ، در سنهء 735 در اردبيل وفات كرده و در آنجا به خاك رفت و نزد او دفن كردند جماعتى از اولاد و احفاد او را مانند شيخ صدر الدين و شيخ زين الدين و پسرش جنيد و سلطان حيدر و شاه اسماعيل و شاه محمد خدابنده و شاه عباس اول و اسماعيل ميرزا و حمزه ميرزا و غير ايشان » .\r\nدايرة المعارف اسلامى ايران نيز در اينباره چنين مينويسد « مقبره‌هائى كه در اردبيل و گرد مقبرهء شيخ صفى الدين مىباشد از اين قرار است . . . و مقبره‌هاى اسماعيل ميرزا و حمزه ميرزا و شاه عباس اول » « 2 » .\r\nعلاوه بر مدارك فوق رفتار و اعتقاد شخصى شاه عباس نسبت بجد خود شيخ - صفى الدين نيز ممكن است بر صحت اين نظريه قرينه‌اى باشد زيرا او ، كه در حال حيات ، در هركار سختى كه برايش رخ ميداد ، به منظور استمداد از شيخ باردبيل ميرفت و با زيارت مرقد او از وى يارى ميخواست بعيد نيست وصيتش هم آن باشد كه بعد از مرگش جسد او را در كنار جدش به خاك بسپارند .\r\nبهرحال مقصود ما از آوردن اين مطالب نه آنست كه بعد از سه قرن و نيم قبر شاه عباس كبير را در اين كتاب نبش كنيم و جسد او را باردبيل برده در مقبرهء شيخ صفى الدين مدفون سازيم .\r\n\r\n\r\n","description":"","footnote":"\r\n( 1 ) - منتهى الآمال . حاج شيخ عباس قمى . تهران . چاپ علمى . ( بدون تاريخ ) . جلد 2 . ص 266 .\r\n( 2 ) - دائرة المعارف اسلامى ايران و همگى شيعهء اماميهء اثنى عشريه . جلد 2 . ص 114 .\r\n","page_name":" 245 ","page_number":259},
  {"content":"\r\n\r\nاين كار اگر جز واقعيت مابازائى داشته باشد ما از آن بيزاريم و اگر تصور شود كه وقوع قبر پادشاهى در يك شهر موقعيت ممتازى بر آن شهر ميدهد اين نيز از مشى ما بر كنار است . زيرا اولا بايد توجه داشت كه اگر شاه عباس ، و همهء شاهان گذشته ايران بعد از شيخ صفى ، در اردبيل مدفون ميشدند شخصيت معنوى شيخ مجالى براى تجلى آنها نميداد چنان كه هم اكنون نيز آنهمه عظمت و جلالت شاهان بزرگى مثل شاه اسماعيل اول و شاه طهماسب و ديگران تحت الشعاع معنويت خود شيخ قرار دارد . ثانيا خواست و آرزى ما روشن شدن حقايق و واقعيات تاريخى است بدون آنكه كوچكترين تعصبى در امر بخصوصى داشته يا تصور آن را بر ذهن خود خطور دهيم . منظور اصلى ما آنست كه با توجه بنوشته‌هاى پيشينيان استنباطهاى خود را بدينوسيله در اختيار پژوهندگان اين امر قرار دهيم و به قدر امكان آنها را در قسمتى از تحقيقاتى ، كه هرآينه ممكن است در اينمورد به عمل آورند ، يارى كنيم .\r\n\r\nچينىخانه :\r\nشاه عباس بزرگ ، طبق نوشتهء عالم آرام عباسى ، در زمان حيات خود دستور داد كه كتابهاى دربار سلطنتى را ، آنقسمت كه به زبان عربى و مربوط به فقه و تفسير يا مجلدات قرآن مجيد بود ، بآستانهء حضرت رضا ( ع ) در مشهد مقدس و نسخه‌هاى فارسى را ، كه شامل ديوانهاى ادبى و كتب تاريخ و مصنفات اهل عجم بوده ، باضافهء چينىآلات از لنگريهاى بزرگ فغفورى ، مرتبانها ، باديه‌ها و ديگر ظروف نفيسهء غورى و فغفورى ، كه در چينىخانهء كاخ سلطنتى موجود بود ، ببقعهء شيخ صفى الدين در اردبيل وقف و حمل نمايند « 1 » .\r\nاين كتابها و ظروف ، بعلاوهء ساير اشياء گرانبها و كتب خود بقعه ، چون جاى مخصوصى در اين آستانه نداشت در مسجد جنت‌سرا نگاهدارى ميشد و چون در آن مسجد وسايل لازم براى نگهدارى آنها نبود بقول آدام اوله آريوس « كتابها در گنجه‌هاى در بستهء بىنظم و درهمى قرار داشتند » .\r\nكتاب زندگانى شاه عباس اول در اينباره مينويسد كه « كتابخانه در تالارى بود بنام جنت‌سرا ، كه سقفى گنبدى شكل و مذهب داشت . كتابهاى زيادى بزبانهاى فارسى و تركى و عربى در گنجه‌هاى متعدد موجود بود و بيشتر كتابها به مينياتور و تصاوير\r\n\r\n\r\n","description":"","footnote":"\r\n( 1 ) - زندگانى شاه عباس اول . نصر اللّه فلسفى . تهران . 1345 .\r\n","page_name":" 246 ","page_number":260},
  {"content":"\r\n\r\nنمونهء يك بشقاب چينى از باقيماندهء ظروف بقعهء شيخ صفى الدين .\r\n( تكه‌هاى اين بشقاب در سال 1328 بوسيلهء نگارنده و مرحوم سيد جمال الدين صفوى جمع‌آورى و بدين شكل مرمت گشته است ) .\r\n\r\n","description":"","footnote":"","page_name":" 247 ","page_number":261},
  {"content":"\r\n\r\nزيبا آراسته بود و همگى را شاهان وقف كرده بودند . پاسيكويچ در سال 1243 قمرى آنها را برد » .\r\nبعد از درگذشت شاه عباس و در زمان سلطنت شاه عباس ثانى ، يعنى در سال 1057 هجرى قمرى ، همزمان با بناى گنبد مقبرهء شاه اسماعيل ، به منظور حفظ و نگهدارى آن اشياء با ارزش ، بناى چينىخانه احداث گرديد .\r\nاين بنا تالارى است مربع شكل كه قريب هيجده متر قطر دارد ولى خروجيهاى طاق مانندى به شكل پنج ضلعى كه ، در وسط هريك از اضلاع آن ساخته شده ، اين محوطه را به صورت بيست و هشت ضلعى زيبائى درآورده است .\r\nدر وسط خروجيهاى سه طرف آن ، در شرق و جنوب و غرب ، دو پنجره گذاشته شده كه يكى در بالاى ديگرى و كوچكتر از آنست ولى در خروجى سمت شمالى بجاى پنجره در ورودى چينىخانه قرار دارد .\r\nدر ديوارهاى طرفين خروجيها و نيز در خود ديوارهاى اصلى اشكافهاى ديوارى با درهاى بلند و مجلل ساخته شده است كه كلمهء مقدس « اللّه » با نقش زيبا زينت‌بخش آنها مىباشد . اين اشكافها در درون ديوارها احداث گرديده و با تخته‌بندىهاى داخلى به صورت قفسه‌هائى براى گذاشتن كتابها و چيدن ظروف درآمده است .\r\nسقف چينىخانه گنبد بزرگ و مرتفع و وسيعى است و داخل آن با گچ‌بريهاى بىنظير و رنگ‌آميزى مخصوص و طلاكارىهاى ظريف به صورت شاهكارى از صنعت و معمارى و گچ‌برى قرن يازدهم هجرى خودنمائى مىكند . اين گچ‌بريها بطور مجوف و توخالى با ظرافت خاصى صورت گرفته و در آنها جاى ظروف از قبيل مرتبان ( تنگ ) و كاسه و بشقاب و پياله و غيره منظور گرديده است .\r\nگچ‌بريها و تزييات داخلى چينىخانه ، با تقليد از اسلوب گچ‌برى عمارت عالى قاپوى اصفهان ، ساخته شده ولى زيباتر از آن از كار درآمده است زيرا در عمارت عالىقاپو راهروهاى باريك و اطاقهاى كوچك را بدان نحو گچ‌برى كرده‌اند از اينرو محدوديت محيط مانع ايجاد طرحهاى زيبا در موقع احداث ، و نمايش واقعى آن بعد از ساختمان گرديده است . حال آنكه در چينىخانهء وسيع و با عظمت اردبيل گچ‌بريها با اسلوب بسيار مطلوبى طرح‌ريزى شده و به وضع با شكوهى خودنمائى مىكند .\r\n\r\n","description":"","footnote":"","page_name":" 248 ","page_number":262},
  {"content":"\r\n\r\nاز اين نظر است كه هنرمندان آن را ممتاز از گچ‌بريهاى عالىقاپو و شاهكار هنر گچ‌برى در ايران ميدانند و صفحات مشبك مستطيل شكلى را ، كه در جلوى دومين طبقهء پنجره هاى چينىخانه از گچ ساخته شده است ، نمونهء بىهمتاى اين هنر مىپندارند .\r\nداخل گنبد بزرگ چينىخانه ، تا سر در اشكافها و پنجره‌ها ، سراسر با اين گچ‌بريها مزين بود ولى چند سال پيش بر اثر نفوذ رطوبت از بالاى گنبد ، قسمت اعظم آن فرو ريخت و اين اثر زيباى تاريخى را ، كه قرنهاى ممتدى سالم بر جاى مانده بود ، در عهد ما با چنين وضع تأسف‌آورى مواجه گردانيد .\r\nاين اثر تاريخى گرچه در شهر اردبيل واقع است ولى در واقع متعلق بهمهء ملت ايران مىباشد زيرا مظهر هنر و كار و زحمت مردم اين مرز و بوم است و حتى قسمتهاى هنرى آن ، مثل گچ‌بريهاى چينىخانه و غيره ، از آن جهة كه علم و هنر وطن و مرز مخصوصى ندارد ، از افتخارات بشريت بشمار ميآيد و از اين رهگذر است كه نقص و خرابى آن هرفرد ايران دوست و علاقمند را متأثر و اندوهگين ميسازد .\r\nنگارنده هم در آن موقع مانند ديگر افراد ايرانى از اين واقعهء تأثرآور متأسف بود و در زمانى كه در اوقاف كشور با عنوان معاونت خدمت مينمود مبالغى از اعتبارات مربوط را بدين كار اختصاص داد . اما آن وجه ، طبق توصيهء ارباب تخصص ، صرف خريد و نصب چوب بست بزرگى براى حفظ و نگهدارى باقيماندهء گچ‌بريها از ريزش گرديد و براى مرمت خرابيها تكافو ننمود . اضطرارا از ادارهء كل باستانشناسى استمداد شد و چون آن نيز به جائى نرسيد راه چاره در توسل بشاهنشاه ، كه بخاندان صفوى احترام خاصى قائلند ، منحصر گشت و شرحى بعنوان آنمقام عالى كشور تهيه گرديد .\r\nطبيعى است اين نامه وقتى مؤثر ميشد كه بعرض مقام سلطنت ميرسيد و آن خود دشواريهائى همراه داشت . براى رفع آن دشواريها بود كه نامه از قول شخص شاه اسماعيل صفوى نوشته شد و در آبانماه 1346 خورشيدى بوسيلهء رئيس دفتر مخصوص تقديم گرديد و آن نامه چنين بود :\r\n\r\n","description":"","footnote":"","page_name":" 249 ","page_number":263},
  {"content":"\r\n\r\n\r\n« از يك شاه به يك شاهنشاه :\r\nبرادر تاجدارم اعليحضرت محمد رضا شاه پهلوى شاهنشاه ايران خدمات ارزندهء اعليحضرت ، در راه بقاء و اعتلاى ايران عزيز و تأمين سعادت هم‌ميهنان ، براى من كه حيات كوتاه خود را از كودكى تا مرگ بر آن فدا نموده‌ام « 1 » ، بسيار افتخارآميز است و اقدامات پى - گير شاهنشاه آريا مهر مكمل تلاشها و كوششهاى بسيار سختى است كه چهار قرن و نيم پيش ، من در راه ايجاد وحدت سياسى و جغرافيائى ايران برعهده داشته‌ام .\r\nشاه برادرم ! اعتقاد به بقاى روح بعد از مرگ ، مؤيد اين نظريه است كه كارها و خدمات زمامداران هرزمان ، بر خدمتگزاران پيشين پوشيده نمىماند و اقدامات نيك آنان موجب غرور و مباهات معنوى اينان مىشود . هر زمانى بعد از من ، كه پادشاه لايق ، و ايران دوستى بر وطن من حكومت كرده ، مرهمى بر زخمهاى روحى من در جنگهاى چالدران گذاشته شده ؛ و هرگاه كه شخص نالايقى ، ولو از فرزندان خود من ، براريكهء سلطنت ايران تكيه زده بمثابهء تيرهاى جانكاهى بوده است كه در معركهء هول‌انگيز جنگهاى شيروان بر قلب حساس من نشسته است و چقدر خوشحالم كه آن برادرم ايران عزيز را به پايهء والائى از ترقى و تعالى مىرساند .\r\nبرادر تاجدارم ! گذشت روزگار قبه و آرامگاهى را كه فرزندانم بر من و اجداد بزرگوارم ساخته‌اند دستخوش خرابى قرار داده و حوادث ايام آن را تهديد بويرانى مىنمايد . هر روز قسمتى از سقفها و ديوارها فرو مىريزد و يا باقيماندهء ناچيز اشياء آن بسرقت مىرود ! . . . .\r\nمايلم كه شما برادرم آريا مهر شخصا از اين وضع اطلاع يابيد و با عاطفهء حقشناسى خاصى كه نسبت بگذشتگان خدمتگزار داريد اظهار\r\n\r\n\r\n","description":"","footnote":"\r\n( 1 ) - « ما ميتوانيم بدون بيم از اشتباه بگوئيم كه . . . . شاه اسماعيل توانست بآرزوى خود برسد و قبل از مرگ ايران را ، كه وجود نداشت ، بوجود بياورد » شاه اسماعيل . خواندنيها .\r\nشماره 5 . سال 32 .\r\n","page_name":" 250 ","page_number":264},
  {"content":"\r\n\r\nعلاقه فرمائيد كه با مأموريت شخص دلسوز و مورد اعتماد و تأمين اعتبار كافى ، بيكباره آرامگاه من و اجدادم تعمير اساسى يابد و سايهء اين بناى باستانى قرون ديگرى بر مزار ما مستدام باشد . و نيز مدفن راد مردان بزرگى ، كه در جنگهاى استقلال ايران شربت شهادت نوشيده و در شهيدگاه مجاور قبور ما آرميده‌اند وضع آبرومندى به خود بگيرد .\r\nرجاء واثق دارم كه اگر خداى ناكرده از اين مكتوب يا عبارات آن تكدرى بر خاطر برادرم دست دهد تقديم‌كننده از آثار آن در امان باشد .\r\nاردبيل بتاريخ شهريور 1346 .\r\nشاه اسماعيل صفوى مؤسس سلسلهء صفوى »\r\nاين نامه ، كه رعايت جهات مختلف فلسفى و تاريخى و علو مقام گيرنده و نويسنده در تنظيم آن ضرورت داشت ، برطبق نوشتهء رئيس دفتر مخصوص شاهنشاه « بسيار خوب تنظيم شده و فوق العاده مورد توجه واقع شد » و اوامرى براى مرمت اين بناى تاريخى صادر گرديد كه هنوز هم در مرحلهء اجراست .\r\n\r\nكتابخانهء بقعهء اردبيل :\r\nبارى در عهد شاه عباس دوم ، كه تالار چينىخانه احداث گرديد ، كتابخانهء بزرگى در آن تأسيس شد كه حاوى تعداد زيادى كتاب بزبانهاى عربى و فارسى و تركى بود و از حيث كتابهاى كم‌نظير و پربهائى كه داشت حتى در خارج از ايران داراى شهرت و معروفيت خاصى بود .\r\nسياههء آن كتابها بطور كامل موجود نيست ولى كتابخانهء ملى تبريز در سال 1348 خورشيدى سندى چاپ و منتشر كرده كه اصل آن ، بنا بنوشتهء آن كتابچهء چاپى ، در سال 1172 قمرى ، يعنى 115 سال بعد از بناى چينىخانه تهيه شده و اكنون در موزهء آذربايجان نگهدارى مىشود . اين سند عبارت است از صورت اشياء بقعه در آن تاريخ ، كه بدستور سيد محمد قاسم بيگ صفوى ، متولى آن روز بقعه و به خط ملا محمد طاهر نامى نوشته شده است و به شكل طومارى مىباشد كه 12 سانتىمتر عرض و 757 سانتى - متر طول دارد و مندرجات آن ، كه در اصل با ارقام سياقى نوشته شده است در 80\r\n\r\n","description":"","footnote":"","page_name":" 251 ","page_number":265},
  {"content":"\r\n\r\nصفحهء 22 سطرى ، كتابچه‌اى را كه كتابخانهء ملى تبريز بقطع وزيرى و چاپ سربى تحت عنوان « گنجينهء شيخ صفى » چاپ كرده است ، تشكيل ميدهد .\r\nبموجب آن سياهه بقعهء شيخ صفى الدين در آن تاريخ 744 مجلد مصحف مجيد سى جزو « 1 » و 224 مجلد سى پاره « 2 » داشته كه سه مجلد آن به خط كوفى و بدست امير المؤمنين على عليه السلام بر پوست آهو نوشته شده و 32 مجلد ديگر نيز با همان خط و مشخصات بوسيلهء حضرات ائمهء معصومين عليهم السلام نگارش يافته بود . باقى اين مصحفها به خط كوفى ، ريحانى ، ثلث ، نسخ . . . و بدست معروفترين خطاطان اسلامى نوشته شده\r\n\r\n\r\n","description":"","footnote":"\r\n( 1 ) - قرآن مجيد را كه 114 سوره و رويهم قريب 6360 آيه است در كتابت به 30 قسمت كرده هرقسمت را جزو گفته‌اند . ما فلسفه اينكه كتاب الهى چرا به سى قسمت شده و فى المثل به 20 يا 40 و . . . بخش نگشته است تحقيقاتى كرديم . خود ابتدا چنين ميپنداشتيم كه تقسيم آن بتعداد روزهاى ماه و براى اين بوده است كه مسلمانان روزى يك جزو از آن را مطالعه و قرائت كنند و در هرماه يك بار آن را بخوانند . ولى دانشمند و فيلسوف اسلامى معروف عهد ما آقاى حاج سيد حسين قاضى طباطبائى ، نويسندهء تفسير معروف الميزان ، در اينمورد چنين اظهار نظر كرد كه در ابتداى جمع‌آورى قرآن آيات آن در سى قسمت جدا از هم نوشته شده بود پس از جمع آنها به صورت كتاب واحد ، نشانهء جزوهاى مذكور باقى ماند و قرآن بسى جزو معروف گشت .\r\nيادآورى اين نكته لازم است كه اگر  « بِسْمِ اللَّهِ الرَّحْمنِ الرَّحِيمِ » *  اول سوره‌ها جزو سوره‌ها حساب نشود عدد آيات قرآن 6247 مىشود .\r\n( 2 ) - در ديانت مقدس اسلام توجه زيادى بر اين معطوف است كه مسلمانان لحظاتى از ساعات شبانه روزى خود را در مساجد بگذرانند و قسمتى از آن را بتلاوت كلام الهى مشغول باشند . چون در قديم چاپ نبود و قرآن با دست نوشته ميشد فراهم آوردن تعداد زيادى قرآن در مساجد ممكن نمىبود و از لحاظ حجم و وزن نيز مشكلاتى براى قرائت‌كنندگان ايجاد مينمود .\r\nاز اينرو هريك از جزوات سىگانه را به صورت دفترچهء جداگانه‌اى مىنوشتند و جلد گرفته براى قرائت مؤمنين بر مساجد وقف ميكردند و آنها را سى پارهء قرآن ميگفتند .\r\nاگرچه در عهد ما حضور مسلمين در مساجد متروك گشته و فرزندان ما اكثرا در رفتن به مسجد كاهل واى بسا از خود دين اطلاع كافى ندارند و بجاى آنها گاهى بد كردارترين هنر پيشگان سينماهاى ممالك دنيا را با اسم و رسم ميشناسند با اينحال در بيشتر مساجد آن سى پاره‌ها موجود است و در مجالس حتم مردگان كسانى آنها را قرائت مينمايند .\r\n","page_name":" 252 ","page_number":266},
  {"content":"\r\n\r\nبوده است . مصحفهاى مذكور جلدهاى تيماج منقوش و ترنج‌دار داشته و در قابلقهاى « 1 » زربفت و يا قطنى زرد و يا نقره بافت گذاشته ميشده است .\r\nغير از مصحفهاى مجيد ، 228 جلد كتاب و 224 قطعه مرقعات در 32 جلد ديگر نيز وجود داشته است كه مشخصات آنها از حيث نام كتاب ، مؤلف ، نوع - خط ، كاغذ ، نويسنده و غيره قيد گرديده است . مرقعات مزبور از عاليترين نوع خود در ايران بشمار ميآمده و در آنزمان نيز بسيار نفيس و گرانبها بوده است « 2 » .\r\nاين سند زمانى تهيه گرديده است كه دست تطاول بزرگان و صاحبان قدرت بر اشياء آستانه باز بوده و تعدادى از آنها بيغما برده شده بوده است . اين مطلب در آخر آن سند نيز به نحوى مورد اشارهء متولى قرار گرفته و نوشته شده است كه « چون در اين ايام اختلال اوضاع روزگار چند دفعه تفرقگى بسكنهء اين ولايت و خدمهء سركار آستانهء مقدسه روى داده و ارباب اختيار چند باينجا آمده هريك چيزى از اجناس سركار هويت مدار تصرف كرده‌اند درينوقت كه بندهء درگاه بازديد اجناس و كتب سركار نمود نسبت به نسخه‌اى كه عاليشان ميرزا عبد اللّه بعد از فتح قلعهء اردبيل حسب الامر الاعلى مميزى كرده بر اين موجب قصور و كسور ملاحظه شد » . آنگاه سياههء اشيائى را كه بيغما برده‌اند بتفصيل ذكر كرده است كه از جملهء آنها كتب مذهب و مرقع و غيره بوده است .\r\nقابل توجه است كه نادر شاه هم در اين تاراج سهمى داشته و شايد بيش از همه و پيش از همه در اينباره اقدام نموده است . هربار كه گذر او بر اين شهر افتاده اشيائى را از آن آستانه برداشته است . ما در جلد اول اين كتاب هم اشاره كرده‌ايم كه نادر شاه\r\n\r\n\r\n","description":"","footnote":"\r\n( 1 ) - قابلق لفظ تركى است و بكيسهء پارچه‌اى گفته مىشود كه معمولا به شكل پاكت ميدوزند و قرآن و كتابهاى نفيس را براى محفوظ ماندن در آن ميگذارند .\r\n( 2 ) - براى نمونه گوئيم كه دايرة المعارف اسلامى ايران در صفحهء 187 جلد اول مينويسد « افندى مجموعه‌اى از اشعار ابن فخار را ، كه از فرزندان حضرت موسى بن جعفر ( ع ) و متوفى بسال 603 است ، در اردبيل ديده است . همچنين نسخه‌اى از سرائر ابن ادريس را در اردبيل ملاحظه كرده كه بر آن خط ابن فخار مذكور مىباشد » . همچنين « افندى گويد ابن الخياط عاملى مجموعهء تأليف كرده و در اردبيل آن را ديده‌ام . » .\r\n","page_name":" 253 ","page_number":267},
  {"content":"\r\n\r\nچون از نفوذ صفويه و قدرت خانقاه اردبيل بيم داشت از اينرو درصدد ويران كردن اين شهر برآمد و در عهدوى اردبيل ، كه شايد بعد از پايتخت مهمترين و معتبرترين شهرهاى ايران بشمار ميآمد ، اهميت و اعتبار خود را هرروز بيش از پيش از دست داد و سكنهء آن ، طبق نوشتهء لغتنامهء جغرافيائى فرانسه ، به 3700 نفر رسيد . « 1 »\r\nاقدام نادر موجب آن گرديد كه دست يغماگران ديگر نيز بر آستانهء شيخ صفى الدين و كتابخانه و گنجينهء آن بازگردد و هر صاحب قدرتى كه بر اين شهر گماشته شود چيزى از آن گنجينه بيغما ببرد .\r\nملا محمد طاهر ، نويسندهء سنديكه مورد بحث ماست ، در آخر آن مدرك ، كتبى را كه بوسيلهء نادر شاه از بقعهء شيخ عليه الرحمه برده شده است چنين آورده است :\r\n« اما سبب كسور كتب و غيره آنچه ، چون نادر شاه دفعهء اول كه بتسخير شيروان ميرفت بعد از زيارت به سير چينىخانه و كتابخانه آمده . . . مقالهء حضرت شيخ عليه الرحمه را طلبيده بعد از ملاحظهء كتب مذهب مصور ، مقاله را با دوازده مجلد كتاب مقطع برداشت كه در اسفار مطالعه نمايد » .\r\nوى گويا به اين كار قناعت نكرده « به خوانين نيز تكليف برداشتن كتاب نمود . از آن جمله ميرزا مهديخان منشىباشى نيز سه مجلد برداشت » .\r\nنادر شاه بار ديگر جعفر بيگ نامى را بعنوان چاپارى از خراسان باردبيل فرستاده ضمن نامه‌اى از متولى بقعه « خمسهء نظامى را كه بسيار مقطع و مصور بود با يكعدد نسخهء ديگر به خط مير عماد خواسته بودند . مرحوم متولى مزبور با قابلق و مشمع و پردهء كهنه پيچيده در حضور حاكم اردبيل از چاپار مومى اليه ارسال نمود » . دفعهء ديگرى نيز كه ميرزا عبد الرزاق جهانشاهى ضابط اردبيل را امر بحمل نقره‌هاى آستانه برشت كرده بود « پنج ورق مذهب نيز به خط مير عماد » از مرقعات گرانبهاى آستانه را برداشته است .\r\nابراهيم خان برادر نادر شاه نيز ، هنگام سفر بداغستان ، چندى در خانهء متولى آستانه در اردبيل اقامت كرده و موقع رفتن « پنج و شش مجلد قرآن » برداشته با خود برده است .\r\nهنگاميكه آزاد خان افغان باردبيل آمد خود او احترام بقعه را حفظ نمود ولى\r\n\r\n\r\n","description":"","footnote":"\r\n( 1 ) - ديكسيونر جغرافيائى فرانسه . پاريس 1856 . ج 1 .\r\n","page_name":" 254 ","page_number":268},
  {"content":"\r\n\r\nبعضى از افاغنه خيرگى كرده ده مجلد از كتب بقعه را برداشتند . ميرزا شفيع وزير تبريزى هم يكجلد تيمورنامهء هاتفى مذهب مجدول را ، كه در حاشيهء آن ديوان ميرزا - قاسم گنابادى نوشته شده بوده است ، بر سبيل امانت گرفته و ديگر باز پس نداده است .\r\nاينها دست درازيهاى نامساعدى بوده كه در زمان حكومت مقتدر نادر شاه بر اين آستانه صورت گرفته است و طبيعى است كه در عهد نابسامان بعد از وى دستهاى تطاول ديگرى كه بر آن بقعه باز شده است خيلى درازتر و گستاخ‌تر از آندوره بوده است .\r\n\r\nدست‌اندازى روسهاى تزارى بر بقعهء اردبيل و حمل كتابهاى آن بروسيه :\r\nدر پايان جنگهاى رقت‌آور ايران و روس نيز براهنمائى « گريبايدوف » و دستور ژنرال « پاسيكويچ » روسى مقدار زيادى از كتب گرانبهاى آستانهء اردبيل بروسيه انتقال يافت .\r\nبطوريكه در جلد اول اين كتاب گفته‌ايم در اواخر جنگهاى ايران و روس ستونى از سپاه تزار ، بفرماندهى ژنرال سوختلن ، باردبيل آمد . او اگرچه بقلعه راه نيافت ولى شهر را تحت اشغال خود درآورد و تا انعقاد عهدنامهء تركمنچاى و اجراى مواد آن در اين شهر باقى ماند . گويا يكى از مأموريتهاى اين ژنرال روسى تصرف كتابخانهء شيخ صفى و حمل آنها بروسيه بوده است كه بنا بتوصيهء « پروفسور سن كرسكى » خاورشناس معروف روس و خواهش گريبايدوف از پاسيكويچ صورت گرفته است .\r\nبراى تصرف كتابخانه فرمانده روس از معاريف شهر دعوتى نموده از آنها تسليم كتابها را خواستار گرديد . اينان ايستادگى كردند و بدين كار حاضر نگشتند ولى سرانجام آنها را وادار بتسليم نمودند و عمال تزارى در ژانويهء 1828 ميلادى تعداد 114 فقره از بهترين كتابها را ، كه جلدهاى آنها عموما طلا و نقره بود و مينياتورهاى زيبائى داشت ، بدقت بسته‌بندى نمود و روانهء پطر و گراد ( لنين‌گراد ) كنونى ساخت .\r\nدايرة المعارف بريتانيكا در اينباره نوشته است « بقعهء شيخ صفى الدين مساجد و مدارس عالى دارد . در اوايل قرن هفده كتابخانهء بسيار مهمى بوسيلهء شاه عباس در آنجا احداث گرديد كه حاوى عاليترين ، كمياب‌ترين و گرانبهاترين كتابهاى خطى بود ولى در سال 1828 ميلادى روسها آنها را به پطرزبورگ بردند و كتابخانهء مهمى در آنجا ترتيب دادند » « 1 » .\r\n\r\n\r\n","description":"","footnote":"\r\n( 1 ) -  Encyclopedia Britanica  . دورهء 11 . سال 1911 . ج / 1 .\r\n","page_name":" 255 ","page_number":269},
  {"content":"\r\n\r\nلغتنامهء جغرافيائى فرانسه هم در 115 سال پيش ، يعنى زمانى كه 28 سال از نقل كتب اردبيل بروسيه ميگذشت ، در بحث مربوط به اين شهر نوشته است « يك مدرسهء مجللى دارد . . . و يك كتابخانه كه سابقا پر از كتابهاى خطى بود و بعدا هنگام آخرين جنگهاى ايران و روس به سن پطرزبورگ برده شد » « 1 » .\r\nابراهيم بيگ در سفرنامهء خود ، آنجا كه سخن از بقعهء شيخ صفى الدين ميگويد ، مينويسد « . . . التماس كرديم در خزانه را باز كردند . لوحهء به خط امير المؤمنين اسد اللّه الغالب على بن ابيطالب عليه السلام ديديم كه به خط كوفى در پايان لوحه مرقوم رفته بود : كتبه على بن ابو طالب . و لوحهء ديگر به خط حضرت امام حسن عليه السلام زيارت شد كه در آخر آن هم كتبه حسن بن على مرقوم بود » .\r\nكتابخانهء اردبيل محصول شش قرن علاقه و كوششى بود كه عارفان با حقيقت و پاكطينت و رهروان با ايمان طريقت در اين خانقاه تشكيل داده بودند . اساس آن را كتابخانهء خود شيخ صفى الدين بوجود آورده بود . بعد از او نيز فرزندانش كه صاحب خرقه و سجاده بودند در تكميل آن كوشش‌ها كردند و چون نوبت بشاهان صفوى رسيد با احتراميكه بجد خود ابراز ميداشتند در توسعهء كتابخانه هم توجه كافى مبذول داشتند و بزرگان دولت ، برخى براى تقرب بدربار سلطنت و بعضى بخاطر ارادت بمقام صفا و معنويت شيخ ، از تكميل آن باز نايستادند و وسعت آن را تا بدانجا رسانيدند كه بقول دايرة المعارف بريتانيكا « كتابخانهء مهمى در آنجا ترتيب يافت كه حاوى عاليترين ، كمياب‌ترين و گرانبهاترين كتابهاى خطى » گشت .\r\nدايرة المعارف الاسلاميهء ايران و همگى معارف شيعهء اماميهء اثنى عشريه ، كه كتاب مفيدى از حيث موضوع است ، در جزء دوم از حرف الف با جيم مبحثى دربارهء اقدام روسها نسبت به تصرف كتابخانهء اردبيل آورده است كه ما آن را در اينجا نقل مينمائيم : « 2 »\r\n« اين كتابخانه بعد از انقراض خاندان صفويه ، و بروز آن انقلابات ، متفرق گرديده ولى تا ايام سلطنت فتحعليشاه و موقع جنگ با روسها 1240 - 1343 مقدارى از كتب آن باقى بوده است . در همان موقع آخرين ذخيرهء گرانبهاى كتابخانهء شيخ\r\n\r\n\r\n","description":"","footnote":"\r\n( 1 ) - ديكسيونر جغرافيائى فرانسه . پاريس 1856 . ج / 1 .\r\n( 2 ) - دائرة المعارف الاسلاميهء ايران و همگى معارف شيعهء اماميهء اثنى عشريه . تأليف عبد العزيز ( صاحب جواهر ) . محل چاپ و تاريخ چاپ مشخص نشده است .\r\n","page_name":" 256 ","page_number":270},
  {"content":"\r\n\r\nصفى الدين از بين رفت و خلاصهء تفصيل اين قضيه را اينك شرح ميدهيم :\r\nدر ماه دسامبر 1827 قشون روس بسر كردگى بسكويچ و همراهى گريبايدوف شهر تبريز را تصرف نمود از طريق ميانج عازم تسخير تهران بودند تا دامنهء فتوحات خود را در ايران ادامه دهند . همان موقع پروفسور مستشرق سنكورسكى برئيس كل اركان حرب قشون روس « گراف‌ديپچ » شرحى نوشته و تقاضا نمود كه در اين مسافرت از كتب خطى و آثار ادبى در ايران نيز استفاده شود . مخصوصا انجام اين وظيفه را پروفسور مزبور بعهدهء ( گريبايدوف ) كه از نويسندگان مشهور روس بوده واگذار كرده . رئيس اركان حرب عين مراسله و تقاضانامهء ( سنكورسكى ) را به نظر ( پسكويچ ) رسانيده و پسكويچ با گريبايدوف در اينباب مشورت كرد . بالاخره پس از تحقيقات زياد معلوم شد كه در ايروان و نخجوان كتابخانهء مهمى وجود ندارد و كتابخانهء عباس - ميرزا در تبريز نيز اهميت علمى نداشته است و مجموعه‌اى از كتب معاصر مىباشد .\r\nولى در اردبيل مقدارى كتب و رسائل خطى گرانبها در كتابخانهء جنب مقبرهء شيخ صفى الدين باقى مىباشد » .\r\nمؤلف دائرة المعارف در اينجا قسمتى از نوشتهء « آدام اوله آريوس » و « جان مورير انگليسى » ، مؤلف كتاب « حاجىبابا » ، را در مورد كتابخانه مينويسد و آنگاه باقى مطلب را چنين بيان مىكند : « در هرصورت گريبايدوف كه از رجال سياسى و ادبى مشهور آنزمان بوده آنى از فكر كتابخانهء اردبيل فارغ نبود و موقع را غنيمت شمرده و در موقع تصرف آذربايجان ايران درصدد استفاده از آن كتابخانه برآمد و پيشنهاد ( سنكورسكى ) بيشتر او را تهييج نمود و با آنكه اردبيل در فرونت جنگ نبود و تصرف در آن مستلزم مخارج و زحماتى بوده باز هم برحسب اصرار و تقاضاى گريبايدوف يكعده قشون از قره‌باغ به طرف اردبيل اعزام نمود . اين لشگركشى براى تسخير گنجينهء علم و ادب بود و با سياست يا منافع سلطنتى تماس نداشت . بالاخره ژنرال سوقنان در 25 ژانويهء 1828 شهر اردبيل را محاصره و تصرف نمود . پس از ورود به شهر علما را دعوت كرد ، آنها را از قصد و عزم پسكويچ دربارهء كتابخانه آگاهى داده علماء در ابتدا قال و قيل نموده بالاخره مجبور شدند كتابخانه را تسليم نمايند و ژنرال در تصرف خود درآورد .\r\n\r\n","description":"","footnote":"","page_name":" 257 ","page_number":271},
  {"content":"\r\n\r\nاوايل ماه فوريه دو دسته قشون سواره و پياده كاروان كتاب را از اردبيل بتفليس حركت دادند » .\r\nنويسندهء كتاب مزبور در ذيل اين مطالب اضافه مىكند كه « اطلاعات فوق از كتاب روسى موسوم به ( گريبايدوف در گرجستان و ايران ) منطبعهء بادكوبه ، 1930 تأليف ( فنى كولويوف ) و كتاب روسى معروف بتاريخ روابط علمى شرق و اروپا و روسيه ، چاپ لنين گراد ترجمه شده است » . آنگاه مؤلف مذكور صورت كتب نامبرده را ، كه بنا بنوشتهء خودش « دانشمند محترم پروفسور ژرژمار » براى او فرستاده است ، چنين آورده است :\r\n\r\nفهرستى از كتابهاى بقعهء شيخ صفى الدين كه بوسيلهء روسها برده شده است :\r\n« قسمتى از فهرست كتابخانهء شيخ صفى الدين :\r\n1 - مطلع خصوص الكلم فى معانى فصوص الحكم . به زبان عربى در فلسفهء اسلامى ، تأليف محمد بن على .\r\n2 - اسماء الحسنى ، با ترجمهء عربى تأليف سلطانعلى مشهدى .\r\n3 - اسناد مناجات مخمس به عربى .\r\n4 - صحيفهء كامله ، تأليف عبد اللّه بن عمر به عربى .\r\n5 - طوالع الانوار و مطالع الانظار به عربى . تأليف بيضاوى .\r\n6 - شواكل الحور فى شرح هياكل النور .\r\n7 - الاشارات و التنبيهات .\r\n8 - كتاب الكناش معروف بكتاب الفاخر . تأليف محمد بن زكرياى رازى در طب .\r\n9 - الجامع الكبير معروف بالحاوى . تأليف يحيى بن سعيد هذلى حلى .\r\n10 - مرقعات .\r\n11 - مرقعات .\r\n12 - مرقعات .\r\n13 - روضه عين القضاة همدانى .\r\n14 - كتاب علم . تأليف غزالى .\r\n\r\n","description":"","footnote":"","page_name":" 258 ","page_number":272},
  {"content":"\r\n\r\n15 - لوايح جامى .\r\n16 - تحفهء شاهى .\r\n17 - مرقعات .\r\n18 - مقالهء خواجه انصارى . « 1 »\r\n19 - مقالهء خواجه انصارى .\r\n20 - كيميا .\r\n21 - سعادت غزالى .\r\n22 - تاريخ طبرى به فارسى .\r\n23 - تاريخ طبرى به فارسى .\r\n24 - تاريخ طبرى به فارسى .\r\n25 - فردوس التواريخ .\r\n26 - روضة الصفا ميرخواند در 11 جلد « 2 » .\r\n27 - خلاصة الاخبار فى بيان الاحوال الاخيار ، تأليف خواندمير « 3 » .\r\n28 - حبيب السير .\r\n29 - جواهر الاخبار بوداق .\r\n30 - جامع التواريخ رشيد الدين .\r\n31 - مرقعات .\r\n32 - ظفرنامهء تيمورى .\r\n33 ظفرنامهء تيمورى .\r\n34 - مطلع السعدين و مجمع البحرين عبد الرزان سمرقندى .\r\n35 - مطلع السعدين مذكور .\r\n36 - بياض مكالمهء شاه طهماسب با ايلچيان .\r\n\r\n\r\n","description":"","footnote":"\r\n( 1 ) - در اصل سند « گنجينهء شيخ صفى » تعداد آن هشت مقاله ذكر شده است .\r\n( 2 ) - در سند فوق الذكر تعداد مجلدات اين كتاب 12 جلد آمده است .\r\n( 3 ) - در گنجينهء شيخ صفى اين كتاب دو جلد ضبط گرديده است .\r\n","page_name":" 259 ","page_number":273},
  {"content":"\r\n\r\n37 - صفوة الصفاى ابن البزاز .\r\n38 - تاريخ شرفنامه .\r\n39 - تاريخ الدائر كالدرر و الجواهر .\r\n40 - روضة الجنات فى سيرة النبى و الآل و الاصحاب .\r\n41 - مجمع الانساب .\r\n42 - احسن الكبار فى معرفة الائمة الاطهار تأليف محمد بن زيد بن عربشاه حسينى .\r\n43 - احسن الكبار جلد دوم .\r\n44 - خلاصة الاشعار و زبدة الافكار .\r\n45 - مجموعهء شعرا .\r\n46 - خمسهء نظامى « 1 » .\r\n47 - ديوان اشعار .\r\n48 - شاهنامه 4 نسخه « 2 » .\r\n49 - ديوان انورى .\r\n50 - ديوان جامى .\r\n51 - ديوان اشعار متفرقه ( متعدد ) .\r\n52 - خسرو و شيرين .\r\n53 - انتخاب حديقهء حكيم سنائى .\r\n54 - ديوان خاقانى . « 3 »\r\n55 - ديوان صفى .\r\n56 - ديوان عطار .\r\n\r\n\r\n","description":"","footnote":"\r\n( 1 ) - هنگام تنظيم سند موضوع « گنجينهء شيخ صفى » تعداد اين كتاب 12 مجلد بوده است .\r\n( 2 ) - در سند فوق بتعداد هفت نسخه از آن اشاره شده است .\r\n( 3 ) - بموجب سند مورد اشاره دو جلد از آن ديوان در كتابخانه بوده است .\r\n","page_name":" 260 ","page_number":274},
  {"content":"\r\n\r\n57 - ديوان كمال الدين مكرر .\r\n58 - گلستان سعدى .\r\n59 - كلمات .\r\n60 - نظامى گنجوى .\r\n61 - انتخاب ديوان خسرو .\r\n62 - گلشن راز .\r\n63 - كليات دهلوى .\r\n64 - انتخاب ديوان خسرو .\r\n65 - هشت بهشت .\r\n66 - ليلى و مجنون .\r\n67 - انتخاب خسرو شيرين .\r\n68 - خسرو خان وريرانى .\r\n69 - ترجيع‌بند جامى .\r\n70 - ديوان امير حسين دهلوى .\r\n71 - زاد المسافرين .\r\n72 - ديوان خواجه .\r\n73 - ديوان ابن يمين .\r\n74 - كتاب مهر و تسترى تأليف عصار ( متعدد ) .\r\n75 - كليات عماد الملة و الدين فقيه كرمانى ( متعدد ) .\r\n76 - ديوان حافظ شيرازى .\r\n77 - كليات حكيم نزارى .\r\n78 - ديوان كاتبى .\r\n79 - غزليات شاهى در سه نسخه .\r\n80 - كتب سبعهء جامى .\r\n81 - تحفة الاحرار در سه مجلد ( شعر ) .\r\n\r\n","description":"","footnote":"","page_name":" 261 ","page_number":275},
  {"content":"\r\n\r\n82 - سبعة الاحرار ( شعر ) .\r\n83 - سلسلة الذهب اشعار فارسى .\r\n84 - چهل حديث جامى .\r\n85 - ديوان اشعار .\r\n86 - گوى و چوگان شيخ سعدى .\r\n87 - ثمرنامهء هاتفى - جامى نسخ متعدده .\r\n88 - شاهنامهء هاتفى .\r\n89 - منظر نظامى .\r\n90 - مرثيه .\r\n91 - ديوان بابا افغانى .\r\n92 - آصفى .\r\n93 - رسالهء ملا سلطانعلى .\r\n94 - قصايد و اشعار .\r\n95 - آثار المظفر .\r\n96 - شاهنامهء شاه اسماعيل .\r\n97 - شاه درويش هلالى .\r\n98 - كليات اهلى شيرازى .\r\n99 - كليات اهلى شيرازى ( مكرر )\r\n100 - عقايد شاهى .\r\n101 - كتاب مهر .\r\n102 - عماد فقيه .\r\n103 - ديوان مانى .\r\n104 - حسن و دل .\r\n105 - نزهة العاشقين .\r\n106 - مرزبان نامه .\r\n\r\n","description":"","footnote":"","page_name":" 262 ","page_number":276},
  {"content":"\r\n\r\n107 - ترجمة الفرج بعد الشدة .\r\n108 - مرقعات .\r\n109 - مرقعات و دواوين مختلفه .\r\n110 - نظم و نثر تركى .\r\n111 - كليات نوائى .\r\n112 - خمسهء عليشير نوائى .\r\n113 - ديوان نوائى ( متعدد ) .\r\n114 - اسكندرنامه .\r\nنويسندهء دايرة المعارف بعد از ذكر اسامى اين كتب يادآور مىشود كه « در هر صورت چيزى از كتابخانهء شيخ صفى الدين اردبيل باقى نمانده است جز اوراق متفرقه كه شايد معادل يكخروار باشد و از اين اوراق چيزى كه چند وقت پيش بيرون آمد ، و در مجلد تقدم معرفى شده است ، ترجمهء فارسى تفسير ابن جرير طبرى مىباشد كه مترجم آن بلعمى معروف بود و مجلدات آن را بتهران آوردند تحويل كتابخانهء سلطنتى داده‌اند . البته ضمن اين اوراق كتابهاى ديگرى است كه توجهى به آن نشده است و بالاخره متلاشى و نابود مىشود » .\r\nنكته‌اى كه دربارهء نوشتهء اين مؤلف بايد اضافه شود آنست كه تعداد كتابهاى بقعهء شيخ صفى الدين ، كه روسها از اردبيل برده‌اند ، 114 جلد نبوده است بلكه چون بعضى از آنها نسخ متعدد و مجلدات بيشترى داشته‌اند از اينرو تعداد كتابها نيز بيشتر بوده است « 1 » .\r\nبعد از روسها نيز قسمتهائى از كتب بقعه مورد تطاول قرار گرفت . اين دستبردها گاهى خصمانه و زمانى به منظور خدمت صورت ميگرفت . بدينمعنى گاهى حاكم و فرمانروا ، يا مهاجم و متجاوزى ، بدين شهر دست مييافت و اشيائى از آن بقعه را بر ميداشت .\r\nزمانى نيز كسانى از متوليان و خدام ، براى آنكه كتابها را از غارت و چپاول آنان محفوظ دارند ، آنها را بمنازل خود ميبردند يا در جاهائى مخفى ميداشتند ولى بعدها\r\n\r\n\r\n","description":"","footnote":"\r\n( 1 ) - مؤلف كتاب « تاريخ اردبيل و دانشمندان » تعداد آنها را 109 جلد ذكر كرده است .\r\n","page_name":" 263 ","page_number":277},
  {"content":"\r\n\r\nخود يا وراث آنان امكان برگرداندن آنها را بآستانه نمىيافتند و بدينطريق از راه خيرخواهى موجب از بين رفتن آنها ميشدند .\r\nبا اينحال هنوز تعداد بالنسبه قابل توجهى از مصحفها و كتابها و مرقعات بقعه باقيمانده بود و كتابخانهء اردبيل باز از اين جهت امتيازى داشت ليكن در سال 1314 خورشيدى بدستور وزارت معارف آنها را بتهران بردند و اين بقعهء باستانى را از اين حيث به كلى خالى ساختند .\r\nاين كار بسرپرستى مرحوم سيد عبد الرحيم خلخالى صورت گرفت و در 80 صندوق بزرگ ، كه محتويات آنها را اشياء نفيس و گرانبهاى بقعه تشكيل ميداد ، بسته‌بندى گرديد . در بين آنها چندين مجلد قرآن نفيس و بىنظير ، كه برخى با خط كوفى بر پوست آهو نوشته شده بود ، و بعضى با خط بهترين خطاطان قديم و بسبك كوفى ، ريحانى ، رقاع ، ثلث ، نسخ و نستعليق تحرير يافته بود قرار داشت و كتب خطى مهمى مثل نسخه‌هاى متعدد و قديمى شاهنامهء فردوسى ، خمسهء نظامى ، شاهنامهء هاتفى ، خسرو و شيرين نظامى ، فرهاد و شيرين وحشى و غيره همراه آنها بود .\r\nدر كتابخانهء اردبيل ، بطوريكه دائرة المعارف اسلامى هم اشاره كرده ، شش مجلد از هفت مجلد دورهء كامل ترجمهء تفسير طبرى مربوط بسال 345 هجرى قمرى هم وجود داشت كه در غارت روسها از نظر آنها مخفى و در گنجه‌اى باقيمانده بود .\r\nدر سال 1305 خورشيدى اين مجلدات نيز بتهران حمل گرديد و چون نسخهء گرانبها و منحصر بفرد در ايران بود در كتابخانهء سلطنتى نگهدارى شد .\r\nدر اين تاريخ كه ما اين نوشته‌ها را فراهم ميآوريم در بقعهء شيخ صفى الدين فقط تعدادى از جزوات و مجلدات قرآن مجيد ، كه نسخه‌هاى خطى زيباى قرنهاى چهارم و هفتم و نهم هجرى است ، با مقدار زيادى اوراق و اسناد موجود است . اوراق مذكور غالبا صورتحساب احسانها و اطعامهائى است كه در عهد سلاطين صفوى در بقعه داده ميشد « 1 » و قسمتى از آنها هم قباله‌هاى خريد خانه‌هائى است كه براى توسعهء حريم بقعه از قرن هشتم باينطرف خريدارى شده است .\r\n\r\n\r\n","description":"","footnote":"\r\n( 1 ) - نمونهء آن در صفحهء 210 چاپ شده است .\r\n","page_name":" 264 ","page_number":278},
  {"content":"\r\n\r\n\r\nگنجينهء بقعهء شيخ صفى الدين :\r\nبقعهء شيخ صفى الدين ، علاوه بر كتابخانه ، از حيث ظروف و اشياء بىنظير ديگر نيز شهرت و عظمت خاصى داشت و بر آن گنجينهء اشياء از جهت نفاست ، ظرافت ، تعداد و نوع آنها حتى در پايتخت كشور و دربار سلطنت هم مثل و مانندى نبود و در واقع موزهء بسيار با ارزش و گرانبهائى بشمار ميآمد كه نمايشگر هنر و ذوق و قابليت نسلهاى گذشتهء اين مرز و بوم بود .\r\nما متأسفيم كه مانند كتابها از اين اشياء گرانبها و بىبديل نيز سياههء كافى برجاى نمانده و يا براى نگارنده دسترسى بدانها ميسر نگشته است تا بتواند خوانندگان اين كتاب را از اين حيث باطلاعات كافى راهنمائى كند . تنها سندى كه از اين لحاظ ميتوان از آن ياد كرد همان كتابچهء « گنجينهء شيخ صفى » است كه كتابخانهء ملى تبريز از روى يك سند 216 ساله ، در سال 1348 خورشيدى ، چاپ و منتشر كرده است و ما قبلا بدان اشاره نموده‌ايم .\r\nدر بعضى از قسمتهاى آن از سياهه‌اى كه ميرزا عبد اللّه نامى در 911 هجرى مميزى كرده بوده است اشارتى رفته و از اختلافاتى نيز عنوان شده است . مهمترين اختلاف اين دو سند از حيث ظروف چينى و عقيق و يشم و پارچه‌ها و فرشهائى است كه بعد از آن تاريخ ، بويژه در عهد شاه طهماسب اول و شاه عباس بزرگ ، بر اين آستانه اهدا گرديده است . ما در جاى ديگر گفته‌ايم كه سند مربوط بسال 1172 نيز كامل نيست زيرا حكايت از بيغما رفتن تعدادى از اشياء بقعه مينمايد و گرچه در بعضى موارد نام آنها را نيز مينويسد ولى گاهى هم بذكر كلى آنها اكتفا مىكند .\r\nطبق مدلول آن سند بقعهء شيخ صفى الدين در آن تاريخ داراى صد فقره وسايل و اشياء طلا بوده كه از جملهء آنها پنجرهء اصلى گنبد و چهارچوبهء در بقعه و آستانه آن ذكر شده است « 1 » در حالى كه مقدارى از سكه‌ها و پولكهاى طلا نيز ، طبق نوشتهء آن سند ، در تاخت و تاز تركها ، كه نويسنده بنام روميهء شوم و لزگىها از آن ياد مىكند ،\r\n\r\n\r\n","description":"","footnote":"\r\n( 1 ) - اين آستانه همان است كه ما در صفحهء 233 راجع بدان شرحى نوشته‌ايم .\r\n","page_name":" 265 ","page_number":279},
  {"content":"\r\n\r\nاز بين رفته است « 1 » . همچنين قبه‌هائى كه در بالاى چهارگوشه و نيز در وسط دو ضلع بزرگ صندوق مقبرهء شيخ صفى الدين قرار داشت جزو اين طلا آلات منظور گرديده و اضافه شده است كه متولى در موقع حملهء تركها آنها را با خود بگيلان برده بود و پس از رفع خطر بآستانه برگشت داده شده است .\r\nعلاوه بر طلا و نقره آلات ، مقدار زيادى سنگهاى قيمتى هم ، مثل ياقوت و لعل و فيروزه ، باندازه‌هاى مختلف در آن سياهه ياد شده است و در ضمن اشياء - ديگر هشت عدد پيالهء عقيق و يشم و فادزهر ، 957 عدد ظروف چينى قابل استفاده « 2 » ، دو عدد قليان به شكل فيل ، يكعدد به شكل جغد ، يكعدد به شكل گربه و پنج عدد باشكال ديگر ثبت گرديده است .\r\nتنگهاى متعدد لب طلا و فيروزه نشان يا سر نقرهء مطلاى دو دوسته‌دار يا لاجوردى ، سرپوشدار يا بىسرپوش ، پياله‌ها ، نمكدانها و تعداد زيادى قازقان بزرگ و كوچك « 3 » لگن ، مسينه آلات ، آفتابه لگن‌هاى هندى ، شمعدانها ، مقراضها سر علم آهنى حاوى كتيبه و مقدار كثيرى فرش ، سجاده ، پرده ، صندوق‌پوش و غيره نيز در آن گنجينه وجود داشته است .\r\nما از باب رعايت اختصار از ذكر اين سياهه پوزش ميخواهيم زيرا اگر تعداد آن اشياء و توضيحاتى را كه دربارهء ساخت و نوع آنها ، و هنر و صنعتى را كه در اغلب\r\n\r\n\r\n","description":"","footnote":"\r\n( 1 ) - دولت روم در اصل در ايتالياى امروزى بود و در دنياى قديم قدرت و عظمتى داشت .\r\nبعدها چون دامنهء متصرفات آن خيلى زياد شد به دو قسمت شرقى و غربى تقسيم گرديد . مركز حكومت روم شرقى قسطنطنيه يا استانبول كنونى شد و اين دولت و دولتهائى كه بعد از انقراض آنها در تركيه به روى كار آمدند نزد ايرانيها بنام دولت روم خوانده شدند و مقصود نويسندهء اين سند هم از روميهء شوم ، معطوف به خلافت عثمانى است كه در اوايل كار نادر بايران حمله كرد و شاه طهماسب پسر شاه سلطانحسين با آنان جنگ كرده مغلوب شد و عهدنامه‌اى هم با آنها امضا نمود ولى نادر آن عهدنامه را ، كه بزيان ايران بود ، كان لم يكن خواند و با عثمانيها جنگ كرده آنها را باز پس نشاند .\r\n( 2 ) - ظروف شكسته كه از حيز انتفاع افتاده بوده است جزو اين سياهه نبوده است .\r\n( 3 ) - قازقان لفظ تركى است و بمعنى ديگ مىباشد و امروزه در زبان آذربايجانى به صورت « قازان » تلفظ مىشود .\r\n","page_name":" 266 ","page_number":280},
  {"content":"\r\n\r\nاين اشياء به كار رفته و در آن سند بطور اجمال ذكر شده است در اينجا ميآورديم ميبايست تمام هشتاد صفحهء كتابچه ياد شده را عينا نقل كنيم و اگر بنحو ساده بذكر نام يك‌يك آنها اكتفا مينموديم هرآينه ممكن بود خواننده را در مسير واقعى مطالب قرار ندهيم و اين هردو در حد خود مطلوب نمىبود . از اينروست كه با اشارهء اجمالى بنوع آنها راه وسط را برگزيديم و خوانندگان دانشمند را در صورت علاقه بملاحظهء آن كتابچه راهنمائى كرديم « 1 » .\r\nحق هم همين است زيرا اگر ما مينوشتيم كه هشت عدد پياله از عقيق و يشم و فادزهر در آن گنجينه بوده است بلا درنگ توجه خواننده بدان معطوف ميشد كه پياله‌ايكه از عقيق ساخته شود چقدر گرانبها مىباشد . ولى وقتى خود در شرح آنها بخواند كه اين پياله‌ها باشكال بىنظيرى بوده و دسته و پايه‌هائى داشته است كه به شكل ميمون و حيوانات ديگر ساخته شده و بنقشهاى بديعى منقوش بوده است در آنصورت قيمت واقعى اشياء مذكور از حيث جنس عقيق و فادزهر ، توأم با ارزش هنرى آنها ، كه نزد اهل هنر بسيار گرانبهاتر از هرمادهء قيمتى است ، در ذهن او ، در سطح قابل ملاحظه‌اى خودنمائى مىكند .\r\nما وقتى ملاحظه ميكنيم كه مثلا صندوق مزار شيخ صفى روپوش زربفت بوم « 2 » طلائى كم‌نظيرى داشته و سورهء مباركهء   « إِذا جاءَ نَصْرُ اللَّهِ وَ الْفَتْحُ »   « 3 » با عاليترين شكل در آن نوشته شده و آستر و دامن و سجاف آن از دارائى و حرير و زربفت بوده است از تصور عظمت آرامگاه عارفى ، كه امروز نيز معنويت مزارش زائران و بازديدكنندگان را تحت تأثير قرار ميدهد ، ناخودآگاه حيرتى در خود احساس ميكنيم و اين تأثر وقتى بيشتر ميگردد كه ميخوانيم سى و دو عدد از اين صندوق‌پوشها بانواع و الوان و اشكال مختلف در آن بقعه بوده است . وجود تعداد زيادى ابره‌ها « 4 » ، شالها ، چكينىها « 5 » ،\r\n\r\n\r\n","description":"","footnote":"\r\n( 1 ) - گنجينهء شيخ صفى . نشريهء شماره 16 كتابخانهء ملى تبريز . آبانماه 1348 خورشيدى .\r\n( 2 ) - زمينه و متن پارچهء زربفت .\r\n( 3 ) - سورهء مباركهء 110 از قرآن مجيد .\r\n( 4 ) - پارچهء روئى جامه دولا را مىگفتند .\r\n( 5 ) - چكين بر وزن زمين يعنى زركش دوزى .\r\n","page_name":" 267 ","page_number":281},
  {"content":"\r\n\r\nمخملها ، اطلسها و علم‌ها ، زربفت و كتيبه‌دار و گلدوزى و گلابتون شده ، با چند طاقه جامهء كعبهء مقدس « 1 » ، عصاهاى آبنوس و صدف‌نشان ، تسبيحها ، پيراهنهاى تاريخى از خواجه على سياهپوش ، قنديلهاى بىبديل ، سينىهاى گوناگون ، مهر شيخ صفى الدين و اشياء ارزندهء بسيار ديگرى ، كه قسمتى از اموال بقعه را تشكيل ميداده است ، انسانرا خواه و ناخواه باهميت گنجينهء بقعهء اردبيل متوجه ميسازد .\r\nچينىهاى بقعه عبارت از قدحها ، دوريهاى بزرگ ، مرتبان ( تنگ ) هاى زيبا ، پياله‌ها ، آفتابه‌ها و ساير ظروف نفيس بوده است كه گلها و تصاوير و نقشهاى آبىرنگ جالبى بر زمينهء سفيد آنها نقاشى شده و تصويرهائى كه از انسان بر آنها نقش گشته به صورت مردان چينى بوده است و اين نقشها امروزه نشان دهندهء طرز لباس و هيكل و خصوصيات ظاهرى مردان چند قرن پيش كشور چين ، بر تماشاگران آنها مىباشد .\r\nتعداد 835 عدد از آنها ممهور بوده است و مهرى كه بر پشت آنها زده شده يكى به خط چينى و هرآينه متعلق بسازندهء آنها و ديگرى به شكل چهارگوشى است كه سجع آن « بندهء شاه ولايت عباس » مىباشد . در زمان ما ظروفى را كه با زمينهء سفيد و نقشهاى آبى ساخته شود باعتبار ظروف بقعهء شيخ صفى الدين « طرح شيخ صفى » مينامند .\r\nدر اردبيل از قول گذشتگان چنين نقل مىشود كه براى ساختن اين ظروف بامر شاه عباس استادكاران چينى بايران دعوت شده و با آوردن لوازم و مواد اوليه آنها را در محل ساخته‌اند زيرا آوردن ظروف از چين بايران ، با آنهمه ظرافت و نفاست\r\n\r\n\r\n","description":"","footnote":"\r\n( 1 ) - خانهء كعبه كه به شكل مكعب است از سنگ ساخته شده و تمام آن بوسيلهء روپوش نفيس و گرانبهائى برنگ سياه ، كه آياتى از قرآن مجيد بر اطراف آن زردوزى مىشود ، پوشيده مىگردد . اين روپوش را سابقا در ايران جامهء كعبه مىگفتند ولى امروزه غالبا پرده مى - گويند . اين جامه در عهد ما هرسال روز عيد قربان بوسيلهء پادشاه عربستان ، كه عنوان خادم الحرمين الشريفين مكه و مدينه را بر خود قائل است ، تعويض مىگردد و جامهء سابق قطعه قطعه مىشود و قطعاتى از آن بوسيلهء آن پادشاه ببعضى از شخصيتهاى شركت‌كننده در مراسم حج يا روسا و بزرگان ممالك اسلامى اهدا مىگردد .\r\n","page_name":" 268 ","page_number":282},
  {"content":"\r\n\r\nنمونهء سه عدد از ظروف بقعهء شيخ صفى الدين\r\n\r\n","description":"","footnote":"","page_name":" 269 ","page_number":283},
  {"content":"\r\n\r\nو بزرگى كه دارند ، با وسايل چهار قرن پيش كار سختى بوده است ولى نظر مورخان برآنست كه آنها را از چين باصفهان آورده سپس بدين شهر انتقال داده‌اند .\r\nمورخان قديم نوشته‌اند كه يكى از نعلين‌هاى حضرت رسول اكرم ( ص ) نيز جزو اموال بقعهء شيخ صفى الدين بوده است .\r\nآنچه قابل ذكر است آنست كه از آن گنجينهء با عظمت امروز جز چند بشقاب و كاسهء شكسته بند شده « 1 » و تعدادى اوراق و شمعدانهاى شكسته چيزى باقى نمانده و همهء آنها بيغما رفته است .\r\nعجب آنكه غارت آن نيز ، چنان كه در مورد كتابها گفتيم ، در عهد نادر شاه افشار بيشتر بوده و بموجب نوشتهء گنجينهء شيخ صفى « ثانيا كه نادر شاه استعداد بهمرسانيده در تسخير بغداد بوده ميرزا عبد الرزاق جهانشاهى ضابط اردبيل و مميز امور آستانه مقدار 5234 مثقال نقره كه در سر كار مضبوط بوده ( اظهار ) نموده كه اينجا بىمصرف است از متولى مرحوم گرفته به حاجى اعوذ خان داده به رشت فرستاده مسكوك ساخته انفاذ نمود و در بازديد عرض اسباب سركار پنج ورق مرقع مذهب نيز به خط ميرعمادى برداشت . . . نادر شاه دفعهء اول كه بتسخير شيروان ميرفت بعد از زيارت بسير چينىخانه و كتابخانه آمده يكعدد پيالهء فادزهر مرصع را برداشته بمتولى و خوانين خطاب كردند اين پياله . . . « 2 » كه تيمنا از اين سركار برداشتيم به ركابدار خود سپرد به آن تقريب دو عدد تنگ دهن و گردن طلا گرفته ته نشان به ياقوت ريزه را بركابدار مذكور داده . . . نصر اللّه ميرزا كه در آنوقت طفل و همراه نادر شاه بود\r\n\r\n\r\n","description":"","footnote":"\r\n( 1 ) - نمونهء اين ظروف همان است كه در صفحات 247 و 269 اين كتاب آمده و توضيح داده شده است كه در سال 1328 خورشيدى ، كه نگارنده با سمت معاونت ادارهء فرهنگ اردبيل خدمت مىكرد ضمن بازديد از اشكافهاى چينىخانه متوجه قطعات شكسته اين ظروف شده با يارى و پايمردى شادروان سيد جمال الدين صفوى ، مسئول آن روز اوقاف اردبيل ، آنها را وصله كارى نموده بهيئت اوليه درآورد و با تهيهء تعدادى قفسه « ويترين » ، نمايشگاه كوچكى در چينىخانه ترتيب داد كه اكنون آن اشياء باقى است ولى محيط داخلى چينىخانه به علت فروريختن گچبريهاى سقف و نصب چوب بست فعلا براى اين منظور قابل استفاده نيست .\r\n( 2 ) - جاى نقطه‌ها در اصل سند هم به جهت خوانا نبودن خالى مانده است .\r\n","page_name":" 270 ","page_number":284},
  {"content":"\r\n\r\nيكعدد قليان به شكل فيل برداشته دفعهء ثانى نيز بعد از قتل و تنبيه اهل شيروان باينجا آمده يكعدد كاسهء فيروزهء چينى بسيار نفيس را نيز از متولى گرفت . . . ابراهيمخان برادر نادر شاه كه بداغستان ميرفت چند گاهى در خانهء متولى مرحوم مانده چند پارچه چينى كه جهة ما حضرى و طعام و آبخورى او برده بودند بعضى در دست عملهء او شكست يافته و رحال فادزهر را بجهة ساختن معجون به كار بردند » .\r\nغير از نادر كسانى از عثمانيان ، كه بعد از شاه سلطانحسين باردبيل آمدند ، جزئى از اثاثيهء كشيكخانه را بيغما بردند . اين اشياء شامل « يكعدد قبهء كوچك نقره از معجر مدرس شيخ صدر الدين عليه الرحمه ، يكعدد قاليچهء كوچك ريشه ابريشمى مستعمل و دالبر كهنه با دو سه عدد مس . . . پهنورو لنگرى » بود . اين عده در « گريوهء بيشه كنار ، موسى بيگ پيرزاده را ، كه سابقا متولى بود و يكعدد قالى و يازده عدد بشقاب مس سركار نيز نزد او بود » ، گرفته و برده‌اند .\r\nسام شاه گيلانى هم ، در زمانى كه حيات و ممات نادر شاه معلوم نبود ، قصد اردبيل نمود و مقدارى از اشياء آستانه را با خود برد . در عهد سلسلهء قاجار ، مخصوصا در زمان جنگ ايران و روس ، نيز مقدارى از اشياء بقعه تلف گشت .\r\nابراهيم بيك كه بعد از اين واقعه از بقعه ديدن كرده در سفرنامهء خود ، در آنجا كه از چينىخانه سخن ميگويد ، چنين ميآورد « در آن دايره از بس ظروف گرانبهاى چينى از هرسوى چيده بودند كه ديده از تماشاى آنها سير نميشد . اما جاى بسيارى از ظروف خالى بود گفتند اينها در استيلاى روس بيغما رفته » است .\r\nباقيماندهء اشياء بقعه كه شامل 806 پارچه ظروف چينى و مقدار زيادى مسنيه آلات و پرده‌ها و پارچه‌ها و سر علم و صندوق‌پوش و سنگهاى قيمتى بقعه بود ، چنان كه گفتيم ، در 80 صندوق بزرگ بسته‌بندى گرديده بدستور وزارت معارف و اوقاف و صنايع مستظرفه در 18 رجب المرجب 1345 قمرى بتهران حمل شد و بدينطريق گنجينهء اردبيل ، كه قرنهاى ممتدى از گزند حوادث مصون و در آن نقطه از ايران عزيز گوياى مجد و عظمت اين زاد و بوم و مظهر فرهنگ و هنر و تمدن گذشتگان بود با جاروى مذلت به كلى رفته شد و آرامگاه كسانى مثل شاه اسماعيل صفوى ، كه بقول مورخان بزرگى نظير ادوارد براون انگليسى ،\r\n\r\n","description":"","footnote":"","page_name":" 271 ","page_number":285},
  {"content":"\r\n\r\nوحدت جغرافيائى ايران امروز مرهون فداكاريهاى آنهاست ، آخرين قسمت تمكن مالى خود را نيز از دست داد .\r\n\r\nفرشهاى بقعهء شيخ صفى الدين :\r\nاز جمله اشياء گرانبهاى بقعهء شيخ صفى الدين فرشهاى كم‌نظيرى بوده است كه غالبا در قرن دهم هجرى بافته شده و ساليان دراز رواق ، شاه‌نشين و بيوتات آن را مفروش ميساخته است و برخى از آنها امروز معروفترين و ممتازترين فرشهاى جهان را تشكيل ميدهد .\r\nمشهورترين آنها قالى بزرگى است كه در زمان سلطنت شاه طهماسب اول ، يعنى بسال 946 هجرى قمرى ، باندازهء رواق بقعه ، كه آن روز تازه ساخته شده بود ، بافته شده و تا زمان سلطنت ناصر الدينشاه قاجار يعنى سال 1307 قمرى ( 1270 خورشيدى و 1890 ميلادى ) كف رواق بقعه را ميپوشانيد .\r\nدر آن تاريخ انجام يكسلسله تعميراتى در بقعه ضرورت يافت و براى تأمين مخارج آن لازم ديده شد كه اين فرش فروخته شود .\r\nفروش فرش با اطلاع دستگاه حاكمهء وقت و از طريق حراج صورت گرفت و در آن صرافان و پولداران اردبيل نيز شركت داشتند . وقتى قيمت پيشنهادى مشتريان به دو هزار تومان رسيد صرافان و فرش فروشان اردبيل كنار كشيدند و يكنفر يهودى خريدار آن گرديد « 1 » .\r\nچندى بعد آن فرش بدست نمايندهء تجارتخانهء « زيگلر و شركاء » در تبريز افتاد آنگاه تجارتخانهء ديگرى بنام  « W . S . Rabinson co . »  صاحب آن شد و پس از آنكه چندين دست گشت سرانجام بوسيلهء موزهء  « Sooth Kensington »  به چندين هزار ليره ابتياع گرديد و امروزه متعلق به موزهء  « Wictoria and Albert »  انگلستان است و در آن موزه به صورت يك اثر نفيس بىنظير بر ديوارى نصب گرديده است و سرآمد اشياء ممتاز شرقى و اسلامى موزهء نامبرده بشمار ميآيد « 2 » .\r\n\r\n\r\n","description":"","footnote":"\r\n( 1 ) - روايتى است كه خادم كنونى بقعه از جد خود نقل مىكند .\r\n( 2 ) - روزنامهء كيهان ( تهران ) در شمارهء 8491 مورخ 11 آبانماه 1350 در ضمن اخبار مهم خود ، از منابع خارجى ، تحت عنوان « نمايش قالى چهارصد سالهء ايران در لندن » چنين نوشته است :\r\n« بقيه در زير صفحهء بعد » -\r\n","page_name":" 272 ","page_number":286},
  {"content":"\r\n\r\nتار و پود اين فرش از ابريشم است . طولش تقريبا 38 ر 11 متر و عرضش 35 ر 5 متر مىباشد . در هر اينچ مربع آن 325 گره خورده و مجموع گرههاى آن به 32 ميليون عدد تخمين زده شده است . محل بافت آن بدرستى روشن نيست و چون در خود قالى نام « مقصود كاشانى » نوشته شده است برخى چنين ميپندارند كه اين قالى در كاشان بافته شده است . ولى قالىشناسان معتقدند كه نوع پشم آن از پشمهاى آذربايجان است و لذا باحتمال زياد آن را در آذربايجان و خود اردبيل بافته‌اند . كسانى نيز محل بافت آن را تبريز ميدانند . در متن قالى اين بيت از حافظ به خط زيبائى بافته شده است :\r\n جز آستان توأم در جهان پناهى نيست * سر مرا بجز اين در پناهگاهى نيست \r\n\r\nقالى معروف اردبيل :\r\nدر كتابهاى مهمى كه در سه ربع قرن اخير دربارهء فرش و قالى در دنيا نوشته شده بيش از همه از قالى مسجد اردبيل و ارزش هنرى و امتيازات آن ذكر گرديده است و اينك ما دو نمونه از آنها را از دو كتاب در اين مجموعه ميآوريم :\r\nكتاب « قالى ايران » ، كه بقول مؤلفش براى نماياندن هنر ارزندهء قاليبافى ايران بطقبهء جوان گردآورى شده ، دربارهء قالى مزبور تحت عنوان « قالى مقبرهء شيخ صفى - الدين اردبيلى » چنين نوشته است : « در واقع اين قالى جفت است و در ربع چهارم قرن نوزدهم بوسيلهء كمپانى زيگلر ، كه در تبريز نمايندگى داشت ، از ايران خارج گرديده است . يكى از آن دو در سال 1893 بملكيت موزهء ويكتوريا اند آلبرت لندن درآمده و ديگرى كه بيشتر فرسوده بود و حاشيهء آن براى تعمير قالى لندن برداشته شده از آن برادران  « Duveen Broth . »  مىباشد .\r\nقالى اردبيل 38 ر 11 متر درازا و 34 ر 5 متر پهنا دارد . ريز بافتست و تار و پود آن ابريشمين است . نقش ترنجى شانزده پر در وسط دارد با شانزده كلالهء بيضى شكل و دو قنديل آويخته از دو طرف . باحتمال بسيار اين قاليها بدستور شاه طهماسب براى\r\n\r\n\r\n","description":"","footnote":"\r\n- آثار هنرهاى اسلامى در موزهء ويكتوريا آلبرت لندن افتتاح شد . . . در نمايشگاه مزبور يك قالى بسيار بزرگ مربوط بقرن شانزدهم متعلق به مسجد اردبيل بمعرض نمايش گذاشته شده است » .\r\n","page_name":" 273 ","page_number":287},
  {"content":"\r\n\r\nگسترده شدن در مقبرهء نياى بزرگ خاندان صفوى ، كه شاه اسماعيل نيز در آن به خاك رفته ، بافته شده است . در بالاى متن قالى ، چسبيده بحاشيه ، مستطيلى است كه در آن بيتى از حافظ آمده است و تاريخ 946 دارد كه مقارن سيزدهمين سال سلطنت شاه طهماسب مىباشد .\r\nزمينهء ترنج زرد طلائى است با شاخ و برگ اسليمى و گلهاى ريز نقش آميخته با اسليمىهاى مارى و دهن اژدرى بر گلهاى سرخ و آبى . و اما رنگ خود متن لاجوردى است با شاخ و برگ درهم پيچيدهء زرد و سرخ و گلهاى ريز به همين دو رنگ .\r\nنقش گل و شاخ و برگ در نهايت ظرافت است . حاشيهء بزرگ عبارت است از يك رشته قابهاى كشيده با نقش اسليمى مارى و گل و برگ ريز ، كه يك در ميان در فاصلهء دو قاب كوچكتر تقريبا گرد ، كه گلى چهار برگ در وسط دارد ، قرار گرفته است .\r\nحاشيهء باريك داخلى نيز از اسليمىهاى كوچك ، كه يك در ميان رو بدرون و بيرون دارند ، تشكيل شده است . هيچگونه نقش جاندار در اين قالى نيست و زيبائى آرامش بخشى دارد كه سرشار از شكوه و عظمت است » « 1 » .\r\nمؤلف اين كتاب در جاى ديگرى مينويسد : « در برخى از قاليها نام استادكارى كه قالى زير نظر وى بافته شده و نام شهرى كه بدان منسوب است آمده است از جمله در قالى مقبرهء شيخ صفى الدين اردبيلى گذشته از تاريخ 946 ، نام بافندهء آن مقصود كاشانى ذكر شده است . اما پشم اين قالى كه براى گسترده شدن در اردبيل بافته شده از جنس پشم گوسفندان آذربايجان است و باحتمال بسيار اين قالى كار شمال باخترى ايران است نه كاشان » .\r\nكتاب ديگرى بنام « تاريخ صنايع ايران » دربارهء نقشه‌هاى مختلف قالى نوشته است « مهمتر از همه طرحى است كه در وسط ترنجى دارد . نمونهء خيلى مشهور اين قسم نقشه ، قالى مسجد اردبيل است كه فعلا در موزهء ويكتوريا و آلبرت در لندن مىباشد .\r\nآن فرش قالى بزرگى است كه طول آن يازده متر و نيم و عرض آن قدرى كمتر از پنج متر و نيم است ( 5 ر 34 در 5 ر 17 فيت ) . از روى تخمين معين كرده‌اند كه اين قالى\r\n\r\n\r\n","description":"","footnote":"\r\n( 1 ) - قالى ايران . م . د . م آذين . تهران . 1344 .\r\n","page_name":" 274 ","page_number":288},
  {"content":"\r\n\r\nتقريبا 32 ميليون گره دارد . دور ترنج مركزى را نقشهاى كوچكى كه به گل شاه عباسى « 1 » موسوم است احاطه نموده و آن عبارت از نقش مدوريا بيضى شكلى است كه در وسط آن گل و دور آن را حلقه‌اى از گل يا برگ گرفته . در هرگوشهء متن قالى يكچهارم ترنج كشيده شده . يكى از خصايص اين قالى بزرگ نمايش قنديل مسجد مىباشد كه در دو سر ترنج كشيده مثل اينكه از آن آويزان است .\r\nمتن قالى از نقش و گل و برگ پوشيده شده و آنها نقش تاك مشبك و پركارى را با نظم كامل تشكيل ميدهند . گلها با رنگهاى گوناگون خود روى زمينهء سورمه‌اى رنگ برجسته به نظر ميآيد . رنگ قرمز كه با زمينهء سورمه‌اى تباين دارد زياد شفاف نيست و مايل برنگ قنديل است . رنگ سبز نيز در اين نقشه از رنگهاى برجسته است .\r\nدر حاشيهء قالى نقشهائى تعبيه شده است كه بين آنها گل شاه عباسى مىباشد .\r\nمسئلهء قابل توجه آنكه نقش حاشيهء اين قالى روى كاشىهاى ديوار صحن مسجد اردبيل ديده مىشود . در حاشيهء اين قالى اسم مقصود كاشانى برده شده است ولى معلوم نيست كه اين شخص سازنده و بافندهء قالى بوده يا تقديم‌كنندهء آن . تاريخ اين قالى برطبق اين نوشته 946 هجرى ( 1536 ميلادى ) است . اين قالى از شاهكارهاى صنعت زمان شاه طهماسب مىباشد و تصور مىشود كه در تبريز بافته شده باشد زيرا جنس پشم آن اين مطلب را تأييد مينمايد » .\r\nمؤلف اين كتاب در جاى ديگر مينويسد « در قسمت داخلى گنبد مسجد شيخ لطف اللّه ( اصفهان ) در وسط ستارهء بزرگ چند پره‌اى برنگ طلا است كه با نقش تا مانند ترنجهاى قالى مسجد اردبيل پوشيده شده » .\r\nسالخوردگان اردبيل بنقل از گذشتگان خود ميگويند كه نقش زيبا و در عين حال بسيار موقر آن قالى ، با رنگ و روغن طورى با مهارت و دقت بر سقف اوليهء رواق نقاشى شده بود كه آدمى تصور ميكرد هريك از اصل و تصوير عكسى است از ديگرى كه بر صفحهء آينه‌اى ظاهر شده است . افسوس كه آن سقف نيز در همان\r\n\r\n\r\n","description":"","footnote":"\r\n( 1 ) - قابل توجه است كه نويسندهء كتاب اين گلها را « شاه عباسى » مينامد حال آنكه در آن تاريخ هنوز از شاه عباس خبرى نبوده است .\r\n","page_name":" 275 ","page_number":289},
  {"content":"\r\n\r\nايام خروج قالى از ايران فرو ريخته و آن نقش و نگار مقارن با خود قالى از بين رفته است تا خاطرهء آن فرش گرانبها ، كه مقدر بوده است از اين آستانه بدررود ، از يادها برود و ياد قالى و تصوير آن نيز در صفحهء ذهن آيندگان اين شهر فراموش گردد . عكس اين قالى و سرگذشت آن در مجموعه‌اى بنام  « W . Griggs Asian Carpet Desings »  چاپ شده است .\r\n\r\nفرشهاى معروف ديگر بقعه :\r\nبقعهء شيخ صفى الدين تنها اين قالى گرانبها را نداشته است بلكه تعداد زيادى قالى و قاليچه‌هاى ممتاز ديگر نيز در آستانه بوده است و بعضى از آنها به نظر فرش‌شناسان جهان از بهترين نوع آن بشمار ميآيد . مثلا قالى نقش حيوان ، كه از بهترين قاليهاى قديمى جهان و متعلق ببقعهء شيخ صفى الدين بوده است ، اكنون در موزهء « متروپوليتان نيويورك » مىباشد و مؤلف كتاب تاريخ صنايع ايران آن را از قاليهاى مشهور نقش حيوان قلمداد مينمايد . « 1 » كتاب قالى ايران در مورد يكى ديگر از فرشهاى بىنظير بقعهء اردبيل چنين مينويسد :\r\n« قالى موزهء ايران باستان - تهران : قالى نسبتا كوچكى است بابعاد 62 ر 1 * 27 ر 2 متر و رويهم فرسوده است . اما نقشى بسيار زيبا و رنگ‌آميزى بس شادابى دارد . در متنى سفيد يا نخودى بسيار روشن ، ترنجى هشت گوش و كنگره‌دار برنگ سياه نهاده است كه گوئى بركه‌اى است و مرغابيان كوچك و بزرگ در ميان شاخ و برگ نازك و گلهاى ريز زرد و قهوه‌اى و آجرى و لاجوردى در آن شناورند .\r\nچهار درخت با ساقه‌هاى سياه باريك و مواج از دو كنارهء عرضى بركه ، در دو جهة بالا و پائين سر بر آورده چهار درخت ديگر نيز با ساقهء سفيد بفاصلهء كمى از آنها شاخ و برگ گسترده و درهم فرو رفته‌اند و از تضاد رنگى اين درختان ، كه ميوه‌هاى انار گونه و فراوانى بر آنها ديده مىشود ، چشم‌انداز عميقترى بدست ميآيد و تذروها و طوطىهائى برنگهاى دل‌انگيز بر شاخه‌ها نشسته يا بپرواز درآمده‌اند . در پاى درختان آهوان سرگرم چريدن و دويدن‌اند .\r\nحاشيه از قابهائى با متن سرخ و شعرى نوشته برنگ زرد تشكيل شده است .\r\nدر فاصلهء آنها قابهاى كوچكترى گرد كنگره‌دار نهاده است كه چهار گل ختائى درون\r\n\r\n\r\n","description":"","footnote":"\r\n( 1 ) - تاريخ صنايع ايران . ص / 191 .\r\n","page_name":" 276 ","page_number":290},
  {"content":"\r\n\r\nهريك از آنها ديده مىشود . حاشيهء باريك داخلى سياه است و شاخه‌هاى مارپيچ با گلهاى ريز زرد و سرخ در آن ميدود . قالى ابريشمين است و در حدود چهل سال پيش از مقبرهء شيخ صفى الدين بتهران آورده شده است « 1 » » .\r\nشرح اين قالى در تاريخ صنايع ايران چنين آمده است : « در موزهء ملى تهران قالى ابريشمى سفيد بسيار عالى است كه ترنج آن سياه‌رنگ مىباشد . روى اين زمينهء روشن درختان انار برنگ سياه و سفيد است . آهوئى برنگ قهوه‌اى روشن كه بسيار دقيق كشيده شده مختصر تباينى با زمينهء كرم‌رنگ يا برنگ عاج دارد . پرندگان مختلف قشنگى در ميان شاخهاى درختان نقش شده است .\r\nاين قالى قشنگ بعقيدهء پروفسور پوپ در ربع سوم قرن دهم هجرى ( ربع آخر قرن 16 ميلادى ) بافته شده و سابقا در مقبرهء اردبيل بوده است . قالى نامبرده ببزرگى قاليهائيكه شرح داديم نيست و قاليهاى اين دوره را بقاليچه‌هاى عصر بعد مربوط ميسازد » .\r\nهمين كتاب در صفحهء 189 مينويسد كه « يكى از قاليهاى مشهور نقش حيوان كه اكنون در موزهء متروپليتان نيويورك است در مقبرهء شيخ صفى الدين بوده است » .\r\nدر سال 1314 خورشيدى هنگام نقل اشياء بقعهء شيخ صفى بتهران دوازده قاليچهء گرانبها نيز جزو آنها بتهران حمل گرديد . كسانى كه در اردبيل آنها را ديده‌اند از نفاست و زيبائى آنها بسيار تعريف ميكنند و دو قطعه از آنها را كه دو رويه بافته شده بوده است ، سرآمد قاليهاى بقعه ميدانند .\r\nبرخى از قاليچه‌ها و فرشهاى بقعه مثل اشياء ديگر آن در طول تاريخ بوسيلهء اشخاص برده شده و ديگر بآستانه برنگشته است . اين اشخاص ، چنان كه در جاى ديگر نيز گفته‌ايم ، بعضى حكام و امرائى بوده‌اند كه به زور در آنها تصرفاتى كرده‌اند و بعضى ديگر از روى خيرخواهى درصدد محافظت از آنها برآمده فرش و اشياء ديگرى را بخانهء خود يا جاهاى ديگر برده‌اند تا از دسترس كسانى از دستهء اول خارج سازند ولى بعدها خود يا كسان آنها طمع در آن اشياء بسته و ديگر بآستانه عودت نداده‌اند بدون آنكه خيرى از آنها ببرند .\r\n\r\n\r\n","description":"","footnote":"\r\n( 1 ) - از جمله اشيائى است كه در سال 1314 به تهران آورده شده است .\r\n","page_name":" 277 ","page_number":291},
  {"content":"\r\n\r\nتغييرات در اموال و اشياء بقعه گاهى نيز به منظور تأمين امكانات بهتر مثل تعمير يا تبديل با حسن صورت گرفته و مثلا براى آنكه مرمتى در خود بقعه به عمل آمد يا فرش كهنه‌اى به كلى از حيز انتفاع نيفتد آن را فروخته فرش تازه‌اى خريدارى كرده‌اند .\r\nتصرف در اين قبيل اموال عمومى اختصاص به اين بقعه و انحصار بدين شهر ندارد بلكه در اماكن متبركه و شهرهاى ديگر نيز با شدت و ضعف و كيفيتهاى متفاوتى به نظر ميرسد و نمونه‌هاى قابل ملاحظهء آنها اموال منقول وقف بر بقاع متبركه و مساجد مىباشد .\r\nخوانندگان مطلع ميدانند كه شيعيان ايران با بذل مال و اهداى اشياء ، به قصد تقرب به خدا ، پيوسته مساجد و معابد و مزارات متبركه را به صورت زيبائى آباد كرده نگهدارى مينمايند و از طريق وقف و نذر و نظاير آنها اموال منقولى مثل فرش ، چلچراغ ، سماور ، طشت ، علم و قنديل و غيره براى آنها فراهم ميسازند . اين اموال معمولا صورت و سياهه‌اى ندارد و در تحويل خدام مساجد و متصديان بقاع و مزارات مىباشد و از اينرو همواره در مظان حيف و ميل و كسر و اتلاف قرار ميگيرد . در حالى كه گاهى بعضى اشياء گرانبهائى نيز ممكن است در بين آنها باشد .\r\nدر دوران خدمت نگارنده در معاونت اوقاف كشور ، ادارات اوقاف ولايات دستور يافتند كه دفاترى براى اين اموال در مساجد و اماكن متبركه فراهم آورند و صورت مشخصات آنها را در آن دفاتر ثبت كنند و بهيئت امنائى ، كه با انتخاب اهل محل و احكام رسمى اوقاف ، براى هريك از آنها تعيين ميشوند ، بسپارند و نسخه‌اى نيز در ادارات اوقاف نگهدارند و هرگونه نقل و انتقالات و تعويض و تغيير اموال را در آنها منعكس سازند .\r\nاين كار در مورد مزارات متبركه با وضع مناسبى اجرا شد اما دربارهء مساجد ، مؤمنين عكس العمل نامساعدى نشان دادند و از آنجا كه هرآينه نسبت بعمال دولت اعتماد كافى نداشته‌اند صورت‌بردارى اموال را مقدمه‌اى براى تصرف دولت در آنها پنداشتند .\r\nدر نتيجه با تبانى همديگر هركسى فرشى ، سماورى ، چراغى و . . . را از آن\r\n\r\n","description":"","footnote":"","page_name":" 278 ","page_number":292},
  {"content":"\r\n\r\nخود معرفى نموده چنين گفتند كه آنها مال شخص آنان است و براى رفع نياز مردم تبرعا آنها را به مسجد آورده‌اند و براى آنكه صورت‌بردارى نشود اموال مذكور را به خانه - هاى خود بردند و بدينطريق ، لاعن شعور ، آنها را در معرض حيف و ميل قرار دادند و از اين رهگذر امكان اتلاف اشيائى مثل فرشهاى كهنه ، قنديل ، شمعدان ، شمايلهاى نقاشى شدهء قديمى ، چراغها ، بيرقها ، پارچه‌ها و ظروف را ، كه ظاهرا رنگ و رو رفته و كم‌بها ميباشند ، ولى بر اثر ارزش و قيمت زيادى مشتريان بيشترى از غير مسلمانان پيدا كرده‌اند ، از راه سرقت يا كلاهبردارى بعناوين تبديل با حسن و غيره فراهم ساختند .\r\nبارى بقعهء شيخ صفى الدين ، كه روزگارى صاحب غنىترين گنجينهء هنرى ايران ، بويژه از حيث اشياء كمياب و منحصر بفرد بود ، بمرور ايام همه را از دست داد و اكنون جز چند ظرف شكسته ، تعدادى رحل ، جلدهاى سوخته ولى گرانبهاى قرآن ، مجلداتى از قرآنهاى خطى قابل توجه كه در قروق سوم و چهارم تا هفتم و دهم هجرى نوشته شده است و برخى مسينه آلات چيز قابل ملاحظه‌اى ندارد .\r\nبا اينحال ميتوان با آن اشياء و مقدارى صورتحساب مربوط با طعامهاى سالهاى 1020 قمرى و بعد از آن ، و قبالجاتى كه در موقع خريد املاك مربوط ببقعه و در قرون هشتم و نهم و دهم تحرير يافته است ، موزهء كوچكى ترتيب داد و در آن موزه چوب بيرق شاه اسماعيل را ، كه از نى است و زمانى پرچم پر افتخار ايران در بالاى آن ، بدست آن شاه جوان ، در اهتزاز بود و در جنگها براى ايران عزيز عزت و افتخار ميآفريد ؛ همچنين سر آهنى و كتيبه‌دار آن علم ، و سجادهء نمدى منتسب بمشايخ صفوى با كتيبهء آيت الكرسى ، شمعدانها و اشياء كهنه و از نظر افتادهء ديگرى را ، كه امروزه به وضع پراكنده و بىسامانى در چينىخانه و جاهاى ديگر بقعه افتاده است ، گرد آورده آنها را در معرض تماشاى زائران ايرانى و جهانگردان خارجى « 1 » قرار داد و مختصرى از عظمت و افتخارات گذشته را در ذهن آنها متداعى ساخت .\r\nكاش موجباتى فراهم ميشد و اينبار از قول شاه عباس بزرگ ، مؤسس موزهء\r\n\r\n\r\n","description":"","footnote":"\r\n( 1 ) - جهانگردى و ديدار از ممالك ديگر ، كه امروز بنام صنعت  « Tourisme »  خوانده مىشود ، بعد از جنگ جهانى دوم وسعت و رونق بيشترى يافته و جمع زيادى از كسانى كه بدين عنوان بايران ميآيند از شهر اردبيل و بقعهء شيخ صفى الدين ديدن مينمايند .\r\n","page_name":" 279 ","page_number":293},
  {"content":"\r\n\r\nارزنده و كم‌نظير بقعهء شيخ صفى الدين ، از شاهنشاه ايران تمنى ميگشت كه اشياء برده شده از اين بقعه را باردبيل بازگردانند و موزهء زيباى اين بناى تاريخى را از نو احيا فرمايند .\r\n\r\nشهيدگاه :\r\nتالار چينىخانه از سمت شمال و شرق و جنوب بمحوطه‌اى محدود است كه آن را شهيدگاه ميخوانند . اين محوطه قبرستان وسيعى است كه از قديم الايام باقى مانده است . گرچه تاريخ ايجاد آن بدرستى روشن نيست ولى با بررسى در گذشتهء اردبيل چنين پيداست كه هنگام درگذشت شيخ صفى الدين اين قسمت در كنار دروازهء شهر ، بنام دروازهء اسفريس ، قرار داشته و اول بار كسانى از مريدان او در اين نقطه ، كه در جوار قبر شيخ بود ، به خاك سپرده شده‌اند .\r\nقرائن نشان ميدهد كه شهيدگاه از زمان شاه اسماعيل اول بدين نام ناميده شده است زيرا در سال 915 هجرى كه او از جنگ شيروان برميگشت جنازهء پدرش را با جسد كسانى از بزرگان ، كه در ركاب پدرش سلطان حيدر ، و نيز در خدمت خود وى در آن جنگها شربت شهادت نوشيده بودند ، باردبيل انتقال داد . پدرش ، چنان كه گفته شد ، در كنار قبر شيخ صفى الدين و شهداى ديگر در آن قبرستان دفن گرديدند و از آنزمان قبرستان مذكور شهيدگاه خوانده شد .\r\nدر عهد سلاطين صفوى شهيدگاه اهميت زيادى يافت و محل دفن سرداران و شخصيتهاى بزرگ سپاهى گرديد . امروز نميتوان بدرستى هويت آنها را معرفى نمود زيرا سنگهائى كه از مرمر و يا خاراى سياه بر روى قبرها گذاشته شده و تا چهل سال پيش باقى بود نام و عناوين صاحبان قبرها را در خود داشت و بهترين سند براى معرفى آنها بشمار ميآمد .\r\nليكن هنگام ساختمان سربازخانهء جديد اردبيل ، كه در كنار شهر و بر سر راه تبريز احداث گرديد ، اين سنگها توأم با سنگهاى قبرستانهاى ديگر شكسته شده در پىهاى بناى آن به كار رفت . كسانى كه بدين كار مأموريت داشتند ، بدون در نظر گرفتن اهميت تاريخى سنگهاى شهيدگاه ، آنها را با پتك و ديلم نادانى خرد كردند و ياد آن سرداران دلاور را ، كه فداكاريهاى هريك از آنها در راه استقلال و عظمت ايران ، چه بسا كه باندازهء يك قلعه و سربازخانه ارزش داشت ، براى هميشه از صفحهء خاطرها ، محو ساختند .\r\n\r\n","description":"","footnote":"","page_name":" 280 ","page_number":294},
  {"content":"\r\n\r\nاين سنگها على العموم به شكل مكعب مستطيل و غالبا نزديك بدومتر طول داشتند و در پنج سطح مستطيل شكل آنها گل و بوته‌هاى بسيار زيبائى حجارى شده در دور تا دور سطح جانبى آنها سوره‌ها و آياتى از قرآن مجيد به خط برجستهء كم‌نظيرى نقر شده بود .\r\nنام صاحب قبر نيز در قسمت بالاى گل و بوته‌هاى سطح فوقانى با رعايت اصول هنرى قابل ملاحظه‌اى نوشته شده تاريخ درگذشت و عناوين او باختصار در آن متن به چشم مىخورد . گاهى نيز در سنگ قبر بزرگان ، در حاشيهء هريك از سطوح ، اشعارى به زبان فارسى دربارهء بيوفائى دنيا و تنبه آيندگان حك يافته بود .\r\nاين سنگها ، صرفنظر از اهميت تاريخى ، از حيث هنر خطاطى و سنگ تراشى و نقاشى نيز كم‌نظير بودند و در صورت بقا گنجينهء بزرگى را از اين جهت تشكيل ميدادند ولى چنان كه گفتيم كلا با پتك و ديلم شكسته شدند و در پىهاى بناها به كار رفتند .\r\nشش قطعه از آنها كه به محل نارين قلعه حمل شده بود در آنجا باقى بود . بعد از شهريور 1320 و پس از اشغال اردبيل بوسيلهء سپاه سرخ شوروى آنها نيز خرد شده از بين رفتند .\r\nشهيدگاه از زمان پيدايش خود ديوار و حصار زيبائى داشته است و بنا بنوشتهء سلسلة النسب صفويه در اوايل سلطنت شاه عباس بزرگ قسمتى از آن ريخته ولى شيخ ابدال نامى كه در آنعهد متولى بقعه بوده است ، آن را مرمت نموده است .\r\nاين حصار از آن تاريخ‌گاه‌وبيگاه خراب و باز تعمير گشته است ولى در اواخر سلطنت قاجاريان شكست عظيمى در آن ايجاد شده و عرصهء آن بمرور ايام مورد تجاوز بعضى از همسايه‌هاى مجاور قرار گرفته است . بعدها هم با احداث راهرو در سه طرف آن و نيز در سال 1327 خورشيدى با بناى دبستانى بنام صفويه در سمت شمال ، محوطهء آن كوچكتر گشته و باقيماندهء آن امروزه با ديوارى كه برگرد آن كشيده شده است محيط بالنسبه كوچكترى را نشان ميدهد .\r\nبا توجه باهميت تاريخى شهيدگاه حق اينست كه طرح آبرومندى براى اين محوطه\r\n\r\n","description":"","footnote":"","page_name":" 281 ","page_number":295},
  {"content":"\r\n\r\nتهيه گردد و با اجراى آن ، خاطرهء كسانى كه در راه كسب عظمت و تأمين وحدت سياسى و جغرافيائى ايران عزيز جان فدا كرده‌اند ، زنده نگه داشته شود و نيز اين مكان مقدس تاريخى از وضع نامطلوب كنونى رهائى يابد . در سال 1328 هنگاميكه نگارنده در ادارهء فرهنگ اردبيل خدمت داشت طرحى بدينمنظور تهيه نمود تا به ياد بود همهء آن سرداران و دلاوران مقبرهء زيبائى در وسط محوطه بوجود آورد و باقى قبرستان را كه به صورت زمين مسطح و زباله‌دانى در آمده بود با سبزه‌كارى و گلكارى بباغچهء تميزى مبدل سازد .\r\nحيف كه امكانات مالى براى اجراى آن فراهم نگرديد و از اين كار نيك جز اشاره‌اى در نشريهء فرهنگ اردبيل اثرى بوجود نيامد . « 1 »\r\n\r\nمسجد جنت‌سرا :\r\nدر سمت شمال شرقى صحن اصلى بقعه مسجد بزرگى است كه بنام جنت‌سرا معروف است . اين مسجد به شكل هشت ضلعى منتظم ، بقطر تقريبى 21 متر است و امروزه شانزده ستون چوبى سقف پوسيده و درهم ريختهء آن را نگهدارى ميكنند .\r\nجنت‌سرا يادگار دوران سلطنت شاه طهماسب اول است و همزمان با ساختمان رواق بقعه بنا گرديده است . در كتابهاى تاريخ به زحمت ميتوان تاريخ بناى آن را بدست آورد ولى با مطالعهء « صريح الملك » عبدى بيگ ميتوان احداث آن را بين سالهاى 943 تا 947 هجرى قمرى دانست .\r\nما بكتاب صريح الملك قبلا اشاره كرده گفته‌ايم كتابى است كه « زين العابدين ولد عبد المؤمن بن صدر الدين محمد بن ناصر الدين احمد القوامى الشيرازى » معروف\r\n\r\n\r\n","description":"","footnote":"\r\n( 1 ) - در سال 1331 نيز كه نگارنده به مدت هشت ماه افتخار خدمت بعنوان شهردار منتخب در آن شهر داشت درصدد تحقق بخشيدن بدان آرزو برآمد و چون در آنموقع راه شوسهء خلخال كه در دست ساختمان بود به شهر ميرسيد با مسئولان امر تبادل نظر گرديد كه آن راه بخيابان شيخ صفى وصل شود و براى شهردارى موجبات آن فراهم آيد تا خانه‌هاى اطراف بقعه و شهيدگاه را بشعاع معينى خريدارى كند و مبدل بفلكهء زيبائى سازد . اين نظر به تصويب رسيد ولى آن خدمت قبل از پايان راه خلخال براى نگارنده دولت مستعجل گشت و بعدها با آنكه راه خلخال در همان مسير ساخته شد ساختن فلكه و بناى ياد بود شهدا جامهء عمل به خود نپوشيد .\r\n","page_name":" 282 ","page_number":296},
  {"content":"\r\n\r\nبه « عبدى بيگ » دربارهء موقوفات بقعهء شيخ صفى الدين نوشته است . در تاريخى كه ما اين كتاب را جمع‌آورى ميكنيم يك نسخهء خطى از آن در كتابخانهء ملى تهران موجود مىباشد . عبدى بيگ در جائى از آن كتاب مينويسد كه خانهء خواجه خان و غيره بموجب قبالهء مورخ شهر جمادى الاول سنهء ثلث و اربعين و تسعمائه ( يعنى 943 ) به مبلغ دوازده تومان جهة گنبد جنت‌سرا و توابع خريدارى شده است و در جاى ديگر نقل مىكند كه خانهء سيد قاسم بن سيد محمود گرمرودى در سال 946 به مبلغ دوازده هزار دينار براى باغچهء جنت‌سرا ابتياع گرديده است . خانهء ورثهء شيخ طاهر سفره‌چى آستانه نيز در تاريخ جمادى الاول 947 به مبلغ دو تومان و چهار هزار دينار براى توابع جنت‌سرا خريده شده است .\r\nاين مسجد از شاهكارهاى معمارى ايران در قرن دهم هجرى بوده است زيرا سقف وسيع آن را گنبدى تشكيل ميداده كه با مهارت و زيبائى كامل بر بالاى آن ساخته بودند و از حيث تزيينات داخلى هم نمونه‌اى از هنر گچ‌برى و كاشىكارى بشمار ميآمده است . جهانگردان خارجى كه در زمان آبادى آن را ديده‌اند از عظمت گنبد و زيبائيهاى آن در شگفت مانده تحسين زيادى كرده‌اند .\r\nآدام اوله آريوس ، كه شرح مسافرت او را باردبيل در جلد اول اين كتاب بتفصيل آورده‌ايم ، در سفرنامهء خود مينويسد :\r\n« . . . از يك راهروى دست راستى بتالارى رسيديم كه شبيه بكليسائى بود با نقش و نگارهاى طلائى . نخستين انديشهء ما اين بود كه اين طاقهاى وسيع و بدون ستون را چه چيزى نگه داشته است ؟ ! . . . از طاقها تزيينات زيادى كه پله مانند بود معلق بود « 1 » . اين تالار را جنت‌سرا ميگفتند . . » .\r\nاين گنبد زيبا بعدها بر اثر زلزله منهدم گشته و سقف چوبى فعلى ، كه تأسفا آن هم در حال انهدام است ، بجاى آن گنبد عالى احداث گرديده است . ديوارهاى مسجد آجرى است ولى از داخل آن را با گچ سفيد كرده‌اند . در ضلع شمال شرقى مسجد\r\n\r\n\r\n","description":"","footnote":"\r\n( 1 ) - منظورش كاسه‌كاريهائى بوده است كه با گچ و به شكل زيبائى در اين ساختمان وجود داشته است .\r\n","page_name":" 283 ","page_number":297},
  {"content":"\r\n\r\nايوانى است كه طاق ضربى دارد و با شاه‌نشينى كه در ضلع جنوب غربى مسجد ساخته شده قرينه مىباشد . با اين تفاوت كه ايوان شاه‌نشين با پنجرهء مشبك بزرگى ، كه قبلا از آن ياد كرده‌ايم ، بصحن اصلى بقعه مربوط است در حالى كه ايوان مقابل با ديوارى از شهيدگاه جدا گشته است ، بين ايوان و شبستان مسجد پنجرهء قديمى زيبائى است كه به علت عدم مراقبت و گرد گرفتگى تهديد مىشود .\r\nعلاوه بر اين پنجره منبر بسيار قديمى و با ارزشى نيز در آن مسجد است كه به علت ريزش سقف در معرض تلف مىباشد . اين منبر گويا در داخل مسجد ساخته شده است زيرا بيرون بردن آن از در و پنجره ، به علت بزرگى اين و عدم گنجايش آنها ، ميسر نيست . در حال حاضر چون ادارهء باستانشناسى با شكافتن موقتى ديوار كنار يكى از درها موافقت ندارد بيم آن ميرود كه با افتادن تيرهاى پوسيدهء سقف بلند مسجد اين منبر تاريخى نيز شكسته شده از بين برود .\r\nقبل از آنكه چينىخانه بسال 1057 ساخته شود مسجد جنت‌سرا محل نگهدارى كتابها و اشياء ديگر بقعه بود ولى پس از احداث آن بنا اشياء مذكور را بدانجا انتقال دادند و مسجد را براى استفاده در امور دينى آماده ساختند . اين مسجد تا چندى پيش داير بوده ولى كم‌كم به علت پوسيدگى و ريزش بعضى از تيرهاى سقف استفاده از آن منتفى شده و امروزه سقف آن به كلى از حيز انتفاع افتاده است . « 1 »\r\nچنان كه قبلا هم اشاره كرده‌ايم در سمت شمالى ايوان جنوب غربى جنت‌سرا درى بدالان باريكى باز مىشود و در ورودى مسجد در اين دالان است .\r\nدر ديوارهاى داخلى مسجد نيز چندين در است كه بطور قرينه احداث گرديده بعضى بمحوطهء پشت مسجد ، يعنى شهيدگاه ، و برخى براهروها باز مىشود .\r\nطاقهاى بالاى اين درها در قديم با كاشى معرق مزين بوده ولى بمرور ايام از بين رفته است و باقيماندهء مختصر آن نمونه‌اى از ظرافت و رنگ‌آميزى صنعت كاشىسازى در تاريخ ايجاد آن بنا مىباشد . طاق اصلى مسجد و قسمتى از بالاى ديوار با نقشهاى طلائين دوران صفويه منقوش بوده است ولى امروز از آنها نيز اثرى نيست .\r\n\r\n\r\n","description":"","footnote":"\r\n( 1 ) - گويا اخيرا برنامه‌هائى براى تعمير و مرمت آن تهيه شده است .\r\n","page_name":" 284 ","page_number":298},
  {"content":"\r\n\r\nبه نظر ميرسد كه عامل مهم تعمير و نگهدارى اين مسجد و بقعه و متعلقات آن موقوفات وسيع آستانهء شيخ صفى الدين بوده است و از درآمد آنها اين قبيل كارهاى ضرورى صورت ميگرفته است ليكن از زمانى كه دست تطاول يغماگران و كسانى كه در عهد ما عنوان « موقوفه‌خواران » به خود گرفته‌اند بر آنها باز شده اين رشتهء درآمد كم‌كم قطع گرديده و اين آثار تاريخى دستخوش خرابى و انهدام گشته است .\r\n\r\nموقوفات آستانهء شيخ صفى الدين :\r\nحال كه صحبت از موقوفات شيخ صفى الدين بميان آمده بهتر است اشاره‌اى بكتاب صريح الملك عبدى بيگ نمائيم . آن نسخهء خطى از اين كتاب كه گفتيم در كتابخانهء ملى تهران موجود است در كاغذ سمرقندى و بقطع نيم ورقى با خط زيبائى نوشته شده و حاوى 391 صفحه است و صورت موقوفات آن بقعه را بتفصيل در خود ثبت كرده است .\r\nقبل از آنكه بمطالب آن كتاب اشاره كنيم براى اطلاع آندسته از خوانندگان ارجمند كه در باب وقف مطالعاتى ندارند يادآور ميشويم كه وقف عبارت از آنست كه شخصى اصل مالى را كه مالك آن است براى مدتى ، يا براى هميشه ، حبس كند و درآمد آن را براى مصارف معين اختصاص دهد و از اين نقطهء نظر است كه فقهاى اسلام آن را به « حبس الاصل و سبل الثمره » تعريف كرده‌اند و قانون مدنى ايران نيز اين تعريف را قبول نموده در مادهء 55 گفته است « وقف عبارت است از حبس عين مال و تسبيل منافع آن » .\r\nبراساس اين تعريف عين موقوفه قابل فروش و بخشش و رهن گذاشتن نيست و فقط منافع آن بايد بنحويكه واقف معين كرده است به مصرف برسد .\r\nوقف بدين شكل يكى از بهترين نهادهاى اسلام است و از ارزنده‌ترين منابعى بوده است كه در جامعهء ايران بعد از اسلام ، براى خيرات و مبرات بوجود آمده و كليهء خدمات اجتماعى جوامع گذشتهء اين كشور را عهده‌دار بوده است . آنهمه مساجد مدارس ، شفاخانه‌ها ، آب‌انبارها ، كاروانسراهاى بين راههاى صعب العبور قديم ، پلها و نظاير آنها ، كه تعداد آنها در كنار و گوشهء اين مملكت بىشمار است ، عموما\r\n\r\n","description":"","footnote":"","page_name":" 285 ","page_number":299},
  {"content":"\r\n\r\nاز طريق وقف و براى رفع احتياجات عمومى بوجود آمده و افراد نيكوكار برمبناى اعتقادات دينى آنها را ذخيره‌اى براى  « يَوْمَ لا يَنْفَعُ مالٌ وَ لا بَنُونَ »  « 1 » ، قرار داده‌اند .\r\nامروزه سازمانهاى گوناگونى براى انجام اين قبيل خدمات عمومى بوجود آمده و هريك با تشكيلات وسيع و عريضى قسمتى از آنها را به عهده گرفته است ولى در طول زمانى متجاوز از هزار سال تنها وقف بوده است كه متناسب با امكانات زمان و مكان اين‌گونه خدمات را ببهترين وجهى انجام ميداده است .\r\nعطوفت انسانى دربارهء خدمت بمردم از طريق وقف در ايران تا آنجا پيش رفته كه مثلا واقفى خجلت و شرمسارى دختربچهء ده‌نشينى را ، كه هنگام آوردن آب از چشمه ، پايش لغزيده كوزه‌اش بشكند ، تحمل نكرده ملك خود را وقف بر آن نموده است كه از درآمد آن ، كوزه‌اى براى او بخرند و بدينطريق روح معصوم او را از سرزنش پدر و مادر و سرشكستگى و خفت نجات دهند و امروز كه ما در قرن مشعشع تمدن ماشينى زندگى ميكنيم از نظاير چنين عواطف لطيف نشانه‌اى نمىبينيم .\r\nآثار خيرى كه مردم از وقف ميديدند و آرامش خاطرى كه از اين طريق مييافتند متمكنين را بيش از پيش بتوسعهء آن تشويق ميكرد و گاهى اتفاق ميافتاد كه بيشتر ثروت غير منقول منطقه‌اى به صورت وقف در ميآمد و از صورت مالكيت خصوصى به شكل ملك عمومى مبدل ميگشت . چيزى كه امروزه در دنيا احزاب و جماعاتى بنام سوسياليزم از آن طرفدارى ميكنند .\r\nدر يكى از وقفنامه‌هاى موجود در ايران اين جمله به چشم خورده است كه وقتى والى اصفهان خواست از مال حلال خود ديهى در آن منطقه خريده وقف نمايد در تمام آنسامان قريه‌اى كه وقف نباشد نيافتند و سرانجام آرزوى حضرت و الا را با خريدن و وقف كردن قريه‌اى در اراك تحقق دادند .\r\nمطالعه در تاريخ اينقبيل امور نشان ميدهد كه گويا خير و شر نيز در ايران دوره هاى متناوبى داشته و اوج و حضيض‌هائى پيدا كرده است . زمانى خيرات بقدرى\r\n\r\n\r\n","description":"","footnote":"\r\n( 1 ) - يعنى روزى كه مال و فرزند براى انسان فايده نميدهد ( منظور بعد از مرگ انسان است ) .\r\nآيهء 88 از سورهء شعرا سورهء 26 قرآن مجيد .\r\n","page_name":" 286 ","page_number":300},
  {"content":"\r\n\r\nمورد علاقه بوده است كه بيشتر مستغلات و قراء اردبيل به صورت موقوفه درآمده يا در اصفهان ديهى كه موقوفه نباشد پيدا نشده است . روزگارى نيز پيش آمده است كه از آنهمه موقوفات اردبيل نشانى باقى نمانده و در اصفهان نيز مزرعه‌اى كه موقوفه باشد ناپيدا شده است .\r\nموقوفه‌سازى و موقوفه‌خوارى اگر براى خود تاريخ مستقل و تحقيق شده‌اى پيدا كند به خوبى نشان خواهد داد كه از به دو پيدايش موقوفه اين كار چندين بار تكرار شده و اختصاص و انحصار باردبيل و اصفهان ، كه بعنوان مثال از آنها نام برديم ، نداشته است . شركت در اينقبيل امور خير ، از تهيهء فرش مساجد تا خريدن يك چراغ و آبخورى بيك سقاخانه و يا مزار متبركه ، در يك دوره بهترين كار و برجسته‌ترين آرزوى هر فردى را تشكيل ميداد و امروزه دزديدن چراغ و فرش ، كندن درهاى قديمى بقاع متبركه ، سرقت اموال مزارات مقدسه و حتى قرآنهاى گرانبهاى آستانقدس رضوى « 1 » هم ، نوعى آرزو و علاقهء افرادى ميگردد . و عجب آنكه ايجادكنندگان اين علائق و آرزوها نيز غالبا پيروان حضرت موسى ( ع ) اند كه ، براى دست يافتن ببهاى زيادى كه اين اشياء قديمى پيدا كرده‌اند ، افراد نابخردى را تطميع و بدينكارها وادار مينمايند .\r\nدرست معلوم نيست كه تجاوز بموقوفات وسيع ايران در عهد چه كسانى صورت گرفته ، و يا ما بر آنها آگاهى نداريم . فقط از متأخران نام نادر را بسيار شنيده‌ايم كه در صدد انقراض اين منابع خير برآمد ولى براى اجراى آن منظور عمرى نيافت . هرچه هست اينست كه آنهمه رقبات و املاك بتدريج بملكيت اشخاص درآمده و امروزه آثار ناچيزى از آنها به چشم مىخورد .\r\nبارى بموجب آمارى كه عبدى بيگ در 391 صفحه صريح الملك داده است موقوفات شيخ صفى الدين و املاك خانوادهء وى در تاريخ تنظيم آن كتاب بالغ بر صدها دكان ، خانه ، كاروانسرا ، حمام و قريه ، اعم از ششدانگ يا كمتر از آن ، در تبريز و اردبيل و جاهاى ديگر بوده است و از شناخته‌ترين آنها در اردبيل قراء « گوراديل » « آلغر » ، « نوه‌ديه » ، « كلخوران شيخ » ، « كلخوران ويند » ، « كناس » ، « ميرنى » و\r\n\r\n\r\n","description":"","footnote":"\r\n( 1 ) - طبق نوشتهء جرايد تهران تعدادى از اين قرآنها از ايران خارج و در آمريكا فروخته ميشد كه موضوع كشف گرديد .\r\n","page_name":" 287 ","page_number":301},
  {"content":"\r\n\r\n« خانقاه » هستند كه همهء آنها قبل از اجراى قانون اصلاحات ارضى در ملكيت اشخاص بوده است .\r\nموقوفات بقعهء شيخ صفى الدين در تاريخ تنظيم اين كتاب منحصر به شش باب دكان است كه اجارهء سالانهء آنها رويهم 1620 تومان است و ادارهء اوقاف نيز بابت كرايهء اطاقهاى بالاى اين دكانها در سال 4200 تومان بموقوفه ميپردازد . بعبارت بهتر از آنهمه موقوفات بقعه فقط شش دكان و چند اطاق بالاى آنها ، در قسمت شمالى صحن بزرگ شيخ صفى ، باقى مانده است كه جمع درآمد سالانهء آنها 5820 تومان مىباشد .\r\nبارى صريح الملك عبدى بيك ، علاوه بر ذكر موقوفات بقعهء شيخ صفى ، ما را با نام قديمى بعضى از نقاط اطراف اردبيل آشنا ميسازد و از وجود قسمت اعظم قراء و آباديهاى كنونى در پنج و شش قرن پيش خبر ميدهد ، همچنين از تغيير نام برخى از آنها حكايت مىكند يا از امكنه‌اى نام ميبرد كه امروزه ، به علت تغيير نام يا انهدام و از بين رفتن ، شناختن آنها متعذر مىباشد .\r\nنگارنده متأسف است كه مجالى براى تحقيق و تطبيق آنها با محلهاى كنونى نيافت و مثلا ندانست « منادىگاه » كدام محله و چه قسمتى از شهر بوده است يا چگونه نام قريهء « اهديزج » به « گوره‌دول » مبدل گشته است . بديهى است كه جوانان دانشمند شهر ما در آينده اين گونه زواياى تاريك را روشن و تاريخ اين خطهء باستانى را از اين جهات كاملتر خواهند ساخت .\r\n\r\nاحترام بقعهء شيخ صفى و موقعيت اجتماعى آن :\r\nشيخ صفى در دوران حيات خود مورد احترام كامل جامعه بود و صرفنظر از صوفيان صافى عقيدت ، عامهء مردم نيز او را محترم ميداشتند و چنان كه در جلد اول گفته‌ايم دستگاه ادارى كشور ، حتى صدر اعظم و سلطان وقت هم مقام معنوى و اجتماعى بزرگى براى او قائل بودند . مؤلف « حدائق الطرائق » « 1 » از كتاب « اصول الفصول » نقل مىكند كه سلطانمحمد الجايتو ( خدابنده ) وقتى از بناى شهر سلطانيه فارغ شد\r\n\r\n\r\n","description":"","footnote":"\r\n( 1 ) - حدائق الطرائق . تهران . چاپ سنگى . 1318 .\r\n","page_name":" 288 ","page_number":302},
  {"content":"\r\n\r\nمشايخ و فضلا و علماى ايران را دعوت كرد و ضيافتى ترتيب داد .\r\nدر سر سفره شيخ صفى الدين اردبيلى و شيخ ركن الدين علاء الدولهء سمنانى در طرفين سلطان نشسته بودند . شيخ صفى غذا نخورد ولى علاء الدوله طعام صرف كرد .\r\nسلطانمحمد از شيخ صفى الدين سبب غذا نخوردن پرسيد و گفت اگر طعام ما حرام بود چرا شيخ ركن الدين خوردند ؟ شيخ صفى گفت كه شيخ ركن الدين بحرند و بحر بملاقات هيچ چيز از بحريت نمىافتد .\r\nشيخ ركن الدين هم گفت كه شيخ صفى بمنزلهء شاهبازند و شاهباز بهر طعمه ميل نميفرمايد . سلطان را هردو جواب پسنديده افتاد و عذرها خواست .\r\nاحترام او بعد از مرگ نيز باقى ماند و مدفنش مزار اهل دل و ارباب صفا گرديد .\r\nبعضى چنين مىپندارند كه اين قدر و منزلت را سلاطين صفوى براى جد خود فراهم كردند و بقعهء او را زيارتگاه خاص و عام قرار دادند ولى در مدت يكصد و هفتاد سالى كه از زمان مرگ او تا ظهور شاه اسماعيل صفوى طول كشيد مقام معنوى شيخ مورد احترام بود و حتى قسى القلب‌ترين مهاجمان ايران ، يعنى امير تيمور گوركان ، نيز به دو ارادت ميورزيد . اين متن تاريخ است كه امير تيمور بر اثر عقيدتى كه بر شيخ صفى الدين داشت اردبيل را دار الامان قرار داد و شاه عباس بزرگ در اواخر شعبان 1014 هجرى قمرى فرمان مخصوص صادر كرد كه « چون اردبيل از زمان امير تيمور گوركان دار الامان بوده است همچنان بايد كه هيچكس مزاحم ديگرى نشود مگر اينكه حقى شرعى نزد وى داشته باشد و در اين صورت نيز بايد كه با مدارا و سازش احقاق حق كند » « 1 » .\r\nفرزندان مقتدر شيخ در تكميل اين احترام كوشيدند و اين بقعه را تالى مرتبهء عتبات مقدسه قرار دادند . مؤلف تاريخ زندگانى شاه عباس اول مينويسد « با اينكه مردم ايران قبل از شيخ صفى الدين و حتى در زمان وى نيز سنى و پيرو مذهب شافعى بودند اين شهر پس از مرگ او ، مخصوصا از زمان سلطان جنيد جد شاه اسماعيل اول ، در شمار شهرهاى محترم و مقدس شيعيان مانند مكه ، نجف و مشهد و كربلا درآمد و از تمام مزايا و مختصات دينى اين گونه شهرها بهره‌مند شد . شهر اردبيل زيارتگاه\r\n\r\n\r\n","description":"","footnote":"\r\n( 1 ) - زندگانى شاه عباس اول : نصر اللّه فلسفى . از انتشارات دانشگاه تهران . 1345 .\r\n","page_name":" 289 ","page_number":303},
  {"content":"\r\n\r\nسلاطين صفوى و مريدان و معتقدان شيعى مذهب آن سلسله مخصوصا طوايف قزلباش گرديد . پادشاهان صفوى همه ساله چندين بار براى زيارت مزار جد بزرگ خويش بدين شهر ميرفتند و در آنجا فقيران و بينوايان را اطعام ميكردند » . بخاطر احترام اين بقعه سلاطين صفوى منهيات شرعى را در اين شهر ممنوع داشتند و در اين راه تا آنجا افكار را آماده ساختند كه بقول تاورنيه ايرانيان معتقد شدند كه « هيچ گناهى برتر از آشكارا شراب نوشيدن در اردبيل نيست . . . » .\r\nزيارت قبر شيخ مختص اهالى اردبيل يا دوستداران ايرانى او نبوده بلكه از كشورهاى ديگر نيز زائران زيادى داشت . تاريخ مينويسد كه در عهد شاه اسماعيل اول دولت عثمانى بمقتضيات سياسى مانع مسافرت اينعده باردبيل شدند . شاه اسماعيل نامه‌اى به بايزيد دوم نوشت و درخواست كرد كه بحكام عثمانى دستور دهد كسانى را كه در ولايات براى زيارت قبر شيخ صفى باردبيل ميآيند آزاد گذارده مانع نشوند .\r\nبايزيد در جواب نوشت كه « اگر موقتا بيايند و برگردند كسى مانع زيارت آنان نخواهد بود . . . » .\r\nحرمت بقعهء شيخ ، از حيث بست بودن ، تا اواخر حكومت قاجار حفظ ميشد و پناهندگان بدان ، از تعدى و تجاوز مصون ميبودند .\r\nاز سنتهاى اروپائيان در قرون گذشته يكى اين بود كه اگر مورد تهمت و افترا قرار ميگرفتند با مفترى « دوئل » ميكردند و با شمشير بجان هم ميافتادند تا يكى تسليم يا كشته شود و حقانيت ديگرى ثابت گردد . در اردبيل اين كار به صورت سوگند ، آن هم در مقبرهء شيخ صفى الدين صورت ميگرفت و مدعى و مدعى عليه وضو گرفته در آن بقعه به قرآن كريم سوگند ميخوردند . اما اين كار بندرت اتفاق ميافتاد زيرا آنكه خطاكار بود هنوز وارد صحن نشده پشيمان ميگشت و با عذرخواهى مراجعت مينمود .\r\nدر عهد ما اين روشها برافتاده و زائران بقعه كمتر شده است و زوار آن ، جز جهانگردان خارجى ، منحصر به كسانى گشته است كه شبهاى جمعه براى فاتحه بدانجا ميروند يا گاه‌وبيگاه دست زن و بچهء خود را گرفته آنها را براى زيارت و تماشاى بنا مىبرند . با اينحال اهميت سوگند خوردن در اين بقعه هنوز هم در اذهان باقى است\r\n\r\n","description":"","footnote":"","page_name":" 290 ","page_number":304},
  {"content":"\r\n\r\nو وقتى دو نفر باهم اختلافى پيدا كنند آنكه حق را از آن خود ميداند به طرف پيشنهاد مىكند « برويم وضو بگيريم و در شيخ به قرآن سوگند بخوريم » .\r\n\r\nوطن‌دوستى بنام « على بيگ » كه در تاريخ اردبيل بايد به نيكى از او ياد كرد :\r\nدر سال 1027 هجرى موقعيت سختى براى ايران و اردبيل پيش آمد و جوانمردى يكى از سپاهيان ايرانى الاصل عثمانى ، كه « على بيگ » نام داشت ، قشون ايران را از شكست و اضمحلال و شهر اردبيل و بقعهء شيخ صفى الدين را از خرابى و انهدام نجات داد .\r\nدر آن زمان بين ايران و عثمانى جنگى روى داد و چون عثمانيها قوى بودند قسمتى از آذربايجان به تصرف آنها درآمد و شهر تبريز نيز سقوط كرد .\r\nدر اين واقعه شاه عباس در اردبيل استقرار داشت و سپاه ايران نيز از تبريز به سمت اردبيل عقب‌نشينى كرده بين آن دو شهر اردو زده بود . فرماندهان صفوى در حمله به تبريز و پيكار با عثمانيها اصرار داشتند ولى شاه مصلحت را در خوددارى از اين حمله ميدانست و حق هم با او بود . زيرا « خليل پاشا » سردار عثمانى در اين صدد بود كه سپاه ايران را بار ديگر به سمت تبريز بكشاند و با نقشه‌هاى خاصى كه طرح كرده بود آنها را تار و مار كند . شاه عباس كه امكان چنين امرى را پيش‌بينى ميكرد از قبول درخواست فرماندهان خوددارى مينمود و چنين مىپنداشت كه با فرا رسيدن زمستان قشون عثمانى تاب مقاومت نياورده عقب‌نشينى خواهد كرد و فرصت ديگرى براى ترميم قواى ايران و تلافى اين حمله بدست خواهد آمد .\r\nدر اين ميان « طهمورث خان » شاهزادهء گرجستان با اطلاع از گرفتارى شاه عباس درصدد برآمد كه با سپاهى باردبيل حمله نمايد و بانتقام كليساهائى ، كه از طرف شاه ايران در گرجستان آتش زده شده بود ، بقعهء شيخ صفى الدين را آتش بزند و اين خبر بس ناخوشايندى بود كه در اردبيل بشاه عباس رسيد .\r\nشاه عباس دستور داد كه فورا شهر را از سكنه تخليه كنند و ساكنين اردبيل را بنواحى شرقى و شمالى كوچ دهند و در صورتى كه شهر از طرف دشمن تهديد\r\n\r\n","description":"","footnote":"","page_name":" 291 ","page_number":305},
  {"content":"\r\n\r\nشود استخوانهاى شخصيتهاى بزرگوار مدفون در بقعه را درآورده بجاى امن منتقل سازند و آنگاه تمام شهر و بقعه را آتش بزنند تا سالم بدست دشمن نيفتد . چنان كه قبل از آن در تبريز نيز چنين كرده بود و پيش از ورود دشمن آن را آتش زده و قسمت اعظم شهر را تا آنجا كه آب رودخانهء « آجى » سوار ميشد آب بسته خراب نموده بود .\r\nدستور ديگر او اين بود كه دهستانها و شهركهاى بين تبريز و اردبيل را نيز آتش بزنند و هرجا كه غله و آذوقه باشد از دسترس دشمن خارج سازند .\r\nاين واقعه يكى از دردناكترين وقايع دوران سلطنت شاه عباس بود و فشار روحى سختى بر وى وارد مينمود . لذا او گاهى در كنار قبر جدش خلوت كرده با چشمان اشكبار به خدا متوسل ميشد . استغاثه مينمود و پيروزى خود را بر دشمن طلب ميكرد و براى پذيرفته شدن مسئولش پيامبر بزرگوار اسلام و ائمهء اطهار و شيخ صفى الدين را واسطه قرار ميداد زيرا او ، بعد از مقدسات مذهبى ، بجدش علاقه و اعتقاد خاصى داشت و در مواقع عادى هم پس از هرنماز نام پيغمبر و حضرت على و يازده امام ديگر و شيخ صفى الدين را مكرر بر زبان ميآورد و از آنان در كار سلطنت و ملكدارى كمك مىطلبيد « 1 » .\r\nفرمانده سپاه عثمانى ، چون انتظارش در مورد حملهء ايرانيان بر تبريز ، جامهء عمل نپوشيد درصدد حيلهء جنگى برآمد تا قبل از آنكه زمستان فرا رسد ، يا هرآينه شهر اردبيل به تصرف گرجيها درآيد ، آن شهر را مسخر ساخته كار را يكسره نمايد .\r\nاين بود كه قريب پنجاه هزار نفر از سپاهيان خود را شبانه مأمور ساخت تا به سمت اردبيل حركت كنند و بسپاه صفوى ، كه در چند فرسخى تبريز اردو زده بود ، حمله نمايند و آنها را غافلگير كرده به كلى تار و مار سازند .\r\nاين عده از تبريز به راه افتادند . در بين آنها مردى بنام « على بيگ » بود كه در يك خانوادهء آذربايجانى در آذربايجان به دنيا آمده اما در كوچكى بوسيلهء عثمانيها اسير گشته بود . او ، كه قسمت اعظم زندگى خود را در تركيه گذرانيده بود ، پس از\r\n\r\n\r\n","description":"","footnote":"\r\n( 1 ) - زندگانى شاه عباس اول . نصر اللّه فلسفه . جلد 3 . 1345 . ص 6 .\r\n","page_name":" 292 ","page_number":306},
  {"content":"\r\n\r\nآنكه بزرگ شد به خدمت سپاهيگرى در ارتش ترك درآمد و در حمله به تبريز نيز شركت نمود .\r\nما يك بار ديگر نيز گفته‌ايم كه وطن مقدس‌ترين امر ، بعد از معتقدات مذهبى ، براى هرفرد انسانى است و كمتر كسى در جهان ميتوان يافت كه با وجدان صريح و روشن درصدد خيانت بر آن برآيد . على بيگ هم مثل هر ايرانى پاك‌سرشت در درون خود علاقهء شديدى نسبت بايران و آذربايجان حس ميكرد و با آنكه سالها از آن دور و با بيگانگان محشور و مأنوس بود نميتوانست شكست سپاه و اضمحلال ميهن آبا و اجدادى خود را به چشم به بيند و نسبت بدان حتى بىتفاوت بماند . اين بود كه با استفاده از تاريكى شب اسب خود را از بيراهه بتاخت آورد و با تمام نيرو خويشتن را باردوى در خواب فرو رفتهء ايرانيها رسانيد و فرمانده سپاه را از ماجرى خبردار كرد .\r\nاينان بسرعت اردوگاهها را جمع كرده آمادهء كارزار شدند و صفهاى خود را با آرايش جنگى مرتب ساختند و چون دشمن فرا رسيد با نقشه‌هائى كه داشتند بر آن تاختند و در فاصلهء چند ساعت آنها را از پاى درآوردند . با اين فتح كه مرهون جوانمردى على بيگ بود عثمانيها از آذربايجان بدر رفتند و درصدد عقد معاهدهء صلح با پادشاه صفوى برآمدند .\r\nاردبيل از حمله و سقوط و تخريب نجات يافت و مقبرهء شيخ صفى الدين باز برجاى خود استوار ماند .\r\n\r\n","description":"","footnote":"","page_name":" 293 ","page_number":307},
  {"content":"\r\n\r\n\r\nمبحث دوم - بقعهء كلخوران\r\nكلخوران قريه‌ايست در سه كيلومترى شمال شهر اردبيل ، كه بسبب داشتن باغهاى با صفا و آب و هواى مطبوع گردشگاهى براى اردبيليان بشمار ميآيد . وجه تسميهء آن بدرستى معلوم نيست ولى در اطراف شهر دو قريهء ديگر نيز به همين نام موجود است و براى آنكه باهم اشتباه نشوند هريك از آنها را با مضاف اليهى از ديگرى ممتاز مينمايند .\r\nاين قريه بدان جهت كه مولد شيخ صفى الدين و مسكن اجداد وى بوده است به « شيخ كلخوران » « 1 » شهرت دارد . غير از خاندان صفوى بزرگان ديگرى هم ، بويژه در سلسلهء علما ، از اين قريه برخاسته‌اند و ما در جاى خود ببعضى از آنها اشاره خواهيم كرد .\r\nآنچه در اينجا بايد يادآورى كرد اينست كه كلخوران از زمان حيات خود شيخ صفى الدين وقف بر او و اولادش شده و عجبتر آنكه واقفان نيز از نوادگان چنگيز قهار و فرزندان هلاكو خان مغول بوده‌اند كه بر ممالك محروسهء ايران سلطنت مينمودند .\r\n\r\n\r\n","description":"","footnote":"\r\n( 1 ) - يكى از كلخوران‌ها در دامنه‌هاى سبلان و نزديك قريهء سرعين است و به علت قرب جوار با قريهء ديگرى بنام « ويند » به « ويت كلخوران » مشهور است . كلخوران سوم در دامنه‌هاى باغرو است و آن را « كلخوران هير » مينامند .\r\n","page_name":" 294 ","page_number":308},
  {"content":"\r\n\r\nنماى شمالى بقعهء شيخ جبرائيل در كلخوران در سال 1321 خورشيدى\r\n\r\n","description":"","footnote":"","page_name":" 295 ","page_number":309},
  {"content":"\r\n\r\nدر وقفنامهء تيمورى آمده است كه سلطان محمد خدابندهء اولجايتو ، در تاريخ 25 ذيحجهء سال 714 قمرى نوشته است كه « چون نصف و سه طسوج كلخوران را غازان خان در وجه اخراحات انيس خاتون مقرر داشته و او سهم خود را وقف شيخ صفى و اولاد او كرده لذا دو دانگ و طسوج باقى را وقف كرديم بر حضرت مومى اليه » .\r\nاجداد شيخ در باغى ، معروف بباغ شيخ ، كه در مدخل قريه از سمت شهر واقع است ، مدفون ميباشند و از جملهء آنها بايد در وهلهء اول از امامزاده « حمزة بن موسى بن جعفر » ( ع ) نام برد .\r\nما در جاى ديگر بتفصيل از اين امامزاده سخن گفته نوشته‌ايم كه در سمت جنوب غربى و بفاصلهء چند متر از بقعهء شيخ جبرئيل ، اطاقك كوچكى با طاق قديمى و در كوچكترى وجود دارد و قبر واقع در وسط آن منتسب به آن امامزاده مىباشد . و نيز در جلد اول اين كتاب شهرت آن مكان را به « سارى گل آقاسى » « 1 » ياد كرده گفته‌ايم كه در كنار آن درخت گل زردى بود و در يكى از هجومهاى تاريخى زنى از ترس جان و ناموس خود بدان درخت و امامزاده پناهنده شد و از اسارت و بدبختى نجات يافت .\r\nبقعهء شيخ جبرئيل ، پدر شيخ صفى الدين ، در وسط اين باغ قرار دارد و از خارج به صورت هشت ضلعى به طول و عرض 20 ر 13 * 19 متر به نظر ميرسد .\r\nارتفاع ديوار بنا در حدود هشت متر است و بر بالاى آن ، در وسط ، گنبد بزرگى ديده مىشود كه بلندى آن نزديك به 15 متر مىباشد . اين بنا در عهد سلاطين صفوى ساخته شده است ولى برخى تصور مينمايند كه بناى اوليه در زمان شيخ صدر الدين موسى فرزند شيخ صفى و مقارن ، يا بعد از بناى گنبد اللّه اللّه بر بالاى قبر شيخ در اردبيل ، احداث گشته است . آنچه در تواريخ ديده مىشود اينست كه شيخ ابدال نامى در عهد سلطنت شاه عباس اول توليت آستانهء شيخ صفى الدين را داشته و از جمله كارهاى مؤثرى كه قبل از سال 1010 هجرى انجام داده كاشيكارى گنبد شيخ جبرائيل در كلخوران بوده است .\r\nدور بناى بقعه از همان قديم سكوى محكمى بارتفاع تقريبى 125 سانتىمتر و\r\n\r\n\r\n","description":"","footnote":"\r\n( 1 ) - « سارى گل » يعنى گل زرد . معنى آن عبارت تركى « آقاى گل زرد » مىباشد .\r\n","page_name":" 296 ","page_number":310},
  {"content":"\r\n\r\nعرض قريب دو متر ساخته بودند . احداث اين سكو علاوه بر آنكه ايوانى براى اطاقهاى اطراف بشمار ميآمد بيشتر براى حفظ تعادل ديوارها و تحمل فشار گنبد از لحاظ آنها بود . در سى و اند سال پيش مأموران باستانشناسى آن را زايد دانسته برداشتند ولى بفاصلهء چند سال ، كه بر اثر فشار گنبد بر ديوارها ، شكستهائى در آنها بوجود آمد مجبور باحداث مجدد آن شدند .\r\nدر ورودى خود بقعه در سمت شمال آنست و سه پله شخص را از سطح زمين بايوان جلوى آن ، كه بابعاد 5 ر 3 * 5 ر 4 متر است ، مىرساند . دو طرف در ورود با دو طاق كاشى معرق مزين مىباشد . از اين در وارد رواق مستطيل شكلى به طول و عرض 5 ر 4 * 85 ر 6 متر ميشوند . دو چشمه ، طاق شرقى و غربى ، هم در طرفين آن قرار دارد كه بر وسعت اين رواق ميافزايد . اين رواق و چشمه‌هاى جنبين آن با طاق ضربى پوشيده هستند و در ديوار سمت غربى آن درى براهروى بالنسبه باريكى باز مىشود و انسان با پله‌هاى تنگ زيادى ، كه بدور ستون آجرى به شكل محور ميگردند ، به پشت بام بقعه هدايت مىشود .\r\nقسمت اصلى مقبره در منتهى اليه رواق و به شكل تقريبا هشت ضلعى منتظم است و بوسيلهء در قديمى و گرانبهائى با رواق مربوط مىباشد .\r\nاين در ، كه در سال 1030 هجرى ساخته شده منبت‌كارى و از شاهكارهاى آن صنعت در اوايل قرن يازدهم هجرى است و از نظر هنر نيز شايان توجه مىباشد . روى آن كتيبه و اشعارى در مناقب شيخ جبرئيل و به خط زيباى نستعليق منبت‌كارى شده ولى قسمتى از آنها بمرور ايام ريخته و از بين رفته است .\r\nابياتى كه باقى مانده بدين نحو خوانده مىشود :\r\n « . . . . . * كز بهر خلق درگه او قبلهء دعاست\r\nقطب كمال و هادى دين شيخ جبرئيل * شاهى كه ابر همت او منبع سخاست \r\n\r\n","description":"","footnote":"","page_name":" 297 ","page_number":311},
  {"content":"\r\n\r\n مفتاح استجابت صد گونه مدعاست * كين جايگاه مهبط ارواح انبياست » \r\nماده تاريخ آن نيز در بيتى بدين شكل آمده است :\r\n « تاريخ سال ساختنش چون خرد بخواست * گويا بهشت روى زمين است اين مقام » \r\nدر پشت اين در اعتقاد صوفيان آنعهد و سازندگان درگاه به حضرت على بن ابيطالب ( ع ) بدينصورت خودنمائى مىكند « لو اجتمع الناس على حب على بن ابى طالب لما خلق اللّه النار » . « 1 »\r\nبناى اصلى گنبد دو پوشه بود يعنى دو گنبد بر رويهم قرار داشت . سطح خارجى گنبد بيرونى ، بطوريكه گفتيم در عهد شيخ ابدال و قبل از سال 1010 هجرى با كاشى فيروزه كاشيكارى شده بود و تا چهل سال پيش باقى بود نوشته‌هائى هم با خط كوفى در اطراف آن ديده ميشد . در كتابهاى برخى از جهانگردان از اين گنبد ياد شده و هيئت علمى « ژ . دمورگان » نيز بر آن اشاره كرده است .\r\nگنبد زيرين از داخل با كاسه‌كاريها و مقرنس‌كاريهاى گچى بسيار زيبا مزين و بسبك دوران صفوى نقاشى و رنگ‌آميزى شده بود كه آن هم بعد از خرابى گنبد بيرونى صدمه ديد و قسمت اعظم آن ، جز دامنه‌هاى گچ‌بريها ريخته و از بين رفت .\r\nاين مقرنس‌كاريها گويا در عهد شاه عباس بزرگ دو بار تعمير شده است يكى طبق نوشتهء سلسلة النسب صفويه بوسيلهء شيخ ابدال و ديگرى يازده سال بعد از آن .\r\nتاريخ تعمير دوم در زير يكى از كاسه‌كاريها ، كه در گوشهء شمال غربى قرار دارد ، چنين نوشته شده است « عمل كمترين بندگان شاه طاهر بن سلطان محمد نقاش 1021 » و چون تاريخ ساختن در ، نيز بطوريكه گفتيم ، « بهشت روى زمين » يعنى 1030 هجرى است از اينرو معلوم مىشود كه بعد از اتمام كاسه‌كارى اقدام بنصب آن در گرديده است .\r\n\r\n\r\n","description":"","footnote":"\r\n( 1 ) - اگر همهء مردم بمحبت على بن ابيطالب ( ع ) اجتماع ميكردند خداوند آتش ، يعنى جهنم را خلق نميكرد .\r\n","page_name":" 298 ","page_number":312},
  {"content":"\r\n\r\nدر وسط اين محوطه صندوق چوبى بزرگ و ساده‌اى ببلندى 5 ر 1 متر قرار دارد و سطح فوقانى آن با روپوش سبز رنگى پوشيده مىباشد .\r\nسابقا شمعدانهاى فلزى قديمى و زيبائى بر روى صندوق ديده ميشد كه بر آنها شمع روشن ميكردند ولى اكنون چراغ‌هاى نفتى شيشه‌اى جانشين آنها گشته است .\r\nمقبره و داخل محوطه در كمال سادگى است و جز چند زيارت‌نامه كه از حيث خط و خطاطى كم‌نظير است چيزى ديده نميشود و اهل محل معتقدند كه « اين شيخ زينت نمىپذيرد » .\r\nدر اطراف محوطهء اصلى چهار حجره شش ضلعى منتظم ، بالنسبه كوچك ولى زيبا ، ساخته شده و علاوه بر درهائى كه از آنها بر ايوان باز مىشود هريك از آنها درى هم به داخل مقبره دارد و بدينطريق در چهار ضلع از هشت ضلع محوطهء داخلى مقبره يك در ميان يك در قديمى ديده مىشود .\r\nنور محوطهء مقبره با سه پنجره‌ايكه در سه ضلع از چهار ضلع ديگر آن ، يك در ميان ، ساخته‌اند تأمين مىشود و در ضلع چهارم ، يعنى در قسمت شمالى ، در ورودى مقبره قرار دارد .\r\nاين حجره‌ها براى بيتوته كردن زائران بوده است و ديوارهاى داخلى آنها تا طاقچه‌ها كاشىكارى و بالاتر از آن بسبك دورهء صفوى با گلهائى برنگ آجرى ، در متن آجرى كم‌رنگ‌ترى ، نقاشى شده است . در محل ميگويند كه امير تيمور گوركانى در حجرهء جنوب غربى اين بقعه با خواجه على سياهپوش ملاقات كرده و بنا بدر خواست او اسراى رومى را آزاد نموده است « 1 » ولى قبول اين قول مستلزم قبول اين گفته است كه بزعم بعضىها اصل اين بنا در زمان شيخ صدر الدين موسى ساخته شده است .\r\nدر زير اين صندوق شيخ جبرئيل پدر شيخ صفى و شيخ قطب الدين جد او و صلاح الدين جد شيخ جبرئيل مدفونند . خادم بقعه باعتبار روايت پدر از پدرانش معتقد است كه اين سه شخصيت دور از هم در محوطهء باغ مدفون بوده‌اند . هنگاميكه اقدام باحداث بقعه شده آنها را درآورده كنار هم در اين بقعه دفن كرده‌اند .\r\n\r\n\r\n","description":"","footnote":"\r\n( 1 ) جلد اول اين كتاب . صفحهء 72\r\n","page_name":" 299 ","page_number":313},
  {"content":"\r\n\r\nاين بقعه در طول تاريخ بدفعات تعمير گرديده و آخرين بار بوسيلهء « مشهدى محمد آقا عنتيقه‌چى » « 1 » ، كه از صوفيان طريقهء ذهبيه در اردبيل بود ، در سال 1334 قمرى مرمت شده است . بقعهء شيخ جبرئيل در عهد ما مخروبه است و احتياج به تعمير و مرمت اساسى دارد ولى با همهء خرابى از روحانيت و زيبائى و صفاى خاصى برخوردار است و انسان در آنجا احساس آرامش خاطر عميقى مينمايد .\r\nباغ مقبره تقريبا 150 * 200 متر وسعت دارد . سابقا قنات آبى در آن آفتابى ميشد و درختان گلابى زياد جلوه و طراوت خاصى بدان مىبخشيد ولى قريب نيمقرن است كه آن قنات از بين رفته و باغ نيز طراوت خود را از دست داده است .\r\nاين باغ داراى دو درگاه بزرگ و مجلل ، در وسط دو ديوار شمالى و جنوبى ، بود و بلافاصله بعد از آنها دو دالان آجرى ، كه در دو طرف آنها اطاقهاى وسيع دو طبقه با سقفهاى آجرى ضربى ساخته بودند ، قرار داشت . عمارت سمت جنوبى در نيمقرن قرن اخير خراب و برچيده شده است ولى ساختمان سمت شمالى باقى است و مدتها محل استقرار دبستان قريه بود .\r\nدر باغ شيخ دو بقعهء آجرى ديگر نيز با طاقهاى ضربى ديده مىشود كه يكى در شمال شرقى بقعهء شيخ جبرئيل و ديگرى در شمال غربى آن واقع است . آنكه در شمال شرقى است متعلق به « سيد عوض الخواص » جد چهارم شيخ صفى است و بر سنگ قبر آن اين عبارت خوانده مىشود « هذا مرقد سيد عوض الخواص بن سيد فيروز شاه زرين تاج » و مقبرهء ديگر مربوط به « سيد اعرابى » است و بر سنگ آن عبارت « هذا مرقد سيد اعرابى » نقر شده است . بطوريكه از نوشته‌ها برميآيد در سلسلهء اجداد شيخ صفى الدين شخصى بنام « سيد احمد اعرابى » ديده مىشود كه جد پانزدهم او بوده است و هرآينه ممكن است اين قبر متعلق به دو باشد .\r\nتاورنيه سياح فرانسوى در سفرنامهء خود از بقعهء كلخوران ذكر كرده و چنين آورده است « در اطراف اردبيل چندين مقبرهء عالى هست كه بسيار قابل ملاحظه و جالب دقت مىباشد و بعضى از آنها كه خراب شده هنوز آثارشان گواهى بر عظمت\r\n\r\n\r\n","description":"","footnote":"\r\n( 1 ) - برادر او بنام ميرزا احمد تبريزى قطب سلسلهء ذهبيه بود و در شيراز اقامت داشت و هم در آنجا مدفون است .\r\n","page_name":" 300 ","page_number":314},
  {"content":"\r\n\r\nبنا و صنعت آن ميدهد . در يك ربع ليو به شهر مسجدى كه پدر و مادر شاه صفى در آنجا مدفون هستند ديده مىشود . مسجد عالى و داراى باغها و حياطهاى متعددى است كه در يكى از آنها يك حوض بزرگ قشنگى هست كه در آن ماهى بسيار به عمل ميآورند و آبش خيلى صاف است » .\r\nدر مغرب كلخوران بفاصلهء يك كيلومتر مقبرهء امامزاده صدر الدين بن موسى - الكاظم ( ع ) واقع است و ما در مبحث مربوط بامامزاده‌ها از آن سخن گفته‌ايم .\r\n\r\n","description":"","footnote":"","page_name":" 301 ","page_number":315},
  {"content":"\r\n\r\n\r\nگفتار دهم نقدها و نظريه‌هاى خوانندگان دربارهء جلد اول اين كتاب\r\nتاريخ ، بر خلاف ادب و هنر ، كه احساسات و تخيلات خميرهء اصلى آنها را تشكيل ميدهد ، بر مآخذ و مدارك مبتنى است زيرا در آن از وقايع و حوادثى گفتگو مىشود كه در گذشتهء دور يا نزديك اتفاق افتاده و هيچ مورخى نه ميتواند و نه حق دارد كيفيت آنها را تغيير دهد . بعبارت ديگر ، كسى كه آن وقايع را نقل مىكند ، در مقام شرافت انسانى و لزوم حفظ امانت اخلاقى ، نبايد آنها را جز بنحويكه بوده ، و يا دريافته است بيان كند يا بخواست خويش و به پيروى از احساسات شخصى در آنها تغيير دهد .\r\nبا اينحال راه اين خطا مسدود نيست كه مؤلف ، ممكن است بر اثر نقص مآخذ مورد استناد ، دچار اشتباه شود و من غير عمد نوشته‌هايش در جهتى ، غير از مسير اصلى وقايع ، قرار گيرد . در اين صورت است كه دانشمندان و صاحبان اطلاع بايد به يارى او بشتابند و با نقد مطالب ، برمبناى مدارك صحيح ، ويرا در تصحيح آن اشتباهات رهنمون شوند .\r\nما در جلد اول اين كتاب متوجه اين نكته بوديم و دست استمداد بسوى دانشمندان دراز كرده نوشتيم كه « از خوانندگان دانشمند و صاحبنظران گرانمايه بسبب نقائص ممكن پوزش ميخواهيم و يادآوريهاى ارباب اطلاع را براى تصحيح اشتباهات\r\n\r\n","description":"","footnote":"","page_name":" 302 ","page_number":316},
  {"content":"\r\n\r\nبديدهء منت مىپذيريم » و بلافاصله اضافه كرديم « در جلد دوم بخشى را بدين منظور اختصاص داده‌ايم تا نظريات رسيده را ، در آنجا بياوريم و عكسها و اسنادى را كه ممكن است بعضى از علاقمندان ارسال دارند در آنقسمت ثبت نمائيم » .\r\nازاين‌رو در اين گفتار مطالبى را كه در باب نوشته‌هاى آن جلد از كتاب ، كتبا و شفاها از طرف صاحبنظران عنوان شده است نقل ميكنيم و موارديرا كه ما ، يا نقدكنندگان محترم ، دچار اشتباه شده‌ايم يادآور ميگرديم و از خداى بزرگ خواستار آنيم كه توفيق عنايت فرمايد تا هواجس نفسانى ، واقعيات تاريخى را ، لااقل در مورد « آرتاويل » يا شهر مقدس ، تحت الشعاع خود قرار ندهد و تعصبات و خودخواهيها پرده‌پوش حقايق نگردد .\r\nابتدا در آن صدد بوديم كه نقدها و نظريه‌ها را برمبناى موضوعات تجزيه كنيم و فى المثل نظريات موافق يا مخالفى را كه در مورد خود كتاب يا وقايع و شخصيتها ابراز گرديده است از نوشته‌هاى مختلف جمع و در يك جا نقل نمائيم ولى چون احتمال آن ميرفت كه بدين طريق ممكن است قسمتهائى از آنها ، به علت عدم وابستگى بموضوع معينى ، حذف يا سقط شود بدينجهت بهتر آن ديديم كه عين آنها را نقل كنيم و استنتاج را به خود خوانندگان ارجمند واگذار نمائيم و اينك اين گفتار را با نقديكه در « راهنماى كتاب » « 1 » بقلم آقاى داريوش به آذين نامى چاپ شده است آغاز ميكنيم و نوشتهء او را عينا در اينجا ميآوريم :\r\n\r\nنقدى بر كتاب « اردبيل در گذرگاه تاريخ » :\r\n« اردبيل در اوايل مشروطيت در دست كنسول روس و گماشتگان محمد على ميرزا و عشاير و ميرزا على اكبر مجتهد بود . در موقعى كه در بيشتر شهرهاى آذربايجان جنبش آزاديخواهى پديدار ميگشت در شهر اردبيل بگناه هوادارى از مشروطه و آزادانديشى مردانى چون ملا امامويردى و آخوندوف و حاج بابا و امين العلما بقتل رسيدند .\r\nدر اين زمان عشاير درصدد دستگيرى و قتل ستارخان كه براى كمك\r\n\r\n\r\n","description":"","footnote":"\r\n( 1 ) - راهنماى كتاب ( مجلهء ماهانهء زبان و ادبيات و تحقيقات ايرانشناسى و انتقاد كتاب ) شماره 1 و 2 . سال يازدهم . فروردين و ارديبهشت / 1351 . تهران . ص 53 .\r\n","page_name":" 303 ","page_number":317},
  {"content":"\r\n\r\nبآزاديخواهان به اردبيل آمده بر ميآيند و چندين مرتبه شهر اردبيل را مورد حمله قرار قرار داده و غارت ميكنند .\r\nاز وقايع مهم ديگر اين زمان آمدن سپاهيان روس و عثمانى به شهر اردبيل و جنگ بين الملل اول و انقلاب روسيه است . در اين دوره ميرزا على اكبر علاوه بر حكومت شرعى عملا حكومت دولتى را نيز در دست دارد . بر عليه بالشويكها در اردبيل اعلام جهاد مىكند .\r\nحكم بقتل امين العلماء ميدهد و از باز شدن مدارس جلوگيرى مينمايد . در اين زمان مردم آستارا بجاى حاكم اردبيل بميرزا على اكبر نامه نوشته و از او براى مقابله با حملهء احتمالى بالشويكها اسلحه ميخواهند و تقاضا ميكنند كه ميرزا على اكبر نسبت به پرداخت حقوق عقب افتاده ادارهء امنيه و نظميهء آستارا اقدام نمايد .\r\nمطالب بالا ماحصل فصل پنجم كتاب « اردبيل در گذرگاه تاريخ » كه در تيرماه ماه سال گذشته منتشر شده مىباشد . اين كتاب در پنج فصل دربارهء اردبيل از زمان قديم تا دوران مشروطيت بحث مىكند . فصل پنجم كتاب ( اردبيل در دوران مشروطيت ) و قسمتى از فصل چهارم ( نوشتهء آدام اولياريوس ) از مطالب خوب كتاب است .\r\nمؤلف در نوشتن فصل مربوط باردبيل در دوران مشروطيت از كتاب چاپ نشدهء مرحوم عباس محسنى ( معروف به شالمان اوف ) استفادهء سرشارى كرده و ترتيب تاريخى و تنظيم آن را از كتاب مشروطيت كسروى اقتباس نموده است « 1 » . قسمت مربوط بنوشتهء آدام اولياريوس را آقاى دكتر حسن واهب‌زاده از نسخهء مجارى سفرنامهء جهانگرد مزبور كه در سال 1635 ميلادى ( در زمان صفويه ) بايران آمده و حدود دو ماه در اردبيل بسر برده ترجمه كرده است .\r\nفصول كتاب برحسب سلسله‌هائى كه در ايران بحكومت رسيده‌اند تنظيم نشده بلكه مؤلف مطالب جمع‌آورى شده را بسليقهء شخصى خود در 5 فصل تدوين نموده\r\n\r\n\r\n","description":"","footnote":"\r\n( 1 ) - توضيحى از طرف مؤلف : شادروان كسروى در تاريخ مشروطيت خود راجع بوقايع مشروطيت در اردبيل چنان مطالب وسيعى ندارد تا براى ترتيب تاريخى مطالب قابل استفاده باشد .\r\n","page_name":" 304 ","page_number":318},
  {"content":"\r\n\r\nكه فصل اول آن در 8 صفحه و فصل دوم در 14 صفحه و فصل پنجم آن در 311 صفحه يعنى 10 ر 62 درصد كتاب مىباشد . جدول زير ناهماهنگى فصول كتاب را بيشتر نشان ميدهد :\r\nمهمترين ايراد كتاب اينست كه مؤلف ديد انتقادى ندارد . از هركتابى بدون توجه بارزش تاريخى و معتبر بودن نوشته‌هاى آن استفاده مىكند درحالىكه ميدانيم بعضى از نوشته‌هاى قدما دربارهء اردبيل بافسانه شبيه است تا واقعيت تاريخى . مثلا ابن حوقل دربارهء كوه سبلان مينويسد : « كوه سبلان كه مشرف باردبيل است بعقيدهء من از دماوند بزرگتر است » « 1 » همين نويسنده دربارهء مردم ميگويد :\r\n« در باب مردم اردبيل داستانها شنيده‌ام از جمله اينكه كسى از قصاب آنجا گوشت ميخريد از وى خواست كه گوشت از آنجاى گوسفند ببرد كه دلخواه اوست قصاب مقدارى از رداى خريدار بريده و ديگر از دستمال مشترى را » « 2 » .\r\nاز اين قبيل مطالب در نوشته‌هاى جهانگردان خارجى نيز ميخوانيم . تاورنيه مينويسد : « گرچه اراضى اردبيل براى عمل آوردن انگور مساعد است ولى از ايجاد تاكستان و تهيهء انگور خوددارى ميكنند و معتقدند كه كاشتن مو و توليد انگور در اراضى\r\n\r\n\r\n","description":"","footnote":"\r\n( 1 و 2 ) - صورة الارض . ترجمهء دكتر جعفر شعار . بنياد فرهنگ . تهران . 1345 .\r\nصفحهء 83 .\r\n","page_name":" 305 ","page_number":319},
  {"content":"\r\n\r\nمقدس اردبيل گناهى بزرگ است » « 1 » اين طرز استدلال ظاهرا منطقى و درست مينمايد ولى بايد گفت كه واقعيت غير از اينست زيرا كه آب و هواى اردبيل و زمين آن نه در گذشته و نه در حال براى پرورش انگور مساعد نبوده و نيست و عدم ايجاد تاكستان در اردبيل به اين علت است و علت ديگرى ندارد .\r\nدر كتاب « اردبيل در گذرگاه تاريخ » از اين قبيل اشتباهات فراوان ديده مىشود « 2 » .\r\nمؤلف تاريخ بناى اين شهر را در عهد فيروز ساسانى ذكر مىكند و نتيجه ميگيرد كه در حال حاضر 1470 ساله مىباشد . « 3 » ص ( 23 )\r\nبايد گفت كه تاريخ بناى شهر اردبيل خيلى قديمىتر از زمان فيروز ساسانى است زيرا نام شهر اردبيل قبل از سلطنت فيروز در نوشته‌هاى دو مورخ ارمنى بنام « موسى خوان » و لوند آمده است . بنابر نوشتهء موسى خورن اردبيل در قرن چهارم ميلادى كرسى آذربايجان بود و طبق روايت لوند  ( Levend )  در همين قرن طوايف شمال بنام « هون » ها از راه در بندوارس گذشته بسوى ايران هجوم آورده و اردبيل را ويران ساختند . « 4 »\r\nعلاوه بر اين در سال 425 ميلادى يعنى 34 سال قبل از آغاز سلطنت فيروز بهرام پنجم ملقب به بهرام گور براى مقابله با حملهء هياتله از راه اردبيل بآمل مازندران و گرگان رفته و در خراسان بدشمن شبيخون زده و خاقان هياتله را كشته است . « 5 »\r\n\r\n\r\n","description":"","footnote":"\r\n( 1 ) - سفرنامهء تاورنيه . ترجمهء ابو تراب نورى . 1331 . صفحهء 124 .\r\n( 2 ) - توضيحى از طرف مؤلف : نويسندهء نقد توجه نكرده است كه سرفصل گفتار چهارم « اردبيل از نظر مورخان داخلى و جهانگردان خارجى » است و نظر مؤلف آن بوده است كه خوانندگان كتاب را با آنچه قدما دربارهء اين شهر عنوان كرده‌اند آشنا سازد ، با اين توضيح اين خود اشتباهى از طرف نقدنويس محترم است كه آن مطالب را از خود كتاب بداند و بىپروا بنويسد كه « در كتاب . . . از اينقبيل اشتباهات فراوان ديده مىشود » .\r\n( 3 ) - توضيح از طرف مؤلف كتاب : نويسندهء محترم نقد شايد غفلت كرده است كه در اينباره بمندرجات صفحات 11 تا 24 كتاب مورد نقد مراجعه فرمايد .\r\n( 4 ) - توضيح از طرف مؤلف : اين مطالب از صفحات 11 و 12 خود كتاب مورد نقد اقتباس شده با اين تحريف كه در نوشتهء موسى خورن باينكه اردبيل كرسى آذربايجان بوده است اشاره نشده بلكه بطوريكه ما نوشته‌ايم ، ماركوارت آلمانى در ضمن سخنرانى خود اين مطلب را عنوان كرده است .\r\n( 5 ) - ايران در عهد باستان . گوتشميد . صفحهء 418 .\r\n","page_name":" 306 ","page_number":320},
  {"content":"\r\n\r\nدر اينجا اين سوآل پيش ميآيد كه چرا بناى اين شهر را به فيروز جد انوشيروان نسبت داده‌اند ؟ بايد گفت كه در قرن چهارم تا ششم ميلادى طوايف شمال بنام « هون » ها هرچند وقت يك بار خاك ايران را مورد حمله قرار ميدادند . در زمان سلطنت فيروز ( 583 - 459 م . ) جنگهاى اين پادشاه با طوايف « هون » طولانى شد .\r\nشهر اردبيل در اين زمان به علت نزديكى بقفقاز و گرجستان و ارمنستان از موقعيت مهمى برخوردار بود و تصور ميرود در آن عهد نيز مثل زمان جنگهاى ايران و روس در عهد قاجاريه اردبيل مركز استقرار نيرو و ستاد عمليات سپاه ايران بر عليه طوايف شمال بوده است « 1 » .\r\nظاهرا در زمان اين پادشاه بود كه اردبيل بر اثر حملهء طوايف شمال خراب شده بود آباد گرديد و توسعه يافت و از اين تاريخ نيز تغيير نام داده و بنام جديد فيروز - گرد يا آبادان پيروز ناميده شد . اين رويه در عصر حاضر نيز معمول است شهرهاى رضائيه ، شاهپور ، شهرضا ، شهسوار ، بندر پهلوى از جملهء شهرهائى است كه در پنجاه سال اخير تغيير نام داده‌اند .\r\nقرائن ديگر نيز قدمت اين شهر را نشان ميدهد و آن معناى كلمهء اردبيل و ظهور زردشت در اين منطقه و وجود آتشكده‌هاى زردشتى در دهات اطراف اردبيل است ميدانيم كه كلمهء اردبيل يك كلمهء اوستائى و بمعنى مكان مقدس يا شهر مقدس مىباشد احتمالا اين نام به اين معنى با ظهور زردشت كه بنابروايت اوستا كتاب خود را در كوه سبلان نوشته بىارتباط نباشد و شايد شهر اردبيل يكى از مراكز تبليغ زردشتيان بوده و از اينرو اسم آن بمعنى شهر يا مكان مقدس ناميده شده است « 2 » .\r\nدر حال حاضر آثار و علائم آتشكده‌هاى زردشتى در اطراف اردبيل در دهكده‌اى بنام آتشگاه باقى است و خرابه‌هاى دهكده‌هاى ديگر كه اسامى آنها زردشتى است\r\n\r\n\r\n","description":"","footnote":"\r\n( 1 ) - توضيح از طرف مؤلف : اين عبارت نيز تحريف شدهء مطلبى است كه در صفحه 23 خود كتاب آمده است .\r\n( 2 ) - توضيح از طرف مؤلف : اين مطالب از خود كتاب اقتباس شده است .\r\n","page_name":" 307 ","page_number":321},
  {"content":"\r\n\r\nو بنام‌هاى شهريور و امرداد خوانده مىشود در نزديكى اردبيل هم اكنون وجود دارد .\r\nگذشته از اينها بقول كسروى : « از نيستى شهرى پديد آوردن براى پادشاهان توانا و توانگر آسان نيست چه شهر تنها از گل و خشت و آهك و آجر پديد نميآيد كه پادشاهى با زور و زر يكباره شهرى پديد آورد . بلكه مردمى نيز ميخواهد كه زندگانى شهرى توانند . بازار و بازرگان ميخوهد » . « 1 »\r\nكتاب از اين افسانه‌ها زياد دارد كه چند نمونه از آنها بعنوان مشتى از خروار چنين است « جد پنجم شيخ صفى فيروز شاه زرين كلاه در اواخر قرن پنجم بولايت اردبيل منصوب شد . فرزند فيروز شاه را عوض الخواص نوشته‌اند . عوض الخواص پسرى داشت بنام « محمد » كه هفت سالگى در جلوى خانهء خود ناپديد گرديد . هرچه گشتند او را نيافتند و سرانجام عزاى مرگ بر او گرفتند ليكن بعد از هفت سال روزى او را بر در خانه ايستاده ديدند . . . در باب غيبت او در بعضى از كتابها آمده است كه او را اجنان « 2 » دزديده با خود بردند و بعد از هفت سال در همان نقطه آزاد ساختند » ( ص 60 ) « 3 »\r\nايضا از صفحهء 178 همان كتاب - ملا غلامعلى آخوند كوسه ريش بدقيافه‌اى بود ( در اوايل دوران مشروطيت ) كه عملا كيمياگرى ميكرد . آواز او قدرت زيادى داشت و وقتى در اطاق و تالار در بسته‌اى آواز ميخواند گاهى شيشه و پنجره‌ها مىشكست و يا ظروف در طاق و طاقچه تكان مىخورد و به زمين ميافتاد . در عين حال بقدرى از زيبائى و ملاحت بهره‌مند بود كه حتى مرغان خود را به پنجره ميزدند يا در\r\n\r\n\r\n","description":"","footnote":"\r\n( 1 ) - مقالات كسروى . گردآورنده يحيى ذكاء . مؤسسهء مطبوعاتى شرق . تهران 1335 .\r\n( 2 ) - توضيح از طرف مؤلف : اين كلمه هم از خود نويسنده نقد است . در كتاب كلمهء جنيان نوشته شده است .\r\n( 3 ) - توضيح از طرف مؤلف : آقاى به‌آذين نخواسته است علت آوردن اين روايت را بيان كند و عبارت را ناقص نوشته است .\r\n","page_name":" 308 ","page_number":322},
  {"content":"\r\n\r\nاطراف محلى كه او آواز ميخواند گرد ميآمدند . ( ص 178 ) « 1 »\r\nانتقادات ديگر :\r\n1 - مشخص نبودن زمان و مكان - چارچوب زمانى و مكانى خيلى از مطالبى كه در كتاب آمده مشخص نيست : مؤلف مطالبى را ذكر مىكند كه براى خواننده معلوم نيست مربوط بكدام نقطه از كشور است مثلا عبارت : راه اردبيل بر بردعه و مركز اران چنين است » ( ص 23 ) معلوم نيست . بردعه در كجاى كشور قرار گرفته و اران در كدام نقطهء آن واقع شده است . متأسفانه نقشه هم ضميمهء كتاب نيست .\r\nدر كتاب مزبور برحسب استفاده از منابع ، تاريخ متفاوتى ذكر شده بعضى از تاريخها هجرى قمرى و برخى هجرى و برخى ميلادى مىباشد .\r\nمؤلف در استفاده از بعضى از منابع مهم مربوط باردبيل غفلت كرده است .\r\nسفرنامهء پيترو دولاواله كه در زمان شاه عباس باردبيل آمده و ترجمهء آن دو سال پيش چاپ شده همچنين سفرنامهء ابراهيم بيك كه در آغاز مشروطيت باردبيل مسافرت كرده و مشاهدات خود را از قلعهء اردبيل ذكر كرده است از جمله كتابهاى خوب و با ارزش است كه متأسفانه مؤلف به اين كتابهاى مهم مراجعه نكرده است . « 2 »\r\nعلاوه بر اينها كتاب پر است از تكرار مكررات . فصل سوم كتاب با استفاده از نوشته‌هاى مورخان داخلى و خارجى برشتهء تحرير درآمده عين نوشته‌هاى آنان در فصل چهارم تكرار شده است . بعضى از عبارات در چند جاى مختلف كتاب عينا نقل شده مثلا در اين نوشتهء اصطخرى : « بازار اردبيل به شكل صليب است و چهار دروازه دارد و مسجد جامع در وسط صليب قرار دارد . » در صفحات 55 و 111 همچنين نوشتهء خواندمير در كتاب حبيب السير « . . . در بيرون اردبيل سنگى است\r\n\r\n\r\n","description":"","footnote":"\r\n( 1 ) - توضيح از طرف مؤلف : اهتزاز هوا بر اثر امواج صوتى و اثر آنها در اشياء امرى نيست كه بتوان انكار نمود ما خود در اينمورد با بعضى از مطلعين علم فيزيك هم مذاكره كرديم و آنها چنين امكانى را نفى نكردند .\r\n( 2 ) - بكتابهاى موردنظر نقدنويس محترم مراجعه شده ولى نوشته‌هاى آنها بيشتر مربوط بمباحثى بوده است كه در آن جلد از كتاب عنوان نشده است .\r\n","page_name":" 309 ","page_number":323},
  {"content":"\r\n\r\nبه وزن دويست من . . . هرگاه مردم اردبيل بباران محتاج شوند آن سنگ را به شهر ميآورند » در صفحات 8 و 110 عينا تكرار شده است .\r\n2 - خلط مبحث : در تأليف كتاب مؤلف مباحث متفاوتى را كه ربطى بهم ندارند باهم آورده . مثلا از آمدن عثمانيها باردبيل مؤلف بخاطر خود در تابستان 1325 شمسى در سرعين ( ص 361 ) و از بحث مشروطيت بموضوع كشته شدن يك جوانمرد اردبيلى در صدر اسلام ( 235 ) و از مخالفت ميرزا على اكبر مجتهد با بالشويكها بموضوع كمپانى نفت در اردبيل ( ص 402 ) اشاره كرده است .\r\nمؤلف گاهى از مسلك مورخين بكسوت معلمين اخلاق درآمده بعد از ذكر حادثهء تاريخى بجوانان چنين نصيحت مىكند :\r\n« نگارنده بآندسته از خوانندگان ، كه از طبقهء جوان ميباشند و هنوز سرد و گرم ايام را نچشيده‌اند . سفارش مينمايد كه بكوشند و همواره خود را قوى سازند » ( ص 437 )\r\nگاهى هم مؤلف براى مقصود خود متوسل بشعر مىشود و مينويسد :\r\n « خدا گر ز حكمت ببندد درى * ز رحمت گشايد در ديگرى ( ص 156 ) \r\nاين شعر را در باب از كار افتادن بندر آستارا و به كار افتادن آبهاى معدنى سرعين ( كه باهم حدود 40 سال فاصله دارند ) ذكر مىكند .\r\n3 - يكدست نبودن نثر كتاب - كتاب از نظر نثر يكدست نيست . هر بخش كتاب برحسب استفاده از منابع مختلف بسبك و شيوهء خاصى نوشته شده . آنقدر كه خواننده تصور مىكند كتاب بدست چند نفر تأليف گرديده است .\r\nبعضى از مباحث كتاب با چنان نثر مشكلى نوشته شده كه قابل فهم نيست ( ص 149 ) « 1 »\r\n\r\n\r\n","description":"","footnote":"\r\n( 1 ) - توضيح مؤلف : بعد از اين نقد ما صفحهء 149 را بيك دانش‌آموز كلاس آخر دبستان ارائه كرديم به خوبى ميخواند و مفهوم آن را بيان مينمود .\r\n","page_name":" 310 ","page_number":324},
  {"content":"\r\n\r\nبعضى از جملات نيز مبهم و گاهى نامفهوم است كه چند نمونه از آنها چنين است : « 1 »\r\n- آلاپالاز اوغلى مرد خوىگيرى بود . ( ص 177 ) .\r\n- شاهسونها هريك بيورتهاى خود بازگشتند . ( 290 )\r\n- روسها بدون پيچيدگى بمردم شهر اردبيل را تخليه كردند . ( ص 347 )\r\n- مردم با خشكبار و دانگيها سد جوع ميكردند . ( 359 )\r\n- ميرزا على اكبر نجفقليخان آراللو را فرستاد تا آنها را كشيده نزد وى بياورند ( 394 ) .\r\n- پس از وضع خوراك صاحبان آنها . . . به شهر حمل كردند . ( 365 ) »\r\n* * * اين نقد نكات ضعف زيادى دارد كه قسمتى از آنها را نويسندهء ديگر بنام آقاى موسوى گرمارودى در شمارهء ديگر راهنماى كتاب « 2 » تحت عنوان [ نقدى بر نقد « اردبيل در گذرگاه تاريخ » 
  ] بدين شرح مورد بررسى قرار داده است :\r\n\r\nنقدى بر نقد « اردبيل در گذرگاه تاريخ » :\r\n« هيچكدام را نميشناسم : نه آقاى صفرى مؤلف كتاب خوب « اردبيل در گذرگاه تاريخ » و نه آقاى داريوش به‌آذين كه براى كتاب در شمارهء پيشين گرامى نامهء راهنماى كتاب ، نقدى نوشته بودند .\r\nاما كتاب و نقد هردو پيش روى من است و با خواندن اين هردو آن دريافتم كه آقاى به‌آذين در نوشتهء خود بكژى درافتاده‌اند .\r\nايشان در نقد خود نوشته‌اند « . . . مؤلف در نوشتن فصل مربوط باردبيل در دوران مشروطيت از كتاب چاپ نشدهء مرحوم عباس محسنى ( معروف به شالمان‌اوف )\r\n\r\n\r\n","description":"","footnote":"\r\n( 1 ) - توضيح مؤلف : گرچه در نقدهاى ديگر جواب به اين مطالب داده شده با اينحال جاى سوآل است كه چه ابهامى در آنها موجود است و از چه جهتى نامفهوم ميباشند ؟\r\n( 2 ) - راهنماى كتاب ( مجلهء ماهانهء زبان و ادبيات و تحقيقات ايران‌شناسى و انتقاد كتاب ) شماره 3 و 4 . خرداد و تير 1351 . تهران . صفحهء 299 - 293 .\r\n","page_name":" 311 ","page_number":325},
  {"content":"\r\n\r\nاستفادهء سرشارى كرده و ترتيب تاريخى و تنظيم آن را از كتاب مشروطيت كسروى اقتباس نموده . قسمت مربوط بنوشته‌هاى آدام اولياريوس را آقاى دكتر حسن واهب‌زاده از نسخهء مجارى سفرنامه‌ى جهانگرد مزبور كه در سال 1635 ميلادى ( در زمان صفويه ) بايران آمده و حدود دو ماه در اردبيل بسر برده ترجمه كرده است . . . »\r\nخوانندهء نقد ايشان نخست حيران ميماند كه اين مرد دانشمند - آقاى به‌آذين را ميگويم - چه بسيار احاطه و معلومات دارند كه توانسته‌اند چنين محكم مچ مؤلف را بگيرند . اما وقتى كتاب آقاى صفرى را ميگشايد مىبيند كه آقاى به‌آذين ، اين خنجر هاى آبدار تحقيق را هم از گنجينهء زحمات مؤلف برداشته و اينك به پشت او فرو ميكنند ، و اصلا مچ‌گيرى در كار نيست . چرا كه مؤلف علاوه بر آنكه در فهرست مآخذ و زيرنويسها بيادداشتهاى خطى شادروان ميرزا عباس محسنى ( رجوع كنيد بصفحهء 469 ) و سفرنامهء اولياريوس ترجمهء اختصاصى دكتر واهب‌زاده ( رجوع كنيد بصفحهء 468 ) اشاره كرده در متن كتاب نيز در صفحه‌ى 189 چنين مينويسد :\r\n« . . . مرحوم ميرزا عباس محسنى كه بشالمان‌اوف معروف بود ، از روشنفكران اردبيل بشمار ميآمد . او مرد خوش مشرب و نويسندهء با استعدادى بود . بنا بنوشتهء خودش در بيشتر وقايع ايندوره ، شركت داشته و اطلاعات خود را به صورت كتابچه‌اى با خط زيبا نوشته و باقى گذاشته است و ما قسمتى از مطالب اين بخش از كتاب خود را از نوشته‌هاى او اقتباس و با مدارك ديگر تطبيق نموده ، در اين مجموعه آورده‌ايم و هرجا كه اشاره بنام محسنى كرده‌ايم منظور ما او مىباشد . . . » .\r\nدر مورد ترجمهء سفرنامهء اولياريوس هم كافيست كه صفحه‌ى 120 كتاب را بگشاييد و به بييند مؤلف با حروف درشت كتاب چنين نوشته است :\r\n« . . . ترجمهء فصولى از سفرنامه‌ى آدام اوله‌آريوس » : در سال 1633 ميلادى يعنى 337 سال قبل [ مىبينيد كه آقاى به‌آذين در اطلاعات جامعى كه داده بودند بر اين مطالب فقط عبارت ( در زمان صفويه ) را افزوده بودند كه دست مريزاد 
  ] « 1 » شخصى بنام بوروگمان باتفاق سيصد نفر خدمه و همراهان ديگر بعنوان سفير بدربار سلاطين\r\n\r\n\r\n","description":"","footnote":"\r\n( 1 ) - اين عبارات و علائم همه مربوط به خود مقاله و نويسنده آن است نه آنكه مؤلف در داخل آن چنين مطالبى را عنوان كرده و با چنان علاماتى آنها را درج نمايد .\r\n","page_name":" 312 ","page_number":326},
  {"content":"\r\n\r\nروس و ايران مأمور گرديد . در بين اين عده جوان دانشمندى بنام آدام اوله‌آريوس بود كه در آن موقع 30 سال داشت . اين جوان پس از بازگشت بكشور خود سفرنامه‌اى نوشته . . . او بالغ بر دو ماه در اردبيل توقف كرده و فصولى از كتاب خود را باوضاع اين شهر اختصاص داده است . ما ترجمهء آن فصول از كتاب او را در اينجا ميآوريم . . . »\r\nآقاى صفرى در پاورقى همين صفحه ( - صفحه‌ى 120 ) اضافه مىكند « . . . اين ترجمه بوسيلهء آقاى دكتر مهندس حسن واهب‌زاده از نسخهء مجارى آن كتاب صورت گرفته است . . . »\r\nاينك از آقاى به‌آذين بپرسيم : شما از آنچه در آنقسمت از نقد خويش با آن لحن ويژه بتعرض نوشته‌ايد و - ما در صدر اين مقال آن را نقل كرديم - چه هدفى داشته‌ايد ؟\r\n- اگر خواسته‌ايد مچ بگيريد كه مؤلف خود در كتاب گفته است .\r\n- اگر خواسته‌ايد بفهمانيد كه بسيار معلومات و احاطه بمسائل تاريخى - ادبى داريد و زير هربوته‌ى ادب اگر پشه‌ئى بجنبد ، جنبيدن آن پشه عيان در نظر شماست [ ولو آن پشه در سال 1633 ميلادى جنبيده باشد ! 
  ] كه بايد عرض كنم اين معلومات هم از صفحه‌ى 120 همان كتاب كه بنقد آن نشسته‌ايد ، برخاسته است .\r\n- و اگر خواسته‌ايد بمعلومات ما كه خوانندهء نقد شما هستيم اضافه كنيد . اولا نيازى نيست چون آنچه شما بدان اشاره فرموديد ما خود در كتاب آقاى صفرى خوانده بوديم . ثانيا دستكم بايد يادآورى ميكرديد كه من نقدنويس ، اين مطالب را از همين كتاب كه بر آن نقد مينويسم ، دريافته و گرفته‌ام . ولى لحن گفتار شما بگونه ايست كه خود با برداشت از كتاب مردم خواسته‌ايد مؤلف آن را سارق ادبى معرفى كنيد و اين دور از جوانمردى نيست ؟ !\r\n* * * نوشته‌ايد : « . . . مؤلف در نوشتن فصل مربوط باردبيل در دوران مشروطيت از كتاب چاپ نشدهء مرحوم عباس محسنى استفادهء سرشارى كرده و ترتيب تاريخى و تنظيم آن را از كتاب مشروطيت كسروى اقتباس نموده . . . »\r\n\r\n","description":"","footnote":"","page_name":" 313 ","page_number":327},
  {"content":"\r\n\r\nدر مورد بهره‌گيرى از دست نبشتهء مرحوم محسنى ، مؤلف ، چنان كه اشاره رفت ، خود مقر باستفاده از آنست و در چند جاى كتاب به اين مسئله اشاره مىكند اما « نه استفادهء سرشار » زيرا در يك كتاب پانصد صفحه‌ئى آوردن كمتر از سى چهل صفحه از مآخذى كه بسيار ارزشمند است ، استفادهء سرشار ناميده نميشود و تازه ثم ماذا ؟\r\nمگر شما فرق بين تأليف و تصنيف را نميدانيد ؟\r\nآقاى صفرى مدعى تصنيف نيست ، او تأليف كرده است ، و مگر اصلا ممكن است در نوشتن تاريخ يك ديار ، كسى از پيش خود ببافد ؟\r\nمگر نبايد نوشتهء خود را باسناديكه دارد و معتبر است مستند كند ؟\r\nاما ايراد شما باينكه « . . . ترتيب تاريخى و تنظيم آن را از كتاب مشروطيت كسروى اقتباس نموده . . . » واقعا ايرادى بىپايه است .\r\nاز خودتان ميپرسيم . چگونه ممكن است « ترتيب تاريخى » يك « تاريخ » را از كسى اقتباس كرد ؟\r\nاين بدان ميماند كه شما از دو نفر - كه هردو مثلا تاريخ سلسله‌ى قاجاريه را نوشته‌اند - ايراد بگيريد كه شما ترتيب تاريخى نوشته‌هايتان را از هم اقتباس كرده‌ايد چون هردو مؤسس سلسله را آغا محمد خان دانسته‌ايد و هردو پس از او ، بابا خان را شاه كرده‌ايد و پس از او عباس ميرزا را وليعهد ناكام و . . . الخ و بهتر بود يكى از شما دو نفر ، اين ترتيب تاريخى را برهم ميزد و مثلا مىنوشت : پس از فتحعليشاه آغا محمد خان شاه شد و بعد ناصر الدينشاه ، آنگاه محمد شاه و الخ . . .\r\n* * * نوشته‌ايد « . . . مؤلف مطالب جمع‌آورى شده را بسليقهء شخصى خود در 5 فصل تدوين نموده كه فصل اول آن در 8 صفحه و فصل دوم در 14 صفحه و فصل پنجم آن در 311 صفحه يعنى 1 ر 62 درصد كتاب مىباشد . . . »\r\nمىپرسيم : اولا مگر هركس در تدوين و فصل‌بندى كتاب خود ، بايد بآدرس شما رجوع كند و اجازه بگيرد ؟\r\nثانيا : كتاب 5 فصل نيست بلكه 5 گفتار است و هرگفتار شامل چند فصل ، شما\r\n\r\n","description":"","footnote":"","page_name":" 314 ","page_number":328},
  {"content":"\r\n\r\nكه نقد مينويسيد و با دادن جدول بيحاصل « درصد نسبت تعداد صفحات كتاب بموضوعها » ، تلويحا ، دقت خود را برخ ما ميكشيد ، چرا متوجه اين نكته نشده‌ايد ؟\r\nثالثا : مؤلف خود علت اينكه « گفتار اول » را در 8 صفحه آورده است ، در عنوان اين گفتار بيان مىكند آنجا كه مينويسد : « يك نظر اجمالى دربارهء جغرافياى اردبيل » .\r\nرابعا : در كداميك از اصول كتابگزارى آمده است كه بايد همهء فصول يك كتاب ، چنان چون الوار به يك برش و يك اندازه از كار درآيد ؟ و در كداميك از كتب از آغاز پيدايش كتاب تاكنون - ديده‌ايد كه مؤلف يا مصنفى چنين تعمد يا تعهدى كرده باشد كه همه‌ى ابواب و فصول كتاب خود را از جهت كميت بيك اندازه درآورد ؟\r\n* * * در اينجا اين يادآورى لازم است كه :\r\nاگر درصدد يافتن ايراد نمىبودند ، دست كم در مورد همين بخش ( - مربوط بمشروطيت ) تازگى و جامعيت مباحث و زحمات آقاى صفرى را مىستودند چنان كه در همان شمارهء راهنماى كتاب ، با نهايت انصاف علمى آورده‌اند كه :\r\n« كتاب مفيد و قابل توجه است ، مخصوصا از لحاظ در دست‌رس قرار دادن عكسها و اسناد و مطالبى كه در خصوص مشروطيت مىباشد و تاكنون در هيچيك از كتب مربوط بتاريخ مشروطيت به آن موارد اشاره نشده بوده است . . . » ( راهنماى كتاب . ص 163 ) .\r\nنوشته‌ايد : « . . . مهمترين ايراد كتاب اينست كه مؤلف ، ديد انتقادى ندارد ، از هركتابى بدون توجه بارزش تاريخى و معتبر بودن نوشته‌هاى آن استفاده مىكند .\r\nدر حالى كه ميدانيم كه بعضى از نوشته‌هاى قدما دربارهء اردبيل بافسانه شبيه است تا واقعيت تاريخى ، مثلا ابن حوقل دربارهء كوه سبلان مينويسد « كوه سبلان كه مشرف باردبيل است بعقيدهء من از دماوند بزرگتر است . . . »\r\nصرفنظر از اينكه مورخ مختار شما در برابر ابن حوقل ، موسى خوان ارمنى\r\n\r\n","description":"","footnote":"","page_name":" 315 ","page_number":329},
  {"content":"\r\n\r\nاست [ رجوع كنيد براهنماى كتاب شمارهء اول و دوم سال پانزدهم . ص 55 
  ] در مورد اين ايراد بايد گفت نهايت بىانصافى را فرموده‌ايد !\r\nچه چيز جز بىانصافى ميتوان نام نهاد اين كار را كه بخشى از نوشتهء يك فرد را انتزاع كنند و آن را بكوبند . در همان صفحه‌ئى كه شما قسمتى از آن را نقل كرده و نويسنده‌ى آن را به جهت نداشتن « ديد انتقادى » بعنوان مهمترين ايراد ، سرزنش فرموده‌ايد چنين جملاتى نيز آمده است :\r\n« . . . شايد بتوان گفت كه ابن حوقل در اين بيان مبالغه نموده و اى بسا درصدد موجه قلمداد كردن رفتار دژخيمانه‌ى مرزبان برآمده است . . .\r\nامروزه كسى نميتواند با نبودن مآخذ كافى ، از سكنه‌ى آن روز اردبيل دفاع كند ولى قبول قول اين مؤلف ( - ابن حوقل ) نيز محتاج تأمل است . . . » صفحات 104 و 105 كتاب در اردبيل در گذرگاه تاريخ » .\r\nآيا درست است كه يك چنين نظرى را فاقد ديد انتقادى بدانيم و در مورد او با شما همصدا شويم و بگوئيم : « . . . از هركتابى بدون توجه بارزش تاريخى آن استفاده مىكند . » ؟\r\n* * * در بخش « انتقادات ديگر » نوشته‌ايد .\r\n« . . . چارچوب زمان و مكانى خيلى از مطالبى كه در كتاب آمده ، مشخص نيست ، مؤلف مطالبى را ذكر مىكند كه براى خواننده معلوم نيست مربوط بكدام نقطه‌ى كشور است .\r\nمثلا عبارت : راه اردبيل بر بردعه و مركز اران چنين است ، ص 23 . . . »\r\nاينك همان صفحه‌ى 23 كتاب آقاى صفرى را ما نيز ميگشائيم تا خود به بينم جريان از چه قرار است : چرا كه ديگر به شما اعتمادى نداريم !\r\nآقاى صفرى بنقل از كتاب صورة الارض ابن حوقل ، درصدد است كه ثابت كند از نظر اين نويسنده ، اردبيل نسبت بشهرهاى اطراف مركزيت داشته ، لذا چنين ميگويد :\r\n\r\n","description":"","footnote":"","page_name":" 316 ","page_number":330},
  {"content":"\r\n\r\n« . . . اين مؤلف ( - ابن حوقل ) در متن كتاب نيز راههاى ارتباطى آن سامان را به نحوى بيان كرده كه مركزيت اردبيل را نسبت بشهرهاى ديگر آن روز مسجل ميدارد مثلا نوشته است كه :\r\n« راه اردبيل به بردعه ( مركز اران ) چنين است . . .\r\n« راه اردبيل بزنجان اينطور است . . . راه اردبيل بمراغه از اين قرار است . . . »\r\nاينك به بينيم آقاى به‌آذين ، در ذكر آن ايراد ، چند اشتباه كرده‌اند .\r\n1 - مطلب را نفهميده يا فهميده به روى خود نياورده‌اند . زيرا آقاى صفرى اصولا در مقام نشان دادن مكان و زمانى در اردبيل نيست بلكه چنان كه گفتيم ميخواهد اهميت اردبيل را در زمان ابن حوقل و از زبان او ، از جهت مركزيت آن ، نقل كند لهذا تنها بذكر پيشانى جمله‌هاى ابن حوقل بسنده مىكند و چنان كه ديديم از آوردن پيكره‌ى جمله‌ها در ميگذرد . . .\r\n2 - عبارتى كه آقاى به‌آذين از كتاب آقاى صفرى نقل مىكنند ، تعمدا نادرست آورده‌اند ، بدين صورت :\r\n« . . . مثلا عبارت راه اردبيل بر بردعه و مركز اران چنين است ص 23 . . » . و حال آنكه عين همين عبارت در همان صفحه 23 كتاب اينطور آمده :\r\n« . . . راه اردبيل بر بردعه ( مركز اران ) چنين است . . . »\r\nيعنى ، آقاى صفرى با اينكه در اين مقام نبوده است كه راجع بمكانى توضيح دهد ، در همانحال در برابر كلمه‌ى بردعه ، در پرانتز توضيح داده كه مركز اران است ؛ اما آقاى به‌آذين عبارت را تحريف فرموده و پرانتز را برداشته و يك واو اضافه كرده و آنگاه فرياد برداشته‌اند كه : « . . . چارچوب زمان و مكانى خيلى از مطالبى كه در كتاب آمده ، مشخص نيست . . . » .\r\n* * * دو سه ايراد ديگرى هم كه آقاى به‌آذين بدانها متمسك شده‌اند ، همه از همين دست ؛ بىريشه ، از پيش خود آورده و نادرست است . از جمله آنكه بشيوه‌ى نثر كتاب ايراد گرفته و از صفحه‌ى 290 كتاب شاهد آورده‌اند كه « . . . شاهسونها هريك\r\n\r\n","description":"","footnote":"","page_name":" 317 ","page_number":331},
  {"content":"\r\n\r\nبه يورتهاى خود برگشتند . . . » ؛ اصلا چنين جمله‌ئى در آن صفحه وجود ندارد ، بلكه چنين است :\r\n« . . . شاهسونان غارتگر نيز هريك در يورتهاى خود مشغول تقسيم غنائم بودند . . . »\r\nو اگر فرض كنيم منظور ايشان همين جمله بوده است بايد بگوئيم هيچيك از از اين دو جمله غلط نيست ، و احتمالا ايشان معنى يورت را كه بمعنى اطاق و منزل است نفهميده‌اند . آن هم بدين دليل كه كتاب را اللّه و بخت براى يافتن غلط باز و اين جمله را بتحريف نقل كرده‌اند ، درحالىكه اگر كتاب را درست ميخواندند ، خود از سياق عبارات ديگر و حال و هواى وقايع ، معنى اين كلمه را نيز مىفهميدند و حتى لازم نمىداشتند كه اندكك رنج بر خود هموار سازند و بفرهنگ رجوع فرمايند .\r\n* * * نقد ايشان سراسر از همين دست و بر همين روال است . اما نكته‌هاى خنده‌انگيز نيز دارد ، از آن جمله جائى است كه مينويسد :\r\n« . . . گاهى مؤلف براى بيان مقصود خود متوسل بشعر مىشود و مينويسد :\r\n خدا گر ز حكمت به‌بندد درى * ز رحمت گشايد در ديگرى . . . » \r\nكه مىپرسيم : چه عيب دارد كه نويسنده ، گاه دست پخت نثر را بچاشنى شعرى مناسب بياميزد ؟\r\n* * * بارى سخن از حوصلهء اين مقال افزون شد ، اميدوارم آقاى داريوش به‌آذين در كار نقد دقت ، امانت و « بىنظرى » را در نظر داشته باشند و گرنه كار نقد را كنار بگذارند و مطمئن باشند كه اگر اين در برويشان بسته باشد ، درى ديگر مىتوانند گشود كه گفت :\r\n خدا گر ز حكمت ببندد درى * ز رحمت گشايد در ديگرى ! » \r\n\r\n","description":"","footnote":"","page_name":" 318 ","page_number":332},
  {"content":"\r\n\r\n\r\nچند تذكار ديگر از طرف مؤلف :\r\nما هم هيچيك از دو نقدنويس محترم را نمىشناسيم : نه آقاى به‌آذين را ديده‌ايم و نه افتخار آشنائى با آقاى موسوى گرمارودى داريم ولى نوشتهء هردو را اندكى تند و كوبنده يافته‌ايم با اين تفاوت كه نوشته‌هاى اولى هم تأسفا از دقت لازم براى نقد بهرهء كمترى دارد . اگر براى نوشتن مطلبى يك مقدار دقت لازم باشد براى نقد آن دهها برابر آن دقت لازم است و آن نوشته‌ها مع الاسف در عكس اينجهت به نظر ميرسد و علاوه بر نكاتى كه آقاى موسوى گرمارودى ذكر كرده‌اند نسبتهاى ناروائى در نقد ايشان دربارهء تاريخ و كتاب و مؤلف آن به چشم مىخورد كه ما با آنكه در زيرنويس صفحات برخى از آنها را يادآور شده‌ايم براى رفع شبهه به چند مورد ديگر نيز در اينجا اشاره مينمائيم :\r\n1 - در جلد اول كتاب ، قتل حاج بابا خان در شعبان 1340 ( فروردين 1301 خورشيدى ) يعنى سيزده سال بعد از استقرار مشروطيت ايران عنوان شده و سبب آن نيز مخالفت و عداوت امير السلطنه حاكم اردبيل با وى ذكر گرديده است . همچنين كشته شدن امين العلماء در رمضان سال 1345 قمرى ، يعنى تقريبا هيجده سال بعد از رفتن محمد عليشاه ، از ايران ، و علت آن انتساب وى به بابيگرى قلمداد شده است .\r\nآقاى به‌آذين در جملهء دوم نقدش بناروا چنين استنتاج كرده است « . . . در موقعى كه در بيشتر شهرهاى آذربايجان جنبش آزاديخواهى پديدار ميگشت در شهر اردبيل بهوادارى از مشروطه و آزادانديشى مردانى چون ملا امامويردى و آخوندوف و حاج بابا و امين العلماء بقتل رسيدند » ! . . .\r\n2 - آقاى به‌آذين در استنتاج خود از كتاب بقاطعيت مينويسد كه آقا ميرزا على اكبر « حكم بقتل امين العلماء ميدهد » . اگر اين نوشته نتيجهء تحقيق و نظر خود ايشان باشد امرى است عليحده . ولى چون آن را ، در موردى كه استنتاجات خود را از كتاب « اردبيل در گذرگاه تاريخ » ذكر كرده‌اند ، عنوان نموده‌اند لذا بايد يادآور شد كه ما در كتاب چنين مطلبى ننوشته‌ايم بلكه گفته‌ايم كه قاتل امين العلماء در استنطاق گفت « من مقلد آقا ميرزا على اكبر هستم و چون رأى او چنين بود بدين كار مبادرت كردم ولى آقا ميرزا على اكبر موضوع را تكذيب كرد » .\r\n3 - ما در صفحهء 364 كتاب نوشته‌ايم كه « به حكم وظيفهء اخلاقى بروان مرحوم\r\n\r\n","description":"","footnote":"","page_name":" 319 ","page_number":333},
  {"content":"\r\n\r\nامير السلطنه حاكم اردبيل كه حاج بابا خان با نيرنگ او بقتل رسيد با « خادارسكى » افسر روسى و وكيل الرعايا و جمعى از اطرافيان .\r\n\r\n","description":"","footnote":"","page_name":" 320 ","page_number":334},
  {"content":"\r\n\r\nعباس محسنى درود ميفرستيم و استفاده از يادداشتهاى او را بويژه از لحاظ ترتيب تاريخى « 1 » و قسمتى از مطالب گفتار پنجم يادآور ميشويم » ولى آقاى به‌آذين از خود آورده است كه مؤلف « . . . ترتيب تاريخى و تنظيم آن را از كتاب مشروطيت كسروى اقتباس نموده است » غافل از آنكه در كتاب مشروطيت كسروى و حتى تاريخ هيجده سالهء آذربايجان او جز دو سه فصل مجمل و نارسا بوقايع اردبيل اشاره نشده است و اردبيليان از اين حيث از آن مورخ همواره گله‌مندند . زيرا در زمانيكه او دست بتأليف آن كتابها زد طرفداران وى در اردبيل هرچه يادداشت و نوشته و عكس و مدركى راجع بوقايع آن شهر بود جمع‌آورى كرده براى او بردند ليكن او از آنهمه مدارك جز صفحات معدودى راجع باردبيل در كتابهاى خود مطلبى نياورده و چون با قتل وى استرداد مدارك ياد شده به صاحبانش نيز ميسر نگشته است از اينرو تأسفا تاريخ اردبيل مدارك و اسناد لازم را هم از دست داده است .\r\n4 - آقاى به‌آذين نوشته است كه « فصول كتاب برحسب سلسله‌هائى كه در ايران بحكومت رسيده‌اند تنظيم نشده بلكه مؤلف مطالب جمع‌آورى شده را بسليقهء شخصى خود ، در پنج فصل تدوين نموده . . . » . اين نوشته نيز دور از دقت لازم صورت گرفته و يك نظر اجمالى بفهرست مندرجات در اول كتاب نشان ميدهد كه مطالب بدين شكل عنوان شده است : « اردبيل قبل از اسلام ، از حملهء عرب تا سالاريان ، از سالاريان تا صفويان ، شيخ صفى و خاندانش ، از نادر تا مشروطيت ايران ، اردبيل در آستانهء مشروطيت ، در آغاز مشروطيت ، اردبيل در ايام استبداد صغير و الخ . . . » حتى مطالب گفتار چهارم كتاب نيز كه مربوط بنظريات جهانگردان دربارهء اردبيل است در سه فصل زمانى « قبل از صفويه ، در عهد صفويه و بعد از صفويه » از هم تفكيك شده است .\r\n5 - ما دربارهء تاريخ بناى اردبيل سيزده صفحه ( از صفحهء 11 تا 24 ) مطلب\r\n\r\n\r\n","description":"","footnote":"\r\n( 1 ) - اين ترتيب تاريخى غير از ترتيب تاريخى مورد اشارهء آقاى موسوى گرمارودى است . منظور ما آنست كه مثلا وبائى در اردبيل شيوع يافته و نيز قحط و غلائى پيدا شده است براى آنكه تقدم و تأخر زمانى آنها معلوم شود ما از يادداشتهاى مرحوم محسنى ، كه خود او ناظر و شاهد آنها بوده و نوشته‌هاى خود را نزديكتر به زمان آن وقايع تنظيم كرده است استفاده نموده‌ايم .\r\n","page_name":" 321 ","page_number":335},
  {"content":"\r\n\r\nنوشته‌ايم و با استدلال منطقى آورده‌ايم كه « . . . از آنجا كه دانشمندان زردشت‌شناس زمان ظهور او را حداقل سى قرن قبل از اين تاريخ ميدانند ميتوان گفت كه اين شهر بيش از سه هزار سال سابقه دارد » ولى آقاى به‌آذين يك جملهء شرطى را كه ما چنين نوشته‌ايم « اگر قول فردوسى و صاحب معجم البلدان و ديگران را بپذيريم و بناى اردبيل را در عهد فيروز ساسانى بدانيم اردبيل در تاريخ تنظيم اين مجموعه شهر 1470 ساله‌اى خواهد بود » منجزا بمؤلف نسبت داده نوشته است « مؤلف تاريخ بناى اين شهر را در عهد فيروز ساسانى ذكر مىكند و نتيجه ميگيرد كه در حال حاضر 1470 ساله مىباشد » .\r\n6 - دو نفر از مورخان قديم ، اصطخرى و مقدسى نوشته‌اند كه بازار اردبيل در زمان آنها به شكل صليب بوده و چهار دروازه داشته است . ما در صفحهء 55 هنگاميكه به مسجد جامع قديم اردبيل اشاره كرده‌ايم نوشته‌ايم كه اصطخرى بازار را بدان شكل و مسجد را در وسط بازار ذكر كرده است و در جاى ديگر يعنى صفحهء 111 هنگامى كه قول مورخان قديم را نسبت باردبيل آورده‌ايم دربارهء مقدسى گفته‌ايم كه او هم مثل اصطخرى بازار را به شكل صليب و مسجد را در وسط آن دانسته است .\r\nدر اشاره به وضع اجمالى جغرافيائى اردبيل نيز ، در آنجا كه مربوط ببارندگى در آن شهر است ، يعنى صفحه هشت ، گفتهء صاحب عجائب البلدان را نقل كرده نوشته‌ايم كه او گويد در بيرون اردبيل سنگى به وزن دويست من بود هروقت باران كم ميشد آن را به داخل شهر ميآوردند و باران ميباريد و چون آن را بدر ميبردند باران قطع ميشد . به اين مطلب در جائى كه گفته‌هاى مورخان قديم را در مورد اردبيل عنوان كرده‌ايم يعنى صفحهء 110 ، بار ديگر بمناسبت مقال اشاره كرده و قول مؤلف حبيب السير را ذكر نموده‌ايم .\r\nاين اشارت به نظر آقاى به‌آذين تكرار نامناسب تشخيص داده شده است حال آنكه مورد اشاره و ذكر آنها باهم فرق دارد و جائى كه از وضع جغرافيائى و بارندگى صحبت مىشود يا راجع بموضوع خاصى ، مثلا مسجد جامع ، مطلبى بعنوان شاهد مثال\r\n\r\n","description":"","footnote":"","page_name":" 322 ","page_number":336},
  {"content":"\r\n\r\nبيان ميگردد با موردى كه مربوط بنقل گفته‌هاى ديگران است فرق مينمايد و احتراز از تكرار خود نقصى در مطلب ايجاد مىكند .\r\n7 - در نوشته‌هاى اين نقدنويس ميخوانيم كه انشاى اين كتاب يكدست نيست و « بعضى از مباحث با چنان نثر مشكلى نوشته شده كه قابل فهم نيست » چون مرد اديبى بنام آقاى محمد روائى از همين لحاظ ادبى نقدى بر آن كتاب نوشته است مقالهء ايشانرا در جواب آقاى به‌آذين عينا از روزنامهء قبس اردبيل نقل مينمائيم : « 1 »\r\n\r\nنقد ديگرى بر كتاب « اردبيل در گذرگاه تاريخ :\r\n« وقتى ذوق و دانش ، در وجود شخصى صادق و اديبى بهم آميخت اثرى ميآفريند و زين و پايدار . و لاجرم تحسين‌ها را از هرسوى برميانگيزد .\r\nبابا صفرى مؤلف دانشمند كتاب « اردبيل در گذرگاه تاريخ » با تأليف اثر گرانقدر خود ، كه شجره‌نامه و شناسنامه‌ى ما و شهر تاريخى ما است ، سند افتخار شهر تاريخى ما را - كه جاى آن ساليان دراز بطور هراس‌آورى خالى مينمود - در اختيار همشهريان اردبيلى خود و علاقمندان تاريخ گذارده است .\r\nبا مطالعهء اين كتاب ارزنده و دقيق ، ما لحظه بلحظه و قدم بقدم در شاديها و غمهاى پدران خود شركت ميجوئيم و در تاريخ بس طولانى و پرنشيب و فراز زادگاه خويش بگشت و گذار ميپردازيم . . .\r\nگرچه - پيش از اين - بطور پراكنده از تنى چند كوششهائى در تدوين تاريخ اردبيل صورت گرفته ليكن بجرائت بايد گفت كه اين كوششهاى لرزان سياه مشقهائى بيش نبوده است و در برابر اثر كوه‌آسا و استوار صفرى ارزش بحث و ذكر بهيچوجه ندارد . چرا كه نه نويسندگان آنها از دانش و ذوقى همسنگ ذوق و اطلاع صفرى برخوردار بوده‌اند و نه صلاحيت و صداقت اين مهم را چونان صفرى داشته‌اند .\r\nصفرى درباره‌ى تاريخ و رويدادهاى تاريخى اردبيل - چه پيش از اسلام و چه بعد از اسلام بخصوص در دوران مشروطيت - تا آنجا كه مدارك و مآخذ موجود اجازه ميداده و در امكان يك فرد كوشا و با ايمان بوده ، غور و تلاش پر ثمرى كرده و\r\n\r\n\r\n","description":"","footnote":"\r\n( 1 ) - روزنامهء قبس . چاپ اردبيل . شماره‌هاى 1029 تا 1032 ، مرداد و شهريور 1350 .\r\n","page_name":" 323 ","page_number":337},
  {"content":"\r\n\r\nدائرة المعارفى تحويل جامعه‌ى ما داده ، كه داشتن يكجلد از آن بر هر اردبيلى فرض است .\r\n* * * مؤلف مينويسد : « ما در تأليف اين كتاب سه سال زحمت كشيديم ، كتابها ، مقالات و نوشته‌هاى زيادى خوانديم و در جستجوى معدودى از سالخوردگان اردبيل ، كه ممكن بود از وقايع گذشته اطلاعاتى داشته باشند ، وقت زيادى صرف كرديم ، با همهء اينها خود اذعان داريم كه آنچه گرد آورده‌ايم از درياى ژرف تاريخ بس طولانى اين خطهء باستانى قطره‌اى بيش نيست . چه توانستيم كرد ؟ بيش از اين بمنابع و مآخذ ديگرى دسترسى نيافتيم و انصراف از چاپ و نشر اين كتاب را نيز بعذر نقص احتمالى گناه نابخشودنى دانستيم . » .\r\nبايد اضافه كرد : از روى تواضع - مؤلف - چنين اظهار نظرى كرده ، چه اين كار عظيم و شگرف كار سه يا چهار سال نيست . اين كارى است كه حتما يك عمر ذهن پوياى صفرى را به خود مشغول ميداشته و سالهاى دراز پايه‌هاى آن را در ذهن استوار ميكرده و خطوط عمده‌ى آن را بتمامى طرح ميريخته . منتها در طول سه سال طرحها از ذهن به روى كاغذ آمده و شكل پذيرفته است .\r\nهرگز امكان ندارد ، چنين اثرى كه از هرسطر آن دقت ، صداقت ، پختگى و استوارى انديشه و استحكام بيان و روانى مىتراود خلق الساعه باشد . . .\r\nكتاب پانصد صفحه‌اى آقاى صفرى را من در يك شبانه‌روز بگوارائى يك رمان بسيار شيرين از يك نويسندهء مقتدر خواندم و ابدا خستگى احساس نكردم . گرمى و كشش بيان مؤلف نشان‌دهنده‌ى اين حقيقت است كه ايشان تا چه مايه بالقوه و بالفعل نويسنده‌اند و بفنون و رموز نويسندگى سلطه دارند .\r\nدر نوشتن كتاب تاريخى ، در وهله‌ى اول بايد بارزش ادبى آن توجه كرد چرا كه ميدانيم يك كتاب تاريخى - هرچه هم بيغرضانه و مستند بمدارك و مآخذ معتبر باشد - اگر بضعف تأليف دوچار آيد چندان بقا و دوامى نخواهد داشت و لاجرم در گوشهء كتابخانه‌هاى عمومى گرد نسيان خواهد خورد .\r\n\r\n","description":"","footnote":"","page_name":" 324 ","page_number":338},
  {"content":"\r\n\r\nمؤلف تاريخ بايد بوقايع و حوادث روزگاران گذشته از نو گوشت و خون ببخشد و جان تازه در آن بدمد و آن اندازه قدرت تجسم داشته باشد كه خواننده با مطالعهء كتاب او ، خود را شاهد عينى وقايع حسّ كند . مثال بارز و ممتاز را بايد از « تاريخ بيهقى » نام برد .\r\nدر اين اثر نفيس ، ارزش ادبى با صحت مطالب و تكنيك تاريخ‌نويسى ، دوش بدوش گام برميدارد و هيچيك از اين دو مهم ، عرصه را بر ديگرى تنگ نكرده است . بطوريكه صرفنظر از مطالب تاريخى - كه بيهقى از منابع ثقه و دست اول آنها را تحصيل كرده و بيادگار گذاشته است و ارزشى در خور دارد - امروزه هريك از فصلهاى تاريخى بيهقى را بعنوان نوولى گيرا و بكمال از نظر هنرى و تكنيك مورد بررسى و مداقه قرار ميدهند . بدينمعنى كه بيهقى با مهارت خاص بوقايع چنان لباس دلكشى پوشانيده و به نحوى آن را پرورانيده كه با افسانه پهلو مىزند و خواننده اثر بيهقى را بنام تاريخ و وقايع بيجان و مرده نميخواند بلكه با اثر بيهقى زندگى مىكند . ضربان قلب « حسنك وزير » را بر چوبه‌ىدار ميشنود كه « احمق مردا كه دل در اين جهان بندد كه نعمتى بدهد و زشت باز ستاند » . و در خلوت « ابن سماك » با او بگفتگو مىنشيند و مناعت و شهامت از او فرا ميگيرد .\r\nبعد از نكته‌اى كه بدان اشارت رفت نوبت حقيقت‌گوئى و بىغرضى مؤلف تاريخ است . بيهقى ميگويد « تا بر جايم سخن حق ، ناچار ، بگويم و بتملق و زرق مشغول نشوم . » . و بدان‌سان كه ميدانيم اين بزرگمرد تا آخر عمر بگفته‌ى خويش مؤمن ماند و سرمشق درخشانى بهمهء تاريخنويسان پس از خود در اين مرز و بوم داد .\r\nو صفرى خلف صدق بيهقى در صفحهء 376 كتاب « اردبيل در گذرگاه تاريخ » پرده از حقيقتى فرا مىزند :\r\n« ما بارها گفته‌ايم كه صرفا براى بيان واقعيات و حفظ حرمت حقيقت قلم در دست گرفته‌ايم و گرنه خود ديوانگى ميبود كه بجاى تدوين مجموعه‌هاى ديگر و تقرب به صاحبان قدرت روز ، بمدح و ذم استخوانهاى پوسيدهء گذشتگان بپردازيم و فى المثل\r\n\r\n","description":"","footnote":"","page_name":" 325 ","page_number":339},
  {"content":"\r\n\r\nداستان مظلوميت ملا امامويردى و تعدى و ستمكارى امير معزز گروسى را زنده نمائيم . » .\r\nدر دنيائى كه پول با شعله‌هاى طلائى ، فضيلتها را بلعيده و نابود كرده است ، در روزگارى كه دانائى گرفتار و زبون توانائى است . . . در محيطى كه شخصيت افراد با طول و عرض ميز اداره سنجيده مىشود و بهر طرف كه روىآورى با « شخصيت هاى چوبين » مواجهى ، چقدر همت ميخواهد كه فردى در گوشه‌اى - بر كنار از بازيچه هاى كودكانه‌اى بنام ثروت ، مقام و شهرت - از فرمان قلب بزرگ خويش اطاعت كند و بعشق زادگاه خود بكارى عظيم بپردازد و جاى جاى - بمناسبت - در كوتاهترين عبارات ، حقايقى بر زبان آورد كه تا مغز استخوان كارگر باشد و تاريخ را آينهء عبرتى سازد .\r\nنثر صفرى در « اردبيل در گذرگاه تاريخ » روان و بىگره است . نثرى است سيال و ديناميك . نثرى است يكدست ، ساده و راحت . نثرى است كه كلمات در آن با همهء بار عاطفى و تاريخى خود ، در خدمت مفاهيم‌اند و مضامين . يعنى بىآنكه خود عايقى ايجاد كنند مانند آينه‌اى صاف و شفاف ، محتواى خود را بنمايش ميگذارند .\r\nاين نثر زنده گاهى باقتضاى طبيعت كلام - برحسب وقايع و حوادث - همانند رودخانه‌اى در سراشيبى بستر خود جوش و خروش بيشتر برميدارد و گاهى حركت آن بتأنى ميگرايد . پس از شرح واقعه‌اى كه نويسنده ميخواهد خواننده را بعبرت بكشاند - تا خواننده مجال تنبه و تأمل بيشترى داشته باشد - ولى ، در همه‌ى اين احوال نثرى است هموار و طبيعى و از اين حيث شباهت بسيارى به نثرهاى نمونه و فاخر قرون چهارم و پنجم هجرى دارد . به نثرهاى طراز اولى كه ميتوان ترجمه‌ى تاريخ تفسير ( تاريخ بلعمى ) و تاريخ سورآبادى و تاريخ بيهقى را از آن دست شمرد .\r\nو اين درست در نقطهء مقابل نثرى قرار دارد بنام نثر مصنوع ، كه در آن شيوهء كلمات پيش از آنكه حامل معنى و مفهوم باشند خود فى نفسه مسأله‌اى بشمار ميروند و در حقيقت درخشندگى و خودنمائى تصنعى كلمات مانع جلوه‌گرى معنى ميشوند مانند آينه‌ى رنگ و رو رفته و جيوه ريخته . . .\r\n\r\n","description":"","footnote":"","page_name":" 326 ","page_number":340},
  {"content":"\r\n\r\nدر نثر صفرى يك موسيقى ملايم ، در داخل جملات و عبارات مترنم است بدانسان كه اعصاب را مينوازد و اجازه نميدهد دلزدگى و خستگى بخواننده دست يازد . اين موسيقى طبيعى كه در لحن و فضاى داخل كلمات صفرى سيران دارد بخلاف نثر مسجع و نثر تصنعى كه در آخر هرجمله‌ى آن گوئى « بلندگوئى » نصب كرده‌اند و موسيقى جاز پخش ميكنند اعصاب را نمىفرسايد . توجه كامل بجملات ذيل - كه قصد انتخابى در آن نبوده است - نشان ميدهد كه مطالبى كه گفته شد - بخصوص در مورد موسيقى داخل جملات - تا چه حد مصداق دارد :\r\n« - بشر بموازات تأمين زندگى مادى ، همواره علاقمند بوده و هست كه از احوال پيشينيان اطلاعى بدست آورد و بچگونگى سرگذشت آنان ، تا آنجا كه ميسّر است ، علم يابد . براى ارضاى اين تمايل عالى انسانى بوده است كه ثبت و ضبط وقايع گذشته معمول گشته و از مجموع آنها تاريخ بوجود آمده است » . مقدمهء كتاب . صفحه‌ى الف .\r\nاين نوع موسيقى را كه بفونتيك كلمات و نغمه‌ى حروف ارتباط دارد ذهنهاى آموخته و ورزيده درك و حس مىكنند . . .\r\nگاهى نثر صفرى در توصيف مرئيات به صورت شعر منثور ، شعر ناب در ميآيد و اين موقعى است كه مؤلف علاوه بر ريتم طبيعى كلام از تشبيه نيز يارى ميجويد :\r\n« اين كوه - سبلان - از شهر اردبيل مثل عقابى به نظر ميرسد كه بالهاى خود را باز كرده است . . . » صفحه‌ى 2 متن كتاب .\r\nگاهى مته ميگذارد و بروانكاوى شخصيتها ميپردازد و باعماق روحيات فرو ميرود و با ايجاز و قدرت تضادها را نشان ميدهد .\r\n« او - آقا ميرزا على اكبر - مرد ساده‌دل ولى مقتدر و با اراده بود و از نفوذ و قدرت خويش بيش از علم و فقاهت استفاده مينمود . مرد طماعى نبود و هرگز از وجوه شرعى بنفع خود استفاده ننمود اما بحكومت دينى خود عقيده داشت . . . از دولت و ملت ترس و واهمه‌اى نداشت . عيب بزرگ وى سادگى و زودباورى او بود . . . » صفحه 168 .\r\n\r\n","description":"","footnote":"","page_name":" 327 ","page_number":341},
  {"content":"\r\n\r\nو گاهى فولكلور و آداب محلى را بلطافت و مهارت براى ما واگو مىكند :\r\n- « بعضى از مه‌ها اگر صبح بيايد دوام مييابد ولى اگر غروب ظاهر شود چندان بقائى ندارد . اردبيلىها ضرب المثلى در اين باره دارند و ميگويند مه صبح و مهمان غروب نميروند و بايد براى پذيرائى از آنها تدارك نمود . . . »\r\nصفرى بيشتر و بهتر از همه ، همشريان خود را بازشناخته . بژرفاى انديشهء آنها راه يافته و در شناخت دقيق اخلاق ، عادات و سنتهاى مردم اردبيل توفيق پيدا كرده است . بعبارتى ديگر ، صفرى چون از ميان مردم اردبيل برخاسته ، كودكى ، جوانى و قسمتى از بهترين ايام عمر را - با سمتهاى مهم و گونه‌گون در بين اين مردم گذرانيده ، درد مردم را درك و با تمام حواس خود لمس كرده ، و سپس با تيزهوشى و روشن‌بينى اعجاب‌انگيز بتشريح كشانده است .\r\nاين شناخت در كتاب « اردبيل در گذرگاه تاريخ » به « شناخت تاريخى » انجاميده است .\r\nصفرى ، در تدوين تاريخ با دقت و وسواس از سه مأخذ مهم سود جسته است :\r\nشاهد و گواه ، شعائر و سنن و مدارك و اسناد .\r\nاگر در مورد مدارك و اسناد از معتبرترين و ثقه‌ترين آنها فايده برده ، دربارهء شاهد و گواه با احتياطتر و آگاهانه‌تر گام برداشته است :\r\n- « طبيعى است كه بر هر شهادت و گواهى نميتوان ترتيب اثر داد زيرا ممكن است گويندگان آنها قابل اعتماد نباشند واى بسا كه بنا بمصلحت و مقتضيات خاصى مطلبى را جعل نمايند . . . » .\r\n* * * نويسندهء مقاله در اينجا بمعرفى كتاب از حيث چاپ و جلد و كاغذ و تقسيم‌بندى مطالب پرداخته و در آخر نوشتهء خود آورده است كه :\r\n« اين تأليف بزرگ ارزش آن را دارد كه از جهات و ديدگاههاى مختلف مورد بررسى قرار گيرد . اينك برعهدهء دانشمندان و مورخان صاحب صلاحيت است كه پرده‌ى سكوت را فرازنند و بداورى و نقد بپردازند .\r\n\r\n","description":"","footnote":"","page_name":" 328 ","page_number":342},
  {"content":"\r\n\r\nمن دربارهء صحت و مندرجات قسمت « اردبيل - در دوران مشروطيت » با تنى چند از معمرين و صاحبنظران شهر بگفتگو نشستم . خوشبختانه ، همه باتفاق ، مهر تأييد خود را ذيل مندرجات كتاب نهاده و با من همعقيده بودند كه :\r\nوقتى ذوق و دانش ، در وجود شخص صادق و اديبى بهم آميخت اثرى ميآفريند وزين و پايدار . اثرى جاويدان همانند « اردبيل در گذرگاه تاريخ » . « 1 »\r\n\r\nنقدى از آقاى دكتر واهب‌زاده :\r\nآقاى دكتر حسن واهب‌زاده هم بر مطالب كتاب ايرادهائى نوشته و يادآور شده است :\r\n« 1 - كلمهء دروب بجاى درها اصطلاح نامأنوس است زيرا در و درب كلمهء فارسى است و مثل كلمات عربى جمع بستن آنها صحيح نيست . »\r\nما هم با نظر ايشان موافقيم ولى اين كلمه مربوط بمؤلف كتاب نيست بلكه از متن كتاب « تاريخ نو » است و ما آن را در « گيومه » عينا نقل كرده‌ايم . عبارت « توپ انداختن » نيز كه ما به همان شكل از كتاب مذكور آورده‌ايم به نظر آقاى واهب‌زاده از لحاظ ادب فارسى نامناسب است .\r\n2 - ايل فولادلو را در اردبيل « پولادى » ميگويند . به نظر ايشان بهتر بوده است كه ما اصطلاح محلى را رعايت ميكرديم و حق هم با ايشان است .\r\n3 - « ژول يونر » فرانسوى در كتاب « دلاوران گمنام » اظهار نظر كرده است كه علت جنگ ايران و روس در عهد فتحعليشاه امتناع محمد خان قوانلوى قاجار ، حاكم ايروان ، از دادن دختر خود بشاه و استمداد وى از امپراطور روس بود . ما ضمن بيان نظريه‌هاى مختلف به اين نوشته نيز در صفحات 95 و 96 اشاره كرده‌ايم . آقاى واهب‌زاده اين نظر را نابجا دانسته يادآور شده است « . . . همانطور كه خودتان نيز در متن كتاب آورده‌ايد بنظرم علت اصلى شروع جنگ ايران و روس همان وصيتنامهء پطر بزرگ مىباشد كه گفته تا ميتوانيد خود را بدرياى آزاد برسانيد . » .\r\n4 - در صفحهء 221 جلد اول اين كتاب از كشتار دسته‌جمعى زعماى استبداد اردبيل در نارين قلعه سخن بميان آمده و در آخر آن از رفتار آزاديخواهان در قتل\r\n\r\n\r\n","description":"","footnote":"\r\n( 1 ) - در اين نوشته نسبت بمؤلف ابراز لطف بيشترى شده است . براى حفظ حرمت امانت بچاپ آن مبادرت كرديم .\r\n","page_name":" 329 ","page_number":343},
  {"content":"\r\n\r\nبدون محاكمه و بدون دفاع آنها در اطاق دربسته ، كه دور از روح آزاديخواهى بوده است ، انتقاد شده است . به نظر ايشان « درست است كه مشروطه‌خواهان طرفدار قانون و عدالت بودند ولى در انقلاب از اين زياده‌رويها خيلى رخ ميدهد . . . » .\r\n5 - از جمله ايرادهاى ايشان « تأييد » ما از آقا ميرزا على اكبر مرحوم و سعى ما بر « پاكنهاد و سالم » نشان دادن آن مرد است . اين تنها آقاى واهب‌زاده نيست كه دربارهء ايشان چنين عنوان مىكند بلكه ديگرانى هم از اين حيث بر ما خرده گرفته نكوهش كرده‌اند . چنان كه جمع ديگرى نيز ما را در عكس اينجهت سرزنش نموده‌اند . ما با توجه بدرستى روشى كه در پيش گرفته‌ايم بايد با كمال احترام در جواب هردو دسته بگوئيم كه وقايع تاريخى را نميتوان با احساسات اين و آن يا مصالح شخصى خود و ديگران تعبير و توجيه كرد . حوادث تاريخى تابع اسناد و مدارك است .\r\nحاصل تحقيق در مآخذى كه ما بدست آورده‌ايم و پرس و جوهائى كه از مطلعين ، اعم از موافق و مخالف ، كرده‌ايم آنست كه در كتاب آورده‌ايم . اگر ناصواب است بايد سند و مدركى ارائه گردد كه از لحاظ تاريخ قابل توجه و اعتنا باشد .\r\n6 - يكى ديگر از نكات ضعف « اردبيل در گذرگاه تاريخ » به نظر ايشان اينست كه ما وارد فلسفهء تاريخ نشده علل حوادث را كندوكاو ننموده‌ايم . چه اگر چنين ميكرديم ميتوانستيم ريشه‌هاى وقايع و اتفاقات را مثلا در مسائل اقتصادى يا اختلافات فاحش طبقاتى و نظاير آنها دريابيم و خوانندگان را بواقعيت امور رهنمون باشيم .\r\nما در عين حال كه بايشان حق ميدهيم براى كار خود نيز دلايلى داريم . و آن اينكه سعى ما بر اين بود ( و هست ) كه پيش از هرچيز خود وقايع و اتفاقات را گرد آوريم و از از بين رفتن و فراموش شدن آنها جلوگيرى كنيم . خود اين امر وقت و تلاش زيادى ميخواهد و مجال هركار ديگرى را از شخص ميگيرد ، بويژه آنكه عمرها قابل اعتبار نيست ، با استمداد از عنايات الهى ، در فرصت موجود ، ميخواهيم كارى را كه شروع كرده‌ايم به جائى برسانيم . اگر درصدد تجزيه و تحليل وقايع برآئيم هرآينه از اين مقصود بدور ميمانيم .\r\n\r\n","description":"","footnote":"","page_name":" 330 ","page_number":344},
  {"content":"\r\n\r\nوانگهى براى جوانان امروز و دانشمندان آينده نيز بايد كارى گذاشت و بحث در علل وقايع و تجزيه و تحليل آنها را از آنان خواست .\r\nاين كارى است كه بدون ترديد صورت خواهد گرفت و چه بسا كه در مورد برخى از موضوعات آن كتاب كتابهائى برشتهء تحرير در خواهد آمد .\r\nدر نوشته‌هاى آقاى واهب‌زاده ايرادهاى اجتماعى و فلسفى ديگرى نيز به چشم مىخورد كه چون انطباق با مقتضيات محيط ندارد از اينرو بناچار از آنها ميگذريم و بذكر نقدهاى ديگران ميپردازيم .\r\n\r\nنقد يك روحانى دانشمند :\r\nروحانى دانشمندى از اردبيل ، كه طبق نوشتهء خود وى « غير از تدريس و مطالعه و تأليف يا تذييل كتب علمى و فقهى و اصولى و يا فلسفه سمت ديگرى نداشته و . . . دست تقدير ايشانرا باردبيل كشانيده است » در يك نامهء چهارده سطرى كوچك مطالبى در نقد كتاب ، از قول ديگران ، عنوان فرموده بود . ما در جواب آن شرحى نوشته خواستار شديم كه شخصا كتاب را ملاحظه و براى تصحيح تاريخ زادگاه خويش نقائص را اعلام دارند و اينك نظريات ايشان را عينا در اينجا آورده مورد بررسى قرار ميدهيم :\r\n1 - در صفحهء 127 و 128 جلد اول اين كتاب گفتارى از آدم اوله آريوس دربارهء مشهودات وى در اردبيل از كتاب خود او نقل كرده‌ايم اين نقدنويس محترم در آن‌باره نوشته‌اند « در صفحهء 127 و 128 گفتار اوله آريوس را راجع بعيد اضحى و چگونگى مراسم عزادارى حضرت سيد الشهدا ( ع ) در اردبيل با آنهمه جملات ركيكه و مخالف مقام و شئون پيشوايان و بزرگان دينى و خلاف ادب و مبانى اخلاقى بادنى مناسبتى ذكر كرده‌ايد .\r\nآيا براى شما تا حال معلوم نگرديده كه ايشان بانواع لطايف الحيل ، ولو در مطاوى مقالات تاريخى و جهانگردى هميشه در پى متزلزل ساختن مبانى اسلام و خوار نمودن پيشوايان و بزرگان دينى هستند . آيا حرفهاى ديگر دربارهء اردبيل نداشتند تا يادداشتهاى آنها را درج نمائيد . »\r\nما يادداشتهاى اوله آريوس را ، آنچه راجع باردبيل بود آورده‌ايم و الان هم\r\n\r\n","description":"","footnote":"","page_name":" 331 ","page_number":345},
  {"content":"\r\n\r\nصفحات 127 و 128 كتاب را گشوده مقابل خود داريم .\r\nدر صفحهء 127 نوشتهء آن جهانگرد خارجى راجع بعيد اضحى نقل شده و او پيدايش اوليهء قربانى و داستان سر بريدن حضرت ابراهيم فرزند خود اسماعيل را با نهايت احترام بيان كرده در مورد تقسيم گوشت قربانى نوشته است كه اردبيليان « حق ندارند كوچكترين قسمت قربانى حتى پوست گوسفند را در خانه نگه دارند . » بعد از آن هم در باب عزادارى زنان بر سر قبور نو گذشتگان مطالبى را با كمال احترام ذكر كرده است .\r\nدر صفحهء 128 نيز دو مطلب نوشته شده است يكى آتشبازى بخاطر شورش سربازان « ينىچرى » در عثمانى و ديگرى ذكر اجمالى واقعهء كربلا ، و در اينمورد نه تنها مطالب نامناسبى به نظر نميرسد بلكه از يك آلمانى متعصب قرن هفدهم ميلادى تا اين درجه رعايت حرمت اعتقادى يك جماعت مسلمان شيعه قابل تمجيد مىباشد و يك شيعه هم جز اين انتظارى از يك مسيحى نميتواند داشته باشد چنان كه آنها همچنين انتظارى از ديگران نسبت بآئين خود ندارند .\r\n2 - « در صفحهء 66 اشعاريكه از صفى الدين اردبيلى در مورد تشويق بميخوارگى نقل كرده‌ايد آيا با زهد و تقوى معروف ايشان مناسبتى دارد و بر فرض صحت نقل آيا اينها لطمه بر حريم احكام دينى نيست . آيا خوانندگان بىتجربه كه رادع قوى ندارند از قرائت اين قبيل اشعار باستعمال مشروبات الكلى جرىتر و بىباك‌تر نخواهند بود . آيا براى آنها مدرك خوبى نيست . كلمات و يا اشعار مصلح و آموزنده از صفى الدين پيدا نكرديد ؟ . . . »\r\nنويسندهء محترم دانشمندتر از آنست كه نداند كلماتى نظير « مى » ، « ميخانه » ، « معشوق » ، « خرابات » و . . . در اصطلاح عرفان مفاهيم عاليترى دارند و كسانى مثل حافظ اگر اشعارى سروده و در آنها فى المثل از « مى دو ساله و معشوق چارده ساله » سخن گفته‌اند هرگز ميخواره نبوده‌اند يا قصد و عمدى براى تشويق ميخوارگى نداشته‌اند .\r\nكسى كه اشعار شيخ صفى الدين را در صفحهء 66 كتاب بخواند به خوبى در مييابد كه نه آن صوفى متقى ميخواره ، بمعنى شرابخوار ، بوده است و نه خواننده را بميخوارگى\r\n\r\n","description":"","footnote":"","page_name":" 332 ","page_number":346},
  {"content":"\r\n\r\nدر آن مفهوم دعوت مينمايد . بلكه ابيات مذكور سراپا اشاره بآيات مباركهء قرآن - كريم و مشحون از نصايح گرانبها و كلمات قابل توجه است .\r\nما يك بار ديگر آن اشعار را در اينجا ميآوريم تا با توجه بمفاهيم عاليهء آن خوانندگان دانشمند را بداورى بخوانيم :\r\n « مى نوش كن مدام كه مى را عديل نيست * و ز هيچ شربتى بجهانش بديل نيست\r\nجلاب سلسبيل چه موقوف وعده‌ايست * حالى بنقد باده كم از سلسبيل نيست\r\nوصف مزاج آن حق اگر زنجيل گفت * در باده سرهاست كه در زنجيل نيست\r\nگر عاقلى بعقل حكيمانه نوش كن * وز غافلى مخور تو كه آب سبيل نيست\r\nميخواره را به آتش اگر وعده ميدهند * ميدان كه جز مثابهء نار خليل نيست\r\nدر مدح مى منافع للناس آيت است * نيكو بخوان كه منفعت آن قليل نيست\r\nميخوارگى است عيب صفى در جهان و بس * منت خدايرا كه لئيم و بخيل نيست » \r\n3 - در صفحهء 434 موضوع غضب كرده شدن رحمت اللّه نام پليس نظميه را عنوان كرده نوشته بوديم كه او براى مصادرهء يگانه اسب نان‌آور يك خانوادهء فقير بدانجا رفت و اسب را از طويله كشيده بيرون آورد . زن صاحبخانه در كمال استيصال او را به حضرت ابو الفضل ( ع ) سوگند داد ولى او گوش نداده سوار شد و به راه افتاد اما هنوز مقدارى راه نرفته بود كه از اسب به زمين افتاد و مرد و در آخر اين مطلب اضافه كرده بوديم كه غضب كرده شدن « ممكن است از لحاظ روانشناسى بيك حالتى تعبير شود كه آن را باصطلاح خارجى « شوك » ميخوانند و بر اثر تحريك شديد عصبى\r\n\r\n","description":"","footnote":"","page_name":" 333 ","page_number":347},
  {"content":"\r\n\r\nجمعى از پاسبانان نظميهء اردبيل در سال 1340 قمرى . نفر دوم از سمت چپ كه با علامت ( + ) مشخص شده است رحمت اللّه است كه بعد از به غضب آمدن لعنت اللّه ناميده شد .\r\nافسر رشيدى كه با علامت ( * ) مشخص شده مير جهانگير خان ميرجواد خانى كدخداى محلهء گازران مىباشد .\r\n\r\n","description":"","footnote":"","page_name":" 334 ","page_number":348},
  {"content":"\r\n\r\nحاصل ميگردد و در بعضى مواقع ندامت شديد و فشار ناگهانى روحى سبب آن مىشود و در هرحال از حيث معتقدات مذهبى در مفهومى به كار ميرود كه ما بدان اشاره كرديم » . دانشمند روحانى اين قسمت را نقد كرده دربارهء غضب نوشته است :\r\n« در معتقدات مذهبى بتغيير صور انسانى بصور مختلف حتى صور حيوانى كه در اثر ملكه بودن پارهء صفات رذيله كه با آن فعليت و صورت متناسب است گفته مىشود و مقصود از كلمهء المغضوب عليهم در سورهء مباركهء فاتحه باتفاق تمام مفسرين جماعتى از يهود بودند كه آنها را به صورت قرده و خنازير درآورد . چنان كه در جاى ديگر فرمود « و جعل منهم القردة و الخنازير » و اين خود راجع بتطورات نفسانى انسانى است كه در فلسفه و معرفت النفس ( روانشناسى ) تحقيقات عميق علمى دارد و ما بملاحظهء رعايت اختصار از بيان آن خوددارى كرديم . بنابراين آيا مصلحت نبود در موضوعاتيكه فوق حدود معلومات جنابعالى است و در آن تتبع كامل نداريد دخالت ننمائيد و اظهار نظر نفرمائيد ؟ » .\r\nما نه در موقع نوشتن آن و نه حالا كه اين مجموعه را گرد ميآوريم و نه هيچوقت ادعاى علم و فضيلت نكرده‌ايم . زيرا چيزيرا كه براى يافتن آن سالهاست در تلاشيم و سرانجام هم در حسرت آن ميرويم چگونه ميتوانيم در آن باره ادعائى بنمائيم و لذا آنقسمت از نوشته‌ها را كه مربوط به شخص مؤلف است با كمال خوشروئى مىپذيريم .\r\nجز آنكه چون رشتهء تحصيل و تدريس ما هم در فلسفه و روانشناسى بوده است مطلب را بنحويكه گفته‌ايم تأييد مينمائيم .\r\nاما در باب آنقسمت كه مربوط بمطالب كتاب است يادآور ميشويم كه عليرغم نوشتهء آن دانشمند روحانى كه « المغضوب عليهم باتفاق تمام مفسرين جماعتى از يهود بودند كه آنها را به صورت قرده و خنازير درآورد » ميگوئيم در هيچيك از چند تفسيرى كه ما در اختيار داشتيم اين‌چنين مطلبى نديديم . درست است كه آنها همگى « المغضوب عليهم » را معطوف بر يهود دانسته‌اند ولى باينكه آنها به صورت قرده و خنازير درآيند اشاره‌اى نكرده‌اند . « 1 »\r\n\r\n\r\n","description":"","footnote":"\r\n( 1 ) - از جملهء اين تفاسير بايد از تفسير گازر ، تفسير شريف لاهيجى ، حجة التفاسير ، تفسير معروف به اكسفورد و تفسير رهنما نام برد\r\n","page_name":" 335 ","page_number":349},
  {"content":"\r\n\r\nما بفرض صحت گفتار اين نقدنويس روحانى - كه صحيح نيست - بايد ايشانرا بجاى توسل بتفاسير به خود قرآن مجيد توجه دهيم و گوئيم كه خود حضرت باريتعالى در آيهء شريفه 81 از سورهء مباركهء « طه » ( سورهء 20 ) غضب را چنين معنى فرموده است :\r\n « مَنْ يَحْلِلْ عَلَيْهِ غَضَبِي فَقَدْ هَوى »  يعنى هركس كه غضب من بر او فرود آيد البته هلاك شود . چنان كه رحمت اللّه بدان شكل هلاك گرديد .\r\n4 - ايراد ديگر ايشان آنست كه « اسناد تاريخى مخصوصا در قضاياى شخصيه كه با آبرو و شئون برخورد كند بايد در كمال دقت و مواظبت منظور گردد . عدالت و وثاقت و بيغرضى و بىمرضى ميرزا عباسقليخان شالمان اوف و نظاير او در نقل قضاياى شخصيه از كجا ثابت و محرز گرديد ! بايد دانست منظور نفى وثاقت او نيست مقصود اثبات و احراز عدالت و وثاقت است در نقل قضاياى شخصيه » .\r\nما ، مثل كسانى كه مرحوم محسنى را ميشناختند ، او را مرد مسلمانى ميدانيم كه بواجبات دينى عمل ميكرد و در عهد خود نيز مردى مورد احترام وثقه بود از اينرو در نوشته‌هاى او ترديد نداريم و عدالت او را مثل عدالت يك امام در نماز جماعت ، از آنجا كه اصل بر عدالت اوست ، و قول و فعل مسلم حمل بر صحت مىشود مگر آنكه خلاف آن ثابت گردد ، محتاج اثبات تصور نمىنمائيم . بويژه آنكه در حشر و نشرى هم كه با آشنايان او داشته‌ايم جز صفات نيك از او چيزى نشنيده‌ايم .\r\n5 - ما در صفحهء 451 در مورد آقا ميرزا على اكبر مرحوم آورده بوديم كه « او مرد باهوش و زرنگ و به ظاهر ساده‌اى بود حكومت شرعى را از آن خود ميدانست و در برابر اين قدرت همه را حقير و زبون مىشمرد و در تحقير صاحبان شوكت از هر اقدام مشروعى باز نمىايستاد » و براى آنكه خواننده را با نحوهء رفتار وى در اينباب آشنا كنيم دو مورد شاهد آورده نوشته بوديم كه در مراجعت از يك سفر زكات هنگام ورود به شهر دو نفر از محترمين شهر را باحترام قرآنى كه در پيش خود بر روى زين الاغ حامل خويش داشت وادار به بوسيدن گوشهاى الاغ نمود و نيز در مجلس ختم پدر امير لشگر طهماسبى براى آنكه شخصيت آن امير را ، كه بر مجلس سايه افكنده بود ، بشكند به مرحوم ملا لطيف ( مجد الواعظين ) در بالاى منبر خطاب كرده گفت\r\n\r\n","description":"","footnote":"","page_name":" 336 ","page_number":350},
  {"content":"\r\n\r\nسخنانت را كوتاه كن من به علت پيرى نميتواند ادرارم را نگه دارم و زياد بنشينم .\r\nدانشمند روحانى در اينباره نوشته است : « نحوهء رفتار مرحوم آقا ميرزا على اكبر دربارهء مستقبلين و وادار كردن ايشان زيارت و بوسيدن گوشهاى الاغ را عوض زيارت قرآن كه در صفحهء 452 درج كرده‌ايد . آيا از يك فرد انسان جاهل محض و بىشعور و شقى اين گونه رفتار نسبت بمستقبلين خود سر مىزند تا از يكنفر عالم متدين . كدام مرد عادل و بىغرض و بىمرض اين واقعه را بشما گزارش داد . عجب اينكه در همين قضيه گفته‌ايد گويندهء داستان ميگفت . آيا اين هم شد سند . آفرين بر دقت و تتبع شما دربارهء اسناد . گذشته از اينها چه مناسبت دارد كه اين گونه وقايع در صفحات تاريخ گنجانيده شود و چه انگيزهء باعث گرديد كه گزارشهاى موهومه و موهونه در متن تاريخ درج گردد . » .\r\nما ايراد ششم ايشانرا نقل ميكنيم تا يك جا نتيجه‌گيرى نمائيم و اينك آن ايراد :\r\n« 6 - داستان مجلس ختم طهماسبى نيز كه در همين صفحه درج گرديده اولا همان مجلس را اغلب اهل اطلاع ببرادر ابو الحسن خان طهماسبى نسبت ميدهند نه پدر امير لشگر طهماسبى و ثانيا در آنمجلس چون رامشگرى ذاكر مزبور از حد تجاوز كرده حتى متوفا را هم لنگهء برادر حضرت سيد الشهدا ( ع ) ارواحنا فداه قرار داده از اينجهت آقا ميرزا على اكبر مرحوم براى برهم زدن مشاطه‌گرى ايشان همين رفتار معهود را كرده . باى نحو كان اين قضيه هم چه ارتباطى بتاريخ اردبيل دارد و چه نتايج عقلانى باينگونه جريان مترتب است » .\r\nچون ما علت ذكر اين دو واقعه را بعنوان شاهد مثال در آن كتاب نوشته‌ايم نيازى بتكرار آن‌ها در اينجا نمىبينيم اما خوشوقتيم كه خود منقد محترم جواب بند 5 ايرادهاى خود را در بند 6 و با قلم و انشاء و فكر خود داده است . ما براى آنكه سخن بدرازا نكشد خطاب به خود ايشان سوال ميكنيم كه وقتى نيمقرن بعد از آن تاريخ ، كه بشريت از حيث فكر و انديشه و ادب و آداب با آن روز فرق زيادى كرده است ، دانشمند روحانى و مدرس و نويسنده و فقيه و فيلسوف ارجمندى مثل خود شما ، واعظ محترمى مانند مرحوم حاج مجد الواعظين را ، كه بتصديق همهء اهل ولايت بالغ بر شصت سال از عمر خود را در آستانهء حضرت ابا عبد اللّه الحسين ( ع )\r\n\r\n","description":"","footnote":"","page_name":" 337 ","page_number":351},
  {"content":"\r\n\r\nروحنا فداه بذكر مناقب و مراثى خاندان طهارت گذرانيده است ، در آن مسجد و بر بالاى منبر ، كه منتسب به پيامبر بزرگ اسلام است ، « رامشگر » و « مشاطه‌گر » خطاب كند آيا استبعادى دارد كه مجتهدى نيز در آن زمان و با آن محيط فكرى شخصى را باحترام آنكه الاغش حامل قرآن كريم است وادار ببوسيدن گوشهاى الاغ نمايد ؟ ما با اداء كمال احترام نسبت به اين منقد دانشمند و اعتذار از محضرشان ، مىپرسيم آيا « يك فرد جاهل محض و بىشعور و شقى » حاضر مىشود العياذ باللّه مسجد را ميخانه ، حاضرين را ، كه همين مجتهد بزرگوار نيز در آنجا بوده است ، ميخواره و واعظى را كه شصت سال نوكر در خاندان عصمت و طهارت بوده است رامشگر خطاب كند ؟ اگر مىشود پس آن داستان هم شدنى است و اگر نميشود پس اين نوشته چيست ؟\r\nو اما گويندهء آن دو خبر از ثقات كم‌نظير اردبيل است و كسى است كه غالبا قائم الليل و صائم النهار است و به نظر نميرسد چنين كسى كه از دنيا گسسته و چشم اميد بعنايت حق بسته است چنان خبرهاى ناصواب بسازد و افترا آتى بر عالم در گذشته‌اى روا دارد . بخصوص كه خود منقد محترم هم واقعهء مسجد را بصراحت تأييد و تحقق « همين رفتار معهود » را تصديق كرده است . يك اشتباه هم بايد از گويندگان خبر مسجد بايشان بر طرف شود و آن اينكه در اردبيل كسى بنام ابو الحسن خان طهماسبى مصدر كارى نبوده است « 1 » .\r\n7 - هفتمين ايراد دانشمند محترم حاكيست كه « نسبت دادن كلمات قصار و شيرين و مغزدار و حكمت‌آميز را بفرومايگان و ديوانگان از امتيازات اردبيل قرار داده‌ايد . شما مدعى هستيد نظر از تأليف كتاب مزبور با آنهمه صرف وقت و صرف مال نشان دادن موقعيت عاليهء اردبيل است و باصطلاح خودتان در اعتلاى مقام تاريخى و مجد و عظمت ديرين خطه‌ايكه امروزه تأسفا به صورت فراموشخانه و تاريكخانه درآمده است قدم برميداريد .\r\nآيا درج اخبار و گزارشهاى وهن‌آور موجب اعتلا و مجد و عظمت خواهد بود آيا اين سبك را نقض غرض نميگويند . » .\r\n\r\n\r\n","description":"","footnote":"\r\n( 1 ) - ابو الحسن خانى كه به « سرتيپ ابو الحسن خان » مشهور بوده بنام زند خوانده ميشده است .\r\n","page_name":" 338 ","page_number":352},
  {"content":"\r\n\r\nچون مورد خاصى ارائه نشده توضيح دربارهء آن ميسر نيست ولى بطور كلى گوئيم كه سعى مؤلف بر آن نبوده است كه نيكيها را بگويد و بديها را مستور دارد .\r\nتاريخ بايد مثل آينه گذشته‌ها را منعكس نمايد . آن آينه معيوب خواهد بود اگر قسمتى از مورد انعكاس را ارائه دهد و قسمت ديگر را بپوشاند . و اگر ما چنين ميكرديم بيش از اين درخور مذمت ميبوديم . بعلاوه اعتلاى يك جامعه بدان نيست كه بديهايش را مكتوم دارند . هيچ اجتماعى پيدا نميشود كه خوبى و بدى نداشته باشد ولى از نظر عقلا آن جامعه در حد اعتلاست كه خوبيهايش بديهايش را تحت الشعاع خود قرار دهد و جاى كمال افتخار است كه در جامعهء اردبيل همواره اين نعمت ارزانى بوده است .\r\nيك نكته هم جاى ابهام است و آن اينكه مگر هميشه بايد كلمات قصار و شيرين و مغزدار را حكما و دانشمندان بگويند و فرومايگان و ديوانگان شايستگى و يا حق چنين امرى را ندارند ؟ بايد بگوئيم كه اينهم از مختصات جامعهء اردبيل است كه ديوانگانش نيز سخنان حكمت‌آميز بر زبان ميآورند .\r\nبراى آنكه خوانندگان دانشمند با ملاحظهء اين گفته ما را متعصب و گزافه‌گوى نخوانند نمونه‌اى از سخن ديوانه‌اى را نقل ميكنيم تا حكما را بسخنان حكيمانهء ديوانه‌ها توجه دهيم . در اردبيل ، در زمانى كه ما اين مطالب را جمع‌آورى ميكنيم شخصى است بنام « ميرزا محمد » كه به ميرزا محمد ديوانه معروف است . سنش تقريبا شصت سال مىشود . قباى بلندى بتن دارد و كفش و جوراب ميپوشد . سربرهنه در خيابان و بازار ميگردد و با كسى كارى ندارد . با آنكه ديوانه است قيافهء جالب و مهربانى دارد و دائما از دهانش اين حرف شنيده مىشود « اوزايشيدى « 1 » » . از كسى چيزى نميخواهد و هروقت گرسنه شود از دكان نانوائى تكه‌نانى برميدارد و از دكان بقالى مختصر پنيرى روى آن ميگذارد و در صحن مسجدى يا جاى آرامى صرف مينمايد .\r\nچون بىآزار است مردم نيز او را دوست دارند .\r\nاردبيل شهر ييلاقى است . بخاطر هواى مطبوع و آب گوارا ، بخصوص آبهاى معدنى كم‌نظيرش ، در تابستانها مسافرين و مهمانان غير محلى زيادى پيدا مىكند\r\n\r\n\r\n","description":"","footnote":"\r\n( 1 ) - يعنى كار خود اوست .\r\n","page_name":" 339 ","page_number":353},
  {"content":"\r\n\r\nو از نقاط مختلف ايران و حتى از كشورهاى خارج نيز آيند و روند بسيارى دارد .\r\nدر تابستان 1349 روزى ميرزا محمد در پياده‌روى خيابان پهلوى راه ميرفت .\r\nافسرى نيز با درجهء سروانى همراه همسرش قدم ميزد . سروان به زبان تركى آشنائى نداشت و معنى « اوزايشيدى » را ، كه ميرزا محمد هنگام عبور از كنار همسر او ميگفت ، نميدانست . چنين پنداشت كه اين مرد نسبت بدان بانو جملهء نامناسبى ادا كرده است و لذا به حكم غريزهء ناموس‌دوستى سيلى محكمى برگونهء او نواخت .\r\nميرزا محمد بدون آنكه كوچكترين عكس العملى نشان دهد با كمال خونسردى ايستاد و نگاهى بسرا پاى سروان انداخت و در حالى كه تبسم مليحى بر لب داشت رو به آسمان كرده بنحو طنزآميزى گفت « تو كه آنهمه ستاره دارى تا حال بميرزا محمد تو هم نگفته‌اى ولى ببين اين با سه ستاره‌اى كه دارد چه كشيدهء محكمى مىزند ! . . . » .\r\nبزرگى گفتار و عظمت اين سخن انسانرا متحير ميسازد . اعصاب قوى ميخواهد كه با توجه عميق بتواند آن را تحمل نمايد چنان كه آن سروان نيز چون از موضوع آگاه شد گريه‌كنان دست او را گرفت و با عجز و لابه و دادن پول درصدد عذرخواهى برآمد ولى ميرزا محمد بدون اعتنا به هيچ چيزى سر به زير انداخت و با زمزمهء ورد هميشگى خود « اوزايشيدى » به راه خويش ادامه داد .\r\n8 - دانشمند روحانى در قسمت ديگر ايرادات خود نوشته است : « در داستان عظيم‌زاده مرحوم ملا قربانعلى زنجانى ( بدون تحقيق و محاسبهء گزارشهاى مخالفين و موافقين - تنها باستناد اخبار مخالفين سرسخت و به پيروى از سبك و طريقت كسروى ) يكنفر مردم خودخواه و مزور و جاه‌طلب و نابكار معرفى كرده‌اند . چه ميشد جنابعالى نيز حالات ايشانرا از دستهء ديگر استحضار ميكرديد . حداقل از حضرت آقاى سيد احمد زنجانى كه فعلا از علماء طراز اول حوزهء قم بوده و دورهء مرحوم ملا قربانعلى را هم درك كرده است .\r\nپس چرا هميشه در اين گونه موارد گفتار مخالفين را پيش ميكشيد و ملاك قضاوت ناروا قرار ميدهيد . در صورت برى بودن آنها از اين گونه جرمهاى نفرت‌آور اجتماعى در پيشگاه عدل الهى چه جوابى داريد ؟ » .\r\n\r\n","description":"","footnote":"","page_name":" 340 ","page_number":354},
  {"content":"\r\n\r\nما در مورد فقاهت و دانش و اسلاميت مرحوم آخوند نه صلاحيت داشتيم و نه مطلبى عنوان كرده‌ايم بلكه نوشته‌ايم كه « او روحانى پيرى بود كه مثل مرحوم آقا ميرزا على اكبر اردبيل بنام اسلام و مشروعيت با مشروطيت مخالفت مينمود » و چون طرفداران وى همه مثل خود او نبودند از اينرو مخالفت وى « موجب قتل گروهى از آزاديخواهان گرديد » .\r\nبعد از تذكار ايشان ما درصدد تحقيق از وضع آخوند برآمديم ولى به آيت اللّه مرحوم آقاى سيد احمد زنجانى دسترسى نيافتيم . از بعضى از علماى ديگر زنجان پرس و جوهائى كرديم و از يكنفر از آنها كه سيد جليل و ملاى طراز اول و سالها در حوزهء علميهء قم محل مراجعات بوده و آخوند را ميشناخته است چنين شنيديم كه « آخوند ملا قربانعلى ميتوانست با استفاده از نفوذ و موقعيت خود كارهاى خوبى بنفع اسلام بكند » .\r\nما قلبا از روان مرحوم آخوند عذر ميخواهيم زيرا در كتابى كه مربوط باردبيل است سخن گفتن از او را بى جا ميدانيم .\r\nاو روحانى فقيه و زاهد با تقوائى بود و به قول آيت اللّه آقاى سيد جلال الدين سلطان العلماء ملكى زنجانى و ثقات ديگر زنجان از مال دنيا به چند تكه زيلو و يك پوستين و يك سماور حلبى قناعت داشت . تأهل نكرد و چهل سال آخر عمر را روى رختخواب نديد و بدان پوستين و زيلو كفايت نمود . غالب شبها در پشت بام بعبادت مشغول بود و حتى نصف شبى هنگام پائين آمدن از نبرد بام افتاده پايش شكسته بود .\r\nاگر ما در جلد اول از او سخن گفته‌ايم از آنجا بوده است كه با شهادت يك اردبيلى ارتباط داشته است ولى چون نويسندهء روحانى ما را در مورد آن گفته‌ها بدادگاه عدل الهى كشانيده است ناچاريم بگوئيم كه در آن دادگاه بايد عاليترين مراجع تقليد آن روز شيعه يعنى آيت اللّه مرحوم آخوند ملا محمد كاظم خراسانى ( صاحب كفايه ) و آيت اللّه مرحوم شيخ عبد اللّه مازندرانى جوابگو باشند كه در مورد آخوند ملا قربانعلى چنين فتوى داده‌اند :\r\n« كثرت سن و عدم معاشرت و عالم نبودن جناب آخوند ملا قربانعلى زنجانى\r\n\r\n","description":"","footnote":"","page_name":" 341 ","page_number":355},
  {"content":"\r\n\r\nبمصالح و مفاسد مملكت و اجتماع اشرار و مفسدين وطن‌فروش در اطراف ايشان موجب اغتشاش مملكت و اختلال آسايش و مداخلهء اجانب و اعدام اسلام است .\r\nدفع و تفريق تمام مفسدين كه دور ايشانرا گرفته‌اند بر اولياى دولت و قاطبهء مسلمين واجب فورى و اتباع آراء منسوبه بايشان مطلق حرام و اعتناء به آنها دشمنى بدين است . محمد كاظم الخراسانى . عبد اللّه مازندرانى 14 ذيقعده » .\r\nبا اينحال ضمن تشكر از نقدنويس محترم ، اگر نوشته‌هاى ما در مورد آن روحانى بزرگوار نابجا باشد از روح بزرگ او معذرت ميخواهيم و آرزوى عفو داريم .\r\n9 - نهمين ايراد منقد محترم اينست كه « در صفحهء 453 نوشته‌ايد بزرگترين گناه ( آقا ميرزا على اكبر ) اين بود كه تصور مينمود يك تنه ميتواند در اين نقطه از جهان جلوى پيشرفت علمى دنيا را بگيرد . الخ . كاش ميفهميدم مقصود شما از علم و تمدن چيست ؟ تا اينكه معلوم شود آقا ميرزا على اكبر مرحوم چگونه جلوى پيشرفت آن را ميگرفت . البته مقصودم اين نيست كه روش ايشان با علم و تمدن مطابقت داشته بلكه ميخواهم بدانم كه مفهوم علم و تمدن و ثمرات آن در نظر شما چيست و بچه معنى تفسير و تطبيق مينمائيد .\r\nنميدانم در تحليل و تحقيق اين گونه موضوعات كتاب الدين و الاسلام مرحوم كاشف الغطا نجفى يا اقلا كتاب اسلام و آئين فطرت سيد محمد قطب نويسندهء زبردست و محقق مصرى را مطالعه كرده‌ايد يا خير و اگر نكرده‌ايد آرزوى آن را دارم كه آنها را بديدهء انصاف و دقت مورد مطالعه قرار ميداديد . در هرحال تمدن يا علمى كه با مبانى انسانيت و عواطف اخلاقى و دينى بشر منافات ندارد هيچ ذى شعورى حق جلوگيرى از آن را ندارد و البته ميتوان گفت ايشان با آن علم و تمدن مخالفت داشته كه طبق تشخيص خود ، ولو از راه خطا در تطبيق ، با مبانى فطرت بشرى و اصول اخلاقى و دينى منافات اساسى دارد ( بديهى است خطا در تطبيق اگر وقوع آن فرض شود جرم و تقصير نيست ) .\r\nگذشته از اينها براى شما چه داعى شده كه نفرت عده‌اى از اشخاص بىملاحظه « 1 »\r\n\r\n\r\n","description":"","footnote":"\r\n( 1 ) - تاريخ هيجده سالهء آذربايجان . احمد كسروى . چاپ دوم . تهران . 1333 . ص 105 .\r\n","page_name":" 342 ","page_number":356},
  {"content":"\r\n\r\nرا با بيان اين گونه مطالب نسبت بعالم روحانيت برانگيزيد و وضع دختر نوهء مشار اليه چه ارتباطى بايشان و عقايد ايشان دارد كه در ذيل همين صفحه با آب و تاب قلمفرسائى كرده‌ايد . جاى تعجب اينست در نامهء ارسالى اشاره كرده‌ايد اسناد و مداركى در اختيار داريد و حاوى مطالبى است كه عفت قلم شما را از ذكر آنها بازداشته است . بايد عرض كنم از حال مدارك مذكور در كتاب حال همان‌گونه اسناد و مدارك مومىاليه نيز روشن گرديد . علاوه بر اين ديگر چه چيز موهن دربارهء ايشان مانده كه ذكر نگرديده است و اگر تنها يك اقدام عقلانى و انسانى بسيار مشهور او را ( جلوگيرى از نفوذ بلشويكها ) در كتاب درج نموده‌ايد متأسفانه آن را هم با ذكر احتمال تأثير سياست انگليسىها آلوده و اذهان شنوندگان و خوانندگان را مشوب كرده‌ايد . » .\r\nآدمى وقتى اين جملات را ميخواند احساس مىكند كه اندكى تعصب و برافروختگى بر نويسندهء آن غلبه داشته و عبارات و جملات متناقضى را در اين قسمت از نوشته بر ذهن ايشان خطور داده است . زيرا نويسنده محترم خود اذعان دارد كه تمدن و علم با شرايطى كه ذكر كرده است براى بشر لازم است و هيچ ذىشعورى حق جلوگيرى از آن را ندارد ولى بلافاصله مطلب را بتشخيص طرف واميگذارد و خطا در تطبيق را معفو ميداند . غافل از آنكه همين تشخيص و خطا در تطبيق خود خطاى بزرگى بوده است كه آثارش سالها در سرنوشت خانواده‌ها و جامعه اثر گذاشته است .\r\nما نميدانيم دبستان باز كردن و در آن حساب و هندسه و تاريخ و جغرافيا و صرف و نحو و اصول دين ياد دادن چه منافاتى با مبانى فطرت بشرى و اصول اخلاقى و دينى داشته است كه با آن اوضاع اسف‌آور از آن جلوگيرى گشته است و عمامهء كسانى مثل مرحوم ميرزا حميد آموزگار يا شيخ محمد مجرم ، بجرم تدريس در اين مدارس ، به گردن آنها بسته شده از ضرب و شتم نسبت به آنها خوددارى نگرديده است .\r\nما نميدانيم اگر مدارس جديد ، با سبك معقولى كه در آنعهد به كار تعليم مىپرداختند ، با دقت و مراقبت و حتى با هدايت و ارشاد و كمك و يارى كسانى كه با آنها مخالفت كردند ، تقويت ميشدند و موجب ازدياد طبقهء روشنفكر با ايمان در آن شهر\r\n\r\n","description":"","footnote":"","page_name":" 343 ","page_number":357},
  {"content":"\r\n\r\nميگشتند چه خطراتى براى دين و جامعه پيش ميآمد ؟ . . . در زمانى كه ما اين كتاب را جمع‌آورى ميكنيم از فرزندان شهر ما بالغ بر يكصد نفر پزشك و قريب هزار نفر مهندس ، قاضى ، دبير و . . . افسر كه همگى تحصيلات عاليه ديده‌اند با كمال لياقت و كاردانى در نقاط مختلف كشور بجامعه خدمت مينمايند . مگر خدمات و تلاش آنها مخالف دين مقدس اسلام يا فطرت بشرى و اصول اخلاقى است ؟\r\nاينها محصول زمانهاى كوتاه اخير است ولى اگر هفتاد سال پيش علم مخالفت با مدرسه در اين شهر برافراشته نميشد بدون ترديد براى پدران اينان نيز امكان خدمت در مقياس وسيع طبابت و مهندسى و غيره فراهم ميگشت و در محيط فكرى ما با حفظ اصول ديانت تحولات چشمگيرى پيدا ميشد .\r\nاز جملات سوآليهء روحانى محترم بعنوان مؤلف چنين متبادر بذهن مىشود كه منقد دانشمند تصور كرده است كسانى كه از بسته شدن مدارس جديد در محيط قديم اردبيل متأثرند تمدن و علم را در مفهومى ميدانند كه تأسفا جمع معدودى دختران دامن كوتاه يا پسران مزلف هيپىنماى كنونى خود را مصداق آن‌ها نشان ميدهند .\r\nما نه تنها چنين تصورى نداريم حتى بشدت نيز آن را مخالف اصول تمدن و انسانيت ميشماريم و ادامهء آن را هم براى بشريت و هم براى مليت و قوميت ايرانى خود مضر ميدانيم .\r\nولى اينها چه ربطى بعلم و دانش دارد ؟ در كجاى فيزيك گفته شده است كه دختران دامن خود را تا بدانجا كوتاه كنند كه مثل بز شرمگاهشان هويدا باشد ؟\r\nدر كجاى شيمى آمده است كه پسران خود را بشكلى درآورند كه انسان در برخورد اوليه آنها را « خانم » خطاب كند ؟ . . . در كدام بخش از رياضيات و هيئت و زيست‌شناسى و جامعه‌شناسى ، كه قسمتهاى اساسى علوم امروزى را تشكيل ميدهند ، عنوان شده است كه پسرى با پسرى ازدواج كند و مجلس جشن رسمى براى چنين كارى تشكيل دهد .\r\nدوران ما ، بويژه بعد از جنگ جهانى دوم ، و على الخصوص در ده دوازده سال\r\n\r\n","description":"","footnote":"","page_name":" 344 ","page_number":358},
  {"content":"\r\n\r\nاخير ، از ايام بيمارى تمدن صحيح انسانى است . بىبند و بارى و سقوط سطح تربيت اخلاقى و اجتماعى امرى نيست كه كسى آنها را كتمان نمايد . ولى كسى هم نيست كه آنها را زائيدهء علم و تربيت صحيح بشمارد .\r\nغرائز حيوانى جانشين عفت و عصمت انسانى گشته ، عصيان و تمرد جايگزين احترام و اطاعت خانوادگى شده ، رذيلت بر فضيلت و جهل بر علم برترى يافته ، پسر از حيث لباس و آرايش بتقليد زنان درآمده ، دختر از حيث رفتار و كردار حالتى غير از معصوميت دخترانه پيدا كرده ، اختيار تربيت فرزند از دست پدر و مادر در رفته و خطر اعتيادات گوناگون جوانها هستى خانواده‌ها را در معرض سقوط قرار داده است . معبود همه پول و مال گشته و صفا و يكرنگى از بين رفته است . . . « 1 »\r\nاينها كه ما فساد ميدانيم و فساد ميناميم همه معلول فقدان علم و تربيت صحيح و مع الاسف ضعف اصول تربيتى مدارس است . اما نبايد از اين كلمهء مدارس ، مدارس آنروزى اردبيل را محكوم بداشتن چنين محصولى نمود . آنچه يك محيط تربيتى را پر ثمر ميگرداند ايمان مربى است . مربيان آنعهد مردان با ايمانى بودند كه هم با علوم دينى آشنائى داشتند و هم لزوم تحول در جامعهء راكد روز را احساس مينمودند .\r\nاگر خوانندگان دانشمند بر ما ايراد نميگرفتند ميگفتيم كه مراكز تربيتى ما ، بر اثر ضعف مبانى تشكيلاتى ، كه هرآينه معلول كارشكنىهائى از قبيل مخالفت‌هاى اوليه با پيدايش آنها است ، يا علل ديگرى كه بصور مختلف و در زمان و مكانهاى مختلف به خود ديده ، تأسفا حالت فعل‌پذيرى بيش از حد لزوم پيدا كرده و بجاى آنكه اصول تربيت و تمدن مناسب و متعارف ملى را حفظ و با آراستن و پيراستن منطقى آنها اركان اجتماعى را تقويت و به صورت فعاله سرمشقى براى ديگران قرار دهد چشم به راه\r\n\r\n\r\n","description":"","footnote":"\r\n( 1 ) - هيچيك از اينها بعلم ارتباط ندارد بلكه نوعى تربيت غلط و محصول ناز و نعمتهاى بىتكلف مشتى انگلهاى جوامع و تقليدهاى كوركورانه از يكدسته افراد و امانده‌اى است كه از دروازه‌هاى باز كشورها رخنه كرده‌اند .\r\n","page_name":" 345 ","page_number":359},
  {"content":"\r\n\r\nره‌آوردهاى مسافران غرب گشته و گفته‌ها و آورده‌هاى آنها را ، بدون آنكه با مزاج حال و آيندهء جامعهء ايرانى سنجيده شود ، كوركورانه پذيرفته است . در تاريخ امروز نيز كه بر اثر دروازه‌هاى باز ، به منظور توسعهء صنعت « توريسم » ، واردات ناهنجارى از حيث اخلاق و رفتار و گفتار و كردار به اين سرزمين سرازير ميگردد تأسفا سازمانهاى عكسى از شبستان مسجد آقا ميرزا على اكبر\r\n\r\n","description":"","footnote":"","page_name":" 346 ","page_number":360},
  {"content":"\r\n\r\nتربيتى ما بيشتر راه تقليد در پيش دارند و يا دستكم جوانها را در تقليد از مشتى موجودات سرگشته بنام هيپى آزاد ميگذارند .\r\nتكرار ميكنيم كه اين مطالب نميتواند اعمالى را كه هفتاد هشتاد سال پيش در باب بستن مدارس در شهر و ضرب و شتم معلمان بزرگوار آنها ، بجرم اعتقاد بكرويت و گردش زمين ، صورت گرفته موجه قلمداد نمايد بلكه در جهت عكس آن بيان مىشود و چنين به نظر ميرسد كه اگر در به دو تأسيس آن مدارس ، عقلا و صاحبنظران روحانى و غير روحانى ، با يك روش منطقى و ديد صحيح اجتماعى آنها را هدايت و تكميل مينمودند و بجاى آنكه با ايجاد مشكلات عديده آنها را وادار باتخاذ حالت دفاعى و ركود كنند جنبهء فعاليتهاى مثبت و مؤثرى بدانها ميدادند هم وضع اجتماع ما بهتر ميگشت و هم لااقل در آن نقطهء مهم اركان تربيت اجتماعى و ايمانى استوارتر ميگرديد .\r\n10 - بارى دهمين و آخرين ايراد دانشمند روحانى چنين عنوان شده است كه « در كتاب خود در بسيارى از موارد نوشته‌هاى كسروى را ، كه انحرافات و روح طغيانگر او اظهر من الشمس است ، با تكريم اسم او ، سند يا شاهد آورده‌ايد . آيا اين گونه يادآورى از اين قبيل طغاة و بىدين مطلق ترويج مظاهر فساد و اباطيل نيست و پيش عرف و انظار نشانهء تجليل از او و عقايد مسلم الفساد او محسوب نميشود » .\r\nدر جواب گويم خير ! زيرا ما دربارهء كسروى هيچ تجليل نكرده‌ايم جز اينكه در مقابل نام او كلمهء شادروان گفته‌ايم و اين كلمه هم مثل آقا و خانم كه در مورد زندگان عنوان مىشود يك عنوان صورى براى مردگان است .\r\nدربارهء طغيان و بىدينى يا ديندارى و اسلام او هم اصلا وارد بحث نشده‌ايم زيرا ما تاريخ براى اردبيل نوشته‌ايم نه رساله در كفر و اسلام كسانى مثل كسروى . اما به حكم « انظر لما قال و لا تنظر لمن قال » گوئيم كه او هركه بوده و هرعقيده و ايمانى كه داشته واقعيت اينست كه در فن تاريخ‌نويسى مهارت داشته و آثارش در مراكز علمى مورد توجه قرار گرفته است . ما اگر در باب دين و مذهب و اصول و فروع از او قولى نقل ميكرديم حق با نويسندهء دانشمند بود ولى وقتى او نوشته است كه فى المثل والى آذربايجان در محاصرهء اردبيل از طرف عشاير براى ستارخان سلاح و جنگ‌افزار\r\n\r\n","description":"","footnote":"","page_name":" 347 ","page_number":361},
  {"content":"\r\n\r\nنفرستاد ، و واقعا هم نفرستاده است ، نقل آن‌چه تجليلى از وى و عقايد « مسلم الفساد » او ميتواند محسوب شود ؟\r\n\r\nنقد يك دانشمند ايرانى خارج از كشور :\r\nاينها ايراداتى بود كه يك روحانى دانشمند از اردبيل بر « اردبيل در گذرگاه تاريخ » مرقوم داشته است ما با احترام زايد الوصف نسبت بايشان اينك نقد يك فيلسوف و اديب ايرانى را از خارج از كشور ، در باب جلد اول اين كتاب نقل مينمائيم .\r\nما آن دانشمند را شخصا و باسم نمىشناسيم ولى در نامه‌اى كه از يكى از علاقمندان كتاب از اروپا دريافت داشته‌ايم چنين ميخوانيم : « يكى از فضلاى معاصر ايران ، كه در اغلب « انسيكلوپدى » ها اسمى از ايشان بعنوان فيلسوف و اديب معاصر ايران برده شده در تابستان سال پيش بعد از مطالعهء كتاب شما نقدى بر آن نوشت كه بعضى از قسمتهاى آن را براى اطلاع شما ميرسانم :\r\n1 - جهت مثبت كتاب ثبت وقايع شهر اردبيل در دوران مشروطيت و پس از آن است . كه در عين حال زندگى سياسى و اجتماعى اين شهر معروف را منعكس مىكند . اين كتاب با فارسى روان نسبتا بىغلط نوشته شده و با رغبت خوانده مىشود .\r\nگرايش سياسى آشكار كتاب روحيهء شديد ضد روسى آنست . اين روحيه هم نسبت بروسهاى تزارى و هم با قبول تناقض منطقى نسبت به بلشويكها و مجاهدين قفقازى هردو بروز مىكند .\r\n2 - در عين حال در كتاب نوعى ميهن‌پرستى اردبيلى شديد در مقابل تبريز و ديگر شهرهاى آذربايجان ديده مىشود . حتى كوشش شده است با كوچك كردن ستار خان و بزرگ كردن بيش از حد آقا بابا خان عملا قهرمان اردبيلى بقهرمان غير اردبيلى پيشى گيرد .\r\n3 - بخش جغرافيائى و جغرافياى تاريخى و بخش ما قبل مشروطيت كتاب بسيار مجمل و ضعيف است .\r\n4 - جلد اول كتاب « اردبيل در گذرگاه تاريخ » رويهمرفته كتاب بدون فايده‌اى نيست و متضمن يكسلسله وقايع و اسناد است كه تاريخ شهر و تاريخ كشور ما را از لحاظ برخى جزئيات غنىتر ميسازد ولى اگر آقاى صفرى باتكاى آنكه از اين پس\r\n\r\n","description":"","footnote":"","page_name":" 348 ","page_number":362},
  {"content":"\r\n\r\nخود شاهد عينى حوادث است جلد ضخيمى بر جلد اول بيفزايد ناچار بايد منتظر يك اثر مضر و ارتجاعى شد كه در واقع از جهت افكار عمومى و در طى زمان بسود خود او نيست و بدگوئى از بلشويكها ، مجاهدان قفقازى و قيام گيلان كه در جلد اول شده و مطلقا در تناقض با دعوى آزاديخواهى و ترقىپرورى مؤلف است تماما زمينه را براى بدگوئى از . . . فراهم كرده است با اين فرق كه در اينجا ميدان سخن حتما فراختر خواهد بود . . .\r\nبايد گفت بابا تا همين جا بس است و دست بردار و ملاحظهء ارباب بىمروت دنيا را به حد كافى كردى كمى هم در فكر باقيات صالحات باش .\r\n5 - ولى يك حسن را هم نبايد بخاطر مراعات انصاف و عدالت ناديده گرفت و آن اينكه با همهء حسابگريهاى ظريف و فرعى و اشارات مكرر به پيشرفتهاى كنونى . . .\r\nاز اهداء تملق‌آميز و امثال اين خوددارى شده است . » .\r\nبطوريكه گفتيم ما اين دانشمند ارجمند را نميشناسيم و نقد او را مع الواسطه در اينجا آورده‌ايم ولى از كلماتى مثل « اثر ارتجاعى » و « بدگوئى از بلشويكها » و مفهوم عبارات ديگر ، ايشانرا يك شخصيت چپ‌گرا تصور مينمائيم و ايرادهاى ايشانرا بيش از مطالب كتاب متوجه طرز تفكر مؤلف در مييابيم و اينك به بررسى موارد نقد و نقد آنها ميپردازيم . و قبلا گوئيم :\r\nروانشناسان ، كه حالات نفسانى را بررسى ميكنند ، موضوعى را بنام زمينهء انفعالى ذهن يا تعلق خاطر پيش كشيده قضاوتهاى انسانى را متأثر و گاهى منبعث از آن ميدانند و در اينباره استدلالاتى دارند . در نقدهائيكه از اين كتاب شده است كم‌وبيش اين نظر صدق مينمايد و مشخص ميدارد كه هريك از دانشمندان محترمى كه زحمت مطالعه و نقد آن كتاب را قبول فرموده‌اند از ديدگاه خاصى آن را بررسى كرده‌اند .\r\nاديبى از لحاظ سبك انشاء ، آخوندى از حيث تفكرات خاص روحانيت ، دانشمندى از جهت چگونگى وقايع و . . . بالاخره فيلسوفى از جهت فكرى مؤلف ، بر آن نقد نوشته‌اند و نگارنده را در مسير ترنم اين بيت از مولانا قرار داده‌اند كه :\r\n هر كسى از ظن خود شد يار من * وز درون من نجست احوال من \r\n\r\n","description":"","footnote":"","page_name":" 349 ","page_number":363},
  {"content":"\r\n\r\nترنم اين بيت نه از آن جهت است كه مؤلف ، غير از واقعيت حوادث ، احوال خاص و معينى را در نظر دارد و يا امرى را برتر از حقيقت مىپندارد . بلكه منظور عمدهء او آنست كه در برابر آن نوشته‌ها غايت مطلوب خود را چنين عرضه دارد كه آنچه در اين شهر اتفاق افتاده به همان شكل و هيئت در كتاب منعكس گردد و شخصيتهاى مؤثر در امور ، با طرز فكريكه در باب آنها داشته‌اند ، بواقع معرفى شوند و تعصب يا تعلق خاطر ، مؤلف را از مسير حقايق بر كنار نسازد .\r\nپيروى از اين منطق بسيار سخت است و مشكلات زيادى براى آدمى فراهم ميآورد بخصوص اگر چنين شخصى با افراد بىانصاف و مغرضى مواجه گردد . ليكن جاى خوشوقتى است كه نقدكنندگان محترم همه ارباب فضل و كمالند و با تبعيت از اصول منطقى مطالب منطقى را مىپذيرند . بدين اميد است كه نوشتهء فيلسوف و اديب محترم را مورد بررسى قرار ميدهيم و ميگوئيم :\r\nاز اجمال بخش ماقبل اسلام و گفتارهاى مربوط به قبل از مشروطيت در جلد اول كتاب حق بايشان ميدهيم و احساس شرمسارى ميكنيم .\r\nما در خود آن كتاب هم به اين موضوع اشاره كرده‌ايم و در آخر كتاب با اعلام زردروئى از حاصل كشتهء خويش از دانشمندان پوزش خواسته‌ايم . كنون نيز عذر خود را تكرار مينمائيم و اين عذر را مقبول درگاه آنان ميدانيم .\r\nما براى تحصيل اطلاعات و تهيهء مدارك در آنقسمت بسيار كوشش كرديم و حتى از فرهنگستان آذربايجان شوروى و شعبهء تحقيقات تاريخى آن ؛ بتصور آنكه دانشمندان آن خطه دربارهء اران ، مغان و ارمنستان بررسىهائى به عمل آورده‌اند و به علت قرب جوار اين نواحى با اردبيل و روابط اقتصادى و تاريخىايكه بين اين شهر و آن نقاط موجود بوده است بمطالب و اسنادى دربارهء اردبيل نيز برخورده‌اند ؛ مدارك و اطلاعاتى بدست آوريم درصدد استعلام برآمديم ولى اين راه را نيز بهرحال به روى خود بسته يافتيم .\r\nاجمال در بخش جغرافيائى نيز مطلب قابل توجهى است كه دانشمند محترم بدان اشاره كرده است ولى ما خود در اين كار عمد داشتيم زيرا چون در جلد سوم كتاب دربارهء جغرافياى اقتصادى و منابع طبيعى بتفصيل سخن ميگوئيم چنين پنداشتيم كه اگر يك بار بعضى از آنها را ، ولو باختصار ، در گفتار اول و بار ديگر\r\n\r\n","description":"","footnote":"","page_name":" 350 ","page_number":364},
  {"content":"\r\n\r\nدر آن بخش عنوان كنيم شايد مطالب براى خوانندگان ايجاد ملال نمايد .\r\nدر مورد اينكه « كوشش شده است با كوچك كردن ستار خان و بزرگ كردن بيش از حد آقا بابا خان قهرمان اردبيل بقهرمان غير اردبيلى پيش گيرد » بايد توجه دانشمند منقد را جلب كنيم كه ما چنين قصدى نداشته‌ايم و كنون نيز در اين راه نيستيم . در اين قسمت از ايشان و ديگر صاحبنظران يارى ميخواهيم كه با توجه عميق بگفته‌ها و نوشته هاى ما بداورى بنشينند و بيطرفانه قضاوت نمايند .\r\nما ميگوئيم در پيشامدهاى مشروطيت ايران ، بر اثر انديشه‌هاى ناپخته و رفتار نابخردانهء محمد عليشاه ، حوادث ناگوارى رخ داد و با دستهاى خون‌آلود دژخيمانى مثل لياخوف و ديگران مجلس بتوپ بسته شد و با قتل و تهديد و زندان و تبعيد پيشوايان آزادى ، استبداد صغير با شدت هرچه تمامتر بر ميهن ما تسلط يافت . مرد دلاورى بنام ستار خان از تبريز به پا خاست و با ياران از جان گذشته با ديو خود كامگى جنگيد و سرانجام مشروطيت از بين رفته را بايران بازگردانيد . او از اين حيث سردار ملى ايران است و به حق در تاريخ مشروطيت ايران سهم بزرگى دارد .\r\nاردبيليان هم مثل هر ايرانى ديگر اين از خود گذشتگى را ارج مىنهند و هرجا سخن از مشروطيت ايران ميشنوند ناخودآگاه به ياد اين سردار بزرگ ميافتند . اما همين اردبيليان حقشناس وقتى صحبت از چپاول و غارت تاريخى آن شهر بميان ميآيد درست در عكس جهت در حق او قضاوت مينمايند و آنهمه غارت و كشتار و بدبختى و خرابى شهر خود را نتيجهء غرور بى جا ، بىتدبيرى ، عدم درك واقعيات و بالاخره فرار وى از آن شهر ميدانند و اين مطلبى نيست كه يك مورخ بتواند يا بخواهد بر آن پرده‌پوشى كند و در ضمن بيان انگيزه‌هاى غارت آنها را كتمان نمايد .\r\nاما حاج بابا خان اردبيلى با اسناد و مداركى كه از او ، در مبارزات آزادى و مشروطيت ايران و نيز عليه سربازان تزارى روس در تبريز و ديگر نقاط ايران ، ارائه كرده‌ايم مرد دلاور و جانبازى بوده و فداكاريهاى ثمربخشى براى ايران ما كرده است ولى چون از اردبيل بوده است خدماتش تحت الشعاع ديگران قرار گرفته و از فداكاران فراموش شدهء تاريخ آزادى ايران گشته است .\r\n\r\n","description":"","footnote":"","page_name":" 351 ","page_number":365},
  {"content":"\r\n\r\nاو در داستان غارت اردبيل مردانگىها كرده و در مهاجرت آزاديخواهان دلاوريها نموده در مبارزه با سالداتهاى روس در تبريز رشادتهاى كم‌نظير از خود بروز داده است . مگر اين خدمات براى وطن ما نبوده است و مگر خون او با خون ستار خانها ، باقر خانها ، سپهدارها ، بختياريها و يپرمخان‌ها تفاوت رنگ داشته است كه اينچنين فراموش گشته است و جز كسروى كه در يكى دو سطر مجمل به دو اشاره كرده - و بعد اظهار پشيمانى نموده است كه بعدا از دلاوريهاى او آگاهى يافته و در نوشته‌هاى خود چهرهء دلاورانهء او را چنان كه بوده است منعكس نكرده است - مطلبى دربارهء جانبازيهاى او در كتابهاى تاريخ ايران نيامده است ؟ ! . .\r\nاگر اردبيل جزو ايران است و اگر تاريخ اردبيل قسمتى از تاريخ اين مملكت است چه ايرادى دارد كه چنين قهرمان گمنامى را معرفى كنيم و فداكاريها و دلاوريهاى او را يادآور شويم ؟\r\nما اطمينان داريم كه اگر كسانى پيش از ما ، و با اطلاعات وسيعتر از ما ، براى اردبيل تاريخى مينوشتند ، يا اردبيليان در آن تاريخ ، مثل نقاط ديگر ، در تهران متنفذينى داشتند و اين متنفذين روح درويشى و حجب و حياى نابجاى اردبيلىگرى را بكنارى ميگذاشتند ، اكنون نام حاج بابا خان ، عظيم‌زاده و ديگران در رديف محمد وليخانها ، سردار اسعدها ، ستار خانها و باقر خانها قرار داشت . حالا كه چنين نشده است بگذاريد در مجموعه‌اى كه براى زادگاه آنمرد تنظيم شده است ياد او را زنده داريم و همشهريان فعلى و آيندهء او را ، برمبناى اسناد و مدارك اشاره شده ، بمرابت دلاوريها و مردانگىهاى او آگاه سازيم .\r\nاگر در اصالت مشروطيت ايران حرفى نباشد بدون ترديد در تقسيم غنائم آن هزاران مطلب است و حاج بابا خان و يارانش هم يكى از هزاران افراد پر تلاش و كم بهره‌اى هستند كه صميمانه در آن راه كوشيدند ولى مثل سربازان گمنام در صفحات تاريخ گمنام ماندند ! . . .\r\nدر نقد دانشمند چپ‌گرا نكتهء مهمى كه جلب توجه مىكند استنباط ايشان در جهات سياسى مطالب است و اولين نمونهء آن جمله‌اى است كه در قسمت اول نقد ايشان بدين شكل به چشم مىخورد : « گرايش سياسى آشكار كتاب روحيهء شديد صد روسى\r\n\r\n","description":"","footnote":"","page_name":" 352 ","page_number":366},
  {"content":"\r\n\r\nهنگام حكومت محمد وليخان سپهدار در اردبيل ، با اعاظم و اكابر شهر در قلعه برداشته شده است .\r\n\r\n","description":"","footnote":"","page_name":" 353 ","page_number":367},
  {"content":"\r\n\r\nآنست . اين روحيه هم نسبت بروسهاى تزارى و هم با قبول تناقض منطقى نسبت با بالشويكها و مجاهدين قفقازى هردو بروز مىكند » .\r\nما از اين نوشته نخست يك نتيجه‌گيرى ميكنيم و آن اينست كه خود دانشمند محترم با « قبول تناقض منطقى » روحيهء ضد روسى آن را براى روسهاى تزارى و بالشويكها و مجاهدين قفقازى هرسه تسرى داده و ما را از يك اتهام احتمالى « ايده اولوژيكى » مبرا ساخته است . اين نوشته تصديق مينمايد كه كتاب « اردبيل در گذرگاه تاريخ » از طرفدارى يا مخالفت با « ايسم » هاى چپ و راست بر كنار است و از ديدگاه مؤلف آن يك بيگانه ، صرفنظر از اينكه داراى چه مسلك و مرام سياسى و اجتماعى باشد ، بيگانه تلقى گرديده است .\r\nما يقين داريم كه منقد محترم در اصل مطلب هم حق را با نگارنده بداند زيرا اين حق مشروع و فطرى موجودات زندهء عالم است كه هر « غيرى » را در محدودهء زندگى طبيعى خود بيگانه بداند و رفتارهاى زيان‌آور آنها را نكوهش نمايد . دو زنبور عسل همنوع يكديگرند و در دو كندوى كنار هم زندگى ميكنند اگر گذر يكى از آنها بر كندوى ديگرى بيفتد بلافاصله جسد دو نيم شده‌اش را دربانان كندو به بيرون حمل مينمايند .\r\nگنجشگى از حيث رنگ و محيط زيست با ديگرى فرق ندارد ليكن اگر سر زده وارد لانهء همنوع ديگر خود شود جنجالى در آن لانه عليه آن به پا ميگردد و پرهايش در هوا پراكنده مىشود .\r\nبا اينحال آيا ميتوان گفت كه يك اردبيلى وقتى سالدات روسى را ، صرفنظر از آنكه داراى چه مسلك و مرامى باشد ، در شهر خود به بيند ؛ يا سرباز ترك را ، اعم از اينكه عسكر سابق عثمانى باشد يا سرباز تركيهء متحد كنونى ، متجاوز بكشور و ديار خود مشاهده كند ؛ يا سپاهى انگليسى را ، چه از امپراطورى ظالم گذشته باشد و چه هم‌پيمان مظلوم‌نماى كنونى ، حاكم بر اجتماع خود دريابد ؛ يا آن گروهبان آمريكائى را مسلط بر خانه و كاشانهء خود به بيند حق ندارد عكس العملى ، ولو به صورت تنفر ، ابراز دارد ؟ ! . . .\r\n\r\n","description":"","footnote":"","page_name":" 354 ","page_number":368},
  {"content":"\r\n\r\nمنقد محترم و يا خوانندگان دانشمند ديگر ممكن است اين گفتار را از ما نپذيرند ولى ما در بيان آن خود را صادق ميدانيم كه وقتى صحبت از روسيهء شوروى بميان ميآيد پيشرفتهاى علمى و صنعتى و امكانات مالى و نظامى آن هيچيك به قدر مبارزهء آنها با اشغالگران كشورشان در جنگ جهانى دوم حس احترام نسبت بدان ملت را در دل ما ايجاد نمىنمايد . ملت روس در نظر ما از آنجهت سرفراز است كه عليه بيگانگان متجاوز بمبارزه برخاست و آنهمه كشتار داد و مصائب را تحمل نمود بدين منظور كه وقتى زن و بچهء آنها پا از محيط خانه بيرون ميگذارند جز سيماى مطلوب هموطنان خود قيافهء ديگرى را نه بينند . الجزايريها از آن حيث در جامعهء امروزى بشر احترام دارند كه ساليان دراز عليه اشغالگران بروبومشان ، كه حتى بتعبير متمدنين امروز متمدن‌تر از آنها بودند ، جنگيدند و يوغ بندگى آنها را بر گردن نگرفتند .\r\nامروز مردم دنيا با همهء ثروت و قدرت نظامىايكه ممالك متحدهء امريكاى شمالى دارد بر ملل درماندهء هند و چين حرمت خاصى قائلند زيرا آنان هست و نيست خود را بر سر آن گذاشتند كه كشورشان را كسانى غير از خود آنها در اختيار نداشته باشند .\r\nما معتقديم كه فيلسوف و دانشمند مورد احترام ما ، با توجه به اين مطالب و با رعايت جانب عدل و نصفت بما حق خواهد داد كه آن جمله از نوشتهء ايشانرا بدين شكل تصحيح كنيم كه « گرايش سياسى آشكار كتاب جنبهء ميهن‌دوستى شديد و روحيهء ضد بيگانه‌اى آنست از هرملت و هركشور و هرمسلك و مرام سياسى و اجتماعى كه باشد . » .\r\nاين انصاف در جاى ديگرى از نوشتهء ايشان نيز مورد نياز ماست و آن قصاصى است كه مؤلف قبل از جنايت با قلم ايشان بدان محكوم گشته است و در نقد ايشان چنين آمده است « مؤلف بىتاب است كه در اين زمينه جلوه‌گرى كند . بايد گفت بابا تا همين جا بس است و دست‌بردار و ملاحظهء ارباب بىمروت دنيا را به حد كافى كردى كمى هم در فكر باقيات صالحات باش » و « اگر آقاى صفرى باتكاى آنكه از اين پس خود شاهد عينى حوادث است جلد ضخيمى بر جلد اول بيفزايد ناچار بايد منتظر يك اثر مضر ارتجاعى شد كه در واقع از جهت افكار عمومى و در طى زمان بسود خود او نيست . . . » .\r\nاينقبيل نوشته‌ها ممكن است در طرف هيجاناتى بوجود آورد و هرآينه نوشته -\r\n\r\n","description":"","footnote":"","page_name":" 355 ","page_number":369},
  {"content":"\r\n\r\nهاى او را از ميسر معقول منحرف سازد زيرا از آنها بوى تهمت و افترا و تهديد استشمام مىشود در حالى كه نويسندهء كتاب با يك صداقت و صميميت مطالب را عنوان نموده و در همهء احوال ، در آرزوى حق و حقيقت ، از هرگونه حب و بعض و تعصبات بى جا دورى جسته است . چه ميتوان كرد ؟ اين از مختصات عصر ماست كه هركسى طريق بيطرفى اتخاذ كند بايد از چپ و راست تهديد شود و ، علاوه بر محروميت از نعمتهائيكه اربابهاى بىمروت دنيا ، بهرحال و به حد وفور و بىحساب بر غير بيطرفها ارزانى ميدارند ، زجر بيند و دم فرو بندد و تبعيت از حقيقت را با قيات صالحات بداند .\r\n\r\nنقدى از آقاى دكتر معمارى :\r\nآقاى دكتر يوسف معمارى نيز مطالبى از كتاب را قابل اصلاح دانسته نوشته است :\r\n« 1 - مطلب مندرج در آخر صفحهء 178 بشرح ( آواز ملا غلامعلى قدرت زيادى داشت و وقتى در اطاق و تالار در بسته‌اى ميخواند گاهى شيشهء پنجره‌ها مىشكست يا ظروف در طاق و طاقچه تكان مىخورد و به زمين ميافتاد . در عين حال بقدرى از ملاحت و زيبائى بهره‌مند بود كه حتى مرغان خود را به پنجره ميزدند يا در اطراف محلى كه او آواز ميخواند گرد ميآمدند ) . درست است هنوز هم معمرين شهر در اينمورد گفتگو ميدارند ولى شكى نيست كه اين حرفها مبالغه است و اين مبالغه هم بخاطر نشان دادن هرچه بيشتر قدرت آواز ملا غلامعلى است .\r\nگرچه از نظر علمى افتادن و شكستن اشيائى در شرايط فيزيكى بخصوص بوسيلهء امواج صوتى ورزنانس قابل توجيه است و ليكن ايجاد چنين شرايطى در اطاقهاى معمولى و با صدا يا آواز انسان امكان‌پذير به نظر نميرسد و جملهء اخير ( حتى مرغان خود را به پنجره ميزدند ) به نظر اينجانب قابل توجيه نمىباشد .\r\n2 - در صفحهء 179 در مورد بدهانهء توپ بسته شدن فرخ چنين آمده : ( وقتى سر فرخ در هوا بالا ميرفت هنوز سخنانى كه در آخرين لحظه به زبان آورده بود از دهانش قطع نشده بود ) اين مطلب نيز مبالغه‌آميز است چه سرى كه در نتيجهء انفجار توپ به هوا پرتاب شده وضعيت آن در حين حركت قابل رؤيت و تشخيص نخواهد\r\n\r\n","description":"","footnote":"","page_name":" 356 ","page_number":370},
  {"content":"\r\n\r\nبود . قطع نشدن كلمات آخرين لحظه هم بعد از جدا شدن سر و بدن و اعضاء از همديگر منطقى و قابل قبول نميباشد .\r\n3 - در صفحهء 366 دربارهء شيوع حصبه و تلفات سنگين آن نوشته شده ( حصبه را امروز كه كلمات خارجى در ايران كم‌وبيش متداول شده پاراتيفوئيد ميگويند نوع ديگرى از اين مرض كه در قديم محرقه ميگفتند امروزه تيفوئيد خوانده مىشود حال آنكه « مطبقه » را كه شديدتر بود تيفوس ميگويند ) در تطبيق اسامى اين بيماريها اشتباه شده است چه تيفوئيد كه امروز در زبان مردم عادى نيز وارده شده است همان بيمارى حصبه و پاراتيفوئيد نيز در زبان فارسى شبه حصبه ناميده شده است و محرقه همان ناخوشى است كه امروزه واژهء خارجى آن تيفوس استعمال مىشود . كلمهء مطبقه نيز به همان بيمارى تيفوئيد گفته شده است به نظر ميرسد كه اين اسم را از روش بيمارى در شروع علائم بالينى و تب گرفته باشند و منظور آن باشد كه در ابتداى بيمارى تب طبقه‌طبقه بالا ميرود و بعد از استقرار ناخوشى اين نظم از بين ميرود .\r\n4 - در مورد غارت اردبيل شاهدى ميگفت يكى از نقاطى كه از گزند غارت عشاير مصون ماند بن‌بستى است در كوچهء پير شمس الدين بنام كوچهء خادمباشى كه منزل مسكونى خادمباشى در آن تاريخ در داخل اين بن‌بست بوده است . گويا چند روزى قبل از ورود عشاير به شهر ديوارى در مدخل آن كشيده مىشود تا وجود اين بن‌بست در انظار غارتگران مستور و مخفى بماند ولى در همان روز اول عشاير از موضوع مطلع و بخراب كردن آن اقدام ميكنند . ساكنين كوچه را وحشت و ترس فرا ميگيرد .\r\nزنان ترسان و لرزان در خانهء خادمباشى جمع ميشوند و مردها در پشت ديوار باستقبال عشاير منتظر ميمانند تا ديوار خراب مىشود . خوشبختانه سردستهء آنعده با حاج حمد اللّه نامى از ساكنين بن‌بست آشنا در ميآيد و دعوت او را براى صرف غذا پذيرفته و از غارت آن كوچه صرفنظر مىكند و كسى از زيردستان خود را براى محافظت خانه‌ها از گزند غارت در مدخل كوچه ميگمارد و از همين روز ببعد اين بن‌بست يكى از نقاط امن شهر شمرده مىشود .\r\n\r\n","description":"","footnote":"","page_name":" 357 ","page_number":371},
  {"content":"\r\n\r\n5 - موضوع فرار حاج بابا خان از اردبيل بعد از زخمى كردن مأمور حكومت كه در صفحهء 408 درج شده است با چند نفر از معمرين خانوادهء محمدى مطرح شد باتفاق اظهار داشتند كه حاج بابا خان بعد از فرار از اردبيل بباكو رفته و در آن‌جا با آزاديخواهان آن سامان آشنائى پيدا كرده و در بين آنها اسم و رسمى هم كسب نموده و بعد از برگشت از آن ديار بصف مشروطه خواهان و مجاهدين پيوسته است .\r\n6 - عبد الخالق نامى ، كه محمد باقر و اسلام مجاهد دائىهاى او هستند ، و او خود قاصد و نامه‌رسان حاج بابا خان بود و فعلا ساكن محلهء يعقوبيه در اردبيل مىباشد و در آن تاريخ مشهور به « ايرى پالان » ( آئروپلان ) شده و وجه اين تسميه به علت جلدى و چالاكى او در امر نامه‌رسانى بوده است در مورد توطئهء قتل حاج - بابا خان در زنجان كه خود نيز همراه آنها و شاهد ماجرا بوده چنين ميگفت : جهانشاه افشار يك اطاق پر از سكه و ظروف طلا داشت . حاج بابا خان بعد از پيروزى بر خان افشار دستور داد طلاهاى او را در خورجين‌ها پركرده بهمراه بياوريم . در آن تاريخ اين خبر با مبالغهء زياد به گوش همه رسيد توطئه‌هائى بر ضد حاج بابا خان براى تصرف طلاها چيده شد و در قدم اول حاكم زنجان توطئه را باجرا گذاشت و در محاصره و جنگ و گريزى موفق شد تمام طلاها را باستثناى خورجينى كه همراه خود حاج بابا خان بود بچنگ آورد . حاج بابان از بيم توطئه‌هاى ديگر و مزاحمت حكام ساير شهرها از بيراهه و از طريق خلخال خود را باردبيل رسانيد و بعد از مراجعت از زنجان لباس اونيفورمى براى خود و يارانش تهيه نمود و درجاتى نيز براى آنان قائل شد و خانهء وسيعى را در محلهء پير شمس الدين ، كه اكنون نيز تقريبا به همان شكل باقى است براى خود و يارانش اجاره نمود . و از فيلارتيوف كلنل روسى نيز در اين خانه پذيرائى كرده است و نيز از همين خانه بنا بدعوت حكومت وقت باسم قوام الاياله بعد از ظهر يكروز با درشگه بهمراه دو نفر از يارانش كه يكى از آنها آبى نام داشته بقلعه رفته است .\r\n\r\n","description":"","footnote":"","page_name":" 358 ","page_number":372},
  {"content":"\r\n\r\nايرى پالان ميگويد در آن شب كه حاج بابا خان در قلعه زندانى شده بود من مأمور كسب خبر از قلعه بودم و آنشب در محلى نزديك قلعه كه « يل دگرمانى » ( آسياب بادى ) ناميده ميشد مخفى شدم ( محل فعلى بلوار ساحلى و كتابخانهء كودك ) « 1 » . شب از نصف گذشته بود در حدود بيست نفر سواره از قلعه بيرون آمدند و به سمت قريهء داشكسن رهسپار شدند و من آنها را تعقيب كردم . نزديكيهاى قريه من به آنها نزديك شدم و از فاصلهء نسبتا نزديك حاج بابا خان را شناختم كه دستهاى او را از پشت بسته و بر روى اسبى نشانده‌اند چون دقت كردم ديدم پاهاى او نيز در زير شكم اسب بسته شده است .\r\nدو نفر از سواران مرا ديدند و گرفتند . يكى از آنها كه برات نام داشت و اهل ابراهيم‌آباد بود و قبلا در صف مجاهدين ميجنگيد ولى در جريان توقيف مجاهدين بوسيلهء ستار خان از اردبيل فرار كرده و بفولادلوها پيوسته بود مرا شناخته و آزاد كرد ولى تهديد كرد كه اگر مجددا در آن حوالى ديده شوم هدف تير قرار خواهم گرفت .\r\nشب را در آنجا ماندم و وقتى هوا روشن شد مسير آنها را طى كردم و در پيله سحران جاى پاى توقف اسبهاى آنها را مشاهده كرده دانستم كه در آنجا توقفى كرده‌اند .\r\nبجستجو پرداختم و ديدم ديوارى را بر روى يك چاه گندم ( بوغداقويوسى ) « 2 » خراب كرده‌اند مشكوك شدم و شروع بكنارزدن خشت و گل نمودم كه يك دفعه جسد حاج بابا خان را در داخل چاه گندم يافتم . ساعتى از خود بى خود شدم و سپس جيبهايش را گشتم و كيفى كه در جيب او بود برداشتم و روى جسد را پوشانيده و به شهر برگشتم و يكراست به منزل حاج بابا خان رفتم و كيف را به زهرا خانم عيال او داده گفتم حاج بابا خان كيفش را براى شما فرستاد كه بدانى او سالم است و عنقريبا خلاصى يافته برخواهد گشت .\r\nسه ماه گذشت و پرده از روى قتل حاج بابا خان برداشته شد و قاتل او چولاق ضرغام اينانلو معرفى گرديد و در اين تاريخ يكى از دوستان حاج بابا خان بنام جولان\r\n\r\n\r\n","description":"","footnote":"\r\n( 1 ) - محل آسياى بادى درست در سمت چپ پل جديدى كه بر روى رودخانه و بر سر راه خلخال زده شده است قرار داشت ، جاى كتابخانهء كودك در سمت راست آن پل است .\r\n( 2 ) - در قديم سيلو نبود و در روستاها گندم را براى آنكه خراب نشود در چاههاى كم عمقى كه بدان منظور ميكندند نگه ميداشتند .\r\n","page_name":" 359 ","page_number":373},
  {"content":"\r\n\r\nحصارلو جنازهء او را بقبرستان نوشار سه فرسخى اردبيل از محال اينانلو منتقل و دفن كرد .\r\n7 - در مورد جسد رحمت اللّه پليس ميگويند يكروز بعد از انداختن جسد او در زير پل داشكسن كسى پيش ميرزا على اكبر رفته ميگويد شب در خواب ديده كه رحمت اللّه بخشوده شده است و چون آن شخص مورد اعتماد آقا بوده دستور ميدهد تا جنازهء او را در قبرستان داشكسن دفن كنند .\r\n8 - شخص مطلعى دربارهء امين العلماء عقيده داشت كه اگرچه محتمل است خود امين العلماء تابع مسلك بابيگرى نبوده ولى بازماندگان او بعد از واقعهء قتل او بدان مسلك گرويده و اكنون نيز بدان مسلك شناخته ميشوند . « 1 »\r\n9 - دربارهء مطلب مندرج در صفحهء 459 ( ما امكان تحقيق نيافتيم كه حضرت اشرف وزير جنگ در كجا و چه تاريخ ميهمان حاج بابا خان بوده است ولى بنا بگفتهء سالخوردگان اين واقعه در اردبيل صورت گرفته و در موقع مأموريت قواى دولت بفرماندهى يپرمخان و سردار بهادر براى سركوبى عشاير و چپاولگران اين شهر بوده است ) . آمدن سردار سپه با سپاه يپرمخان باردبيل در كتاب تاريخ احزاب سياسى نيز آمده كه مؤيد گفتار سالخوردگان است و ميگويند خود حاج بابا خان نيز در جوار سپاهيان يپرمخان در اين كارزار شركت داشته و در گيرودار اين جنگ با سردار سپه آشنا شده و بعد از شكست خوردن عشاير از سپاهيان دولتى حاج بابا خان چند روزى ميزبان او بوده است . » .\r\nقسمت اعظم نوشته‌هاى آقاى دكتر معمارى در جهت تكميل مطالب كتاب است و قابل توجه و مورد استفاده مىباشد . يكى دو موضوع از آنها متوجه عدم سازگارى وقايع با قوانين علمى و پزشگى است و چون نگارنده تحصيلاتى در آنرشته ندارد صاحب صلاحيت براى اظهار نظر در مورد آنها نميباشد . با اينحال يادآور مىشود كه اگر ماهيت امرى با قوانين علمى قابل توجيه نباشد براى يكنفر مورخ ، كه شهادت و گواهى بيغرض از جمله مدارك و مآخذ جهت نقل مطالب است ، عذرى براى خود -\r\n\r\n\r\n","description":"","footnote":"\r\n( 1 ) - بعد از قتل امين العلما دختر او را يكى از دو برادر بهائى كه در جلو مسجد سليمانشاه و اول كوچهء اسماعيل بيگ بقالى ميكردند ، بزنى گرفته است .\r\n","page_name":" 360 ","page_number":374},
  {"content":"\r\n\r\nدارى وى از ذكر اتفاقات به حساب نميآيد .\r\nواقعيت آنست كه سالخوردگان موثق و معتمد ، نه تنها امروز ، حتى در ثلث قرن پيش كه نزديكتر به زمان مرحوم ملا غلامعلى بود و آنان غالبا از دوستان و آشنايان وى بشمار ميآمدند ، از قدرت آواز او سخنها ميگفتند و از تكان خوردن و حركت ظروف در طاق و طاقچه‌هاى طنابىها و طالارهائى كه او آواز ميخواند ، بقاطعيت شهادت ميدادند .\r\nهمچنين كسان زيادى كه در مراسم بدهانهء توپ گذاشته شدن فرخ حاضر بوده‌اند اداى كلماتى از سر بريدهء او را در فضا ، پس از شليك توپ ، بدون هيچگونه تبانى نقل ميكردند و اين كار گويا اختصاص به فرخ در اردبيل نداشته و در جاهاى ديگر نيز نظايرى پيدا كرده است .\r\n« هارى آلن » سر مير غضب معاصر انگلستان ، كه اخيرا خاطرات خود را جمع آورى كرده است مينويسد كه عده‌اى از محكومين باعدام با « گيوتين » ، قبل از اجراى حكم دچار تشنج شديد ميگردند و اين حال تا موقعى كه آنها را بقبرستان حمل و دفن كنند باقى ميماند .\r\nهارى آلن در دنبال اين گفته‌هاى خود از قول كشيشى اضافه مىكند كه « روزى پس از جدا شدن سر مقتول مطلبى بر زبان مىآورد » « 1 » .\r\n\r\nتذكارات اصلاحى چند صاحب‌نظر :\r\nشخصيتهاى دانشمند ديگرى هم تلفنى يا حضورى در مورد بعضى از عبارات و كلمات و يا اشتباهات تاريخى تذكاراتى كرده‌اند . از جمله به نظر آقاى حسن ذوقى كه از نكته سنجان ادبى عصر ماست « 2 » كلمهء « مرده » كه در صفحهء 76 بمعنى مريدها به كار رفته است صحيح نيست زيرا اين كلمه جمع مارد است و بهتر است بجاى آن همان مريدها نوشته شد .\r\n\r\n\r\n","description":"","footnote":"\r\n( 1 ) - مجلهء دانشمند . شماره 6 . سال 11 . تهران . فروردين 1353 . ص 69 .\r\n( 2 ) - ايشان از بنيانگذاران فرهنگ جديد در ايران است و سالها در خراسان و آذربايجان رئيس كل فرهنگ بوده مدتها نيز دبيرستانهاى شرف و دار الفنون تهران را اداره كرده است .\r\n","page_name":" 361 ","page_number":375},
  {"content":"\r\n\r\nآقاى مجيد تدين ، كه ما در جلد سوم اين كتاب دربارهء خدمات فرهنگى ايشان در اردبيل و فعاليتهاى تربيتى مدرسهء تدين در طول مدتى بيش از نيمقرن سخن گفته‌ايم ، تاريخ ورود عشاير را به شهر ، كه در صفحهء 270 جلد اول با فرار ستار خان عنوان شده است ، 14 شوال 1327 ميدانند .\r\nآقاى غلامرضا اميرى نيز صفت زيبا را براى صوت ( در صفحات 177 و 178 ) مصطلح ندانسته يادآور شده است كه زيبائى معمولا در ديدنيها استعمال مىشود ولى در شنيدنيها صفات ديگرى لازم است مثل گيرا و جالب و نظاير آنها . به نظر ايشان اصطلاح « به گردن افتادن » ( در صفحهء 177 ) نامأنوس است و ترجمه از اصطلاح تركى مىباشد و بجاى آن ميتوان لج كردن يا لجبازى نوشت « 1 » همچنين عبارت « بغضب آمدن » ( در صفحهء 434 ) هم در فارسى به كار برده نميشود .\r\nآقاى اميرى در مورد سالاريه ، كه در صفحهء 222 نامى از آن برده شده است ، ميگويد كه اين محل سابقا نانواخانهء قشون روس بود . بعد از كودتاى 1299 نايب سرهنگ « سالار اشرف » نامى فرمانده پادگان اردبيل شد و آنجا را تبديل بمقر ستاد خود نمود و از آن زمان به « سالاريه » معروف گرديد .\r\nساختمان بناى فعلى مقارن با سركوبى پولادلوها و درهم كوبيدن پناهگاههاى آنها از طرف ارتش ايران صورت گرفت و در و پنجرهء خانه عظمت خانم در « آلارلو » ، كه ويران شده بود ، در آنجا به كار گذاشته شد .\r\nتذكار ديگر آقاى اميرى راجع بصفحهء 333 است . بگفتهء ايشان مرحوم ميرزا عليخان امير تومان فرزند امير حسنخان امير نظام و برادرزادهء ميرزا تقيخان امير كبير بود و انتخاب نام خانوادگى اميرى از طرف فرزندان وى نيز بدانجهت صورت گرفت . به نظر ايشان نام اصلى قريهء « لار » ( در صفحهء 333 ) هم « لاهرود » است و بهتر است بدان نحو اصلاح شود .\r\nآخرين سخن آقاى اميرى در مورد جلد اول اين كتاب مربوط باشتباه نگارنده در ذكر نام مرحوم امير ناصر بجاى شادروان « امين الرعايا » در صفحهء 452 است و طبق گفتهء ايشان مقام اجتماعى مرحوم امير ناصر در آن حد نبوده است كه هم عرض شادروان وكيل الرعايا و در صدر صف شهريان قرار گيرد و اين مرحوم امين الرعايا بود كه\r\n\r\n\r\n","description":"","footnote":"\r\n( 1 ) - تأسفا كلماتى مثل لج كردن و لجبازى و نظاير آنها نميتوانند مفهوم به گردن افتادن را در اصطلاح تركى ادا نمايند .\r\n","page_name":" 362 ","page_number":376},
  {"content":"\r\n\r\nچنان مقام و منزلتى در جامعهء آن روز اردبيل داشت .\r\nدر مورد زيرنويس صفحهء 390 هم ، كه در آنجا مرحوم حاج حاجى آقا فهيمى تبعهء روس نوشته شده است ، شخص مطلعى ميگفت كه او تبعهء روس نبود النهايه چون در زندگى روزمره در خانهء خود مثل اروپائيان از ميز و صندلى استفاده مينمود از آنرو او را « اوروس حاجى آقا » ميگفتند .\r\n\r\nيادآوريهاى اصلاحى از آقاى نجات :\r\nآقاى حاج على نجات فرزند ارشد شادروان حاج محمد حسين حبيب الهى است . او بمقتضاى سن و اطلاعات و مطالعات شخصى دربارهء تاريخ ، بويژه مشروطيت اردبيل صاحب‌نظر است و بر اين مبنى نكاتى را در باب جلد اول اين كتاب ضمن نامه‌اى براى مؤلف يادآورى كرده است :\r\n1 - در اطراف رود ارس و اردبيل دوازده محل از شهر و قريه بوده است كه بنامهاى فروردين تا اسفند خوانده ميشدند . قريهء شهريور از جملهء آنهاست كه كنون نيز باقى است و بدان نام ناميده مىشود .\r\n2 - دخمهء مادر زردشت در قريهء « گنزق » در سه فرسخى اردبيل و بر سر راه سرعين الآن هم هست .\r\n3 - در صفحهء 15 كتاب ، « بهمن دز » در بالاى كوه سبلان قلمداد شده غير از آن « روئين دژ » هم هست . محلش در جادهء مشگين نرسيده به « دوجاخ » پشت‌سر قريهء « قوناخ قران » ، دامنهء كوه الآن هم آثار قلعه كاملا باقى است . غير از اين دژها در كوههاى « كور عباس » از قراء يورتچى دژ ديگرى هست كه از دوران قديم باقيمانده است و امروزه مردم آن را « بوينى يوغون » ميخوانند .\r\n4 - خرم دينان ( صفحهء 32 ) از قلعه‌اى بنام « مشكو » در شمال غربى بر زند خروج كرده‌اند .\r\n5 - علاوه بر شمس الدين آقميونى و شمس الدين كاسه‌گر ( صفحهء 115 ) ، عارف ديگرى بنام شمس اردبيلى بوده و ديوان عالى و بزرگ شعرى هم داشته است . وصيت كرده بود كه ديوان او را چاپ و منتشر كنند . پريشانى خانواده‌اش اجراى اين نظر را ميسر نساخته و ديوان به همان نحو از اولادى به اولاد ديگر رسيده و سرانجام چون در\r\n\r\n","description":"","footnote":"","page_name":" 363 ","page_number":377},
  {"content":"\r\n\r\nقديم شيشه كمياب و در خانه‌ها بجاى آن كاغذ به پنجره‌ها مىچسبانيده‌اند اوراق آن نيز بجاى كاغذ باطله بدين مصرف رسيده است . اشعار و مقام عرفانى او زبانزد قدما بود و قصايد قابل توجهى داشت . خود او در باب مقام عرفانى خويش چنين گفته است :\r\n شمس در اردبيل كرده طلوع * شمس تبريز تحت طلعت ماست \r\nبرخى از قصائد او را مداحان با صداى خوش ميخواندند و هنگامى كه درويش على اكبر معروف قصيدهء حسين جان او را ميخواند جمع زيادى براى شنيدن آن دور او گرد ميآمدند . چند بيت از قصايد او كه معروف بقصيدهء عليجان بود بدين شكل بخاطرم مانده است :\r\n گسيخت اين دل ديوانه حلقه باز عليجان * بگير ورنه درم پرده‌هاى راز عليجان\r\nمعرفى تو خدا كرد به منبر افلاك * چه حاجت است دگر منبر حجاز عليجان\r\nاگر مقام تولد ترا نبود حرم را * چه كار داشت كسى در ره حجاز عليجان\r\nچرا نداى « الست بربكم » نزنى ، ما * مصمميم بلى را بچنگ ساز عليجان \r\n6 - در باب حيدرى و نعمتى كه در صفحهء 165 اشاره كرده‌ايد اين امر از دوران صفوى بود و در اغلب شهرهاى ايران بنامهاى مختلف اين دو تيرگى بوده است .\r\nاينجانب در سال 1324 هجرى قمرى در ركاب حاجى آقا ( منظور پدر نويسنده است ) به زيارت عتبات مشرف ميشديم حين ورود به شهر كرمانشاه دو منارهء بلند مشاهده نمودم از مأذنه تا بالا تماما نقره بود . پرسيدم گفتند يكى از مناره‌ها مال نعمتى و ديگرى مال حيدرى است . منظور هم اين بود محلات برقابت همديگر در ترقى و تعالى و آبادى شهر كوشا باشند . فعاليت كنند . تنبل بار نيايند .\r\n\r\n","description":"","footnote":"","page_name":" 364 ","page_number":378},
  {"content":"\r\n\r\nمنتها مفسدين شهر ما اسلحه را در غير محل صرف كرده سوراخ دعا را گم كرده به ضرر شهر و مملكت تمام شده است .\r\n7 - راجع بصفحهء 196 اقدام جناب آقاى ميرزا على اكبر آقا مجتهد دربارهء تأسيس مشروطه ، اول در صحن بزرگ بقعهء شيخ صفى الدين بود و تمام اهل شهر و جماعت زياد ديگرى كه از دهستانهاى كلخوران ، جرال ، حسن - باروق ، بوقلان ، ملاباشى ، ملا يوسف با بيل و پارو و شنه ( شانهء زراعتى ) آمده بودند در صحن بزرگ جمع بودند ( من خودم ناظر و حاضر بودم ) حتى مضمون تلگراف آقاى خراسانى را ياد دارم . انتخاب انجمن ولايتى دورهء اول بعد از اين واقعه در مسجد صورت گرفت . بايد گفت كه در آنزمان و در مقابل مستبدين با نفود ، فقط قدرت آقا بود كه ميتوانست بچنين كارى اقدام كند زيرا در مقابل آنها ، چون در مثل مناقشه نيست ، كار هر بزى نبود كه خرمن بكوبد .\r\n8 - دربارهء مطالب صفحات 198 و 199 هم اين توضيح لازم است كه كسان مقتولين قلعه در تبريز عليه مسببين قتل شكايتها كردند در نتيجه آقا مير طاهر مؤسس بدوى مشروطه در تبريز زندانى شد و - شهرت دارد كه چيز خور گشت و - در آنجا فوت نمود . آنها در تبريز باميد مراجعت محمد على ميرزا بودند و چون مأيوس شدند باردبيل آمده خود را مشروطه خواه قلمداد كردند و در انتخابات انجمن دوم ولايتى خود را داخل نمودند و عضو انجمن شدند .\r\n9 - امير معزز گروسى در اردبيل خيلى خشونت و سبعيت داشت پس از آنكه بر اردبيل مسلط شد و انجمن ولايتى را منحل نمود اعضاى آن فرارى و مخفى شدند كه يكى هم مرحوم پدر من ( يعنى پدر آقاى نجات ) بود . او در خانهء يكى از بستگان پنهان شد ولى چون رفت‌وآمد بدان خانه زياد بود با اجازهء قبلى از مرحوم حاجى مير معصوم ، كه در قيصريه دكان بزازى داشت و خانه‌اش در محلهء خيرآباد بود ، بدانجا منتقل شديم . امير معزز دسته‌اى سرباز بخانهء ما فرستاد . آنها در آنجا چاتمه « 1 »\r\n\r\n\r\n","description":"","footnote":"\r\n( 1 ) چاتمه اصطلاحى است قديمى در مورد تفنگ و منظور از آن اينست كه چند قبضه تفنگ را بطور قائم كنار هم ميگذارند و سرهاى آنها را بهم متصل مىكنند و آن علامتى است بر استقرار دسته‌اى از سرباز در آن محل .\r\n","page_name":" 365 ","page_number":379},
  {"content":"\r\n\r\nزدند و بيرونى خانه را غارت كردند .\r\nعموى من بنام « حاجى آقا » با برادرم « حسن جودت » در اندرون بودند . چون احتمال خطر براى آنها بود از اينرو كسانى از خانواده درصدد فرار دادن آنها برآمدند و شبانه جمعى از قوى بازوان آنها اطراف جاجيمى را در كنار ديوار پشت خانهء مرحوم ميرزا اسماعيل صدر گرفتند و آند و با استفاده از تاريكى هوا از بالا پشت‌بام خود را به بالاى آن ديوار رسانيدند و با آنكه ارتفاع ديوار زياد بود خود را بوسط جاجيم انداختند و در خانهء يكى از خويشاوندان مخفى شدند .\r\nدر اين بين كسانى با شادروان ميرزا عليخان امير تومان تماس گرفتند . او پس از دلداريها مرحوم پدرم را بخانهء خود منتقل نمود و با امير معزز دربارهء ايشان گفتگو كرد . نظر امير تومان بر آن بود كه مدتى اين امر را اطاله دهد تا وضع اندكى عادى شود و جريمهء سنگينى كه امير معزز از پدرم ميخواست منتفى گردد . در اين حيص و بيص عين الدوله بواليگرى آذربايجان برگزيده شد و خشونت امير معزز دو چندان بيشتر گرديد ناچار سه هزار تومان از پدرم گرفته او را اجازهء تبعيد دادند و او از راه روسيه باسلامبول عزيمت كرد و مدتها در آنجا ماند و اين اولين تبعيد آن مرحوم بود .\r\n10 - در باب پول گرفتن از صاحبان جنازه‌هاى مقتولين قلعه ( صفحه 222 ) بايد بگويم كه جنازه‌هاى آنها را بحياط شيخ صفى الدين ريختند و براى تحويل آنها بكسانشان مبالغ بالنسبه متفاوتى خواستار شدند . از خانوادهء آقاى وكيل بما رجوع كردند كه در حل اين مشكل يارى كنيم . پدرم در آنعهد در تبعيد اسلامبول بود . ما بكطغرى قبض يكهزار تومانى بابت جنازهء مرحوم مؤتمن داديم . بعدا پول گرفتن موقوف شد و لذا از هيچكس پول نگرفتند . قبض ما مدتى پيش ميرزا نادعلى مجتهد ماند و سرانجام آن را از او پس گرفتيم .\r\n11 - در حملهء عشاير باردبيل ( صفحه 255 ) من خودم نيز در دروازهء كلخوران شركت داشتم . جنگ بشدت ادامه داشت و چند نفر از مدافعان شهر تير خورده افتادند زيرا ما در بيرون دروازه بوديم و با يك عراده توپ كه باروت آن سياه بود\r\n\r\n","description":"","footnote":"","page_name":" 366 ","page_number":380},
  {"content":"\r\n\r\nتيراندازى ميكرديم .\r\nباروت سياه دود ميكرد و از اينرو شاهسونان از محل استقرار ما آگاهى يافته آنجا را آماج تيرهاى خود ميساختند . نتيجه آن شد كه ما بدرون دروازه آمديم و پشت سنگر جنگ ادامه يافت . در جمعه مسجد هم يك عراده توپ بود كه به علت بلندى محل بر سنگرهاى مهاجمان تسلط داشت ولى دود باروت آن نيز امكان استتار را از بين ميبرد .\r\n12 - دربارهء مطالب صفحهء 253 بايد اضافه كنم كه اساسا محل سكونت انجمن ولايتى حسينيهء مجتهد بود و در آن جلسه مستبدين افساد كردند ولى در جديت و فعاليت اعضاى انجمن تأثير نكرد و شبانه روز كار ميكردند و مردم هم ، خصوصا تجار ، صميمانه اعانه ميدادند . تفنگ و فشنگ ميخريدند بمجاهدين و بالاخص به حاجى - بابا خان تحويل ميدادند زيرا از حكومت و دستگاههاى دولتى بمجاهدين و حاج - بابا خان كمك نميرسيد . من شبها در اين انجمن بودم و از نزديك بدين مراتب اطلاع دارم .\r\n13 - منهم با گفتار شما در صفحهء 268 موافقم كه مرقوم فرموده‌ايد از تاريخ چنان مستفاد مىشود مسبب غارت شهر اردبيل خود والى بوده است .\r\n14 - پس از غارت شهر من مكررا به چشم خود ديده‌ام عمال رحيمخان ، كه ستادش در كلخوران بود ، با قاطرهاى زبده و با يراق مخصوص حمل توپ و مهمات توپ و جعبه‌هاى فشنگ اتصالا بكلخوران حمل ميكردند .\r\n15 - پس از غارت شهر ما براى كسب اطلاع از وضع تجارتخانه ببازار رفتيم دالانهاى سراى حاج شكر از مغز بادام پر بود . شاهسونها كيسه‌هاى آنها را روى زمين خالى كرده آنها را با مخمل و فاسونيه پر كرده برده بودند و ما كه صدها جعبه مخمل و فاسونيهء آلمانى و پوطين روسى براى فروش وارد كرده بوديم كمترين مقدارى از آنها باقى نيافتيم . حجرهء ما پر از چاروق كهنه و پاره بود زيرا شاهسونها آنها را از پاى خود درآورده و پوطين‌هاى روسى را بپاى خود كرده بودند .\r\nاين تنها ما نبوديم كه مال التجارهء خود را از دست داده بوديم بلكه اين وضع\r\n\r\n","description":"","footnote":"","page_name":" 367 ","page_number":381},
  {"content":"\r\n\r\nدر همهء سراهاى تجارتخانه‌ها مشهود بود عجب آنكه از دهها صندوق چاى كه در گوشهء انبار داشتيم مثقالى هم باقى نمانده بود كه خود استفاده كنيم . اينها غير از خساراتى بود كه آنان بخانه‌ها زده و كليهء اثاث البيت آنها را بغارت برده بودند .\r\n16 - همانطور كه مرقوم داشته‌ايد رحيمخان درصدد سلطنت بود و پس از قرار داديكه با عشاير و خوانين بسته بود ( صفحه 279 ) قصد داشت از راه گيلان بتهران برود .\r\n17 - در صفحهء 313 بآزادى دوازده نفر از سران و بيگ‌زادگان اشاره شده است بايد بگويم كه براى اين كار حكومت در قلعه كميسيونى ترتيب داده از اشراف ملاكين ، تجار ، آزاديخواهان دعوت كرده بود . پدر منهم جزو مدعوين بود . پس از چند ساعت او بحجره آمد ولى آثار عصبانيت از قيافه‌اش پيدا بود . به من دستور داد كه « كربلاى جليل » را كه از بستگان ايشان و مردى چست و چالاكى بوده پيدا كرده نزد ايشان بياورم .\r\nاين دستور اجرا شد ولى وقتى جليل بحجره آمد ايشان مرا امر به ترك حجره كرده دو نفرى بصحبت نشستند . ساعتى بعد صحبت تمام شد و جليل رفت و هنگامى كه بعد از ظهر من به خانه برگشتم يكى از اسبها را در طويله نديدم . از مهتر سوآل كردم گفت بدستور حاجى آقا آن را جليل سوار شده رفت .\r\nروزهاى بعد فهميدم كه چون وضع آن كميسيون را طورى ترتيب داده بودند كه آزاديخواهان در اقليت باشند و باستناد نظر اكثريت تلگرافى بتهران مخابره و آزادى اشرار را از طرف اعضاى كميسيون خواستار شوند از اينرو پدرم جليل را فرستاده است كه خط تلگراف بين اردبيل و تبريز و تهران را در نزديكيهاى نيرو گردنهء صائين قطع كند . در نتيجه مخابرهء تلگرام ميسر نگرديد ولى در همان ايام بر اثر اقدامات والى موجبات آزادى آنها فراهم شد و آنان مجددا برگشته اسباب بدبختى شهر اردبيل گشتند .\r\n18 - مشهدى جبار پسر حاج صفر على ( تبعهء روس ) را كه در صفحهء 344 اشاره فرموده‌ايد « سولاخ ارمنى » از فرقهء « داشناخسيون » ارامنهء روسيه بقتل رسانيد\r\n\r\n","description":"","footnote":"","page_name":" 368 ","page_number":382},
  {"content":"\r\n\r\nالبته اين خبر در آنزمان بين خواص منتشر شد و عامه را از آن خبرى نبود .\r\n19 - در صفحهء 330 « قلم ميرزا بيگ » رئيس طايفهء « عيسىلو » نوشته شده او رئيس طايفه نبود بلكه يكى از بيگ‌زادگان و از شجاعان آنطايفه به حساب ميآمد .\r\n20 - تبعيد دوم پدر من بدستور كنسول روس صورت گرفت . توضيح آنكه مشار اليه پس از خلاصى از چنگ حاج صمد خان ، كه در صفحهء 327 بدان اشاره كرده‌ايد ، از تبريز باردبيل آمد و مخفيانه در خانه زندگى ميكرد . يكى از كيفرهاى آزاديخواهان در آنزمان تخليهء خانهء آنها و واگذار كردن اين خانه‌ها بقشون روس بود . ما در خانه بوديم كه يكباره كنسول روس با عده‌اى وارد حياط شد . پدرم پيش آنها آمد ولى كنسول بدون اعتنا به او وارد دهليزخانه شد و از پله‌ها قصد بالا رفتن نمود .\r\nدر اينجا پدرم كه خونسردى خود را حفظ كرده بود يقهء كنسول را گرفته تكان داد و گفت كه زن و بچهء من در آنجا زندگى ميكنند و هيچكس حق ورود ندارد . كنسول از اين حركت ناراحت شد و با اطلاعيكه از گفتار پدرم بوسيلهء مترجم يافت از رفتن باز ايستاد ولى با حركت دادن انگشت خود بعلامت انتقام او را تهديد نمود . بفاصلهء دو روز از اين واقعه بود كه مجلل دستور به تبعيد و خروج فورى پدرم داد . اين دستور لازم الاجرا بود ولى چون احتمال ميرفت كه در راه توطئه‌اى عليه او در شرف تكوين باشد از اينرو كسان ما صبح زود اسب و وسايل فراهم كردند و حاج محمد حسين بجاى آنكه از طريق آستارا برود از راه بيله‌سوار بروسيه رفت و از آنجا عازم اسلامبول شد .\r\nآن روز مردم از ظلم و جور روس و انگليس بجان آمده از آلمانيها طرفدارى ميكردند . روسها از اين امر سخت ناراحت بودند و عكس العملهاى شديدى نشان ميدادند . مثلا يكنفر خروس جنگى تربيت كرده داشت و آن را ميفروخت . وى در بازار خروس خود را چنين تعريف ميكرد كه يك خروس آلمانى است كه به پنج تاى غير خودش يك لگد مىزند ( بيردانه آلمان خروسى بشينه ده بير تپك ورار ) . مردم از اين گفتار او خوششان ميآمد و بتماشاى او ميايستادند . خبر بقنسول روس رسيد و با دستورى كه او به حاكم داد فراشهاى حكومت بسر او ريختند و كتك مفصلى به او زدند .\r\n\r\n","description":"","footnote":"","page_name":" 369 ","page_number":383},
  {"content":"\r\n\r\n21 - در باب تأسيس كميتهء مساوات و طرفدارى ايرانيان از تركها ( صفحهء 345 ) بايد گفت كه حزب مساوات را قفقازيها تأسيس كردند . مركز آن هم در بادكوبه بود و آنها استقلال ميخواستند ايرانيها هم در آن شركت داشتند و حاجى حسينقلى صراف هم از طرف آنها در اردبيل شعبه تشكيل داده بود كه بقتل رسيد . اينكه تركها مورد توجه قفقازيها بودند جهتش آن بود كه دولت تزار مصمم بود جنگ ارمنى - مسلمان راه بيندازد و چنين هم كرد . در نتيجه ارمنىها از مسلمانها و ايرانيها جمع زيادى كشتند و چون از هيچ جا به مسلمانان كمكى نرسيد سخت مغلوب شدند و مال منالشان غارت گرديد .\r\nدولت عثمانى تحمل اين كار نكرد و بفاصلهء مدت كمى بيست هزار نفر ترك مسلح و از اسلامبول ببادكوبه فرستاد . ارمنىها تار و مار شدند عده‌اى را بقتل رسانيدند و جز خانه‌ها و مغازه‌هائى كه بر در آنها جملات « مسلمان مغازه‌سى ، مسلمان ايوى » يعنى مغازهء مسلمان ، خانهء مسلمان نوشته شده بود همه را خراب كردند و انتقام مسلمانها را از ارمنىها گرفتند . اين بود كه قفقازيها طرفدار تركها شدند و در تمام مجالس از آنها تعريف كردند و تصنيفهائى در مدح آتاتورك ، انور پاشا ، نيازى پاشا و غيره ميخواندند يك بيت از يكى از آنها چنين بود « ياشاچوخ ياشا مصطفى كمال پاشا » ( يعنى زنده باش خيلى هم عمر كن مصطفى كمال پاشا ) .\r\n22 - شنيدنى است كه « قره حاج زايد اوغلى » قاتل حاج حسينقلى صراف ( صفحه 250 ) درست يكسال بعد در راه آستارا و در قريهء « آرپاتيه‌سى » بقتل رسيد .\r\nبوسيلهء چه كسى نميدانم .\r\n23 - در صفحهء 372 ميرزا جعفر قلى برادر ميرزا عباسقلى اگند نوشته شده حال آنكه او پسر وى بود و نه برادرش .\r\n24 - خدمات آقا ميرزا على اكبر و اقدامات او كه در صفحهء 400 اشاره شده است بدستور و اشارهء دولت ايران بود . اصولا بايد توجه نمود كه آنمرحوم در ابتداى مشروطيت و در مقابل مستبدين خدمات با ارزشى نمود و اگر كارهاى ديگرى\r\n\r\n","description":"","footnote":"","page_name":" 370 ","page_number":384},
  {"content":"\r\n\r\nبعدا از او سر زده در مقابل آن خدمت قابل اغماض ميتواند باشد . در مسئلهء مراجعت ايشان از سفر زكات بايد گفت كه مرحوم وكيل الرعايا در ولايت شخصيت مهمى داشت و در اينموارد باستقبال نميرفت . آقا نيز قرآن را روى پالان الاغ نميگذاشت هركس اين اطلاعات را داده مغرض بوده است . همچنين مطالب ديگر مسجد .\r\nآقا يكدختر داشت تا دم مرگ رفع حجاب نكرد و حتى مدتها از خانه بيرون نيامد بىحجابى نوهء ايشان در مدرسه بدان حساب است كه معلم در حكم پدر مىباشد .\r\n25 - در باب تبعيد آقا موضوع صفحهء ، 461 وقتى سروان بهمنى مأمور تبعيد شد آقا در تنگنا قرار گرفت و مجال تدارك فورى نيافت .\r\nپدرم در اينباره با سرتيپ ابو الحسن خان زند مذاكره كرد و چون نزد او احترام داشت چند روز مهلت گرفت .\r\n\r\nنامه‌اى از آقاى غلامحسين حبيب الهى :\r\nآقاى حبيب الهى نيز از كسانى است كه در وقايع شصت سالهء اخير اردبيل صاحب‌نظر است و با علاقهء زيادى از تأليف و انتشار جلد اول كتاب استقبال نموده است . ما در تهيهء پاره‌اى از مطالب آن كتاب از ياريهاى ايشان استفاده كرديم و جابجا به اين مساعدت كه به صورت دادن عكس يا توضيح واقعه‌اى بود اشاره نموديم .\r\nنامه‌اى كه ايشان در نقد بر آن جلد از كتاب فرستاده‌اند اختصاص بخدمات و شخصيت برجستهء مرحوم حاج ميرزا بيوك آقا واهب‌زاده دارد و قابل توجه است كه با وجود آنكه شادروان حاج محمد حسين حبيب الهى ، پدر ايشان ، خود از علاقمندان و بازيگران مشروطيت در اردبيل بوده و زحمات زيادى نيز در اين راه ، بشرحيكه در جلد اول نوشته‌ايم ، متحمل شده است معهذا حس حقشناسى و حقيقت دوستى نويسندهء نامه او را بر آن داشته است كه بجاى تشريح خدمات و جانفشانيهاى پدر از فداكاريهاى صادقانهء واهب‌زاده ياد كند و از ناكاميهاى ظاهرى او شكوه نموده بدين رباعى حكيم بزرگ مترنم شود كه گفته است :\r\n گر بر فلكم دست بدى چون يزدان * برداشتمى من اين فلك را ز ميان \r\n\r\n","description":"","footnote":"","page_name":" 371 ","page_number":385},
  {"content":"\r\n\r\n از نو فلك دگر همى ساختمى * كآزاده بكام دل رسيدى آسان \r\nقسمتى از نقد ايشان متوجه مؤلف كتاب و سرزنش اوست و در اينباره مينويسد « با مطالعهء مدونهء آن جناب بنام اردبيل در گذرگاه تاريخ به اين حقيقت بس ناگوار و تلخ برخوردم كه آن جناب با وجود داشتن دليل و مدرك متقن روى چه احتياطهاى بجا و بى جا و روى چه اصلى بود كه از معرفى و فداكاريهاى حاج واهب‌زاده . . . . خوددارى و كوتاه آمده‌ايد ؟ . . . دريغا انصاف نفرموده‌ايد » از اينهم بالاتر رفته نوشته است كه « بتاريخ و حقيقت‌نويسى كه غايت آمال‌تان بوده پشت پا زده‌ايد » .\r\nآنگاه خود ايشان متوجه لزوم احتياطهاى بجا و بى جا شده اضافه مىكند كه « لازم است بدين لحاظ و چندين جهت بشما حق بدهم ولى بايد گفت كه با افكار محاط و تابناك و شهامت اخلاقى كه داريد و خودتان الحمد للّه معرفى شدهء جامعيت اردبيل بوده و هستيد نبايستى اين اندازه خفض جناح نموده از تعريف شمس ساطع ايمان و حقيقت ، كه منتسب به دو بوده‌ايد ، خوددارى فرمائيد . . .\r\nاو پيوسته در راه رسيدن به مقصود و آزادى مطلق پروانه‌وار گرد شمع انجمن حقيقت و آزادى ( ميگشت ) و عاشقانه و بىمحابا و بدون هراس بر ( دور ) آن حلقه ميزد . . . وا اسفا طبيعت چقدر ظالم است و دائما با آزادگان در جنگ و ستيز ! . . او و آن شخصيت بارز و گوهر تابناك اجتماع قدر ناشناخته بود ! . . . »\r\nآقاى حبيب الهى بعد از اين مقدمه دربارهء ممدوح بزرگوار خود چنين مينويسد :\r\n« شادروان حاج بابا خان دلاور و مجاهد مشروطيت و عظيم‌زاده و آخوندزاده و غيره كلهم رزمى بوده و در راه ابقاى مشروطيت جان به كف شهيدشان نمودند يعنى براى حقوق حقهء ملت كشتند و آخر الامر كشته شدند . رحمت اللّه و رضوان اللّه عليهم . ولى شادروان جناب آقاى حاج واهب‌زاده بزمى بوده و در راه بدست آوردن شاهد مقصود پروانه‌وار آنقدر شجاعانه خود را به آتش زد تا پر و بالش ، توأم با قلب حزين داغدارش سوخت و با حال زار و نزار پاى شمع افتاد و جان سپرد . و شنيدم در آن دم آخرى با قيافهء متبسم ميگفت آنچنان راضى و خوشوقتم كه بآرزوى نهائى خود رسيدم و نهال آزادى\r\n\r\n","description":"","footnote":"","page_name":" 372 ","page_number":386},
  {"content":"\r\n\r\nرا با خاكستر وجودم بارور ساختم . . . » .\r\nآنگاه نامبرده سابقهء آشنائى خود را با آن مرحوم چنين بيان مىكند « نويسنده در تاريخ 1918 ميلادى در بادكوبه دانش‌آموز ( بودم ) و تجارت داشتيم . او ( يعنى مرحوم واهب‌زاده ) در سراى « چوخور » معروف ، كه اكثر تجار اردبيلى در آنجا ساكن و تجارت داشتند ، حجره و تجارت داشت و يكى از تجار خوشنام و آبرومند و معروف بود .\r\nمن دورادور بحضرتشان ، روى اوصاف اجتماعى و محبتى كه بعموم طبقات ابراز ميفرمودند ، ارادت پيدا نمودم . و در پاى صحبت ايشان ، جزو حلقه‌نشينان درآمدم ، كه گاه بيگاه ، در ساعات بيكارى ، دم در همان كاروانسرا روى تخته بند سرايدار ، با عده‌اى تجار و شاگردان تاجر گرد آمده مىنشستند و جناب ايشان با بيانات فصيح اجتماعى و صحبتهاى شيرين ، تجار و مخصوصا جوانان را سرگرم ميفرمود . اكثريت جوان بودند و خود من در آن تاريخ هفده سال بيشتر نداشتم بيك معلم همچون روشندل اجتماعى نيازمند بوديم . روز بروز ارادت ما بيشتر شد و بالاخره پيشنهاد گرديد كه روزهاى جمعه و تعطيل در حضور حاج واهب‌زادهء نامبرده بگذرانيم و عمرمان ببطالت و بيهوده برگذار نشود . او با گشاده‌روئى آن را پذيرفت . ايام تعطيل در حضورش بوديم و گاهى براى گردش و تفريحات سالم به اطراف و باغهاى بادكوبه ميرفتيم .\r\nاو از كينهء حاسدين ( ايران ) و جائرين اجتماع بما سخن ميگفت و ما را كه تشنهء شنيدن آنها بوديم بادامهء تحصيل و كسب معرفت تأكيد و توصيه ميفرمود و دائما نظر ما را بوظايف اجتماعى و ميهنى متوجه ساخته اشاره مينمود كه ، با شناختن خودتان و كسب فضائل ، بايد در باب پيشرفت وطن و مملكت و ملت بكوشيد و دست ( اجانب ) و يكعده افراد ناباب و خائن و مفتخوار را از آن دور سازيد .\r\nضمن اين گردش‌هاى دسته‌جمعى ، گاهى جوانان ، بتقليد سربازان ، قد و نيمقد ، صفى تشكيل ميدادند و در راه‌پيمائيها سرود وطن را ، كه از « حبل المتين » چاپ كلكته فرا گرفته بوديم ، ميخواندند و هيجان و شور زايد الوصفى دربارهء ايران و تلاش براى پيشرفت و ترقى آن در خود احساس ميكردند » .\r\n\r\n","description":"","footnote":"","page_name":" 373 ","page_number":387},
  {"content":"\r\n\r\nدر آن عهد تجار زيادى از اردبيل و تبريز در بادكوبه تجارتخانه داشتند ولى تجارت كالا نمىكردند بلكه با آن عنوان كار صرافى و حواله انجام ميدادند . بدينمعنى آندسته از بيكاران آذربايجان كه براى كار بقفقاز ميرفتند ، غالبا اجرت خود را ، پس از دريافت از كارفرما ، بدانها مىسپردند و يا بوسيلهء آنها براى خانواده‌هاى خود ميفرستادند .\r\nآقا حبيب الهى در دنبالهء مطالب فوق با اشاره بتعديات آنها مىنويسد :\r\n« در مواقع مقتضى از مظالم بعضى از تجار اردبيلى و يا تبريزى ، بشاگرد تاجرها و كارگران ، كه در معدنهاى نفت بادكوبه كار ميكردند و اكثرا جانشان را از دست ميدادند ، دريغ و تأسف خورده بما تذكر ميداد و ( ما ) بتجار و آنهائيكه دستمزد و حاصل دسترنج آنانرا به هيچ و پوچ از دست تاول‌زده‌شان مىچاپيدند لعنت فرستاده به نظر نفرت و جنايت به آنها نگاه مينموديم . تا اينكه رفته‌رفته واسطه‌ها و دلالان و تجار ذينفع تا اندازه‌اى از افكار و عقايد ما مطلع شدند .\r\nزيرا تاجر شاگردان و رفقاى ما زيردستهاى آن تجار چپاول و غارتگر بودند و افكار و روش آنان در عدم سود و چپاولشان بىتأثير نبود . ( لذا ) ايشان هم در مقابل ما بيكار ننشسته بر ضد و عليه ما صف بستند و درصدد جلوگيرى از اجتماع و تفريحات سالم ما برآمدند و شروع به شراب‌پاشىها نمودند كه اى واى حاج بيوك آقا بلشويك شده و چكمه پوشيده و عده‌اى جوانان بىتجربه و ساده‌دل را دور خود جمع نموده و به آنها تعليمات نظامى ميدهد و افكار پليد خود را به آنان تزريق مينمايد و قس عليهذا » .\r\nبقراريكه ارباب اطلاع ميگويند كارگرهاى قديم قفقاز چكمه ميپوشيدند و چون بيشتر آنها در انقلاب اكتبر 1917 روسيه در صف انقلابيون درآمدند لذا چكمه‌پوشى در بادكوبه نوعى علامت انقلابى يا باصطلاح آن روز بلشويكى شد و كسانى كه چكمه به پا ميكردند جزو آندسته بشمار ميآمدند . نويسندهء نقد در اينجا اشاره مىكند كه :\r\n« مخفى نماند موقعى كه به اطراف براى پياده‌روى ميرفتيم حاجى چكمه ميپوشيد و بعدا بعضى از ماها هم چكمه‌پوش شدند . اين چكمه‌پوشى واهب‌زاده در مسلك تجار نبود . . . و بدينواسطه چكمه‌پوشى عنوان بزرگى بر عليه او شد . حتى خبرى از اردبيل بما رسيد كه گردش دسته‌جمعى ما و چكمهء ايشان در مجلس روضه‌خوانى يكى از اعيان\r\n\r\n","description":"","footnote":"","page_name":" 374 ","page_number":388},
  {"content":"\r\n\r\nو اشراف شهر اردبيل بطور خصوصى عنوان شده و با تأسف فراوان سفارشات و توصيه‌هاى لازمه را بجلوگيرى داده بودند . حتى آنموقع يكى از تجار هوچى را كه برادرش مريد ميرزا على اكبر در اردبيل بود ، وادارش نموده بودند كه تلفونا و حضورا در ميان جمعى بحاجى توهين نمايد .\r\nاو سابقا عامل و كميسيونر تجارتخانهء ايشان بود و از او سود فراوان برده احترام ديده بود . بعد از گرفتن تعليمات و وعده و وعيد از آنها ، آمده عين جريان را بحاجى گزارش داده با خواهش ايشانرا وادار كرده بوده كه از جمع‌آورى و گردش با جوانان خوددارى كند تا تجار يغماگر ديگر ، كه در نظر دارند يكى از قوچى هاى « 1 » بادكوبه را ، كه براى پنجاه منات « 2 » آدم ميكشتند ، با دادن پول و وعده وادار به كندن كلك حاجى و ترور او نمايند ؛ بدين كار مبادرت نكنند . » .\r\nبطوريكه از عبارات ديگر اين نامه بر ميآيد گويا شاگردان تجارتخانه‌ها و علاقمندان مرحوم واهب‌زاده درصدد بوده‌اند نسبت بدين اعمال تهديدآميز عكس العملى نشان دهند و اعتصاب و تظاهر كنند ولى نامبرده با ملايمت و نصيحت آنها را از اين كار باز ميدارد و منصفانه از آنجهت كه منافع تجار متزلزل گشته است آنان را براى اينقبيل واكنشها محق و مصاب ميداند . چون كارگران و كسانى كه با تجار مذكور معاملاتى داشته‌اند بر اثر اين واكنشها آنها را افرادى متعدى و متجاوز بحقوق خود واهب‌زاده مىشناسند از مراجعه بدانها خوددارى مينمايند و غالبا واسطه برميانگيزند كه خود معاملات آنها را تقبل نمايد . اين كار آتش غضب و انتقامجوئى تجار را نسبت بوى تيزتر مىكند و خطرات جانى متوجه او مينمايد ولى « در اين احوال بازرگانى حوالهء برات و غيره بمناسبت استيلا و ورود بلشويكها از روسيه بگرجستان و قفقاز برچيده شده و به اين كشاكش تجار خودخواه طبعا خاتمه داده شد » .\r\nانقلابيون روسيه در بدايت امر با طبقات تاجر و پيشه‌ور مخالفت شديد داشتند و\r\n\r\n\r\n","description":"","footnote":"\r\n( 1 ) - معادل فارسى آن با مختصر تفاوت همان چاقوكش است .\r\n( 2 ) - منات واحد پول روسيه در عهد سلاطين تزار بود .\r\n","page_name":" 375 ","page_number":389},
  {"content":"\r\n\r\nچون از لحاظ اقتصادى ، كه برطبق نظريهء « انگلس » و « ماركس » اساس انقلابات اجتماعى است ، توليد صرفا بوسيلهء كارگر و كشاورز صورت ميگيرد لذا غير آن دو را در اركان جامعهء انقلابى واجد اصالتى نميدانستند .\r\nاين بود كه تجار ايرانى هم كم‌كم از قفقاز روى به وطن نهادند و بقول آقاى حبيب الهى « بعد از گرفتاريهاى روز افزون و تار و مار شدن و از دست دادن ثروت و اندوختهء چندين سالهء خود با وضع فلاكت بار باوطان خود بازگشتند .\r\nيكى از آن تجار خانوادهء بخت برگشتهء ما بود كه تمامى هستىشانرا در گمرك بادكوبه بلشويكها ضبط نمودند و كليهء هستى و تنخواهشان بغارت رفت سهل است سيزده هزار تومان ( در موقعش كم‌پولى نبود ) جاى خالى و روى دفتر تجارتى بطرفهاى معامله‌مان بدهكار شده بوديم و آهى در بساط نبود تا با ناله سودا كنيم و يكى از آن تجار ( هم ) آقاى واهب‌زاده بود .\r\nفقط از آنهمه تجارت و ثروت و برو برگرد چهار هزار ليرهء ترك ، كه آن روز هفت هزار و دويست تومان تقويم ميشد ، بهرعنوان بود از دستبرد بلشويكها ذخيره نموده بودند كه آن را بشهادت خود در تجارتخانه‌اش در خاكستر توى منقل پنهان نموده بود و روى آن آتش زغال افروخته بودند و هرروز آن را جلوىشان ميگذاشتند و برحسب معمول با انبر ( و ماشه ) آتش منقل را متصل زير و رو مينمودند و در اينموقع چندين دفعه مأمورين تجسس ( سيسكانوى پليسه ) براى يافتن طلا و جواهرات بحجره‌اش آمده و عميقا هركجا را تجسس نموده دستشان از پايشان درازتر محروم و مأيوس بدون دستگيرى چيزى برگشته و ميرفتند . آخر الامر آن چهار هزار عدد طلا را بتوسط آردل « 1 » مشاور الممالك عليقلى خان انصارى سفير فوق العادهء ايران از راه آستارا باردبيل آوردند كه جريان آن در يادداشتهاى عباس محسنى بتفصيل ذكر شده است .\r\nنويسنده در اينجا سرگذشت مرحوم واهب‌زاده را در مورد طمع اسد اللّه خان پيشخدمت مشاور الممالك ، بنحويكه ما در صفحهء 393 جلد اول اين كتاب آورده‌ايم\r\n\r\n\r\n","description":"","footnote":"\r\n( 1 ) - آردل نوكرى را ميگفتند كه پشت سر اسب سوارى راه ميرفت و هنگام پياده شدن وى عنان اسب او را گرفته نگه ميداشت .\r\n","page_name":" 376 ","page_number":390},
  {"content":"\r\n\r\nبيان مىكند و شايعات مخالفان را در باب اينكه بلشويكها آن پول را در اختيار حاج بيوك آقا گذاشته‌اند تا با آن مرام كمونيستها را در اردبيل رواج دهد شرح ميدهد و اضافه مىكند « اين شايعات با دستاويزهاى قبلى ، عناوين عمده‌اى براى مخالفين واهب‌زاده شد و ( كلمهء طلا و پول مثل گوجهء ترش كه آب در دهن انسان مياندازد ) از ملا و سيد و شيخهاى آسمان جل گرفته دهنشان با اسم واهب‌زاده و طلاى هنگفت آب ميافتاد و بعد از آمدن باردبيل و سكونت در حجره ، متصل جلوى حجره رژه ميدادند و بعضا سخنان پرت و پلا ميگفتند و يكى از آنها شادروان سيد عرب بود . خيلى مايل و شائق بودند كه از آن نمد كلاهى داشته باشند . بهرحال بقول شادروان شاعر ملى معروف يوسف دلخون ضياء :\r\n فرقهء جور مخالف كفر و كين دن مختلط * درهم و دينار ايچون اسلامى كج اوينار غلط\r\nهكذا هر عصرده دنيا پرستلر بو نمط * دين آديله ايليور مقصودين اجرا دور گيدك « 1 » \r\nسيد عربها و سيد افتخارها و ساير شيوخ نهروان دين و ديندارى را عنوان نموده جدا ميخواستند با گرفتن از آن ليره‌ها از واهب‌زادهء بيدين ، دين را مصون داشته ) آباد نمايند » .\r\nبنا بنوشتهء ايشان واهب‌زاده پيش از آن نيز فعاليتهاى چشمگيرى با كميتهء مركزى دموكرات اردبيل داشته و اين زمانى بوده است كه قشون تزارى روس هم در اردبيل استقرار يافته با هرگونه افكار آزاديخواهى بشدت مخالفت مينمود . در آنعهد او « از طرف - پوليسه مستر ( رئيس دژبانى قشون روس در اردبيل ) - تهديد شده بود كه دست از فعاليتها و اقدامات آزاديخواهانه بردارد ولى هرگز از پاى ننشسته در فداكارى\r\n\r\n\r\n","description":"","footnote":"\r\n( 1 ) - يعنى فرقهء ستم و جور كه از مخالفان دين و از كافران مركب است براى خاطر سيم و زر اسلام را كج تعبير مىكنند و با آن بغلط بازى مينمايند . همچنين دنيا پرستها در هر عصر و دوره‌اى به همين نحو و بنام دين مقاصد خود را اجرا مىكنند ( حالا كه چنين است ) برخيز برويم .\r\n","page_name":" 377 ","page_number":391},
  {"content":"\r\n\r\nو جانبازى در راه اعتلاى ميهن عزيز و آزادى وطن از تسلط بيگانگان تا سرحد مرگ حاضر بود و ترس و جبنى به خود راه نداد » .\r\nشنيدنى است كه بقول ايشان كنسول روس كسانى از اشخاص موجه و منجمله از منشىهاى محلى كنسولگرى را با تعليمات لازم وادار كرده بود كه بواهب‌زاده شستشوى مغزى بدهند و از راه دلسوزى و حتى وعدهء جنات نعيم تطميعش كنند تا از راهى كه در پيش گرفته است برگردد و در غير اين صورت او را تهديد نمايند .\r\n« حاج نامبرده نه تنها بدلسوزى و ساير حرفهاى آبدار و تابدار قانع نشده و خود آنان ( را ) كه ايرانى بودند مورد توبيخ قرار داد . يكى از آنها كه شادروان ميرزا عبد اللّه خان بصير الملك آستارائى و شخصيت محترمى بود بعد از مصاحبه با حاجى عكس نتيجه بدست آورد و حتى بر اثر تبليغات ايشان دستمال گرفته اشك چشم خود را در حضور وى پاك كرد و در قبال باطن صاف و حقيقت‌گوئى او صريحا اعتراف كرده بود كه وى و رفقايش وادار بدين كار شده‌اند تا حاج نامبرده را بهر وسيله است از سر راه بردارند زيرا بعقيدهء كنسولگرى اگر او بجاى خود بنشيند رفقاى وى يكى بعد از ديگرى از صحنه خارج و بازنشسته ميشوند » .\r\nبصير الملك كه تحت تأثير سخنان از دل برآمدهء واهب‌زاده قرار گرفته بود از راه دلسوزى خطاب بوى ميگويد « حيف هستيد بالاخره شما را ترور ميكنند و ميكشند .\r\nحاجى در جوابش با خونسردى اظهار داشت من مجاهد بزمى جان به كف هستم و جان من در مقابل استخلاص و آزادى ميهن از تسلط بيگانگان ارزشى ندارد .\r\nمن از آن بيدها نيستم كه از اين بادهاى سموم بلرزم . برويد به آنها بگوئيد بيوك آقا تك و تنها تا قواى تزارى را از ايران و زادگاهش بيرون نه‌بيند از پاى نخواهد نشست » .\r\nآقاى حبيب الهى در اينجا بقسمتى از خدمات نوعپرستانهء مرحوم واهب‌زاده اشاره كرده مينويسد « او علاوه بر مبارزهء هول‌انگيز سياسى در سال مجاعه « اوچ تو من ليك » « 1 »\r\n\r\n\r\n","description":"","footnote":"\r\n( 1 ) - بصفحه 358 جلد اول مراجعه فرمائيد .\r\n","page_name":" 378 ","page_number":392},
  {"content":"\r\n\r\nفعاليت و مبارزهء دامنه‌دارى با كميتهء دموكرات « 1 » جهت رهائى و تسكين همشهريان و همنوعان خود از دست ديو مهيب قحط و غلا و يكعده اشخاص بىرحم سودجو و فرصت‌طلب آغاز نمود و اين مبارزهء ايشان هركجا با تنفر و انزجار محتكرين خدانشناس روبرو گرديد .\r\nولى حاجى هرگز رخوت و سستى به خود راه نداده و با منطق و دليل با ايشان درآويخت و مطلقا اهميتى بترشروئى و ملعنت آنها نداده شب و روز بىباكانه در مقابل رو به صفتان سينه سپر نموده بود . از ضرب و شتم و تهديد جوراجور آنها هراسى نداشت » .\r\nنويسنده در اينجا اشاره بحملهء دو نفر چاقوكش و قصد ترور واهب‌زاده مىكند و توضيح ميدهد كه نيمه شبى دو نفر چاقوكش او را در قسمت خرابه بازار گير آورده درصدد حمله برميآيند . ولى وى بدون آنكه ترس و واهمه‌اى به خود راه دهد شروع بصحبت با آنها مىكند و نقشهء مخالفين را براى از بين بردن او ، بدين جرم كه او ميخواهد اطفال يتيم و قحطىزده را يارى دهد و مادران درماندهء آنها را مساعدت كند ، به آنان توضيح مينمايد . سخنان او به حدى در آن دو اثر ميگذارد كه آنها زبان بعذر خواهى ميگشايند و استيصال و درماندگى و بيكارى خود را موجب قبول اين مأموريت بيان ميكنند . واهب‌زاده از آنها ميخواهد كه فردا بحجره‌اش مراجعه نمايند تا كارى براى آنان پيدا كند و بدين وعده نيز وفا مينمايد .\r\nآقاى حبيب الهى اينقبيل كارها را نمونه‌اى از دهها رويدادهاى تأسف‌آور نسبت به آن مرد بزرگ ميداند و اضافه مىكند كه « او هرگز با خطرات جانى از نوع دوستى و مهين‌پرستى چپ‌گرد نزده و پا به عقب نگذاشته بود بلكه بيش از پيش بدون ترس و لرز بفعاليت خود افزوده و در تأسيس دار المساكين خيريه چه اندازه دچار زحمت و مرارت از جانب عدهء خودخواه و بدانديش شد خدا ميداند .\r\nاكثرا اين تأسيسات را خودش با صرف پول كلان و بىحساب از جيب خود ميكرد كه در آنقسمت از طرف كسان و محارم و زيردستان خود مواجه با مشكلات\r\n\r\n\r\n","description":"","footnote":"\r\n( 1 ) - زيرا جناح انگليسى اين كميته بر جناح بىطرفها تفوق يافته بود و ما در جلد اول بدين موضوع اشاره كرده‌ايم .\r\n","page_name":" 379 ","page_number":393},
  {"content":"\r\n\r\nاندوهبار شده بود ولى اين مرد هرگز در نوعپرورى شب و روز فروگذارى نمىنمود\r\nاو در اينجا مطلبى را عنوان مىكند و مينويسد « در سر لوحهء تابلوى دار المساكيين خيريه اين عنوان به چشم مىخورد - و اللّه يحب المحسنين - يكى از اعاظم و اشراف شهر موقع عبور آن تابلو را مشاهده و چنين گفته بود :\r\nمن از بالشويك ، از شاهسون و اشرار يورتچى و پولادى نميترسم اما از اين و اللّه يحب المحسنين بيوك آقا بيش از همه ترس دارم » .\r\nنويسنده كمى بعد خدمات واهب‌زاده را در اين دار المساكين شرح ميدهد و اضافه مىكند « با اينهمه او هرگز خستگى به خود راه نداده عده‌اى از افراد خيريه را با كوشش شبانه‌روزى بصنعت قاليبافى و عدهء سى نفرى را بدانش‌آموزى رهنمون ساخت و عدهء معتنابهى با صنعت نجارى و خياطى و حرفه‌هاى ديگر تربيت نمود . جمعى از بزرگسالان را بعنوان سپور شهردارى استخدام كرد حتى زنان كور و زمين‌گير را به نخ‌ريسى و بافندگى وادار ساخته ده يك حاصل دسترنج آنها را براى خود آنها در صندوق خيريه ذخيره كرد و براى روز مباداى آنها نگه داشت .\r\nبموازات اين خدمات مريضخانهء ده تختخوابى كاملى در آن خيريه بوجود آورد و سروان دكتر آخوندزاده رئيس بهدارى تيپ اردبيل را برياست آن برگزيد و او بعد از ظهرها در آن بيمارستان علاوه بر معالجهء مرضاى خيريه بيماران درماندهء خارج را نيز درمان ميكرد . . . چندين بار شهردار انتخابى شد و خدمات ارزنده‌اى به شهر و اهالى نمود ولى معاندين و مخالفين شبانه‌روز درصدد آزار او بودند و حتى صاحبان مقام و قلدر صفت را عليه او تحريك مينمودند تا آنجا كه يكى دو ساعت نيز او را بوسيلهء آنها زندانى كردند » . « 1 »\r\nدر نامهء آقاى حبيب الهى ميخوانيم كه بر اثر شور و شوق مرحوم واهب‌زاده بخدمات اجتماعى روز بروز تجارتش از رونق افتاده و بنيهء اقتصادى وى ضعيف‌تر ميگشت با اينحال او دست از اين كارها بر نميداشت بلكه بيك سلسله خدمات فرهنگى نيز مبادرت مينمود . بعبارت بهتر به نظر او اگر اقتصاد براى زندگى بود زندگى جز خدمت بمردم و جامعه مفهوم و مصداقى نداشت . نويسندهء نامه ميافزايد كه :\r\n\r\n\r\n","description":"","footnote":"\r\n( 1 ) - اشاره باقدام ياور عباس خان البرز است كه ما در جلد اول بتفصيل از آن سخن گفته‌ايم\r\n","page_name":" 380 ","page_number":394},
  {"content":"\r\n\r\n« آخر الامر ما با ديدهء خونبار وضع نهايت دلخراش و تأسف‌آور او را پس از مدتى گرفتارى با ديدهء حسرت ديديم و ديديم و در مقابل گواه شديم كه او با قربان دادن شخص شخيص خود در راه اعتلاى ميهن عزيز و ترقى فرهنگ و دانش و بينش عكسى از شادروان حاج ميرزا بيوك آقا - واهب‌زاده\r\nمسقط الرأس اجدادى و وداع ابدى با دوستان چشم از جهان فانى و هستى بربست .\r\nرحمة اللّه و رضوان اللّه عليه .\r\nنويسنده از مكتب حضرتش فارغ التحصيل شده جز آه و افسوس دربارهء\r\n\r\n","description":"","footnote":"","page_name":" 381 ","page_number":395},
  {"content":"\r\n\r\nحضرتش غير از اين قطعه شعر معروف فيلسوف نامى ايران حكيم عمر خيام براى ترويح روح حضرتش ندارم :\r\n گر بر فلكم دست بدى چون يزدان * برداشتمى من اين فلك را ز ميان\r\nاز نو فلك دگر همى ساختمى * كآزاده بكام دل رسيدى آسان \r\nاو به همه مهربان بود و محبت زايد الوصفى بانسانها داشت . او انسان بود انسان كامل و معلم اخلاق و مربى اجتماع . او بديها را بكرات و دفعات نديده ميگرفت و خوبيها را بزرگ كرده تقديس و تشويق مينمود » .\r\nما ، بطوريكه گفتيم ، حس حقشناسى آقاى حبيب الهى را نسبت به مردى كه او را بعنوان معلم و مربى خود معرفى مىكند .\r\nارج ميگذاريم و در عهديكه اينقبيل فضايل اخلاقى متروك گشته و خودخواهيها و خويشتن بزرگ‌بينىها جايگزين آنها شده است ، علو روحى ايشان را ميستائيم .\r\nدر عين حال از نظر مؤلف كتاب بر قسمتى از مقدمهء نوشتهء ايشان ايرادى داريم و آن جملاتى است كه نسبت بمؤلف عنوان نموده او را بدين نحو متهم كرده است كه « بتاريخ و حقيقت‌نويسى كه غايت آمال بوده پشت‌پا زده » است .\r\nما مطالب كتاب را در قسمتهائى كه مربوط به شادروان حاج بيوك آقا واهب‌زاده بود بارها خوانديم و كتمان واقع يا عدول از حقيقتى در مورد او نيافتيم جز آنكه گفتار ما دربارهء آن نيكمرد به تفصيلى كه ايشان انتظار داشته‌اند نبوده است و در آنمورد هم حق با ما بوده است زيرا كتاب مربوط باردبيل و همهء كسانى است كه به نحوى از انحاء در ساختن تاريخ آن ديار مؤثر بوده‌اند . با اين ديد اگر ميخواستيم براى هر يك از آنها مطالبى بدين شرح بنويسيم مثنوى هفتاد من كاغذ ميشد . گو كه با مقايسه با شخصيتهاى ديگر ، واقعا سهم شادروان واهب‌زاده در تنوير افكار و بثمر رسيدن مشروطيت و آزادى ايران ، حفظ و حمايت درماندگان و بيچارگان ، بويژه تلاشها و كوششهاى ايشان در سالهاى سخت مجاعه ، مقابله با اقدامات نارواى جمعى محتكر و سودجو ، و . . . خيلى بيشتر از ديگران بوده و جامعهء اردبيل را ، مستقيم يا غير مستقيم ، بهره‌مند ساخته است با اينحال ما تا آنجا كه ميسر بوده است متناسب با حجم كتاب خدمات\r\n\r\n","description":"","footnote":"","page_name":" 382 ","page_number":396},
  {"content":"\r\n\r\nو اقدامات او را منعكس ساخته‌ايم . حق اينست كه فرزندان دانشمند و دوستان علاقمند و با اطلاع آنمرحوم شرح زندگانى آن انسان پاكدل و پاكنهاد را به صورت كتابى درآورند و كمالات روحى و فضائل اخلاقى و حتى آثار ادبى او را كه حاوى اشعار بسيار متين و قابل توجهى است ، با خدمات اجتماعى وى در آن جمع كرده بعنوان نمونهء بارز و شاخص يك انسان ارزندهء اجتماعى در اختيار آيندگان بگذارند . خدايش بيامرزد و با پاداش نيك روانش را پيوسته شاد فرمايد .\r\nغير از نقدهاى فوق نوشته‌هاى ديگرى هم بدست ما رسيده است كه بدون اشاره به نقص و ايرادى صرفا از مؤلف تقدير كرده كتاب اردبيل در گذرگاه تاريخ را اثر گرانبهائى براى شناساندن گذشته‌هاى پرافتخار اين شهر تاريخى قلمداد كرده‌اند . مؤلف با حقشناسى از همهء آنها اين گفتار را با نقد واعظ دانشمندى ، از همشهريان خود در تهران ، بپايان مىرساند :\r\n\r\nنقد آقاى سيد جعفر موسوى :\r\n« كتاب اردبيل در گذرگاه تاريخ . . . كه گوشه‌هائى از وقايع و حوادث تاريخى زادگاه مرا بطور محققانه دربر دارد از آن جائى كه اطلاعات من در اين زمينه بسيار بسيار كم بود مطالعه‌اش را مغتنم شمرده و بدون تعارف لذت زايد الوصفى بردم و انتظار دارم هرچه زودتر جلد دوم اين كتاب را بدست آرم و همچون جلد نخست بهرهء كافى ببرم .\r\nدر ضمن نقل تاريخ ، مطالبى به صورت تجزيه و تحليل و يادآورى به چشم مىخورد و در حقيقت همانها بيمه‌نامهء هركتابى هستند و موجب جاودانى شدن يك نوشته ميگردند ، نظر اين حقير را خيلى جلب نمود كه بنمونه‌هائى چند اشاره ميرود :\r\n1 - صفحهء 202 مربوط بتحميل نماينده .\r\n2 - صفحهء 187 تشريح جمال دوستى ملا غلامعلى .\r\n3 - صفحهء 179 مطالبى كه حكايت از آزادى قلم و وارستگى فكرى نويسندهء محترم مينمايد .\r\n4 - انگيزهء اختلاف دو شخصيت روحانى كه از دو طبقهء معروف حيدرى و نعمتى الهام ميگرفته‌اند و در صفحات متعددى ياد شده ارج قابل توجهى دارد .\r\n\r\n","description":"","footnote":"","page_name":" 383 ","page_number":397},
  {"content":"\r\n\r\n5 - صفحهء 83 تحقيقى دربارهء اهميت اجتماعى صوفيان كه حكايت از شجاعت و دلاورى آنها مىكند .\r\n6 - صفحهء 210 اتحاد و بلافاصله دشمنى چند كشور بزرگ با طرز پندآموزى جلوه‌گر شده است .\r\n7 - صفحهء 250 تجزيه و تحليل در اهميت ايمان و تأثير آن در اجتماع در رتبهء اول به خود بنده هم تازگى داشت و هم تأثير .\r\n8 - صفحهء 375 جمله‌اى كه در سطر 9 عنوان شده از طرف نويسندهء محترم اداى دين بوده است .\r\nو همينطور رفع اشتباهات برخى از نويسندگان مثل كسروى و يا رفع تهمتهاى ناروا كه در مورد سردار ملى به اردبيليها نسبت داده شده نظر هرخواننده را به خود جلب كرده و باعث تحسين آن نويسندهء محترم خواهد بود . »\r\nآقاى موسوى ، كه با نكته‌بينى مطالب كتاب را مطالعه كرده با اشاره باينكه در چاپ كتاب در كشور ما انسان هرچه بيشتر سعى كند باز غلطهاى چاپى در آن به چشم مىخورد ببعضى از آنها اشاره كرده اضافه نموده است « در بعضى از عبارات و الفاظ لزوم تجديدنظر قطعى است مثلا :\r\nلفظ انسان كه بنده نيز در نوشته و گفتارم خيلى گرفتار آن هستم و احتمال مىدهم از ميراث محيط نشو و نما بوده باشد كه اردبيل مىباشد . چون در اكثر موارد قيد اضافى بلكه حشو قبيح شمرده مىشود : صفحهء 6 سطر 17 ، صفحهء 20 سطر 15 ، صفحهء 176 سطر 21 .\r\nمطلبى كه در صفحهء 8 از خواندمير نقل شده بهتر بود در خاتمه به بود و نبود آن در اين دوره اشاره بشود و نشده .\r\nصفحهء 18 سطر 22 و صفحهء 20 سطر 19 در مورد زردشت كه پيغمبر احتمالى است دعوات استعمال شده اگر بكتب لغات مراجعه فرمائيد دعوات كه جمع دعا را بسته‌اند به چشم نميخورد اما معروف مثل جامع الدعوات و در دعا « يا سامع الدعوات » استعمال شده جمع دعا است كه خواستهء كوچك از بزرگ را گويند . شما دعوات\r\n\r\n","description":"","footnote":"","page_name":" 384 ","page_number":398},
  {"content":"\r\n\r\nجمع ادعا منظور گرفته‌ايد اين جمع درست نيست بلكه يك جمع دارد و آن هم دعاة است .\r\nصفحهء 45 سطر 10 كمابيش استعمال شده و در صفحات ديگر نيز آمده است اگر منظور كم‌وبيش است در نگارش كتاب معمول نيست .\r\nصفحهء 51 ما قبل سطر آخر ييلاقات جمع غلط است چون فارسى را با الف و تا جمع نمىبندند و اگر مثل دواجات به چشم مىخورد در دستور زبان غلط مشهور ياد مىشود و از شخص اديب بدور است .\r\nصفحهء 75 سطر 21 پناه بايد پناهگاه باشد .\r\nصفحهء 63 و در صفحات ديگر از كسروى شادروان ياد فرموده‌ايد هويت كسروى بجنابعالى معلوم است . كسى كه در صفحهء 168 سطر 18 از صاحب عروة الوثقى مرحوم سيد يزدى طباطبائى ( مرد فريب‌كار ) نام برده شايستهء احترام نبود و اگر منظورتان نمودار ساختن عدم حيات و مردان او است مثل مرحوم كه به لينن هم گاهى مينويسند جنابعالى علماى ارزنده و مهم را نيز شادروان ياد فرموده‌ايد در هرصورت موافق ادب نويسندگى و خلاف احتياط محيط و اجتماع بوده است .\r\nصفحات 64 ، 45 و در صفحات ديگر لفظ قضا را استعمال فرموده‌ايد اين نيز از ميراث اصطلاحات محلى است .\r\nصفحهء 66 سطر 5 در ضمن غزل بمثابه چاپ شده رعايت اصول سجع و قافيه اين بود مثابه نوشته شود درست هم بود .\r\nصفحهء 128 سطر 15 و صفحهء 129 دربارهء جوانترين فرزند على و علمى كه فاطمهء زهرا دوخته پاورقى لازم بود .\r\nچنانچه در صفحهء 130 سطر 11 راجع به اردبيل پنج محلهء بزرگ و اصلى داشت پاورقى مرقوم فرموده‌ايد اهميت پاورقى مطالب آن دو صفحه كمتر از اين نبود .\r\nدر صفحات 131 و 134 كه دومى به صورت پاورقى تنظيم شده داورى بسيار بسيار عالى شده است .\r\n\r\n","description":"","footnote":"","page_name":" 385 ","page_number":399},
  {"content":"\r\n\r\nصفحهء 156 سطر اول « طبيعى كه قابليت » احتمال سقط ميرود كه « است » بوده باشد .\r\nصفحهء 161 سطر 9 لغت ( اوبه ) بهتر بود بپارسى ترجمه گردد .\r\nصفحهء 169 سطر 1 « بقاء برأى ميت نمود » جملهء درست نيست .\r\nصفحهء 171 سطر 16 « يكسر » ترجمهء تركى است كه ميگوئيم « بيرباش » مسلم در فارسى يكسره بايد نوشت و گفت .\r\nصفحهء 184 سطر 6 نام « دهه‌زخان » احتمال مىدهم بقول لنكرانيها « دنيز » و بقول خودمان « دهنز » باشد كه فارسىاش درياست . كتابت آنطورى درست به نظر نميآيد .\r\nصفحهء 177 « جملهء بگردنش افتاد » كه ترجمهء تركى « بوينونادوشدى » مىباشد دو مرتبه تكرار شده يكى در سطر 11 و ديگرى در صفحهء 23 اگر بجاى آن گردن‌گير و يا بتعبير عالى خودتان « خوگير » استعمال ميشد بهتر بود .\r\nصفحهء 222 سطر 13 جملهء ( مطالبى را مطرح مذاكره قرار دادند ) احتياج بتجديد نظر دارد و اگر با كسر ( حاء ) هم قرائت كنيم در معنى كردن گرفتار تكلف ميشويم .\r\nصفحهء 389 رشتهء سخن بمرحوم شيخ العلماء كشيده شده و گفته شده « ايشان كه در عين حال جزو منتظرين ظهور امام بشمار ميآمد » توجه داريد كه انتظار ظهور منتقم در تمامى اديان بوده و هست و انتظار ظهور امام زمان در شيعه همگانى است اين اصطلاح هم در اردبيل معروف است زيرا به كسانى گويند كه شمشير و سپر و امثال ذالك داشته و گاهى تمرين هم بكنند .\r\nدر صفحات زيادى بجاى اكنون كنون استعمال فرموده‌ايد و توجه داريد كه ترخيم لفظ مثل ( مانا ) و ( هماره ) كه همانا و همواره مىباشد در شعر و در نامه‌هاى ادبى تا حدودى مطلوب است اما در نگارش كتاب مطلوب نيست .\r\nدر ضمن كتاب جنابعالى بنده را دعاگوى روح بلند دو شخصيت بزرگ شادروانان حاج ميرزا بيوك آقا واهب‌زاده و حاج بابا خان اردبيلى كرده است . »\r\n\r\n","description":"","footnote":"","page_name":" 386 ","page_number":400},
  {"content":"\r\n\r\nما از تذكارات اين دانشمند روحانى سپاسگزارى ميكنيم و با تشكر از دقتى كه داشته‌اند قسمتى از آنها را براى تكميل مطالب عرضه شده مورد استفاده قرار ميدهيم و بطور كلى براى بررسى آنها يادآور ميشويم كه :\r\n1 - كلمهء انسان ، بدان مفهوم كه به كار رفته است ، علاوه بر ميراث محلى در برخى از زبانهاى ديگر نيز ديده مىشود و اگر مفهوم كلمهء ناس در آياتى مثل « ام يحسدون الناس على ما آتيهم اللّه » منطبق با مفهوم انسان ، در مواردى كه ما آن را به كار برده‌ايم ، باشد در قرآن مجيد نيز ميتوان بمواردى از آن اشاره كرد .\r\n2 - سنگى كه در صفحات 8 و 110 از قول خواندمير بنقل از عجايب البلدان ذكر شده اكنون در اين شهر وجود ندارد و بطور كلى در كتابها ؛ از وجود چنين سنگى ، از عهد شيخ صفى الدين باينطرف نيز ؛ خبرى به چشم نميخورد و اين توضيح بطوريكه نقدنويس محترم نيز اشاره كرده است در روشنى مطلب از لحاظ آيندگان مفيد مىباشد .\r\n3 - كلمهء دعوات را ما در صفحات 18 و 20 بجاى « دعوتها » ى زردشت از مردم براى قبول كيش او به كار برده‌ايم در صورتى كه از لحاظ قوانين صرفى صحيح و وافى به مقصود نباشد طبعا بايد از نوشتهء نقدنويس محترم براى اصلاح عبارت استفاده شود .\r\n4 - در دستور زبان فارسى به كار بردن كمابيش بعنوان يك كلمهء مركب مثل دمادم ، سراپا مجاز مىباشد و در بعضى از نوشته‌هاى ادبى نيز به چشم مىخورد .\r\n5 - ييلاق كلمه‌اى است كه از تركى وارد زبان فارسى شده است و لذا در جمع تابع قوانين زبان فارسى نيست و غالبا به صورت ييلاقات جمع بسته مىشود .\r\n6 - كلمهء پناه در صفحهء 57 از قول ياقوت حموى بجاى پناهگاه به كار رفته است و ربطى بمؤلف ندارد .\r\n7 - به كار بردن كلمهء شادروان را در مقابل نام كسروى كسان ديگرى نيز از متشرعين بر ما ايراد گرفته‌اند . ما در اينباب در صفحهء 347 نكاتى را بيان كرده‌ايم .\r\n8 - لفظ قضا را ، بنحويكه نقدنويس ارجمند اشاره كرده است ، در زبان فارسى\r\n\r\n","description":"","footnote":"","page_name":" 387 ","page_number":401},
  {"content":"\r\n\r\nاستعمال نميشود و تعبيرى از اصطلاح محلى مىباشد با اينحال اصطلاح زيبائى به نظر ميرسد ولى بايد قبول كرد كه زيبائى نبايد بر خلاف قوانين زبان باشد .\r\n9 - يادآورى ايشان در مورد لزوم زيرنويس براى صفحات 128 و 129 بجا مىباشد و اشارهء ايشان بسقط كلمهء « است » در سطر اول صفحهء 156 صحيح است و ما از اين دو نقص متأسف هستيم .\r\n10 - اصل كلمهء « دهه‌ز » ، بطوريكه اشاره شده است ، « دهنز » و بمعنى دريا مىباشد ولى در جائى كه ما آن را به كار برده‌ايم بعنوان اسم خاص و نام شخص معينى بوده است و بدينجهت رعايت شكل تلفظ آن شده است .\r\n11 - عبارت « به گردن افتادن » در زبان فارسى مصطلح نيست و تأسف در اينست كه كلمه و يا عبارتى هم در آن زبان نميتوان يافت كه مفهوم اصلى جملهء « بوينو نادوشدى » تركى را برساند .\r\nدر صفحهء 222 « حاء » كلمهء مطرح با كسره منظور شده است اگر وافى بمفهوم جمله نباشد بايد عبارت عوض شود .\r\n12 - ما در صفحهء 34 جلد اول كتاب ، بقدريكه مناسب بوده است ، در باب مهدى موعود اشاره كرده‌ايم . تذكار اين نويسندهء دانشمند لزوم توضيحى دربارهء منتظرين ظهور را ، براى اطلاع كسانى كه در اينباب مطالعه ندارند ، لازم مينمايد و آن اينكه همهء شيعيان اثنى عشرى در انتظار ظهور حضرت ولى عصر ( ع ) ند . ليكن گروهى معتقدند كه چون در موقع ظهور آنحضرت دشمنان بجنگ خواهند ايستاد از اينرو اينان خود را براى جنگ در ركاب آن بزرگوار و يارى او آماده ميسازند و روزهاى جمعه شمشير بر كمر بسته سوار بر اسب ميشوند و تمرينهاى جنگى مينمايند .\r\n* * *\r\n\r\n","description":"","footnote":"","page_name":" 388 ","page_number":402},
  {"content":"\r\n\r\n\r\nمآخذيكه در تأليف اين كتاب از آنها استفاده شده است :\r\n1 - آذرى زبان باستان آذربايگان . احمد كسروى . تهران . 1325 .\r\n2 - احسن التقاسيم . مقدسى . طبع ليدن . 1877 ميلادى .\r\n3 - اردبيل در گذرگاه تاريخ . صفرى . جلد اول . تهران . 1350 .\r\n4 - اردبيل شهر مقدس . عباده اللّه‌زادهء ملكى . تهران . 134 .\r\n5 - امام حسين ( ع ) و ايرانيان . كورت فريشلر آلمانى . چاپ خواندنيها . تهران . 1351 .\r\n6 - ايران باستانى . حسن پيرنيا . تهران . مطبعهء مجلس . 1306 .\r\n7 - تاريخ اديان . دكتر على اكبر ترابى . تهران . چاپ تابش . 1341 .\r\n8 - تاريخ اردبيل و دانشمندان . فخر الدين موسوى اردبيلى . چاپ نجف اشرف . 1347 خورشيدى .\r\n9 - تاريخچهء فرهنگ شهرستان اردبيل . اسماعيل ديباج . تبريز . 1328 .\r\n10 - تاريخ صنايع ايران . دكتر كريستى ويلسن . ترجمهء فريار . 1938 .\r\n11 - تاريخ مشروطيت ايران . احمد كسروى . تهران . 1340 .\r\n12 - تكملة الاخبار . عبدى بيگ . عكس از نسخهء خطى . كتابخانهء دانشگاه تهران .\r\n13 - حبيب السير . خواندمير . تهران . چاپ سنگى . 1271 قمرى .\r\n14 - حدائق الطرائق . تهران . چاپ سنگى . 1318 .\r\n15 - دائرة المعارف اسلامى . پاريس . 1913 ميلادى .\r\n16 - دائرة المعارف اسلامى ايران . عبد العزيز صاحب جواهر .\r\n17 - دائرة المعارف بريتانيكا . دورهء 11 . سال 1911 .\r\n18 - دائرة المعارف جغرافيائى فرانسه . پاريس . 1856 .\r\n19 - دائرة المعارف عربى . چاپ بيروت . 1878 ميلادى .\r\n20 - دلاوران گمنام . ژول يونر فرانسوى . ترجمهء ذبيح اللّه منصورى . خواندنيها . سال 1349 .\r\n21 - راهنماى كتاب ( مجلهء ماهانهء زبان و ادبيات و تحقيقات ايرانشناسى و انتقاد كتاب ) . سال يازدهم . تهران . 1351 .\r\n22 - روزنامهء آيندگان . تهران . سال 1352 .\r\n\r\n","description":"","footnote":"","page_name":" 389 ","page_number":403},
  {"content":"\r\n\r\n23 - روزنامهء قبس . اردبيل . سال 1350 .\r\n24 - روزنامهء كيهان . تهران . سال 1350 .\r\n25 - رياض السياحه . حاج زين العابدين شيروانى . چاپ سنگى گلبهار اصفهانى . 1328 .\r\n26 - زندگانى شاه عباس اول . نصر اللّه فلسفى . تهران . 1345 خورشيدى .\r\n27 - سفرنامهء ابراهيم بيگ . چاپ مصر .\r\n28 - سفرنامهء آدام اوله آريوس . ترجمهء اختصاصى دكتر مهندس حسن واهب‌زاده .\r\n29 - سفرنامهء تاورنيه . ترجمهء ابو تراب نورى . محرم 1331 .\r\n30 - سلسلة النسب صفويه . شيخ حسين ولد شيخ ابدال زاهدى . چاپ برلن . 1343 .\r\n32 - شاه اسماعيل از زندان استخر تا تخت سلطنت . ترجمهء ذبيح اللّه منصورى . خواندنيها .\r\nتهران . 1351 ببعد .\r\n33 - شيخ صفى و تبارش . احمد كسروى . چاپ دوم . تهران . 1342 خورشيدى .\r\n34 - صورة الارض . ابن حوقل . ترجمهء جعفر شعار . تهران . 1345 .\r\n35 - فتنهء باب . اعتضاد السلطنه . تهران 1333 .\r\n36 - قالى ايران . م د . م . آذين . تهران 1344 .\r\n37 - كتاب الانساب ، قاضى ابى سعيد . بيروت . 1912 .\r\n38 - گنجينهء اولياء يا آينهء عرفان . معصومعليشاه . تهران . 1338 .\r\n39 - گنجينهء شيخ صفى الدين . نشريهء شماره 16 كتابخانهء ملى تبريز . آبانماه 1348 .\r\n40 - مختصرى از تاريخ و جغرافياى خلخال . محمد محقق . تهران . چاپ اتحاد .\r\n41 - مرآت البلدان . محمد حسن خان صنيع الدوله . تهران . 1294 ه . ق .\r\n42 - مسالك الممالك . اصطخرى . تهران . 1340 .\r\n43 - مقالات صفوة الصفا . ابن بزاز اردبيلى . بكوشش ميرزا احمد تبريزى . 1329 قمرى .\r\n44 - مناسك حج در مذاهب پنجگانه . صدر الدين محلاتى شيرازى تهران . 1351 .\r\n45 - منتهى الآمال . حاج شيخ عباس قمى . تهران . چاپ علمى .\r\n46 - نشريهء فرهنگ اردبيل . سال اول . اردبيل . 1338 خورشيدى .\r\n47 - يادداشتهاى خطى مرحوم ميرزا عباس محسنى اردبيلى .\r\n\r\n","description":"","footnote":"","page_name":" 390 ","page_number":404},
  {"content":"\r\n\r\n\r\nپايان جلد دوم :\r\nدر اينجا اين مجلد از كتاب را بپايان ميرسانيم و براى احتراز از قطر زياد آن باقى مطالب را به يارى خدا در مجلد ديگر عرضه ميداريم .\r\nبار ديگر بدرگاه حضرت احديت سپاس ميگزاريم كه ما را بتأليف جلد اول و دوم « اردبيل در گذرگاه تاريخ » موفق داشت و آرزوئى را كه سالها از اين حيث در دل داشتيم برآورده گردانيد .\r\nاميدواريم در پرتو عنايات بىمنتهايش توفيق آن حاصل آيد كه باقى مطالب را نيز گردآوريم و با چاپ و نشر آن‌ها اطلاعات ديگرى ، دربارهء شهر تاريخى اردبيل و مردم آن ، در اختيار علاقمندان و دانشمندان قرار دهيم .\r\nما بار ديگر از نقائص اين دو مجموعه پوزش ميخواهيم و يادآورى و نقد ارباب فضل و دانش را براى تصحيح اشتباهات و روشن شدن واقعيات تاريخى بديدهء منت مىپذيريم و چنان كه گفته‌ايم در مجلد سوم نيز گفتارى را براى درج نوشته‌ها و گفته‌هاى آنان اختصاص داده‌ايم .\r\n* * * \r\nاعتذار :\r\nذكر اين نكته را ، چنان كه در پايان جلد اول نيز گفته‌ايم ، بعنوان پوزش لازم ميدانيم كه :\r\n« با آنكه در دستور زبان فارسى ، مثل هرزبان زندهء ديگر ، براى اول شخص و دوم شخص مفرد ضماير « من » و « تو » وضع گرديده با اينحال در گفته‌ها و نوشته‌ها معمولا بجاى اولى كلماتى مثل اينجانب ، بنده ، فدوى ارادتمند . . . و در عوض دومى الفاظى مانند شما ، سركار ، جنابعالى حضرتعالى و . . . به كار مىبرند زيرا لفظ « من » مايه‌اى از خودخواهى و نخوت دارد و از ضمير « تو » نيز يك حالت تحقير استنباط مىشود .\r\nدر اين كتاب ، جائى كه ميبايست ضمير اول شخص مفرد استعمال شود ، بدليل مذكور از به كار بردن لفظ « من » خوددارى گرديده و چون موردى هم براى كلماتى مثل بنده ، اينجانب ، فدوى و نظاير آن نبوده است ناگزير غالبا از ضمير جمع استفاده شده است . اين كار علاوه بر آنكه عذرش نزد عقلا مقبول است پيش خدا نيز مطلوب مىباشد زيرا بدستور اولياى دين او ، هر فرد مسلمان بايد در شبانه‌روز او را ده مرتبه در نمازهاى واجب با همين ضمير جمع مورد خطاب قرار دهد و به پيشگاه مباركش معروض دارد :\r\n  إِيَّاكَ نَعْبُدُ وَ إِيَّاكَ نَسْتَعِينُ . اهْدِنَا الصِّراطَ الْمُسْتَقِيمَ »   .\r\n\r\n","description":"","footnote":"","page_name":" 391 ","page_number":405},
  {"content":"\r\n . \r\n","description":"","footnote":"","page_name":" 392 ","page_number":406},
  {"content":"\r\n\r\n\r\nاسامى خاصى كه در اين كتاب آمده\r\n\r\nالف - اشخاص و طوايف\r\nآ : آتاتورك 370\r\nآدام اوله آريوس ، 243 ، 239 ، 211 ، 201 312 ، 304 ، 256 ، 246 ، 245 331 ، 313\r\nآبى 358\r\nآدولف هيتلر 42 ، 41\r\nآخوندوف ( آخوندزاده ) 372 ، 319 ، 303\r\nآخوندوف ( دكتر ) 380 ، 31\r\nآرمسترانگ ( امريكائى ) 37\r\nآزاد خان افغان 254\r\nآغا محمد خان قاجار 244 ، 195\r\nآقا جان جهود 168 ، 80\r\nآقا حسين سركارات 243\r\nآقا خان حبيبى 13\r\nآقا سيد احمد زنجانى 341\r\nآفندى 253\r\nاللهقلى آقا 243\r\nآخوند ملا محمد كاظم خراسانى ، 342 ، 341 365\r\nآناهيتا 71\r\nآهورا مزدا 74 ، 72 ، 71 ، 70 ، 68\r\nالف : ابراهيم ( ع ) ( حضرت ) 332 ، 72 ، 71\r\nابراهيم ارباب 13\r\nابراهيم اسبقى نمين 8\r\nابراهيم اصطخرى 322 ، 309 ، 61\r\nابراهيم بيگ 309 ، 271 ، 256 ، 195\r\nابراهيمخان افشار 271 ، 254\r\nابن الخياط عاملى 253\r\nابن بزاز اردبيلى 201 ، 89 ، 65 ، 63\r\nابن حوقل 317 ، 316 ، 315 ، 305\r\nابن سماك 325\r\nابن فخار 253\r\nابو الحسن زند 338 ، 12\r\nابو الفرج اردبيلى 91 ، 89\r\nابو الفضل بن على ( ع ) 333\r\nابو القاسم بيگ 215\r\nابو حنيفه 81 - 75\r\nاتابكان 59\r\nاحمد بن على بن عتبه 188\r\nاحمد كسروى 308 ، 304 ، 78 ، 60 ، 59 ، 58 387 ، 385 ، 347 ، 340\r\n\r\n","description":"","footnote":"","page_name":" 393 ","page_number":407},
  {"content":"\r\n\r\nادوارد براون 271\r\nارسطو 82\r\nارشميد 76\r\nاسد اللّه خان 376\r\nاسرائيل ( فرشته ) 74\r\nاسكندر 52\r\nاسلام مجاهد 358\r\nاسماعيل ( ع ) ( حضرت ) 332\r\nاسماعيل سميتقو 35 ، 9\r\nاسماعيل صدر 366\r\nاسماعيل ميرزا 245 ، 243\r\nاشعث ابن القيس الكندى 181 ، 74\r\nاشكانيان 62 ، 58 ، 57\r\nاعتضاد السلطنه 122\r\nاعوذ خان 270\r\nافلاطون 82\r\nالامه سلطان 211\r\nامامزاده صالح ( ع ) 213 ، 130\r\nامير الاوحدى 225\r\nامير السلطنه 320 ، 319\r\nامير تيمور گوركان 299 ، 289 ، 63 ، 2\r\nامير تومان ( عليخان ) 366 ، 362 ، 26\r\nامير حسنخان 362 ، 26\r\nامير خان 231\r\nامير كبير ( ميرزا تقيخان ) 362 ، 26\r\nامير معزز گروسى 366 ، 365 ، 326\r\nاميرى ( غلامرضا ) 362\r\nامين الرعايا 362\r\nامين العلماء 360 ، 319 ، 304 ، 303\r\nامير ناصر 362\r\nانور پاشا 370\r\nانيس خاتون 296\r\nانگره مينيو ( اهريمن ) 74 ، 70\r\nاورارتو 174 ، 57 ، 56\r\nاوزون حسن 64\r\nايلدرم بايزيد 63 ، 2\r\nاليسع ( نبى ) 71\r\nب : باقر خان 352\r\nبالايان ( دكتر ) 28\r\nبايزيد بسطامى 183 ، 85\r\nبايزيد بن خواجه حسين 243\r\nبايزيد دوم عثمانى 290 ، 217\r\nبدر الدين بن موسى الكاظم ( ع ) 188\r\nبرات 359\r\nبلعمى 263\r\nبله‌يوسف 242 ، 201\r\nبهرام گور 305\r\nبهمن 74\r\nبيهقى 325\r\nپ : پاسكال 83\r\nپاسيكويچ 257 ، 255 ، 248 ، 211\r\nپروفسور پوپ 277 ، 238\r\nپروفسور ژرژمار 258\r\nپروفسور سنكورسكى 257 ، 255\r\nپير ابو سعيد 186 ، 185 ، 130 ، 91\r\nپير احمد 92\r\nپير زرگر 187 ، 185\r\nپير سحران 186 ، 185\r\nپير شمس الدين 186 ، 185\r\nپير عبد الملك 186 ، 185 ، 130 ، 91\r\n\r\n","description":"","footnote":"","page_name":" 394 ","page_number":408},
  {"content":"\r\n\r\nپير گنجه بگول 185 ، 92\r\nپير مادر 186 ، 185\r\nپيرمينديشين 185 ، 92\r\nپيرنيا ( حسن ) 174 ، 56\r\nپىتيرو دولاواله 309 ، 207 ، 15\r\nت : تاورنيه ، 290 ، 214 ، 207 ، 205 ، 198 305 ، 300\r\nتدين ( مجيد ) 362\r\nتقىزاده ( شفيع ) 45\r\nتكلو ( طايفه ) 211\r\nج : جابر بن انصارى 144\r\nجابر بن حيان 77\r\nجان مورير انگليسى 257\r\nجبار 368\r\nجبرئيل ( فرشته ) 74\r\nجعفر بن محمد ( ع ) 78 ، 77 ، 76\r\nجعفر بيك 257\r\nجلال الدين محمد يزدى 209\r\nجليل وطندوست 48\r\nجمشيد شاه 123\r\nجنيد ( ابو القاسم ) 85\r\nجولان حصارلو 359\r\nجهانشاه افشار 358\r\nچ : چراغعليخان 28\r\nچراغعليشاه 188\r\nچنگيز 294\r\nح : حاج آقا مجاهد 17\r\nحاج امين 33\r\nحاج بابا خان 348 ، 320 ، 319 ، 303 ، 17 367 ، 360 ، 359 ، 358 ، 352 ، 351 386 ، 372\r\nحاج باباش ( صراف ) 4\r\nحاج حمد اللّه 357\r\nحاج سيد حسين قاضى طباطبائى ( استاد ) 252\r\nحاج حسينقلى 370\r\nحاج شيخ عباس قمى 245\r\nحاج صادق 11\r\nحاج صفر على 368\r\nحاج صمد خان 369\r\nحاج على نجات 365 ، 363\r\nحاج محمد آقا برنجى 186\r\nحاج ميرزا محسن ( مجتهد ) 144\r\nحاج ميرزا محسن ( عماد الفقراء ) 190\r\nحاج مير صالح ( مجتهد ) 191\r\nحاجى آقا فهيمى 363\r\nحاجى عادل اردبيلى 63\r\nحاجى ميرمعصوم 365\r\nحافظ ( شيرازى ) 233\r\nحاكمى 176\r\nحامد بن عباس 85\r\nحبيب الهى ( حاجى محمد حسين ) 369 ، 363 371\r\nحبيب الهى ( حاج غلامحسين ) 372 ، 371 ، 16 382 ، 380 ، 379 ، 378 ، 376 ، 374 ،\r\nحبيب بن موسى الكاظم ( ع ) 244\r\nحبيب خوئى 16\r\nحجة بن الحسن ( ع ) 121\r\nحسن بن على ( ع ) 180 ، 144 ، 124 ، 65 256 ، 193\r\n\r\n","description":"","footnote":"","page_name":" 395 ","page_number":409},
  {"content":"\r\n\r\nحسن جودت 365\r\nحسن ذوقى 361\r\nحسنك وزير 325\r\nحسنينى ( سيد احمد ) 129\r\nحسنينى ( سيد يعقوب ) 130\r\nحسين بن على ( ع ) ، 127 ، 126 ، 121 ، 76 ، 65 139 ، 138 ، 134 ، 133 ، 130 165 ، 144 ، 143 ، 142 ، 140 ، 337 ، 331\r\nحسين بن على بن عثمان 181\r\nحسين بن منصور حلاج 85\r\nحسينعليخان 7\r\nحمد اللّه مستوفى 89\r\nحمزة بن موسى الكاظم ( ع ) ، 190 ، 189 ، 188 296 ، 192\r\nحمزه ميرزا 245 ، 243\r\nخ : خادارسكى 320\r\nخدامباشى ( خادم باشى ) 357 ، 197\r\nخرداد 74\r\nخر صحرائى 9\r\nخضر ( نبى ) 115\r\nخليل پاشا 291\r\nخليل خزان 26\r\nخواجه خان 283\r\nخواجه على سياهپوش 237 ، 185 ، 64 ، 63 ، 2\r\nخواندمير 387 ، 384 ، 309 ، 204\r\nد : دار مستتر 68 ، 57\r\nداريوش به‌آذين 312 ، 310 ، 308 ، 303 322 ، 321 ، 319 ، 318 ، 313 323\r\nداشناخسيون 368\r\nدالگوركى 122\r\nدهه زخان 388 ، 386\r\nذ : ذو الفقار خان 229 ، 228\r\nر : رحمت اللّه ( پليس ) 360 ، 334 ، 333\r\nرحمن شاه 188\r\nرحيمخان 368 ، 367\r\nرضا ( ع ) ( حضرت امام ) 245 ، 93\r\nرضا شاه 28 ، 27 ، 26 ، 25 ، 23 ، 11 ، 2 55 ، 45 ، 35 ، 34 ، 30 ، 29\r\nركن الدين بيضاوى 91\r\nز : زردشت 174 ، 89 ، 74 ، 71 ، 70 ، 69 363 ، 175\r\nزهرا ( همسر حاج بابا خان ) 359\r\nزند ( سرتيپ ابو الحسن ) 371\r\nزيگلر و شركاء 273 ، 272\r\nزينال شاه 188\r\nزينب بنت على ( ع ) 143 ، 139\r\nژ : ژ . دمورگان 298\r\nژنرال سوختلن ( سوقنان ) 257 ، 255\r\nژنرال گاردان 195\r\nژول يونر 329\r\nس : ساسانيان 62 ، 58 ، 57\r\n\r\n","description":"","footnote":"","page_name":" 396 ","page_number":410},
  {"content":"\r\n\r\nسالار اشرف 362\r\nسام شاه گيلانى 271\r\nسبز عليخان ( سوزى خان ) 7\r\nسپندارمز 74\r\nستاراف 36\r\nستار خان 359 ، 352 ، 351 ، 348 ، 303 362\r\nسردار سپه 360\r\nسقراط 82\r\nسكينه ( ع ) 138\r\nسلام اللّه بن خليل 243\r\nسلجوقيان 63 ، 62\r\nسلطان حيدر 245 ، 243 ، 237\r\nسلطان سليمان عثمانى 211\r\nسلطانعليشاه گنابادى 188\r\nسلطان محمد الجايتو 296 ، 289 ، 288\r\nسلطانمحمد خدابنده 245 ، 243\r\nسلطانمحمد ميرزا صفوى 211\r\nسلوكى 58\r\nسليمانشاه 188\r\nسولاخ ارمنى 368\r\nسهروردى 91\r\nسيتى مآنى 207\r\nسيد اعرابى 300\r\nسيد افتخار 377\r\nسيد الحكماء 168\r\nسيد جعفر موسوى 384 ، 383\r\nسيد جمال صفوى 270 ، 247\r\nسيد جلال الدين سلطان العلماء زنجانى 341\r\nسيد عبد الرحيم خلخالى 264\r\nسيد عرب 377\r\nسيد عليمحمد باب 122\r\nسيد عوض الخواص 300\r\nسيد كاظم يزدى 385\r\nسيد محمد قاسم بيگ 251\r\nسيد محمد قطب 342\r\nسيد موسى بن سلطان حيدر 243\r\nش : شاه اسماعيل صفوى 79 ، 65 ، 64 ، 22 ، 3 217 ، 212 ، 207 ، 201 ، 127 ، 81 238 ، 237 ، 235 ، 233 ، 219 ، 248 ، 246 ، 245 ، 243 ، 242 ، 274 ، 271 ، 251 ، 250 ، 249 ، 290 ، 289 ، 280\r\nشاه اسماعيل ثانى 243\r\nشاه سلطان حسين 271 ، 266\r\nشاه صفى 209 ، 187\r\nشاه طاهر 298\r\nشاه طهماسب 212 ، 211 ، 209 ، 180 ، 71 ، 235 ، 225 ، 224 ، 223 ، 219 272 ، 266 ، 265 ، 246 ، 243 282 ، 275 ، 274 ، 273 ،\r\nشاه عباس اول 209 ، 208 ، 204 ، 191 ، 15 ، 228 ، 222 ، 221 ، 217 ، 213 ، ، 246 ، 245 ، 244 ، 243 ، 229 ، 279 ، 275 ، 265 ، 255 ، 248 ، 298 ، 296 ، 292 ، 291 ، 289 ، 281 309\r\n\r\n","description":"","footnote":"","page_name":" 397 ","page_number":411},
  {"content":"\r\n\r\nشاه عباس دوم ، 239 ، 205 ، 203 ، 198 251 ، 248\r\nشاه نعمت اللّه ولى 188\r\nشمر 138\r\nشمس اردبيلى 364 ، 363\r\nشمس الحكماء 168\r\nشمس الدين آقميونى 363\r\nشمس الدين برنيقى 217\r\nشمس الدين كاسه‌گر 363\r\nشمس تبريزى 364\r\nشهروزى ( حسنعلى ) 53\r\nشيخ ابدال 298 ، 296 ، 281 ، 213\r\nشيخ ابو ذرعه 93 ، 92\r\nشيخ العلماء 386\r\nشيخ جبرئيل 190 ، 189 ، 130 ، 88 ، 86 299 ، 297 ، 296 ، 295\r\nشيخ جنيد 289 ، 245 ، 91 ، 79\r\nشيخ حيدر 243 ، 79\r\nشيخ خزعل 9\r\nشيخ زاهد گيلانى 242 ، 60\r\nشيخ زين الدين 245 ، 243\r\nشيخ شاه 237\r\nشيخ صدر الدين موسى 200 ، 185 ، 60 ، 59 235 ، 213 ، 212 ، 209 ، 201 ، 271 ، 245 ، 243 ، 239 ، 237 ، 296\r\nشيخ صفى الدين 63 ، 60 ، 59 ، 29 ، 28 88 ، 85 ، 79 ، 75 ، 71 ، 65 ، 64 172 ، 129 ، 93 ، 92 ، 91 ، 89 191 ، 190 ، 188 ، 185 ، 183 ، 180 204 ، 203 ، 201 ، 200 ، 192 209 ، 208 ، 207 ، 206 ، 205 222 ، 218 ، 217 ، 216 ، 214 ، 213 ، 212 ، 211 ، 210 ، 236 ، 234 ، 233 ، 230 ، 228 ، 227 240 ، 239 ، 238 ، 237 ، 235 ، 255 ، 254 ، 247 ، 246 ، 245 ، 243 266 ، 265 ، 264 ، 263 ، 258 271 ، 270 ، 269 ، 268 ، 267 ، 279 ، 277 ، 276 ، 274 ، 273 ، 272 288 ، 287 ، 285 ، 282 ، 280 ، 298 ، 296 ، 294 ، 292 ، 290 ، 289 ، 333 ، 332 ، 308 ، 300 ، 299 ، 387 ، 366 ، 365 ،\r\nشيخ طاهر سفره‌چى 283\r\nشيخ عبد اللّه خفيف 93\r\nشيخ عبد اللّه سرابى 13\r\nشيخ عبد اللّه مازندرانى 342 ، 341\r\nشيخ عطار 93 ، 92\r\nشيخ قطب الدين 299\r\nشيخ محمد مجرم 343\r\nشيخ مجد الدين كاكلى 92\r\nص : صاحب جواهر ( عبد العزيز ) 58\r\nصالح ( ع ) ( امامزاده ) 192 ، 191 ، 190\r\nصدر الدين بن موسى الكاظم ( ع ) 189 ، 188 301 ، 192 ، 190\r\nصفرى ، 315 ، 314 ، 313 ، 312 ، 310 326 ، 325 ، 323 ، 317 ، 316 355 ، 328 ، 327\r\nصفى خلخالى 66\r\nصفى عليشاه 188\r\nصلاح الدين صفوى 299\r\nصنيع خاتم 238\r\nض : ضرغام اينانلو 359\r\n\r\n","description":"","footnote":"","page_name":" 398 ","page_number":412},
  {"content":"\r\n\r\nط : طغرل سلجوقى 79 ، 78\r\nطهماسبى ( امير لشگر ) 338 ، 337 ، 336 ، 7\r\nطهمورث خان 291\r\nع : عباد اللّه‌زادهء ملكى 183\r\nعباس بن على ( ع ) 140\r\nعباس محسنى 304 ، 193 ، 14 ، 13 ، 12 321 ، 314 ، 313 ، 312 ، 310 378 ، 336\r\nعباس ميرزا 257 ، 183\r\nعباسيان 76\r\nعبد اللّه خان بصير الملك 378\r\nعبد الخالق 358\r\nعبدى بيگ 283 ، 282 ، 211\r\nعزرائيل ( فرشته ) 74\r\nعظمت خانم 362\r\nعظيم‌زاده 372 ، 352\r\nعلاء الدولهء سمنانى 289\r\nعلى اكبر ( ع ) 140 ، 138\r\nعلى بن ابيطالب ( ع ) 79 ، 78 ، 76 ، 75 ، 65 126 ، 124 ، 123 ، 121 ، 113 ، 88 252 ، 221 ، 212 ، 191 ، 169 385 ، 292 ، 256\r\nعلى بهادرى 10\r\nعلى بيگ 293 ، 292 ، 291\r\nعلىزادهء تبريزى 47\r\nعلى عاشورا 142\r\nعليقلى انصارى 376\r\nعمر خيام 381\r\nعنصرى 72\r\nعوض الخواص 308\r\nعوض بن محمد 241\r\nعيسالو ( طايفه ) 369\r\nعين الدوله 366\r\nغ : غلامعليخان سرهنگ 16 ، 14\r\nف : فاطمه ( ع ) ( حضرت ) 385 ، 147 ، 124 ، 75\r\nفاطمه خاتون 242\r\nفتحعليشاه 314 ، 256 ، 195 ، 194\r\nفخر الحكماء 168\r\nفردوسى 322\r\nفرخ 361 ، 356\r\nفرقانى 209\r\nفريدون 89\r\nفلسفى ( نصر اللّه ) 209\r\nفنى كولويوف 258\r\nفيروز ساسانى 322 ، 306 ، 305\r\nفيروز شاه زرين كلاه 308 ، 300\r\nفيلارتيوف ( كلنل ) 358\r\nق : قابيل بن آدم ( ع ) 72\r\nقادرى ( سرتيپ ) 44 ، 43\r\nقاضى ابو سعيد 93 ، 92\r\nقدر الدين بن موسى الكاظم ( ع ) 188\r\nقره زايد اوغلى 370\r\nقلج مهرانى 233\r\nقلم ميرزا بيگ 359\r\nقنبر بيگ 7\r\nقوام الدين بن موسى الكاظم ( ع ) 188\r\n\r\n","description":"","footnote":"","page_name":" 399 ","page_number":413},
  {"content":"\r\n\r\nك : كاشف الغطاء نجفى 342\r\nكپرنيك 77\r\nكپلر 77\r\nكربلاى جليل 368\r\nكرد اوغلى احمد 116 ، 115\r\nكريمخان زند 244\r\nكلبعلى خان ( حاكم ) 208\r\nكلبعلى خان ( سرهنگ ) 30 ، 28\r\nكمال الدين عربشاهى 89\r\nكورت فريشلر آلمانى 134 ، 78 ، 77 ، 76\r\nگ : گراف ديپچ 257\r\nگريبايدوف 258 ، 257 ، 255\r\nگشتاسب 73 ، 72 ، 71\r\nگوتمبرگ آلمانى 77\r\nل : لوتر 168\r\nلوند 305\r\nم : ماد 69 ، 68 ، 57\r\nماندلسلو 209\r\nمجد الواعظين 337 ، 336\r\nمحقق ( محمد ) 61\r\nمحمد ( ص ) ( حضرت ) 147 ، 136 ، 76 ، 75 270 ، 221 ، 169\r\nمحمد ( حافظ ) 308\r\nمحمد آقا عنتيقه‌چى 300\r\nمحمد باقر 358\r\nمحمد بن ادريس شافعى 78 ، 76 ، 75\r\nمحمد بيگ اينانلو 229\r\nمحمد حسن خان صنيع الدوله 243\r\nمحمد حسين زرگر 231\r\nمحمد خان قوانلوى قاجار 329\r\nمحمد رضا شاه پهلوى 250\r\nمحمد روائى 323\r\nمحمد شاه 314\r\nمحمد على ميرزا ( شاه ) 351 ، 319 ، 303 365\r\nمحمد مرزبان 78\r\nمحمد وليخان سپهدار 353 ، 352\r\nمحمود خان امين 14 ، 13 ، 12\r\nمرشد قلى آقا 243\r\nمسيح ( ع ) 174 ، 76 ، 70\r\nمعصوم شاه 188\r\nمعصوم عليشاه 88\r\nمعمارى ( دكتر يوسف ) 356\r\nمقدسى 322 ، 192\r\nمقصود على 238\r\nمقصود كاشانى 275 ، 274 ، 273\r\nملا اماموردى 326 ، 319 ، 303\r\nملا غلامعلى آلاپالاز اوغلى 356 ، 310 ، 308 383 ، 361\r\nملا قربانعلى زنجانى 341 ، 340\r\nملا محمد طاهر 254 ، 251\r\nمؤتمن 366\r\nموسى ( ع ) ( حضرت ) 287\r\nموسى الكاظم ( ع ) ( حضرت ) ، 190 ، 188 192\r\nموسى بيگ پيرزاده 271\r\nموسى خورن 315 ، 306\r\nموسوى گرمارودى 321 ، 319 ، 310\r\nمولوى 84\r\nمونتسكيو 18\r\n\r\n","description":"","footnote":"","page_name":" 400 ","page_number":414},
  {"content":"\r\n\r\nمهام 16\r\nميترا 71\r\nميران شاه 183\r\nمير جهانگير خان ميرجوادى 334\r\nميرزا احمد تبريزى 300 ، 93 ، 92\r\nميرزا جعفر قلى 370\r\nميرزا حسينعلى 122\r\nميرزا حميد آموزگار 343\r\nميرزا شفيع وزير 254\r\nميرزا عباسقلى اگند 370\r\nميرزا عباس نورى 122\r\nميرزا عبد الرزاق جهانشاهى 270 ، 254\r\nميرزا عبد اللّه 265 ، 253\r\nميرزا على اكبر آقا 304 ، 303 ، 183 ، 28 336 ، 330 ، 327 ، 319 ، 311 ، 310 ، 370 ، 365 ، 360 ، 346 ، 337 ، 375\r\nميرزا غنى 168\r\nميرزا كوچكخان 9\r\nميرزا محمد ( ديوانه ) 340 ، 339\r\nميرزا مهديخان منشى 254\r\nميرزا نادعلى مجتهد 366\r\nميرزايان ( گالوست ) 199\r\nميرزا يحيى 122\r\nمير طاهر 365\r\nميكائيل ( فرشته ) 74\r\nن : ناپلئون 41\r\nنادر شاه ، 270 ، 266 ، 254 ، 253 ، 135 321 ، 271\r\nناصر الدينشاه قاجار ، 272 ، 231 ، 202 314\r\nنايب الصدر 197 ، 34 ، 13\r\nنجفقليخان آراللو 310\r\nنصر اللّه ميرزا 270\r\nنظام الدين زرگر اردبيلى 63\r\nنظام العلماى تبريزى 122\r\nنظر عليخان 203\r\nنيازى پاشا 370\r\nو : واهب‌زاده ( حاج بيوك آقا ) ، 14 ، 13 ، 12 ، 376 ، 374 ، 373 ، 372 ، 371 ، 16 382 ، 381 ، 380 ، 379 ، 378 ، 377 386\r\nواهب‌زاده ( دكتر حسن ) ، 313 ، 312 ، 304 331 ، 329\r\nوكيل الرعايا 371 ، 366 ، 320\r\nويشتاسب 73\r\nويليام ژاكوب 69\r\nه : هارون الرشيد 87\r\nهارى آلن 361\r\nهرمزد 74 ، 70 ، 69 ، 68\r\nهگل 82\r\nهلاكو خان 294\r\nهلال خلخالى 7\r\nهوشنگ ( كيانى ) 72\r\nهون ( طايفه ) 306 ، 305\r\nى : ياقوت حموى 387 ، 61\r\nيپرمخان 360 ، 352 ، 28\r\nيورى گاگارين ( روسى ) 37\r\nيوسف ضياء ( دلخون ) 377\r\n\r\n","description":"","footnote":"","page_name":" 401 ","page_number":415},
  {"content":"\r\n\r\nاسامى خاصى كه در اين كتاب آمده است\r\n\r\nب - امكنه\r\nآ : آجى ( نهر ) 292\r\nآذربايجان 58 ، 57 ، 56 ، 44 ، 38 ، 26 ، 72 71 ، 66 ، 64 ، 62 ، 61 ، 59 190 ، 127 ، 81\r\nآرپاتپه‌سى 370\r\nآستارا ، 54 ، 49 ، 41 ، 35 ، 34 ، 26 ، 15 ، 369 ، 304 ، 230 ، 176 ، 164 ، 376\r\nآغ امام 175\r\nآقا نقى خرمنى 187 ، 142\r\nآلارلو 362\r\nآلغر 287\r\nآلمان 77 ، 53 ، 43 ، 42 ، 41\r\nآمريكا 43 ، 42\r\nالف : ابراهيم‌آباد 359\r\nاجارود 21\r\nاراك 286 ، 81\r\nاران 350 ، 317 ، 316 ، 309\r\nارس 363 ، 305\r\nارمنستان ( كشور ) 350 ، 307 ، 57 ، 56\r\nارمنستان ( محله ) 80\r\nاروميه : برضائيه رجوع شود\r\nاستالينگراد 42\r\nاستانبول 369 ، 366 ، 266 ، 167 ، 63\r\nاستراسبورگ 78 . 77\r\nاسفريس 280 ، 200\r\nاسماعيل بيگ ( كوچه ) 360\r\nاشرف ( مازندران ) 244\r\nاصفهان 287 ، 286 ، 275 ، 244\r\nاطريش 41\r\nافغانستان 46 ، 43\r\nاقليم شاه 188\r\nالجزاير 355\r\nانگليس ، 67 ، 46 ، 44 ، 43 ، 42 ، 41 122\r\nاهديزج 288\r\nاهر 28\r\nاوچدكان 191 ، 128 ، 112\r\n\r\n","description":"","footnote":"","page_name":" 402 ","page_number":416},
  {"content":"\r\n\r\nاوكراين 51\r\nايروان 257\r\nب : بابل 244\r\nبادكوبه ، 370 ، 358 ، 258 ، 164 ، 38 376 ، 375 ، 374 ، 373\r\nباروق 365\r\nباغرو 294 ، 176\r\nباغ كلانتر 54\r\nبالتيك 42\r\nبالخلو ( نهر ) 195 ، 51\r\nبحر احمر 167\r\nبردعه 317 ، 316 ، 309\r\nبرزند 363\r\nبرلين 18\r\nبه سفر 167\r\nبغداد 188 ، 62\r\nبندر پهلوى 306 ، 34\r\nبوسجين 183\r\nبوقلان 365\r\nبوينى يوغون 363\r\nبهمن‌دز 363\r\nبيله‌سوار 369\r\nپ : پاريس 208 ، 128\r\nپطروگراد 258 ، 256 ، 255 ، 211\r\nپوراندخت ( مدرسه ) 43\r\nپير شمس الدين 388 ، 357\r\nپير عبد الملك 193 ، 128 ، 112\r\nپيله سحران 359 ، 187\r\nت : تازه‌ميدان يا قنبلان 187 ، 49\r\nتاشكند 164\r\nتبريز ، 207 ، 122 ، 54 ، 46 ، 44 ، 34 ، 15 ، 287 ، 275 ، 273 ، 272 ، 257 ، 365 ، 352 ، 351 ، 293 ، 392 ، 290 374 ، 369 ، 368\r\nتدين ( مدرسه ) 362\r\nتركمنستان 164\r\nتركيه 354 ، 167 ، 63 ، 46 ، 43\r\nتفليس 258 ، 190\r\nتهران 122 ، 93 ، 55 ، 54 ، 51 ، 46 ، 37 368 ، 276 ، 263 ، 244 ، 128\r\nتوران 82\r\nج : ججين ياداشكسن 360 ، 359 ، 165 ، 50\r\nجرال 365\r\nچ : چكواسلواكى 41\r\nح : حاج امير ( گردنه ) 35\r\nحاج شكر ( سرا ) 367\r\nحجاز 364 ، 93\r\nحسن‌آباد 11\r\nحسن باروق 365\r\nحسينيهء مجتهد 367\r\nحمام عبش‌آباد 194 ، 193\r\nحمام كهنه 194 ، 193\r\nحيران ( گردنه ) 176\r\n\r\n","description":"","footnote":"","page_name":" 403 ","page_number":417},
  {"content":"\r\n\r\nخ : خانقاه ( قريه ) 288 ، 230\r\nخراسان 81 ، 44\r\nخزر ( دريا ) 175 ، 70 ، 62\r\nخلخال 358 ، 282 ، 61 ، 56 ، 21\r\nخوزستان 44 ، 9\r\nخيابان سىمترى 194\r\nخيرآباد 365\r\nد : دار الفنون ( دبيرستان ) 361\r\nداردانل 167\r\nداشكسن : به ججين مراجعه شود\r\nداغستان 271 ، 254\r\nدانتزيك 42\r\nدانشگاه تهران 71\r\nدبستان صفويه 281\r\nدبيرستان صفوى 233\r\nدجله 85\r\nدربند 305\r\nدماوند 305\r\nدجاق 363 ، 34\r\nديلمان 78\r\nر : رشت 35\r\nرضائيه 306\r\nرم 266 ، 194\r\nروئين دژ 363\r\nروسيه ، 63 ، 42 ، 41 ، 40 ، 39 ، 38 122 ، 67 ، 55 ، 54 ، 53 ، 49 ، 44 ، 183\r\nرى 190 ، 189\r\nز : زنجان 358 ، 317 ، 51\r\nژ : ژاپون 42\r\nس : سالاريه 362 ، 49 ، 48\r\nسبلان ، 89 ، 70 ، 69 ، 62 ، 57 ، 51 ، 315 ، 305 ، 294 ، 175 168 ، 90 363 ، 327\r\nسراب 56 ، 28\r\nسراى جهوددها 8\r\nسراى چوخور 373\r\nسرچشمه 128 ، 112 ، 15\r\nسرعين 363 ، 310 ، 294 ، 80\r\nسعدآباد 46\r\nسلطانيه 288\r\nسليمانشاه 360 ، 140\r\nسمرقند 64\r\nسن پطرزبورگ ، به پطروگراد مراجعه شود\r\nش : شامات 64 ، 63\r\nشاهپور 306\r\nشاهرود 61\r\nشرف ( دبيرستان ) 361\r\nشهرضا 306\r\nشهريور ( قريه ) 363\r\nشهسوار 306\r\nشهيدگاه ، 280 ، 229 ، 214 ، 213 ، 212 284 ، 281\r\nشيراز 244\r\n\r\n","description":"","footnote":"","page_name":" 404 ","page_number":418},
  {"content":"\r\n\r\nشيروان ، 271 ، 270 ، 254 ، 250 ، 237 280\r\nص : صائين ( گردنه ) 368 ، 51 ، 48\r\nط : طرابوزان 167\r\nطوى ياتابار ( محله ) 128 ، 112\r\nع : عالىقاپو ( دروازه ) ، 142 ، 135 ، 128 ، 112 214 ، 213\r\nعالىقاپو ( اصفهان ) 249 ، 248\r\nعبد اللّه شاه 188\r\nعراق ( عجم ) : به اراك مراجعه شود\r\nعراق ( عرب ) 165 ، 46\r\nعربستان 268 ، 167\r\nعكا 122\r\nعنبران 80\r\nغ : غزه 75\r\nف : فارس 93 ، 81\r\nفرانسه 77 ، 43 ، 42 ، 41\r\nفلسطين 91\r\nق : قبرس 122\r\nقره‌باغ 257\r\nقره‌باير 45\r\nقزوين 51\r\nقسطنطنيه ، به استانبول مراجعه شود\r\nقفقاز ، 374 ، 306 ، 56 ، 50 ، 42 ، 38 ، 30 375\r\nقوناخ قيران 363\r\nقيصريه 365\r\nك : كاشان 273\r\nكتابخانهء ملى ( تبريز ) 252 ، 251\r\nكتابخانهء ملى ( تهران ) 283 ، 71\r\nكربلا ، 165 ، 143 ، 138 ، 135 ، 134 ، 76 332 ، 289\r\nكردستان 56 ، 9\r\nكرمانشاه 364 ، 44\r\nكعبه 268\r\nكلبعلى شاه 188\r\nكلخوران ( شيخ ) 207 ، 190 ، 189 ، 86 301 ، 300 ، 296 ، 295 ، 294 ، 287 367 ، 366 ، 365 ،\r\nكلخوران ( هير ) 294\r\nكلخوران ( ويند ) 287\r\nكلكته 373\r\nكناس 287\r\nكورائيم 176\r\nكور عباس 363\r\nگ : گرجستان 375 ، 306 ، 291 ، 258\r\nگرگان 164\r\nگازران ( محله ) 128 ، 112\r\nگنبد اللّه اللّه 238 ، 201\r\nگنبد قابوس 164\r\n\r\n","description":"","footnote":"","page_name":" 405 ","page_number":419},
  {"content":"\r\n\r\nگنزق 363\r\nگورادويل 288 ، 287\r\nگيلان 368 ، 266 ، 78 ، 9\r\nل : لار ( قريه ) 362\r\nلندن 274 ، 273\r\nلنين گراد : به پطروگراد مراجعه شود\r\nلهستان 41\r\nليپزيك 243\r\nم : مازندران 81\r\nماژينو ( خط دفاعى ) 41\r\nمتروپوليتان ( موزه ) 277 ، 276\r\nمدينه ( طيبه ) 209 ، 93\r\nمراغه 317\r\nمرو 92\r\nمريم مقدس ( كليسا ) 199\r\nمسجد جامع 322 ، 181 ، 136 ، 129\r\nمسجد جمعه 177 ، 176 ، 88 ، 73 ، 72 183 ، 182 ، 181 ، 180 ، 179 367 ، 184\r\nمسجد جنت‌سرا 282 ، 246 ، 221 ، 202 284 ، 283\r\nمسجد شيخ لطف اللّه ( اصفهان ) 275\r\nمسجد كبود ( تبريز ) 207\r\nمشكو 363\r\nمشگين شهر 363 ، 34 ، 28\r\nمشهد ( مقدس ) 289 ، 246 ، 244 ، 164\r\nمصر 167\r\nمغان 350 ، 72 ، 69 ، 62 ، 57\r\nمكه 289 ، 98\r\nملاباشى 365\r\nملا يوسف 365\r\nمناديگاه 288\r\nموزهء ايران باستان 276\r\nميرنى 287\r\nن : نارين قلعه ، 195 ، 194 ، 50 ، 30 ، 28 197 ، 196\r\nنجف اشرف 289 ، 244 ، 171 ، 122\r\nنخجوان 257\r\nنمين 49 ، 48\r\nننه‌كران 35\r\nنوشار ( نوشهر ) 360\r\nنوه‌ديه 287\r\nنير 183 ، 48\r\nنيشابور 93\r\nنيويورك 277 ، 276\r\nه : همدان 28\r\nهندوستان 43 ، 42\r\nهندوچين 355\r\nهولشتاين 208\r\nهير 176\r\nو : ونيز 22\r\nويكتوريا آلبرت ( موزه ) ، 273 ، 232 274\r\nويلكيج 80\r\nويند 294\r\nى : يعقوبيه 358\r\nيل دگرمانى 359\r\nيونان 76\r\n\r\n","description":"","footnote":"","page_name":" 406 ","page_number":420},
  {"content":"\r\n\r\nاسامى خاصى كه در اين كتاب آمده است\r\n\r\nج - كتاب و روزنامه\r\nآ : آذرى زبان باستان آذربايگان 66 ، 59 ، 58\r\nآرتاويل 303\r\nآيندگان ( روزنامه ) 183\r\nالف : احسن التقاسيم 192\r\nاخلاق ناصرى 153\r\nاردبيل شهر مقدس 233 ، 183\r\nاصول الفصول 288\r\nامام حسين و ايرانيان 134 ، 77 ، 76\r\nايران در عهد باستان 305\r\nايران باستانى 174 74 ، 69 ، 68 ، 56\r\nب : بحر الانساب 190 ، 188\r\nبخوانند و داورى كنند 78\r\nپ : پازند 71\r\nت : تاريخ احزاب سياسى 360\r\nتاريخ اديان 69\r\nتاريخ اردبيل و دانشمندان 263\r\nتاريخ بلعمى 326\r\nتاريخ بيهقى 326 ، 325\r\nتاريخ تفسير طبرى 263\r\nتاريخ جلالى 72 ، 71\r\nتاريخچهء فرهنگ شهرستان اردبيل ، 233 243\r\nتاريخ روابط علمى شرق 258\r\nتاريخ سورآبادى 326\r\nتاريخ صنايع ايران ، 235 ، 202 ، 175 276 ، 274\r\nتاريخ مشروطيت كسروى 321 ، 313 ، 312\r\nتاريخ نادر 36\r\nتاريخ هيجده سالهء آذربايجان 342\r\nتذكرة الاولياء 93\r\nتفسير ( قرآن ) اكسفورد 335\r\nتفسير ( قرآن ) الميزان 252\r\nتفسير ( قرآن ) رهنما 335\r\nتفسير ( قرآن ) شريف لاهيجى 335\r\n\r\n","description":"","footnote":"","page_name":" 407 ","page_number":421},
  {"content":"\r\n\r\nتفسير ( قرآن ) گازر 335\r\nتفسير ( قرآن ) حجت التفاسير 335\r\nتكملة الاخبار 211 ، 71\r\nتنبيه الغافلين 153\r\nح : حاجى بابا 257\r\nحبل المتين 373\r\nحبيب السير 322 ، 309 ، 204\r\nحدائق الطرائق 288 ، 93\r\nخ : خسرو شيرين نظامى 264\r\nخمسهء نظامى 256 ، 254\r\nخواندنيها ( مجله ) 77\r\nد : دائرة المعارف اسلامى ايران ، 211 ، 78 ، 59 ، 58 263 ، 256 ، 253 ، 245\r\nدائرة المعارف برتيانيكا 256 ، 255 ، 204\r\nدائرة المعارف جغرافيائى فرانسه 256 ، 254\r\nدانشمند ( مجله ) 361\r\nدلاوران گمنام 329\r\nدين‌كرت 74\r\nديوان ميرزا قاسم گنابادى 255\r\nر : راهنماى كتاب 315 ، 310 ، 303\r\nروح القوانين 18\r\nرياض السياحه 81 ، 79 ، 75\r\nز : زند 71\r\nزندگانى شاه اسماعيل اول 60 ، 59\r\nزندگانى شاه عباس اول ، 246 ، 209 ، 208 292\r\nس : سرائر ابن ادريس 253\r\nسفرنامهء آدام اوله آريوس 312\r\nسفرنامهء تاورنيه 350 ، 207\r\nسلسلة النسب صفويه 217 ، 213 ، 208 ، 60 298 ، 281\r\nش : شاه اسماعيل 79\r\nشاهنامهء فردوسى 264\r\nشاهنامهء هاتفى 264\r\nص : صحف ابراهيم 71\r\nصريح الملك ، 282 ، 219 ، 211 ، 71 288 ، 285\r\nصفوة الصفا : بمقالات صفوة الصفا مراجعه شود\r\nصورة الارض 316 ، 305\r\nع : عالم آراى عباسى 246\r\nعجائب البلدان 387\r\nعجائب المخلوقات 89\r\nعروة الوثقى 385\r\nعمدة الطالب 190\r\nف : فتنهء باب 122\r\nفرهاد و شيرين 264\r\nق : قابوسنامه 153\r\nقالى ايران 276 ، 273\r\nقبس ( روزنامه ) 323\r\n\r\n","description":"","footnote":"","page_name":" 408 ","page_number":422},
  {"content":"\r\n\r\nك : كتاب الانساب 92\r\nكيهان ( روزنامه ) 272\r\nگ : گلستان سعدى 153\r\nگنجينهء اولياء 88\r\nگنجينهء شيخ صفى 270 ، 267 ، 265 ، 260 ، 252\r\nم : مختصرى از تاريخ و جغرافياى خلخال 66 ، 61\r\nمرآت البلدان 243\r\nمسالك الممالك 61\r\nمقالات صفوة الصفا 89 ، 65 ، 63 ، 60 ، 59 201 ، 93 ، 92\r\nمناسك حج در مذاهب پنجگانه 75\r\nمنتهى الامال 245\r\nن : نشريهء فرهنگ اردبيل 238 ، 202\r\nنصاب الصبيان 153\r\nيادداشت : اسامى 114 فقره از كتابهاى بقعهء شيخ صفى الدين ، كه بوسيلهء روسها برده شده و در صفحات 258 تا 263 اين كتاب چاپ شده است ، در اين قسمت منظور نگرديده است .\r\n\r\n","description":"","footnote":"","page_name":" 409 ","page_number":423},
  {"content":"\r\n\r\n\r\nفهرست مندرجات جلد اول :\r\nبراى آنكه دارندگان اين جلد از مطالبى كه در مجلد اول اين كتاب چاپ شده است استحضار يابند فهرست مندرجات آن جلد را نيز در اينجا ميآوريم :\r\nگفتار نخست يك نظر اجمالى دربارهء جغرافياى اردبيل موقعيت جغرافيائى شهر اردبيل و كوههاى اطراف آن صفحهء 1\r\nرودهاى اردبيل صفحهء 2\r\nاردبيل قديمترين شهر ايران از حيث لوله‌كشى آب بوده است صفحهء 5\r\nهواى اردبيل صفحهء 6\r\nگفتار دوم اردبيل قبل از اسلام منابع لازم براى تدوين تاريخ صفحهء 9\r\nفقدان مآخذ كافى براى اين دوره از تاريخ اردبيل صفحهء 10\r\nاردبيل كرسى آذربايجان قديم صفحهء 11\r\nهجوم خزرها باردبيل صفحهء 12\r\nتاريخ پيدايش اردبيل صفحهء 14\r\nاردبيل و پادشاهى كيخسرو كيانى صفحهء 15\r\nنظريه‌هاى ديگر دربارهء اردبيل صفحهء 16\r\nاردبيل و زردشت صفحهء 18\r\nاردبيل يك شهر قديمى است صفحهء 23\r\n\r\n","description":"","footnote":"","page_name":" 410 ","page_number":424},
  {"content":"\r\n\r\nگفتار سوم اردبيل از حملهء اعراب تا مشروطيت ايران فصل اول - از حملهء اعراب تا سالاريان حملهء اعراب بآذربايجان و سقوط اردبيل صفحهء 25\r\nاردبيليان در مقابل اسلام و اعراب صفحهء 27\r\nسكونت اعراب در صفحات اردبيل صفحهء 29\r\nبابك خرم‌دين صفحهء 31\r\nخرم‌دينان كه بودند و چه ميگفتند صفحهء 32\r\nقيام بابك خرم‌دين صفحهء 35\r\nحيلهء افشين براى دست يافتن بر بابك صفحهء 38\r\nگرفتارى و قتل بابك خرم‌دين صفحهء 39\r\nفصل دوم - از سالاريان تا صفويان سالاريان صفحهء 42\r\nحكومت مرزبان بن محمد سالارى صفحهء 44\r\nجنگ مرزبان و ديسم كردى صفحهء 45\r\nاسارت مرزبان بدست ركن الدولهء ديلمى صفحهء 47\r\nمرگ مرزبان و جانشينان او صفحهء 48\r\nسلسلهء رواديان و جنگ امير و هسودان روادى با سپهبد موغان صفحهء 49\r\nهجوم و قتل و غارت گرجيها در اردبيل صفحهء 52\r\nدر مسجد جمعهء اردبيل در كليساى تفليس صفحهء 54\r\nحملهء مغول صفحهء 56\r\nفصل سوم - شيخ صفى و خاندانش پدران شيخ صفى الدين صفحهء 60\r\nكلانتر شدن برادر شيخ صفى الدين در شيراز و مسافرت شيخ بدانجا صفحهء 64\r\n\r\n","description":"","footnote":"","page_name":" 411 ","page_number":425},
  {"content":"\r\n\r\nدر جستجوى شيخ زاهد گيلانى و يافتن او صفحه 65\r\nمرگ شيخ صفى الدين صفحه 67\r\nشيخ صدر الدين موسى صفحه 70\r\nخواجه على سياهپوش صفحه 71\r\nارادت تيمور گوركان نسبت بشيخ صفى الدين و فرزندانش صفحه 73\r\nشهادت شيخ جنيد و شيخ حيدر بدست شيروانشاه صفحه 76\r\nسرگذشت اسماعيل و برادرانش صفحه 78\r\nسلطنت شاه اسماعيل صفوى صفحه 79\r\nمقام تاريخى شاه اسماعيل صفوى صفحه 81\r\nجانشينان شاه اسماعيل صفحه 84\r\nعلاقهء شاه عباس بزرگ باردبيل صفحه 85\r\nفصل چهارم - از نادر تا مشروطيت اردبيل در عهد نادر شاه افشار صفحه 88\r\nخرابى اردبيل در عهد نادر شاه صفحه 90\r\nآغا محمد خان قاجار در اردبيل صفحه 92\r\nموقعيت اردبيل در جنگهاى ايران و روس صفحه 94\r\nمأموريت جهانگير ميرزا براى دفاع از اردبيل صفحه 96\r\nاقامت محمد ميرزا ( محمد شاه ) در اردبيل صفحه 98\r\nنقش اردبيل در انعقاد عهدنامهء تركمنچاى صفحه 99\r\nگفتار چهارم اردبيل از نظر مورخان داخلى و جهانگردان خارجى فصل اول - نظر جهانگردان در باب اردبيل قبل از صفويان ابو دلف ابن مهلهل در اردبيل صفحه 102\r\nگفتار ابن حوقل دربارهء اردبيل صفحه 104\r\nناصر خسرو در اردبيل صفحه 106\r\nياقوت حموى و حملهء مغول باردبيل صفحه 107\r\nنوشته‌هاى حمد اللّه مستوفى در باب اردبيل صفحه 109\r\n\r\n","description":"","footnote":"","page_name":" 412 ","page_number":426},
  {"content":"\r\n\r\nداستان موش و گربه در اردبيل صفحهء 109\r\nاردبيل از نظر مقدسى صفحهء 110\r\nفصل دوم - نظر جهانگردان و مورخان در باب اردبيل در عهد صفوى ابن بزاز و كتاب صفوة الصفا صفحهء 112\r\nتاورنيه سياح فرانسوى در اردبيل صفحهء 115\r\nديدار پىيترو دولاواله صفحهء 118\r\nماندلسلو و بقعهء شيخ صفى الدين صفحهء 120\r\nترجمهء فصولى از سفرنامهء آدام اوله آريوس استاد دانشگاه آلمان در صفحهء باب اردبيل 120\r\nچگونگى پيشواز از سفراى آلمانى در اردبيل صفحهء 123\r\nكاخ شاهى اردبيل صفحهء 125\r\nآشپزخانهء بقعهء شيخ صفى صفحهء 126\r\nتاريخچهء اقامت سفراى هلشتاين در اردبيل صفحهء 126\r\nعزادارى ايام عاشورا صفحهء 128\r\nنثار خون به ياد حسين بن على ( ع ) صفحهء 131\r\nآتشبازى در اردبيل صفحهء 131\r\nشمه‌اى از شهر اردبيل بقلم اوله آريوس صفحهء 134\r\nمقبرهء شيخ صفى الدين و شيخ جبرئيل و ساير ديدنيهاى اردبيل از صفحهء نظر اوله آريوس 138\r\nگفتار پنجم اردبيل در دوران مشروطيت ايران پيدايش مشروطيت در ايران صفحهء 157\r\nفصل اول - اردبيل در آستانهء مشروطيت ايران شاهسونان و اردبيل صفحهء 160\r\nنارين قلعه و اثر آن در موقعيت اردبيل صفحهء 162\r\nسركشى دباغها از فرمان حاكم صفحهء 163\r\n\r\n","description":"","footnote":"","page_name":" 413 ","page_number":427},
  {"content":"\r\n\r\nوباى موحش معروف به « اوماجا » صفحهء 164\r\nداستان حيدرى و نعمتى صفحهء 165\r\nآقا ميرزا على اكبر و حاج ميرصالح آقا مجتهد صفحهء 167\r\nاختلاف آن دو عالم صفحهء 171\r\nقيام تاريخى زنان اردبيل صفحهء 172\r\nدستگيرى و تبعيد آقا ميرزا على اكبر صفحهء 174\r\nملا غلامعلى آلاپالاز اوغلى صفحهء 176\r\nبدهانهء توپ گذاشتن دو تن از سران شاهسون صفحهء 179\r\nتشكيلات جديد حكومت اردبيل صفحهء 181\r\nفصل دوم - آغاز مشروطيت آغاز نهضت مشروطيت صفحهء 187\r\nتشكيل اولين انجمن‌سراى اردبيل صفحهء 189\r\nتشكيل اولين انجمن ولايتى اردبيل صفحهء 192\r\nسال قحطى معروف به جفته‌ئيلى صفحهء 197\r\nانجمن حيدريها صفحهء 198\r\nانجمن ولايتى جديد صفحهء 200\r\nفصل سوم - اردبيل در ايام استبداد صغير قتل يك افسر روس و تغيير حكمران اردبيل صفحهء 203\r\nامامزاده نخستين شهيد مشروطيت در اردبيل صفحهء 204\r\nقتل مرحوم ملا اماموردى صفحهء 205\r\nعين الدوله در اردبيل صفحهء 208\r\nجنگ رشيد الملك با طوالش صفحهء 210\r\nآمدن مجاهدان باردبيل و جنگ آنها با مستبدان صفحهء 212\r\nسقوط اردبيل بدست مجاهدان صفحهء 215\r\nكارهاى زشتى كه مجاهدين غير محلى مرتكب شدند صفحهء 218\r\nكشتار دسته‌جمعى آقايان قسمت حيدرى صفحهء 221\r\nكارى شايستهء سرزنش صفحهء 226\r\nفصل چهارم - غارت اردبيل غارت اردبيل صفحهء 230\r\nعلل غارت اردبيل صفحهء 232\r\n\r\n","description":"","footnote":"","page_name":" 414 ","page_number":428},
  {"content":"\r\n\r\nشاهسونها مخالف روسها بودند صفحهء 233\r\nيادى از يك جوانمرد اردبيلى ، كه 1330 سال پيش بدست تيراندازان عبيد اللّه بن زياد در كوفه شربت شهادت نوشيد صفحهء 235\r\nآمدن ستار خان سردار ملى باردبيل صفحهء 238\r\nدو مسافرت تاريخى در يك روز صفحهء 240\r\nبهم زدن اردوى مجاهدان اردبيل صفحهء 242\r\nبىتدبيريهاى ستار خان در اردبيل صفحهء 245\r\nنقاط امن اردبيل در روزهاى غارت صفحهء 248\r\nعشاير روز بروز به شهر نزديكتر ميشدند صفحهء 251\r\nسلاح برداشتن جوانان و مردان اردبيل صفحهء 252\r\nحملهء عشاير به شهر صفحهء 254\r\nجانبازى مردم صفحهء 256\r\nنفوذ عشاير در خطوط دفاعى شهر صفحهء 257\r\nمذاكرات صلح صفحهء 258\r\nكمبود جنگ افزار مدافعين صفحهء 260\r\nفصل پنجم - سقوط شهر بدست عشاير فرار ستار خان از اردبيل صفحهء 262\r\nگفتگوى مجاهدان تبريز در شب فرار از اردبيل صفحهء 266\r\nمخابرات رسمى دربارهء سقوط اردبيل صفحهء 267\r\nملاقات ستار خان و باقر خان در سراب صفحهء 269\r\nورود سران عشاير به شهر صفحهء 271\r\nچگونگى غارت شهر صفحهء 272\r\nنوشتهء جرايد آن روز در باب غارت اردبيل صفحهء 275\r\nآتش زدن سراى حاجى احمد صفحهء 276\r\nاتحاد مجدد عشاير براى تسخير ايران صفحهء 279\r\nانعكاس جهانى غارت اردبيل صفحهء 281\r\nورود روسها به شهر صفحهء 284\r\nاشتباه تاريخى مخبر السلطنه صفحهء 287\r\nروزهاى سخت اردبيل صفحهء 288\r\nانجمن ولايتى جديد صفحهء 291\r\nعظيم‌زاده دلاور پاكباز اردبيل در زنجان صفحهء 293\r\n\r\n","description":"","footnote":"","page_name":" 415 ","page_number":429},
  {"content":"\r\n\r\nچگونگى قتل عظيم‌زاده صفحهء 296\r\nحركت اردوى دولتى براى سركوبى اشرار اردبيل صفحهء 300\r\nورود اردو باردبيل صفحهء 302\r\nجنگ يپرم با قوجه بيگلو صفحهء 303\r\nفصل ششم - تحريكات روسها تلاش مليون براى اخراج نيروهاى بيگانه صفحهء 307\r\nدستخط مرحوم آيت اللّه خراسانى صفحهء 309\r\nبرخوردهاى تند در انجمن ولايتى صفحهء 311\r\nدستور تلگرافى والى براى تبعيد دموكراتها و نقض آن از مركز صفحهء 313\r\nتحريك كنسول روس عليه آزاديخواهان صفحهء 314\r\nتجديد فتنهء عشاير صفحهء 315\r\nنقشه‌هاى جديد صفحهء 317\r\nآمدن مجلل السلطان بميان عشاير اردبيل صفحهء 318\r\nآزادى امير عشاير خلخالى با مساعدت انجمن ولايتى اردبيل صفحهء 319\r\nورود مجلل السلطان باردبيل و حكمرانى ساختگى او به يارى صفحهء كنسول روس 321\r\nقتل مرحوم آخوندزاده صفحهء 322\r\nقتل عظيم مجاهد صفحهء 323\r\nشكست مجدد محمد على ميرزا در ايران صفحهء 323\r\nپايان كار مجلل السلطان در اردبيل صفحهء 326\r\nجنگ روسيان با عشاير اردبيل صفحهء 327\r\nسوء قصد نسبت بامير تومان و قتل همسر او صفحهء 333\r\nفصل هفتم - آثار جنگ بين الملل اول در اردبيل اعلام شروع جنگ با شليك روسها صفحهء 335\r\nاقدامات آلمانيها براى تحريك شاهسونها صفحهء 338\r\nآمدن عثمانيها بآذربايجان صفحهء 339\r\nتشكيل مجدد فرقهء دموكرات در اردبيل صفحهء 342\r\nپيدايش كميتهء مساوات و مبارزهء آن با فرقهء دموكرات صفحهء 344\r\nقتل حاج حسينقلى صراف صفحهء 349\r\nفعاليت اتحاد اسلام و ميرزا كوچكخان در اردبيل صفحهء 351\r\nانتصاب امير السلطنه بحكومت اردبيل و مخالفت حاج بابا خان با وى صفحهء 352\r\n\r\n","description":"","footnote":"","page_name":" 416 ","page_number":430},
  {"content":"\r\n\r\nجنگ حاج بابا خان و امير السلطنه حكمران اردبيل صفحهء 357\r\nقحطى و مجاعه در اردبيل صفحهء 358\r\nاقدام دموكراتها براى بهبود امر نان صفحهء 362\r\nمصادرهء غله و برنجهاى محتكرين صفحهء 365\r\nشيوع حصبه و تلفات سنگين آن صفحهء 366\r\nتوافق زعماى شهر براى خدمت بمردم صفحهء 367\r\nاقدام عمال انگليس براى شورانيدن عشاير اردبيل عليه عثمانيها صفحهء 370\r\nفرار امير السلطنه و حريرى از اردبيل صفحهء 373\r\nورود عثمانيها باردبيل صفحهء 374\r\nحكومت مجدد امير السلطنه و مبارزه با حاج بابا خان صفحهء 378\r\nرهائى حاج بابا خان از دست رشيد خان طالشى صفحهء 380\r\nسختگيرى امير السلطنه نسبت بمخالفان خود صفحهء 381\r\nفصل هشتم - اردبيل بعد از جنگ بين الملل اول آمدن بلشويكها باردبيل صفحهء 384\r\nكشمكشهاى جديد در اردبيل صفحهء 389\r\nتعقيب دموكراتها بوسيلهء آقا ميرزا على اكبر صفحهء 391\r\nعزادارى در قلعه و آزادى زندانيان صفحهء 394\r\nحكم جهاد آقا ميرزا على اكبر عليه بالشويكها صفحهء 395\r\nداستانى بنام كميابى نفت صفحهء 402\r\nاختلافيكه بر سر برگزارى مجلس ختم شادروان سيد محمد طباطبائى در اردبيل پيدا شد صفحهء 403\r\nبصير السلطنه حكمران جديد اردبيل صفحهء 405\r\nحاج بابا خان كيست صفحهء 408\r\nدلاوريهاى حاج بابا خان در تبريز و مهاجرت او با آزاديخواهان آذربايجان صفحهء 410\r\nانتصاب حاج بابا خان بحكومت ابهر از طرف دولت كودتاى 1299 صفحهء 412\r\nتوطئهء قتل حاج بابا خان در زنجان صفحهء 415\r\n\r\n","description":"","footnote":"","page_name":" 417 ","page_number":431},
  {"content":"\r\n\r\nكلنل فيلارتيوف روسى و عنايت سردار سپه نسبت بحاجى بابا خان صفحهء 418\r\nورود بصير السلطنه باردبيل صفحهء 421\r\nانتصاب مجدد امير السلطنه بحكومت اردبيل صفحهء 423\r\nدستگيرى حاج بابا خان صفحهء 426\r\nچگونگى قتل حاج بابا خان صفحهء 428\r\nمقدمات حركت قواى دولتى براى سركوبى عشاير صفحهء 432\r\nواقعه‌اى معروف به « پليسون قرالماسى » صفحهء 434\r\nورود قشون دولتى و تحريكاتى عليه آزاديخواهان صفحهء 437\r\nاقدامات قابل نكوهش زعماى اردبيل صفحهء 441\r\nآمدن امير لشگر عبد اللّه خان طهماسبى باردبيل صفحهء 444\r\nجنگ فولادلوها و قشون دولتى صفحهء 447\r\nزوال قدرت آقا ميرزا على اكبر صفحهء 451\r\nقتل امين العلماء صفحهء 454\r\nدوستى امين العلماء با حضرت اشرف سردار سپه صفحهء 457\r\nتبعيد آقا ميرزا على اكبر و مراجعت و مرگ او صفحهء 460\r\nپايان جلد اول صفحهء 462\r\nفهرست مآخذيكه در تأليف اين كتاب از آنها استفاده شده است صفحهء 467\r\nراهنماى اسامى خاصى كه در اين كتاب آمده است صفحهء 470\r\nفهرست عكسها : نماى قلهء اصلى سبلان از درهء حرم داغى صفحهء 3\r\nقلهء اصلى سبلان صفحهء 21\r\nنماى خارجى رواق بقعهء شيخ صفى الدين صفحهء 67\r\nصندوق تاريخى و گرانبهاى مقبرهء شيخ صفى الدين صفحهء 74\r\nسر در ورودى بقعهء شيخ صفى الدين صفحهء 86\r\nنماى ديوار شمالى صحن بقعهء شيخ صفى الدين صفحهء 139\r\nگنبد معروف اللّه اللّه صفحهء 143\r\n\r\n","description":"","footnote":"","page_name":" 418 ","page_number":432},
  {"content":"\r\n\r\nآقاى حاج ميرصالح انوارى در حال اقامهء نماز عيد فطر سال 1307 قمرى صفحهء 170\r\nآقا ميرزا على اكبر در حال اقامهء نماز جماعت صفحهء 180\r\nعكس اعلان منتشره در سال 1323 قمرى در اردبيل صفحهء 182\r\nعكس گزارش حاكم اردبيل به محمد على ميرزا وليعهد صفحهء 185 و 184\r\nميرزا عباس محسنى معروف به « شالمان اوف » صفحهء 189\r\nعكس گزارش ولايتى اردبيل در سال 1326 قمرى اردبيل 194\r\nكربلاى احمد علاف صفحهء 197\r\nانجمن ولايتى اردبيل در سال 1326 قمرى صفحهء 201\r\nشادروان ملا اماموردى مشكينى بر بالاى دار صفحهء 207\r\nحاج بابا خان با جمعى از مجاهدان صفحهء 214\r\nحاج ابراهيم خليل خوئى صفحهء 217\r\nرشيد الملك حكمران اردبيل با افسران روسى صفحهء 305\r\nنمونه‌اى از يادداشتهاى مرحوم محسنى صفحهء 312\r\nميرزا عليخان امير تومان صفحهء 332\r\nجمعى از اعضاى اصلى كميتهء مجازات صفحهء 337\r\nشادروان حاج سيد باقر سيدين صفحهء 343\r\nتنى چند از آزاديخواهان اردبيل صفحهء 355\r\nعكسى از خيريهء اردبيل صفحهء 363\r\nعكس توافقنامهء بزرگان اردبيل براى خدمت بمردم صفحهء 368\r\nفرمان مدال جنگىايكه از طرف پادشاه عثمانى به ميرزا كوچكخان جنگلى داده شده است صفحهء 372\r\nعكسى از چند تن از منتظرين ظهور امام زمان ( ع ) صفحهء 388\r\nنامهء اهالى آستارا براى آقا ميرزا على اكبر دربارهء مبارزه بابلشويكها صفحهء 398\r\nفرمان حكومت حاج بابا خان بر ابهر زنجان صفحهء 414\r\nحاج بابا خان با جمعى از ياران خود صفحهء 417\r\n\r\n","description":"","footnote":"","page_name":" 419 ","page_number":433},
  {"content":"\r\n\r\nجمعى از تجار اردبيل صفحهء 446\r\nامير عشاير خلخالى بر بالاى دار صفحهء 449\r\nجمعى از عشاير خلخالى كه بدست قواى دولتى دستگير شده‌اند صفحهء 450\r\nنامهء امين العلماء به حاجى بابا خان صفحهء 458\r\nآقا ميرزا على اكبر در ميان جمعى از مريدان صفحهء 460\r\n\r\n","description":"","footnote":"","page_name":" 420 ","page_number":434},
  {"content":"\r\n . \r\n","description":"","footnote":"","page_name":" 421 ","page_number":435},
  {"content":"\r\n . \r\n","description":"","footnote":"","page_name":" 422 ","page_number":436},
  {"content":"\r\n . \r\n\r\n","description":"","footnote":"","page_name":" 423 ","page_number":437}
  ]