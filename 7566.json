[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعهء آثار\r\n16\r\n( جلد اول از بخش سيرهء معصومين عليهم السلام )\r\nسيرى در سيرهء نبوى ، جاذبه و دافعهء على عليه السلام ، سيرى در نهج البلاغه ، مشكلات على عليه السلام و صلح امام حسن عليه السلام\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n.\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n16\r\nمجموعهء آثار\r\nاستاد شهيد مطهرى\r\nانتشارات صدرا\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمجموعه آثار استاد شهيد مطهري ( 16 )\r\nچاپ دوم : تير 1378 مطابق ربيع الأول 1420\r\nتعداد : 3000 نسخه\r\nحروفچينى ، ليتوگرافي ، چاپ صحافى : مؤسسه چاپ فجر . تلفن : 3119796\r\nناشر : انتشارات صدرا ( با كسب اجازه از شوراى نظارت بر نشر آثار استاد شهيد )\r\nكليهء حقوق چاپ و نشر مخصوص ناشر است .\r\n* تهران : خيابان ناصر خسرو ، مقابل دار الفنون ، كوچهء دكتر مسعود ، تلفن : 3915130 - دورنگار : 3119796\r\n* قم : خيابان ارام ، تلفن : 731522\r\nشابك دوره : 964 - 5600 - 06 - 5\r\nISBN 964 - 5600 - 06 - 5\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ جلد شانزدهم 
  ]\r\n\r\nمقدّمه\r\nبسمه تعالى .\r\nجلد شانزدهم ( و جلد اول از بخش سيرهء معصومين ) « مجموعه آثار » استاد شهيد آية . . . مطهرى مشتمل است بر بخشهاى سيرى در سيرهء نبوى ، جاذبه و دافعهء على عليه السلام ، سيرى در نهج البلاغه ، مشكلات على عليه السلام و صلح امام حسن عليه السلام .\r\n« سيرى در سيرهء نبوى » ديباچه‌اى دارد و مقدمه‌اى و ضميمه‌اى .\r\nديباچه شامل دو مقاله است تحت عنوانهاى « دعوتهاى سه بعدى » و « موج اسلامى » كه در اصل مقدمه‌هاى جلدهاى اول و دوم كتاب محمد صلى الله عليه و آله خاتم پيامبران بوده است و اين كتاب مجموعه مقالاتى است از چند تن از نويسندگان اسلامى و در سال 1346 هجرى شمسى برابر با 1400 هجرى قمرى به مناسبت آغاز پانزدهمين قرن هجرت از سوى مؤسسهء حسينيهء ارشاد منتشر شده است .\r\nمقدمهء اين بخش بحثى است كوتاه دربارهء اين فكر كه « ما قادر به پيروى از اولياء دين نيستيم » و استاد شهيد قبل از ورود به بحث « سيرهء نبوى » آن را مطرح كرده‌اند . توضيح اينكه عنوان اوليه اين بحث « منابع شناخت از نظر اسلام » بوده است كه استاد پس از برشمردن چند منبع ، سيرهء اولياء دين را به عنوان يكى از منابع شناخت از نظر اسلام معرفى نموده و از آنجا وارد بحث « سيرهء نبوى » شده‌اند .\r\nضميمهء اين بخش را يك سخنرانى و ترجمهء صد سخن از پيامبر اسلام صلى الله عليه و آله تشكيل مىدهد . آن سخنرانى تاريخچه‌اى است از زندگانى رسول اكرم صلى الله عليه و آله و نيز تحليل سخنانى چند از آن بزرگوار كه در هفدهم\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nربيع الاول مصادف با زادروز پيامبر صلى الله عليه و آله و امام صادق عليه السلام و در حدود سال 1348 هجرى شمسى در حسينيهء ارشاد ايراد شده است ؛ و آن صد سخن توضيحى دارد كه در همين بخش ذكر شده است .\r\nقسمت اصلى اين بخش مجموع هشت سخنرانى استاد شهيد تحت عنوان « سيرهء نبوى » است كه در ايام فاطميهء سال 1396 هجرى قمرى مطابق با فروردين 1354 هجرى شمسى در مسجد جامع بازار تهران ايراد شده است و بعد از شهادت استاد ، پس از استخراج از نوار و اصلاح اندك عبارات توسط « شوراى نظارت » منتشر گرديده است .\r\nجاذبه و دافعهء على عليه السلام بخش دوم اين كتاب را تشكيل مىدهد كه توضيحات لازم در مقدمهء آن به قلم استاد شهيد آمده است . همين‌طور است بخش سوم اين كتاب ، سيرى در نهج البلاغه .\r\nبخش چهارم ، يك سخنرانى استاد تحت عنوان « مشكلات على عليه السلام » است كه در تاريخ 30 / 8 / 49 مطابق با 21 رمضان 1390 در حسينيهء ارشاد القاء شده است و حاوى تحليل عميقى است دربارهء مشكلات على عليه السلام خصوصاً مشكل اساسى آن حضرت يعنى خوارج .\r\n« صلح امام حسن » بخش پنجم اين مجلد از مجموعه آثار استاد شهيد را تشكيل مىدهد كه شامل دو سخنرانى آن متفكر فرزانه تحت همين عنوان در بهار سال 1350 هجرى شمسى در انجمن اسلامى پزشكان مىباشد .\r\nنظر به اينكه سير تاريخى در اين مجموعه و مجلدات بعدى بخش « سيرهء معصومين » مجموعه آثار حفظ شده است ، اين بخش مىتواند گذشته از دارا بودن نكات بديع و انديشه‌هاى ناب ، همچون ساير آثار آن بزرگمرد ، تا حدودى تحليل تاريخ اسلام در دورهء معصومين عليهم السلام نيز باشد و از اين نظر نيز براى محققين و دانشجويان و همهء ارادتمندان پيامبر صلى الله عليه و آله و ائمهء اطهار عليهم السلام مفيد واقع شود .\r\nاز خداى متعال توفيق بيشتر مسألت مىنماييم .\r\n15 / 6 / 77 برابر با 14 جمادى الاول 1419 .\r\nشوراى نظارت بر نشر آثار استاد شهيد مطهّرى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nفهرست مطالب\r\nسيرى در سيرهء نبوى .\r\nديباچه . . . . . 23 .\r\nالف : دعوتهاى سه بعدى . . . . . 23 .\r\nب : موج اسلامى . . . . . 31 .\r\nمقدمه . . . . . 37 .\r\nمعنى « سيره » و انواع آن . . . . . 43 .\r\nعمق كلام پيغمبر صلى الله عليه و آله . . . . . 45 .\r\nعمق رفتار پيغمبر صلى الله عليه و آله . . . . . 47 .\r\nمعنى « سيره » . . . . . 50 .\r\nسبك شناسى . . . . . 50 .\r\nسبكهاى مختلف در رفتار . . . . . 53 .\r\nفلسفهء ذكر مصيبت . . . . . 57 .\r\nمنطق عملى ثابت . . . . . 59 .\r\nتقسيم منطق . . . . . 60 .\r\nآيا مىتوان در عمل يك منطق ثابت داشت ؟ . . . . . 60 .\r\nداستان طلبه و اقتدا در نماز . . . . . 61\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nنمونه‌هاى تاريخى ناقض نظريهء ماركسيسم . . . . . 62 .\r\nعلى عليه السلام . . . . . 63 .\r\nسلمان . . . . . 64 .\r\nابوذر . . . . . 64 .\r\nپيغمبر اكرم صلى الله عليه و آله . . . . . 65 .\r\nشيخ انصارى . . . . . 66 .\r\nبرهان و شعر . . . . . 67 .\r\nتعريف زهد . . . . . 70 .\r\nمتدولوژى . . . . . 71 .\r\nسعد و نحس ايام . . . . . 71 .\r\n« سيره » و نسبيّت اخلاق . . . . . 76 .\r\nآيا اخلاق ، نسبى است ؟ . . . . . 77 .\r\nسرمايهء شيعه . . . . . 77 .\r\nاصول ملغى : . . . . .\r\nالف . اصل غدر . . . . . 78 .\r\nب . اصل تجاوز . . . . . 80 .\r\nج . اصل انظلام و استرحام . . . . . 81 .\r\nاصل قدرت و اصل اعمال زور . . . . . 82 .\r\nاصل سادگى در زندگى و دورى از ارعاب . . . . . 85 .\r\nبيان على عليه السلام . . . . . 87 .\r\nاسكندر و ديوژن . . . . . 90 .\r\nجلسهء چهارم : كيفيت استخدام وسيله . . . . . 96 .\r\nاستفاده از وسيلهء نامشروع در تبليغ دين . . . . . 97 .\r\nجعل حديث . . . . . 98 .\r\nآيا داستانهاى قرآن حقيقت ندارد ؟ . . . . . 99 .\r\nدو سخن باطل شايع ميان متجددين و متقدمين . . . . . 101 .\r\nبدعت و نوآورى . . . . . 101 .\r\nابوهريره و پيازفروش . . . . . 104 .\r\nعلى عليه السلام و استخدام وسيله . . . . . 105 .\r\nرسول اكرم و استخدام وسيله . . . . . 106 .\r\nاستفاده از جهالت مردم به نفع دين . . . . . 107 .\r\nوفات فرزند پيغمبر و گرفتن خورشيد . . . . . 108 .\r\nوسيلهء حق براى هدف حق . . . . . 110 .\r\nعلى عليه السلام و بستن آب به روى دشمن . . . . . 111 .\r\nعمرو عاص و استخدام وسيله . . . . . 112\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nامام حسين و استخدام وسيله . . . . . 113 .\r\nجلسهء پنجم : پاسخ به دو پرسش . . . . . 116 .\r\nداستان داوود عليه السلام و مسألهء استخدام وسيله . . . . . 116 .\r\nحقيقت داستان . . . . . 118 .\r\nريشهء پيدايش اين داستان . . . . . 120 .\r\nپاسخ . . . . . 125 .\r\nتصاحب كالاى كفار قريش و مسألهء استخدام وسيله . . . . . 126 .\r\nسخن حاج ميرزا حسين نورى . . . . . 130 .\r\nارزش مسألهء تبليغ و شرايط مبلّغ . . . . . 135 .\r\nدرخواستهاى موسى عليه السلام از خدا . . . . . 135 .\r\nخطاب قرآن به رسول اكرم . . . . . 137 .\r\nسخن سنگين . . . . . 139 .\r\nارزش مسألهء تبليغ . . . . . 140 .\r\nابلاغ به عقل و فكر . . . . . 142 .\r\nابلاغ به دل . . . . . 145 .\r\nداستان بوعلى و بهمنيار . . . . . 147 .\r\nبلاغ مبين . . . . . 148 .\r\nنُصح يا خلوص سخن . . . . . 149 .\r\nپرهيز از تكلّف . . . . . 150 .\r\nروش تبليغ . . . . . 153 .\r\nتبشير و انذار . . . . . 154 .\r\nتنفير . . . . . 155 .\r\nلطافت روح . . . . . 157 .\r\nمسلمان و همسايهء مسيحى . . . . . 158 .\r\nملامت زياد . . . . . 159 .\r\nاسلام ، دين باگذشت و آسان . . . . . 160 .\r\nخشيت الهى . . . . . 162 .\r\nتذكر . . . . . 165 .\r\nايمان اجباربردار نيست . . . . . 166 .\r\nسيرهء نبوى و گسترش سريع اسلام . . . . . 171 .\r\nنرمش در مسائل شخصى و صلابت در مسائل اصولى . . . . . 174 .\r\nمشورت . . . . . 178 .\r\nپرهيز از خشونت در دعوت و تبليغ . . . . . 180\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nمال خديجه و شمشير على عليه السلام . . . . . 180 .\r\nدفاع از توحيد . . . . . 183 .\r\nآزادى عقيده . . . . . 185 .\r\nعلى عليه السلام و رحلت زهرا عليها السلام . . . . . 188 .\r\nتاريخچهء زندگانى پيامبر صلى الله عليه و آله و تحليل سخنانى از آن حضرت . . . . . 191 .\r\nولادت و دوران كودكى . . . . . 192 .\r\nمسافرتها . . . . . 195 .\r\nشغلها . . . . . 195 .\r\nسوابق . . . . . 196 .\r\nسيرى در سخنان رسول اكرم . . . . . 201 .\r\nصد سخن از كلمات پيامبر صلى الله عليه و آله . . . . . 207 .\r\nجاذبه و دافعهء على عليه السلام .\r\nپيشگفتار . . . . . 215 .\r\nمقدمه . . . . . 223 .\r\nقانون جذب و دفع . . . . . 223 .\r\nجاذبه و دافعه در جهان انسان . . . . . 224 .\r\nاختلاف انسانها در جذب و دفع :\r\nافرادى كه نه جاذبه دارند و نه دافعه . . . . . 226 .\r\nمردمى كه جاذبه دارند اما دافعه ندارند . . . . . 226 .\r\nاشتباه فلسفهء هندى و مسيحى . . . . . 227 .\r\nمعناى حقيقى محبت . . . . . 228 .\r\nاسلام ، دين جذب و دفع . . . . . 229 .\r\nمردمى كه دافعه دارند اما جاذبه ندارند . . . . . 230 .\r\nمردمى كه هم جاذبه دارند و هم دافعه . . . . . 231 .\r\nعلى شخصيت دونيرويى . . . . . 232 .\r\nبخش اوّل : نيروى جاذبهء على عليه السلام . . . . . 235 .\r\nجاذبه‌هاى نيرومند . . . . . 237 .\r\nتشيع ، مكتب محبت و عشق . . . . . 241 .\r\nاكسير محبت . . . . . 244 .\r\nحصارشكنى . . . . . 248\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nعشق ، سازنده يا خراب كننده . . . . . 250 .\r\nمحبت و ارادت به اولياء . . . . . 255 .\r\nآياتى در وصف مؤمنان . . . . . 256 .\r\nآياتى در مهر حضرت حق به مؤمنان . . . . . 256 .\r\nآياتى در دوستى دو جانبهء انسان و خدا . . . . . 257 .\r\nنيروى محبت در اجتماع . . . . . 260 .\r\nبهترين وسيلهء تهذيب نفس . . . . . 263 .\r\nنظر سقراطى مشربان در تهذيب نفس . . . . . 265 .\r\nنظر فيلسوفان . . . . . 266 .\r\nنظر اهل عرفان و سير و سلوك . . . . . 266 .\r\nنمونه‌هايى از تاريخ اسلام . . . . . 270 .\r\nحبّ على در قرآن و سنت . . . . . 278 .\r\nرمز جاذبهء على . . . . . 283 .\r\nبخش دوم : نيروى دافعهء على عليه السلام . . . . . 287 .\r\nدشمن سازى على . . . . . 289 .\r\nناكثين و قاسطين و مارقين . . . . . 292 .\r\nپيدايش خوارج . . . . . 294 .\r\nاصول عقايد خوارج . . . . . 300 .\r\nعقيدهء خوارج در باب خلافت . . . . . 301 .\r\nعقيدهء خوارج دربارهء خلفا . . . . . 303 .\r\nانقراض خوارج . . . . . 304 .\r\nشعار يا روح ؟ . . . . . 305 .\r\nمذاهبى كه شعارشان مرده و روحشان زنده است . . . . . 305 .\r\nمذاهبى كه روحشان مرده و شعارشان زنده است . . . . . 305 .\r\nروح تشيع در صدر اسلام . . . . . 306 .\r\n« حقيقت » پرستان و « شخص » پرستان . . . . . 307 .\r\nتشيع ، راهى در تشخيص حقيقت و تعقيب آن . . . . . 309 .\r\nروح مذهب خارجى در روزگار ما . . . . . 309 .\r\nدموكراسى على . . . . . 311 .\r\nقيام و طغيان خوارج . . . . . 314 .\r\nمميّزات خوارج . . . . . 316 .\r\nروحيه‌هاى مبارزه‌گر . . . . . 316 .\r\nعبادت پيشگان متنسّك . . . . . 317 .\r\nفوق العادگى پيكار على با خوارج . . . . . 319 .\r\nعدم جرأت غير على بر اين كار . . . . . 320 .\r\nكج فهمى خوارج . . . . . 321\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nناآشنايى غير مهاجر و انصار با روح فرهنگ اسلامى . . . . . 322 .\r\nتوصيف على از روحيهء خوارج . . . . . 322 .\r\nآلت قرارگرفتن مقدسان احمق و سخن على در اين باره . . . . . 323 .\r\nتنگ نظرى خوارج . . . . . 325 .\r\nخوارج امروز . . . . . 325 .\r\nمحكوميت كوته بينى از نظر على . . . . . 327 .\r\nضربه‌هاى روحى خوارج . . . . . 327 .\r\nتفقه در دين و رمز جاودانگى اسلام . . . . . 328 .\r\nجهات گوناگون داستان تحكيم . . . . . 329 .\r\nتفاوت حكومت قرآن و حكومت افراد . . . . . 330 .\r\nسازگارى داستان تحكيم با اصول تشيع . . . . . 330 .\r\nتأثير فرق اسلامى در يكديگر . . . . . 330 .\r\nجلوه گاه انديشهء خارجى در مكتبها . . . . . 331 .\r\nسياست « قرآن بر نيزه كردن » . . . . . 334 .\r\nلزوم پيكار با نفاق . . . . . 338 .\r\nعلى ، امام و پيشواى راستين . . . . . 341 .\r\nسيرى در نهج البلاغه .\r\nمقدمه . . . . . 345 .\r\nآشنايى من با نهج البلاغه . . . . . 345 .\r\nيادى از استاد . . . . . 347 .\r\nنهج البلاغه و جامعهء امروز اسلامى . . . . . 350 .\r\nبخش اول : كتابى شگفت . . . . . 353 .\r\nاين مجموعهء نفيس . . . . . 355 .\r\nسيد رضى و نهج البلاغه . . . . . 356 .\r\nدو امتياز . . . . . 358 .\r\nزيبايى . . . . . 358 .\r\nتأثير و نفوذ . . . . . 359 .\r\nاعترافات . . . . . 360 .\r\nدر آيينهء اين عصر . . . . . 364 .\r\nشاهكارها . . . . . 369 .\r\nامرؤالقيس . . . . . 371 .\r\nعلى در ميدانهاى گوناگون . . . . . 372 .\r\nمباحث و موضوعات در نهج البلاغه . . . . . 375\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nنگاهى كلى به مباحث و مسائل نهج البلاغه . . . . . 375 .\r\nبخش دوم : الهيات و ماوراء الطبيعه . . . . . 377 .\r\nتوحيد و معرفت . . . . . 379 .\r\nاعتراف تلخ . . . . . 381 .\r\nعقل شيعى . . . . . 382 .\r\nارزش تعقلات فلسفى در مسائل ماوراء طبيعى . . . . . 386 .\r\nارزش مطالعه در آثار و آيات . . . . . 390 .\r\nمسائل تعقلى محض . . . . . 391 .\r\nذات و صفات پروردگار . . . . . 395 .\r\nذات حق . . . . . 395 .\r\nوحدت حق ، وحدت عددى نيست . . . . . 397 .\r\nاوليت و آخريت و ظاهريت و باطنيت حق . . . . . 400 .\r\nمقايسه و داورى . . . . . 403 .\r\nنهج البلاغه و انديشه‌هاى كلامى . . . . . 404 .\r\nنهج البلاغه و انديشه‌هاى فلسفى . . . . . 405 .\r\nنهج البلاغه و انديشه‌هاى فلسفى غرب . . . . . 408 .\r\nبخش سوم : سلوك و عبادت . . . . . 411 .\r\nعبادت در اسلام . . . . . 413 .\r\nدرجات عبادتها . . . . . 414 .\r\nتلقى نهج البلاغه از عبادت . . . . . 415 .\r\nعبادت آزادگان . . . . . 416 .\r\nياد حق . . . . . 417 .\r\nحالات و مقامات . . . . . 418 .\r\nشب مردان خدا . . . . . 418 .\r\nترسيم چهرهء عبادت و عُبّاد در نهج البلاغه . . . . . 420 .\r\nشب زنده دارىها . . . . . 421 .\r\nواردات قلبى . . . . . 422 .\r\nگناه زدايى . . . . . 424 .\r\nدرمان اخلاقى . . . . . 425 .\r\nانس و لذت . . . . . 425 .\r\nبخش چهارم : حكومت و عدالت . . . . . 427 .\r\nنهج البلاغه و مسألهء حكومت . . . . . 429 .\r\nارزش و اعتبار . . . . . 430 .\r\nارزش عدالت . . . . . 434\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nنتوان تماشاچى صحنه‌هاى بىعدالتى بود . . . . . 438 .\r\nعدالت نبايد فداى مصلحت بشود . . . . . 439 .\r\nاعتراف به حقوق مردم . . . . . 441 .\r\nكليسا و مسألهء حق حاكميت . . . . . 442 .\r\nمنطق نهج البلاغه . . . . . 445 .\r\nحكمران امانتدار است نه مالك . . . . . 448 .\r\nبخش پنجم : اهل بيت و خلافت . . . . . 455 .\r\nسه مسألهء اساسى . . . . . 457 .\r\nمقام ممتاز اهل بيت . . . . . 458 .\r\nاحقيت و اولويت . . . . . 463 .\r\nنص و وصيت . . . . . 463 .\r\nلياقت و فضيلت . . . . . 467 .\r\nقرابت و نسب . . . . . 468 .\r\nانتقاد از خلفا . . . . . 470 .\r\nابوبكر . . . . . 471 .\r\nعمر . . . . . 473 .\r\nعثمان . . . . . 477 .\r\nنقش ماهرانهء معاويه در قتل عثمان . . . . . 478 .\r\nسكوت تلخ . . . . . 485 .\r\nاتحاد اسلامى . . . . . 487 .\r\nدو موقف ممتاز . . . . . 490 .\r\nبخش ششم : موعظه و حكمت . . . . . 493 .\r\nمواعظ بىنظير . . . . . 495 .\r\nمقايسه با ساير مواعظ . . . . . 495 .\r\nموعظه و حكمت . . . . . 498 .\r\nموعظه و خطابه . . . . . 498 .\r\nعمده‌ترين بخشهاى نهج البلاغه . . . . . 501 .\r\nعناصر موعظه‌اى نهج البلاغه . . . . . 501 .\r\nبا منطق على آشنا شويم . . . . . 502 .\r\nتقوا . . . . . 502 .\r\nتقوا مصونيت است نه محدوديت . . . . . 507 .\r\nتقوا مصونيت است . . . . . 507 .\r\nتعهد متقابل . . . . . 509 .\r\nزهد و پارسايى . . . . . 511 .\r\nزهد اسلامى و رهبانيت مسيحى . . . . . 514\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nدو پرسش . . . . . 514 .\r\nسه اصل يا سه پايهء زهد اسلامى . . . . . 517 .\r\nزاهد و راهب . . . . . 518 .\r\nزهد و ايثار . . . . . 519 .\r\nهمدردى . . . . . 521 .\r\nزهد و آزادگى . . . . . 525 .\r\nزهد و معنويت . . . . . 531 .\r\nزهد و عشق و پرستش . . . . . 531 .\r\nعبارت بوعلى . . . . . 534 .\r\nتضاد دنيا و آخرت . . . . . 534 .\r\nزهد : برداشت كم براى بازدهى زياد . . . . . 538 .\r\nبخش هفتم : دنيا و دنياپرستى . . . . . 545 .\r\nنهج البلاغه و ترك دنيا . . . . . 547 .\r\nخطرى كه غنائم به وجود آورد . . . . . 548 .\r\nسكر نعمت . . . . . 550 .\r\nوجههء عام سخن مولى . . . . . 551 .\r\nزبان مخصوص هر مكتب . . . . . 551 .\r\nدنياى مذموم . . . . . 552 .\r\nرابطهء انسان و جهان . . . . . 554 .\r\nمنطق اسلام . . . . . 555 .\r\nارزش دنيا از نظر قرآن و نهج البلاغه . . . . . 560 .\r\nوابستگيها و آزادگيها . . . . . 567 .\r\nمنطق اگزيستانسيا ليستى . . . . . 571 .\r\nآيا تكامل از خود بىخود شدن است ؟ . . . . . 571 .\r\nخودزيانى و خودفراموشى . . . . . 574 .\r\nخوديابى و خدايابى . . . . . 578 .\r\nنقش عبادت در بازيابى خود . . . . . 580 .\r\nنكاتى چند . . . . . 583 .\r\nتضاد دنيا و آخرت . . . . . 583 .\r\nتابع گرايى و متبوع گرايى . . . . . 584 .\r\nچنان باش كه هميشه زنده‌اى و چنان باش كه فردا مىميرى . . . . . 586 .\r\nمشكلات على عليه السلام .\r\nمشكل كشته شدن عثمان ( مشكل نفاق ) . . . . . 594\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nانعطاف ناپذيرى در اجراى عدالت . . . . . 597 .\r\nصراحت و صداقت در سياست . . . . . 597 .\r\nخوارج ، مشكل اساسى على عليه السلام . . . . . 598 .\r\nرفتار على عليه السلام با خوارج . . . . . 603 .\r\nاصول مذهب خوارج . . . . . 604 .\r\nبرخورد على عليه السلام با خوارج . . . . . 605 .\r\nمميّزات خوارج . . . . . 607 .\r\nشهادت على عليه السلام . . . . . 612 .\r\nصلح امام حسن عليه السلام .\r\nكلياتى در مسألهء جنگ و صلح از نظر فقه اسلامى . . . . . 619 .\r\nپيغمبر اكرم و صلح . . . . . 620 .\r\nعلى عليه السلام و صلح . . . . . 621 .\r\nموارد جهاد در فقه شيعه . . . . . 624 .\r\nقتال اهل بغى . . . . . 627 .\r\nصلح در فقه شيعه . . . . . 627 .\r\nصلح حديبيه . . . . . 629 .\r\nپرسش و پاسخ . . . . . 635 .\r\nشرايط زمان امام حسن 7 و تفاوت آن با شرايط زمان امام حسين عليه السلام . . . . . 637 .\r\nتفاوتهاى شرايط زمان امام حسن عليه السلام و شرايط زمان امام حسين عليه السلام . . . . . 638 .\r\nعوامل دخيل در قيام امام حسين عليه السلام و مقايسهء آن با شرايط زمان امام حسن عليه السلام . . . . . 642 .\r\nمواد قرارداد . . . . . 647 .\r\nپرسش و پاسخ . . . . . 651 .\r\nفهرستها . . . . . 657\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\nسيرى در سيرهء نبوى\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\nديباچه .\r\n\r\nالف . دعوتهاى سه بعدى\r\nپديدهء دعوت كه فردى از افراد يك نوع ، ساير افراد را به عقيده و مرامى بخواند و آنها را به سويى بكشاند ، از مختصات اجتماع بشرى است .\r\nشعاع تأثير اين دعوتها از حيث عرض و طول و عمق يكسان نيست ، متفاوت است . تأثير بيشتر آنها كم [ بوده 
  ] و در ابعاد كوچكى صورت گرفته و مىگيرد و لهذا از جنبهء تاريخى و اجتماعى قابل توجه و اهميت نيست . اما پاره‌اى از دعوتهاست كه لااقل در يك بعد پيشروى داشته است ، مثلًا سطح وسيعى را ولو براى مدت كوتاهى فرا گرفته ، و يا قرنهاى متمادى - هر چند در ميان مردمى اندك - دوام يافته ، و يا نفوذى ريشه‌دار گرچه در ميان مردمى اندك و در زمانى نسبتاً كوتاه پيدا كرده است . اين گونه دعوتها درخور اهميت و شايستهء بررسى و تحليل و احياناً تجليل است .\r\nآنچه بيش از همه در خور اهميت و قابل توجه است ، دعوتهايى است كه در همهء ابعاد پيشروى داشته است ؛ هم سطح بسيار وسيعى را اشغال كرده و هم قرنهاى متمادى در كمال اقتدار حكومت كرده و هم تا اعماق روح بشر ريشه دوانده است .\r\nاين گونه دعوتهاى سه بعدى مخصوص سلسلهء پيامبران است . كدام مكتب فكرى و فلسفى را مىتوان پيدا كرد كه مانند اديان بزرگ جهان بر صدها ميليون نفر در مدت سى قرن و بيست قرن و حداقل چهارده قرن حكومت كند و به سرّ ضماير\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nافراد چنگ بيندازد ؟ همين جهت سبب شده كه پيامبران ، مستقيم يا غير مستقيم ، آفرينندهء اصلى تاريخ باشند .\r\nتاريخ به دست بشر ، و بشر بيش از هر چيز ديگر به دست پيامبران ساخته و پرداخته شده است . اگر در عرصهء خلاقيت و سازندگى ، زمينه را « انسان » فرض نماييم ، هيچ هنرمند و صنعتگرى به پاى پيامبران نمىرسد . ناموس آفرينش ، جهان را مسخّر انسان ، و انسان را مسخّر نيروى ايمان ، و پيامبران را سلسله جنبان اين نيرو قرار داده است .\r\nهر چيزى جز آنچه ايمان نام دارد ، از عقل و علم و هنر و صنعت و قانون و غيره ، ابزارى است در دست آدمى و وسيله‌اى است براى ارضاى تمايلات و تسكين غرايز و تأمين خواسته‌هاى پايان ناپذير او . آدمى همهء اينها را در راه مقاصد و هواهاى نفس خويش استخدام مىكند و همچون ابزارى از آنها بهره مىبرد . تنها نيروى ايمان است ، آن هم از نوع ايمانى كه پيامبران عرضه مىكنند كه از يك طرف به تعبير قرآن حيات تازه‌اى به روح مىدهد « 1 » ، يعنى با ارائهء يك سلسله هدفهاى عالى و انسانى و ما فوق طبيعى خواسته‌هاى نوى به وجود مىآورد و بالتبع احساسات رقيق و عواطف لطيف خلق مىكند و بالأخره جهان درون انسان را دگرگون ساخته و بسى وسعت مىبخشد ، و از طرف ديگر تمايلات و غرايز طبيعى را تعديل و مهار مىنمايد .\r\nدر مقابل قدرت علمى و فنى بشر ، هيچ دژ تسخيرناپذيرى وجود ندارد جز يكى ؛ آن دژ روح و نفس آدمى است . كوه و صحرا و دريا و فضا و زمين و آسمان ، همه در قلمرو قدرت علمى و فنى بشر است . تنها مركزى كه از اين قلمرو خارج است ، نزديكترين آنها به آدمى است . مطيع كردن و مسخّر ساختن اين دژ به قول مولوى :\r\nكار عقل و هوش نيست ، « شيرباطن سُخرهء خرگوش نيست » .\r\nو از قضا خطرناكترين دشمنان آسايش و آرامش ، امنيت و عدالت ، آزادى و مساوات ، و بالأخره خوشبختى و سعادت بشر در همين دژ پنهان شده و كمين كرده است :\r\n\r\n\r\n\r\n\r\n","description":"","footnote":"\r\n( 1 ) .  « يا أَيُّهَا الَّذِينَ آمَنُوا اسْتَجِيبُوا لِلَّهِ وَ لِلرَّسُولِ إِذا دَعاكُمْ لِما يُحْيِيكُمْ » .  انفال / 24 .\r\n","page_name":" 24 ","page_number":24},
  {"content":"\r\n\r\n« اعْدى عَدُوِّكَ نَفْسُكَ الَّتى بَيْنَ جَنْبَيْكَ . » « 1 » .\r\nبشر امروز پس از اينهمه موفقيتهاى علمى ، دردمندانه مىنالد . از چه مىنالد ؟\r\nكسريها و كمبودهايش در كدام ناحيه است ؟ آيا جز در ناحيهء خُلق و خوى و « آدميت » است ؟ بشر امروز از نظر علمى و فكرى پا به جايى نهاده كه آهنگ سفر افلاك كرده و سقراطها و افلاطونها بايد افتخار شاگردىاش را بپذيرند ، اما از نظر روح و خوى و منش ، يك « زنگى مستِ تيغِ بُرّان به دست » بيش نيست . انسان امروز با همهء پيشرفتهاى معجزآسا در ناحيهء علم و فن ، از لحاظ مردمى و انسانيت گامى پيش نرفته بلكه به سياهترين دوران سياه خويش بازگشته است با يك تفاوت ، و آن اينكه از بركت قدرت علمى و فلسفى و ادبى خويش ، بر خلاف گذشته ، تمام جنايتها را در زير پرده‌اى از تظاهر به انسانيت و اخلاق ، نوع پرستى ، آزاديخواهى و صلح دوستى انجام مىدهد . صراحت و يكرويى جاى خود را به دورويى و فاصله ميان ظاهر و باطن داده است . در هيچ دوره‌اى مانند عصر جديد در بارهء عدالت ، آزادى ، برادرى ، انساندوستى ، صلح و صفا ، راستى و درستى ، امانت و صداقت ، احسان و خدمت سخن گفته نشده است ، و در هيچ عصرى هم مانند اين عصر بر ضد اين امور عمل نشده است . در نتيجه بشر امروز مصداق سخن خداوند شده است :\r\n  « وَ مِنَ النَّاسِ مَنْ يُعْجِبُكَ قَوْلُهُ فِي الْحَياةِ الدُّنْيا وَ يُشْهِدُ اللَّهَ عَلى ما فِي قَلْبِهِ وَ هُوَ أَلَدُّ الْخِصامِ . وَ إِذا تَوَلَّى سَعى فِي الْأَرْضِ لِيُفْسِدَ فِيها وَ يُهْلِكَ الْحَرْثَ وَ النَّسْلَ . »   « 2 » .\r\nدر جهان امروز از يك طرف لاف نوع خواهى و بشردوستى با بانگى هرچه بلندتر گوشها را مىخراشد ، و از طرف ديگر دامنهء ملت پرستى - كه خود نوعى\r\n\r\n\r\n\r\n\r\n","description":"","footnote":"\r\n( 1 ) . حديث نبوى : [ بزرگترين دشمنان تو همان نفس توست كه ميان دو پهلوى توست 
  ] .\r\n( 2 ) بقره / 204 و 205 [ و پاره‌اى از مردم هستند كه سخن آنها در ( مصالح ) زندگانى دنيا تو را به شگفت آورد و خوشايند توست و خداوند را بر آنچه در دل دارند گواه مىگيرند و حال آنكه سرسخت‌ترين دشمنان هستند و چون از نزد تو بروند ، كوشش مىكنند تا در زمين فساد كنند و كشت و زرع ( منابع اقتصادى ) و نسل ( نيروهاى انسانى ) را تباه سازند 
  ] .\r\n","page_name":" 25 ","page_number":25},
  {"content":"\r\n\r\nتوحش است - با همهء تعصبات و خودخواهىها و قساوتها و آتش افروزىهاى ناشى از آن روز به روز بالا مىگيرد . اين يكى از تناقضاتى است كه منطق بشر امروز گرفتار آن است .\r\nآيا سخنى ياوه‌تر و دعوتى پوچتر از اين مىتوان يافت كه از طرفى مذهب ، آن يگانه پشتوانهء ارزشهاى انسانى را پشت سر بگذاريم و از طرف ديگر دم از انسانيت و اخلاق بزنيم و بخواهيم با زور لفّاظى و پند و اندرزهاى توخالى ، طبيعت بشر را تغيير دهيم ؟ كارى است از قبيل نشر اسكناس بدون ضامن و پشتوانه .\r\nنه اين است كه بشرِ اين قرن اين نقصها و كمبوديها را احساس نمىكند و يا به فكر چاره نيفتاده است ؛ خير ، به تمام وجود خويش آن را لمس مىكند . اين فلسفه‌هاى پرطمطراق و سازمانهاى عظيم بين المللى و اعلاميه‌هاى بلند بالا به نام « حقوق بشر » مولود چه احساسى غير از احساس اين كم و كسرهاست ؟ اما متأسفانه مثل اينكه تجربهء معروف « زنگ و گربه » بار ديگر تكرار مىشود . عيب و اشكال كار همان عيب و اشكال است : فقدان قدرت اجرايى .\r\nاين فلسفه‌ها و سازمانها و اعلاميه‌ها و قطعنامه‌ها سودى به انسان محروم نبخشيد ، بلكه نتيجهء معكوس داد و « سركنگبين صفرا فزود » ؛ ريسمانهايى كه به نام بالا كشيدن او از قعر چاه به وجود آمده ، به صورت حلقه‌هايى دور گلويش پيچيده و بيش از پيش آن را فشار مىدهد .\r\nحقيقت اين است : چيزى كه در نظام آفرينش محكوم چيز ديگر آفريده شده ، به زور فلسفه و اعلاميه و مقاله و خطابه نمىتوان آن را حاكم بر آن چيز قرار داد . علم و فكر و فلسفه حاكم بر طبيعت جهانى است اما محكوم طبيعت انسانى . حقوق بشر تا وقتى كه فقط شكل يك فلسفه دارد ، طبعاً ابزارى براى طبيعت بشر خواهد بود .\r\nما اكنون در جهانى زندگى مىكنيم كه آن چيزى كه محكوم طبيعت بشر است سخت توسعه يافته و نيرو گرفته ، اما آن چيزى كه حاكم بر طبيعت اوست ناتوان مانده است و لااقل به نسبت توسعه و توانايى آن ديگرى پيش نرفته است . نتيجهء آنهمه پيشرفتها در سطح مسائلى كه محكوم طبيعت بشر است اين شده كه هركس در راهى كه مىرود و در پى مقصودى كه مىخواهد ، سريعتر و پرقدرت‌تر مىرود و مىدود بدون آنكه در نوع خواسته و طرز تفكر او در بارهء زندگى و هدف زندگى و در احساسات و تمايلات و عواطف او و بالأخره در سطح مسائلى كه حاكم بر\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nطبيعت اوست كوچكترين تغييرى پيدا شده باشد . بشر تا توانسته محيط اطراف خود را تغيير داده بدون آنكه بتواند يا بخواهد خود را و طرز تفكر خود را و عواطف و تمايلات خود را عوض كند . ريشهء مشكلات امروز بشر را در همين جا بايد جست ، همچنانكه ريشهء نياز بشر را به دين و معنويت و ايمان و پيامبر نيز در همين جا بايد به دست آورد .\r\nمصلح و مفكّر بزرگ اسلامى ، اقبال لاهورى مىگويد :\r\n« بشريت ، امروز به سه چيز نيازمند است : تعبيرى روحانى از جهان ، آزادى روحانى فرد « 1 » و اصولى اساسى داراى تأثير جهانى كه تكامل اجتماع بشرى را بر مبناى روحانى توجيه كند . » .\r\nآنگاه اضافه مىكند و مىگويد :\r\n« شك نيست كه اروپاى جديد دستگاههاى انديشه‌اى و مثالى تأسيس كرده است ، ولى تجربه نشان مىدهد كه حقيقتى كه از راه عقل محض به دست مىآيد نمىتواند آن حرارت اعتقاد زنده‌اى را داشته باشد كه تنها به الهام شخصى حاصل مىشود . به همين دليل است كه عقل محض چندان تأثيرى در نوع بشر نكرده ، در صورتى كه دين پيوسته مايهء ارتقاى افراد و تغيير شكل جوامع بشرى بوده است . مثاليگرى اروپا هرگز به صورت عامل زنده‌اى در حيات آن در نيامده و نتيجهء آن « منِ » سرگردانى است كه در ميان دموكراسيهاى ناسازگار با يكديگر به جستجوى خود مىپردازد ، كه كار منحصر آنها بهره كشى از درويشان به سود توانگران است . سخن مرا باور كنيد كه اروپاى امروز بزرگترين مانع در راه پيشرفت اخلاق بشريت است . » « 2 »\r\n\r\n\r\n\r\n\r\n","description":"","footnote":"\r\n( 1 ) تنها آزاديهاى سياسى و اجتماعى كافى نيست .\r\n( 2 ) . احياى فكر دينى در اسلام ، ص 203 و 204 .\r\n","page_name":" 27 ","page_number":27},
  {"content":"\r\n\r\nاگر نهرو ، نخست وزير فقيد هند ، پس از يك عمر لادينى در شامگاه عمر خويش به جستجوى خدا برمىآيد و معتقد مىشود كه : « در برابر خلأ معنوى تمدن جديدى كه رواج مىپذيرد ، بيش از ديروز بايد پاسخهاى معنوى و روحانى بيابيم » براى اين است كه به ريشهء اصلى مشكلات امروز بشر پى برده و دانسته كه بشر امروز بيش از هر وقت ديگر نيازمند به آزادى روحانى و معنوى است و [ رفع 
  ] اين نيازمندى بدون اينكه در طرز تفكر و جهان بينى او تغيير اساسى داده شود - كه هستى و حيات را بامعنى بداند نه پوچ و عبث - ميسر نيست . و اگر برنارد شاو را مىبينيم كه مىگويد :\r\n« چنين پيش بينى مىكنم و از هم اكنون آثار آن پديدار شده است كه ايمان محمد مورد قبول اروپاى فردا خواهد بود ، و به عقيدهء من اگر مردى چون او صاحب اختيار دنياى جديد شود طورى در حل مسائل و مشكلات دنيا توفيق خواهد يافت كه صلح و سعادت آرزوى بشر تأمين خواهد شد . » .\r\nبراى اين است كه احساس مىكند كه علاوه بر لزوم تفسيرى روحانى از جهان و لزوم آزادى روحانى افراد ، اصولى اساسى داراى تأثير جهانى لازم است كه تكامل اجتماع بشرى را بر مبناى روحانى توجيه كند و به قول اقبال : « مبتنى بر وحيى باشد كه از درونىترين ژرفناى زندگى بيان شود و به ظاهرى بودن صورى آن رنگ باطنى دهد » .\r\nقرآن در آيات زيبا و دلنشين خود سه چيز را به عنوان شديدترين نيازمنديهاى بشر يادآورى مىكند :\r\n1 . ايمان به « اللَّه » ، ايمان به اين كه « جهان را صاحبى باشد خدا نام » . به عبارت ديگر تفسيرى روحانى از جهان .\r\n2 . ايمان به رسول و رسالت او ؛ يعنى ايمان به تعليمات آزاديبخش و جاندارى كه تكامل اجتماع را بر مبناى روحانى توجيه كند و به زندگى صورى رنگ معنوى بدهد .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n3 . جهاد به مال و نفس در راه خدا « 1 » ، يعنى آزادى و آزادگى معنوى .\r\nنيازى مبرم‌تر از اين نيازها نتوان يافت .\r\nدر ميان مكتبها و مسلكها و دينها و آيينها ، تنها اسلام است كه قدرت پاسخگويى به اين سه نياز را دارد . پس از چهارده قرن كه از ظهور اسلام مىگذرد ، جهان همان اندازه نيازمند آن است كه در روز اول بود . آن روزى كه احساس اين نيازها عموميت پيدا كند - و چنين روزى دور نيست - بشر راهى جز اينكه خود را به آغوش اسلام افكند نخواهد داشت .\r\nامروز نوعى ضعف و اعراض نسبت به همهء مذاهب مشهود است . اسلام نيز در درون خود دچار نوعى بحران است . حقيقت اين است كه اسلام در اين جهت غرامت اشتباه كليسا را مىپردازد . عكس العمل‌هاى ناهنجارى كه كليسا در دورهء رنسانس در برابر علم و تمدن نشان داد ، ضربهء بزرگى به حيثيت مذهب به‌طور عموم وارد آورد و سبب شد كه افكار سطحى خاصيت دين و مذهب را به‌طور كلى مبارزه با علم و دانش تلقى كنند . اين قضاوت ديرى نخواهد پاييد . از هم اكنون بر كسانى كه لااقل در تاريخ اسلام مطالعه‌اى دارند روشن است كه حساب اسلام از كليسا جداست . اسلام خود بنيانگذار يك تمدن عظيم است و در تاريخ افتخارآميز خود دانشگاهها به وجود آورد و دانشمندان نابغه به جهان تحويل داد و به علم و تمدن كمك فراوان كرد . [ با مطالعهء تاريخ اسلام 
  ] به ارزش عظيم و غرورآميز خدمات اسلام به تمدن بشرى و ديون بسيار سنگين اروپاى امروز به تمدن اسلامى واقف [ مىشويم 
  ] ؛ معلوم [ مىگردد 
  ] كه آنچه در بارهء اسلام صادق است درست ضد آن چيزى است كه در بارهء كليسا صادق مىباشد . كليسا نه تنها تمدنى به وجود نياورد بلكه تمدنى را كه به او گرويده بود فاسد كرد ، ولى اسلام خود تمدن درخشانى به وجود آورد و به جهان عرضه داشت . اسلام تنها دينى است كه توانسته خود بنيانگذار يك تمدن همه جانبه بشود . به قول شيخ محمد عبده :\r\n« اروپا از آن روزى كه مذهب خويش را رها كرد جلو رفت و ما از آن روزى كه مذهب خويش را رها كرديم عقب رفتيم . »\r\n\r\n\r\n\r\n\r\n","description":"","footnote":"\r\n( 1 ) .  « تُؤْمِنُونَ بِاللَّهِ وَ رَسُولِهِ وَ تُجاهِدُونَ فِي سَبِيلِ اللَّهِ بِأَمْوالِكُمْ وَ أَنْفُسِكُمْ » .  صف / 11 .\r\n","page_name":" 29 ","page_number":29},
  {"content":"\r\n\r\nتفاوت دو مذهب از همين جا روشن مىشود . . . رها كردن اروپا مذهب خويش را ، پس از برخورد با جهان اسلام صورت گرفت و اين رها كردن به صورت گرايش به ارزشهاى اسلامى انجام شد .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nب . موج اسلامى\r\nهر حادثه‌اى در جهان طبيعت ( خواه طبيعت بيجان يا طبيعت جاندار ) جنبشى مىآفريند و موجى گرداگرد خويش به وجود مىآورد . بلكه هر حادثه‌اى خود موجى و جنبشى است كه بر سطح اين اقيانوس بيكران نمودار مىگردد .\r\nاين اقيانوس كه ما آن را با نامهاى جهان ، طبيعت ، گيتى و غيره مىخوانيم و از طول و عرض و عمق آن فقط خدا آگاه است ، همواره از درون خويش امواجى برون مىفكند و جنبشهايى توليد مىكند . آنچه بر ما از اين اقيانوس نمودار مىشود و در حيطهء حواس ما قرار مىگيرد و عقل ما در جستجوى كُنه و ماهيت آنها برمىآيد - از نظرى - همين امواج و چين و شكن‌هاست كه آنها را « حادثه » مىخوانيم و نامهاى مختلف بر آنها مىنهيم و در جستجوى معرفت آنها برمىآييم . اگر اين امواج و چين و شكن‌ها و به عبارت ديگر اگر اين « تعيّنات » نمىبود راهى براى معرفت نبود ، زيرا نشانى نبود بلكه طبيعت و جهانى در كار نبود . چه ، جدايى طبيعت از جنبش و تموّج امكان پذير نيست .\r\nهمين نشانه‌ها و علامتها و پيچ و خم‌ها و نشيب و فرازهاست كه به حواس ما امكان عكسبردارى از اشياء مىدهد و آن عكس و تصويرها به دست قاضى عقل سپرده مىشود .\r\nاز اين رو ، هر چيزى در طبيعت تا هست متموّج است و در جنبش و تكاپوست ،\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nو تا متموّج است و در تكاپوست هست . بى موجى و بىجنبشى مساوى نيستى است :\r\n ساحل افتاده گفت گرچه بسى زيستم * آه نه معلوم شد هيچ كه من چيستم \r\n موجِ ز خود رفته‌اى تيز خراميد و گفت * هستم اگر مىروم ، گر نروم نيستم \r\nامواج طبق خاصيت ذاتى خود ، به محض پيدايش رو به وسعت و گسترش مىنهند ؛ متوالياً بر وسعت دايرهء خويش مىافزايند و فاصلهء محيط و مركز را بيشتر مىكنند . و از طرف ديگر ، به هر نسبت كه بر وسعت دايرهء خود مىافزايند ، از قوت و شدت طول آنها كاسته مىشود ؛ تدريجاً ضعيف و ضعيفتر مىگردند و طولشان كم و كمتر مىشود تا آنكه به نيستى و نابودى - لااقل از نظر ما - مىگرايند و به دنياى عدم مىپيوندند .\r\nبرخورد امواج با يكديگر سبب خنثى شدن موج ضعيفتر مىگردد . امواج قويتر جلو توسعهء امواج ضعيفتر را مىگيرند و آنها را به ديار نيستى مىفرستند . از اين رو ، برخورد با موانع و عوامل قويتر عامل ديگرى است براى نابود شدن امواج و حوادث و پديده‌هاى جهان . حكما اين نوع از نيستى و نابودى را كه در اثر برخورد با موانع است « موت اخترامى » و نوع اول را كه از پايان يافتن نيروى بقا ناشى مىشود « موت طبيعى » مىنامند .\r\n « هُوَ الَّذِي . . . *   ثُمَّ قَضى أَجَلًا وَ أَجَلٌ مُسَمًّى عِنْدَهُ . »  « 1 » .\r\nمحيط اجتماع بشرى با مجموع حوادث بزرگ و كوچك ، سودمند يا زيان آورى كه در آن رخ مىدهد ، خود دريايى است پر از موج و جنبش و توفان و لرزش . امواج اين دريا نيز به تدريج رو به وسعت مىنهند و در برخورد با هم ، يكديگر را مغلوب مىنمايند . اما برخى از امواج اين درياى عظيم بر خلاف ساير امواج - كه هرچه بر وسعتشان افزوده مىشود از قدرت و قوتشان كاسته مىشود و رو به نابودى مىروند - به موازات وسعت دايره ، بر قوت و قدرت و طول آنها افزوده\r\n\r\n\r\n\r\n\r\n","description":"","footnote":"\r\n( 1 ) انعام / 2 [ او كسى است كه . . . سپس اجل و مدتى قرار داد ، و مدتى معلوم نيز نزد خود دارد 
  ] .\r\n","page_name":" 32 ","page_number":32},
  {"content":"\r\n\r\nمىشود و توان مقابلهء آنها با امواج مخالف فزونى مىگيرد ؛ گويى از نوعى خاصيت حياتى بهره مندند و نيروى مرموز « نموّ » و رشد در آنها نهفته است .\r\nآرى ، برخى از امواج اجتماعى زنده‌اند . امواج زنده همانهاست كه از جوهر حيات سرچشمه مىگيرد ؛ مسيرشان مسير حيات و جهتشان رُقاء و تكامل است .\r\nپاره‌اى از نهضتهاى فكرى ، علمى ، اخلاقى و هنرى از آن جهت جاويد مىمانند كه خود زنده‌اند و از نيروى مرموز حيات بهره مندند .\r\nزنده‌ترين امواج اجتماعى ، امواج و جنبشهاى دينى است . پيوند اين امواج و اين نهضتها با جوهر حيات و فطرت زندگى از هر چيز ديگر اصيلتر است . در هيچ حركت و در هيچ موج ديگر اين اندازه نيروى حياتى و قدرت رشد و بالندگى وجود ندارد .\r\nتاريخ اسلام ، از اين نظر سخت آموزنده و تكان دهنده است . اسلام در ابتدا به صورت يك موج بسيار كوچكى پديد آمد . آن روز كه حضرت محمدبن عبد اللَّه صلى الله عليه و آله از كوه حرا به زير آمد در حالى كه دنياى درونش دگرگون شده بود و با [ دنياى 
  ] غيب و ملكوت اتصال يافته و از فيوضات الهى لبريز شده بود و فرياد برآورد : « قولوا لا الهَ الَّا اللَّهُ تُفْلِحوا » اين موج شروع شد ؛ بر خلاف هزاران امواج پرسروصدا و پر دبدبهء جهان ، در روزهاى اول از چهارديوار خانه‌اى كه تنها سه تن :\r\nمحمد صلى الله عليه و آله و خديجه و على عليه السلام را در بر مىگرفت تجاوز نمىكرد . اندكى طول نكشيد كه به ساير خانه‌هاى مكه سرايت كرد . پس از حدود ده سال به خارج مكه بالخصوص مدينه كشيده شد و در مدت كمى به ساير نقاط جزيرة العرب امتداد يافت و در كمتر از نيم قرن دامنه‌اش سراسر جهان متمدن آن روز را گرفت و آوايش به همهء گوشها رسيد .\r\nاين موج - همان‌طور كه خاصيت موجهاى زنده است - به موازات اينكه رو به وسعت و گسترش نهاد ، بر قوّت و قدرت و طول خويش افزود . هيچ دين ، آيين ، مسلك و نهضتى را نمىتوان يافت كه در طول اين چهارده قرن تحت تأثير اسلام قرار نگرفته باشد ، و هيچ نقطهء متمدن را نمىتوان پيدا كرد كه در آنجا اسلام نفوذ\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nنكرده باشد . امروز نيز پس از چهارده قرن و در آغاز پانزدهمين قرن بعثت ، بشر شاهد وسعت تدريجى و قوّت و قدرت روزافزون آن است .\r\nتاريخ و آمار نشان مىدهد كه اين آيين پاك قرن به قرن پيشتر رفته و بر عدد پيروان خويش افزوده است و اين پيشرفتْ تدريجى و طبيعى بوده است ، و اگر سرزمينى را مانند اندلس به زور از زير سايهء پرچم مقدس و پر جلالش بيرون برده‌اند ، سرزمينهاى بزرگتر و پرجمعيت ترى مانند اندونزى و چين و غيره به طوع و رغبت ، افتخار پيروىاش را پذيرفته‌اند .\r\nقرآن كريم خاصيت رشد و نمو جنبش اسلامى را چنين توصيف مىكند :\r\n« . . . و مَثَل آنها در انجيل مَثَل زراعتى است كه اول فقط سبزهء نازكى از آن از زمين برمىدمد ، پس خداوند او را نيرومند مىسازد ، آنگاه ستبر مىگردد ، پس روى تنهء خويش مىايستد ، رشد و نمو سريع و سبزى و خرّمى اين زراعت موجب شگفتى همهء كشاورزان مىشود ، تا خداوند كافران و بدخواهان را به خشم آرد . » « 1 »\r\nموج اسلامى در طول تاريخ چهارده قرنى خود با امواج مخالف سهمگين نژادى ، مذهبى ، سياسى و فرهنگى روبرو شده است . بگذريم از سدها و ديوارهايى كه مردم لجوج و متعصب و جاهل عرب صدر اسلام در جلو اين موج مقدس كشيدند و يكى پس از ديگرى درهم شكست . تاريخ اسلام ، مخصوصاً در دويست سالهء اول پر است از امواج مخالف مذهبى ، نژادى و سياسى كه هيچ كدام تاب مقاومت نياورده ، نيست و نابود شده‌اند و اكنون جز نامى از آنها در تاريخ نيست و تنها در اين قرن ، استعمارگران غربى - كه به هر ريسمان پوسيده‌اى عليه اسلام دست مىيازند - در صدد بهره بردارى از آنها افتاده‌اند .\r\nاز آنها بالاتر ، نهضتها و موجهاى فكرى و فلسفى و علمى و بالأخره فرهنگى اين چهارده قرن است . نهضتهاى فرهنگى با كسى و چيزى سر عناد ندارند ، اما هر\r\n\r\n\r\n\r\n\r\n","description":"","footnote":"\r\n( 1 )  « . . . وَ مَثَلُهُمْ فِي الْإِنْجِيلِ كَزَرْعٍ أَخْرَجَ شَطْأَهُ فَآزَرَهُ فَاسْتَغْلَظَ فَاسْتَوى عَلى سُوقِهِ يُعْجِبُ الزُّرَّاعَ لِيَغِيظَ بِهِمُ الْكُفَّارَ » .  فتح / 29 .\r\n","page_name":" 34 ","page_number":34},
  {"content":"\r\n\r\nمانع و سدى را از جلو خود برمىدارند و هر درخت كهنسالى را كه سر راه را بگيرد ريشه كن مىكنند .\r\nاسلام در تاريخ چهارده قرنى خود نه تنها ضربه و صدمه‌اى از نهضتهاى فرهنگى نديده است ، بلكه خود موجد نهضتهاى عظيم فرهنگى شد ؛ تمدن و فرهنگ را در خدمت خويش گرفت و رهبرى كرد و به آنها جان و ايمان داد و قوى و پايدارشان ساخت .\r\nاكنون نيز كه نيمهء دوم قرن بيستم است و دوران جنگ ايدئولوژيها و عقايد است ، اسلام رقيب سرسختى براى آنها به شمار مىرود ؛ آنها را يا به خدمت خود مىگمارد و يا پيروزمندانه با آنها دست و پنجه نرم مىكند . چه نشانى براى جاندار بودن و جاويد ماندن بهتر از اين ؟ ! .\r\nاسلام از طرفى پيمان خويش را با عقل ، سخت استوار كرده است ؛ عقل را به عنوان يكى از اركان اصلى دين پذيرفته ؛ بالاتر ، پيامبر درونىاش خوانده است . از طرف ديگر ، مُلك و ملكوت ، دنيا و آخرت ، جسم و روح ، ظاهر و باطن ، ماده و معنى را يك جا در نظر گرفته و همه جانبه نگريسته و از هر افراط و تفريطى دورى جسته است . از اينها گذشته ، « برنامهء كامل » خويش را به وسيلهء رهبرى شايسته و مجريانى لايق به جهان عرضه كرده است .\r\nاز اين رو عجيب نيست كه وقتى امروز در فاصلهء چهارده قرن تمام ، كارنامهء مشعشع اين آيين پاك را مطالعه مىكنيم آن را مملوّ از افتخارات مىبينيم .\r\nبگذريم از گروهى مغرض و جاهل كه به عللى - كه بر كسى پوشيده نيست - گاه بيگاه قضاوتهاى مغرضانه دربارهء اسلام كرده‌اند . وجدان جهان ، ترازوى عدل الهى است . حقيقت براى هميشه مكتوم نمىماند . حقيقت ، خود به تجربه نشان داده است كه در نهايت امر وجدان و انصاف دشمن را بر مىانگيزد .\r\nنيرومندترين و مجهزترين مخالفان اسلام در طول اين چهارده قرن ، مسيحيان بوده‌اند . هنگامى كه به تاريخچهء داورى اين رقيب نيرومند مىنگريم مىبينيم دوره به دوره به سوى انصاف گراييده است ؛ و اين خود از طرفى نشانهء وجدان جهانى است و از طرف ديگر نشانهء حقيقت اسلام است .\r\nموجى چنان زنده كه فرهنگهاى جهان را در خود جذب ، و عقلهاى نيرومند مفكّران و فلاسفه و دانشمندان را در پيشگاه خود خاضع ، و انصاف دشمن را\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبرانگيزد ، و پيوسته در حال رشد و نمو باشد تا آنجا كه در حدود هفتصد ميليون « 1 » جمعيت بشرى را در پيشگاه خود خاضع نمايد ، جز اينكه از صميم « وحى » سرچشمه بگيرد و پيام خداى بشر براى بشر باشد و براى نجات بشر رسيده باشد چيز ديگرى نمىتواند باشد . هرگز موجى كه از دِماغ يك بشر بر خيزد ، نمىتواند اين اندازه خاصيت و اثر داشته باشد .\r\nراستى حيرت‌آور نيست كه مردى « امّى » و درس نخوانده از ميان مردمى بىسواد ( امّيّون ) و در سرزمينى كه جز جهل و فساد و خودخواهى و خودپرستى اثرى در آن نيست ، به پا خيزد و نهضتى چنين مبارك و ميمون و پرثمر ايجاد نمايد ؟ ! .\r\nآرى ،  « فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ »  « 2 »  .  صَدَقَ اللَّهُ الْعَظيمُ .\r\n\r\n\r\n\r\n\r\n","description":"","footnote":"\r\n( 1 ) ج مطابق آمار آن زمان . ج\r\n( 2 ) رعد / 17 [ اما كف پوچ و تباه شده از بين مىرود و اما آنچه براى مردم سودمند است در زمين مىماند . 
  ]\r\n","page_name":" 36 ","page_number":36},
  {"content":"\r\n\r\n\r\nمقدمه\r\nيكى از منابع شناخت از نظر اسلام ، سيرهء اولياء و پيشوايان اسلام از شخص پيغمبر اكرم تا ائمهء اطهار ، و به عبارت ديگر سيرهء معصومين است . گفته هاشان به جاى خود ، شخصيتشان يعنى سيره و روششان منبعى است براى شناخت . سيرهء پيغمبر براى ما يك منبع الهام است ، و نيز سيرهء ائمه ؛ هيچ فرق نمىكند .\r\n « لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ لِمَنْ كانَ يَرْجُوا اللَّهَ وَ الْيَوْمَ الْآخِرَ وَ ذَكَرَ اللَّهَ كَثِيراً . »  « 1 » .\r\nاينكه سيرهء پيغمبر يعنى چه و به چه شكل براى ما يك منبع شناخت است ، توضيحش را عرض خواهم كرد . در اينجا نكته‌اى را ذكر مىكنم :\r\nما ظلمى نظير ظلمى كه در مورد قرآن كرده‌ايم ، در مورد سيرهء پيغمبر و ائمهء اطهار كرده‌ايم . وقتى مىگويند : پيغمبر چنين بود ،\r\n\r\n\r\n\r\n\r\n","description":"","footnote":"\r\n( 1 ) احزاب / 21 .\r\n","page_name":" 37 ","page_number":37},
  {"content":"\r\n\r\nمىگوييم : او كه پيغمبر بود ؛ يا وقتى مىگويند : على چنين بود ، مىگوييم : او كه على بود ، تو ما را به على قياس مىكنى ؟ ! ما را به پيغمبر قياس مىكنى ؟ ! ما را به امام جعفر صادق قياس مىكنى ؟ ! آنها كه « ز آب و خاك دگر و شهر و ديار دگرند » ؟ ! و چون « ز آب و خاك دگر و شهر و ديار دگرند » ديگر به ما مربوط نيست ، « كار پاكان را قياس از خود مگير » .\r\nگاهى يك تك مصراع ضررش براى يك ملت صدبار از و با و طاعون بيشتر است . از آن تك مصراع‌هاى گمراه كننده در دنيا يكى همين است : « كار پاكان را قياس از خود مگير » . البته اين تك مصراع از نظر گوينده‌اش يك معنا دارد و در ميان ما معنايى ديگر رايج است .\r\nما مىخواهيم بگوييم كار خود را قياس از پاكان مگير ، اين را با اين تعبير مىگوييم : « كار پاكان را قياس از خود مگير » .\r\nاين شعر از مولوى است ، ضمن يك داستان آمده است كه آن داستان چيز ديگرى مىگويد و البته افسانه است . مىگويد بقالى طوطىاى داشت : « بود بقالى مر او را طوطىاى » . اين طوطى زبان داشت و با او حرف مىزد . بقال گاهى از او استفادهء يك شاگرد را مىكرد . احياناً اگر كسى مىآمد آنجا ، او سروصدا راه مىانداخت يا حرف مىزد و يا بعد چيزى مىگفت . و بقال با او مأنوس و خوش بود .\r\nروزى اين طوطى بيچاره مثلًا از روى يك جعبه پريد روى جعبهء ديگر يا از روى يك شيشه به روى شيشهء ديگر ، يك شيشهء روغن بادام ريخت . گذشته از اين ، روغن بادام روى اجناس ديگر ريخت ، خيلى چيزها را از بين برد و يك ضرر فاحشى به بقال وارد كرد . با اينكه بقال طوطى را دوست داشت ، زد تو سر اين طوطى : اى خاك به سرت كه اين كار را كردى . آنچنان زد كه پرهاى روى سر طوطى ريخت . از آن به بعد ديگر طوطى خاموش و ساكت شد و يك كلمه حرف نزد . بقال از كار خودش پشيمان شد : عجب كارى كردم ! طوطى خوشخوان خودم را چنين كردم ! هر كار كرد ( برايش نقل و نبات ريخت ، او را نوازش كرد ) ديگر طوطى براى او حرف نزد كه نزد .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nمدتها گذشت . روزى يك آدم كچل آمد دم دكان بقالى كه يك چيزى بخرد . طوطى نگاه كرد به او ، ديد سر او هم كچل است . تا ديد سرش كچل است ، به زبان آمد . گفت :\r\n از چه‌اى كَل با كَلان آميختى * تو مگر از شيشه روغن ريختى \r\nگفت : آيا تو هم روغن بادام‌ها را ريخته‌اى كه سرت كچل شده ؟\r\nزبانش باز شد .\r\nمولوى در اينجا مطلبى را مىگويد ، بعد به اشخاصى حمله مىكند كه خودشان را مقياس بزرگان قرار مىدهند . در اينجا طوطى خودش را مقياس قرار داد ؛ آن كچل را به خودش قياس گرفت ، يعنى كچل را مانند خودش پنداشت . مىگويد اين كار را نكن ، بزرگان را مانند خودت ندان . اين حرف درستى است . اين بسيار اشتباه است كه انسان كه خودش را داراى يك احساساتى مىبيند [ ديگران را نيز چنين بداند 
  ] . مثلًا فردى نمىتواند يك نماز با حضور قلب بخواند ، مىگويد : اى بابا ! ديگران هم همين جور هستند ، مگر مىشود نمازِ با حضور قلب خواند ؟ ! يعنى خودش را مقياس ديگران قرار مىدهد .\r\nاين غلط است . ما نبايد ديگران را به خودمان قياس كنيم . « كار پاكان را قياس از خود مگير » يعنى خودت را مقياس پاكان قرار نده . اين حرف درستى است . ولى اين شعر را ما اغلب مىخوانيم و مىگوييم :\r\nديگران را مقياس خودت قرار نده ؛ يعنى تو چه فكر مىكنى كه من مانند پيغمبر بشوم ( يعنى از پيغمبر پيروى كنم ) ، مانند و پيرو على باشم ؟ ! .\r\nاين است كه مىگويم اين شعر در ميان ما گمراه كننده شده . همانطور كه قرآن را برداشتيم به طاقچه بالا گذاشتيم و به طاق آسمان كوبيديم ، سيرهء انبياء و اولياء و مخصوصاً سيرهء پيغمبر اكرم و ائمهء معصومين را هم برداشتيم به طاق آسمان كوبيديم ، گفتيم : او كه پيغمبر است ، حضرت زهرا هم كه ديگر حضرت زهراست ، اميرالمؤمنين هم كه حضرت اميرالمؤمنين است ، امام حسين هم كه امام حسين است .\r\nنتيجه‌اش اين است كه اگر يك عمر براى ما تاريخ پيغمبر بگويند ،\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nبراى ما درس نيست و مثل اين است كه مثلًا بگويند فرشتگان در عالم بالا چنين كردند . خوب ، فرشتگان كردند ، به ما چه مربوط ؟ يك عمر اگر بيايند دربارهء على حرف بزنند ، اصلًا ككمان نمىگزد .\r\nمىگوييم على كه نمىشود مقياس ما قرار بگيرد . يك عمر براى ما از امام حسين حرف بزنند ، ككمان نمىگزد كه در راه امام حسين هم بايد يك قدم برداشت ، چون « كار پاكان را قياس از خود مگير » . يعنى اين منبع شناخت را هم از ما گرفتند . در صورتى كه اگر اين‌جور مىبود ، خدا به جاى پيغمبر فرشته مىفرستاد . پيغمبر يعنى انسان كامل ، على يعنى انسان كامل ، حسين يعنى انسان كامل ، زهرا يعنى انسان كامل ؛ يعنى مشخصات بشريت را دارند با كمال عالى ما فوق مَلَكى ، يعنى مانند يك بشر گرسنه مىشوند غذا مىخورند ، تشنه مىشوند آب مىخورند ، احتياج به خواب پيدا مىكنند ، بچه‌هاى خودشان را دوست دارند ، غريزهء جنسى دارند ، عاطفه دارند ، و لهذا مىتوانند مقتدا باشند . اگر اين‌جور نبودند ، امام و پيشوا نبودند . اگر - العياذباللَّه - امام حسين عواطف يك بشر را نمىداشت ؛ يعنى اگر چنان كه يك بشر از رنجى كه بر فرزندش وارد مىشود رنج مىبرد ، امام حسين از رنجى كه بر فرزندش وارد مىشود رنج نمىبُرد و اگر بچه هايش را هم جلوى چشمش قطعه قطعه مىكردند هيچ دلش نمىسوخت و مثل اين بود كه كُنده را تكه تكه كنند ، اين كه كمالى نشد . من هم اگر اين‌جور باشم ، اين كار را مىكنم .\r\nاتفاقاً عواطف و جنبه‌هاى بشرىشان از ما قويتر است و در عين حال در جبنه‌هاى كمال انسانى از فرشته و از جبرئيل امين بالاترند . و لهذا امام حسين مىتواند پيشوا باشد ، چون تمام مشخصات بشرى را دارد . او هم وقتى كه جوان رشيدش مىآيد از او اجازه مىخواهد ، دلش آتش مىگيرد و صد درجه از من و تو عاطفهء فرزنددوستىاش بيشتر است - و عاطفه از كمالات بشريت است - ولى در مقابل رضاى حق پا روى همهء اينها مىگذارد .\r\n« فَاسْتَأْذَنَ اباهُ فَأَذِنَ لَهُ » . آمد گفت : پدرجان ! به من اجازه\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nمىدهى ؟ فرمود : برو فرزند عزيزم . اينجا مورخين نكات خوبى را متعرّض شده‌اند . نوشته‌اند : « فَنَظَرَ الَيْهِ نَظَر ايِسٍ مِنْهُ وَ ارْخى عَيْنَيْهِ » يك نگاهى كرد ، نگاه كسى كه از حيات ديگرى مأيوس است . از جنبه‌هاى روانشناسى و تأثير حالات روحى در عوارض بدنى انسان ، اين يك امر واضحى است كه انسان وقتى مژده‌اى به او مىدهند بى اختيار مىشكفد و چشمهايش باز مىشود . انسان اگر بر بالين يك عزيز خودش نشسته باشد در حالى كه يقين دارد كه او مىميرد ، وقتى به چهرهء او نگاه مىكند ، نيمى از چشمهايش خوابيده است ، با آن نيم ديگر نگاه مىكند ؛ يعنى چشمهايش روى هم مىخوابد ، كأنّه دل نمىدهد خيره بشود ، به خلاف آنجايى كه مثلًا فرزندش قهرمانى نشان داده يا شب عروسى اوست ؛ وقتى نگاه مىكند همين جور خيره است . مىگويند حسين را ديديم در حالى كه چشمهايش را خواباند و به جوانش نظر مىانداخت : « فَنَظَرَ الَيْهِ نَظَر ايِسٍ مِنْهُ » . گويى جاذبهء على اكبر چند قدم حسين را پشت سر خودش مىكشاند . او رفت ، ديدند حسين چند قدم هم پشت سر او روانه شد . گفت :\r\n در رفتن جان از بدن گويند هر نوعى سخن * من خود به چشم خويشتن ديدم كه جانم مىرود \r\nآمد و آمد جلو . يك مرتبه آن صداى مردانه‌اش را بلند كرد ، عمر سعد را مخاطب قرار داد : اى پسر سعد ! خدا نسلت را ببُرد كه نسل مرا قطع كردى : « قَطَعَ اللَّهُ رَحِمَكَ كَما قَطَعْتَ رَحِمى » .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nاين صفحه طبق نظر آقاى مطهرى سفيد باشد\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nمعنى « سيره » و انواع آن\r\nبسم اللَّه الرحمن الرحيم .\r\nالحمد للَّه رب العالمين بارئ الخلائق اجمعين و الصلاة والسلام على عبد اللَّه و رسوله و حبيبه و صفيّه و حافظ سرّه و مبلّغ رسالاته سيّدنا و نبيّنا و مولانا ابى القاسم محمّد و آله الطّيّبين الطّاهرين المعصومين . اعوذ باللَّه من الشيطان الرجيم :\r\n « لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ لِمَنْ كانَ يَرْجُوا اللَّهَ وَ الْيَوْمَ الْآخِرَ وَ ذَكَرَ اللَّهَ كَثِيراً . »  « 1 » .\r\nيكى از منابع شناخت كه يك نفر مسلمان بايد ديد و بينش خود را از آن راه اصلاح و تكميل بكند ، سيرهء وجود مقدس پيغمبر اكرم صلى الله عليه و آله است .\r\nيك مقدمهء كوچك يادآورى بكنم و آن اينكه يكى از نعمتهاى خدا بر ما\r\n\r\n\r\n\r\n\r\n","description":"","footnote":"\r\n( 1 ) احزاب / 21 .\r\n","page_name":" 43 ","page_number":43},
  {"content":"\r\n\r\nمسلمين و يكى از افتخارات ما مسلمين نسبت به پيروان اديان ديگر اين است كه از طرفى قسمت بسيار زيادى از سخنان پيغمبر ما - كه شك نيست كه سخن ايشان است ، يعنى متواتر و مسلّم است - امروز در دست است ، در صورتى كه هيچ يك از اديان ديگر نمىتوانند چنين ادعايى بكنند كه به صورت قطع بگويند فلان جمله جمله‌اى است كه از زبان مثلًا موسى عليه السلام و يا عيسى عليه السلام و يا يك پيامبر ديگر شنيده شده است ؛ جمله‌هاى زيادى هست ولى آنقدرها مسلّم و قطعى نيست . و ما سخنان متواتر از پيغمبر خودمان زياد داريم .\r\nو از طرف ديگر تاريخ پيغمبر ما تاريخ بسيار روشن و مستندى است . در اين جهت هم رهبران ديگر جهان با ما شركت ندارند . حتى دقايق و جزئياتى از زندگى پيغمبر اكرم به صورت قطع و مسلّم امروز در دست است كه دربارهء هيچ كس ديگر چنين نيست ؛ از سال و ماه و حتى روز تولدش و حتى روز هفتم تولدش ، دوران شيرخوارگىاش ، دورانى كه در صحرا زندگى كرده است ، دوران قبل از بلوغش ، مسافرتهايش به خارج عربستان ، شغلهايى كه قبل از نبوت مجموعاً داشته است ، ازدواجش در چه سن و سالى بوده است ، چه فرزندانى براى او متولد شده‌اند و آنهاشان كه قبل از خودش از دنيا رفته‌اند در چه سنى از دنيا رفته‌اند ، و امثال اينها . تا مىرسد به دوران رسالت و بعثتش ، كه اطلاعات دقيقتر مىگردد چون حادثهء بزرگى مىشود : اول كسى كه به او ايمان آورد كه بود ؟ دومين و سومين فرد كه بود ؟ فلان كس در چه سالى ايمان آورد ؟ چه سخنانى ميان او و ديگران مبادله شد ؟ چه كارهايى كرد ؟ چه روشى داشت ؟ در صورتى كه حضرت عيسى - كه نزديكترين پيغمبر از پيغمبران بزرگ صاحب شريعت به ماست - اگر تأييد قرآن از او نبود كه مسلمانان عالم ، عيسى را به حكم قرآن يك پيغمبر حقيقى و الهى دانسته‌اند ، اصلًا عيسى را در دنيا نمىشد اثبات و تأييد كرد . خود مسيحيها از جنبهء تاريخى اصلًا اعتقاد ندارند به تاريخ ميلادى كه مثلًا مىگويند از تاريخ ميلاد حضرت مسيح 1975 سال گذشته است ؛ يك حرف قراردادى است نه حقيقى . اگر ما مىگوييم از هجرت پيغمبر ما 1395 سال قمرى و 1354 سال شمسى گذشته است به اصطلاح مو لاى درزش نمىرود ، اما اينكه از ميلاد مسيح 1975 سال گذشته باشد يك حرف قراردادى است و تاريخ آن را هيچ تأييد نمىكند . احتمال هست دويست سيصد سال قبل از اين تاريخ بوده و احتمال مىرود دويست سيصد سال بعد از اين\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nتاريخ بوده است . و عده‌اى از مسيحيهاى جغرافيايى - نه مسيحىاى كه ايمانى هم به مسيح داشته باشد - اساساً مىگويند : آيا مسيحى در دنيا وجود داشته يا مسيح يك شخصيت افسانه‌اى است و او را ساخته‌اند ؟ اصلًا در وجود مسيح شك مىكنند . البته اين حرف از نظر ما چرند است . قرآن [ وجود مسيح را 
  ] تأييد كرده و ما از آن جهت كه به قرآن ايمان داريم ، در اين مطلب شك نداريم . [ همچنين اينكه 
  ] حواريّين عيسى چه كسانى بودند ؟ انجيل در چه تاريخى و چند صدسال بعد از عيساى مسيح به صورت كتاب درآمد ؟ چند انجيل بود ؟ اينها همه مخدوش است . ولى براى ما مسلمين ، اين منبع ، چه منبع گفتار و چه منبع رفتار پيغمبر اكرم به صورت دو منبع بسيار مسلّم و تا شعاع بسيار زيادى قطعى - نه فقط ظنّىِ قابل اعتماد - وجود دارد .\r\nاين مطلبى بود كه در مقدمهء اين بحث خواستم عرض كنم .\r\nحال ، آنچه ما موظفيم از وجود پيغمبر اكرم استفاده كنيم ، هم در گفتار است و هم در رفتار ، هم در قول است و هم در فعل ؛ يعنى سخنان پيغمبر براى ما راهنما و سند است و بايد از آن بهره بگيريم ، و همچنين فعل و رفتار پيغمبر . در اينجا بايد توضيحى براى اين مطلب عرض كنم . اول اين بحث را راجع به سخن و گفتار بكنم تا بعد در رفتار هم بتوانم توضيح بدهم .\r\n\r\nعمق كلام پيغمبر صلى الله عليه و آله\r\nعمده در كلمات بزرگان اين است كه نكات بسيار دقيقى كه در اين كلمات گنجانيده شده است ، افراد بتوانند درك كنند ، خصوصاً كه پيغمبر اكرم دربارهء سخنان خودش فرمود ( و عمل هم نشان داد ) :\r\nاعْطيتُ جَوامِعَ الْكَلِمِ « 1 » .\r\nخدا به من كلمات جامعه داده است .\r\nيعنى خدا به من قدرتى داده است كه با يك سخن كوچك يك دنيا مطلب مىتوانم بگويم .\r\n\r\n\r\n\r\n\r\n","description":"","footnote":"\r\n( 1 ) امالى شيخ طوسى ، ج 2 / ص 98 و 99 .\r\n","page_name":" 45 ","page_number":45},
  {"content":"\r\n\r\nسخنان پيغمبر را همه مىشنيدند ولى آيا همه مىتوانستند به عمق سخنان پيغمبر آنچنانكه بايد ، برسند ؟ ابداً . شايد صدى نود و نه‌شان هم نمىرسيدند . خود پيغمبر اكرم ببينيد چگونه مطلب را پيش بينى مىكند . جمله‌اى دارد كه مفاد آن اين است :\r\nسخنانى كه از من مىشنويد ضبط و نگهدارى كنيد و به نسلهاى آينده تحويل بدهيد و بسپاريد . اى بسا نسلهاى آينده و خيلى دور معنى حرف مرا بهتر بفهمند از شما كه امروز پاى منبر من هستيد . در آن حديث معروفى كه در كتب معتبر ما هست و از احاديثى است كه شيعه و سنى روايت كرده‌اند و در كافى و تحف العقول و كتابهاى ديگر هست ، پيغمبر اكرم فرمود :\r\nنَضَرَ اللَّهُ عَبْداً سَمِعَ مَقالَتى فَوَعاها وَ بَلَّغَها مَنْ لَمْ يَسْمَعْها . .\r\nخداى خرّم سازد چهرهء آن بنده‌اى را كه سخن مرا بشنود و ضبط كند و برساند به كسانى كه آنها از من نشنيده‌اند .\r\nبعد اين جمله را اضافه فرمود :\r\n« فَرُبَّ حامِلِ فِقْهٍ غَيْرِ فَقيهٍ وَ رُبَّ حامِلِ فِقْهٍ الى مَنْ هُوَ افْقَهُ مِنْهُ . » « 1 » .\r\nاين جمله خيلى نكته در آن هست ، يعنى اشاره‌اى است به آينده . « فقه » يعنى فهم عميق ، ولى در اينجا مقصود جمله‌اى است كه عمق داشته باشد . « فقه » با « فهم » فرقش اين است كه « فهم » مطلق فهميدن است و « فقه » فهم عميق را مىگويند . وقتى كه « فقه » به كلام اطلاق بشود يعنى سخنى كه عمق زياد دارد . فرمود : بسا مردمى كه حامل يك سخن عميقند ولى خودشان عميق نيستند . جمله را هميشه نقل مىكند ولى خودش نمىتواند به عمق آن پى ببرد . باز فرمود : بسا مردمى كه جمله‌اى را ، فقهى را حمل مىكنند يعنى جمله‌اى را كه از من شنيده‌اند حفظ دارند ، فقيه هم هستند ، ولى نقل مىكند براى كسى كه از خود او فقيه‌تر است ، يعنى نقل مىكند براى كسى كه از او عميقتر است و عمق فكرش بيشتر است ، او كه وقتى برايش نقل مىكند\r\n\r\n\r\n\r\n\r\n","description":"","footnote":"\r\n( 1 ) سفينة البحار ، ج 1 / ص 392 .\r\n","page_name":" 46 ","page_number":46},
  {"content":"\r\n\r\nچيزهايى مىفهمد كه خود اين كه براى او نقل كرده نمىفهمد . اين است كه ما مىبينيم سخنان پيغمبر ، در هر رشته‌اى ، دقيقاً قرن به قرن عمق بيشترى ( نمىگويم پيدا كرده ) براى آن كشف شده است . ( البته مىدانيد حساب اوصياى پيغمبر ، ائمهء اطهار جداست . كلمات آنها مثل كلمات پيغمبر است . راجع به افراد عادى دارم صحبت مىكنم . ) در قرن اول و دوم هرگز به اندازهء قرن سوم نمىتوانستند به عمق مطالب پيغمبر برسند ، و در قرن سوم به اندازهء قرن چهارم ، و در قرن چهارم به اندازهء قرن پنجم . تاريخ علوم اسلامى اين امر را نشان مىدهد . اگر شما اخلاق را مطالعه كنيد ، فقه را مطالعه كنيد ، معارف و فلسفه را مطالعه كنيد ، عرفان را ملاحظه كنيد ، مىبينيد در هر قسمت كه پيغمبر سخن گفته است ، مفسرينى كه در دوره‌هاى بعد آمده‌اند واقعاً بهتر توانسته‌اند به عمق كلام پيغمبر برسند . اعجاز پيغمبر در همين است . ما تنها اگر فقه خودمان را در نظر بگيريم ، چنانچه يك نابغهء هزار سال پيش را مثلًا در نظر بگيريم ، شيخ صدوق و شيخ مفيد و حتى شيخ طوسى را در فهم معانى [ كلمات 
  ] پيغمبر در مسائل فقهى در نظر بگيريم ، و بعد بياييم نهصد سال بعدش شيخ مرتضى انصارى را در نظر بگيريم ، مىبينيم شيخ مرتضى انصارى در نهصد سال بعد از شيخ طوسى و شيخ مفيد و شيخ صدوق بهتر مىتواند سخن پيغمبر را تحليل كند .\r\nآيا از اين جهت است كه شيخ مرتضى نبوغ بيشترى از شيخ طوسى داشته است ؟ نه ، علم زما ن او وسعت بيشترى از علم زمان شيخ طوسى دارد ؛ علم جلوتر رفته است و در نتيجه اين بهتر مىتواند به عمق سخن پيغمبر برسد تا او كه در هزار سال قبل بوده است . آينده هم همين‌طور است . صد سال ديگر ، دويست سال ديگر افرادى پيدا خواهند شد كه خيلى عميقتر از شيخ انصارى سخنان پيغمبر را درك كنند . اين در گفتار .\r\n\r\nعمق رفتار پيغمبر صلى الله عليه و آله\r\nدر تفسير و توجيه رفتار پيغمبر هم عيناً همين مطلب هست . همين‌طور كه سخن پيغمبر معنى دارد و براى يك معنى ادا شده است ، رفتارهاى پيغمبر هم همه معنى و تفسير دارد و بايد در آنها تعمق كرد :\r\n « لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ لِمَنْ كانَ يَرْجُوا اللَّهَ وَ الْيَوْمَ الْآخِرَ . » \r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمخصوصاً با تعبيرى كه قرآن مىگويد كه در وجود پيغمبر اسوه و تأسّىاى است براى شما ، و وجود پيغمبر كانونى است كه ما از آن كانون بايد [ روش زندگى را 
  ] استخراج كنيم . صِرف اينكه يك نفر بيايد كلمات پيغمبر را روايت كند [ كافى نيست 
  ] . خيلى راويها هستند كه چيزى درك نمىكنند . اينكه ما بياييم تاريخ پيغمبر اكرم را نقل كنيم كه پيغمبر اكرم در فلان جا چنين كرد كافى نيست ، تفسير و توجيه عمل پيغمبر مهم است . در فلان جا پيغمبر اين‌طور رفتار كرد ، چرا اين‌طور رفتار كرد ؟ چه منظورى داشت ؟ پس همين‌طور كه گفتار پيغمبر نياز به تعمق و تفسير دارد ، رفتار پيغمبر هم نياز به تعمق و تفسير دارد .\r\nما نمىتوانيم از اين اظهار تأسف دربارهء خودمان خوددارى كنيم كه ما كه امت پيغمبر آخرالزمان هستيم ، از هر كداممان اگر بپرسند ، نه چند تا سخن از پيغمبر بلديم ( حتى لفظش را هم بلد نيستيم ، چه رسد به معنى و تفسيرش ) و نه از سيره و رفتار پيغمبر مىتوانيم چند كلمه بگوييم . اين را من در بعضى از جلسات ديگر هم گفته‌ام :\r\nيكى از نويسنده‌هاى معروف ايران كه دو سه سال پيش مرد و البته مذهبى نبود ( ابتداى عمرش كه هيچ مذهبى نبوده ، اين آخر عمرىها به واسطهء كتابهايى از من كه منتشر شده بود با من ارتباط ، و تمايلى [ به مذهب 
  ] پيدا كرده بود ) يك وقتى به من گفت : من دارم كتابى را ترجمه مىكنم در حكمت اديان ، يعنى حكمتهايى كه در دينهاى مختلف عالم وجود دارد : حكمتهايى كه امروز در دين يهود وجود دارد ، حكمتهايى كه در انجيل وجود دارد ، حكمتهايى كه به زردشت نسبت مىدهند ، حكمتهايى كه به بودا نسبت مىدهند ، حكمتهايى كه از كنفوسيوس است ، و حكمتهايى كه از پيغمبر ماست . گفت : من فقط به رگ سيّدىام بر خورده ، زيرا از هر كسى كلمات زيادى نقل كرده ولى به پيغمبر اسلام كه رسيده چند جملهء كوتاه نقل كرده ، و چون ترجمهء من ترجمهء آزاد است مىخواهم اندكى بيشتر نقل كنم ولى من كه دسترسى ندارم . گفت : من تصميم گرفته‌ام صد آيه از قرآن نقل كنم ، صد جمله از كلمات پيغمبر و صد جمله از كلمات اميرالمؤمنين . در مورد قرآن گفت : چون قرآنِ مترجَم ( قرآن آقاى قمشه‌اى ) هست خودم مىتوانم چند آيه انتخاب كنم . از كلمات اميرالمؤمنين هم چون نهج البلاغه هاى مترجم هست مىتوانم انتخاب كنم ، ولى راجع به سخن پيغمبر چون من به عربى چندان وارد نيستم و در فارسى هم هرچه گشتم پيدا نكردم ، اگر مىتوانى صد جمله از پيغمبر براى من پيدا كن و ترجمه هم بكن ولى\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبعد به قلم خودم در مىآورم كه مطابق ذوق خودم باشد . گفتم بسيار خوب . من صد جمله از رسول اكرم جمع آورى كردم و در اختيارش قرار دادم . ترجمه هم كردم كه يك وقت در معنايش اشتباه نكند . بعد هم او در كتابى به نام « حكمت اديان » چاپ كرد « 1 » . البته آنجا اسم نبرد كه اين صد جملهء پيغمبر را از كجا گرفته است . من هم نمىخواستم ، چون منظورم اين بود كه اين كار انجام شود . به هر حال يك وقت به من رسيد و گفت : فلانى ! پيغمبر ما يك چنين سخنانى داشته ؟ ! من كه نمىدانستم . در صورتى كه خود اين نويسنده يك نويسندهء معروف ايران و كسى است كه در كشورهاى خارجى احياناً روى او حساب مىكنند و وقتى مىخواهند نويسنده‌هاى درجه اول ايران را بشمارند يكى هم او را مىشمارند . يك آدمى كه به قول خودش سيد است و [ در همهء 
  ] عمرش هم سروكارش با كتاب بوده است ، خبر نداشت كه پيغمبر ما چنين سخنانى دارد . به من گفت : پيغمبر ما يك چنين سخنانى داشته و من نمىدانستم ؟ ! گفتم : بله . بعد كه كتاب چاپ شد گفت : فلانى ، من حالا مىبينم سخنان پيغمبر اسلام بر سخنان تمام پيغمبران عالم مىچربد ؛ اينقدر عميق و پرمعناست .\r\nچرا ما مسلمانها بايد اينقدر كوتاهى كرده باشيم كه يك نويسندهء ما - كه او هم كوتاهى كرده است - اطلاع نداشته باشد كه اصلًا پيغمبر سخنان حكمت آميزى هم دارد يا ندارد ؛ با اينكه من اين سخنان را انتخاب نكرده بودم ، بعضى در ذهنم بود ، برخى را از روى اثنى عشريه و بعضى را از روى تحف العقول نوشتم و در اختيارش قرار دادم .\r\nدر سيره و رفتار پيغمبر شايد ما از اين هم بيشتر كوتاهى كرده باشيم . چند سال پيش من فكر كردم كه در زمينهء سيرهء پيغمبر اكرم كتابى بنويسم به همين سبكى كه عرض خواهم كرد . مقدار زيادى يادداشت تهيه كردم ، ولى هرچه جلوتر رفتم ديدم مثل اين است كه دارم وارد دريايى مىشوم كه به تدريج عميقتر مىشود . البته صرف نظر نكردم و مىدانم كه من نمىتوانم ادعا كنم كه مىتوانم سيرهء پيغمبر را بنويسم ولى « ما لا يُدْرَكُ كُلُّهُ لا يُتْرَكُ كُلُّهُ » . بالأخره تصميم دارم به حول و قوهء الهى روزى چيزى در اين زمينه بنويسم تا بعد ديگران بيايند بهترش را بنويسند . ولى وقتى انسان تعمق مىكند مىبيند چقدر عميق است . همين‌طور كه سخنان پيغمبر ما عميق\r\n\r\n\r\n\r\n\r\n","description":"","footnote":"\r\n( 1 ) [ اين جملات در پايان اين بخش آورده شده است . 
  ]\r\n","page_name":" 49 ","page_number":49},
  {"content":"\r\n\r\nاست ، رفتار پيغمبر ما آنقدر عميق است كه از جزئىترين كار پيغمبر مىشود قوانين استخراج كرد . يك كار كوچك پيغمبر يك چراغ است ، يك شعله است ، يك نورافكن است براى انسان كه تا مسافتهاى بسيار دور را نشان مىدهد .\r\n\r\nمعنى « سيره »\r\nابتدا لغت « سيره » را معنى كنم كه تا اين لغت را معنى نكنم نمىتوانم سيرهء پيغمبر را تفسير كنم . « سيره » در زبان عربى از مادهء « سِيْر » است « 1 » . « سير » يعنى حركت ، رفتن ، راه رفتن . « سيره » يعنى نوع راه رفتن . سيره بر وزن فِعْلَة است و فِعْلَة در زبان عربى دلالت بر نوع مىكند . مثلًا جَلْسَه يعنى نشستن ، و جِلْسَه يعنى سبك و نوع نشستن . و اين نكتهء دقيقى است . سير يعنى رفتن ، رفتار ، ولى سيره يعنى نوع و سبك رفتار . آنچه مهم است شناختن سبك رفتار پيغمبر است . آنها كه سيره نوشته‌اند ، رفتار پيغمبر را نوشته‌اند . اين كتابهايى كه ما به نام « سيره » داريم سير است نه سيره .\r\nمثلًا سيرهء حلبيّه سير است نه سيره ؛ اسمش سيره هست ولى واقعش سير است . رفتار پيغمبر نوشته شده است نه سبك پيغمبر در رفتار ، نه اسلوب رفتار پيغمبر ، نه متد پيغمبر .\r\n\r\nسبك شناسى\r\nمسألهء متد خيلى مهم است . مثلًا در باب شعر ، رودكى را مىگوييم شاعر ، سنايى را هم مىگوييم شاعر ، مولوى را هم مىگوييم شاعر ، فردوسى را هم مىگوييم شاعر ، صائب را هم مىگوييم شاعر ، حافظ را هم مىگوييم شاعر . براى يك آدمى كه وارد سبك شعر نباشد همه شعر است . مىگويد شعر ، شعر است ديگر ، شعر كه فرق نمىكند . ولى يك آدم وارد مىفهمد كه شعر سبكهاى مختلف دارد ؛ شعر به سبك هندى داريم ، شعر به سبك خراسان داريم ، شعر مثلًا به سبك عرفان داريم ، و سبكهاى ديگر . در شعرشناسى آنچه مهم است سبك شناسى است ، كه ملك الشعراى\r\n\r\n\r\n\r\n\r\n","description":"","footnote":"\r\n( 1 ) لغت « سيره » را شايد از قرن اول و دوم هجرى ، مسلمين به كار بردند . گو اينكه در عمل ، مورخين ما از عهده خوب بر نيامدند ولى لغت بسيار عالىاى انتخاب كردند . شايد قديمترين سيره‌ها را ابن اسحاق نوشته كه بعد از او ابن هشام آن را به صورت يك كتاب درآورده است . و مىگويند ابن اسحاق شيعه بوده و در حدود نيمهء قرن دوم هجرى مىزيسته است .\r\n","page_name":" 50 ","page_number":50},
  {"content":"\r\n\r\nبهار كتابى در سبك شناسى نوشته است . حتى در نثر هم سبك شناسى هست و اختصاص به شعر ندارد . سبك شناسى غير از شعرشناسى و غير از نثرشناسى است .\r\nنثر را آن وقت انسان مىتواند بشناسد كه سبك نثرهاى مختلف را به دست بياورد ، و شعر را آن وقت مىتواند بشناسد كه سبكهاى مختلف در شعر را به دست بياورد .\r\nمىآييم سراغ هنر . براى يك آدمى كه وارد در هنر نيست ، بنّايى ديگر بنّايى است ، كاشى كارى ديگر كاشى كارى است ، كتيبه نويسى ديگر كتيبه نويسى است .\r\nولى شما برويد سراغ هنرشناس‌ها ، مىبينيد شايد دهها سبك در دنيا وجود دارد و صنعتها و هنرها هر كدام يك سبكى است . مثلًا كتابى به نام « هنر اسلامى » را كه يك آلمانى نوشته اخيراً ترجمه كرده‌اند ، كتاب خوبى هم هست ، يك وقتى هم به من دادند كه آن را در مجالس تبليغ كنم ولى من چون سبكم نبود كه تبليغ كنم نگفتم ، الآن هم به زبانم آمد . به هر حال كتابى نوشته‌اند راجع به هنر اسلامى كه سبك هنر اسلامى يك سبك مخصوص به خود است . در دنياى اسلام ، در تمدن اسلامى يك سبك [ در هنر 
  ] به وجود آمد مخصوص به خود ، و البته مثل همهء سبكهاى ديگر ممكن است در آن اقتباسهايى از جاهاى ديگر شده باشد ولى خودش هم استقلال دارد و سبك مخصوص به خود است .\r\nاز اينها بالاتر ، مىآييم سراغ تفكرات . از نظر يك آدم غير وارد ، ارسطو يك عالم و فيلسوف و متفكر است ، ابوريحان بيرونى يك عالم و متفكر است ، بوعلى سينا يك عالم و متفكر است ، افلاطون يك عالم و متفكر است ، فرانسيس بيكن يك عالم متفكر است ، استوارت ميل و دكارت و هگل همين‌طور . بعد ، از آن طرف برويم سراغ يك عدهء ديگر : شيخ صدوق يك عالم است ، شيخ كلينى يك عالم است ، اخوان الصفا يك عده علما بودند و همه‌شان هم شيعه هستند ، خواجه نصيرالدين يك عالم است . ولى يك آدم وارد مىداند كه ميان سبك و متد و روش اين عالمها از زمين تا آسمان تفاوت است . يك عالم سبكش سبك استدلالى و قياسى است ، يعنى در همهء مسائل از منطق ارسطويى پيروى مىكند : اگر طب را در اختيار او قرار بدهى طب را مىخواهد با منطق ارسطويى به دست بياورد ، اگر فقه را هم به او بدهى مىخواهد با منطق ارسطويى استدلال كند ، اگر ادبيات و نحو و صرف را هم در اختيارش قرار بدهى منطق ارسطويى را در آن به كار مىبرد ، سبكش اين گونه است .\r\nيكى ديگر سبكش سبك تجربى است ، مثل بسيارى از علماى جديد . مىگويند فرق\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nسبك ابوريحان بيرونى و سبك بوعلى سينا اين است كه سبك بوعلى سينا منطقىِ ارسطويى است ولى سبك ابوريحان بيرونى بيشتر حسى و تجربى بوده است ، با اينكه اينها معاصرِ هم و هر دو هم نابغه هستند . يك نفر سبكش عقلى است ، ديگرى سبكش نقلى است . بعضى اصلًا سبك عقلى هيچ ندارند ، در همهء مسائل اعتمادشان فقط به منقولات است ؛ غير از منقولات ، ديگر به هيچ چيز اعتماد ندارند . مثلًا مرحوم مجلسى اگر طب هم بخواهد بنويسد ، مىخواهد طبى بنويسد بر اساس منقولات ؛ و چون تكيه‌اش روى منقولات است ، خيلى اهميت هم نمىدهد به صحيح و [ سقيمش 
  ] يا لااقل در كتابهايش همه را جمع مىكند . اگر مىخواهد در سعد و نحس ايام هم بنويسد ، باز به منقولات استناد مىكند . يكى سبكش منقول است ، يكى سبكش معقول است ، يكى سبكش حسى است ، يكى سبكش استدلالى است ، يكى سبكش به قول امروزيها ديالكتيكى است يعنى اشياء را در جريان و حركت مىبيند ، يكى سبكش استاتيك است يعنى اصلًا حركت را در نظام عالم دخالت نمىدهد .\r\nچندين سبك وجود دارد .\r\nحال مىآييم در رفتارها . رفتارها نيز سبكهاى مختلف دارد . سيره شناسى يعنى سبك شناسى . اولًا يك كليتى دارد : سلاطين عالم به‌طور كلى يك سبك و يك سيره و يك روش مخصوص به خود دارند با اختلافاتى كه ميان آ نها هست ، فلاسفه يك سبك مخصوص به خود دارند ، رياضت كش‌ها يك سبك مخصوص به خود دارند ، پيغمبران به‌طور كلى يك سبك مخصوص به خود دارند ، و هر يك را كه جدا در نظر بگيريم [ يك سبك مخصوص به خود دارد . مثلًا 
  ] پيغمبر اكرم يك سبك مخصوص به خود دارد .\r\nدر اينجا يك نكتهء ديگر را بايد عرض كنم : اينكه عرض كردم در هنر سبكها مختلف است ، در شعر سبكها مختلف است ، در تفكر سبكها مختلف است ، در عمل سبكها مختلف است ، اين براى آدمهايى است كه سبك داشته باشند . اكثريت مردم اصلًا سبك ندارند . خيلى افراد كه شعر مىگويند اصلًا سبك ندارند ، سبك سرش نمىشود . خيلى از هنرمندها ( شايد كوبيستها اين‌طور باشند ) اساساً سبك سرشان نمىشود . خيلى از مردم در تفكرشان اصلًا سبك و منطق ندارند ؛ يك دفعه به نقل استناد مىكند ، يك دفعه به عقل استناد مىكند ، يك دفعه حسى مىشود ، يك دفعه عقلى مىشود . اينها مادون منطق‌اند . من به مادون منطق‌ها كارى ندارم . در رفتار هم\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nاكثريت قريب به اتفاق مردم سبك ندارند . اگر به ما بگويند سبكت را [ در رفتار 
  ] بگو ، سيرهء خودت را بيان كن ، روشت را بيان كن ، تو در حل مشكلات زندگى [ چه روشى دارى ؟ پاسخى نداريم 
  ] . هر كسى براى خودش در زندگى هدف دارد ، هدفش هرچه مىخواهد باشد ؛ يكى هدفش عالى است ، يكى هدفش پست است ، يكى هدفش خداست ، يكى هدفش دنياست . بالأخره انسانها هدف دارند . بعضى افراد براى هدف خودشان اصلًا سبك ندارند ، روش انتخاب نكرده‌اند ، روش سرشان نمىشود . ولى قليلى از مردم هستند كه در راهى كه مىروند سبك و روش دارند .\r\nقليلى از مردم اين‌جورند والّا اكثريت مردم دون منطق‌اند ، دون سبك‌اند ، دون روش‌اند ، به اصطلاح هرج و مرج [ بر اعمالشان حكمفرماست و 
  ] هَمَجٌ رَعاع [ هستند . 
  ] .\r\nسيرهء پيغمبر يعنى سبك پيغمبر ، متدى كه پيغمبر در عمل و در روش براى مقاصد خودش به كار مىبرد . بحث ما در مقاصد پيغمبر نيست ؛ مقاصد پيغمبر عجالتاً براى ما محرز است . بحث ما در سبك پيغمبر است ، در روشى كه پيغمبر براى هدف و مقصد خودش به كار مىبرد . مثلًا پيغمبر تبليغ مىكرد . روش تبليغى پيغمبر چه روشى بود ؟ سبك تبليغى پيغمبر چه سبكى بود ؟ پيغمبر در همان حال كه مبلّغ بود و اسلام را تبليغ مىكرد ، يك رهبر سياسى براى جامعهء خودش بود . از وقتى كه آمد به مدينه ، جامعه تشكيل داد ، حكومت تشكيل داد ، خودش رهبر جامعه بود . سبك و متد رهبرى و مديريت پيغمبر در جامعه چه متدى بود ؟ پيغمبر در همان حال قاضى بود و ميان مردم قضاوت مىكرد . سبك قضاوتش چه سبكى بود ؟ پيغمبر مثل همهء مردم ديگر زندگى خانوادگى داشت ، زنان متعدد داشت ، فرزندان داشت . سبك پيغمبر در زن دارى چگونه بود ؟ سبك پيغمبر در معاشرت با اصحاب و ياران و به اصطلاح مريدها چگونه بود ؟ پيغمبر دشمنان سرسختى داشت . سبك و روش پيغمبر در رفتار با دشمنان چه بود ؟ و دهها سبك ديگر در قسمتهاى مختلف ديگر كه اينها بايد روشن بشود .\r\n\r\nسبكهاى مختلف در رفتار\r\nمثلًا رهبرهاى اجتماعى و سياسى ، بعضى اساساً سبكشان يعنى آنچه كه بدان اعتماد دارند ، فقط زور است ، جز زور به چيز ديگرى ايمان و اعتماد ندارد ؛\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nمنطقشان اين است : يك گره شاخ از دو ذرع دم بهتر است ، يعنى غير زور هرچه هست بريز دور ، سياستى كه الآن امريكاييها در دنيا عمل مىكنند كه معتقدند مشكلات را فقط و فقط با زور مىشود حل كرد ، غير زور را رها كن . بعضى ديگر در سياست و در ادارهء امور بيش از هر چيزى به نيرنگ و فريب اعتماد دارند : سياست انگليس مآبانه ، سياست معاويه‌اى . آن اولى سياست يزيدى بود . يزيد و معاويه هر دو از نظر هدف يكى هستند ، هر دو شقى و اشقى الاشقياء هستند ولى متد يزيد با متد معاويه فرق مىكند . متد يزيد الدُرم بولدُرم يعنى زور بود ولى متد معاويه بيش از هر چيز ديگر نيرنگ ، فريب ، نفاق ، حقه بازى و مكارى بود .\r\nيك نفر ديگر ممكن است متدش بيشتر اخلاق به معنى واقعى باشد نه تظاهر به اخلاق كه باز مىشود همان نيرنگ معاويه‌اى ؛ صداقت ، صفا و صميميت . تفاوت سيرهء على عليه السلام و سيرهء معاويه در سياست در همين بود . اكثر مردم زمان ، سياست معاويه را ترجيح مىدادند ، مىگفتند سياست يعنى همين كارى كه معاويه مىكند « 1 » . مىآمدند به على عليه السلام مىگفتند : تو چرا همان متدى را كه معاويه به كار مىبرد به كار نمىبرى تا كارت پيش برود ؟ تو به اين فكر باش كه كارت پيش برود ، حالا هرچه شد ؛ يك جا آدم بايد پول قرض كند ، از اين بگيرد به آن بدهد ؛ يك جا هم يك وعده‌اى مىدهد ، دروغ هم در آمد درآمد ؛ مىتواند وعده بدهد بعد هم عمل نكند . بگذار كارت پيش برود ، آن مهمتر است . تا جايى كه براى بعضى توهم پيدا شد كه شايد على اين راهها را بلد نيست ، معاويه زيرك و زرنگ است ، على اين زرنگيها را ندارد ؛ كه فرمود :\r\nوَاللَّهِ ما مُعاويَةُ بِادْهى مِنّى . .\r\nچرا اشتباه مىكنيد ؟ ! به خدا قسم كه معاويه از من داهيه‌تر و زيركتر نيست .\r\nشما خيال مىكنيد من كه غدر به كار نمىبرم راهش را بلد نيستم ؟ ! .\r\nوَلكِنَّهُ يَغْدِرُ وَ يَفْجُرُ . .\r\nاو غدر و نيرنگ به كار مىبرد و فسق و فجور مىكند .\r\n\r\n\r\n\r\n\r\n","description":"","footnote":"\r\n( 1 ) هنوز هم لغت « سياست » در ميان ما مساوى است با نيرنگ و فريب ، و حال آنكه سياست يعنى اداره ، و سائس يعنى مدير . ما در بارهء ائمه مىگوييم : « وَ ساسَةُ الْعِباد » يعنى سياستمداران بندگان ، سائسهاى بندگان ، ولى كم كم اين لغت مفهوم نيرنگ و فريب را پيدا كرد .\r\n","page_name":" 54 ","page_number":54},
  {"content":"\r\n\r\nوَ لَوْ لا كَراهِيَةُ الْغَدْرِ لَكُنْتُ مِنْ ادْهَى النّاسِ . .\r\nاگر نبود كه خداى متعال دوست نمىدارد غدّارى را ، آن وقت مىديديد من به آن معنايى كه شما اسمش را گذاشته‌ايد دُهاء و معاويه را داهيه مىخوانيد [ داهيه هستم يا نه ؟ 
  ] آن وقت مىديديد كه داهيه كيست ، من داهيه هستم يا معاويه ؟ .\r\nوَ لكِنْ كُلُّ غَدْرَةٍ فَجْرَةٌ وَ كُلُّ فَجْرَةٍ كَفْرَةٌ وَ لِكُلِّ غادِرٍ لِواءٌ يُعْرَفُ بِهِ يَوْمَ الْقِيامَةِ « 1 » .\r\nمن چگونه در سياست نيرنگ به كار ببرم در صورتى كه مىدانم غدر و نيرنگ و فريب ، فسق و فجور است ، و اين فسق و فجورها در حد كفر است و در قيامت هر غدّارى با پرچمى محشور مىگردد ! ابداً من غدر به كار نمىبرم .\r\nاينها را مىگويند سَبْك : سبكى كه به زور اعتماد مىكند ، سبكى كه به نيرنگ اعتماد مىكند ، سبكى كه به تماوت اعتماد مىكند ، يعنى خود را به موش مردگى زدن ، خود را به بىخبرى زدن . يك سياستمدار پيرمردى بود كه در چند سال پيش مرد و به اين قضيه معروف بود . حالا نمىدانم واقعاً ساده بوده يا نه ، ولى عده‌اى مىگويند خودش را به سادگى مىزد . نخست وزير بود . يكى از ملاهاى خيلى بزرگ را گرفته بودند ، بعد رفته بودند سراغش كه آقا چرا او را گرفتند ؟ گفته بود كار دست كيست ؟ حالا نخست وزير مملكت است ، مىگويد كار دست كيست ؟ من به كى مراجعه كنم ؟ خوب او هم سبكى انتخاب كرده بود كه خودش را به حماقت و نفهمى و نادانى بزند ، و از همين راه به اصطلاح خرش را از پل بگذراند . هدف اين است كه خرش از پل بگذرد ولو اينكه مردم بگويند او احمق است . اين هم يك سبكى است :\r\nسبك تماوت ، يعنى خود را به مردگى زدن ، خود را به حماقت زدن ، خود را به بى خبرى زدن ؛ و عده‌اى با اين سبك كار خودشان را پيش مىبرند .\r\nبعضى سبكشان در كارها دفع الوقت كردن است ، واقعاً به دفع الوقت اعتماد دارند . بعضى سبكشان بيشتر دور انديشى است . بعضى در سبك خودشان قاطع و\r\n\r\n\r\n\r\n\r\n","description":"","footnote":"\r\n( 1 ) نهج البلاغه صبحى صالح ، ص 318 ، خطبهء 200 .\r\n","page_name":" 55 ","page_number":55},
  {"content":"\r\n\r\nبرنده هستند . بعضى در سبكشان قاطع و برنده نيستند . بعضى در سبك خودشان فردى هستند يعنى تنها تصميم مىگيرند . بعضى اساساً حاضر نيستند تنها تصميم بگيرند ، آنجا هم كه كاملًا مطلب برايش روشن است باز تنها تصميم نمىگيرند ، و اين مخصوصاً در سيرهء پيغمبر اكرم عجيب است : در مقام نبوت ، در مقامى كه اصحاب آنچنان به او ايمان دارند كه مىگويند اگر تو فرمان بدهى خود را به دريا بريزيم به دريا مىريزيم ، در عين حال نمىخواهد سبكش انفرادى باشد و در مسائل تنها تصميم بگيرد ، براى اينكه اقلّ ضررش اين است كه به اصحاب خودش شخصيت نداده ؛ يعنى گويى شما اساساً فكر نداريد ، شما كه فهم و شعور نداريد ، شما ابزاريد ، من بايد فقط دستور بدهم و شما عمل كنيد . آن وقت لازمه‌اش اين است كه فردا هر كس ديگر هم رهبر بشود همين‌طور عمل كند و بگويد : لازمهء رهبر اين است كه رهبر فكر و نظر بدهد و غير رهبر هر كه هست فقط بايد ابزارهاى بلااراده‌اى باشند و عمل كنند . ولى پيغمبر در مقام نبوت چنين كارى را نمىكند . شورا تشكيل مىدهد كه اصحاب چه بكنيم ؟ « بدر » پيش مىآيد شورا تشكيل مىدهد ، « احد » پيش مىآيد شورا تشكيل مىدهد : اينها آمده‌اند نزديك مدينه ، چه مصلحت مىدانيد ؟ از مدينه خارج بشويم و در بيرون مدينه با آنها بجنگيم يا در همين مدينه باشيم و وضع خودمان را در داخل مستحكم كنيم ، اينها مدتى ما را محاصره مىكنند ، اگر موفق نشدند شكست خورده برمىگردند . بسيارى از سالخوردگان و تجربه كارها تشخيصشان اين بود كه مصلحت اين است كه در مدينه بمانيم . جوانها كه بيشتر به اصطلاح حالت غرورى دارند و به جوانىشان برمىخورد گفتند : ما در مدينه بمانيم و بيايند ما را محاصره كنند ؟ ! ما تن به چنين كارى نمىدهيم ، مىرويم بيرون هر جور هست مىجنگيم . تاريخ مىنويسد خود پيغمبر اكرم مصلحت نمىديد كه از مدينه خارج بشوند ، مىگفت اگر در مدينه باشيم موفقيتمان بيشتر است ؛ يعنى نظرش با آن سالخوردگان و تجربه كارها موافق بود ، ولى ديد اكثريت اصحابش كه همان جوانها بودند گفتند : نه يا رسول اللَّه ! ما از مدينه مىزنيم بيرون ، مىرويم در دامنهء احد همان جا با آنها مىجنگيم . جلسه تمام شد . يك وقت ديدند پيغمبر اسلحه پوشيده بيرون آمد و فرمود : برويم بيرون . همانهايى كه اين نظر را داده بودند ، آمدند گفتند : يا رسول اللَّه ! چون شما از ما نظر خواستيد ما اين‌جور نظر داديم ، ولى در عين حال ما تابع شما هستيم . اگر شما مصلحت نمىدانيد ، ما بر خلاف نظر خودمان در مدينه\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nمىمانيم . فرمود : پيغمبر همين قدر كه اسلحه پوشيد و بيرون آمد ، ديگر صحيح نيست اسلحه‌اش را كنار بگذارد . حالا كه بنا شد برويم بيرون ، مىرويم بيرون .\r\nغرض اين جهت است كه اينها سبكها و روشهاى مختلف است كه خوب است در قسمتهاى مختلف بررسى بشود . اينها فهرستهاى مختصرى بود كه براى شما عرض كردم . شايد هر شبى توفيق پيدا كنيم كه شيوه و روش پيغمبر را در هر قسمتى از اين قسمتها براى شما بيان كنيم .\r\n\r\nفلسفهء ذكر مصيبت\r\nايام از نظرى به حضرت زهرا ( سلام اللَّه عليها ) تعلق دارد . نكته‌اى را چون ديشب يكى از جوانان سؤال كرد مىخواهم برايتان عرض كنم ، شايد خوب باشد . البته من هيچ وقت اصرار ندارم كه در هر سخنرانى لزوماً ذكر مصيبت كنم . اگر سخن رسيد به جايى كه ببينم ذكر مصيبت كردن ، به خودم تحميل كردن است و بايد از جايى به جاى ديگر بروم ، نمىگويم . ولى اكثر ، خصوصاً در ايام مصيبت ، ولو به‌طور اشاره هم شده است ذكر مصيبت مىكنم . جوانى از من پرسيد كه آيا اين كار ضرورتى يا حسنى دارد يا نه ؟ اگر بناست مكتب امام حسين عليه السلام احيا بشود ، آيا ذكر مصيبت امام حسين هم ضرورتى دارد ؟ گفتم بله ، دستورى است كه ائمهء اطهار به ما داده‌اند و اين دستور فلسفه‌اى دارد و آن اينكه هر مكتبى اگر چاشنيى از عاطفه نداشته باشد و صرفاً مكتب و فلسفه و فكر باشد ، آنقدرها در روحها نفوذ ندارد و شانس بقا ندارد ، ولى اگر يك مكتب چاشنيى از عاطفه داشته باشد ، اين عاطفه به آن حرارت مىدهد . معنا و فلسفهء يك مكتب ، آن مكتب را روشن مىكند ، به آن مكتب منطق مىدهد ، آن مكتب را منطقى مىكند . بدون شك مكتب امام حسين منطق و فلسفه دارد ، درس است و بايد آموخت اما اگر ما دائماً اين مكتب را صرفاً به صورت يك مكتب فكرى بازگو كنيم حرارت و جوشش گرفته مىشود و اساساً كهنه مىگردد .\r\nاين ، بسيار نظر بزرگ و عميقانه‌اى بوده است ، يك دورانديشى فوق العاده عجيب و معصومانه‌اى بوده است كه گفته‌اند براى هميشه اين چاشنى را از دست ندهيد ؛ چاشنى عاطفه ، ذكر مصيبت حسين بن على عليه السلام يا اميرالمؤمنين يا امام حسن يا ائمهء ديگر و يا حضرت زهرا ( سلام اللَّه عليها ) . اين چاشنى عاطفه را ما حفظ و نگهدارى كنيم .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nچون اين ايام فاصلهء زمان وفات رسول اكرم و وفات حضرت زهرا هست قهراً تعلق بيشترى به وجود مقدس ايشان دارد . دو سه كلمه‌اى ذكر مصيبت مىكنم .\r\nنوشته‌اند : « ما زالَتْ بَعْدَ ابيها مُعَصَّبَةَ الرَّأْسِ ، ناحِلَةَ الْجِسْمِ ، باكِيَةَ الْعَيْنِ ، مُنْهَدَّةَ الرُّكْنِ » . زهرا را بعد از پدر نديدند كه هيچ وقت عصابه‌اى را كه به سر بسته بود از سر باز كند . روز به روز زهرا لاغرتر و ناتوانتر مىشد . بعد از پدر هميشه زهرا را با چشمى گريان ديدند . « مُنْهَدَّةَ الرُّكْنِ » اين جمله معنى عجيبى دارد . « ركن » يعنى پايه ، مثل يك ساختمان كه پايه‌هايى دارد و روى آن پايه‌ها ايستاده است . از نظر جسمانى ، پا و ستون فقرات ركن انسان است ، يعنى انسان كه مىايستد روى اين بناى استخوانى مىايستد . گاهى از نظر جسمى ، اين ركن خراب مىشود ، مثل كسى كه فرض كنيد پاهايش را بريده باشند يا ستون فقراتش درهم شكسته باشد . ولى گاهى انسان از نظر روحى آنچنان درهم كوبيده مىشود كه گويى آن پايه‌هاى روحى كه روى آن ايستاده است خراب شده است . زهرا را بعد از پدر اينچنين توصيف كرده‌اند . زهرا و پيغمبر عاشقانه يكديگر را دوست مىدارند . به فرزندانش امام حسن و امام حسين كه نگاه مىكند ، بى اختيار مىگريد ، مىگويد : فرزندان من ! كجا رفت آن پدر مهربان شما كه شما را به دوش مىگرفت ، شما را به دامن مىگذاشت و دست نوازش به سر شما مىكشيد ؟ .\r\nولا حول و لا قوّة الّا باللَّه العلى العظيم و صلّى اللَّه على محمّد و آله الطّاهرين .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nمنطق عملى ثابت\r\nاگرچه ابتدا در نظر داشتم كه از امشب وارد يك يك از قسمتهاى مختلف سيرهء رسول اكرم بشوم ولى مطلبى به نظر رسيد كه لازم دانستم آن مطلب را در دنبالهء عرايض ديشب عرض كنم . ديشب عرض كردم كه « سير » غير از « سيره » است . سير يعنى رفتار . هر كسى در عالم همچنانكه گفتار دارد رفتار هم دارد . ولى سيره عبارت است از سبك و اسلوب و متد خاصى كه افراد صاحب اسلوب و سبك و منطق در سير خودشان به كار مىبرند . همهء مردم سير دارند ولى همهء مردم سيره ندارند ؛ يعنى اينچنين نيست كه همهء مردم در رفتار خودشان از يك منطق خاص پيروى كنند و يك سلسله اصول در رفتار خودشان داشته باشند كه آن اصول معيار رفتار آنها باشد . براى افرادى كه فى الجمله با منطق آشنا هستند اين دو جمله را عرض مىكنم و رد مىشوم : در منطق فكرى ، همهء مردم فكر مىكنند ، ولى همهء مردم منطقى فكر نمىكنند . منطقى فكر كردن يعنى انسان يك سلسله معيارها به نام « منطق » كه در علم منطق محرز است در دست داشته باشد و تفكرش بر اساس آن معيارها باشد .\r\nافراد معدودى هستند كه وقتى تفكر مىكنند اين حساب در دستشان هست كه تفكرشان منطبق با آن معيارها و مقياسها باشد . همچنين افراد كمى پيدا مىشوند كه رفتارشان منطق دارد يعنى بر اساس يك سلسله معيارهاى مشخصى است كه از آن معيارها و اصول و مواضع هرگز جدا نمىشوند ، والّا اكثر مردم رفتارشان منطق ندارد\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nو همين‌طور كه فكرشان منطق ندارد و هرج و مرج بر آن حاكم است ، هرج و مرج بر رفتارشان هم حاكم است .\r\nمطلب ديگرى را براى اينكه بحث ما ناقص نماند [ به عرض مىرسانم 
  ] . اگر گاهى اصطلاحات علمى را ذكر مىكنم كوشش مىكنم كه خيلى مختصر عرض كنم كه با وضع اكثريت مستمعين ما ناجور درنيايد ، ولى چون ذكر نكردن ، نقص مطلب است ناچارم ذكر كنم .\r\n\r\nتقسيم منطق\r\nدر حكمت و فلسفه اين حرف گفته شده است كه حكمت بر دو قسم است : نظرى و عملى . الهيات ، رياضيات ( حساب ، هندسه ، هيئت ، موسيقى ) و طبيعيات ( فيزيك ، حيوان شناسى ، گياه شناسى ) را مىگويند حكمت نظرى يا فلسفهء نظرى ، و در مقابل ، اخلاق ، سياست و تدبير منزل را مىگويند حكمت عملى . در منطق چنين سخنى گفته نشده است ولى مطلب صحيح است يعنى همچنانكه فلسفه بر دو قسم است :\r\nنظرى و عملى ، منطق هم يعنى معيارهاى بشر هم بر دو قسم است : معيارهاى نظرى ( همان منطقهاى معمولى ) و معيارهاى عملى . معيارهاى عملى همان است كه ما نام آنها را « سيره » يا روش مىگذاريم .\r\n\r\nآيا مىتوان در عمل يك منطق ثابت داشت ؟\r\nقبلًا گفتم كه بعضى افراد داراى منطق‌اند و بعضى نيستند . اينجا اين مسأله طرح مىشود - و مخصوصاً جوانان ممكن است توجه‌شان جلب به اين مطلب شود - كه آيا يك انسان مىتواند در عمل ، در همهء شرايط زمانى و مكانى يك منطق داشته باشد ، يك منطق ثابت محكم كه از منطق خودش تجاوز نكند ؟ ما در بارهء پيغمبر اكرم چنين حرفى مىزنيم كه پيغمبر اكرم مردى بود كه در عمل سيره داشت ، روش و اسلوب داشت ، منطق داشت ، و ما مسلمانان موظفيم كه سيرهء ايشان را بشناسيم ، منطق عملى ايشان را كشف كنيم براى اينكه از آن منطق در عمل استفاده كنيم . حال آيا يك انسان مىتواند از اول تا آخر عمر يك منطق داشته باشد كه آن منطق براى او اصل باشد و اصالت داشته باشد ؟ يا اصلًا بشر نمىتواند يك منطق ثابت داشته باشد ، يعنى انسان تابع شرايط زمانى و مكانى و تابع شرايط زندگى و مخصوصاً تابع\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nموضع گيرى طبقاتى است و در هر وضعى از شرايط اجتماعى و اقتصادى كه باشد جبراً از يك منطق بالخصوصى پيروى مىكند ؟ .\r\nاين يك مسألهء مهمى است كه در دنياى امروز مطرح است . ماركسيسم بر اين اساس است . ماركسيسم كه براى فكر و عقيده و ايمان اصالتى در مقابل شرايط اجتماعى و اقتصادى و مخصوصاً موقعيت طبقاتى قائل نيست مىگويد : اساساً يك انسان نمىتواند در شرايط مختلف يك جور فكر كند و يك منطق را به كار ببرد ، انسان در كاخ و در كوخ دو منطق دارد ، در كاخ يك جور فكر مىكند ، در كوخ جور ديگرى ؛ كاخ يك جور به انسان منطق مىدهد ، كوخ جور ديگرى . يك آدم محروم ، يك آدمى كه هميشه در زير ظلم و شكنجه و اختناق بوده است و انواع محروميتها را چشيده و مىچشد ، خواه ناخواه يك جور فكر مىكند يعنى وضع زندگىاش براى او يك جور فكر به وجود مىآورد ، اوست كه مىگويد عدالت ، اوست كه مىگويد مساوات و برابرى ، اوست كه مىگويد آزادى . واقعاً هم فكرش اين است چون وضعش اقتضا مىكند كه اين‌طور فكر كند . همين آدم اگر وضعش تغيير كند ، اين آدمِ خاك نشين اگر كاخ نشين بشود و خاك كاخ بشود ، شرايط خارجى براى او تغيير مىكند و در اين صورت فكرش هم عوض مىشود و مىگويد كه نه ، اين حرفها كه مىگويند صحيح نيست ، مصلحت هم‌طور ديگرى اقتضا مىكند ؛ مساوات چندان حرف درستى نيست ، كمى جلوى آزاديها را هم بايد گرفت ؛ و عدالت را هم جور ديگرى تفسير مىكند . يعنى وضع زندگى كه خواه ناخواه تغيير كرد ، منافع و مصالحش كه تغيير كرد ، چون انسان نمىتواند از منافع و مصالح خودش دست بكشد [ فكرش نيز تغيير مىكند 
  ] . به حسب اين مكتب ، عقربهء فكر بشر اين‌طور ساخته شده كه آن مغناطيسش منافع خودش است ؛ وقتى كه منافعش در جهت طبقهء محروم است ، اين عقربه به نفع طبقهء محروم مىگردد ، وقتى كه منافعش عوض شد و او آمد به طبقهء مرفّه ، عقربهء فكر هم خواه ناخواه و جبراً در جهت طبقهء مرفّه مىچرخد .\r\n\r\nداستان طلبه و اقتدا در نماز\r\nدر قديم يك حرفهايى را ما به عنوان شوخى و متلك تلقى مىكرديم ، حالا مىبينيم بعضىها اصلًا براى اينها فلسفه درست كرده‌اند ، مىگويند اينها شوخى\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nنيست بلكه جدى است . يك شوخى بود كه طلبه‌هاى مشهد مىكردند ، مىگفتند طلبه‌اى مىگفته است : من هميشه به آن آقايى كه به من پول بدهد اقتدا مىكنم و نماز من صحيح است . هركس به من پول بدهد به همو اقتدا مىكنم و نماز من قطعاً صحيح است . مىگفتند : اگر هركس به تو پول بدهد به او اقتدا مىكنى ، پس تو براى پول اقتدا مىكنى . مىگفت : هركس كه به من پول ندهد چون به من پول نمىدهد عقيده‌ام اين مىشود كه او فاسق است و آن وقت اگر من پشت سرش نماز بخوانم نمازم باطل است . اما همان ساعتى كه به من پول بدهد ، پول كه به دستم مىآيد مىبينم عقيده‌ام هم تغيير كرد ، از همان ساعت عقيده‌ام اين مىشود كه آن آقا عادل است و آن وقت كه نماز مىخوانم نمازم هم درست است . چون عقيدهء من تابع پول من است ؛ اگر پول به من بدهد عقيده‌ام واقعاً اين مىشود كه او عادل است ، و اگر ندهد عقيده‌ام واقعاً اين مىشود كه او فاسق است . بنابراين من بايد هميشه هركس كه به من پول ندهد پشت سرش نماز نخوانم چون نمازم باطل است ، و هر كه به من پول بدهد پشت سرش نماز بخوانم و نمازم درست است .\r\nما اين را هميشه به صورت يك شوخى تلقى مىكرديم . حالا مىبينيم نه ، اين خودش كم و بيش يك فلسفه‌اى است در دنيا كه عقربهء فكر بشر آنچنان ساخته شده است كه نمىتواند در غير جهت منافع و مصالح خودش فكر كند ، جبر تاريخ است ، جبر اقتصاد است ، و غير از اين براى او امكان ندارد .\r\n\r\nنمونه‌هاى تاريخى ناقض اين نظريه\r\nاين هم يك حرفى است ولى ادعاست ، و اينچنين ادعاها را ما از كجا مىتوانيم بفهميم كه آيا درست است يا نادرست ؟ ما در عمل بايد بفهميم . واقعاً برويم تجربه كنيم ببينيم آيا همين‌طور است ؟ بايد روى افراد بشر تجربه كنيم ببينيم واقعاً افراد بشر وجدانشان اينقدر ملعبهء منافعشان است ؟ واقعاً بشر چنين ساختمانى دارد ؟\r\nوجدان بشر تا اين حد ملعبهء منافع اوست ؟ آيا اين منتهاى اهانت به بشر نيست ؟ آيا اين نظريه يك نظريهء صددرصد ضدانسانى نيست ؟ مىرويم مىگرديم . انصافاً بينى و بين اللَّه كه مطلب از اين قبيل نيست . در مورد آنهايى كه منطق ندارند ، آنهايى كه ايمان ندارند بدون شك همين‌طور است ، ولى نمىشود گفت بشر الزاماً و اجباراً چنين است ، به دليل صدها موردى كه بر ضد آن پيدا مىكنيم .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nعلى عليه السلام\r\nنويسندهء عربى هست به نام علىّ الوَردى كه اصلًا عراقى است ، استاد دانشگاه بوده و در حدود بيست سال پيش كتابهايى از او منتشر شد كه بعضى از آنها به فارسى هم ترجمه شد . او شيعه است ولى در عين حال تمايلات ماركسيستى دارد .\r\nدر كتاب خودش ، هم تمايل مذهبى شيعى دارد و هم تمايل ماركسيستى ، و چون در عين حال كمى تمايل مذهبى دارد مانعى نيست كه در بعضى از موارد بر ضد ماركسيسم حرف بزند . مىگويد : انصاف اين است كه على عليه السلام در زندگى خود اين اصل ماركس را نقض كرد كه يك انسان نمىتواند در كاخ و در كوخ يك جور فكر كند ، خواه ناخواه فكرش عوض مىشود و آن عقربهء فكرش در جهت وضع اجتماعىاش تغيير مىكند . تاريخ على عليه السلام نشان داد كه مطلب از اين قبيل نيست ، به جهت اينكه ما على را در دو وضع طبقاتى اجتماعى مختلف مىبينيم ، در آن حد نزديك به صفر و در آن نقطهء اوج كه از آن بالاتر نيست . يعنى يك روز ما على را مىبينيم به صورت يك كارگر ، به صورت يك سرباز سادهء فقير ، به صورت يك كسى كه صبح از خانهء خودش حركت مىكند و مىرود براى مثلًا قنات جارى كردن ، درخت كشت كردن ، زراعت كردن و احياناً مزدورى كردن ، زحمت كشيدن و مزد گرفتن به صورت يك كارگر . على را ما در قيافهء يك كارگر مىبينيم ، مىبينيم يك جور فكر مىكند . همين على بعدها كه اسلام توسعه پيدا مىكند [ و اموال زيادى در اختيار مسلمين قرار مىگيرد ، و حتى در زمان خلافت همان‌طور فكر مىكند 
  ] . البته وقتى اسلام توسعه پيدا كرد ، دنياى اسلام ثروتمند شد و غنايم به سوى آن سرازير شد . اين را ما هم قبول داريم كه آنگاه كه سيل ثروت به دنياى اسلام ريخت ، ايمان صدها نفر از مسلمين را هم با خودش برد . ما اصل تأثير را دربارهء بسيارى از افراد انكار نمىكنيم ، ولى گفتيم اين را به صورت اصل كلى قبول نمىكنيم . زبير يك مسلمان با ايمان بود . زبير را چه فاسد كرد ؟ ثروت هنگفت و غنايم بىحساب كه به دامنش ريخت و شد صاحب هزار اسب ، هزار غلام و چندين خانه : يك خانه در مصر ، يك خانه در كوفه و يك خانه در مدينه . طلحه را چه فاسد كرد ؟ همينها . ولى اگر اين اصل كلى صحيح مىبود بايد تمام اصحاب پيغمبر - العياذ باللَّه - در يك مسير قرار بگيرند و همين قدر كه پول و مقام آمد ، اين سيل پول و مقام همه را يك جور حركت بدهد . ولى ما مىبينيم در اين ميان استوانه‌هايى هستند كه اين سيلهاى\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nعظيم كه حركت كرد و آمد ، نتوانست آنها را تكان بدهد .\r\n\r\nسلمان\r\nنه تنها اين جاه و مقام‌ها و اين ثروتهاى فوق العاده على را نتوانست تكان بدهد ، شاگردانش را هم نتوانست تكان بدهد . مگر سلمان را توانست يك ذرّه عوض كند ؟\r\nسلمانِ حاكم مدائن همان سلمانِ عهد پيغمبر است . سلمانى كه خليفه او را در مدائن به عنوان حاكم معين كرده است چون ايرانى است و مدائن هم به اصطلاح پايتخت ايران قديم بوده است و سياست خليفه اقتضا مىكند كه مسلمانى را از خود ايرانيها بفرستد تا آنها از جنبهء نژادى وحشت نكنند و نگويند چرا غير نژاد ما به اينجا آمده است ، و ببينند از نژاد خودشان يك فرد صددرصد مؤمن آمده ، در مقرّى كه انوشيروان حكومت مىكرده ، در مقرّى كه خسروپرويز حكومت مىكرده با هزارها غلام و هزارها كنيز ، در آنجا كه يزدگرد بوده كه نوازشگرانش چندين هزار نفر بودند و ده دوازده هزار نفر زن فقط در حرمش حبس و گرفتار بودند ؛ آرى همين سلمان ايرانىِ تربيت شدهء به تربيت اسلام ، از اول تا آخر تاريخ حكومتش تمام اثاث زندگىاش را فقط يك كوله بار تشكيل مىدهد ؛ يعنى وقتى مىخواهد اثاثش را جمع كند خودش مىتواند به پشتش بگيرد حركت كند از آنجا برود ، بعد از اينكه فتوحاتى رخ داده و غنايم زيادى آمده است .\r\n\r\nابوذر\r\nعلى الوردى مىگويد : زندگى على نظريهء ماركس را نقض كرد . من مىگويم :\r\nزندگى سلمان هم نظريهء ماركس را نقض كرد ، زندگى ابوذر هم نظريهء ماركس را نقض كرد . مگر ابوذر تا اواسط دورهء عثمان نبود ؟ در همان زمانى كه ديگران پولهاى صدهزار دينار و جايزه‌هاى صدهزار درهم از خليفه مىگرفتند ، جيبهايشان را پر مىكردند و براى خودشان رمه‌هاى گوسفند و گلّه‌هاى اسب و غلامها و كنيزها درست مىكردند ، ابوذر بود و امر به معروف و نهى از منكر ، و جز امر به معروف و نهى از منكر چيز ديگرى نداشت . عثمان هرچه كوشش كرد اين زبانى را كه ضررش از صدها شمشير براى عثمان بيشتر بود ببندد ، نشد . به شام تبعيدش كرد نشد ، آورد كتكش زد نشد . غلامى داشت ، يك كيسهء پول به او داد و گفت : اگر بتوانى اين كيسهء\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nپول را به ابوذر بدهى ، قانعش كنى كه اين پول را از ما بگيرد تو را آزاد مىكنم . غلام چرب زبان آمد پيش ابوذر ، هر كار كرد و هر منطقى به كار برد ابوذر گفت : پولِ چيست كه به من مىدهد ؟ اين اول بايد روشن باشد . اگر سهم مرا مىخواهد به من بدهد ، سهم ديگران را چطور ؟ سهم ديگران را مىدهد كه حالا مىخواهد سهم مرا بدهد ؟ اگر سهم ديگران است كه دزدى است ، اگر سهم من است پس كو سهم ديگران ؟ اگر مال ديگران را بدهد مال من را هم بدهد ، مىپذيرم . اما چرا تنها به من مىخواهد بدهد ؟ هر كار كرد قبول نكرد . آخر اين غلام از يك راه دينى و مذهبى وارد شد ، گفت : ابوذر ! آيا تو دلت نمىخواهد يك بنده آزاد بشود ؟ گفت : چرا ، خيلى هم دلم مىخواهد . گفت : من غلام عثمانم ، عثمان با من شرط كرده كه اگر تو اين پول را بگيرى مرا آزاد كند . محض اينكه من آزاد بشوم اين پول را بگير . اين پول را بگير نه براى خودت بلكه براى اينكه من آزاد بشوم . گفت : خيلى دلم مىخواهد تو آزاد بشوى ولى خيلى متأسفم كه اگر اين پول را بگيرم ، تو آزاد شده‌اى ولى خودم غلام عثمان شده‌ام .\r\n\r\nپيغمبر اكرم صلى الله عليه و آله\r\nعلى الوردى مىگويد : زندگى عملى على اين نظريه را نقض كرد . من عرض مىكنم نه تنها زندگى على اين نظريه را نقض كرد ، قبل از على زندگى پيغمبر آن را نقض كرد . پيغمبرِ شعب ابى طالب را ببينيد و پيغمبرِ روز وفات را ببينيد . پيغمبرِ شعب ابى طالب ، اوست و يك جمع قليل از اصحاب كه در دره‌اى محبوسند ؛ آب ، غذا و احتياجات ديگر به آنها نمىرسد و آنچنان بر آنان سخت است كه بعضى از مسلمينى كه در مكه اسلامشان را مخفى كرده بودند با بعضى مسلمينى كه در شعب بودند و بالخصوص على عليه السلام [ رابطه برقرار كرده بودند و در 
  ] آن تاريكيهاى شب از گوشه‌ها مىرفتند و انبان غذايى مىآوردند و مسلمين هر كدام اندكى مىخوردند ، همين قدر كه سد جوعشان بشود . اين پيغمبر بعد مىرسد به سال دهم هجرى ؛ در سال دهم هجرى حكومتهاى جهان رويش حساب مىكنند و در مقابل او احساس خطر مىكنند ؛ نه تنها تمام جزيرة العرب تحت نفوذ اوست و به صورت يك قدرت تمام درآمده است ، بلكه سياسيين جهان پيش بينى مىكنند كه اين قدرت عن قريبٍ از جزيرة العرب سرريز مىكند و متوجه آنها خواهد شد . در همان حال پيغمبرِ سال دهم\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nهجرت با پيغمبرِ سال دهم بعثت كه دارد از شعب ابى طالب بيرون مىآيد ، يك ذره از نظر روحيه فرق نكرده است .\r\nدرحدود سال دهم هجرت كه برو و بيا زياد است و شهرت پيغمبر در همه جا پيچيده است ، يك عرب بيابانى مىآيد خدمت پيغمبر . وقتى كه مىخواهد با پيغمبر حرف بزند ، روى آن چيزهايى كه شنيده رعب پيغمبر او را مىگيرد ، زبانش به لكنت مىافتد . پيغمبر ناراحت مىشود : از ديدن من زبانش به لكنت افتاد ؟ ! فوراً او را در بغل مىگيرد و مىفشارد كه بدنش بدن او را لمس كند : برادر ! « هَوِّنْ عَلَيْكَ » آسان بگو ، از چه مىترسى ؟ من از آن جبابره‌اى كه تو خيال كرده‌اى نيستم : « لَسْتُ بِمَلِكٍ » .\r\nمن پسر آن زنى هستم كه با دست خودش از پستان بز شير مىدوشيد . من مثل برادر تو هستم ، هرچه مىخواهد دل تنگت بگو .\r\nآيا اين وضع ، اين قدرت ، اين نفوذ ، اين توسعه و اين امكانات يك ذره توانسته است روح پيغمبر را تغيير بدهد ؟ ابداً . عرض كردم كه تنها پيغمبر چنين نيست ، پيغمبر و على مقامشان خيلى بالاتر از اين حرفهاست ؛ بايد برويم سراغ سلمانها ، ابوذرها ، عمّارها ، اويس قرنىها و صدها نفر امثال اينها .\r\n\r\nشيخ انصارى\r\nبياييم جلوتر ، برويم سراغ شيخ انصارىها . مىبينيم مردى كه مىشود مرجع كُلّ فى الكلّ شيعه ، آن روزى كه مىميرد با آن ساعتى كه به صورت يك طلبهء فقير دزفولى به نجف رفته هيچ فرق نكرده است . وقتى كه مىروند خانه‌اش را نگاه مىكنند مىبينند مثل فقيرترين مردم زندگى مىكند . يك نفر به او مىگويد آقا تو خيلى هنر مىكنى ، اينهمه وجوه به دست تو مىآيد هيچ دست به آن نمىزنى .\r\nمىگويد چه هنرى كرده‌ام ؟ مىگويند هنر از اين بالاتر ! مىگويد : حداكثر كار من كار خركچيهاى كاشان است كه مىروند تا اصفهان و برمىگردند . آيا خركچيهاى كاشان كه پول به آنها مىدهند كه برويد از اصفهان كالا بخريد بياييد كاشان ، هيچ وقت شما ديده‌ايد كه به پول مردم خيانت كنند ؟ من يك امينم ، حق ندارم [ در مال مردم دست ببرم 
  ] . اين مسألهء مهمى نيست كه خيلى به نظرتان مهم آمده . آنچنان مقام مرجعيت يك ذره نمىتواند روح اين مرد بزرگ را تحت تسخير خودش قرار بدهد .\r\nپس ما اين مسأله را كه آيا بشر مىتواند در منطق عملى يك منطق ثابت و\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nيكنواخت داشته باشد و تغيير نكند ، از كجا مىتوانيم كشف كنيم ؟ بايد روى افراد مطالعه كنيم . آقاى ماركس اشتباه كرده ، مطالعاتش ناقص بوده ، روى افرادى نظير مروان حكم و عثمان و زبير و طلحه - كه اينها مال تاريخ اسلام‌اند - و هزارها امثال اينها كه در دنيا بوده‌اند مطالعه داشته ، روى آدمهاى حسابى مطالعه نداشته كه اين حرف را زده است . اگر روى آدمهاى حسابى مطالعه مىداشت هرگز چنين حرفى نمىزد .\r\nپس اين اصلى است كه افرادى در دنيا هستند ، و پيغمبر اكرم در رأس آنها ، كه اينها داراى سيره و منطق عملى هستند ، داراى يك سلسله معيارها هستند كه از آن معيارها تخلف نمىكنند ؛ يعنى شرايط اجتماعى ، اوضاع اقتصادى و موقعيتهاى طبقاتى قادر نيست آن اصول را از آنها بگيرد .\r\n\r\nبرهان و شعر\r\nدر منطق نظرى ، ما برهان داريم و شعر . برهان نظير دلايلى است كه در رياضيات براى مطلب اقامه مىكنند . يك دانش آموز كه دارد رياضيات مىخواند و مثلًا احكام مثلث را برايش بيان مىكنند ، وقتى مىگويند مجموع زواياى يك مثلث مساوى است با 180 درجه و محال است كه برابر بشود با 181 درجه يا 179 درجه ، برايش برهان ذكر مىكنند . برهان را كه مىگويند مىبيند درست است . آيا معلم رياضيات چنين قدرتى دارد كه اختيار دست او باشد : يك دفعه دلش مىخواهد برهان اقامه كند بر اينكه زواياى مثلث مساوى است با دو قائمه يعنى 180 درجه ، چنين برهانى اقامه مىكند ؛ يك دفعه هم برهان ديگرى اقامه مىكند كه مجموع زواياى مثلث مساوى است با مثلًا 120 درجه ؟ اختيار با او نيست . مبادى عقلى نظرى به اختيار انسان نيست ، بشر بايد تابع آنها باشد . اگر اينشتين را هم در دنيا بياورند و بخواهد آن‌طور برهان اقامه كند ، يك دانش آموز مىتواند او را محكوم كند ، چرا ؟ چون دارد حرف زور مىزند و حرف زور را عقل نمىپذيرد . چيزى را كه عقل نمىپذيرد قويترين افراد دنيا هم نمىتواند بر خلافش حرف بزند چون حساب ، حساب برهان است .\r\nاما مىرويم سراغ شعر . شعر يعنى چيزى كه مثل موم در اختيار انسان است .\r\nانسان مىتواند براى هر چيزى مطابق ميل خودش با تشبيه و استعاره و تخيل يك\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nچيزى بسازد . شعر است ديگر ، منطق و برهان كه نيست . مثلًا به شاعر مىگويند فلان چيز را مدح كن ، مدح مىكند . همان را بگويند مذمت كن ، مذمت مىكند . فردوسى يك روز از سلطان محمود خوشش مىآيد ، او را مدح مىكند چه مدحى ! :\r\n جهاندار محمود شاه بزرگ * به آبشخور آرد همى ميش و گرگ \r\nيك روز هم از او بدش مىآيد و مىرنجد ، مىگويد :\r\n اگر مادرشاه بانو بُدى * مرا سيم و زر تا به زانو بُدى \r\n همانا كه شه نانوازاده است * بهاى ته نان به من داده است \r\nبه يك شاعر بگو مسافرت را مدح كن ، مىگويد بله مسافرت خوب است ، يك جا بودن يعنى چه ؟ !\r\n درخت اگر متحرك بُدى ز جاى به جاى * نه جور ارّه كشيدى و نه جفاى تبر \r\nاين درخت كه مىبينى هى مىآيند به آن ارّه مىكشند و تبر مىزنند ، چون يك جا نشسته . اگر مسافر بود اين‌طور نبود . مىگويى بيا بر عكس ، شعر بگو در مدح اينكه آدم خوب است سرجايش باشد ، سنگين باشد ، اين سو و آن سو نرود ، مىگويد بله اين كوه را كه با اينهمه عظمت مىبينيد چون سر جايش است ، اما اين باد كه مىبينيد هيچ كس به آن اعتنا نمىكند چون دائماً حركت مىكند . اين‌جور شعر گفتن يعنى با تخيل چيزى را به چيز ديگر تشبيه كردن . اشتباه نشود ، شعر به معناى تخيل را مىگويم ، هرنظمى را من شعر نمىگويم ، كلام منظوم را نمىگويم ، شعرِ به اصطلاح منطق را مىگويم ، يعنى با تخيل مسائل را جور كردن . تخيل ، مقياس و ميزان ندارد .\r\nيكى از سلاطين دشمنى داشت كه مدتها مخفى بود تا بالأخره او را گير آورد و به دار كشيد و مدتها هم بالاىدار بود . شاعرى كه به اصطلاح مريد آن شخص به دارزده شده بود قصيده‌اى در مدح او گفت و در ميان مردم پخش كرد و كسى نفهميد كه گوينده‌اش كيست . البته بعدها معلوم شد . در يك شعرش مىگفت :\r\n عُلُوٌّ فِى الْحَياةِ وَفِى الْمَماتِ * لَعَمْرى ذاكَ احْدَى الْمُحْكَماتِ \r\nگفت : به به ، در زندگى و الا مىزيست ، در مردگى هم بالا مىزيست . همان كه او را دار زده بود گفت : دلم مىخواست كسى مرا به‌دار مىكشيد و اين شعر را در مدح من مىگفتند . شعر است ديگر ، همه جور مىشود گفت .\r\nمنطق عملى افراد هم اين‌طور است : بعضى در منطق عملى مانند برهان‌اند يعنى\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nسفت و محكم ؛ اصول و مبادئى را كه پيروى مىكنند هيچ قدرتى نمىتواند از آنها بگيرد ؛ زور محال است ، طمع محال است ، شرايط اجتماعى محال است ، اوضاع اقتصادى محال است ، وضع طبقاتى محال است ؛ اصولى محكم مثل اصول برهانى ، مثل اصول رياضى كه به اختيار فرد نيست كه بخواهد تغيير بدهد ، دلبخواهى نيست ، به عاطفه مربوط نيست . اينچنين اصول محكمى دارند . پيغمبر صلى الله عليه و آله يعنى كسى كه چنين اصولى دارد ، على عليه السلام يعنى كسى كه چنين اصولى دارد ، حسين عليه السلام يعنى كسى كه چنين اصولى دارد ، بلكه پيروان اينها : سلمان يعنى كسى كه چنين اصولى دارد ، ابوذر ، عمّار و مقداد يعنى كسانى كه چنين اصولى دارند ، شيخ مرتضى انصارى يعنى كسى كه چنين اصولى دارد . اما يك عده از مردم اصولشان در زندگى مثل اصول فكرى يك شاعر است : پول به او بده فكرش عوض مىشود ، وعده به او بده فكرش عوض مىشود ، چون فكر او مبدأ و اصل ندارد . پس يكى از عمده مطلبهايى كه ما در مقدمهء سيرهء پيغمبر اكرم بايد روى آن بحث كنيم اين است كه اصلًا آيا مكتب اسلام چنين مكتبى هست كه [ طبق آن 
  ] انسان چنان فطرت و سرشت و ساختمانى دارد كه همچنان كه مىتواند در منطق نظرى از منطقى پولادين و غير قابل تغيير پيروى كند ، در منطق عملى هم مىتواند به پايه‌اى برسد كه هيچ قدرتى نتواند او را متزلزل كند :\r\n« كَالْجَبَلِ الرّاسِخِ لا تُحَرِّكُهُ الْعَواصِفُ . » « 1 » .\r\nاينكه درباب ايمان گفته‌اند : مؤمن مانند كوه است كه هيچ باد تندى قدرت ندارد او را از جا حركت بدهد [ به همين معنى است 
  ] . آن بادهاى تند چيست ؟ بادهاى تند ، يكى همينهاست . يك نفر را محروميت از جا تكان مىدهد ، ديگرى را رفاه از جا تكان مىدهد :\r\n « وَ مِنَ النَّاسِ مَنْ يَعْبُدُ اللَّهَ عَلى حَرْفٍ فَإِنْ أَصابَهُ خَيْرٌ اطْمَأَنَّ بِهِ وَ إِنْ أَصابَتْهُ \r\n\r\n\r\n\r\n\r\n","description":"","footnote":"\r\n( 1 ) نهج البلاغه ، خطبهء 37 ، با اندكى اختلاف .\r\n","page_name":" 69 ","page_number":69},
  {"content":"\r\n\r\n فِتْنَةٌ انْقَلَبَ عَلى وَجْهِهِ خَسِرَ الدُّنْيا وَ الْآخِرَةَ . »  « 1 » .\r\nقرآن مىگويد بعضى از مردم راه ايمان و حق را تا وقتى مىروند كه منافعشان هم در آن راه تأمين بشود ، همين قدر كه ضرر ببينند به آن پشت مىكنند . اينها ايمان نيست .\r\n\r\nتعريف زهد\r\nجمله‌اى دارد مولاى متقيان على عليه السلام در نهج البلاغه در تعريف زهد كه ديگر بهتر از اين نمىشود گفت . تعريف زهد را از على بايد گرفت . مىفرمايد : « الزُّهْدُ كُلُّهُ بَيْنَ كَلِمَتَيْنِ مِنَ الْقُرْآنِ » « 2 » زهد در دو جملهء قرآن بيان شده ( يعنى زهد ، اين خشكه مقدس بازىها نيست ، زهد به روح انسان مربوط است ) آنجا كه در سورهء حديد مىفرمايد :  « لِكَيْلا تَأْسَوْا عَلى ما فاتَكُمْ وَ لا تَفْرَحُوا بِما آتاكُمْ »  « 3 » اينكه برسيد به اين مرحله كه اگر دنيايى كه داريد از شما گرفته شد غمزده نشويد ، غم دنيا شما را نگيرد ، و اگر چيزى نداريد ، دنيا يك مرتبه به شما رو بياورد ، شادى زده نشويد ؛ و به عبارت ديگر اگر تمام دنيا در دست شماست ، چنانچه آن را از شما بگيرند تو همان آدم باشى كه هيچ چيز نداشته باشى ، و همهء دنيا را هم به تو بدهند تو همان آدم باشى .\r\nعلى زهد را همان چيزى تعريف مىكند كه امثال ماركس نمىتوانند در مورد بشر تصور كنند . آنها مىگويند اصلًا محال است بشر بتواند آنچنانكه على زهد را تعريف كرده زاهد باشد ، يعنى بشر آنچنان شخصيت عاليى داشته باشد كه ما فوق طبقات و منافع قرار بگيرد . ولى مكتب اسلام بر اين اساس است . مكتب اسلام يا به اصطلاح امروز امانيزم اسلام ، اصالة الانسان اسلام ، انسان راستين اسلام بر اين اساس است كه انسان مىتواند زاهد بشود اما نه آن زاهدهايى كه ما اسمشان را مىگذاريم زاهد ، بلكه زاهدى كه على تعريف كرده كه :  « لِكَيْلا تَأْسَوْا عَلى ما فاتَكُمْ وَ لا تَفْرَحُوا بِما آتاكُمْ » .  .\r\nپس نتيجه اين شد كه سيره يعنى منطق عملى غير از منطق نظرى است ، و مىشود انسان على رغم شرايط اجتماعى و اقتصادى و موقعهاى طبقاتى مختلف\r\n\r\n\r\n\r\n\r\n","description":"","footnote":"\r\n( 1 ) حج / 11 .\r\n( 2 ) نهج البلاغه ، حكمت 439 .\r\n( 3 ) حديد / 23 .\r\n","page_name":" 70 ","page_number":70},
  {"content":"\r\n\r\nداراى يك منطق ثابت باشد . يعنى تز اسلام اين است و تربيت شدگان واقعى اسلام هم نشان دادند كه بشر مىتواند چنين باشد .\r\n\r\nمتدولوژى\r\nگفتيم كه در منطق عملى ، مثل منطق نظرى ، سبكها و متدها مختلف است ، يعنى راه حل‌هايى كه افراد جستجو مىكنند فرق مىكند . به عنوان مثال گفتيم يكى منطقش منطق زور است ، ديگرى منطقش منطق محبت و اخلاق و رأفت است ، سومى منطقش منطق دورانديشى و تدبير است ، چهارمى منطقش منطق سرعت و تصميم فورى و معطل نشدن است ، يكى ديگر منطقش منطق نيرنگ و فريب است ، يكى منطقش منطق تماوت و مرده وشى است ، و مثال زديم . اكنون در تتمهء سخنم همين قدر عرض كنم كه در منطق نظرى ، عده‌اى تابع منطق قياسى بودند ، عده‌اى تابع منطق تجربى و حسى شدند و عده‌اى تابع منطق آمارى . قياسيها تجربيها را نفى مىكردند ، تجربيها قياسيها را نفى مىكردند ، و وضع به همين منوال بود . در عصر اخير ، از كارهاى بسيار خوبى كه شد اين بود كه علمى به نام « متدولوژى » يعنى علم متدشناسى به وجود آمد . اين علم مىگويد : آنها كه مىگويند متد قياسى و متدهاى ديگر را نفى مىكنند اشتباه مىكنند ، آنها هم كه مىگويند متد تجربى و متد قياسى را نفى مىكنند اشتباه مىكنند ، آن هم كه مثلًا مىگويد متد ديالكتيكى و نه استاتيكى اشتباه مىكند . عمده اين است كه انسان جايش را بشناسد : كجا جاى اسلوب قياسى است ، كجا جاى اسلوب تجربى ، و كجا جاى آن ديگرى . اين مقدمه را براى اين عرض كردم كه در منطق عملى هم عيناً مطلب از همين قرار است . در منطق نظرى بعضى از اسلوبها به كلى طرد شد چون آنها اسلوب علمى نبود ، مثل اينكه انسان در مسائل علمى بخواهد به گفته‌هاى ديگران حتى بزرگان اعتماد كند و مثلًا بگويد فلان مطلب را چون ارسطو گفته ديگر نمىشود غير از اين باشد ؛ گفتهء هيچ عالمى حجت نيست .\r\n\r\nسعد و نحس ايام\r\nدر منطق عملى هم بسيارى از سبكها از اساس منسوخ است ، اسلام هم آنها را منسوخ مىداند . مثلًا آيا پيغمبر در كارها و در متد خودش از سعد و نحس ايام\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nاستفاده مىكرد ؟ اين خودش مسأله‌اى است . ما برويم سيرهء پيغمبر را از اول تا آخر ببينيم ، تمام كتبى را كه شيعه و سنى در تاريخ پيغمبر نوشته‌اند مطالعه كنيم ببينيم آيا پيغمبر اكرم در روش و متد خودش يكى از چيزهايى كه از آن استفاده مىكرد مسألهء سعد و نحس ايام بود يا نه ؟ مثلًا آيا مىگفت امروز دوشنبه است براى مسافرت خوب نيست يا امروز سيزده عيد نوروز است ، هركس بيرون نرود گردنش مىشكند آن هم از سيزده جا نه از يك جا ؟ ! آيا چنين حرفهايى هست ؟ در سيرهء على عليه السلام چطور ؟ در سيرهء ائمه عليهم السلام چطور ؟ ما هرگز نمىبينيم كه پيغمبر يا ائمهء اطهار خودشان در عمل از اين حرفها يك ذره استفاده كرده باشند ، بلكه عكسش را مىبينيم . در نهج البلاغه هست كه وقتى كه على عليه السلام تصميم گرفت برود به جنگ خوارج ، اشعث قيس - كه آن وقت جزو اصحاب بود - با عجله و شتابان آمد : يا اميرالمؤمنين ! خواهش مىكنم صبر كنيد ، حركت نكنيد ، براى اينكه يكى از خويشاوندان من كه منجم است يك حرفى دارد و مىخواهد به عرض شما برساند .\r\nفرمود : بگو بيايد . آمد . گفت : يا اميرالمؤمنين ! من منجمم و متخصص شناختن سعد و نحس ايام . من در حسابهاى خودم به اينجا رسيده‌ام كه اگر شما الآن حركت كنيد برويد به جنگ قطعاً شكست مىخوريد ، و شما و اكثريت اصحاب شما كشته خواهند شد . فرمود : هركس كه تو را تصديق كند پيغمبر را تكذيب كرده ، اين مزخرفات چيست كه مىگويى ؟ ! اصحاب من ! « سيروا عَلَى اسْمِ اللَّه » بگوييد به نام خدا ، به خدا اعتماد و توكل كنيد و حركت كنيد برويد . على رغم نظر اين شخص ، همين الآن حركت كنيم برويم . و مىدانيم كه در هيچ جنگى على عليه السلام به اندازهء اين جنگ فاتح نشد .\r\nاين حديث در وسائل است : عبد الملك بن اعْيَن مىآيد خدمت امام صادق عليه السلام . عبد الملك برادر زُراره است و خودش هم از راويان بزرگ و مرد عالمى است . او نجوم خوانده بود و به همين جهت به اين چيزها عمل مىكرد . كم كم احساس كرد براى خودش مصيبت درست كرده ؛ مثلًا از خانه بيرون مىآيد ، يك وقت مىبيند كه امروز قمر در عقرب است ، اگر بروم چنين خواهد شد ، يك روز مىبيند فلان ستاره از جلويش درآمد . كم كم خود بيچاره‌اش احساس كرد كه دست و پايش به كلى بسته شده است . روزى آمد خدمت امام صادق عليه السلام و عرض كرد :\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nياابن رسول اللَّه ! من به نجوم احكامى مبتلا شده‌ام « 1 » . من كتابهايى در اين زمينه دارم و كم كم احساس مىكنم كه مبتلا شده‌ام ، اصلًا گرفتار شده‌ام و تا به اين كتابها مراجعه نكنم در هيچ كارى نمىتوانم تصميم بگيرم . تكليف من چيست ؟ امام صادق با تعجب فرمود : تو از اصحاب ما ، تو راوى روايات ما به اين چيزها عمل مىكنى ؟ ! بله يا ابن رسول اللَّه . فرمود : الآن بلند شو برو منزل ؛ به محض رسيدن ، تمام اين كتابها را آتش بزن ، و ديگر نبينم كه حتى به يك كلمه از اين حرفها عمل كرده‌اى .\r\nعلى رغم يك سلسله روايات كه در اين زمينه هست ، ما يك سلسله روايات ديگر داريم كه در تفسير الميزان در ذيل يكى از آيات سورهء فصّلت (  فِي أَيَّامٍ نَحِساتٍ )  « 2 » ذكر شده است . از مجموع رواياتى كه از اهل بيت اطهار رسيده است اين مطلب استنباط مىشود كه اين امور يا اساساً اثر ندارد و يا اگر هم اثر دارد توكل به خدا و توكل به پيغمبر و اهل بيت پيغمبر اثر اينها را از بين مىبرد . بنابراين يك مسلمان ، شيعهء واقعى ، در عمل به اين امور اعتنا نمىكند ؛ اگر مىخواهد به مسافرت برود ، صدقه بدهد ، به خدا توكل كند ، به اولياى خدا توسل بجويد و به هيچ يك از اين امور اعتنا نكند . از همه بالاتر اين است كه شما ببينيد در تاريخ پيغمبر و ائمهء اطهار آيا يك دفعه هم اتفاق افتاده كه خود آنها به اين مسائل عمل كنند ؟ ! « سيره » يعنى چنين چيزها . آيا آنها در منطق عملى خودشان از اين‌جور امور استفاده كرده‌اند يا نه ؟ .\r\nدر خراسان يك چيزى معروف است كه من در بعضى از شهرستانهاى ايران ديده‌ام هست و در بعضى ديگر نيست ، و استاد بزرگوار ما مرحوم حاج ميرزا على آقا شيرازى ريشهء آن را به دست داد كه اين چه بوده و از كجا پيدا شده است . در ولايت ما - به اصطلاح - فريمان خيلى شايع بود و شايد هنوز هم هست كه مىگفتند :\r\nاگر شخصى بخواهد به مسافرت برود ، چنانچه اول كسى كه به او بر مىخورد سيّد باشد ، اين امر نحس است و او قطعاً از آن سفر برنمى گردد ، ولى اگر غربتى به او بر بخورد ، اين سفر سفر ميمونى است . واقعاً اين‌جور معتقد بودند . مرحوم حاج ميرزا على آقا شيرازى گفت اين يك ريشه‌اى دارد : در دورهء بنى العباس ، سادات را - كه بيچاره‌ها ، اولاد پيغمبر ، مخفى بودند - در خانهء هركس گير مىآوردند ، نه تنها خود\r\n\r\n\r\n\r\n\r\n","description":"","footnote":"\r\n( 1 ) البته نجوم رياضى غير از نجوم احكامى است . اشتباه نشود ، دو نجوم داريم . نجوم رياضى يعنى حساب خسوف و كسوف و امثال اينها ، و جزء رياضيات است . نجوم احكامى است كه بىاعتبار است .\r\n( 2 ) فصلت / 16 .\r\n","page_name":" 73 ","page_number":73},
  {"content":"\r\n\r\nآنها بلكه تمام آن خاندان از بين مىرفتند . كم كم اين فكر براى مردم پيدا شد كه سيّد نحسِ به اين معناست ، نحس سياسى است نه نحس فلكى ؛ يعنى يك سيّد در خانهء هر كسى آمد او ديگر خانه خراب است . اين نحس سياسى كم كم در فكر مردم تبديل به نحس تكوينى و فلكى شد . بعد بنى العباس هم كه از بين رفتند ، كم كم زنها و بچه‌ها و مردم ساده لوح گفتند اصلًا سيّد نحس است خصوصاً در مسافرت .\r\nبراى خود من اتفاق افتاد : سفر دوم يا سومى بود كه مىخواستم به قم بروم . از منزلمان كه بيرون آمديم سوار اسب شدم چون در دو فرسخى مهمان بوديم و از آنجا مىخواستيم سوار ماشين بشويم و برويم . دوستان براى بدرقه آمده بودند و ما هم در منزل با مرحومه والده و ديگران خداحافظى كرديم و آمديم بيرون . خيلى هم علاقه داشتم كه زودتر بيايم . سوار اسب كه شدم يك وقت ديدم سيّدى از جلو دارد مىآيد . گفتم خدا نكند زنها بفهمند كه اگر بفهمند نخواهند گذاشت بروم . خداخدا مىكردم ، ايستادم . سيّد آمد جلوى اسب من را گرفت ؛ مىخواست از من بپرسد كه شما كه مىرويد به آن ده - كه اسمش رامان بود - آيا از رامان يكسره مىرويد قم يا برمىگرديد اينجا و از اينجا سوار ماشين مىشويد و مىرويد ؟ گفت : آقا ان شاء اللَّه ديگر برنمى گرديد . گفتم : نه ، ان شاء اللَّه ديگر برنمى گردم . با خود گفتم اگر اين به گوش زنها برسد كه سيّد جلوآمده و بعد هم گفته ان شاء اللَّه كه ديگر برنمى گردى ، محال است بگذارند من بروم . اما رفتم و برگشتم و حالا دارم با شما حرف مىزنم ، سى سال هم از آن زمان مىگذرد .\r\nيك فرد مسلمان نبايد فكر خودش را با اين موهومات خسته كند . پس توكل براى چيست ؟ ما ، هم دم از توكل مىزنيم ، هم دم از توسل و هم از گربهء سياه مىترسيم . آدمى كه مىگويد توكل و بالخصوص مىگويد توسل و ولايت ، ديگر نبايد اين حرفها را بزند . آن كه مىگويد ولايت ، مىگويد اگر توسل دارى به اين مهملات اعتماد نكن . پس هر يك از اينها خودش يك اصلى است : غدر و نيرنگ ، و نيز استفاده از وهمها در سيرهء پيغمبر اكرم مُلغى است .\r\nباسمك العظيم الاعظم الاجلّ الاكرم يا اللَّه . . . .\r\nپروردگارا ما را قدردان اسلام و قرآن قرار بده ، انوار معرفت و محبت خودت را در قلبهاى ما بتابان ، محبت و معرفت پيغمبر و آل پيغمبرت را در دلهاى ما جايگزين\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nبفرما ، حاجات مشروعهء ما را برآور ، اموات ما مشمول عنايت و رحمت خودت بفرما .\r\nو عجّل فى فرج مولانا صاحب الزمان\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\n« سيره » و نسبيّت اخلاق\r\nبحثى كه قبلًا طرح كرديم در اطراف اينكه آيا يك انسان ممكن است در شرايط مختلف زمانى و مكانى و در اوضاع مختلف اجتماعى و در موقعيتهاى متفاوت طبقاتى داراى معيارها و منطقهاى عملى ثابت باشد ، از آن جهت لازم و ضرورى بود كه اگر غير آن كه گفتم باشد اساساً بحث از - به تعبير قرآن - « اسوه » يعنى بحث از اينكه يك انسان كامل را ما امام و مقتدا و پيشواى خود قرار بدهيم و از زندگى او شناخت بگيريم قهراً ديگر معنى نخواهد داشت : يك انسانى در هزاروچهارصد سال پيش با منطق خاصى عمل كرده است ، من كه در شرايط او نيستم ، او هم در شرايط من نبوده است ، و هر شرايطى منطقى را ايجاب مىكند . اين سخن معنايش اين است كه هيچ فردى نمىتواند الگو باشد . و من براى همين جهت بحث قبلى را عرض كردم براى اينكه جوابى به اين مطلب داده باشم ، و در بحثهايى هم كه در آينده خواهم كرد ان شاء اللَّه و اگر خداى متعال توفيق عنايت فرمايد باز دلم مىخواهد روى اين مطلب بيشتر تكيه كنم ، زيرا در عصر ما مسأله‌اى به زبانها افتاده است كه چون درست آن را درك نكرده‌اند سبب يك سلسله بدآموزىها شده است و آن مسألهء نسبيت اخلاق است ؛ يعنى آيا معيارهاى انسانى ، اينكه چه چيز خوب است و چه چيز بد ، انسان خوب است چگونه باشد و خوب است چگونه نباشد ، امرى است نسبى و يا مطلق ؟\r\nاگر اين مطلب زياد در نوشته‌هاى امروز ، در كتابها ، مقاله‌ها ، روزنامه‌ها و مجله‌ها\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nمطرح نبود ، آن را طرح نمىكردم ولى چون زياد طرح مىشود بايد ما طرح كنيم .\r\n\r\nآيا اخلاق ، نسبى است ؟\r\nعده‌اى معتقدند كه به‌طور كلى اخلاق نسبى است ؛ يعنى معيارهاى خوب و بد اخلاقى نسبى است و به عبارت ديگر انسان بودن امرى است نسبى . معناى نسبيت يك چيز اين است كه آن چيز در زمانها و مكانهاى مختلف تغيير مىكند : يك چيز در يك زمان ، در يك شرايط ، از نظر اخلاقى خوب است ، همان چيز در زمان و شرايط ديگر ضد اخلاق است ؛ يك چيز در يك اوضاع و احوال انسانى است ، همان چيز در اوضاع و احوال ديگر ضد انسانى است . اين ، معنى نسبيت اخلاق است كه بسيار به سر زبانها افتاده است .\r\nمطلبى است كه من اكنون اصل مدّعا را عرض مىكنم ، بعد در اطرافش توضيح مىدهم و آن اين است كه اصول اوّليهء اخلاق ، معيارهاى اوّليهء انسانيت به هيچ وجه نسبى نيست ، مطلق است ، ولى معيارهاى ثانوى نسبى است ، و در اسلام هم ما با اين مسأله مواجه هستيم ، كه اين بحثى كه راجع به سيرهء نبوى مىكنم اين مطلب را تدريجاً توضيح خواهد داد .\r\nدر سيرهء رسول اكرم « 1 » يك سلسله اصول را مىبينيم كه اينها اصول باطل و ملغى است ؛ يعنى پيغمبر در سيره و روش خودش ، در منطق عملى خودش هرگز از اين روشها در هيچ شرايطى استفاده نكرده است ، همچنانكه ائمهء ديگر هم از اين اصول و معيارها استفاده نكرده‌اند . اينها از نظر اسلام بد است در تمام شرايط و در تمام زمانها و مكانها .\r\n\r\nسرمايهء شيعه\r\nما شيعيان سرمايه‌اى داريم كه اهل تسنن اين سرمايه را ندارند و آن اين است كه براى آنها دورهء معصوم يعنى دوره‌اى كه يك شخصيت معصوم درآن وجود داشته است كه از سيرهء او مىشود به‌طور جزم بهره برد ، بيست و سه سال بيشتر نيست چون\r\n\r\n\r\n\r\n\r\n","description":"","footnote":"\r\n( 1 ) البته توجه داشته باشيد وقتى مىگويم سيرهء رسول اكرم ، نگوييد سيرهء امام حسين هم همين‌طور است ، سيرهء حضرت على هم همين‌طور است . البته همين‌طور است ولى ما فعلًا از زاويهء وجود پيغمبر اكرم داريم بحث مىكنيم و الّا فرقى نمىكند .\r\n","page_name":" 77 ","page_number":77},
  {"content":"\r\n\r\nتنها معصوم را پيغمبر اكرم مىدانند . و درست است كه پيغمبر در طول بيست و سه سال با شرايط مختلف بوده است و در شرايط مختلف ، بسيار سيرهء پيغمبر آموزنده است ، ولى ما شيعيان همان بيست و سه سال را داريم به علاوهء تقريباً 250 سال ديگر . يعنى ما مجموعاً در حدود 273 سال دورهء عصمت داريم و از سيرهء معصوم مىتوانيم استفاده كنيم ، از زمان بعثت پيغمبر اكرم تا زمان وفات حضرت امام عسكرى عليه السلام يعنى سال 260 هجرى . 260 سال كه از هجرت مىگذرد ابتداى غيبت صغرى است كه عموم دسترسى به امام معصوم ندارند . آن 260 سال به علاوهء 13 سال از بعثت تا هجرت ، تمام براى شيعه دورهء عصمت است . در اين 273 سال شرايط و اوضاع چندين گونه عوض شده و در تمام اين دوره‌ها معصوم وجود داشته است و لهذا ما در شرايط مختلف مىتوانيم روش صحيح را استنباط كنيم . مثلًا امام صادق در دوران بنى العباس هم بوده است در صورتى كه دوره‌اى شبيه دورهء بنى العباس براى پيغمبر اكرم رخ نداده است . از اين جهت سرمايه‌هاى ما غنىتر و جامعتر است .\r\n\r\nاصول ملغى :\r\n\r\nالف . اصل غدر\r\nبعضى از اصول را ما مىبينيم از پيغمبر تا امام عسكرى همه آن را طرد كرده‌اند ؛ مىفهميم كه اينها معيارهاى قطعى و جزمى است كه در همهء شرايط بايد نفى بشود .\r\nآنهايى كه مىگويند اخلاق مطلقاً نسبى است ، ما از آنها سؤال مىكنيم : مثلًا يكى از معيارها كه افراد در سيره هاشان ممكن است به كار ببرند همان اصل غدر و خيانت است . اكثريت قريب به اتفاق سياستمداران جهان از اصل غدر و خيانت براى مقصد و مقصود خودشان استفاده مىكنند . بعضى تمام سياستشان بر اساس غدر و خيانت است و بعضى لااقل جايى از آن استفاده مىكنند ؛ يعنى مىگويند در سياست ، اخلاق معنى ندارد ، بايد آن را رها كرد . يك مرد سياسى قول مىدهد ، پيمان مىبندد ، سوگند مىخورد ولى تا وقتى پايبند به قول و پيمان و سوگند خودش هست كه منافعش اقتضا كند ؛ همين قدر كه منافع در يك طرف قرار گرفت ، پيمان در طرف ديگر ، فوراً پيمانش را نقض مىكند . چرچيل در آن كتابى كه در تاريخ جنگ بين الملل دوم نوشته است و يك وقت روزنامه‌هاى ايران منتشر مىكردند و من مقدارى از آن را\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nخواندم ، وقتى كه حملهء متفقين به ايران را نقل مىكند مىگويد : « اگرچه ما با ايرانيها پيمان بسته بوديم ، قرارداد داشتيم و طبق قرارداد نبايد چنين كارى مىكرديم » . بعد خودش به خودش جواب مىدهد ، مىگويد : « ولى اين معيارها : پيمان و وفاى به پيمان ، در مقياسهاى كوچك درست است ، دو نفر وقتى با همديگر قول و قرار مىگذارند درست است اما در سياست ، وقتى كه پاى منافع يك ملت در ميان مىآيد ، اين حرفها ديگر موهوم است . من نمىتوانستم از منافع بريتانياى كبير به عنوان اينكه اين كار ضد اخلاق است چشم بپوشم كه ما با يك كشور ديگر پيمان بسته‌ايم و نقض پيمان بر خلاف اصول انسانيت است . اين حرفها اساساً در مقياسهاى كلى و در شعاعهاى خيلى وسيع درست نيست » . اين همان اصل غدر و خيانت است ، اصلى كه معاويه در سياستش مطلقاً از آن پيروى مىكرد . آنچه كه على عليه السلام را از سياستمداران ديگر جهان - البته به استثناى امثال پيغمبر اكرم - متمايز مىكند اين است كه او از اصل غدر و خيانت در روش پيروى نمىكند ولو به قيمت اينكه آنچه دارد و حتى خلافت از دستش برود ، چرا ؟ چون مىگويد اساساً من پاسدار اين اصولم ، فلسفهء خلافت من پاسدارى اين اصول انسانى است ، پاسدارى صداقت است ، پاسدارى امانت است ، پاسدارى وفاست ، پاسدارى درستى است ، و من خليفه‌ام براى اينها ، آن وقت چطور ممكن است كه من اينها را فداى خلافت كنم ؟ ! نه تنها خودش چنين است ، در فرمانى كه به مالك اشتر نوشته است نيز به اين فلسفه تصريح مىكند . به مالك اشتر مىگويد : مالك ! با هر كسى پيمان بستى ولو با كافر حربى ، مبادا پيمان خودت را نقض كنى . مادامى كه آنها سر پيمان خودشان هستند ، تو نيز باش . البته وقتى آنها نقض كردند ديگر پيمانى وجود ندارد . ( قرآن هم مىگويد :  « فَمَا اسْتَقامُوا لَكُمْ فَاسْتَقِيمُوا لَهُمْ »  « 1 » . در مورد مشركين و بت پرست‌هاست كه با پيغمبر پيمان بسته بودند : مادامى كه آنها به عهد خودشان وفادار هستند ، شما هم وفادار باشيد و آن را نشكنيد . اما اگر آنها شكستند ، شما نيز بشكنيد ) . مىفرمايد : مالك ! هرگز عهد و پيمانى را كه مىبندى ، با هر كه باشد ، با دشمن خونى خودت ، با كفار ، با مشركين ، با دشمنان اسلام ، آن را نقض نكن . بعد تصريح مىكند ، مىفرمايد : براى اينكه اصلًا زندگى بشر بر اساس اينهاست ؛ اگر اينها\r\n\r\n\r\n\r\n\r\n","description":"","footnote":"\r\n( 1 ) توبه / 7 .\r\n","page_name":" 79 ","page_number":79},
  {"content":"\r\n\r\nشكسته بشود و محترم شناخته نشود ديگر چيزى باقى نمىماند « 1 » . متأسفم كه عين عبارات را حفظ نيستم والّا به قدرى على اين مطلب را زيبا بيان مىكند كه ديگر از اين بهتر نمىشود بيان كرد .\r\nحالا اينهايى كه مىگويند اخلاق مطلقاً نسبى است ، من از اينها مىپرسم : آيا شما براى يك رهبر ، اصل غدر و خيانت را هم نسبى مىدانيد ؟ يعنى مىگوييد در يك جا بايد خيانت كند ، در جاى ديگر خيانت نكند ، در يك شرايط اصل غدر و خيانت درست است ، در شرايط ديگر خلاف آن ؟ يا نه ، اصل غدر و خيانت مطلقاً محكوم است .\r\nب . اصل تجاوز .\r\nاصل تجاوز چطور ؟ يعنى از حد يك قدم جلوتر رفتن حتى با دشمن . آيا آنجا كه اسب ما مىرود ، با دشمن ولو مشرك ، حالا كه او دشمن است و مشرك و ضد مسلك و عقيدهء ما ، ديگر حدى در كار نيست ؟ قرآن مىگويد حد در كار است حتى در مورد مشرك . مىگويد :  « وَ قاتِلُوا فِي سَبِيلِ اللَّهِ الَّذِينَ يُقاتِلُونَكُمْ وَ لا تَعْتَدُوا »  « 2 » اى مسلمانان ! با اين كافران كه با شما مىجنگند بجنگيد ولى  « وَ لا تَعْتَدُوا »  . اينجا اساساً سخن از كافر است : باكفار و مشركين هم كه مىجنگيد حد را از دست ندهيد . يعنى چه حد را از دست ندهيد ؟ اين را در تفاسير ذكر كرده‌اند ، فقه هم بيان مىكند : پيغمبر اكرم در وصاياى خودشان هميشه در جنگها توصيه مىكردند ، على عليه السلام نيز در جنگها توصيه مىكرد - و در نهج البلاغه هست - كه وقتى دشمن افتاده و مجروح است و مثلًا ديگر دستى ندارد تا با تو بجنگد ، به او كارى نداشته باشيد . فلان پيرمرد در جنگ شركت نكرده ، به او كارى نداشته باشيد . به كودكانشان كارى نداشته باشيد . آب را بر آنها نبنديد . از اين كارهايى كه امروز خيلى معمول است ( مثل استفاده از گازهاى سمى ) نكنيد . گازهاى سمى در آن زمان نبوده ولى استفاده از آن نظير اين كارهاى غير انسانى و ضد انسانى و مثل اين است كه آب را ببندند . اينها ديگر از حد تجاوز كردن است . حتى ببينيد راجع به خصوص كفار قريش ، قرآن چه\r\n\r\n\r\n\r\n\r\n","description":"","footnote":"\r\n( 1 ) نهج البلاغه فيض الاسلام ، ص 1027 ، فرمان مالك اشتر .\r\n( 2 ) بقره / 190 .\r\n","page_name":" 80 ","page_number":80},
  {"content":"\r\n\r\nدستور مىدهد ؟ اينها الَدُّ الخِصام پيغمبر و كسانى بودند كه نه تنها مشرك و بت پرست و دشمن بودند بلكه حدود بيست سال با پيغمبر جنگيده بودند و از هيچ كارى كه از آنها ساخته باشد كوتاهى نكرده بودند . عموى پيغمبر را همينها كشتند ، عزيزان پيغمبر را اينها كشتند ، در دورهء مكه چقدر پيغمبر و اصحاب و عزيزان او را زجر دادند ! دندان پيغمبر را همينها شكستند ، پيشانى پيغمبر را همينها شكستند ، و ديگر كارى نبود كه نكنند . ولى آن اواخر ، دورهء فتح مكه مىرسد . سورهء مائده آخرين سوره‌اى است كه بر پيغمبر نازل شده . بقايايى از دشمن باقى مانده ولى ديگر قدرت دست مسلمين است . در اين سوره مىفرمايد :\r\n  « يا أَيُّهَا الَّذِينَ آمَنُوا . . .    وَ لا يَجْرِمَنَّكُمْ شَنَآنُ قَوْمٍ عَلى أَلَّا تَعْدِلُوا اعْدِلُوا هُوَ أَقْرَبُ لِلتَّقْوى . »  « 1 » .\r\nخلاصهء مضمون اين است : اى اهل ايمان ! ما مىدانيم دلهاى شما از اينها پر از عقده و ناراحتى است ، شما از اينها خيلى ناراحتى و رنج ديديد ، ولى مبادا آن ناراحتيها سبب بشود كه حتى دربارهء اين دشمنها از حد عدالت خارج بشويد .\r\nاين اصل چه اصلى است ؟ [ مطلق است يا نسبى ؟ 
  ] آيا مىشود گفت كه از حد تجاوز كردن در يك مواردى جايز است ؟ خير ، از حد تجاوز كردن در هيچ موردى جايز نيست . هر چيزى ميزان و حد دارد ، از آن حد نبايد تجاوز كرد . حد تجاوز در جنگ چيست ؟ مىپرسم با دشمن براى چه مىجنگى ؟ يك وقت مىگويى براى اينكه عقده‌هاى دلم را خالى كنم . آن ، مال اسلام نيست . ولى يك وقت مىگويى من با دشمن مىجنگم تا خارى را از سر راه بشريت بردارم . خوب ، خار را كه برداشتى ديگر كافى است . آن شاخه كه خار نيست ، شاخه را براى چه مىخواهى بردارى ؟ ! اين ، معنى حد است .\r\n\r\nج . اصل انظلام و استرحام\r\nاصل انظلام و استرحام از اصولى است كه هرگز پيغمبر يا اوصياى پيغمبر از اين\r\n\r\n\r\n\r\n\r\n","description":"","footnote":"\r\n( 1 ) مائده / 8 .\r\n","page_name":" 81 ","page_number":81},
  {"content":"\r\n\r\nاصل پيروى نكردند . يعنى آيا بوده در يك جايى كه چون دشمن را قوى مىديدند ، به يكى از اين دو وسيله چنگ بزنند : يكى اينكه استرحام كنند يعنى گردنشان را كج كنند و شروع كنند به التماس كردن ، ناله و زارى كردن كه به ما رحم كن ؟ ابداً . انظلام چطور ؟ يعنى تن به ظلم دادن . اين هم ابداً . اينها يك سلسله اصول است كه هرگز پيغمبر اكرم و همچنين اوصياى بزرگوار او و بلكه همچنين تربيت شدگان مكتب او از اين اصول استفاده نكرده‌اند .\r\nولى يك سلسله اصول است كه هميشه از آن اصول استفاده كرده‌اند ولو به‌طور نسبى . اينجاست كه مسألهء نسبيت در بعضى از موارد مطرح مىشود .\r\n\r\nاصل قدرت و اصل اعمال زور\r\nما يك اصل داريم به نام اصل قدرت ، و يك اصل ديگر داريم به نام اصل اعمال زور . اصل قدرت يعنى اصل توانا بودن ؛ توانا بودن براى اينكه دشمن طمع نكند ، نه توانا بودن براى تو سر دشمن زدن . تصريح قرآن است :\r\n « وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ تُرْهِبُونَ بِهِ عَدُوَّ اللَّهِ وَ عَدُوَّكُمْ . »  « 1 » .\r\nاصل اقتدار ، اصل مقتدر بودن ، اصل نيرومند بودن در حدى كه دشمن بترسد از اينكه تهاجم كند . همهء مفسرين گفته‌اند مقصود از « تُرْهِبونَ » اين است كه دشمن به خودش اجازهء تهاجم ندهد .\r\nحال اين اصل آيا يك اصل مطلق است يا يك اصل نسبى ؟ آيا اسلام اين اصل را در يك زمان خاص معتبر مىداند يا در همهء زمانها ؟ در همهء زمانها . مادام كه دشمن وجود دارد اصل قدرت هم هست . ولى يك اصل ديگر داريم به نام اصل اعمال قدرت . اعمال قدرت غير از خود قدرت و توانايى ، و به معنى اعمال زور است . آيا اسلام اعمال زور را جايز مىداند و روا مىدارد يا نه ؟ پيغمبر اكرم در سيرهء خودش اعمال زور هم مىكرده يا نمىكرده است ؟ مىكرده ، ولى به‌طور نسبى . يعنى\r\n\r\n\r\n\r\n\r\n","description":"","footnote":"\r\n( 1 ) انفال / 60 .\r\n","page_name":" 82 ","page_number":82},
  {"content":"\r\n\r\nدر يك مواردى اعمال زور را اجازه مىداد ، آنجايى كه هيچ راه ديگرى باقى نمانده بود . به تعبير معروف ، مىگويند : « آخِرُ الدَّواءِ الْكَىُّ » . به عنوان آخرالدواء اجازه مىداد . حال تعبيرى از اميرالمؤمنين على عليه السلام :\r\nعلى جمله‌اى دربارهء پيغمبر اكرم دارد كه در نهج البلاغه است و سيرهء پيغمبر را در يك قسمت بيان مىكند . مىفرمايد : « طبيبٌ » پيغمبر پزشكى بود براى مردم . البته معلوم است كه مقصود پزشك بدن نيست كه مثلًا براى مردم نسخهء گل گاو زبان مىداد ، بلكه مقصود پزشك روان و پزشك اجتماع است . « طَبيبٌ دَوّارٌ بِطِبِّهِ » . در اولين تشبيه كه او را به طبيب تشبيه مىكند ، مىخواهد بگويد روش پيغمبر روش يك طبيب معالج با بيماران خودش بود . يك طبيب معالج با بيمار چگونه رفتار مىكند ؟ از جمله خصوصيات طبيب معالج نسبت به بيمار ، ترحم به حال بيمار است كما اينكه خود على عليه السلام در نهج البلاغه مىفرمايد :\r\nوَ انَّما يَنْبَغى لِاهْلِ الْعِصْمَةِ وَ الْمَصْنوعِ الَيْهِمْ فِى السَّلامَةِ انْ يَرْحَموا اهْلَ الذُّنوبِ وَ الْمَعْصِيَةِ « 1 » .\r\nاشخاصى كه خدا به آنها توفيق داده كه پاك مانده‌اند ، بايد به بيماران معصيت ترحم كنند .\r\nگنهكاران لايق ترحم‌اند . يعنى چه ؟ آيا چون لايق ترحم‌اند پس چيزى به آنها نگوييم ؟ يا نه ، اگر مريض لايق ترحم است يعنى فحشش نده و بىتفاوت هم نباش ، معالجه‌اش كن . پيغمبر اكرم روشش روش يك طبيب معالج بود . ولى مىفرمايد :\r\nطبيب هم با طبيب فرق مىكند . ما طبيب ثابت داريم و طبيب سيّار . يك طبيب ، محكمه‌اى باز كرده ، تابلويش را هم نصب كرده و در مطب خودش نشسته ، هركس آمد به او مراجعه كرد كه مرا معالجه كن ، به او نسخه مىدهد ، كسى مراجعه نكرد به او كارى ندارد . ولى يك طبيب ، طبيب سيّار است ، قانع نيست به اينكه مريضها به او مراجعه كنند ، او به مريضها مراجعه مىكند و سراغ آنها مىرود . پيغمبر سراغ مريضهاى اخلاقى و معنوى مىرفت . در تمام دوران زندگىاش كارش اين بود .\r\n\r\n\r\n\r\n\r\n","description":"","footnote":"\r\n( 1 ) نهج البلاغه فيض الاسلام ، خطبهء 140 ، ص 428 .\r\n","page_name":" 83 ","page_number":83},
  {"content":"\r\n\r\nمسافرتش به طائف براى چه بود ؟ اساساً در مسجد الحرام كه سراغ اين و آن مىرفت ، قرآن مىخواند ، اين را جلب مىكرد ، آن را دعوت مىكرد براى چه بود ؟ در ايام ماه‌هاى حرام كه مصونيتى پيدا مىكرد و قبايل عرب مىآمدند براى اينكه اعمال حج را به همان ترتيب بت پرستانهء خودشان انجام بدهند ، وقتى در عرفات و منى و بالخصوص در عرفات جمع مىشدند ، پيغمبر از فرصت استفاده مىكرد و به ميان آنها مىرفت . ابولهب هم از پشت سر مىآمد و هى مىگفت : حرف اين را گوش نكنيد ، پسر برادر خودم است ، من مىدانم كه اين دروغگوست - العياذباللَّه - اين ديوانه است ، اين چنين است ، اين چنان است . ولى او به كار خود ادامه مىداد . اين براى چه بود ؟ مىفرمايد : پيغمبر روشش روش طبيب بود ولى طبيب سيّار نه طبيب ثابت كه فقط بنشيند كه هركس آمد از ما پرسيد ما جواب مىدهيم ، هركس نپرسيد ديگر ما مسؤوليتى نداريم . نه ، او مسؤوليت خودش را بالاتر از اين حرفها مىدانست . در روايات ما هست كه عيساى مسيح عليه السلام را ديدند كه از خانهء يك زن بد كاره بيرون آمد . مريدها تعجب كردند : يا روح اللَّه ! تو اينجا چكار مىكردى ؟ گفت :\r\nطبيب به خانهء مريض مىرود . خيلى حرف است ! .\r\n« طَبيبٌ دَوّارٌ بِطِبِّهِ ، قَدْ احْكَمَ مَراهِمَهُ وَ احْمى مَواسِمَهُ . » « 1 » .\r\nنسبيت متدها و سيره‌ها را على عليه السلام اين گونه ذكر مىكند . آيا پيغمبر با مردم با نرمش رفتار مىكرد يا با خشونت ؟ با ملاطفت و مهربانى عمل مىكرد يا با خشونت و اعمال زور ؟ على مىگويد : هر دو ، ولى جاى هر كدام را مىشناخت . هم مرهم داشت هم ميسم . اين تعبير خود اميرالمؤمنين است : در يك دستش مرهم بود و در دست ديگرش ميسم . وقتى مىخواهند زخمى را با يك دوا نرم نرم معالجه كنند ، روى آن مرهم مىگذارند . ميسم يعنى آلت جرّاحى ، آلت داغ كردن . در يك دست مرهم داشت ، در دست ديگر ميسم . آنجا كه با مرهم مىشد معالجه كند معالجه مىكرد ولى جاهايى كه مرهم كارگر نبود ، ديگر سكوت نمىكرد كه بسيار خوب ، حال كه مرهممان كارگر نيست پس بگذاريم به حال خودش باشد . اگر يك عضو\r\n\r\n\r\n\r\n\r\n","description":"","footnote":"\r\n( 1 ) نهج البلاغه فيض الاسلام ، خطبهء 107 ، ص 321 .\r\n","page_name":" 84 ","page_number":84},
  {"content":"\r\n\r\nفاسد را ديگر با مرهم نمىشود معالجه كرد ، بايد داغش كرد و با اين وسيله معالجه نمود ، با جرّاحى بايد قطعش كرد ، بريد و دور انداخت . پس در جايى اعمال زور ، درجاى ديگر نرمش و ملاطفت . هر كدام را در جاى خودش به كار مىبرد . پس اصل قدرت يك مطلب است ، اصل اعمال زور مطلب ديگر . در اسلام اين اصل هست :\r\nجامعهء اسلامى بايد قويترين جامعه‌هاى دنيا باشد كه دشمن نتواند به منابعش ، به سرمايه هايش ، به سرزمينهايش ، به مردمش و به فرهنگش طمع ببندد . اين ديگر اصل نسبى نيست ، اصل مطلق است . ولى اعمال قدرت ، يك اصل نسبى است ؛ در يك جا بايد اين كار را كرد ، در جاى ديگر نه .\r\n\r\nاصل سادگى در زندگى و دورى از ارعاب\r\nيكى ديگر از اصولى كه از يك نظر مطلق است اگرچه از يك نظر بايد گفت نسبى است ، اصل سادگى در زندگى است . انتخاب سادگى در زندگى براى پيغمبر اكرم يك اصل بود . دربارهء احوال و سيرهء پيغمبر اكرم ما منابع زيادى داريم . ما از زبان على عليه السلام سيرهء پيغمبر را شنيده‌ايم ، از زبان امام صادق شنيده‌ايم ، از زبان ائمهء ديگر شنيده‌ايم ، از زبان بسيارى از صحابه شنيده‌ايم ، مخصوصاً دو روايت در اين باب هست ، و روايتى كه از همه مفصلتر است روايتى است كه راوى آن امام حسن مجتبى عليه السلام است از دايى ناتنىشان . شايد كمتر شنيده باشيد كه امام حسن مجتبى يك دايى ناتنى داشته‌اند . دايى ناتنى حضرت مردى است به نام هندبن ابى هاله . او فرزندخواندهء پيغمبر اكرم بود و درواقع برادر ناتنى حضرت زهرا به شمار مىرفت ، يعنى فرزند خديجه از شوهر قبل از رسول اكرم بود . هند مثل اسامة بن زيد كه مادرش زينب بنت جَحْش بود ، پسرخواندهء پيغمبر بود . ولى اسامه كوچكتر است و فقط دوران مدينهء پيغمبر را درك كرده است ، اما هند چون بزرگتر بوده ، در آن سيزده سال مكه هم در خدمت پيغمبر بوده و در ده سال مدينه هم بوده ، و حتى در خانهء پيغمبر و مثل فرزند پيغمبر بوده است . جزئيات احوال پيغمبر را اين مرد گفته است و امام حسن [ نقل كرده‌اند 
  ] . در روايات ماست كه امام حسن عليه السلام بچه بود ، به هند گفت : هند ! جدّم پيغمبر را آنچنانكه ديدى براى من توصيف كن ، و هند براى امام حسنِ كوچك توصيف كرده است و امام حسن هرچه را كه هند گفته عيناً براى ديگران نقل كرده و در روايات ما هست . آقايان اگر بخواهند مطالعه كنند ، در تفسير\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nالميزان ، جلد ششم اين جمله‌ها هست كه شايد به اندازهء دو ورق يعنى چهار صفحه باشد . جزئيات زندگى پيغمبر را اين مرد نقل كرده است و ديگران هم نقل كرده‌اند .\r\nيكى از كسانى كه قسمتهايى از زندگى پيغمبر را نقل كرده است ، يكى از صحابهء معروف حضرت است كه خيال مىكنم ابوسعيد خُدْرى باشد .\r\nيكى از جمله‌هايى كه تقريباً همه گفته‌اند اين است ( ولى اين تعبير مال يكى از آنهاست ) : « كانَ رَسولُ اللَّهِ صَلَّى اللَّهُ عَلَيْهِ و الِهِ خَفيفَ الْمَؤونَةِ » . پيغمبر اكرم در زندگى ، روش سادگى را انتخاب كرده بود . در همه چيز : در خوراك ، در پوشاك ، در مسكن و در معاشرت و برخورد با افراد روشش سادگى بود ؛ در تمام خصوصيات از اصل سادگى و سبك بودن مؤونه استفاده مىكرد و اين اصلى بود در زندگى آن حضرت . پيغمبر از به كار بردن روش ارعاب - كه خودش يك روشى است - اجتناب مىكرد . اغلب ، قدرتمندان عالم از روش ارعاب استفاده مىكنند ، و برخى روش ارعاب را به حدى رسانده‌اند كه مىگويند كسى فكر هم نبايد بكند .\r\nدر كتابى كه چند سال پيش ميلوان جيلاس نوشته بود خواندم - و در تاريخ ديگرى نخواندم - كه محمدخان قاجار در وقتى كه در كرمان بود و آن قتل عام‌ها را كرد و آنهمه مردم را كور كرد و آنهمه قناتها را پر كرد و آنهمه خرابكارى كرد كه واقعاً عجيب است ، روزى يكى از سربازها آمد به او گزارش داد كه فلان سرباز يا افسر تصميم دارد تو را به قتل برساند . دستور داد تحقيق كنند . وقتى تحقيق كردند معلوم شد كه دروغ است ، بين اين سرباز و آن سرباز يا افسر سر يك دختر رقابتى بوده و آن سرباز يا افسر آن دختر را گرفته و اين براى اينكه بتواند از او انتقام بگيرد آمده چنين گزارش غلطى داده است . فتحعلى شاه كه اسم كوچكش باباخان است در آن زمان وليعهدش بود . ( خودش كه بچه نداشت ، برادر زاده‌اش است ) . به فتحعلى شاه يعنى به باباخانِ آن وقت گفت : باباخان ! برو در اين قضيه تحقيق كن . وقتى رفت تحقيق كرد ديد قضيه از اين قرار و دروغ است . محمدخان گفت : حالا به عقيدهء تو ما چه بكنيم ؟ گفت : معلوم است ، اين بابا گزارش دروغ داده ، بايد مجازات بشود . گفت :\r\nآنچه تو مىگويى ، با منطق عدالت حرف درستى است ولى با منطق سياست درست نيست . از نظر منطق عدالت ، همين حرف درست است ؛ او مقصر است و بايد مجازات بشود . ولى هيچ فكر كرده‌اى در اين چند روز كه تو دارى در اطراف اين قضيه تحقيق مىكنى همه‌اش سخن از كشتن محمدخان قاجار است ، همه‌اش\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nصحبت از كشتن من است ، اين مىگويد تو قصد داشتى بكشى ، آن مىگويد من قصد نداشتم بكشم ، شاهدها آمدند شهادت دادند كه نه ، قصد كشتن در كار نبوده . چند شبانه روز است كه در فكر اينها تصور كشتن من هست ، در فكر شاهدها هست ، در فكر متهم هست ، در فكر آن كسى هم كه اتهام زده هست . مردمى كه چند شبانه روز در مغز خودشان فكر كشتن من را راه داده باشند ، يك روز هم به فكر كشتن مىافتند . مصحلت نيست كسانى كه چند روز تصور كشتن من را كرده‌اند زنده باشند .\r\nهمهء اينها را ، اتهامْ زن ، متهم و حتى شاهدها را دستور دادم يك جا بكشند چون چند روز اين فكر در مغزشان آمده است .\r\nچنگيز چكار مىكرد ؟ تيمور چكار مىكرد ؟ درجهء كوچكش اين است كه لااقل از اوهام مردم استفاده كنند ، يعنى دبدبه‌ها و طنطنه‌ها ايجاد كنند براى اينكه مردم تحت تأثير آن قرار بگيرند .\r\n\r\nبيان على عليه السلام\r\nعلى عليه السلام در نهج البلاغه جمله‌اى دارد كه سيرهء پيغمبر اكرم را تفسير مىكند و عجيب است . من وقتى كه به اين نكته برخورد كردم به قدرى تحت تأثير آن قرار گرفتم كه حد ندارد . داستان رفتن موسى و هارون به پيشگاه فرعون براى دعوت فرعون را نقل مىكند . مىفرمايد اينها وقتى مأمور شدند ، در لباس چوپانى ، مانند دو تا چوپان ( تعبير چوپان از من است ) بر فرعون وارد شدند . « وَ عَلَيْهِما مَدارِعُ الصّوفِ » هر دو جامه‌هاى پشمينه پوشيده بودند كه ساده‌ترين جامه‌ها بوده ، « وَ بِايْديهِمَا الْعِصِىُّ » و هر كدام يك عصا به دست گرفته بودند و تمام سرمايهء اين دو نفر همين بود . حالا فرعونِ با آن جلال و شوكت ، دو نفر با لباسهاى مندرس پشمينه و دو تا عصا آمده‌اند نزد او « 1 » و با كمال قدرت و توانايى روحى دارند به او خطاب مىكنند كه ما پيامى داريم ، رسالتى داريم ، آمده‌ايم اين رسالت را تبليغ كنيم . اصل مطلب را مسلّم گرفته‌اند كه ما در اين رسالت خودمان پيروزيم ، آمده‌ايم با تو اتمام حجت كنيم . مىگويند : اول آمديم پيش خودت كه اگر از فرعون مآبى خودت دست بردارى\r\n\r\n\r\n\r\n\r\n","description":"","footnote":"\r\n( 1 ) اين جهت در اينجا نيامده كه چقدر معطل شدند تا آخر فرصت پيدا كردند خودشان را به او برسانند .\r\n","page_name":" 87 ","page_number":87},
  {"content":"\r\n\r\nو واقعاً اسلام بياورى « 1 » ما عزت و مُلك را براى تو تضمين مىكنيم ولى در مدار اسلام . فرعون نگاهى به اطرافش مىكند و مىگويد : « الا تَرَوْنَ هذَيْنِ ؟ » اين دو تا را نمىبينيد با اين لباسهاى كهنهء مندرسشان و با اين دو تا چوب خشك كه به دست گرفته‌اند ؟ ! اصل مسأله برايشان مسلّم است كه اينها پيروزند ، تازه آمده‌اند با من شرط مىكنند كه اگر مىخواهى بعد هم عزيز باشى و به خاك مذلّت نيفتى بيا اسلام بياور .\r\nحال منطق فرعون چيست ؟ « فَهَلّا الْقِىَ عَلَيْهِما اساوِرَةٌ مِنْ ذَهَبٍ » اينها اگر به راستى چنين آينده‌اى دارند ، پس اين سر و وضعشان چيست ؟ پس كو طلا و جواهرهاشان ؟ پس كو تشكيلات و تشريفاتشان ؟ على عليه السلام مىگويد : « اعْظاماً لِلذَّهَبِ وَ جَمْعِهِ وَ احْتِقاراً لِلصّوفِ وَ لُبْسِهِ » به نظرش پول خيلى بزرگ آمده و لباس ساده كوچك آمده . با خودش فكر مىكند اين اگر راست مىگويد و با يك مبدأ الهى ارتباط دارد ، آن خدايش بيايد به او ده برابر ما گنج و جواهر و دبدبه بدهد . پس چرا ندارد ؟ .\r\nبعد [ اشاره مىكند 
  ] به فلسفهء اينكه چرا خدا پيغمبران را اين گونه مبعوث مىكند و همراه آنها از اين تجهيزات ظاهرى و تشكيلات و قدرتهاى برو و بيا و پول و جواهر نمىدهد . مىگويد : اگر خدا اينها را بدهد ديگر اختيار در واقع از بين مىرود .\r\nاگر ايمانِ جبرى در كار باشد همهء مردم مىآيند ايمان مىآورند ولى آن ديگر ايمان نيست . ايمان آن است كه مردم از روى حقيقت و اختيار [ گرايش پيدا كنند 
  ] و الّا - تعبير خود اميرالمؤمنين است - خدا مىتواند حيوانات را مسخّر اينها قرار بدهد ( كه به‌طور نمونه براى سليمانِ پيغمبر اين كار را كرد ) ، مرغها را مسخّر اينها قرار بدهد و وقتى كه اين دو نفر نزد فرعون مىآيند ، مرغها از بالاى سرشان حركت كنند ، حيوانها آنها را تعظيم كنند تا ديگر هيچ شكى براى مردم باقى نماند و اصلًا اختيار به كلى از بين برود . مىفرمايد در اين صورت « لا لَزِمَتِ الْاسماءُ مَعانِيَها » اين ايمان ديگر ايمان نيست . ايمان آن ايمانى است كه هيچ نوع جبرى در كار نباشد . معجزه و كرامت هم در حد اينكه دليل باشد [ اعمال مىشود 
  ] . وقتى تا حد دليل است قرآن مىگويد آيه ،\r\n\r\n\r\n\r\n\r\n","description":"","footnote":"\r\n( 1 ) اسلام يعنى همان دين حق كه در همهء زمانها بوده و به دست پيغمبر اكرم به حد كمال خودش رسيده . قرآن همه را اسلام مىداند و تعبير آن « اسلام » است .\r\n","page_name":" 88 ","page_number":88},
  {"content":"\r\n\r\nمعجزه ، اما اگر از حد دليل بيشتر بخواهند ، مىگويد پيغمبر كارخانهء معجزه سازى نياورده . او آمده است ايمان خودش را بر مردم عرضه بدارد ، و براى اينكه شاهد و گواهى هم بر صدق نبوت و رسالتش باشد ، خدا به دست او معجزه هم ظاهر مىكند .\r\nهمين قدر كه اتمام حجت شد ، ديگر درِ معجزه سازى بسته مىشود . نه اينكه يك معجزه اينجا ، يك معجزه آنجا ؛ او بگويد فلان معجزه را انجام بده ، بسيار خوب ، آن يكى پيشنهاد ديگر بكند ، بسيار خوب ( مثل اين معركه گيرها ) ، يكى بگويد كه من مىگويم آن آدم را سوسك كن ، ديگرى بگويد من مىخواهم كه اين الاغ را تبديل به اسب كنى . بديهى است كه مسأله اين نيست . على عليه السلام مىگويد اگر اين‌طور مىبود ، ديگر ايمانها ايمان نبود .\r\nجملهء بعدش كه محلّ شاهد من است اين است ، مىگويد : خدا از اين‌جور تشريفات و تشكيلات و دبدبه‌ها و طنطنه‌ها هرگز به پيغمبرش نمىدهد ، اين‌جور نيروها كه واهمهء مردم را تحت تأثير قرار بدهد خدا به پيغمبران نمىدهد و پيغمبران هم از اين روش پيروى نمىكنند . « وَ لكِنَّ اللَّهَ سُبْحانَهُ جَعَلَ رُسُلَهُ اولى قُوَّةٍ فى عَزائِمِهِمْ » خدا هر نيرويى كه به پيغمبران داده ، در همتشان داده ، در اراده‌شان داده ، در عزمشان داده ، در روحشان داده كه مىآيد با آن لباس پشمى و عصاى چوبى به دست ، در مقابل فرعونى مىايستد و با چنان قدرتى سخن مىگويد « وَ ضَعَفَةً فيما تَرَى الْاعْيُنُ مِنْ حالاتِهِمْ » « 1 » . بعد مىفرمايد :\r\n« مَعَ قَناعَةٍ تَمْلَأُ الْقُلوبَ وَ الْعُيونَ غِنىً ، وَ خَصاصَةٍ تَمْلَأُ الْابْصارَ وَ الْاسْماعَ اذىً . » « 2 » .\r\n( شايد نتوانم اين تعبير را براى شما تفسير و ترجمه كنم ولى دلم مىخواهد بتوانم و شما هم درست درك كنيد ) : خدا به آنها در درونشان نيروى عزم و تصميم و اراده داد با يك قناعتى كه دلها و چشمها را از نظرِ بىنيازى پرمى كند . يك كسى شما مىبينيد با « داشتن » كه چى دارم و چى دارم مىخواهد چشمها را پر كند ، يك كسى\r\n\r\n\r\n\r\n\r\n","description":"","footnote":"\r\n( 1 ) [ ترجمه : و در حالاتشان كه به چشم ديگران مىآيد ضعيف و ناتوان قرارشان داده است . 
  ]\r\n( 2 ) نهج البلاغه صبحى صالح ، خطبهء 192 .\r\n","page_name":" 89 ","page_number":89},
  {"content":"\r\n\r\nبا « ندارم ولى بىنيازم و اعتنا ندارم » چشمها را پر مىكند . على عليه السلام مىگويد پيغمبران هم چشمها را پر مىكردند ولى با « ندارم و بىنيازم » نه با اينكه اين باغ را دارم ، اين خانه را دارم ، اين قدر اسب پشت سر من حركت مىكند ، اين قدر نوكر پشت سر من حركت مىكند ، اين جلال و جبروت و برو و بيا را دارم . هيچ از اين برو و بياها به خودشان نمىبستند . در نهايت سادگى ، ولى همان سادگى ، آن جلال و جبروتها و حشمتها را خرد مىكرد .\r\n\r\nاسكندر و ديوژن\r\nحكيم معروفى است از حكماى كلبى « 1 » به نام ديوژن كه مسلمين به او مىگفتند ديوجانس ، و آن شعر معروف مولوى در ديوان شمس اشاره به اوست :\r\n دى شيخ با چراغ همى گشت گرد شهر * كز ديو و دد ملولم و انسانم آرزوست \r\n گفتند يافت مىنشود گشته‌ايم ما * گفت آنچه يافت مىنشود آنم آرزوست \r\nداستان مربوط به همين ديوژن است كه مىگويند در روز چراغ به دست گرفته بود و راه مىرفت . گفتند : چرا چراغ به دست گرفته‌اى ؟ گفت : دنبال يك چيزى مىگردم . گفتند : دنبال چه مىگردى ؟ گفت : دنبال آدم .\r\nاسكندر بعد از آنكه ايران را فتح كرد و فتوحات زيادى نصيبش شد ، همه آمدند در مقابلش كرنش و تواضع كردند . ديوژن نيامد و به او اعتنا نكرد . آخر دل اسكندر طاقت نياورد ، گفت ما مىرويم سراغ ديوژن . رفت در بيابان سراغ ديوژن . او هم به قول امروزيها حمّام آفتاب گرفته بود . اسكندر مىآمد . آن نزديكيها كه سر و صداى اسبها و غيره بلند شد او كمى بلند شد ، نگاهى كرد و ديگر اعتنا نكرد ، دومرتبه خوابيد تا وقتى كه اسكندر با اسبش رسيد بالاى سرش . همان جا ايستاد . گفت : بلند شو . دو سه كلمه با او حرف زد و او جواب داد . در آخر اسكندر به او گفت : يك چيزى از من بخواه . گفت : فقط يك چيز مىخواهم . گفت : چى ؟ گفت : سايه‌ات را از\r\n\r\n\r\n\r\n\r\n","description":"","footnote":"\r\n( 1 ) البته اينها در اين كارها افراط مىكردند ، يعنى مردمان به اصطلاح زاهد پيشه به شكل عجيبى بودند و به مال و ابزار دنيا هيچ اعتنا نداشتند . او حتى خانه و زندگى هم نداشت .\r\n","page_name":" 90 ","page_number":90},
  {"content":"\r\n\r\nسر من كم كن . من اينجا آفتاب گرفته بودم ، آمدى سايه انداختى و جلوى آفتاب را گرفتى . وقتى كه اسكندر با سران سپاه خودش برگشت ، سران گفتند : عجب آدم پستى بود ، عجب آدم حقيرى ! آدم يعنى اينقدر پست ! دولت عالم به او رو آورده ، او مىتوانست همه چيز بخواهد . ولى اسكندر در مقابل روح ديوژن خرد شده بود .\r\nجمله‌اى گفته كه در تاريخ مانده است ، گفت : « اگر اسكندر نبودم دوست داشتم ديوژن باشم » . ولى در حالى كه اسكندر هم بود باز دوست داشت ديوژن باشد . اينكه گفت : « اگر اسكندر نبودم » براى اين بود كه جاى به اصطلاح عريضه خالى نباشد .\r\nعلى عليه السلام مىگويد پيغمبران در زىّ قناعت و سادگى بودند و اين سياستشان بود ، سياست الهى ؛ آنها هم دلها را پر مىكردند ولى نه با جلال و دبدبه‌هاى ظاهرى ، بلكه با جلال معنوى كه توأم با سادگيها بود . به قدرى پيغمبر اكرم از اين جلال و حشمتها تنفر داشت كه سراسر زندگى او پر از اين قضيه است . اگر يك جا مىخواست راه بيفتد ، چنانچه عده‌اى مىخواستند پشت سرش حركت كنند اجازه نمىداد . اگر سواره بود و يك پياده مىخواست با او بيايد مىگفت برادر ! يكى از اين كارها را بايد انتخاب كنى : يا تو جلو برو من از پشت سرت مىآيم ، يا من مىروم تو بعد بيا . يا احياناً اگر ممكن بود كه دو نفرى سوار بشوند مىفرمود : بيا دو نفرى با همديگر سوار مىشويم ؛ من سواره باشم تو پياده ، اين‌جور در نمىآيد . محال بود اجازه بدهد او سواره حركت كند و يك نفر پياده . در مجلس كه مىنشست مىگفت [ به شكل 
  ] حلقه بنشينيم كه مجلس ما بالا و پايين نداشته باشد ؛ اگر من در صدر مجلس بنشينم و شما در اطراف ، شما مىشويد جزء جلال و دبدبهء من ، و من چنين چيزى را نمىخواهم . پيغمبر تا زنده بود از اين اصل تجاوز نكرد ، مخصوصاً از يك نظر اين را براى يك رهبر ضرورى و لازم مىدانست . و لهذا ما مىبينيم على عليه السلام هم در زمان خلافت خودش ، در نهايت درجه اين اصل را رعايت مىكند . يك رهبر - مخصوصاً اگر جنبهء معنوى و روحانى هم داشته باشد - هرگز اسلام به او اجازه نمىدهد كه براى خودش جلال و جبروت قائل بشود ؛ اصلًا جلال و جبروتش در همان معنويتش است ، در همان قناعتش است ، در روحش است نه در جسمش و نه در تشكيلات ظاهرىاش . اميرالمؤمنين در زمان خلافت وقتى كه آمدند به مدائن - كه نزديك بغداد است و قصر قديم انوشيروان يعنى قصر مدائن در آنجا بود - رفتند داخل اين قصر و آن را تماشا مىكردند . شخصى شروع كرد به خواندن يك شعر\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nعربى در بىوفايى دنيا كه رفتند و . . . فرمود اينها چيست ؟ ! آيهء قرآن بخوان :\r\n   « كَمْ تَرَكُوا مِنْ جَنَّاتٍ وَ عُيُونٍ . وَ زُرُوعٍ وَ مَقامٍ كَرِيمٍ . وَ نَعْمَةٍ كانُوا فِيها فاكِهِينَ . »    « 1 » .\r\nوقتى كه حضرت وارد سرزمين ايران شدند و ايرانيها خبردار شدند كه على عليه السلام مىآيد ، يك عده از دهاقين « 2 » ، عده‌اى از سران كشاورزان آمدند به استقبال حضرت و شروع كردند در جلوى ايشان دويدن . حضرت صدايشان كرد و فرمود : چكار مىكنيد ؟ گفتند : اين احترامى است كه ما براى بزرگان خود بجا مىآوريم كه در ركابش در جلويش مىدويم . به احترام شما چنين كارى مىكنيم . فرمود : شما با اين كارتان خودتان را حقير و پست مىكنيد ، به آن بزرگ هم يك ذره سود نمىرسد .\r\nاين كارها چيست ؟ ! من از اين تشريفات برى و مبرّا هستم . انسان هستيد و آزاد . من بشرى هستم ، شما هم بشرى .\r\nاين است كه يكى از اصول زندگى رسول اكرم و از اصول روشهاى پيغمبر اكرم اصل سادگى بود كه « كانَ رَسولُ اللَّهِ خَفيفَ الْمَؤونَةِ » و تا آخر عمر اين اصل را رعايت كرد . در يكى از احاديث نقل كرده‌اند ( اهل تسنن هم نقل كرده‌اند ) كه عمربن الخطّاب به اتاق پيغمبر اكرم وارد مىشود ، در آن جريانى كه حضرت از زنهايشان اعراض كردند و آنها را ميان طلاق و يا صبر كردن به زندگى ساده مخيّر نمودند .\r\nعده‌اى از زنها گفتند آخر ما وضعمان خيلى ساده است ، ما هم زر و زيور مىخواهيم ، از غنائم به ما هم بدهيد . فرمود : زندگى من زندگى ساده است . من حاضرم شما را طلاق بدهم و طبق معمول كه يك زن مطلّقه را - به تعبير قرآن - بايد تسريح كرد ( يعنى بايد مجهز كرد و يك چيزى هم به او داد ) حاضرم چيزى هم به شما بدهم . اگر به زندگى سادهء من مىسازيد بسازيد ، و اگر مىخواهيد رهايتان كنم رهايتان كنم . البته همه‌شان گفتند خير ، ما به زندگى ساده مىسازيم ، كه جريان مفصل است . نوشته‌اند عمربن الخطّاب وقتى كه اطلاع پيدا كرد حضرت از زنهايشان\r\n\r\n\r\n\r\n\r\n","description":"","footnote":"\r\n( 1 ) دخان / 25 - 27 . [ ترجمه : چه باغستانها و چشمه‌ها و زراعتها و مجالس نيكو و عيش و نوش‌هاى فراوانى را كه در آنها دلخوش بودند ، رها نمودند . 
  ]\r\n( 2 ) دهاقين جمع دهقان است كه معرّب دهگان است ، و اصل معنى دهقان يعنى كدخدا نه كشاورز عادى .\r\n","page_name":" 92 ","page_number":92},
  {"content":"\r\n\r\nناراحت شده‌اند ، رفت كه با حضرت صحبت كند . مىگويد آنجا سياهى بود كه در واقع به منزلهء دربان بود كه حضرت به او سپرده بودند كسى نيايد . تا رفتم آنجا ، گفتم به حضرت بگو كه عمر است . رفت و آمد گفت : جوابى ندادند . من رفتم و دومرتبه آمدم . اجازه خواستم ، باز هم به من جواب نداد . دفعهء سوم گفت : بيا . وقتى رفتم ، ديدم پيغمبر در يك اتاقى كه فقط فرشى كه گويى از ليف خرماست در آن افتاده استراحت كرده ، و وقتى من رفتم مثل اينكه حضرت كمى از جا حركت كردند ، ديدم خشونت اين فرش روى بدن مباركش اثر گذاشته . خيلى ناراحت شدم . بعد مىگويد ( و شايد با گريه ) : يا رسول اللَّه ! چرا بايد اين‌جور باشد ؟ چرا كسرىها و قيصرها غرق در تنعم باشند و تو كه پيغمبر خدا هستى چنين وضعى داشته باشى ؟\r\nحضرت مثل اينكه ناراحت مىشود ، از جا بلند مىشود و مىفرمايد : چه مىگويى تو ؟ اين مهملات چيست كه مىبافى ؟ تو خيلى به نظرت جلوه كرده ، خيال كرده‌اى من كه اينها را ندارم ، اين محروميتى است براى من ؟ و خيال كرده‌اى آن نعمت است براى آنها ؟ به خدا قسم كه تمام آنها نصيب مسلمين مىشود ، ولى اينها براى كسى افتخار نيست .\r\nببينيد زندگى پيغمبر چگونه بود . وقتى كه رحلت كرد از خودش چه باقى گذاشت ؟ وقتى كه على رحلت كرد از خودش چه باقى گذاشت ؟ پيغمبر وقتى كه از دنيا مىرود يك دختر بيشتر ندارد . طبق معمول ، هر انسانى طبق عاطفهء بشرى و اگر از اين معيارها پيروى كند ، بالأخره دخترش است ، دلش مىخواهد برايش ذخيره‌هايى مثلًا خانه و زندگى تهيه كند . ولى بر عكس ، يك روز وارد خانهء فاطمه مىشود ، مىبيند فاطمه دستبندى از نقره به دست دارد و يك پردهء الوان هم آويخته است . با آن علاقهء مفرِطى كه به حضرت زهرا دارد ، بدون اينكه حرفى بزند برمىگردد . حضرت زهرا احساس مىكند كه پدرش اين مقدار را هم براى او نمىپسندد ، چرا ؟ زيرا دورهء اهل صُفّه است . زهرا كه هميشه اهل ايثار بوده است و آنچه از مال دنيا دارد به ديگران مىبخشد ، تا پيغمبر بر مىگردد فوراً آن دستبند نقره را از دستش بيرون مىكند ، آن پردهء الوان را هم مىكند و همراه كسى مىفرستد خدمت رسول اكرم ؛ يا رسول اللَّه ! دخترتان فرستاده است و عرض مىكند اين را به هر مصرف خيرى كه مىدانيد برسانيد . آن وقت است كه چهرهء پيغمبر مىشكفد و جمله‌اى از اين قبيل مىفرمايد : اى پدرش به قربانش !\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nشب عروسى زهراست . براى زهرا فقط يك پيراهن نو به عنوان پيراهن شب زفاف خريده‌اند ، و يك پيراهن قبلى هم داشته است . سائلى در شب زفاف مىآيد در خانهء زهرا صدا مىكند : من عريانم ، كسى نيست مرا بپوشاند ؟ ديگران متوجه اين سائل نمىشوند كه چيزى به او بدهند . زهرا كه عروس اين خانه است و به اصطلاح معروف عروسى است كه به تخت است ، مىبيند كسى متوجه نيست ، فوراً تنها حركت مىكند مىرود در خلوت ، اين لباس نو را از تنش مىكند و لباس كهنهء خودش را مىپوشد و لباس نو را تقديم سائل مىكند . وقتى مىآيد ، مىپرسند پيراهنت كو ؟ [ مىگويد 
  ] در راه خدا دادم . براى زهرا اينها چه عظمتى و چه اهميتى دارد ؟ ! لباس يعنى چه ؟ ! تشكيلات و دبدبه يعنى چه ؟ ! زهرا اگر دنبال فدك مىرود از باب اين است كه اسلام احقاق حق را واجب مىداند والّا فدك چه ارزشى دارد ؟ ! چون اگر دنبال فدك نمىرفت ، تن به ظلم داده بود و انظلام بود ، والّا صد مثل فدك را آنها در راه خدا مىدادند . چون انظلام نبايد كرد ، زهرا حق خودش را مطالبه مىكند ؛ يعنى ارزش فدك براى حضرت زهرا از جنبهء حقوقى بود نه از جنبهء اقتصادى و مادى . از جنبهء اقتصادى و مادى ارزشش فقط اين قدر بود كه اگر فدك داشته باشم ، به ديگران بتوانم برسم .\r\nآرى ، زهرا چنين شب عروسىاى داشت . ولى زهرا قبل از وفات مخصوصاً لباس پاكيزه‌اى پوشيد كه احتضارش در آن حالت باشد . اسماء بنت عميس مىگويد : يك روز ( حال يا هفتاد و پنج روز و يا نود و پنج روز بعد از وفات رسول اكرم ) ديدم مثل اينكه حال بىبى بهتر است ، از جا حركت كرد و نشست ، سپس حركت كرد و غسل نمود و بعد فرمود : اسماء ! آن لباسهاى پاكيزهء مرا بياور « 1 » . من خيلى خوشحال شدم كه الحمد للَّه مثل اينكه حال بىبى بهتر است . ولى بىبى جمله‌اى گفت كه تمام اميدهاى اسماء به باد رفت . فرمود : اسماء ! من الآن رو به قبله\r\n\r\n\r\n\r\n\r\n","description":"","footnote":"\r\n( 1 ) اسماء ، كلفت و اين حرفها نبوده . او به اصطلاح جارى قبلى حضرت زهرا بوده يعنى قبلًا زن جناب جعفر بود كه آن وقت مىشد جارى حضرت زهرا . بعد از جناب جعفر زن ابوبكر شد كه محمدبن ابى بكر كه بسيار مرد شريفى است از همين اسماء به دنيا آمد . بعد از ابوبكر حضرت امير با اسماء ازدواج كردند كه محمّد بن ابى بكر پسرخواندهء اميرالمؤمنين شد و تربيت شدهء اميرالمؤمنين است و ولاى اميرالمؤمنين را دارد و با پدرش ارتباطى ندارد . غرض اين است كه اسماء زن مجلّله‌اى است . همان وقت هم كه همسر ابوبكراست ، ولايش با على عليه السلام است ، دوست على است و ارادتمند به خاندان على نه به خاندان شوهرش .\r\n","page_name":" 94 ","page_number":94},
  {"content":"\r\n\r\nمىخوابم ، تو هُنَيئه‌اى ، لحظه‌اى ، لحظاتى با من حرف نزن ، همين كه مدتى گذشت مرا صدا كن ، اگر ديدى جواب ندادم بدان كه لحظهء مرگ من است . اينجا بود كه تمام اميدهاى اسماء به باد رفت . طولى نكشيد كه اسماء فرياد كشيد و به سراغ على رفت و على را از مسجد صدا كرد و حسنين آمدند .\r\nولا حول و لا قوة الّا باللَّه العلى العظيم و صلّى اللَّه على محمّد و آله الطّاهرين .\r\nباسمك العظيم الاعظم الاجلّ الاكرم يا اللَّه . . . .\r\nخدايا ما را قدردان اسلام و قرآن قرار بده ، توفيق عمل و خلوص نيت به همهء ما كرامت بفرما ، انوار محبت و معرفت خودت را در دلهاى ما قرار بده ، نور محبت و معرفت پيغمبر و آل پيغمبرت را در دلهاى ما بتابان ، اموات ما مشمول عنايت و رحمت خودت بفرما .\r\nو عجّل فى فرج مولانا صاحب الزمان .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nكيفيت استخدام وسيله\r\nيكى از مسائلى كه از سيرهء رسول اللَّه صلى الله عليه و آله بايد آموخت كيفيت استخدام وسيله است . انسان اولًا بايد در اهداف خودش يعنى در هدفها مسلمان باشد يعنى هدفش مقدس و عالى و الهى باشد ، و ثانياً بايد در استخدام وسيله براى همان هدفها هم واقعاً مسلمان باشد . بعضى از مردم از نظر هدف مسلمان نيستند ، يعنى در زندگى هدفى جز خورد و خوراك و پوشاك و لذت گرايى ندارند ؛ تنها هدفى كه دربارهء آن فكر مىكنند اين است كه چگونه زندگى كنند كه بيشتر تن آسانى كرده باشند . در حقيقت هدفهاى اينها از حد هدف يك حيوان تجاوز نمىكند . نه تنها مسلمان به اينها نمىشود گفت ، انسان هم به اينها نمىشود گفت . يك انسان از آن جهت كه انسان است بايد ايده‌اى بالاتر از حدود شهوات حيوانى داشته باشد ، و اگر انسان واقعاً مسلمان باشد تمام هدفها در يك كلمه خلاصه مىشود و آن خداست و رضاى حق .\r\nدر مرحلهء بعد انسان براى هدفهاى پاك و مقدس و عالى خودش ناچار از وسائلى بايد استفاده كند . مسأله‌اى كه مطرح است اين است كه آيا همين كافى است كه هدف ، انسانى باشد و بالاتر اينكه هدف الهى باشد ؟ اگر هدف الهى بود ديگر وسيله فرق نمىكند و از هر وسيله‌اى براى آن هدف مقدس مىتوان استفاده كرد ؟\r\nفرض اين است كه هدف ما هدف مقدسى است . آيا براى هدف مقدس از هر وسيله\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nولو وسائل نامقدس و پليد مىتوان استفاده كرد ؟ يا نه ، براى هدف مقدس از وسيلهء مقدس بايد استفاده كرد نه از وسيلهء نامقدس و پليد . حال مثالهايى ذكر مىكنيم تا مطلب روشن بشود .\r\n\r\nاستفاده از وسيلهء نامشروع در تبليغ دين\r\nهدف ما تبليغ دين است . ديگر از اين بهتر كه نمىشود . يك وقت هدف من در كارى شخص خودم است ، كارى را براى خودم مىخواهم بكنم ، براى رفاه و منفعت خودم مىخواهم انجام بدهم . آنجا محرز است . ولى اگر من بخواهم كارى را نه براى خودم بلكه براى دين انجام بدهم ، در اين صورت آيا جايز است از هر وسيله‌اى استفاده كنم ؟ اگر من بخواهم براى منافع خودم كار كنم ، مثلًا وقتى كار من گير پولى يا ادارى دارد بيايم پيش شما - كه مىتوانيد مشكل مرا حل كنيد - چهارتا دروغ جعل كنم براى اينكه مشكلم حل بشود ، در اينجا همه مرا ملامت مىكنند ، مىگويند اين را ببين ، براى اينكه مشكلش حل بشود تملق مىگويد ، چاپلوسى مىكند ، دروغ مىگويد ، تهمت مىزند . ولى يك وقت هدف چيز ديگر است ؛ من مىخواهم يك مسجد بسازم ، براى خودم كه نمىخواهم بسازم . واقعاً هم در مسجد ساختن هدف نامقدسى ندارم . من جزء كسانى هستم كه بانى شده‌ايم در فلان محل كه مسجد ندارد مسجدى ساخته بشود كه در آنجا مردم بيايند نماز بخوانند ، مجالس وعظ تشكيل بشود ، بچه‌ها بيايند دستورهاى دين را ياد بگيرند و جلساتى باشد . اين مسجد مصالح مىخواهد ، گرفتاريهاى ديگر دارد ، اشكالات ادارى ممكن است پيدا كند ، و از مردم نيز بايد پول گرفت . حالا يك آدم اهل خير پاشنهء گيوه راور كشيده براى اينكه كار اين مسجد را درست كند . نزد كسى مىرود ، يك حرفى مىزند كه هر جور هست از او پول در بياورد ، چهارتا دروغ مىگويد ولى بالأخره پنج هزار تومان پول براى مسجد درمىآورد . دو تا دروغ به يك نفر ديگر مىگويد ، چهار تا تملق و چاپلوسى نسبت به ديگرى مىكند كه شما چنين هستيد ، چنان هستيد ، ما به شما از قديم ارادت داريم ، خواب ديدم كه داشتيد در بهشت كلّه معلّق مىزديد ، حتماً همچنين چيزى هست . ده هزار تومان هم از اين مىگيرد . پنجاه هزار تومان از يكى ديگر مىگيرد . حال اين را ما چه مىگوييم ؟ شايد بسيارى از مردم اين عمل را تقديس و نوعى فداكارى تلقى مىكنند ؛ مىگويند ببين اين بيچاره براى خودش كه\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nكار نمىكند ، از صبح تا غروب پاشنهء گيوه راور كشيده فقط براى مسجد . ببين براى اين كار ، ديگر چه نمىكند اين آدم ! به هركس مىرسد ، به هر وسيله شده بالأخره اين پول را براى اين مسجد در مىآورد ، واقعاً مرد فداكار و باگذشتى است .\r\nآيا اين كار درست است يا درست نيست ؟ مسألةٌ .\r\n\r\nجعل حديث\r\nديگرى - كه اينها در تاريخ رخ داده است - براى اينكه مردم را هدايت و راهنمايى كند ، مىآيد حديثى از پيغمبر يا امام جعل مىكند در حالى كه غرض شخصى ندارد بلكه غرضش هدايت مردم است ولى فكر مىكند كه اگر چنين حديثى را از پيغمبر يا امام براى مردم نقل كند ، مردم بهتر مىپذيرند . مثلًا [ با خود مىگويد 
  ] مردمى كه اين قدر غيبت مىكنند و حرف لغو مىزنند ، خوب است براى اينكه غيبت نكنند و حرف لغو نگويند من بيايم حديثى جعل كنم در فضيلت فلان دعا كه مردم اين حديث را بخوانند و به جاى حرف لغو و بيهوده و غيبت بروند دعا بخوانند ، يا در ثواب قرآن بگويم اگر فلان سورهء قرآن را چهل بار پشت سر يكديگر بخوانيد فلان اثر را دارد .\r\nآيا اين ، كار خوبى است ؟ مسألةٌ : هدف مقدس است ولى كسى مىخواهد با دروغ و جعل اين هدف مقدس را تأمين كند ؛ آيا اين درست است يا درست نيست ؟\r\nدر تاريخ ، خيلىها بوده‌اند كه چنين كارى كرده‌اند . حديثى است كه در اغلب كتب تفسير نوشته‌اند ، ظاهراً در مقدمهء مجمع البيان هم هست و من مكرر در كتابها خوانده‌ام . اين حديث را از ابَىّ بن كعب نقل مىكنند در فضايل مخصوص قرائت سوره‌هاى قرآن ، مثلًا براى خواندن سورهء «   سَبِّحِ اسْمَ   » فضيلت خاصى ذكر مىكنند ، سورهء «   هَلْ أَتاكَ حَدِيثُ الْغاشِيَةِ   » فضيلت و ثواب ديگرى ، سورهء «   لَمْ يَكُنِ الَّذِينَ كَفَرُوا   » ثواب ديگرى ، سورهء بقره ثواب ديگرى ، سورهء آل عمران ثواب ديگرى ؛ براى هر كدام يك چيزى گفته‌اند . همه هم از پيغمبر روايت شده . شخصى رفت از آن كسى كه اين حديث را روايت مىكرد پرسيد : آخر چطور است كه فقط تو اين حديث را روايت مىكنى و يك نفر ديگر غير از تو روايت نكرده ؟ گفت : راستش را بخواهيد من اين حديث را براى رضاى خدا جعل كردم ؛ ديدم مردم در مجالس كه مىنشينند شروع مىكنند به افسانه‌ها و تاريخ جاهليت را نقل كردن و اشعار جاهليت را\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nخواندن . ديدم وقت مردم دارد بيهوده تلف مىشود . براى اينكه به جاى اين كار بيهوده مردم را وادار به تلاوت قرآن كنم ، آمدم اين حديث را از زبان پيغمبر گفتم ؛ اينكه عيبى ندارد ! .\r\nديگرى مىآيد براى فلان مقصد يك خواب جعل مىكند و فكر مىكند با اين خواب مردم را هدايت مىكند . آيا اين كارها درست است كه انسان براى هدف مقدس ، از وسايل نامقدس استفاده كند ؟ نه ، اين كار غلط است .\r\nاين مطلب قبلًا در ذهن خودم مكرر آمده بود ، همين امروز كه باز تفسير الميزان را در همين زمينه مطالعه مىكردم ديدم ايشان « 1 » ادب تبليغ نبوت را كه از قرآن استنباط كرده‌اند - كه به‌طور كلى چه آدابى را همهء انبياء و از جمله رسول اكرم رعايت مىكردند - از جمله همين مطلب را ذكر كرده‌اند كه هرگز انبياء در سيره و روش خودشان ، براى رسيدن به حق از باطل استفاده نمىكنند ، براى رسيدن به حق هم از خود حق استفاده مىكنند .\r\n\r\nآيا داستانهاى قرآن حقيقت ندارد ؟\r\nبعضى از مصريها راجع به برخى قصص قرآن يك حرف مفتى زده‌اند - كه گاهى در كلمات غير مصريها هم ديده مىشود - كه فلان داستان در تواريخ دنيا پيدا نشده است . خوب ، پيدا نشده باشد . مگر تمام قضايايى كه در دنيا واقع شده در كتب تاريخ هست ؟ ! كتب تاريخى كه ما الآن داريم ، از حدود سه هزار سال پيش است ؛ يعنى از حدود هزار و چهارصد سال پيش از دورهء اسلام به اين طرف مىشود گفت تاريخ دنيا تا حدى روشن است . از آن جلوتر اصلًا ما تاريخ درستى در دنيا نداريم . از چهار ، پنج هزار سال قبل به آن طرف را اساساً مىگويند ازمنهء ماقبل تاريخ .\r\nبعضىها راجع به برخى از قصص قرآن گفته‌اند كه قرآن هدفش مقدس است ؛ قصص را نقل مىكند براى پند و عبرت گرفتن . قرآن كه كتاب تاريخ نيست كه بخواهد وقايع نگارى كند ؛ وقايع را براى پندها ذكر مىكند . وقتى كه هدف پند است ، ديگر فرق نمىكند كه آن واقعه‌اى كه نقل مىكند واقعاً واقع شده باشد يا آن را به صورت يك داستان نقل كند كه نتيجه بگيرد . مگر نيست كه بسيارى از حكيمان دنيا\r\n\r\n\r\n\r\n\r\n","description":"","footnote":"\r\n( 1 ) [ مرحوم علامه طباطبائى ( ره ) 
  ]\r\n","page_name":" 99 ","page_number":99},
  {"content":"\r\n\r\nپندهاى بسيار بزرگ را از زبان حيوانات بيان كرده‌اند كه همهء مردم مىدانند كه اينها واقعيت ندارد ؟ مثل داستانهاى كليله و دمنه كه خرگوش چنين گفت ، روباه چنين گفت ، شير چنين گفت ، شير آمد با روباه چنين سخن گفت ، بعد خرگوش مأموريت پيدا كرد . . . و وقتى مىخواهد بگويد كه انسان بايد عاقل و فَطِن باشد و هيكل و زور نمىتواند با عقل و فكر و هوش برابرى كند مىگويد خرگوش به اين كوچكى و كم قوّه‌اى ، شير به آن بزرگى و زورمندى را آخر در چاه معلّق مىكند . اين را براى پند و اندرز مىگويد ، و الّا داستانى واقع نشده كه واقعاً شيرى باشد و روباهى و خرگوشى و با همديگر حرف زده باشند . بعضى خواسته‌اند چنين حرفى - العياذباللَّه - بگويند كه اصلًا ضرورتى ندارد ما در باب قصص قرآن ، راجع به اين جهتش فكر كنيم كه آيا قصص قرآن تاريخ است يا تمثيل براى پند و اندرز .\r\nولى اين حرف ، بسيار حرف مفتى است . محال است كه انبياء ، در منطق نبوت ، براى يك حقيقت - العياذباللَّه - يك امر واقع نشده و يك دروغ را ولو به صورت تمثيل بيان كنند . در ادبيات دنيا از اين حرفها زياد است . غير از آنهايى كه از زبان حيوانات گفته‌اند ، آنهايى هم كه از زبان حيوانات نگفته‌اند [ از تمثيل استفاده كرده‌اند 
  ] . حتى همين داستانهاى سعدى كه در گلستان و بوستان و غيره آمده ، هيچ معلوم نيست كه ارزش تاريخى داشته باشد و خيلى از آنها مسلّم شبهه ندارد ، به جهت اينكه اصلًا داستان ، خودش را نقض مىكند . مثلًا مىگويد : در هندوستان كه بودم رفتم در بتخانهء سومنات ، آنجا زند و پازند مىخواندند ، بعد زدم بتها را شكستم ، چنين كردم ، چنان كردم . اصلًا معلوم نيست سعدى به عمرش به آنجا رفته باشد . و بعلاوه اگر در بتخانهء سومنات رفته ، آنجا زند و پازند چكار مىكرده است ؟ ! يا مىگويد : در كاشغر كه بودم بچه‌اى را ديدم كه داشت فلان كتاب نحو را مىخواند ، من به او چنين گفتم و او به من چنين جواب داد . نه ، او هدفش آن اندرزى است كه مىخواهد بدهد . از زبان سلطان محمود و اياز حرفهايى مىگويد . اينها واقعيتى ندارد .\r\nقرآن ، پيغمبر ، ائمه و كسانى كه تربيت شدهء اين مكتب هستند محال است كه براى هدف مقدس ، از يك امر نامقدس مثلًا از يك امر پوچ ، از يك امر باطل ، از يك امر بىحقيقت ولو يك تمثيل استفاده كنند . اين است كه ما شك نداريم كه تمام قصص قرآن همان‌طور كه قرآن نقل كرده است عين واقعيت است . داستانى كه قرآن\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nنقل مىكند ، ما بعد از نقل قرآن احتياجى نداريم كه تأييدى از تواريخ دنيا پيدا كنيم .\r\nتواريخ دنيا بايد از قرآن تأييد بگيرند . ايشان ( علامه طباطبائى ) در تفسير الميزان اين اصل را با ادلّه‌اى از آيات قرآن ثابت مىكنند كه اساساً در سيرهء انبياء چنين چيزى وجود نداشته كه حتى براى هدف مقدسشان از يك امر نامقدس استفاده كنند .\r\n\r\nدو سخن باطل شايع ميان متجددين و متقدمين\r\nدر اين زمينه يك حرفى در ميان متجددين ما پيدا شده و يك حرفى در ميان بعضى از متقدمين ما ، و هر دوى اينها آنچنان به حقيقت ضربه زده‌اند كه خدا مىداند .\r\nاما آنچه كه در ميان متجددين به اصطلاح طرح شده و خيلى هم رويش تكيه مىشود ، از فرنگيها گرفته شده است و مصريها با اين قاعده و به اين تعبير بيان مىكنند : « الْغاياتُ تُبَرِّرُ الْمَبادى » يعنى هدف وسيله را مباح مىكند ؛ پس كوشش كن هدفت مقدس باشد ، براى هدف مقدست از هر وسيله ولو نامقدس مىتوانى استفاده كنى . و آنچه كه در ميان بعضى از متقدمين ما تا حدى معمول شده اين است كه حديثى نقل مىكنند « 1 » كه اگر اهل بدعت را ديديد ، يعنى اگر افرادى را ديديد كه در دين بدعت ايجاد مىكنند « فَباهِتوهُمْ » « 2 » . « آنهايى كه در دين بدعت ايجاد مىكنند » يعنى افرادى كه در دين چيزهايى جعل مىكنند و مىآورند كه جزء دين نيست .\r\n« ادْخالُ ما لَيْسَ فِى الدّينِ فِى الدّين » را بدعت مىگويند ؛ يعنى كسى بيايد چيزى را كه جزء دين نيست به نام دين وارد دين كند به طورى كه مردم خيال كنند اين جزء دين است . عكسش هم هست : چيزى را كه جزء دين هست كارى كند كه مردم خيال كنند اين جزء دين نيست . هر دو صورتش بدعت است . [ در اينجا قبل از توضيح اين حديث ، ذكر يك نكته ضرورى است . 
  ]\r\n\r\nبدعت و نوآورى\r\nامروز « نوآورى » را مىگويند « بدعت » . نوآورى در غير امر دين عيبى ندارد .\r\n\r\n\r\n\r\n\r\n","description":"","footnote":"\r\n( 1 ) البته اين حديث هست و حتى شيخ انصارى - رضوان اللَّه عليه - در مكاسب محرّمه آن را نقل كرده و در دو جا هم نقل كرده ؛ در يك جا تفسير نمىكند ولى در جاى ديگر تفسير مىكند .\r\n( 2 ) [ ترجمه : پس آنها را مبهوت كنيد . 
  ]\r\n","page_name":" 101 ","page_number":101},
  {"content":"\r\n\r\nكسى در شعر مىخواهد نوآور باشد ، كسى در هنر مىخواهد نوآور باشد ، كسى در فلسفه مىخواهد نوآور باشد . اين مانعى ندارد ولى در دين ، نوآورى معنى ندارد چون آورندهء دين ، ما نيستيم . حتى امام هم آورندهء دين نيست . امام وصىّ پيغمبر و خزانهء علم اوست . آنچه كه پيغمبر گفته است [ او بيان مىكند 
  ] . خود پيغمبر هم آورندهء دين نيست . خدا به وسيلهء مَلَك و گاهى بدون وسيلهء ملك دين را به پيغمبر وحى مىكند ، پيغمبر به مردم ابلاغ مىكند و همه‌اش را يك جا براى امام بيان مىكند .\r\nآورندهء دين حتى پيغمبر هم نيست . در دين نوآورى غلط است ، بدعت است و حرام .\r\nبله ، نو استنباط كردن درست است كه آن نوآورى نيست . اخباريين اجتهاد را خيال مىكنند نوآورى است ، مىگويند اجتهادها همه بدعت است . اشتباه مىكنند . اجتهاد يعنى حُسن استنباط . ممكن است مجتهدى مطلبى را از نو استنباط كند كه قبلًا خود او يا ديگران جور ديگر استنباط مىكرده‌اند . اين ، مسألهء استنباط است نه آورندگى .\r\nامروز ، مطلق نوآورى را « بدعت » مىنامند و از بدعت حمايت مىكنند و مثلًا مىگويند فلان كس بدعت‌آور است . ولى ما نبايد اشتباه كنيم . اصلًا اين اصطلاح غلط است . در ميان ما از قديم « بدعت » يعنى نوآورى در دين ، ادْخالُ فِى الدّينِ ما لَيْسَ فِى الدّين . نبايد چيز ديگر را « بدعت » بناميم ، بعد كم كم بگوييم پس بدعت اشكالى ندارد . خواستم اين را بگويم تا بعضى از جوانها اشتباه نكنند . اگر امروز نوآورى را « بدعت » مىگويند ، اين بدعت اگر در مسائل هنرى ، شعرى ، فلسفى يا علمى است نه فقط عيب نيست بلكه كمال است ولى در دين ، آن هم به معنى آوردن نه به معنى اجتهاد ، يعنى چيزى را كه در دين نيست از خود جعل كردن ، در حد بزرگترين گناهان است . حتى حديث است :\r\nمَنْ زارَ مُبْدِعاً ( مُبْتَدِعاً ) فَقَدْ خَرَّبَ الدّينَ « 1 » .\r\nاگر كسى به ديدن يك اهل بدعت برود ، دين را خراب كرده است .\r\nيعنى اگر كسى بدعتى در دين ايجاد مىكند ، بر ديگران حرام است كه با او ديد و بازديد كنند . ديد و بازديد هم حرام است .\r\n\r\n\r\n\r\n\r\n","description":"","footnote":"\r\n( 1 ) كافى ، ج 1 / ص 54 با اندكى اختلاف .\r\n","page_name":" 102 ","page_number":102},
  {"content":"\r\n\r\nبارى ، در زمينهء اهل بدعت حديثى داريم كه در ضمن آن آمده است كه هر گاه اهل بدعت را ديديد « فَباهِتوهُمْ » « 1 » . « باهِتوهُمْ » از مادّهء « بَهَتَ » است و اين مادّه در دو مورد به كار برده مىشود : يكى در مورد مبهوت كردن ، محكوم كردن و متحيّر ساختن ( كه در خود قرآن آمده است كه حضرت ابراهيم با آن جبّار زمان خودش كه مباحثه كرد ، در نهايت امر «  فَبُهِتَ الَّذِي كَفَرَ »  « 2 » او در مقابل منطق ابراهيم درماند ، مبهوت شد ، محكوم شد ، مفتضح شد ) و ديگر در مورد بهتان يعنى دروغ جعل كردن كه مىدانيم در آيهء «  سُبْحانَكَ هذا بُهْتانٌ عَظِيمٌ »  « 3 » ، بهتان عظيم يعنى دروغ بزرگ . شيخ انصارى تصريح مىكند كه معناى اينكه اگر با اهل بدعت روبرو شديد « باهِتوهُمْ » يعنى با منطقى قوى با آنها روبرو شويد ، مبهوتشان كنيد آنچنانكه ابراهيم با جبّار زمان خودش نمرود مباحثه كرد و مبهوتش نمود (  فَبُهِتَ الَّذِي كَفَرَ  ) . بر اهل بدعت با منطق وارد بشويد تا مردم بفهمند اينها اهل بدعت هستند و دروغ مىگويند . با آنها مباحثه كنيد و محكومشان نماييد .\r\nعده‌اى آمده‌اند از اين حديث اين‌طور استفاده كرده‌اند كه اگر اهل بدعت را ديديد ، ديگر دروغ گفتن جايز است ؛ هر نسبتى مىخواهيد ، به اينها بدهيد ، هر دروغى مىخواهيد ببنديد ؛ يعنى براى كوباندن اهل بدعت كه يك هدف مقدس است ، از اين وسيلهء نامقدس يعنى دروغ بستن استفاده كنيد ، كه اين امر دايره‌اش وسيعتر هم مىشود . آدمهاى حسابى هرگز چنين حرفى را نمىزنند . آدمهاى ناحسابى گاهى دنبال بهانه‌اند .\r\nمكائد نفس عجيب است ! مكرهاى نفس امّاره عجيب است ! انسان گاهى نفسش آنچنان مكر مىكند كه خودش هم نمىفهمد . مثلًا شب ولادت پيغمبر است ، مىخواهد جشن بگيرد ، شب سرور است ، حالا كه شب سرور است فسق و فجور بجا مىآورد و مىگويد شب سرور است ، شب ولادت پيغمبر ، مگر اشكال دارد ؟ ! من به خاطر پيغمبر چنين كارى مىكنم ! .\r\nداستانى است مربوط به آن زمانى كه يك « شاهى » ارزش داشت . گفتند يك نفر رفت دم دكان عرق فروشى و به فروشنده گفت : يك شاهى عرق بده . عرق فروش\r\n\r\n\r\n\r\n\r\n","description":"","footnote":"\r\n( 1 ) كافى ، ج 2 / ص 375 ، باب « مجالسة اهل المعاصى » .\r\n( 2 ) بقره / 258 .\r\n( 3 ) نور / 16 .\r\n","page_name":" 103 ","page_number":103},
  {"content":"\r\n\r\nگفت : يك شاهى كه عرق نمىشود . گفت : هرچه مىشود ، بالأخره يك شاهى هم يك چيزى مىشود . او اصرار مىكرد كه نمىشود . گفت : اگر يك قران عرق مىشود ، آن را تقسيم بر بيست كن همان را به من بده . گفت : اين معنايش اين است كه ته يك استكان هم پر نشود . گفت : همان را بده . گفت : مردم عرق مىخورند كه مست بشوند ، فايده‌اش چيست كه آن را به تو بدهم ؟ گفت : تو همان را بده ، بدمستىاش با خودم .\r\nبعضى از مردم دنبال بهانه هستند براى بدمستى ، ديگر بدمستىاش با آنها . كافى است يك بهانه پيدا كند براى هرزگى كردن و بدمستى . گفته‌اند : اجازه داده‌اند هر دروغى كه دلمان بخواهد ، براى اهل بدعت جعل كنيم . بعد با هر كسى كه كينهء شخصى پيدا مىكند فوراً به او يك نسبتى مىدهد ، يك تهمتى مىزند و بعد مىگويد او اهل بدعت است . شروع مىكند به جعل كردن ، دروغ گفتن و تهمت زدن ، چرا ؟\r\nمىگويد به ما اجازه داده‌اند . آن وقت شما ببينيد بر سر دين چه مىآيد ؟ ! فرنگى مآب ما مىگويد : « الْغاياتُ تُبَرِّرُ الْمَبادى » ، هدف بايد خوب باشد ، هدف كه خوب بود وسيله هرچه شد شد . متقدم مآب ما هم مىگويد به ما گفته‌اند « باهِتوهُمْ » ، حق داريم هرچه دلمان بخواهد بگوييم ، و مىگوييم هرچه دل خودمان بخواهد . آن وقت ببينيد به سر دين چه مىآيد ؟ !\r\n\r\nابوهريره و پيازفروش\r\nزمانى كه ابوهريره از سوى معاويه حاكم مكه بود ، مردى مقدارى پياز از عكّه ( همين عكّاى فعلى ) به مكه آورده بود تا بفروشد . كسى نخريد . پيازها ماند ، امكان بردن به جاى ديگر هم نبود و داشت در هواى گرم مىگنديد . رفت پيش ابوهريره و گفت : ابوهريره ! يك ثواب مىتوانى بكنى ؟ گفت : چه ثوابى ؟ گفت : من يك مسلمانم .\r\nبه من گفته‌اند در مكه پياز پيدا نمىشود و مردم مكه پياز مىخواهند . من هرچه مال التجاره داشتم همه را پياز خريدم و به اينجا آوردم . حالا هيچ كس نمىخرد و دارد از بين مىرود . تو دارى يك مؤمن را نجات مىدهى ، يك نفس را احيا مىكنى .\r\nآيا مىتوانى كارى بكنى يا نه ؟ گفت : بسيار خوب ، روز جمعه كه نماز جمعه خوانده مىشود ، پيازها را در يك جاى معين حاضر كن ، آن وقت من مىدانم . آن روز وقتى كه مردم همه جمع شدند ، گفت : « ايُّهَاالنّاسُ ! سَمِعْتُ مِنْ حَبيبى رَسولِ اللَّه » شنيدم از حبيبم پيغمبر كه فرمود : « مَنْ اكَلَ بَصَلَ عَكَّةَ فى مَكَّةَ وَجَبَتْ لَهُ الْجَنَّةُ » هركس پياز\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nعكّه را در مكه « 1 » بخورد بهشت بر او واجب است . يكساعته مردم تمام پيازها را خريدند . آقاى ابوهريره هم خيلى در وجدانش راضى بود كه من مؤمنى را نجات دادم ، تاجر مسلمانى را از ورشكستگى نجات دادم . اى خدا مرگت بدهد ! مگر حديث پيغمبر بايد وسيلهء اين‌جور چيزها باشد ؟ بعدها در همين زمينه‌ها چه حرفها كه نگفته‌اند ! شايد صدى نود و پنج خبرها و حديثهايى كه در فضيلت شهرها گفته‌اند ، چيزهايى بوده كه افراد خواسته‌اند به نفع خودشان بگويند . مثلًا گفته‌اند پيغمبر فرمود : « خَيْرُ الْقُرى بيهق » ( قُرى به معنى اعمّ از ده و شهر است ) بهترين جاها بيهق است ، همين نزديك سبزوار . پيغمبر به بيهق چكار داشت كه حالا بيايد از ميان اينهمه جا بگويد : « خَيْرُ الْقُرى بيهق » . چرا ؟ چون فلان آقاى بيهقى مىخواسته براى خودش وسيله درست كند . و امثال اينها كه اگر بخواهم برايش مثال ذكر كنم الى ماشاء اللَّه هست كه نمىخواهم ذكر كنم ، ولى اين قدر بدانيد كه دين را اين چيزها خراب كرده است و حال آنكه همان‌طور كه ايشان ( علامه طباطبائى ) مىفرمايند جزء آداب نبوت و جزء سيرهء كلى همهء انبياء اين بوده كه هرگز براى هدف مقدس يعنى براى حق از باطل استفاده نكردند .\r\n\r\nعلى عليه السلام و استخدام وسيله\r\nسياست على چرا انعطاف نمىپذيرفت ؟ شك نيست كه هدفش مقدس بود .\r\nپيشنهاد ابن عباس‌ها مگر چه بود ؟ پيشنهاد مغيرة بن شعبه‌ها مگر چه بود ؟ همين مغيرة بن شعبه ( عليه ما عليه ) كه بعدها جزء اصحاب خاص معاويه و از دشمنان على عليه السلام شد ، در آغاز خلافت اميرالمؤمنين آمد با حضرت صحبت كرد . ابتدا سياستمدارانه به حضرت پيشنهاد كرد كه من عقيده‌ام اين است كه شما فعلًا دربارهء معاويه يك كلمه حرف نزنيد و حتى تثبيتش كنيد يعنى او را هم مانند افراد ديگر كه لايق حكومت هستند فعلًا تثبيت كنيد ، بگذاريد خيالش راحت بشود ؛ همين كه اوضاع برقرار شد يك مرتبه از كار بر كنار كنيد . حضرت فرمود : من چنين كارى نمىكنم ، براى اينكه اگر بخواهم معاويه را ولو براى مدت موقت تثبيت كنم معنايش اين است كه من معاويه را ولو در اين مدت موقت صالح مىدانم ، و من او را صالح\r\n\r\n\r\n\r\n\r\n","description":"","footnote":"\r\n( 1 ) بالخصوص در مكه ، در غير مكه هم نه ؛ آن هم پياز عكّه بايد باشد ، پياز غير عكّه نه !\r\n","page_name":" 105 ","page_number":105},
  {"content":"\r\n\r\nنمىدانم و در اين زمينه به مردم دروغ هم نمىگويم ، تحميل هم نمىكنم . وقتى ديد حرفش اثر نمىكند گفت : من هم فكر كردم ديدم كه همين كار را بايد بكنيد ، حق با شماست . اين را گفت و رفت . ابن عباس گفت : اول كه آن نظر را داد عقيده‌اش بود ولى دوم كه اين را گفت عقيده‌اش نبود . مغيره اين را گفت و نزد معاويه رفت . چرا على قبول نمىكرد ؟ براى اينكه ادامه دهندهء راه و روش انبياء بود و آن سياست بازىها و سياست پيشگىها را نداشت . اينكه گفته‌اند ابوبكر نابغه بود ، عمر نابغه بود ، آن نابغه بودن‌ها همين بود كه از هر وسيله‌اى براى آن هدفى كه داشتند استفاده مىكردند . چرا عده‌اى نمىخواهند سياست على را بپذيرند ؟ چون مىبينند يك سياست انعطاف ناپذيرى دارد ، هدفى دارد و وسيله‌هايى . حق را او هدف ديده ؛ وقتى مىخواهد به آن حق برسد ، درهر گام از وسيله‌اى كه حق باشد استفاده مىكند تا به آن هدف حق برسد . ولى ديگران اگر هم هدفشان فرض كنيم حق است ، ديگر به وسايل اهميت نمىدهند ، مىگويند هدف درست باشد .\r\n\r\nرسول اكرم و استخدام وسيله\r\nعده‌اى از قبيلهء ثقيف آمدند خدمت رسول اكرم : يا رسول اللَّه ! ما مىخواهيم مسلمان بشويم ولى سه تا شرط داريم ، اين شرطها را بپذير . يكى اينكه اجازه بده يك سال ديگر ما اين بتها را پرستش كنيم ( مثل آنهايى كه مىگويند بگذار ما يك شكم سيرى بخوريم ) ، بگذار يك سال ديگر ما خوب اينها را پرستش كنيم كه ديگر شكمى از عزا درآورده باشيم . دوم اينكه اين نماز خيلى بر ما سخت و ناگوار است .\r\n( عرب آن تكبرش اجازه نمىداد ركوع و سجود كند ، چون تمام نماز خضوع و خشوع است و از اين جهت بر طبيعت اينها گران بود ) . سوم اينكه بت بزرگمان را به ما نگو به دست خودتان بشكنيد . فرمود : از اين سه پيشنهادى كه مىكنيد ، پيشنهاد آخرتان كه فلان بت را به دست خودتان نشكنيد مانعى ندارد ، من يك نفر ديگر را مىفرستم اما آنهاى ديگر ، چنين چيزى محال است . يعنى پيغمبر هرگز چنين فكر نكرد كه يك قبيله آمده مسلمان بشود ، او كه چهل سال بت را پرستيده ، بگذار يك سال ديگر هم پرستش كند ، بعد از يك سال بيايد مسلمان بشود . زيرا اين يعنى صحه گذاشتن روى بت پرستى . نه فقط يك سال بلكه اگر مىگفتند يا رسول اللَّه ! ما با تو قرارداد مىبنديم كه يك شبانه روز بت بپرستيم و بعد از آن مسلمان بشويم - كه اين\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nيك شبانه روز را پيغمبر طبق قرارداد پذيرفته باشد - محال بود بپذيرد . اگر مىگفتند يا رسول اللَّه ! اجازه بده كه ما يك شبانه روز نماز نخوانيم بعد مسلمان بشويم و نماز بخوانيم - كه آن يك شبانه روز نماز نخواندن طبق قرارداد و امضاى پيغمبر باشد - محال بود پيغمبر اجازه بدهد . از هر وسيله‌اى استفاده نمىكرد .\r\n\r\nاستفاده از جهالت مردم به نفع دين\r\nاز همه عجيبتر به نظر من اين است : از وسيلهء نامقدس استفاده كردن يك مطلب است ، مطلب ديگر كه از اين هم رقيق‌تر و دقيق‌تر است اين است كه آيا از خواب مردم براى حق مىشود استفاده كرد يا نه ؟ مسأله‌اى است : از خواب غفلت مردم ، از جهالت و نادانى مردم به نفع دين استفاده كردن . به نظر مىرسد كمتر كسى بگويد اين كار مانعى دارد . مىگويند اين بيچاره آدم جاهلى است ، آدم نادانى است ، آدم بى خبرى است ، در همان عالم بىخبرى و جهالت و نادانى خودش يك اعتقادهايى پيدا كرده . فلان كس از راه بىبى شهربانو مثلًا ، يك عقيده و ايمانى پيدا كرده . حالا ما چكار داريم كه او را از خوابش بيدار كنيم ؟ او بالأخره از همين راه اعتقاد پيدا كرده كه واقعاً شهربانو مادر حضرت سجاد در كربلا بوده است و بعد كه امام حسين شهيد شده است ، يك مرتبه سوار اسبى كه در آنجا بسته بوده شده و به اين اسب شلّاق زده و بعد هم اتباع عمر سعد او را تعقيب كرده‌اند ، او فرار كرده و آنها آمده‌اند . حالا اگر بگوييم اسب بىبى شهربانو نظركرده بوده ، ناچار بايد بگوييم اسبهاى لشكر عمر سعد هم نظركرده بوده‌اند كه صدوپنجاه فرسخ يكنفس آمدند ، و تازه آنها نظركرده‌تر بوده‌اند چون بىبى شهربانو به آن كوه كه رسيد ديگر اسبش داشت از راه مىماند ، آنها داشتند مىرسيدند ، وقتى داشتند او را مىگرفتند مىخواست بگويد « ياهو » مرا بگير ، اشتباه كرد گفت « يا كوه » مرا بگير و كوه هم گرفت ! .\r\nعجيب است ! گفت : خسن و خسين دختران مغاويه ! تاريخ و حديث به ما مىگويد والدهء مكرّمهء حضرت سجاد ( سلام اللَّه عليه ) در نفاس يعنى بعد از وضع حمل از دنيا رفت و اساساً در زم كربلا وجود نداشت . يك مقتل را شما نمىبينيد كه گفته باشد والدهء حضرت سجاد ( حالا بىبى شهربانو يا هركس ديگرى ) اصلًا در كربلا وجود داشته است . افسانه‌اى است كه افسانه سازها جعل كرده‌اند ، يك عده هم به آن اعتقاد داشته‌اند . عده‌اى مىگويند حالا ما چكار به اين حرف داريم ، دروغ است كه\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nدروغ باشد ، ولى مردم از همين راه بالأخره يك ايمان و اعتقادى پيدا كرده‌اند .\r\nاين درست است يا نه ؟ يعنى مردم از خواب غفلت ، از جهالت و نادانى ، از يك سلسله خرافات ، بالأخره به يك عقيدهء صحيحى رسيده‌اند ؛ آيا ما حق داريم اينها را تثبيت و امضا كنيم يا نه ؟ نه .\r\nدر كلام اميرالمؤمنين كه قبلًا خواندم نكته‌اى بود كه يادم رفت عرض بكنم . آنجا كه مىفرمايد :\r\n« طَبيبٌ دَوّارٌ بِطِبِّهِ ، قَدْ احْكَمَ مَراهِمَهُ وَ احْمى مَواسِمَهُ . » .\r\nبعد ذيلش مىفرمايد :\r\n« يَضَعُ مِنْ ذلِكَ حَيْثُ الْحاجَةُ الَيْهِ مِنْ قُلوبٍ عُمْىٍ و اذانٍ صُمٍّ وَالْسِنَةٍ بُكْمٍ . » « 1 » .\r\nپيغمبر ابزار و وسايلى كه به كار مىبرد ، يك جا قدرت و مِيْسَم به كار مىبرد ، يك جا مرهم ؛ يك جا با خشونت و صلابت رفتار مىكرد يك جا با نرمى ، ولى مواردش را مىشناخت . و بعد اين‌طور تعبير مىكند : در همه جا از اين وسايل كه استفاده مىكرد ، در جهت بيدارى و آگاهى مردم استفاده مىكرد . شمشير را جايى مىزد كه مردم را بيدار كند نه به خواب كند . اخلاق را در جايى به كار مىبرد كه سبب آگاهى و بيدارى مىشد . شمشير را در جايى به كار مىبرد كه دل كورى را بينا مىكرد ، گوش كرى را شنوا مىكرد ، چشم كورى را باز مىكرد ، زبان گنگى را گويا مىكرد . يعنى تمام وسايلى كه پيغمبر به كار مىبرد ، در جهت بيدارى مردم بود .\r\n\r\nوفات فرزند پيغمبر و گرفتن خورشيد\r\nداستانى است كه در كتب حديث ما آمده است و حتى اهل تسنن هم نقل كرده‌اند . رسول اكرم پسرى از ماريهء قبطيه دارد به نام ابراهيم بن رسول اللَّه . اين پسر\r\n\r\n\r\n\r\n\r\n","description":"","footnote":"\r\n( 1 ) نهج البلاغه فيض الاسلام ، خطبهء 107 ، ص 321 .\r\n","page_name":" 108 ","page_number":108},
  {"content":"\r\n\r\nكه مورد علاقهء رسول اكرم است در هجده ماهگى از دنيا مىرود . رسول اكرم كه كانون عاطفه بود قهراً متأثر مىشود و حتى اشك مىريزد و مىفرمايد : دل مىسوزد و اشك مىريزد ، اى ابراهيم ما به خاطر تو محزونيم ولى هرگز چيزى بر خلاف رضاى پروردگار نمىگوييم . تمام مسلمين ، ناراحت و متأثر به خاطر اينكه غبارى از حزن بر دل مبارك پيغمبر اكرم نشسته است . همان روز تصادفاً خورشيد منكسف مىشود و مىگيرد . مسلمين شك نكردند كه گرفتن خورشيد ، هماهنگى عالم بالا به خاطر پيغمبر بود ؛ يعنى خورشيد گرفت براى اينكه فرزند پيغمبر از دنيا رفته است « 1 » اين مطلب در ميان مردم مدينه پيچيد و زن و مرد يكزبان شدند كه ديدى ! خورشيد به خاطر حزنى كه عارض پيغمبر اكرم شد گرفت ، در حالى كه پيغمبر به مردم نگفته - العياذباللَّه - كه گرفتن خورشيد به خاطر اين بوده است . اين امر سبب شد كه عقيده و ايمان مردم به پيغمبر اضافه شود ، و مردم هم در اين گونه مسائل بيش از اين فكر نمىكنند .\r\nولى پيغمبر چه مىكند ؟ پيغمبر نمىخواهد از نقاط ضعف مردم براى هدايت مردم استفاده كند ، مىخواهد از نقاط قوّت مردم استفاده كند . پيغمبر نمىخواهد از جهالت و نادانى مردم به نفع اسلام استفاده كند ، مىخواهد از علم و معرفت مردم استفاده كند . پيغمبر نمىخواهد از ناآگاهى و غفلت مردم استفاده كند ، مىخواهد از بيدارى مردم استفاده كند ، چون قرآن به او دستور داده : «  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ »  « 2 » . وسايلى ذكر كرده . [ پيغمبر نفرمود 
  ] عوام چنين حرفى از روى جهالتشان گفته‌اند ، « خُذِ الْغاياتِ وَ اتْرُكِ الْمَبادى » « 3 » ، بالأخره نتيجهء خوب از اين گرفته‌اند ، ما هم كه به آنها نگفتيم ، ما در اينجا سكوت مىكنيم . سكوت هم نكرد . آمد بالاى منبر صحبت كرد ، خاطر مردم را راحت كرد ، گفت : اينكه خورشيد گرفت به خاطر بچهء من نبود .\r\nمردى كه حتى از سكوتش سوء استفاده نمىكند ، اين گونه بايد باشد ، چرا ؟\r\n\r\n\r\n\r\n\r\n","description":"","footnote":"\r\n( 1 ) البته اين مطلب فى حدذاته مانعى ندارد . به خاطر پيغمبر ممكن است دنيا زيرورو بشود . اينها مسألهء مهمى نيست .\r\n( 2 ) نحل / 125 . [ به راه پروردگارت با حكمت ( دلايل عقلى ) و اندرز نيكو دعوت كن و با بهترين روش با آنان به بحث و مجادله پرداز . 
  ]\r\n( 3 ) [ به هدفها بپرداز و وسايل را رها كن . 
  ]\r\n","page_name":" 109 ","page_number":109},
  {"content":"\r\n\r\nبراى اينكه اولًا اسلام احتياج به چنين چيزهايى ندارد . بگذار كسانى بروند از خوابهاى دروغ ، از جعلها و از اين‌جور سكوتها استفاده كنند كه دينشان منطق ندارد ، برهان و دليل ندارد و آثار حقانيت دينشان روشن و نمايان نيست . اسلام نيازى به اين‌جور چيزها ندارد . ثانياً همان كسى هم كه از اين وسايل استفاده مىكند ، در نهايت امر اشتباه مىكند . مَثَل معروف : همگان را هميشه نمىتوان در جهالت نگاه داشت ، يعنى بعضى از مردم را هميشه مىشود در جهالت نگاه داشت ، همهء مردم را هم در يك زمان مىشود در جهالت و بىخبرى نگه داشت ، ولى همگان را براى هميشه نمىشود درجهالت نگه داشت . گذشته از اينكه خدا اجازه نمىدهد [ و به عبارت ديگر 
  ] اگر اين اصل هم در كار نبود ، پيغمبرى كه مىخواهد دينش تا ابد باقى بماند آيا نمىداند كه صد سال ديگر ، دويست سال ديگر ، هزار سال ديگر مردم مىآيند جور ديگرى قضاوت مىكنند ؟ ! و بالاتر همين كه خدا به او اجازه نمىدهد .\r\n\r\nوسيلهء حق براى هدف حق\r\nبراى حق بايد از حق استفاده كرد . معنى اين حرف اين است : اگر من بدانم چنانچه يك حرف ناحق و نادرست ، يك دروغ بگويم يا يك حديث ضعيف ، حديثى كه خودم مىدانم دروغ است براى شما بخوانم همين امشب همهء گنهكارانِ شما توبه مىكنند و همهء شما نمازشب خوان مىشويد ، [ در عين حال 
  ] اسلام به من چنين كارى را اجازه نمىدهد . آيا اسلام اجازه مىدهد ما دروغ بگوييم كه مردم براى امام حسين اشك بريزند ؟ آن كه مىشنود كه نمىداند دروغ است ، اشك ريختن براى امام حسين هم كه شك ندارد اجر و ثواب دارد ، آيا اسلام اجازه مىدهد ؟ ابداً . اسلام نيازى به اين دروغها ندارد . حق را با باطل آميختن ، حق را از ميان مىبرد . وقتى انسان حق را ضميمهء باطل كرد ، حق ديگر نمىايستد ، خودش مىرود . حق تاب اينكه همراه باطل باقى بماند ندارد .\r\nگفتند : يكى از علماى بزرگ يكى از شهرستانها پاى منبرى نشسته بود . يك آقايى كه شال سيّدى به سر داشت ، روضه‌هاى دروغ مىخواند . آن آقا كه از مجتهدين خيلى بزرگ بوده ، از پاى منبر گفت : آقا اينها چيست دارى مىگويى ؟ يك وقت او از بالاى منبر فرياد زد : تو برو دنبال فقه و اصولت ، اختيار جدّ خودم را دارم ، هرچه دلم بخواهد مىگويم . « اختيار جدّم را دارم » يعنى چه ؟ !\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nغرضم اين است : يكى از راههايى كه از آن راه بر دين از جنبه‌هاى مختلف ضربه وارد شده است ، رعايت نكردن اين اصل است كه ما همان‌طور كه هدفمان بايد مقدس باشد ، وسايلى هم كه براى اين هدف مقدس استخدام مىكنيم بايد مقدس باشد . مثلًا ما نبايد دروغ بگوييم ، نبايد غيبت كنيم ، نبايد تهمت بزنيم ؛ نه فقط براى خودمان نبايد دروغ بگوييم ، به نفع دين هم نبايد دروغ بگوييم ، يعنى به نفع دين هم نبايد بىدينى كنيم ، چون دروغ گفتن بىدينى است . به نفع دين دروغ گفتن ، به نفع دين بىدينى كردن است . به نفع دين تهمت زدن ، به نفع دين بىدينى كردن است . به نفع دين غيبت كردن ، به نفع دين بىدينى كردن است . دين اجازه نمىدهد ولو به نفع خودش ما بىدينى كنيم . «  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ  » . ببينيد سيرهء تبليغى پيغمبر اكرم - كه از مهمترين سيره‌هاى ايشان است - چگونه بوده ! پيغمبر ، اسلام را چگونه تبليغ كرد ، چگونه ارشاد و هدايت كرد ؟ بعداً - ان شاء اللَّه - دربارهء سيرهء تبليغى رسول اكرم صحبت مىكنم و عرايضى عرضه مىدارم .\r\n\r\nعلى عليه السلام و بستن آب به روى دشمن\r\nما واقعاً بايد در احوال پيشوايان بزرگ دينمان يعنى در احوال معصومين تأمل و تفكر كنيم ، ببينيم آنها چگونه بودند . اين خيلى فكر دارد : جنگ صفّين در يكى از كرانه‌هاى فرات رخ داد . اصحاب معاويه « شريعه » يعنى محلى را كه مىشد آب برداشت مىگيرند . بعد على عليه السلام وارد مىشود . اصحابش بىآب مىمانند . [ پيكى را 
  ] نزد معاويه مىفرستد كه آخر ما اول براى مذاكره و صحبت كردن آمده‌ايم ، بلكه خداوند با مسالمت اين مشكل را از ميان مسلمين بردارد و حل كند ؛ چرا دست به چنين كارى زدى ؟ ولى معاويه كه فكر مىكند پيروزى بزرگى به دست آورده گوشش بدهكار نيست . وقتى كه اميرالمؤمنين مىبيند كه فايده ندارد ، دستور حمله مىدهد و همان روز به شام نرسيده ، اصحاب معاويه رانده مىشوند و اصحاب على عليه السلام شريعه را مىگيرند . بعد اصحاب مىگويند : ما حالا ديگر مقابله به مثل مىكنيم و اجازه نمىدهيم اينها آب بردارند . على عليه السلام مىگويد : ولى من اين كار را نمىكنم چون آب يك چيزى است كه خدا آن را براى كافر و مسلمان قرار داده . اين كار دور از شهامت و فتوّت و مردانگى است . آنها چنين كردند ، شما نكنيد . على نمىخواهد پيروزى را به بهاى يك عمل ناجوانمردانه به دست بياورد .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nاين نكات در سيرهء بزرگان زياد است .\r\n\r\nعمرو عاص و استخدام وسيله\r\nداستانى را مىگويم ، شايد خيلى از افراد بگويند اگر ما به جاى على بوديم اين كار را نمىكرديم .\r\nعمرو بن العاص مجسمهء شيطنت و رذالت است . روزى على عليه السلام در صفّين آمد و فرياد كرد : معاويه ! چرا اينهمه مردم مسلمان را به كشتن مىدهى ؟ خودت بيا با يكديگر نبرد كنيم ، هر كه غالب شد و هر كه مغلوب شد . منطق روشن بود ، نتيجه هم از اول معلوم است . عمرو عاص گاهى سر به سر معاويه مىگذاشت ، مىگفت :\r\nمعاويه ! راست مىگويد ، حرف همين است ، تو هم كه مرد شجاعى هستى ، اسلحه بپوش برو به جنگ على . معاويه كه حساب دستش بود ، با نيرنگ توانست روزى عمرو عاص را به جنگ بفرستد ولى نه به جنگ با على عليه السلام . البته او فى حدذاته مرد شجاعى بوده ، مصر را او فتح كرده بود . عمرو عاص اسلحه پوشيد آمد در ميدان جنگ و مبارز طلبيد :\r\n يا قادَةَ الْكوفَةِ مِنْ اهْلِ الْفِتَنْ * يا قاتِلى عُثْمانَ خَيْرِ الْمُؤْتَمَنْ \r\n يا ايُّهَا الْأشرافُ مِنْ أهْلِ الْيَمَنْ * اضْرِبُكُمْ وَ لا أرى ابا حَسَنْ « 1 » \r\nضمناً گوشه و كنار را نگاه مىكرد كه يك وقت با حضرت امير مواجه نشود .\r\nمىگفت : « اضْرِبُكُمْ وَ لا أرى ابا حَسَن » شما را مىزنم ولى على را نمىبينم . از جمله جاهايى كه نوشته‌اند حضرت ابوالفضل [ حضور داشته 
  ] ظاهراً همين جا بوده كه جوانى چهارده ساله بوده است . اميرالمؤمنين آهسته به گونه‌اى كه عمرو عاص ابتدا نفهمد كه على است - ولى نمىخواست تا آخر هم در غفلت باقى بماند - آمد و آمد .\r\nعمرو عاص نفهميد كه على عليه السلام است . حضرت ، نزديك كه رسيد نخواست باز هم او نفهمد با كه مواجه است ، گفت : « انَا الْامامُ الْقُرَشِىُّ الْمُؤْتَمَن » منم امام قرشى مؤتمن .\r\nخودش را معرفى كرد : من على هستم ، كه ديگر عمرو عاص خودش را باخت ، فوراً سر اسب را برگرداند و شروع به فرار كرد . اميرالمؤمنين او را تعقيب كرد ، شمشيرى به او زد ، او از روى اسب پريد و به زمين خورد . من نمىدانم چه تعبيه‌اى كرده بود ، قبلًا\r\n\r\n\r\n\r\n\r\n","description":"","footnote":"\r\n( 1 ) كتاب صفّين نصر بن مزاحم ، ص 371 با اندكى تفاوت .\r\n","page_name":" 112 ","page_number":112},
  {"content":"\r\n\r\nچه پيش بينىاى كرده بود ؛ فوراً كشف عورت كرد ، چون مىدانست على مردى نيست كه با يك آدمِ اينچنين مواجه شود . تا اين‌جور كرد ، حضرت رويشان را برگرداندند و رفتند . معاويه تا آخر عمر مىگفت : عمروعاص ! ولى تو شفيع خوبى پيدا كردى ؛ در همهء دنيا من يك نفر را پيدا نمىكنم كه شفيعى به اين مقدسى پيدا كرده باشد ! .\r\nحالا آدمهايى كه براى هدفها از هر وسيله‌اى استفاده مىكنند تيپ عمروعاص‌اند . هركس ديگر باشد مىگويد : واى ! ببين ، چه آدمى را على در چه فرصتى رها كرد ! خوب ، يك شمشير حواله‌اش مىكردى پدرش را در مىآوردى .\r\nولى على مردى نبود كه ولو براى كشتن عمروعاص ( اين مردى كه براى نجات خودش به عورت خودش متوسل شده ) از مسير حق منحرف شود . رويش را برگرداند و رفت . و ما نظاير اينها را در سيرهء ائمهء اطهار و پيغمبر اكرم زياد مىبينيم ؛ با دشمن هم كه روبرو مىشوند دست از آن معالى اخلاق و مكارم اخلاق خودشان بر نمىدارند . اينهاست كه نشان مىدهد كه اينها در يك سطح ديگرى بودند و در سطح ديگرى فكر مىكردند . آنها خودشان را پاسدار حق و حقيقت مىدانند .\r\n\r\nامام حسين و استخدام وسيله\r\nبراى امام حسين مسأله اين نيست كه كشته بشود يا كشته نشود ؛ مسأله اين است كه دين كشته نشود ، يك اصل ولو اصل كوچك دين كشته نشود . صبح عاشورا مىشود . شمربن ذى الجوشن كه در بدسرشتى شايد در دنيا نظير ندارد ، شتاب دارد كه قبل از شروع جنگ بيايد اوضاع را ببيند . فكر كرد از پشت خيمه‌ها بيايد بلكه دست به جنايتى بزند . ولى نمىدانست كه قبلًا امام حسين تعبيه‌اى ديده است ؛ دستور داده خيمه‌ها را نزديك يكديگر به شكل خط منحنى در بياورند ، پشتش هم يك خندق بكَنند و مقدارى نى خشك در آنجا بريزند و آتش بزنند كه دشمن نتواند از پشت سر بيايد . وقتى آمد ، با اين وضع مواجه شد . ناراحت شد و شروع كرد به فحّاشى كردن . بعضى اصحاب جواب دادند ، البته نه فحّاشى . يكى از بزرگان اصحاب گفت : يا اباعبد اللَّه ! اجازه بدهيد الآن با يك تير همين جا حرامش كنم . فرمود : نه .\r\nخيال كرد حضرت توجه ندارند به اين جهت كه او چه آدمى است . گفت : يا ابن رسول اللَّه ! من اين را مىشناسم و مىدانم چه شقيّى است . فرمود : مىدانم . پس چرا\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nاجازه نمىدهيد ؟ فرمود : من نمىخواهم شروع كرده باشم . تا در ميان ما جنگ برقرار نشده است ، هنوز به صورت دو گروه مسلمان روبروى يكديگر هستيم . تا آنها دست به جنگ و خونريزى نزنند ، من دست به جنگ نمىزنم . اين اصل قرآنى را كه در قرآن است : «  الشَّهْرُ الْحَرامُ بِالشَّهْرِ الْحَرامِ وَ الْحُرُماتُ قِصاصٌ فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ »  « 1 » كه حضرت امير هم در صفّين به همين آيه استناد مىكرد و مىگفت من به حكم اين آيه شروع نمىكنم ولى اگر شروع كردند دفاع مىكنيم ، امام حسين در مورد شمر هم رعايت مىكند و مىگويد قبل از آنكه جنگ عملًا از طرف دشمن شروع بشود از طرف ما نبايد شروع بشود . اين نكات است كه مقام معنويت امام را نشان مىدهد كه آنها چگونه فكر مىكردند : يك اصل كوچك ولو يك مستحب هم نبايد پايمال شود .\r\nولى در دشمن اين فكرها نيست . كم كم روز بر مىآيد . لشكر عمر سعد آماده مىشوند . امام حسين عليه السلام هم ميمنه تشكيل مىدهد ، ميسره تشكيل مىدهد ، قلب تشكيل مىدهد ، پرچمدار قرار مىدهد ، و فكر نمىكند كه آنها سى هزار نفرند ما هفتاد و دو نفر . ميمنه را به زهير مىدهد ، ميسره را به حبيب و پرچم را به برادرش ابوالفضل العباس ( سلام اللَّه عليه ) . مرد و مردانه در مقابل سى هزار نفر لشكر مىايستد .\r\nولى دشمنْ اصولى نيست ، اصلى ندارد ، براى او مردانگى و نامردى مطرح نيست .\r\nعمر سعد هم طمع دنيا و حكومت رى جلوى چشمش را گرفته است و تمام كارهايش شكل چاپلوسى و جلب رضايت عبيداللَّه زياد را دارد كه چكار كنيم كه وقتى نزد عبيداللَّه مىرويم او از ما بيشتر راضى باشد و ديگر ايراد و اشكالى در حكومت رى وارد نشود . يك وقت تيرى را به كمان مىكند . اولين تير را خود پسر سعد به طرف لشكر امام حسين پرتاب مىكند و بعد مىگويد : ايّها النّاس ، لشكريان من ! همهء شما در حضور امير شهادت بدهيد كه اولين تير را خودم پرتاب كردم .\r\nپسر سعد حداقل چهار هزار تيرانداز دارد . تير مثل باران به طرف اصحاب امام حسين آمد . نوشته‌اند عده‌اى از اصحاب امام حسين هم كه تيرانداز بودند مخصوصاً يك زانو را خم كردند و يك زانو را بلند ، و مردانه شروع كردند به تيراندازى كردن .\r\n\r\n\r\n\r\n\r\n","description":"","footnote":"\r\n( 1 ) بقره / 194 . [ ماه حرام در مقابل ماه حرام است ( پس اگر مشركين در ماه حرام با شما جنگيدند ، شما هم در ماه حرام با آنان بجنگيد ) و در چيزهاى محترم قصاص جايز است . پس هركس به شما تجاوز كرد ، شما هم به همان اندازه به او تجاوز كنيد . 
  ]\r\n","page_name":" 114 ","page_number":114},
  {"content":"\r\n\r\nدر مقابل هر نفرشان كه مىافتاد چند نفر از دشمن مىافتادند ، كه شايد بيشتر اصحاب اباعبد اللَّه در همين تيراندازى از بين رفتند . ولى حسين شروع نكرد . جنگ روز عاشورا با يك تير آغاز شد و با يك تير پايان يافت : با تير عمرسعد آغاز شد و با يك تير سه شعبهء زهرآلود پايان يافت . « فَوَقَفَ لِيَسْتَريحَ ساعَةً » حسين ايستاد تا لحظه‌اى استراحت كند . دشمن كه ابداً فكر نمىكند حسين يك نفر است و با شمشير مىجنگد و بايد از نزديك با او جنگيد ، چون مىداند اگر حسين تمام نيروهايش هم ضعيف شده باشد نمىتواند با او بپجنگد ، از دور سنگ مىپرانند . پيشانى مقدس اباعبد اللَّه مىشكند . پيراهن را بالا مىبرد كه خونها را پاك كند . اينجاست كه جنگ عاشورا پايان مىيابد . اباعبد اللَّه از روى اسب به روى زمين مىافتد . ديگر نمىگويم چه شد ، همين قدر عرض مىكنم كه يك وقت شنيدند كه فرمود : « بِاسْمِ اللَّهِ وَ بِاللَّهِ وَ عَلى مِلَّةِ رَسولِ اللَّه » .\r\nو صلّى اللَّه على محمّد و آله الطاهرين .\r\nباسمك العظيم الاعظم الاجلّ الاكرم يا اللَّه . . . .\r\nپروردگارا عاقبت امر همهء ما ختم به خير بفرما ، ما را قدردان اسلام و قرآن قرار بده ، ما را حق شناس و استفاده كننده از وسيلهء حق قرار بده ، انوار محبت و معرفت خودت را در دلهاى ما قرار بده ، انوار محبت و معرفت پيغمبرت و آل پيغمبرت را در دلهاى ما بتابان ، اموات ما مشمول عنايت و مغفرت خودت بفرما .\r\nو عجّل فى فرج مولانا صاحب الزمان .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nپاسخ به دو پرسش\r\n\r\nداستان داوود عليه السلام و مسألهء استخدام وسيله\r\nدر موضوع استخدام وسيله كه براى دعوت و ارشاد به حق ، از باطل نبايد استفاده كرد سؤال كرده‌اند : پس در داستان داوود پيغمبر كه در قرآن كريم آمده است مطلب از چه قرار است ؟ ممكن است برخى با اين داستان سابقه نداشته باشند .\r\nداستان آن‌طور كه در قرآن آمده است همين قدر است كه مىفرمايد : داستان بندهء ما داوود را ياد كن آنگاه كه در محراب بود و ناگاه از بالاى محراب ، جمعى ( گروه متخاصم ) آمدند ، كه ظاهر اين است كه بيش از دو نفر بوده‌اند اگرچه در يك جا به زبان فرد مىگويد : «  إِنَّ هذا أَخِي  » ولى تعبيرهاى ديگر تعبيرهاى جمع است و مثل اينكه بيش از دو نفر بوده‌اند . قرآن مطلب را به اين صورت طرح كرده است كه اين دو نفر نزد داوود آمدند . ( و مىدانيد كه داوود از كسانى است كه هم پيغمبر خدا و هم مَلِك و پادشاه يعنى حاكم در ميان قوم خودش بوده است ) . يكى از اين دو نفر از ديگرى شكايت كرد ( يا يكى از افراد به نمايندگى جمع از ديگرى شكايت كرد ) گفت : اين برادر من است ( حالا يا واقعاً برادر صُلبى بوده است يا برادر دينى ) نود و نه گوسفند دارد و من يكى بيشتر ندارم ، در عين حال آمده از من همان يكى را هم با\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nخشونت مطالبه مىكند : «  فَقالَ أَكْفِلْنِيها وَ عَزَّنِي فِي الْخِطابِ »  « 1 » . قرآن همين مقدار نقل مىفرمايد كه شاكى چنين اظهار داشت ، و ديگر نقل نمىكند كه ديگرى از خودش دفاع كرد يا نكرد . بعد مىفرمايد كه داوود گفت : «  لَقَدْ ظَلَمَكَ بِسُؤالِ نَعْجَتِكَ إِلى نِعاجِهِ وَ إِنَّ كَثِيراً مِنَ الْخُلَطاءِ لَيَبْغِي بَعْضُهُمْ عَلى بَعْضٍ  » او با اين كارش به تو ستم كرده است .\r\nبله بسيارى از افراد ، شركا ، افرادى كه با يكديگر نزديكند و اختلافى با هم دارند ، بعضى به بعضى ديگر ظلم مىكنند . بعد قرآن مىگويد كه داوود «  ظَنَّ  » - كه گفته‌اند به معناى « عَلِمَ » است - دانست كه اين از طرف ما امتحانى بوده است : «  وَ ظَنَّ داوُدُ أَنَّما فَتَنَّاهُ »  « 2 » كه ما مورد ابتلا و امتحانش قرار داده‌ايم ، پس به تضرّع و توبه و استغفار افتاد ، و خدا هم توبهء او را پذيرفت . قرآن بيش از اين مطلب را بيان نكرده است .\r\nدر اينجا دو سؤال مطرح است : يكى اينكه آنهايى كه نزد داوود آمدند كه بودند ؟\r\nآيا واقعاً انسانهايى بودند و اين داستان هم داستان واقعى بود ؟ واقعاً انسانهايى بودند و يكى از آنها گوسفندان زيادى داشت و ديگرى يكى داشت و آن كه زياد داشت مىخواست مال آن ديگرى را هم ببرد و بعد او شكايت كرد و داوود قضاوت نمود ؟\r\nيا نه ، اينها اساساً انسان نبودند ، فرشتگانى بودند كه خدا براى امتحان داوود فرستاد ، و چون فرشته بودند موضوع حقيقت نداشت ؛ يعنى واقعاً گوسفندى در كار نبود ، دو برادرى نبودند ، تعدى و تجاوزى نبود بلكه اينها به امر خدا آمدند اين صحنه را براى امتحان داوود و به تعبير آنها براى تنبّه داوود ساختند ، داوود هم ناگهان متوجه شد و به استغفار افتاد . و اگر اينها فرشته بودند ، چرا آمدند تا سبب بيدارى داوود بشوند ؟ .\r\nدر اينجا رواياتى از اهل تسنن بالخصوص هست و نمىدانم در شيعه هم هست يا نه ، ولى تفسير الميزان از مجمع البيان نقل مىكند ، كه مجمع خلاصهء اينها را ذكر كرده و تكذيب و رد نموده است . به هر حال روايت اگر ضعيف باشد ، فرق نمىكند مال شيعه باشد يا سنّى . در بعضى از روايات آمده است كه اين داستان چنين بوده است كه داوودِ پيغمبر زنان متعددى در خانه داشت ، در عين حال در جريانى [ شيفتهء زنى شد 
  ] . جريان اين بود كه داوود در محرابش عبادت مىكرد ، شيطان ابتدا به صورت يك مرغ زيبا در آن كُوّه يعنى روزنه‌اى كه در آن جايگاه عبادت وجود داشت ظاهر\r\n\r\n\r\n\r\n\r\n","description":"","footnote":"\r\n( 1 ) [ و گويد آن را به من واگذار ، و در گفتگو و مجادله با من خشونت كرده است . 
  ]\r\n( 2 ) ص / 23 و 24 .\r\n","page_name":" 117 ","page_number":117},
  {"content":"\r\n\r\nشد . آنچنان اين مرغ زيبا بود كه داوود نمازش را شكست ؛ رفت آن را بگيرد ، آن طرف‌تر پريد ؛ رفت بگيرد ، روى پشت بام پريد ؛ داوود هم دويد و به پشت بام دارالعماره و دارالسلطنه‌اش رفت . اتفاقاً زن يكى از سربازها به نام اوريا [ در خانهء مجاور 
  ] آبتنى مىكرد و زنى بود در نهايت جمال و زيبايى . دل داوود را برد . تحقيق كرد اين كيست ؟ اين زن فلان سرباز است . آن سرباز كجاست ؟ در ميدان جنگ است . نامه‌اى به سردار خودش نوشت كه هر جور هست اين سرباز را به جايى بفرست كه جان سالم بدر نبرد و كشته شود . او هم آن سرباز را به مقدّم جبهه فرستاد و او كشته شد . وقتى كه او كشته شد ، اين زن بلامانع شد ؛ عدّه‌اش كه تمام شد داوود با او ازدواج كرد . ملائكه اين صحنهء ساختگى را براى اين ساختند كه به او بگويند :\r\nمَثَل تو مَثَل آدمى است كه نودونه گوسفند دارد و رفيقش يك گوسفند دارد ؛ با اينكه خودش نودونه گوسفند دارد ، طمع به يك گوسفند ديگران هم بسته است . داوود تازه متوجه شد كه مرتكب گناه شده است كه توبه كرد و خدا هم توبه‌اش را قبول كرد .\r\n\r\nحقيقت داستان\r\nدر عيون اخبارالرضا در مباحثاتى كه امام رضا عليه السلام با اصحاب ملل و مقالات يعنى با نمايندگان مذاهب مختلف غيراسلامى و بعضى مذاهب اسلامى ، با يهوديها ، نصرانيها ، زردشتيها ، ستاره پرستان و بعضى از علماى اهل تسنن انجام داده ، روايت شده است كه در مجلسى كه مأمون تشكيل داده بود و امام مباحثه مىكرد ، حضرت رضا از يكى از پيشوايان اهل تسنن سؤال كرد كه شما دربارهء داستان داوود كه اجمالش در قرآن آمده است چه مىگوييد ؟ او همين حرف را زد . امام فرمود : سبحان اللَّه ! چطور شما به پيغمبر خدا چنين نسبتى مىدهيد ؟ ! آخر اين چه پيغمبرى شد كه مشغول نماز باشد ، چشمش به يك كبوتر زيبا كه بيفتد آنچنان دستپاچه بشود كه نمازش را بشكند ؟ ! اين گناه اول ، يعنى فسق . تازه بعد از شكستن نمازش مثل بچه‌ها دنبال كبوتر بدود ، در حالى كه هم پيغمبر است و هم پادشاه ، و گويى كسى هم نبوده كه به او بگويد آن كبوتر را براى من بگير . تا پشت بام برود و آنجا يك كبوتر ديگر از نوع انسان برايش پيدا بشود ، چشمش به يك زن زيبا بيفتد ، اين دلِ هرجايى كه دنبال كبوتر بود كبوتر را رها كند و يك دل نه صد دل عاشق اين زن بشود . اين گناه\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nدوم . تازه تحقيق كند كه اين زن شوهر دارد يا ندارد . به او بگويند شوهر دارد . زن چه كسى است ؟ زن يك سرباز فداكار كه دارد در ميدان جنگ فداكارى مىكند . دوز و كلك درست كند كه اين سرباز كشته بشود براى اينكه با زن او هم بستر بشود . پس فسق هست ، فجور هست ، قتل نفس هست ، نماز شكستن هست ، عشق به زن شوهردار هست ؛ آخر اين چه پيغمبرى شد ؟ ! .\r\nحالا ريشهء قضيه چيست ؟ از امام سؤال كردند : پس قضيه چيست ؟ فرمود : قرآن كه اصلًا اين حرفها را طرح نكرده . اين حرفها چيست كه از خودتان ساخته‌ايد ؟ ! قضيه اين است : روزى داوود - كه حكمتها و قضاوتهاى او ضرب المثل است - كوچكترين عُجبى در قلبش پيدا شد كه اگر قضاوت هم هست قضاوت داوودى است ؛ آنچنان صحيح در ميان مردم قضاوت مىكنم كه هيچ وقت يك ذره تخلّف نمىشود ( مثل داستان يونس و داستان آدم و داستانهاى ديگر ) . يك ذره عجب سبب مىشود كه خدا عنايت خودش را از بنده بگيرد تا بنده عجزش بر خودش ثابت بشود . ما در دعاهايمان مىخوانيم : « وَ لا تَكِلْنى الى نَفْسى طَرْفَةَ عَيْنٍ ابَداً » . انسان در هر مقامى كه باشد ، هميشه بايد به خدا عرض كند : خدايا مرا يك چشم بر هم زدن به خودم وامگذار .\r\nامّ سَلَمه مىگويد : يك شب در دل شب بيدار شدم ، ديدم پيغمبر در بستر نيست .\r\nيك وقت متوجه شدم در گوشهء اتاق مشغول عبادت است . به سخنانش گوش كردم ، ديدم مىگويد : « الهى لا تُشْمِتْ بىعَدُوّى وَ لا تَرُدَّنى الى كُلِّ سوءٍ اسْتَنْقَذْتَنى مِنْهُ . . . وَ لا تَكِلْنى الى نَفْسى طَرْفَةَ عَيْنٍ ابَداً » « 1 » خدايا مرا به بديهايى كه از آنها رهانيده‌اى برنگردان ، خدايا مرا دشمن شاد نفرما . . . خدايا مرا يك لحظه ، يك چشم به هم زدن به خودم وامگذار ، يعنى عنايت و لطف خودت را از من مگير . ( اين را پيغمبر آخرالزمان مىگويد ) . به اينجا كه رسيد ، امّ سلمه بىاختيار شروع كرد هق هق گريه كردن و فرياد زدن . دعاى نماز پيغمبر كه تمام مىشود مىفرمايد : امّ سلمه چرا مىگريى ؟ عرض مىكند : يا رسول اللَّه ! وقتى كه شما اين سخن را مىگوييد كه خدايا مرا يك چشم به هم زدن به خود وامگذار ، پس واى به حال ما . نفرمود من تعارف كردم - العياذباللَّه - براى تعليم تو گفتم . فرمود : البته همين است . برادرم يونس خدا يك\r\n\r\n\r\n\r\n\r\n","description":"","footnote":"\r\n( 1 ) بحار جديد ، ج 16 / ص 217 .\r\n","page_name":" 119 ","page_number":119},
  {"content":"\r\n\r\nلحظه او را به خود واگذاشت ، و آمد به سرش آنچه آمد .\r\nحال چطور مىشود خدا عنايت خودش را بگيرد ؟ كوچكترين تصورى از منيّت براى يك پيغمبر خدا پيش بيايد ، عنايت خدا گرفته مىشود و سقوطش همان .\r\nامام رضا فرمود : در دل مقدس اين پيغمبر بزرگ اين عجب پيدا شد كه آيا از من بهتر قاضى هم در عالم هست ؟ تصور « من » در قلب داوود پيدا شد . داوود ! تو ديگر نبايد فكر « من » ، تصور « من » در ذهنت باشد . خدا اين امتحان را پيش آورد . عنايت خدا كه از داوود گرفته شد ، در قضاوتش شتاب كرد حتى به صورت تقديرى ؛ يعنى يادش رفت كه وقتى مدعى دعوى خودش را طرح مىكند ، قاضى نبايد يك كلمه حرف بزند ولو به صورت تقدير و فرض . يك نفر آمده مىگويد : اين آقا كه مىبينيد مال بنده را برده است ؛ با ثروت زيادى كه دارد ( نودونه گوسفند دارد و من يكى دارم ) به اين يك گوسفند من هم طمع كرده . داوود تحت تأثير عواطف انساندوستى خودش قرار گرفت ، صبر نكرد كه ببيند طرف چه مىگويد . آخر او هم از خودش دفاعى دارد . فوراً گفت : درواقع - شايد هم به صورت تقدير : اگر اين‌طور باشد - او به تو ظلم كرده است . تا چنين پيشدستى كرد ، يك مرتبه متوجه شد كه داوود ! شرط قضاوت اين نبود كه حرف ديگرى را نشنيده ، سخن بگويى ؛ قاضى بايد سكوت كند بگذارد ديگرى هم حرفش را بزند و از خودش دفاع كند ، آن وقت حرفش را بزند .\r\nاينجا بود كه داوود فهميد اشتباه كرده است . نه تنها فهميد در امر قضاوت اشتباه كرده ، بلكه ريشهء اشتباه خودش را هم فوراً به دست آورد : داوود ! از كجا خوردى ؟\r\nاز آنجا كه فكر « من » كردى ، گفتى منم . اين ضربه‌اى بود كه از آن « من » خوردى . در قرآن صحبت زنى نيست ، صحبت اوريايى نيست ، صحبت مرغى كه پريده باشد نيست ، صحبت اين حرفها نيست .\r\n\r\nريشهء پيدايش اين داستان\r\nحال چطور شد كه اين داستان در بعضى از كتب ما مسلمين پيدا شد ؟ همين قدر به شما بگويم امان از دست يهود كه بر سر دنيا از دست اينها چه آمد ! يكى از كارهايى كه قرآن به اينها نسبت مىدهد كه هنوز هم ادامه دارد مسألهء تحريف و قلب حقايق است . اينها شايد باهوش‌ترين مردم دنيا باشند ؛ يك نژاد فوق العاده باهوش و متقلّب . اين نژاد باهوش متقلّب هميشه دستش روى آن شاهرگهاى جامعهء بشريت\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nاست ، شاهرگهاى اقتصادى و شاهرگهاى فرهنگى . اگر كسى بتواند تحريفهايى را كه اينها حتى در حال حاضر در تاريخها ، جغرافيها و خبرهاى دنيا مىكنند [ جمع آورى كند ، كار مفيدى است 
  ] . البته عده‌اى اين كار را كرده‌اند ولى نه به قدر كافى . الآن خبرگزاريهاى بزرگ دنيا - كه يكى از آن شاهرگهاى خيلى حساس است - به دست يهود مىچرخد ، براى اينكه قضايا را تا حدى كه برايشان ممكن است آن‌طور كه خودشان مىخواهند به دنيا تبليغ كنند و برسانند . در هر مملكتى اگر بتوانند ، آن شاهرگها را ، وسايل به قول امروزيها ارتباط جمعى مثل مطبوعات و به‌طور كلى آن جاهايى كه فكرها را مىشود تغيير داد ، تحريف كرد ، تبليغ كرد و گرداند و نيز شاهرگهاى اقتصادى را [ در دست مىگيرند 
  ] . و اينها از قديم الايام كارشان اين بوده .\r\nقرآن در يك جا مىفرمايد :\r\n « أَ فَتَطْمَعُونَ أَنْ يُؤْمِنُوا لَكُمْ وَ قَدْ كانَ فَرِيقٌ مِنْهُمْ يَسْمَعُونَ كَلامَ اللَّهِ ثُمَّ يُحَرِّفُونَهُ مِنْ بَعْدِ ما عَقَلُوهُ وَ هُمْ يَعْلَمُونَ . »  « 1 » .\r\nمسلمين ! شما به ايمان اينها چشم [ داريد 
  ] ؟ ! آيا اينها را نمىشناسيد ؟ ! اينها همان كسانى هستند - يعنى الآن هم روح همان روح است و الّا كسى اجدادش فاسد باشند ، دليل فساد امروزش نمىشود ؛ اينها همان روح اجداد خودشان را حفظ كرده‌اند - كه با موسى هم كه بودند ، سخن خدا را كه مىشنيدند ، وقتى كه بر مىگشتند آن را مطابق ميل خودشان عوض مىكردند ، نه از روى جهالت و نادانى ، در كمال دانايى . تحريف و قلب حقايق ، يكى از كارهاى اساسى يهود از چند هزار سال پيش تا امروز است . در ميان هر قومى در لباس و زىّ خود آن قوم ظاهر مىشوند و افكار و انديشه‌هاى خودشان را از زبان خود آن مردم پخش مىكنند ، منويّات خودشان را از زبان خود آن مردم مىگويند . مثلًا مىخواهند ميان شيعه و سنّى اختلاف بيندازند .\r\nنه اين‌طور است كه خودش حرف بزند . يك سنّى پيدا مىكند و او شروع مىكند آنچه كه مىتواند عليه شيعه تهمت مىزند و دروغ مىگويد . البته دفاع از حقيقت به جاى خودش ، بايد دروغها را رد كرد ، ولى گاهى افرادى نظير صاحب الخطوط\r\n\r\n\r\n\r\n\r\n","description":"","footnote":"\r\n( 1 ) بقره / 75 .\r\n","page_name":" 121 ","page_number":121},
  {"content":"\r\n\r\nالعريضة را پيدا مىكنند كه چهار تا دروغ هم او بيايد ببندد . از زبان اين به آن دروغ مىبندند و از زبان آن به اين . اينها تورات خودشان را پر از اين دروغها كردند ، و داستانها از امّتهاى گذشته هست كه تورات به گونه‌اى نقل كرده است ، قرآن به گونهء ديگر ، و بلكه قرآن به گونه‌اى نقل كرده است كه دروغ اينها را كه داستان را تحريف كرده و در توراتِ تحريف شده آورده‌اند آشكار مىكند . و اينها براى اينكه قرآن را - العياذباللَّه - تكذيب كنند آمده‌اند يك سلسله روايات به نام پيغمبر يا ائمه و يا مثلًا بعضى از صحابهء پيغمبر و به نفع آنچه در تورات آمده است جعل كرده‌اند ولى به گونه‌اى جعل كرده‌اند كه كسى نفهمد اين‌طور نيست . از جمله - كه شايد عبرت آموز باشد - در داستان عمالقه كه همين بيت المقدس فعلى را اشغال كرده بودند و موسى به اينها مىگفت : آنها به زور اينجا را اشغال كرده‌اند ، بياييد به آنجا برويم ، اينها [ حفظ جان 
  ] مىكردند و مىگفتند :\r\n « يا مُوسى إِنَّا لَنْ نَدْخُلَها أَبَداً ما دامُوا فِيها فَاذْهَبْ أَنْتَ وَ رَبُّكَ فَقاتِلا إِنَّا هاهُنا قاعِدُونَ . »  « 1 » .\r\nقرآن آبروى اينها را برده . هرچه موسى گفت : كمى غيرت داشته باشيد ، هنر داشته باشيد ، حقتان را بگيريد ، گفتند : خير ، آنها مردمى هستند زورمند ، ما اينجا نشسته‌ايم ، تو و خدايت دوتايى برويد آنجا بجنگيد ، عمالقه را بيرون كنيد ، وقتى كه كارها تمام شد بيا ما را خبر كن كه برويم وارد آنجا بشويم . گفت :\r\n گر به مغزم زنى وگر دنبم * كه من از جاى خود نمىجنبم \r\nموسى دوباره آمد با اينها صحبت كرد كه اين حرفها يعنى چه ؟ ! به خدا توكل كنيد ، در راه خدا جهاد كنيد ، اگر در راه خدا جهاد كنيد خدا شما را يارى مىكند ؛ كه نشان مىدهد قضيه ، قضيهء عملى بوده است . گفتند : نمىرويم كه نمىرويم . در اينجا قرآن آبروى اينها را به اين صورت برده است كه مىگويد اينها مردمى بودند طمّاع و مىخواستند بدون آنكه زحمتى كشيده باشند [ سرزمين بيت المقدس 
  ] مفت به چنگشان آمده باشد ؛ كه در جنگ بدر ظاهراً مقداد اسود به پيغمبر عرض كرد : يا\r\n\r\n\r\n\r\n\r\n","description":"","footnote":"\r\n( 1 ) مائده / 24 .\r\n","page_name":" 122 ","page_number":122},
  {"content":"\r\n\r\nرسول اللَّه ! ما آن حرف را نمىزنيم كه يهود به موسى گفتند كه تو با خدايت برو با آنها بجنگ ، وقتى كه تصفيه كردى و مانع را برداشتى ما را خبر كن ؛ ما مىگوييم كه تو هرچه امر كنى همان را اطاعت مىكنيم ، اگر امر كنى خودتان را به دريا بريزيد خودمان را به دريا مىريزيم .\r\nاينها فكر كردند چكار كنند كه تورات را تأييد و قرآن را تكذيب كنند ولى مسلمين هم نفهمند كه اينها دارند قرآن را تكذيب مىكنند . آمدند افسانه‌ها براى عمالقه ساختند . گفتند اين عمالقه كه در بيت المقدس بودند ، مىدانيد چگونه آدمهايى بودند ؟ ( مىخواستند بگويند اگر نژاد ما نرفت بجنگد حق داشت و قرآن - العياذباللَّه - بى خود اعتراض كرده ، جاى جنگيدن نبود . ولى بسيارى از مسلمين اين مطلب را نفهميدند . ) آن مردمى كه در آنجا بودند از نژادهاى آدمهاى معمولى نبودند كه بشود با آنها جنگيد . البته اين را نگفتند « كه بشود با آنها جنگيد » كه مسلمين بفهمند . گفتند مردمى آنجا بودند از اولاد زنى به نام عُناق ، و عناق زنى بود كه وقتى مىنشست ده جريب در ده جريب را مىگرفت ، و پسرى داشت به نام عِوَج كه وقتى موسى با عصايش آمد كنار او ايستاد ، با اينكه چهل ذراع قدش بود و چهل ذراع طول عصايش و چهل ذراع از زمين جستن كرد ، تازه عصاى او به قوزك پاى عوج بن عناق خورد . جمعى از اينها آمده بودند در بيابان بيت المقدس . موسى عده‌اى جاسوس فرستاده بود براى اينكه بروند خبر بياورند كه اينها چه مىكنند . آدمهايى كه قدشان چند فرسخ بود و حتى ماهى را از دريا مىگرفتند مقابل خورشيد كباب مىكردند و مىخوردند و در صحرا آن‌طور راه مىرفتند ، يك وقت يكى از آنها ديد يك چيزهايى روى زمين دارند مىجنبند ( كه همان افراد موسى بودند ) . چند تا از آنها را گرفت ، در آستينش ريخت و نزد پادشاهشان آمد ، آنها را ريخت آنجا و گفت :\r\n« اينها مىخواهند اينجا را از ما بگيرند . » اگر واقعاً در بيت المقدس يك چنين نژادى بوده است ، پس موسى بى خود گفت برويد آنجا را بگيريد ؛ حق با آنها بود كه مىگفتند كار ، كار ما نيست ، تو و خدايت برويد آنها را بيرون كنيد تا ما بعد بياييم . آنها كه آدم معمولى نبوده‌اند ! .\r\nاينها براى آنكه انتقاد قرآن از قوم يهود را زيركانه رد كرده باشند ، آمدند اين داستانها را جعل كردند و در زبان خود مسلمين انداختند . بعد خود مسلمين مىنشستند داستان عوج بن عناق را مىگفتند ، از اهميت عمالقه مىگفتند و اينكه اگر\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nقضيه اين‌طور باشد پس قرآن به اينها چه مىگويد ؟ ! .\r\nدرداستان داوود هم قضيه از اين قرار بود . اين داستان مرغ و عاشق شدن داوود زن اوريا را و بعد به كشتن دادن داوود اوريا را [ يك داستان جعلى است 
  ] و حتى بدترش را هم گفته‌اند كه هنوز اوريا كشته نشده بود كه داوود - العياذباللَّه - زن او را به خانهء خودش آورد و با او زنا كرد و خيال كرد كار گذشته است ولى بعد از مدتى آن زن به او اطلاع داد كه من حامله شده‌ام ، تكليف چيست ؟ وقتى كه داوود ديد اين زن از او حامله شده و فردا بچه متولد مىشود و مشتش باز مىگردد ، دستور داد كشته شود ! .\r\nقرآن داستان داوود را به آن نزاهت و نظافت نقل كرده و توراتِ تحريفى اين داستان را به اين كثافت نقل كرده است . بعد آمدند اين روايات مجعول را به زبان خود مسلمين هم انداختند . ارزش ائمه در اينجا آشكار مىشود . امام رضاست كه مىآيد دروغ اينها را روشن مىكند و مىگويد اين چرندها و مزخرفات چيست كه مىگوييد ؟ ! اين نسبتها چيست كه به پيغمبر خدا مىدهيد ؟ ! در كجاى قرآن چنين مطلبى آمده است ؟ ! قرآن كه قضيه را بيش از اين نقل نمىكند كه افرادى آمدند [ نزد داوود و يكى از آنها از ديگرى شكايت كرد 
  ] ، و در مورد قضاوت نيز همين مقدار مىگويد كه داوود وقتى كه سخن مدعى را شنيد فوراً حكم خودش را گفت ، بعد يك دفعه متوجه شد كه اشتباه كرده و بعد استغفار كرد . قضيه از اين قرار بوده و صحبت زنى مطرح نبوده است .\r\nقضيه دو جنبه دارد : آيا اينها فرشته بودند يا انسان ؟ اگر انسان بودند پس قضيه ، قضيهء واقعى بوده و بنابراين خدا هم كه آن انسانها را فرستاد ، اصلًا آنها نيامده بودند براى اينكه به اصطلاح داوود را متنبّه كنند بلكه واقعاً براى آنها داستانى پيش آمده بود ، ولى وقتى كه داوود آن سرعت قضاوت را اعمال كرد خودش ناگهان متوجه شد . پس اينجا از يك وسيلهء غير جايز ، از يك امر دروغ استفاده نشده است .\r\nو اما اگر آنهايى كه آمده‌اند مَلَك باشند و براى تنبّه داوود آمده باشند ، اين سؤال مطرح مىشود كه آن ملكها چگونه آمدند يك صحنهء ساختگى براى بيدارى داوود درست كردند ؟ ! و سؤالى كه از ما شد در واقع اين بود كه چطور دو فرشته آمدند يك صحنهء ساختگى خلق كردند ؟ ! البته هدفشان تنبّه داوود ، و مقدس بود ولى داستانى كه گفتند مجعول است .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nپاسخ\r\nاينجا من همان مطلبى را عرض مىكنم كه علامهء طباطبائى در تفسير الميزان فرموده‌اند ، اگرچه چون بيانى كه ايشان كرده‌اند در سطح بالايى است شايد نتوانم در اين جلسه بيان كنم . ايشان مىگويند : اولًا قضيه مسلّم نيست كه آنها فرشته بوده‌اند .\r\nو به فرض اينكه فرشته باشند ، تمثّل فرشتگان بوده است و تمثّل فرشته غير از اين است كه در عالم مادى و عالم تكليف افرادى [ بر داوود وارد شوند و داستانى را به دروغ نقل كنند 
  ] كه برايشان جايز نيست . به عبارت ديگر ، ايشان مىفرمايند : اين مسأله كه يك چيزى راست است يا دروغ ، و ما وظيفه داريم راست بگوييم و دروغ نگوييم مربوط به عالم مادى و عينى است . اگر در عالم مادى و عينى دو موجود مىآمدند در مقابل داوود و سخنشان را مىگفتند و دروغ مىگفتند ، اين داخل در اين قضيه بود ولى مسألهء تمثّل مسألهء ديگرى است . تمثّل يعنى حقيقتى به صورت ديگر ظهور پيدا مىكند ، نظير رؤياى صادقه . رؤياى صادقه با اينكه تمثّل است ، صدق و كذب به اين معنا در آن راه ندارد . مثلًا ( اين مثال را من ذكر مىكنم ) پيغمبر اكرم در عالم رؤيا مشاهده مىكند كه گروهى ميمون از منبر او بالا و پايين مىروند و امّت او پاى منبر نشسته‌اند و در حالى كه روى آنها به منبر است به قهقرا مىروند يعنى به طرف عقب ، از منبر دور مىشوند . از خواب بيدار مىشود محزون . حس مىكند كه اين نشانهء ضربه‌اى است به عالم اسلام . جبرائيل اين رؤيا را براى پيغمبر تفسير مىكند (  وَ ما جَعَلْنَا الرُّؤْيَا الَّتِي أَرَيْناكَ إِلَّا فِتْنَةً لِلنَّاسِ وَ الشَّجَرَةَ الْمَلْعُونَةَ فِي الْقُرْآنِ وَ نُخَوِّفُهُمْ فَما يَزِيدُهُمْ إِلَّا طُغْياناً كَبِيراً )  « 1 » كه اين رؤيا تعبير دارد و تعبيرش اين است كه بعد از تو بنى اميّه بر امّت تو مسلط مىشوند و بر همين منبر تو خواهند نشست و در حالى كه ظاهر اسلام را رعايت مىكنند و با نام اسلام سخن مىگويند و روى مردم هم به سوى اسلام است عملًا مردم را از اسلام دور مىكنند . اين خوابى است كه خدا به پيغمبر نمايانده است . اين خواب دروغ است يا راست ؟ اگر بگوييم خواب راست خوابى است كه به همان شكلى كه انسان ديده ظاهر بشود ، در اين صورت اين خواب دروغ است زيرا واقعاً ميمونى بالاى منبر پيغمبر نرفت ، و واقعاً اين‌طور اتفاق نيفتاد كه\r\n\r\n\r\n\r\n\r\n","description":"","footnote":"\r\n( 1 ) أسرى / 60 . [ و ما رؤيايى را كه در خواب به تو نمايانديم و نيز آن شجرهء ملعونهء در قرآن ( خاندان بنى اميه ) را قرار نداديم مگر براى امتحان آنها . و ما ايشان را بيم مىدهيم ولى جز بر طغيان آنها نيفزايد . 
  ]\r\n","page_name":" 125 ","page_number":125},
  {"content":"\r\n\r\nمردم پاى منبر پيغمبر نشسته باشند و عملًا به طرف عقب ، از آن دور شوند . ولى در عين حال اين خواب راست است چون صورتى از يك حقيقت است . ميمونها تمثّل بنى اميّه هستند و اينكه مردم نشسته به قهقرا مىروند ، يعنى حفظ صورت اسلام و از بين رفتن معنا و حقيقت اسلام . اگر ملائكه براى يك پيغمبر متمثل مىشوند ، يعنى در تمثّلشان حقيقتى به آن صورت متمثل مىشود . در آنجا مسألهء راست و دروغ به اين شكل مطرح نيست . راست و دروغ تمثّل فرشتگان بر پيغمبر به اين است كه با يك حقيقت منطبق باشد يا نباشد ، كه با حقيقتى هم منطبق بود نه اينكه به همان صورتى كه متمثل شده بايد در عالم عينى واقع شده باشد همان‌طور كه در رؤياى صادقه لازم نيست صورتى كه متمثل شده ، در عالم عينى واقع بشود .\r\nبنابراين به فرض اينكه اينها فرشته باشند - اگرچه قطعى نيست كه فرشته بوده‌اند - جواب اين سؤال كه چگونه براى يك حقيقت از چنين وسيله‌اى استفاده شده است همين است كه علامهء طباطبائى داده‌اند و از نظر من هم جواب درست است‌گو اينكه نمىدانم توانستم مطلب را چنان كه بايد توضيح بدهم يا نتوانستم .\r\n\r\nتصاحب كالاى كفار قريش و مسألهء استخدام وسيله\r\nسؤال ديگر كه من خودم آن را يك مقدار توسعه مىدهم اين بود كه اگر در اسلام جايز نيست از وسيله‌هاى نامشروع و فاسد براى هدف مشروع استفاده بشود ، چرا پيغمبر اجازه مىداد كه مسلمين بروند جلوى قافلهء مال التجارهء كفار قريش را - كه از شام به مكه مىرفت - وقتى كه از نزديك مدينه عبور مىكرد بگيرند و كالاى آن را تصاحب كنند كه اروپاييها حتى تعبير زشت « راهزنى » را به كار برده‌اند ؟ آيا غير از اين بود كه اين كار براى هدف مقدسى بود ؟ من اين سؤال را توسعه مىدهم ، مىگويم ممكن است كسى بگويد خود جهاد هم از همين قبيل است چون جهاد هم در نهايت امر يعنى كشتن انسانها ! بديهى است كشتن انسانها فى حدذاته كار درستى نيست .\r\nكارى كه فى حدذاته درست نيست ، چرا اسلام اجازه مىدهد ؟ مىگوييد براى هدفى مقدس . پس خود اجازهء جهاد در اسلام ، اجازه دادن اين است كه از وسايل نامشروع براى هدف مشروع استفاده بشود .\r\nمثالهاى ديگرى نيز در اين زمينه داريم : مگر فقه ما نمىگويد كه « دروغ مصلحت آميز به از راست فتنه‌انگيز است » . اين جمله مال سعدى است ولى فقه هم\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nاين مطلب را اجازه مىدهد . فقه هم مىگويد اگر در جايى دروغى به مصلحت اجتماع بود ، ا ين دروغ گفته شود ، به اين معنا كه اگر در جايى امر داير است ميان يك راست گفتن و مثلًا نفس محترم يك شخص مؤمن بيگناهى را به كشتن دادن ، و يا دروغ گفتن و بيگناهى را نجات دادن ، در اينجا دروغ بگو و بيگناه را نجات بده .\r\nاين همان دروغ مصلحت آميز است . اين مگر غير از اين است كه ما از وسيلهء نامشروع براى هدف مشروع استفاده مىكنيم ؟ .\r\nجواب اين است : در بعضى از موارد حتى وسيله ، نامشروع هم نيست . در مورد جهاد و [ تصاحب 
  ] مال و ثروت [ كفار 
  ] قضيه از اين قرار است . اين اشتباه است كه ما خيال كنيم همين قدر كه انسان ، انسان بيولوژيكى به اصطلاح شد ديگر جان و مالش محترم است ؛ از نظر انسان بما هو انسان درهر شرايطى بود ، بود . اين طرز فكر فرنگيهاست كه مىگويند انسانها يعنى نوع آدم ، انسان زيست شناسى ، انسان بيولوژى ، انسانى كه علم بيولوژى او را انسان مىداند ، و البته انسانى كه علم بيولوژى او را انسان مىداند يعنى آن موجودى كه يك سر و دو گوش و دو دست به اين شكل خاص داشته باشد ، ناخنهايش پهن باشد ، مستقيم القامه باشد و روى دو پا راه برود .\r\nموجودى با اين علائم ، انسان بيولوژى است . از نظر زيست شناسى و بيولوژى معاويه يك انسان است و ابوذر هم يك انسان ؛ يعنى اين‌طور نيست كه مثلًا بگوييم گروه خون ابوذر بر گروه خون معاويه از نظر بيولوژى ترجيح دارد . از نظر بيولوژى موسى چومبه و لومومبا دو انسان هستند در يك حد .\r\nولى در باب انسان ، سخن در انسان زيست شناسى نيست ؛ سخن در انسانى است با معيارهاى انسانيت ، [ ولهذا 
  ] يك انسان ضد انسان از آب در مىآيد . موسى چومبه انسان ضد انسان است ، معاويه انسان ضد انسان است ، شمر بن ذى الجوشن انسان ضد انسان است ، يعنى ضد انسانيتها . در آنجا ملاك ، انسانيتهاست . انسانيت اين نيست كه دندانهاى يك موجود به فلان شكل باشد . انسانيت يعنى شرافت ، فضيلت ، تقوا ، عدالت ، آزاديخواهى ، آزادمنشى ، حلم ، بردبارى ؛ اينها كه معيارهاى انسانى است . انسان بيولوژى ، انسان بالقوّهء اجتماعى است نه انسان بالفعلِ اجتماعى . اگر انسانى بر ضد انسانيت قيام كند ؛ آن انسانى كه بر ضد آزادى قيام كرده ، بر ضد توحيد قيام كرده ، بر ضد عدالت قيام كرده ، بر ضد راستى و درستى قيام كرده ، بر ضد همهء خوبيها قيام كرده ، او از ابتدا احترام ندارد ، خون و مالش احترام ندارد ؛ نه اينكه\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nخون و مالش احترام دارد و از بين بردن خون و مال او كار زشتى است ولى ما براى هدف مقدس اين كار زشت را انجام مىدهيم . اصلًا زشت نيست . مسألهء قصاص و قاتل را قصاص كردن به معنى اين نيست كه ما مع الاسف كار زشتى را مرتكب مىشويم به خاطر يك مصلحت عاليتر . اگر انسانى به حدى رسيد كه انسانهاى ديگر را بدون تقصير كشت ، يعنى ديگر حرمت خودش را از بين برد . آن دستى كه عالماً عامداً و با ابلاغ ، به خيانت دراز مىشود ، حرمت خودش را از بين برده است . چه خوب گفت سيّد مرتضى در جواب ابوالعلاى معرّى . ابوالعلاء گفت : من اين قانون اسلام را نمىفهمم چطور است كه در يك جا مىگويد ديهء يك دست پانصد دينار است و در جاى ديگر مىگويد اگر دزدى كرد ، حتى به خاطر ربع دينار بريده شود .\r\nارزشش چقدر است ؟ ربع دينار يا پانصد دينار ؟ چطور تا دو هزار درجه نوسان پيدا مىكند ؟ سيّد مرتضى فرمود :\r\n عِزُّ الْامانَةِ اغْلاها ، وَ ارْخَصَها * ذُلُّ الْخِيانَةِ فَافْهَمْ حِكْمَةَ الْبارى \r\nدست به معناى اين عضو گوشتى احترام ندارد . اگر مىگويند ديهء دست پانصد دينار است ، دست امين احترام دارد . احترام مال انسانيت و امانت است ؛ عزتِ امانت است كه قيمتش را بالا برده است ، و ذلتِ خيانت و دزدى است كه اين قدر درجه را پايين مىآورد . امانت ارزش را بالا مىبرد ، خيانت ارزش را پايين مىآورد . انسانيت ارزش خون و مال را بالا مىبرد و در مقابل ، آن معيارهاى دروغ و كذب و غيبت و آدم كشى و ظلم و تجاوز به حقوق مردم و آزاديها و غيره تمام ارزشها را پايين مىآورد كه از هر بىارزشى بىارزش‌تر مىشود .\r\nكفار قريش كه تا آن وقت لااقل سيزده سال كارى نداشته‌اند جز اينكه حلقوم پيغمبر را بگيرند كه نداى حقيقت به مردم نرسد چون بر ضد منافع آنهاست ، مسلمين را تعذيب كنند ، در زير شكنجه‌ها بكشند و از هيچ جنايتى خوددارى نكنند در حالى كه مىفهمند او دارد حق را مىگويد ، باز ما بگوييم مال اينها محترم است ، مال التجاره‌شان محترم است ؟ ! اولًا آن مال التجاره را از كجا به دست آورده‌اند ؟ به نصّ قرآن در مكه يك عده رباخوار بودند كه مالى هم كه به دست آورده بودند از دزدى و رباخوارى به دست آورده بودند . آيا مال اينها محترم است ؟ ! .\r\nپس اين‌طور نيست كه در عين اينكه اين مالها محترم است ، پيغمبر به آن دليل اجازهء تصاحب آنها را داده است كه هدفش مقدس است ، بلكه اگر هدف مقدسى هم\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nنبود اين مال احترام نداشت .\r\nدر موارد ديگر ، مسأله از اين قبيل نيست بلكه از قبيل اهم و مهم است كه فقها در باب مقدمهء واجب ، بالخصوص ، مطرح كرده‌اند كه در اين مورد هم بايد توضيحى برايتان عرض كنم :\r\nسخن ما در اينكه هدف وسيله را مباح نمىكند و نيز سخن علامهء طباطبائى در هدف نبوت ، اين بود كه ما در راه ايمان ، براى حفظ و تقويت ايمان مردم ، در راه دعوت مردم به حق و حقيقت و اسلام ، نبايد از باطل استفاده كنيم ؛ يعنى ايمان و دعوت به راه حق ، طبيعتش يك طبيعتى است كه وسيلهء پوچ و باطل نمىپذيرد .\r\nسخن ما در اينجا بود نه در جاى ديگر . آيه‌اى كه ايشان به آن استدلال مىكنند آيهء بسيار عتاب آميزى نسبت به پيغمبر اكرم است :\r\n  « وَ لَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ شَيْئاً قَلِيلًا . إِذاً لَأَذَقْناكَ ضِعْفَ الْحَياةِ وَ ضِعْفَ الْمَماتِ . »   « 1 » .\r\nپيغمبر ! اگر عنايت الهى نبود نزديك بود لغزش كنى . حالا لغزش پيغمبر چه بوده ؟ آن طور كه در تفاسير نوشته‌اند نه اين است كه پيغمبر لغزش كرده است ؛ شايد تصوركى براى پيغمبر پيدا شده ولى فوراً تصميم به خلافش گرفته است . قرآن در عين حال عتابش مىكند . آنها گفتند : يا رسول اللَّه ! به ما اجازه بده براى اينكه اسلام اختيار كنيم يك سال نماز نخوانيم ، يا يك سال متعرّض بتهاى ما نشو . پيغمبر چنين تصميمى نگرفت ولى شايد در قلب او خطور كرد كه براى هدايت اينها و براى خدا يك مداهنه‌اى ، يك سازشى ، يك مماشاتى كنم ( نظير آنچه كه از على عليه السلام مىخواستند كه براى خدا با معاويه مماشات كن ) . نه ، طبيعت ايمان اين مداهنه‌ها و اين مماشاتها را نمىپذيرد . اگر مسألهء ايمان و حقيقت مطرح نبود ، بلكه مسألهء حقوق اجتماعى و حقوق افراد [ مطرح بود مانعى نداشت 
  ] . مثلًا براى نجات جان يك فرد چه مانعى دارد كه انسان دروغ هم بگويد ، بعد هم كشف بشود كه او اين دروغ را براى نجات جان وى گفته است . عيبى ندارد . ولى من بخواهم مردم را دعوت به خدا\r\n\r\n\r\n\r\n\r\n","description":"","footnote":"\r\n( 1 ) أسرى / 74 و 75 .\r\n","page_name":" 129 ","page_number":129},
  {"content":"\r\n\r\nكنم ، دليلى ذكر كنم بىحقيقت و دروغ ، بعد معلوم بشود كه اين دليلى كه من آوردم و راهى كه براى دعوت مردم به حقيقت طى كردم دروغ بوده و اصلًا من با دروغ مردم را با ايمان كردم ، اين ضربه‌اى به ايمان مىزند كه ديگر التيام پذير نيست .\r\nپس سخن ما در موضوع تبليغ بود . قبلًا مثالى عرض كردم كه بعضى مىگويند در راه تقويت ايمان ، تهمت هم به اهل بدعت بزنيد و به عبارت ديگر براى تقويت ايمان ، به اهل بدعت هر دروغى مىخواهيد ببنديد . آنها مىخواستند يك چراغ سبز به اصطلاح داشته باشند ، به بهانهء اينكه هدف ما ايمان است و هر وقت هدف ايمان شد اسلام به ما چراغ سبز نشان داده كه به دشمنان اسلام دروغ ببنديد . گفتيم نه ، هرگز اسلام براى ايمان و در راه دعوت به حق و حقيقت ، دروغ را اجازه نمىدهد ، به هيچ شكلى و به هيچ نحوى . ساير كارهاى مقدس هم از همين قبيل است .\r\n\r\nسخن حاج ميرزا حسين نورى\r\nمرحوم حاج ميرزا حسين نورى ( اعلى اللَّه مقامه ) از بزرگان محدثين شيعه است و از وفات ايشان در حدود هفتاد و دو سال بيشتر نمىگذرد ، چون وفات ايشان در سال 1321 هجرى قمرى بوده است . مرحوم ابوى ما ( قدَّسَ اللَّه سِرَّه ) كه در سال 21 براى تحصيل به نجف مشرف مىشوند ، مىفرمودند در اين سال - كه اولِ طلبگىشان بوده است - ما يك بار ديديم كه مرحوم حاجى منبر رفت - و ايشان منبر هم مىرفتند ؛ محدث بزرگوارى بوده است - و يادم هست كه اين آيه را عنوان كرد :   « وَ لا تَقُولَنَّ لِشَيْءٍ إِنِّي فاعِلٌ ذلِكَ غَداً . إِلَّا أَنْ يَشاءَ اللَّهُ »   « 1 » . بعد هم طولى نكشيد كه ايشان مريض شدند و از دنيا رفتند . استادِ مرحوم حاج شيخ عباس قمى ( رضوان اللَّه عليه ) بوده ؛ و مرحوم حاج ميرزا حسين نورى واقعاً محدث متبحرى است . كتاب كوچكى به فارسى نوشته به نام « لؤلؤ و مرجان » راجع به دستور براى اهل منبر و انتقاد از بعضى اهل منبر كه شرايط تبليغ دين را رعايت نمىكنند ( من اين كتاب را از اول تا آخر خواندم ، فوق العاده تحت تأثير آن قرار گرفتم و مكرر در مكرر از اين كتاب ترويج و تبليغ كرده‌ام . ) ايشان فكر كرده كه بعضى از اهل منبر دو چيز را رعايت نمىكنند : يكى راستگويى را ، آن هم به بهانهء اينكه هدف ما مقدس است و براى\r\n\r\n\r\n\r\n\r\n","description":"","footnote":"\r\n( 1 ) كهف / 23 و 24 .\r\n","page_name":" 130 ","page_number":130},
  {"content":"\r\n\r\nهدف مقدس اين امر اهميتى ندارد ؛ اگر حديث ضعيف هم خوانديم خوانديم .\r\n[ گذشته از دعوت به ايمان 
  ] هدف ديگر ما گرياندن براى امام حسين است كه آن هم هدف مقدس است ، آن هم دعوت به ايمان است و مسألهء ايمان مطرح است . ايشان نيمى از كتابش را اختصاص داده است به بحث راست و دروغ و اينكه به هيچ وجه اسلام اجازه نمىدهد ما براى تبليغ دين حتى به روايات ضعيف متوسل بشويم تا چه رسد به چيزى كه مىدانيم دروغ است . نيم ديگر كتاب خودش را به مسألهء اخلاص اختصاص داده است كه در تبليغ دين و در ابكاء و گرياندن [ براى 
  ] امام حسين عليه السلام خلوص نيت شرط است - كه جزء مباحثى كه مىخواستم در سيرهء پيغمبر اكرم عرض كنم همين مسأله است - و بعد مسألهء اجر و اجرت را طرح كرده است . ايشان در آن كتاب روى همين مطلب اصرار فراوان دارد . امروز اين قضيه به يادم افتاد كه همين مطلبى كه من تحت عنوان استخدام وسيله ذكر كردم ، ايشان با عنوان ديگرى ذكر مىكند و گاهى هم يك تكه‌هاى خوشمزه و شيرين نقل مىكند . از جمله مىگويد كه يك عالمى از هندوستان براى من نامه نوشته است كه در اينجا افرادى مىآيند خيلى حرفهاى دروغ مىگويند و حديثهاى ضعيف و باطل مىخوانند ؛ شما كه در مركز هستيد كارى كنند ، كتابى بنويسيد تا جلوى اينها را بگيرند . من در جواب نوشتم كه اين دروغها در همين مركز جعل مىشود نه در جاى ديگر . بعد ايشان راجع به اين مطلب مىگويد ببينيد كار به كجا رسيده است كه يك عالم يزدى براى من نقل كرد كه سفرى از يزد از راه كوير براى زيارت حضرت رضا عليه السلام به مشهد مشرّف مىشدم . مصادف شديم با ايام محرم . يك شب ديدم كه شب عاشوراست و ما به يك دهى رسيده‌ايم . متأثر شدم كه اين ايام عاشورا ما به مشهد يا لااقل به يك شهرى كه در آن عزادارىاى بشود نرسيديم . گفتيم بالأخره ده هم هرچه باشد لابد يك مراسمى در آن هست . پرسيديم ، معلوم شد يك تكيه‌اى مثلًا هست و آنجا مردم اقامهء عزادارى مىكنند . رفتيم ديديم يك بابا روضه خوان دهاتى در آنجا رفت منبر .\r\nوقتى كه بالاى منبر نشست ، ديدم خادم مسجد رفت يك دامن سنگ آورد و ريخت در دامن اين آقاى مدّاح يا روضه خوان . من تعجب كردم كه اين براى چيست ؟\r\nمقدارى روضه خواند ولى كسى گريه نكرد . گفت چراغها را خاموش كنيد . چراغها را خاموش كردند . تا چراغها را خاموش كردند ، شروع كرد سنگ پراندن به سر اين و آن . فرياد و جيغ و داد مردم بلند شد و بالأخره گريه كردند . بعد كه كار تمام شد ، من\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nبه او گفتم اين چه كارى بود ؟ اين جنايت است و ديه دارد ، چرا اين كار را كردى ؟\r\nگفت : اين مردم براى امام حسين جز از اين راه گريه نمىكنند ، به هر حال بايد اشك مردم را جارى كرد ، از هر وسيله شده بايد استفاده كرد .\r\nايشان مىگويد اين مطلب غلط است ، « از هر وسيله شده » يعنى چه ؟ ! مگر امام حسين آن قدر مصائب جانسوز ندارد ؟ ! اگر او دل دارد ، اگر او محبت امام حسين را دارد ، اگر واقعاً شيعهء امام حسين است كه تو روضهء راست هم بخوانى گريه مىكند ، و اگر دل ندارد ، اگر محبت امام حسين را ندارد ، اگر حسين را نمىشناسد ، مىخواهم صدسال هم گريه نكند . اين چه وسيله‌اى است كه تو دارى استخدام مىكنى ؟ ! .\r\nپس اين مطلبى كه عرض كردم كه براى حقيقت از هر وسيله‌اى نمىشود استفاده كرد منظورم ايمان است و منظور ايشان هم همين است ؛ يعنى در راه دعوت به حق و حقيقت ، در راه عبور دادن مردم از بىايمانى به ايمان [ از هر وسيله‌اى نمىشود استفاده كرد . 
  ] دراينجا اصلًا باب اهم و مهم هم مطرح نيست . مسألهء اهم و مهم جايش جاى ديگر است يعنى در مصالح اجتماعى و حتى در مورد عبادات شخصى و فردى مثل نماز خواندن و يا زمين غصبى و امثال اينهاست ، اما در باب تبليغ و رساندن پيام اسلام يك ذره نبايد انسان از حق و حقيقت [ تجاوز كند 
  ] . انسان مىخواهد حديثى را نقل كند ، بعد بگويد اگر اين حديث را اين‌طور طرح كنم اثرش بيشتر است . اين گناه است ، بايد گفت فضولى است ، حق اين حرفها را ندارى . ايشان بعد آياتى از قرآن ذكر مىكنند كه خدا تضمين كرده است : «  إِنَّا لَنَنْصُرُ رُسُلَنا »  « 1 » ما پيامبران خودمان را در راه تبليغ يارى مىكنيم . اى پيغمبران من ! شما از راه حق و حقيقت برويد ، ديگر اثر كردن با ما ؛ ما تضمين مىكنيم . پيغمبران هم از همين راه رفتند و به نتيجه‌اى كه خود مىخواستند رسيدند . پس ما در استخدام وسيله در راه دعوت مردم به دين و ايمان مجاز نيستيم كه از هر وسيله كه شده است استفاده كنيم .\r\nاتفاقاً اشتباه مىكنيم ، نتيجهء معكوس مىدهد . ما كه از نظر منابع فقير نيستيم ؛ بگذار آنهايى كه از نظر منابع فقيرند بروند جعل كنند . مقصودم اين است كه ما چرا ؟ ! ما اينقدر از نظر منابع غنى هستيم كه حتى احساس نيازش هم غلط است . مىخواهى مردم را نسبت به امام حسين عليه السلام بگريانى ، صحنهء عاشورا آنقدر پر از حماسه\r\n\r\n\r\n\r\n\r\n","description":"","footnote":"\r\n( 1 ) مؤمن / 51 .\r\n","page_name":" 132 ","page_number":132},
  {"content":"\r\n\r\nهست ، آنقدر پر از عاطفه هست ، آنقدر پر از رقّت هست ، آنقدر صحنه‌هاى باشكوه و جذّاب و دلسوز دارد كه اگر در قلب ما ذره‌اى از ايمان باشد كافى است كه نام حسين را بشنويم و اشك ما جارى بشود . « انَّ لِلْحُسَيْنِ مَحَبَّةً مَكْنونَةً فى قُلوبِ الْمُؤْمِنينَ » « 1 » يك محبت مخفى در عمق دل هر مؤمن نسبت به امام حسين هست . « انَا قَتيلُ الْعَبْرَةِ » « 2 » من كشتهء اشكها هستم .\r\nشعرى است به عربى از يكى از اصحاب امام صادق عليه السلام و خيلى عجيب است .\r\nشايد در اوايل طلبگىام در مشهد بود و هنوز به قم نرفته بودم كه آن را از كتاب نفثة المصدور محدث قمى حفظ كردم . ايشان مىنويسند كه ابوهارون مكفوف - كه ظاهراً نابينا بوده است كه به او مىگفته‌اند مكفوف - شاعرى توانا بوده و گاهى مرثيهء اباعبد اللَّه مىگفته است . او مىگويد روزى رفتم خدمت امام صادق عليه السلام . فرمود : از آن شعرهايى كه در مرثيهء جدّم گفته‌اى ، براى ما بخوان . گفتم : اطاعت مىكنم . فرمود :\r\nزنها را هم بگوييد بيايند پشت پرده تا آنها هم استفاده كنند . زنها هم از اندرون آمدند نزديك ، پشت پردهء آن اتاق . شروع كرد به خواندن شعرهايى كه ظاهراً تازه هم گفته بود . ولى مضمون را شما ببينيد ، و اصلًا درس را ببينيد ! وقتى اين شعرها را - با اينكه پنج مصراع بيشتر نيست - خواند ولوله‌اى در خانهء امام صادق بلند شد . امام صادق همين جور اشك از چشمهايش مىريخت و شانه‌هاى مباركش حركت مىكرد .\r\nصداى ناله و گريه از خانهء امام بلند شد كه بعد ظاهراً خود امام گفتند ديگر كافى است . اينهمه مرثيه‌هايى كه گفته شده است من نظير اين را يا نديده‌ام و يا كم ديده‌ام .\r\nمىگويد :\r\n امْرُرْ عَلى جَدَثِ الْحُسَيْنِ * فَقُلْ لِاعْظُمِهِ الزَّكِيَّة \r\n أ اعْظُماً لازِلْتَ مِنْ * وَطْفاءَ ساكِبَةٍ رَوِيَّة \r\n وَ اذا مَرَرْتَ بِقَبْرِهِ * فَاطِلْ بِهِ وَقْفَ الْمَطِيَّة \r\n وَابْكِ الْمُطَهَّرَ لِلْمُطَهَّرِ * وَالْمُطَهَّرَةِ النَّقِيَّة \r\n كَبُكاءِ مُعْوِلَةٍ اتَتْ * يَوْماً لِواحِدِهَا الْمَنِيَّة « 3 » \r\nمضمون شعرش اين است ، مىگويد : اى رهگذر ، اى باد صبا گذر كن به قبر\r\n\r\n\r\n\r\n\r\n","description":"","footnote":"\r\n( 1 ) لؤلؤ و مرجان ، ص 37 .\r\n( 2 ) بحار جديد ، ج 44 / ص 279 و 280 .\r\n( 3 ) نفثة المصدور ، ص 46 ؛ الاغانى ، جلد اول ، جزء هفتم .\r\n","page_name":" 133 ","page_number":133},
  {"content":"\r\n\r\nحسين بن على ، پيام دوستانش را به او برسان ، پيام عاشقانش را به او برسان . اى باد صبا پيام ما را به استخوانهاى مقدس حسين برسان ، بگواى استخوانها دائماً شما با اشك دوستان حسين سيراب هستيد . اين اشكها مىريزند و شما را سيراب مىكنند .\r\nاگر روزى شما را از آب منع كردند و اگر حسين را با لب تشنه شهيد كردند ، اين شيعيان و دوستان دائماً اشك خودشان را نثار شما مىكنند . اى باد صبا اگر گذشتى و گذر كردى ، تنها به رساندن پيغام قناعت نكن ؛ آنجا مركبت را نگه‌دار ، خيلى هم نگه‌دار ، بايست و مصائب حسين را ياد كن و اشك بريز و اشك بريز و اشك بريز ، نه مثل يك آدم عادى بلكه مثل آن زنى كه يك فرزند بيشتر ندارد ، چگونه در مرگ يك فرزند خودش اشك مىريزد ، اين‌جور اشك بريز ، بگرى براى آن پاك ، فرزند پدر پاك ، فرزند مادر پاك .\r\nولا حول و لا قوة الّا باللَّه العلى العظيم ، و صلّى اللَّه على محمّد و آله الطاهرين .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nارزش مسألهء تبليغ و شرايط مُبلّغ .\r\n«   يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً . وَ داعِياً إِلَى اللَّهِ بِإِذْنِهِ وَ سِراجاً مُنِيراً   . » « 1 »\r\nيكى از آموزشهاى لازم از سيرهء مقدس رسول اكرم صلى الله عليه و آله آموزش نحوهء دعوت به حق و نحوهء تبليغ و رساندن پيام حق به مردم است . شايد در ابتدا براى افرادى كار كوچكى به نظر برسد اينكه انسان بخواهد مردم را به حق و به سوى پروردگار دعوت كند و پيام الهى را به آنها برساند ؛ فكر كنند كه اين دعوت و ابلاغ پيام چه فرقى با ساير دعوتها و ابلاغ پيام‌ها دارد . اول برداشت خود قرآن را در اين زمينه عرض كنم كه قرآن تا چه اندازه اين كار را مهم و سخت و دشوار مىداند ، و بعد توضيح بدهم كه چه تفاوتى ميان اين دعوت و ابلاغ اين پيام و ساير دعوتها و ابلاغ پيام‌ها هست .\r\n\r\nدرخواستهاى موسى عليه السلام از خدا\r\nقرآن در سورهء مباركهء طه در مورد موسى بن عمران ( على نبيّنا و آله و عليه\r\n\r\n\r\n\r\n\r\n","description":"","footnote":"\r\n( 1 ) احزاب / 45 و 46 .\r\n","page_name":" 135 ","page_number":135},
  {"content":"\r\n\r\nالسّلام ) مطلب را طرح مىكند كه به حسب ظاهر جريان ديگرى هست : موسى حركت كرده كه به مصر برگردد ، زنش درد زايمان مىگيرد و او به دنبال آتش براى آتشگيره مىرود كه همسر خودش را در اين سرما گرم كند . در وادى مقدس مواجه با وحى الهى مىشود ، براى اولين بار وحى به او مىرسد و بعد هم مأموريت براى رساندن پيام الهى به فرعون و فرعونيها . موسى به مقامى رسيده است كه نايب نبوت است . پس يك آدم عادى نيست كه چنين سخنى گفته باشد . وقتى كه به او مىگويند برو پيام خدا را به فرعون و فرعونيها ابلاغ كن ، احساس مىكند بار بسيار سنگين و رسالت فوق العاده مشكلى به دوش او گذاشته شده است . با اين جمله‌ها يك سلسله تقاضاها مىكند :  « رَبِّ اشْرَحْ لِي صَدْرِي »  پروردگارا به من شرح صدر بده . « شرح صدر » خلاصهء معنىاش اين است : ظرفيت روحى بسيار وسيع و تحمل فوق العاده زياد . خدايا بر ظرفيت روحى من بيفزا . «  وَ يَسِّرْ لِي أَمْرِي  » كار مرا بر من آسان گردان .\r\nپس احساس مىكند كه كارى است ثقيل و سنگين . «  وَ احْلُلْ عُقْدَةً مِنْ لِسانِي  » گرهى را ( يا گره را ) از زبان من باز كن . بعضى چنين فكر مىكنند كه مقصود از اينكه « گره از زبان من باز كن » اين است كه موسى اندكى زبانش مىگرفته و مثلًا « سين » را خوب تلفظ نمىكرده است . حتى گفته‌اند آن وقتى كه بچه بود و فرعون مىخواست امتحانش كند و آتش سرخ شده به دهانش گذاشت [ زبانش دچار لكنت شد 
  ] . خيال نمىكنم اينها اساسى داشته باشد . « گره را از زبان من باز كن » ظاهراً همان است كه قرآن مكرر روى آن تأكيد مىكند كه پيغمبر ابلاغش بايد ابلاغ مبين و پيام رساندنش بايد روشن و آشكار و آشكاركننده و راهنمايانه باشد ، چون بعدش مىفرمايد : «  يَفْقَهُوا قَوْلِي  » تا سخن مرا درك كنند ، من بتوانم پيام تو را وارد فهم مردم كنم و مردم بفهمند . فهم كردن يعنى روشن شدن ، درك كردن ، واضح شدن مطلب براى شخص . «       وَ اجْعَلْ لِي وَزِيراً مِنْ أَهْلِي . هارُونَ أَخِي . اشْدُدْ بِهِ أَزْرِي . وَ أَشْرِكْهُ فِي أَمْرِي . كَيْ نُسَبِّحَكَ كَثِيراً . وَ نَذْكُرَكَ كَثِيراً »       « 1 » پروردگارا اين بار خيلى سنگين است ، براى من كمك بفرست . انسانى را كه خودش پيشنهاد مىكند ، برادرش هارون است :\r\nپروردگارا برادرم هارون را وزير - كه معنى لغوىاش معاون است - و كمك من قرار بده ، و او را در اين كار با من شريك گردان . چرا ؟ براى اينكه به اصطلاح راندمان كار\r\n\r\n\r\n\r\n\r\n","description":"","footnote":"\r\n( 1 ) طه / 25 - 34 .\r\n","page_name":" 136 ","page_number":136},
  {"content":"\r\n\r\nما بيشتر باشد ، نه اينكه من مىخواهم - العياذباللَّه - امتناع كرده باشم : «   كَيْ نُسَبِّحَكَ كَثِيراً . وَ نَذْكُرَكَ كَثِيراً   » .\r\n\r\nخطاب قرآن به رسول اكرم\r\nدر جاى ديگر ، قرآن خطاب به رسول اكرم ( ولى نه به صورت سؤال رسول اكرم از خدا بلكه به صورت بيان الهى ) يك كار انجام شده را ذكر مىفرمايد . در سورهء مباركهء «   أَ لَمْ نَشْرَحْ   » مىفرمايد :\r\n  أَ لَمْ نَشْرَحْ لَكَ صَدْرَكَ .   .\r\nآيا ما به تو شرح صدر نداديم ؟ .\r\nموسى تقاضاى شرح صدر مىكند ، ولى نسبت به پيغمبر اكرم به صورت يك امر داده شده ، قرآن مىفرمايد : آيا ما به تو شرح صدر نداديم ؟ ظرفيت فراوان نداديم ؟\r\nيعنى ظرفيت فراوان شرط اين كار است ، و ما اين شرط را به تو داده‌ايم .\r\n وَ وَضَعْنا عَنْكَ وِزْرَكَ .  .\r\nاين بار سنگين را از دوش تو نهاديم .\r\nآنجا موسى مىگفت : «  وَ يَسِّرْ لِي أَمْرِي  » اين بار سنگين را براى من آسان و سبك كن . اينجا قرآن به پيغمبر اكرم مىفرمايد كه اين بار سنگين را از دوش تو برداشتيم .\r\n « الَّذِي أَنْقَضَ ظَهْرَكَ . »  .\r\nاين خيلى حرف است : اين بار سنگين كه آنچنان سنگين بود كه داشت پشت تو را مىشكست . مخاطب ، خاتم الانبياء است ، بار هم جز بار دعوت و تبليغ و مواجه شدن با مردم نيست ، مردمى كه قصد هدايت و راهنمايى بلكه كشاندن آنها به سوى پروردگار را دارد . آنچنان اين كار سنگين است كه تعبير قرآن اين است : داشت پشت تو را مىشكست . « انْقَضَ » ظاهراً معنايش اين است : اگر ما سقفى چوبى داشته\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nباشيم و بارِ بسيار سنگينى ( مثلًا عدهء زيادى انسان يا يك شئ سنگين ) روى آن باشد كه اين چوبها صدايش دربيايد و به اصطلاح معروف جرق و جرق بكند ، مىگويند : « انْقَضَ » يا « نَقَضَ » و يا نظير اين تعبير . وقتى مىخواهد بگويد اين بار آنچنان سنگين بود كه گويى صداى مهره‌هاى پشت تو داشت شنيده مىشد ، مىفرمايد : «  أَنْقَضَ ظَهْرَكَ  » .\r\n وَ رَفَعْنا لَكَ ذِكْرَكَ .  .\r\nما نام تو را در همه جا بلند كرديم .\r\nباز سخن از سختى كار است :\r\n    « فَإِنَّ مَعَ الْعُسْرِ يُسْراً . إِنَّ مَعَ الْعُسْرِ يُسْراً . فَإِذا فَرَغْتَ فَانْصَبْ . وَ إِلى رَبِّكَ فَارْغَبْ . »     « 1 » .\r\nپيغمبر ! سخت است كار ، اما اگر انسان سختيها را تحمل كند ، با سختى سستى هست ؛ يعنى سستيها در شكم سختيهاست ، هر سختى در درون خودش سستى دارد .\r\nمعنايش اين است : صبر كن ، استقامت بورز . «  فَإِنَّ مَعَ الْعُسْرِ يُسْراً  » . بار ديگر تأكيد كرد : «  إِنَّ مَعَ الْعُسْرِ يُسْراً  » كه پيغمبر از اين آيه چنين احساس كرد كه همراه هر سختى دو آسانى خواهد بود ، كه چهرهء مباركش شكفته شد و بعد هى تكرار مىكرد ، مىفرمود كه يك سختى با دو سستى چه خواهد كرد ؟ ! خداى من به من وعدهء آسانى و وعدهء سستى همراه اين سختيها داده است . «   فَإِذا فَرَغْتَ فَانْصَبْ . وَ إِلى رَبِّكَ فَارْغَبْ   » .\r\nاگر اين آيه را مقايسه‌اى با آيهء موسى كرده باشيد و بعد اين جملهء متواتر ميان شيعه و سنّى را در نظر بگيريد كه پيغمبر راجع به على عليه السلام فرمود :\r\n\r\n\r\n\r\n\r\n","description":"","footnote":"\r\n( 1 ) انشراح / 1 - 8 .\r\n","page_name":" 138 ","page_number":138},
  {"content":"\r\n\r\nانْتَ مِنّى بِمَنْزِلَةِ هارونَ مِنْ موسى « 1 » .\r\nتو نسبتت به من نسبت هارون به موسى است .\r\nيعنى همچنانكه هارون معاون و شريك موسى در اين كار بود ، تو هم يكى از آن دو پدر امت هستى ؛ در اين صورت مىبينيد اينكه در تفاسير شيعه آمده و روايات هم ظاهراً تأييد كرده است كه «  فَإِذا فَرَغْتَ فَانْصَبْ  » ناظر به مقام خلافت اميرالمؤمنين على عليه السلام است ، خيلى خوب به دل مىچسبد كه بايد همچنين باشد نه چيز ديگر .\r\nولى فعلًا بحث ما روى مطلب ديگرى است .\r\n\r\nسخن سنگين\r\nآيهء ديگر در قرآن كه باز اهميت فوق العاده و سنگينىِ شديد امر دعوت به حق و پيام رسانى الهى را بيان مىكند ، آيه‌اى است كه در سورهء مباركهء «   يا أَيُّهَا الْمُزَّمِّلُ   » آمده است ، كه مىدانيد «   يا أَيُّهَا الْمُزَّمِّلُ   » و «   يا أَيُّهَا الْمُدَّثِّرُ   » از سوره‌هايى هستند كه در اول بعثت نازل شدند . مىفرمايد :\r\n إِنَّا سَنُلْقِي عَلَيْكَ قَوْلًا ثَقِيلًا  « 2 » .\r\nما عن قريبٍ سخن سنگينى به تو القا مىكنيم .\r\nسخن يعنى چه كه سنگين باشد ؟ خود سخن از آن جهت كه سخن است كه سبكى و سنگينى ندارد . محتواى سخن و اجراى مدلول سخن است كه ممكن است سخت و دشوار باشد ، و ممكن است آسان باشد . خود ما گاهى مىگوييم : فلان كس به فلان كس سخن سختى گفت ، يعنى سخنى كه تحمل معنى آن براى او شديد بود . يا مىگوييم : مأموريت سنگينى به ما داده شده است . شخصى كه از طرف مقامى مأمور مىشود ، مىگويد مأموريت سنگينى به ما داده شد . يك ابلاغ صادر شده است ، به او گفته‌اند برو فلان كار را انجام بده ، مىگويد مأموريت سنگينى به ما داده شد .\r\n\r\n\r\n\r\n\r\n","description":"","footnote":"\r\n( 1 ) ادامهء حديث به اين صورت است : « الّا انَّهُ لا نَبِىَّ بَعْدى » . ( سفينة البحار ، ج 2 / ص 583 و 584 ) .\r\n( 2 ) مزّمّل / 5 .\r\n","page_name":" 139 ","page_number":139},
  {"content":"\r\n\r\nمأموريت يعنى چه كه سنگين باشد ؟ مأموريت ، آن ابلاغ و آن كاغذ و آن سخن و آن نامه و غيره كه سبكى و سنگينى ندارد . بحث در اينها نيست . وقتى كه محتواى آن مأموريت كارى فوق العاده دشوار باشد ، مىگوييم مأموريت سنگين . آيهء قرآن مىفرمايد : «  إِنَّا سَنُلْقِي عَلَيْكَ قَوْلًا ثَقِيلًا  » ما عن قريبٍ سخن سنگينى به تو القا مىكنيم ، كه جز همان دعوت و هدايت مردم چيز ديگرى نيست .\r\nممكن است افرادى بپرسند : چرا قرآن اينهمه امر دعوت و تبليغ را كار دشوارى تلقى كرده است ؟\r\n\r\nارزش مسألهء تبليغ\r\nبعضى از مسائل هست كه ما به حق ارزش آن مسائل را درك كرده‌ايم . چون ارزشش را يعنى سطحش را درك كرده‌ايم ، قهراً آن را در سطح خودش مىشناسيم .\r\nمثلًا امر افتاء و فتوا دادن ؛ خوشبختانه تا حد زيادى ، لااقل نود و پنج درصد جامعهء ما مىشناسند كه افتاء كارى است سنگين و در سطح بسيار بسيار بالا . نه افرادى زود جرأت مىكنند كه چنين ادعايى كنند و نه اگر افراد خوش اشتهايى اين ادعا را كردند ، جامعه زود مىپذيرد . جامعه اين را احساس كرده كه سطح اين كار بالاست . ولى مسألهء دعوت مردم به سوى حق ، مسألهء تبليغ مردم ، مسألهء ارشاد و هدايت مردم ، مسألهء حركت دادن مردم به سوى خدا كه سخن ، سخن حركت دادن است [ سطح آن شناخته نشده است . 
  ] گفت :\r\n در اين ره انبيا چون ساربانند * دليل و رهنماى كاروانند \r\n وز ايشان سيّد ما گشته سالار * همو اول همو آخِر در اين كار \r\n جمال جانفزايش شمع جمع است * مقام دلگشايش جمع جمع است \r\n روان از پيش و دلها جمله از پى * گرفته دست جانها دامن وى \r\nحركت دادن بشر است ، آن هم به كجا ؟ به سوى آخور ؟ نه . خيلى مكتبها هستند كه بشر را حركت مىدهند ، خوب هم حركت مىدهند ، اما به سوى چه ؟ به سوى آخور ، به سوى منافعش ؛ كمى مقام مقدستر هم بگوييم : به سوى حقوقشان كه بالأخره منافعشان در حقوقشان است ، و تا اينجا ما هم موافقيم . پيغمبرها هم مردم را به سوى احقاق حقوقشان سوق مىدهند . جزء برنامهء پيغمبران يكى اين حركت دادن است ، ولى اين ، آن حركت كوچكى است كه پيغمبران مىدهند كه محروم را سوق مىدهند\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nبه سوى اينكه‌اى محروم ! برو حق خودت را استيفا كن ، اى مظلوم ! برو حق خودت را از ظالم بگير . اين هم جزء حركتهايى است كه انبياء دارند ولى كوچكترين حركتهاست چون حركتى است كه منافع و ميل طبيعى انسان هم آن را تأييد مىكند .\r\n« رنجبران متحد شويد ، حق خودتان را از زورگويان بگيريد » . در اين مسير حركت دادن ، البته كارى است ، نمىخواهم بگويم كار كوچكى است اما در برنامهء انبياء اين آن كار كوچك انبياست كه انجام داده‌اند و از ديگران هم بهتر انجام داده‌اند . آن حركت بزرگى كه انبياء مىدهند ، حركتى است كه انسان را از منزل نفس به سوى حق سوق مىدهند . گفت :\r\n صلاى باده زد پير خرابات * بده ساقى كه فى التأخير آفات \r\n سكوت راه عشق از خود رهايى است * نه طىّ منزل و قطع مسافات \r\nبشر را از خودى رهاندن و به حق رساندن ، يعنى بشر را از درون خودش عليه خودش برانگيختن . نه تنها شماى مظلوم را عليه منِ ظالم برانگيزد ، منِ ظالم را هم احياناً و در خيلى موارد عليه خودم برانگيزد كه اسمش مىشود توبه ، بازگشت ، حركت دادن انسانها از خودى و از نفس پرستى به سوى حقيقت پرستى . كار مشكل اين است . هر كس در اين كار با انبياء رقابت كرد ، آن وقت مىتوانيم برايش حساب باز كنيم . فلان رهبر انقلابى مردم را در جهت منافعشان حركت داده است ولو به نام احقاق حقوقشان ؛ به نام هم نمىگوييم ، واقعاً براى به دست آوردن حقوقشان ، تعبير مقدس هم مىكنيم ؛ كار بزرگى است اما كار كوچك انبياست . كار انبياء كه رقيب ندارد و هر داعى الى اللَّه و هر مبلّغ و رسانندهء پيام خدا بايد آن را تعقيب كند ، به دنبال پيغمبر و على برود و كارى مشكل است اين است : حركت دادن انسانها از خودى ، خودخواهى ، نفس پرستى و نفع پرستى ، به سوى حق پرستى و حقيقت پرستى . اين است كه كار ، بسيار كار دشوارى است .\r\nگفتيم ما ارزش بعضى از كارها را ، بعضى از شؤون را در سطح خودش تا حدى درك كرده‌ايم و بجا درك كرده‌ايم و بايد هم همين‌طور درك كنيم ، اما بايد اعتراف كنيم كه ارزش بعضى از كارها را در سطح خودش درك نكرده‌ايم . امشب تصادفى رخ داد كه برنامهء من آموزش از سيرهء نبوى در امر تبليغ و دعوت باشد و خطيب دانشمند جناب آقاى فلسفى هم - كه به حق بايد گفت در صدر اين فن قرار گرفته‌اند و خدمات بسيار بسيار بزرگ به اين شهر و به اين كشور كرده‌اند - در مجلس ما\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nحضور داشته باشند . عرض كردم امرى است تصادفى . مقصودم اين است كه من چنين فكرى نكرده بودم و اينچنين شد و خوب شد . ارزش اينها و ارزش كسانى را كه در اين سطح خون جگرها خورده‌اند تا توانسته‌اند به صورت يك داعى و يك خطيب لايق - ممكن است بگوييد مقام اسلام خيلى بالاتر است ، لايق نسبى هم بگوييم كافى است - درآيند بايد دانست . گفت :\r\n يَرَى النّاسُ دُهْناً فِى الزُّجاجَةِ صافياً * وَ لَمْ يَدْرِ ما يَجْرى عَلى رَأْسِ سِمْسِمِ \r\nيعنى مردم روغن صاف شدهء كنجد را در يك شيشه مىبينند اما نمىدانند به سر آن دانهء كنجد بيچاره چه آمد كه حالا آنها روغن صاف شده‌اش را مىبينند . تبليغ صاف شده و پاك و پاكيزه‌اش را مردم مىبينند ولى نمىدانند چه بر سر آن بيچاره آمده است كه امروز آنها دارند روغن صافش را مشاهده مىكنند .\r\nبه هر حال قرآن اين مطلب را در سطحى بسيار بسيار بالا برده ، چرا ؟ خدا مىتوانست فقط به پيغمبر بگويد : «  إِنَّا سَنُلْقِي عَلَيْكَ قَوْلًا ثَقِيلًا  » يا «   أَ لَمْ نَشْرَحْ لَكَ صَدْرَكَ » .   ولى همهء اينها براى امت ، آموزش است . چرا خدا اين حقيقت را با پيغمبر خودش بازگو مىكند و در اختيار همهء امت مىگذارد ؟ خيلى مسائل بين خدا و پيغمبر هست ولى چون مربوط به كار عموم نيست ، خدا مىداند و پيغمبر ، و براى غير طرح نشده . وقتى كه مسأله‌اى طرح مىشود علامت اين است كه بايد آن را آموخت .\r\nكار دعوت است ، كار تبيلغ است ، كار آسانى نيست . پس ما از قرآن مىآموزيم كه اولين شرط در امر دعوت و پيام رسانى شرح صدر است ، دل وسيع ، ظرفيت وسيع به اندازهء دنيا .\r\n\r\nابلاغ به عقل و فكر\r\nممكن است بگوييد چرا پيام رساندن اينقدر كار مشكلى باشد ؟ عرض مىكنم :\r\nهر پيام رساندنى اينقدر مشكل نيست . يك ابلاغ است كه فقط ابلاغ به حس است .\r\nبديهى است كار آسانى است . ابلاغى كه مأمور دادگسترى مىكند و مثلًا اخطارى را به شخصى به عنوان مطلع يا متهم ابلاغ مىكند ، ابلاغ به حس است كه به رؤيت مىرساند . شما اگر بخواهيد پيامى را ابلاغ كنيد ، اگر وظيفه‌تان فقط اين باشد كه به حس طرف برسانيد ، به رؤيت يا سمع او برسانيد كار مشكلى نيست ؛ مىشود به گوش يا چشم مردم حرفى را رساند . ولى آيا پيغمبران كه بلاغ مبين دارند وظيفه‌شان\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nفقط اين است كه مطلب را به گوش مردم برسانند و همين كافى است ؟ به چشم مردم ابلاغ شده باشد كافى است ؟ نه ، بالاتر از ابلاغ به حس و ابلاغ به چشم يا گوش مثلًا ، ابلاغ به عقل و فكر است ؛ يعنى مطلب را آنچنان بيان كردن كه تا عقل نفوذ كند . آنچه كه به چشم انسان مىآيد كافى نيست كه عقل هم بپذيرد . آنچه كه به گوش انسان مىرسد كافى نيست كه عقل هم بپذيرد . آن ابزارى كه يك پيام را به عقل مىرساند ، صوت يا شكل يا كتابت نيست ، چيز ديگر است . عقل دروازهء خودش را بسته است و جز با ابزار و مَركب برهان و استدلال و به تعبير قرآن « حكمت » پيامى را در خودش نمىپذيرد . پيغمبران مىخواهند سخن خودشان را در درجهء اول به عقلها ابلاغ كنند . اگر مىبينيد مسيحيت بر ضد اين سخن قيام كرده است و مىگويد كار ايمان با عقل ارتباط ندارد ، اين در اثر تحريف مسيحيت است . مسيح اصلى هرگز چنين سخنى نمىگويد . مسيح اصلى نه تثليث گفت و نه بعد از اينكه ديد تثليث با هيچ عقلى جور در نمىآيد و عقل دروازهء خودش را بر روى تثليث بسته است و به هيچ وجه راه نمىدهد گفت : ايمان حسابش از عقل جداست ، منطقهء ايمان براى عقل منطقهء ممنوعه است ، عقل حق مداخله ندارد ! اين مربوط به تحريف مسيحيت است .\r\nهيچ پيغمبرى چنين سخنى نمىگويد . ولى قرآن - كه آنچه حقيقت است از همهء پيغمبران ، در آن آمده است با اضافاتى - مىگويد :\r\n « ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ . »  « 1 » .\r\nاولين چيزى كه بيان مىكند حكمت است : مردم را به راه پروردگارت بخوان‌اى داعى الى اللَّه .\r\n « يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً . »  « 2 » .\r\nتو را فرستاده‌ايم كه گواه اين امت باشى ( حالا گواه به هر معنا كه بخواهد باشد كه\r\n\r\n\r\n\r\n\r\n","description":"","footnote":"\r\n( 1 ) نحل / 125 .\r\n( 2 ) احزاب / 45 .\r\n","page_name":" 143 ","page_number":143},
  {"content":"\r\n\r\nفعلًا بحث ما نيست ) تو را نويدبخش و نويددهنده براى اين امت فرستاده‌ايم ؛ بشارت بده ، نويد بده ، تشويق كن ، يعنى نتايج بسيار عاليى را كه در اين سير و مسير دارند به آگاهىشان برسان «  وَ نَذِيراً  » و تو را نذير فرستاده‌ايم . مكرر گفته‌ايم كه معنى « نذير » ترساننده نيست . ترساننده ترجمهء « مُخَوِّف » است . « نذير » يك معنى اخص از ترساننده دارد ، يعنى اعلام خطر كننده . اگر انسان مثلًا از در مىخواهد بيرون برود ، كسى صداى ناهنجارى ايجاد كند ، انسان را ترسانده است ، ولى اين انذار نيست .\r\nانذار نوعى ترساندن را مىگويند كه اعلام خطر باشد : شخصى تصميمى گرفته است و از يك راهى مىرود ؛ كسى مىآيد اعلام خطر مىكند ، مىگويد به دنبال اين كار تو و اين راه تو فلان خطر هست .\r\n[ قرآن مىگويد 
  ] اى پيغمبر ! ما تو را فرستاده‌ايم كه نذير باشى ، بيم دهندهء به اين معنا باشى ، اعلام خطر كننده باشى ؛ كه در سالهاى اول بعثتش آمد در دامنهء صفا ايستاد ، فرياد كشيد - آن طورى كه در آن وقت مرسوم بود كه شعار مىدادند - يا صباحا يا صباحا ( و از اين جمله‌ها ) يعنى خطر ! خطر ! مردم در دامنهء صفا جمع شدند . چه خبر است ؟ براى اولين بار از محمّد امين صلى الله عليه و آله مىشنوند : خطر ! خطر ! چه خطرى است ؟ آيا قصه‌اى نظير قصهء عام الفيل پيش آمده ؟ اول از مردم تصديق خواست : ايّهاالنّاس ! تا كنون مرا در ميان خود چگونه شناخته‌ايد ؟ همه گفتند : امين و راستگو . فرمود : اگر الآن من شما را انذار كنم و به شما اعلام خطر كنم كه در پشت اين كوهها « 1 » دشمن با لشكر جرّار آمده است و مىخواهد بر سر شما بريزد ، سخن مرا باور مىكنيد يا نه ؟ گفتند : البته . تا اين گواهى را گرفت فرمود :\r\n« انّى نَذيرٌ لَكُمْ بَيْنَ يَدَىْ عَذابٍ شديدٍ . » « 2 » .\r\nپس به شما اعلام خطر كنم كه اين راهى كه شما مىرويد دنبالش عذاب شديد الهى است در دنيا و آخرت .\r\n\r\n\r\n\r\n\r\n","description":"","footnote":"\r\n( 1 ) مىدانيد مكه در ميان كوه است .\r\n( 2 ) [ من پيشاپيش شما را به عذابى سخت بيم دهنده‌ام . 
  ]\r\n","page_name":" 144 ","page_number":144},
  {"content":"\r\n\r\n  « إِنَّا أَرْسَلْناكَ شاهِداً وَ مُبَشِّراً وَ نَذِيراً . وَ داعِياً إِلَى اللَّهِ بِإِذْنِهِ . »   « 1 » .\r\nآمده‌اى مردم را به اذن پروردگار به سوى پروردگار مىخوانى ، مردم را به سوى پروردگار حركت مىدهى . تو داعى الى اللَّه هستى . اين دعوت الى اللَّه كار كوچكى نيست . حالا كه تو داعى الى اللَّه هستى ، به چه وسيله مىشود مردم را دعوت كرد ؟ آيا مىشود مثلًا انسان خواب ببيند و با خواب مردم را دعوت الى اللَّه بكند ؟ هر روز صبح بيايد بگويد امروز براى اين كار خوابى ديدم ، مردم بياييد چنين كنيد ؟ نه ، قرآن راهش را معين كرده ؛ دعوت به خداست ، دعوت به بزرگترين حقايق عالم است ، دعوت به چيزى است كه عقلهاى بشر را مىشود به آن سو هدايت كرد و حركت داد ، دعوت به چيزى است كه بايد عقلها آن را بپذيرند . با چه ؟ با دليل ، برهان ، حكمت و سخن منطقى .\r\n\r\nابلاغ به دل\r\nيك جهت است كه اين كار را دشوار مىكند . آيا در ابلاغ پيامبران و ابلاغ دعوت الهى ، كافى است كه اين پيام به عقلها رسانده شود ؟ به حس كه گفتيم هيچ كافى نيست ، بايد اين پيام به مرحلهء عقل هم برسد . آيا اين كافى است ؟ نه ، اين تازه مرحلهء اول مطلب است . يك معلم وظيفه‌اش فقط همين است كه سخن خودش را ، علم خودش را به عقل دانش آموز برساند . مىآيد پاى تخته سياه مىايستد ، دانش آموز آنجا نشسته است ، مسألهء رياضى را برايش طرح مىكند . اول كه اصل مسأله را طرح مىكند ، دانش آموز عقلش هنوز نمىداند كه واقعاً اين‌جور هست يا نه ؛ دليل مىخواهد . بعد كه معلم برهان و دليل رياضى را اقامه كرد ، آنجاست كه مدّعاى او وارد عقل دانش آموز شده است . اما پيغمبران نيامده‌اند كه فقط مدّعاهايى را وارد عقل مردم كنند . فلاسفه ، كارى كه دارند ، هر اندازه موفق بشوند ، اين است كه سخنى را تا عقل مردم نفوذ مىدهند اما از آن بيشتر ديگر نه . پيام الهى گذشته از اينكه در عقلها بايد نفوذ كند ، در دلها بايد نفوذ كند ؛ يعنى بايد در عمق روح بشر وارد بشود و تمام احساسات او يعنى تمام وجودش را در اختيار بگيرد . و لهذا پيغمبرانند\r\n\r\n\r\n\r\n\r\n","description":"","footnote":"\r\n( 1 ) احزاب / 45 و 46 .\r\n","page_name":" 145 ","page_number":145},
  {"content":"\r\n\r\nكه مىتوانند بشر را در راه حقيقت به حركت درآورند نه فيلسوفان . فيلسوف بيچاره زحمت مىكشد ، خودش را مىكشد ، آخرِ كارش فكرى را تا عقل مردم نفوذ مىدهد ، آن هم نه همهء مردم بلكه عده‌اى كه شاگردانش هستند و چند سال بايد بيايند نزد او درس بخوانند تا با زبانش آشنا بشوند ؛ چون بلاغش بلاغ مبين نيست ، قدرت بلاغ مبين ندارد و بايد در لفّافهء صدها اصطلاح سخن خود را بيان نمايد . به قول يكى از اساتيد بزرگ ما : فيلسوف كه اينهمه اصطلاح به كار مىبرد ، از عجز و ناتوانىاش است . هى مىگويد : امكان ذاتى ، امكان استقبالى ، امكان استعدادى ، واجب الوجود بالذات ، عقل اول ، عقل دوم ؛ چون نمىتواند حرف خودش را جز در لفّافهء اينها بگويد ، و اين از ناتوانى اوست . ولى پيغمبران ، ما مىبينيم بدون اينكه هيچ اصطلاحى در كار باشد ، آن آخرين حرفى را كه در پرتو و در لفّافهء صدها اصطلاح بيان شده است ، با بلاغ مبين ، با دو كلمه ، با دو جمله گفته‌اند كه فيلسوف درمىماند كه چطور سهل ممتنع ، مطلب به اين سادگى گفته شده است :\r\n     « قُلْ هُوَ اللَّهُ أَحَدٌ . اللَّهُ الصَّمَدُ . لَمْ يَلِدْ وَ لَمْ يُولَدْ . وَ لَمْ يَكُنْ لَهُ كُفُواً أَحَدٌ . »      « 1 » .\r\n    « سَبَّحَ لِلَّهِ ما فِي السَّماواتِ وَ الْأَرْضِ وَ هُوَ الْعَزِيزُ الْحَكِيمُ . لَهُ مُلْكُ السَّماواتِ وَ الْأَرْضِ يُحْيِي وَ يُمِيتُ وَ هُوَ عَلى كُلِّ شَيْءٍ قَدِيرٌ . هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ . »     « 2 » .\r\nدر نهايت سادگى .\r\nپس پيغمبران ، گذشته از اينكه پيام خودشان را به عقل مردم هم بهتر از فلاسفه مىرسانند ، كار بزرگترى دارند كه پيام را به دل برسانند ، يعنى به سراسر وجود كه ديگر چيزى باقى نمىماند . آن كه مريد يك پيغمبر مىشود يعنى به يك پيغمبر ايمان مىآورد ، سراسر وجودش وابستهء به او مىشود .\r\n\r\n\r\n\r\n\r\n","description":"","footnote":"\r\n( 1 ) اخلاص / 1 - 4 .\r\n( 2 ) حديد / 1 - 3 .\r\n","page_name":" 146 ","page_number":146},
  {"content":"\r\n\r\n\r\nداستان بوعلى و بهمنيار\r\nاين داستان معروف را شايد مكرر شنيده‌ايد ولى چون گواه خوبى بر اين مدّعاست باز عرض مىكنم . داستان معروف بوعلى سيناست . بوعلى سينا در حواس و فكرش [ قويتر از حد معمول بود 
  ] چون آدم خارق العاده‌اى بود . چشمش از ديگران شعاعش بيشتر بود ، گوشش خيلى تيزتر بود ، فكرش خيلى قويتر بود . كم كم مردم دربارهء حس بوعلى ، چشم بوعلى و گوش بوعلى افسانه‌ها نقل كردند كه مثلًا در اصفهان بود و صداى چكش مسگرهاى كاشان را مىشنيد . البته اينها افسانه است ، ولى افسانه‌ها را معمولًا در زمينه‌هايى مىسازند كه شخص جنبهء خارق العاده‌اى داشته باشد . شاگردش بهمنيار به او مىگفت : تو از آن آدمهايى هستى كه اگر ادعاى پيغمبرى كنى ، مردم از تو مىپذيرند و از روى خلوص نيت ايمان مىآورند . مىگفت :\r\nاين حرفها چيست ؟ تو نمىفهمى . بهمنيار مىگفت : خير ، مطلب از همين قرار است .\r\nبوعلى خواست عملًا به او نشان بدهد . در يك زمستانى كه با يكديگر در مسافرت بودند و برف زيادى آمده بود ، مقارن طلوع صبح كه مؤذن اذان مىگفت ، بوعلى بيدار بود ، بهمنيار را صدا كرد : بهمنيار ! بله . بلند شو . چكار دارى ؟ خيلى تشنه‌ام ، اين كاسه را از آن كوزه آب كن بده كه من رفع تشنگى كنم . در آن زمان وسايلى مثل بخارى و شوفاژ كه نبوده . مدتى زير لحاف در آن هواى سرد خودش را گرم كرده بود . حالا از اين بستر گرم چگونه بيرون بيايد ؟ ! شروع كرد استدلال كردن كه استاد ! خودتان طبيب هستيد ، از همه بهتر مىدانيد ، معده وقتى كه در حال التهاب باشد اگر انسان آب سرد بخورد ، يك مرتبه سرد مىشود ، ممكن است مريض بشويد ، خداى ناخواسته ناراحت بشويد . گفت : من طبيبم تو شاگرد منى ، من تشنه‌ام براى من آب بياور . باز شروع كرد به استدلال كردن و بهانه آوردن كه آخر صحيح نيست ، درست است كه شما استاد هستيد ولى من خير شما را مىخواهم ، اگر من خير شما را رعايت كنم بهتر از اين است كه امر شما را اطاعت كنم . ( گفت : آدم تنبل را كه كار بفرمايى نصيحت پدرانه به تو مىكند ) . شروع كرد از اين نصيحتها كردن . همين كه بوعلى خوب به خودش ثابت كرد كه او بلند شو نيست ، گفت : من تشنه نيستم ، خواستم تو را امتحان كنم . يادت هست كه به من مىگفتى چرا ادعاى پيغمبرى نمىكنى ، مردم مىپذيرند ؟ من اگر ادعاى پيغمبرى كنم ، تو كه شاگرد منى و چندين سال پيش من درس خوانده‌اى حاضر نيستى امر مرا اطاعت كنى ؛ خودم دارم به تو مىگويم بلند\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nشو براى من آب بياور ، هزار دليل براى من مىآورى عليه حرف من ؛ آن بابا بعد از چهارصدسال كه از وفات پيغمبر گذشته ، بستر گرم خودش را رها كرده رفته بالاى مأذنه به آن بلندى ، براى اينكه اين ندا را به عالم برساند كه : « اشْهَدُ انَّ مُحَمَّداً رَسولُ اللَّهِ » . او پيغمبر است ، نه من كه بوعلى سينا هستم .\r\nوقتى كه پيامى ، آن هم پيام الهى بخواهد به دلها برسد و دلها را تحت نفوذ و تسخير خودش دربياورد ، جامعه‌ها را به حركت دربياورد ، آن هم نه تنها حركتى در مسير منافع و حقوق بلكه بخواهد انسانها را تائب كند ، اشكها را بريزد كه وقتى آيات قرآنش خوانده مىشود سيل اشكها جارى بشود : «  يَخِرُّونَ لِلْأَذْقانِ سُجَّداً  . . .  وَ يَخِرُّونَ لِلْأَذْقانِ يَبْكُونَ »  « 1 » بيفتند روى زمين و بگريند و بگريند ، اين كار آسانى نيست ، بسيار دشوار و مشكل است .\r\n\r\nبلاغ مبين\r\nدر اين زمينه است كه ما مىبينيم قرآن از زبان انبياى ديگر و از زبان رسول اكرم مطالبى ذكر مىكند ، يعنى متد را به دست مىدهد كه دعوت كردن چه شرايطى دارد .\r\nاولين شرطش همان بود كه عرض كردم كه قرآن در آيات بسيار زيادى « سخن بلاغ » را آورده ، كه كلمهء « بلاغ » يعنى رساندن پيام .\r\nاين را هم عرض كنم : بعضى كلمات سرنوشتهاى شومى دارند و بعضى كلمات سرنوشتهاى خوبى دارند . كلمهء « تبليغ » در زمان ما - البته در اصطلاح متجددين - سرنوشت بدى پيدا كرده . الآن در ميان متجددين « تبليغ » معنايش اين است كه يك چيزى حقيقت ندارد ، با دروغ پراكنى مىخواهيم آن را به خورد مردم بدهيم . ولى اين ، اصطلاحِ غلط امروز است . من هميشه گفته‌ام اگر يك اصطلاح صحيحى ما در قرآن و سنت داريم و امروز اصطلاح تغيير كرده و مفهوم ديگرى پيدا نموده ، ما نبايد اصطلاح خودمان را رها كنيم . چون بعضى مىگفتند اين كلمهء « تبليغ » را ديگر به كار نبريد براى اينكه مىدانيد در عرف امروز وقتى مىگوييم « تبليغ » يعنى آن كارى كه با روغن نباتى مثلًا مىكنند ، يعنى دروغ محض . مثلًا مىگويند اگر چند مثقالش را بخورى مثل آهو مىتوانى بدوى ، از فيل نيرويت بيشتر مىشود . هرجا گفتند « تبليغ »\r\n\r\n\r\n\r\n\r\n","description":"","footnote":"\r\n( 1 ) اسرى / 107 و 109 .\r\n","page_name":" 148 ","page_number":148},
  {"content":"\r\n\r\nيعنى دروغ . پس خوب است ما در اصطلاحات دينى خودمان كلمهء « تبليغ » را به كار نبريم ! گفتم چرا ؟ ! تبليغ ، اصطلاحى است كه در قرآن آمده ، بلاغ در قرآن آمده . وقتى يك اصطلاح ، يك معنى صحيح و درست دارد ، ما نبايد به دليل اينكه تحريفى در جامعه شده و معنى ديگرى پيدا كرده آن را به كار نبريم . ما معنى خودمان را استعمال مىكنيم و هم مىگوييم كه در قرآن و اساساً در لغت اصلى معنى تبليغ چيست . تبليغ يعنى رساندن پيام .\r\nپس قرآن ، هم كلمهء « بلاغ » را به كار برده است و هم گفته است « بلاغ مبين » ، آشكار و آشكاركننده . آن دعوت كننده‌اى ، آن داعى و آن مبلّغى در هدف خودش به نتيجه مىرسد كه بلاغش مبين باشد ، بيانش در عين اينكه در اوج حقايق است ساده باشد ، روشن باشد ، عمومى فهم باشد ، مردم حرفش را بفهمند و درك كنند . آن آدمى كه قلمبه سلمبه حرف مىزند و مردم هم در آخر به به مىگويند [ بلاغش بلاغ مبين نيست . 
  ] گفت [ شخصى بعد از بلند شدن از پاى سخن يك سخنران 
  ] خيلى به به مىگفت كه نمىدانيد چقدر خوب بود ! از او پرسيدند بسيار خوب ، خوب بود ، چه گفت ؟ گفت : من كه نفهميدم . پس چه چيزش خوب بود ؟ ! .\r\nدر سخن ، اساس مطلب اين است كه مستمع وقتى كه بلند مىشود چيزى فهميده باشد . بزرگترين يا يكى از شرايط داعى و مبلّغ اين است كه مستمع وقتى كه برمىخيزد با دامنى پر برخيزد ، واقعاً مطلبى را فهميده باشد ، و اين از توانايى داعى و مبلّغ است . بعضى خيال مىكنند اگر كسى حرفهايش طورى بود كه نفهميدند پس او خيلى حرفهايش [ عالى است 
  ] . نه ، اين‌جور نيست . پيغمبر هم اگر جايى صحبت مىكرد ، در اوجى مىگفت كه بعد از چهارصد سال افراد به معانيى برخورد مىكردند كه قبليها نفهميده بودند ، ولى تمام آنهايى هم كه در مجلس پيغمبر نشسته بودند به اندازهء خودشان مىفهميدند . خطبه‌هاى على با آن اوجى كه دارد ، در عين حال خطبه‌هايى است كه همان كسانى هم كه در مجلس نشسته بودند به اندازهء ظرفيت خودشان از اين سخنان استفاده مىكردند و مىفهميدند .\r\n\r\nنُصح يا خلوص سخن\r\nدر قرآن راجع به ابلاغ و دعوت ، كلمهء « نُصح » از زبان داعيان الهى زياد آمده است . نصح يعنى خيرخواهىِ به معنى خلوص ، چون نصح در لغت عرب در مقابل\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nغِشّ است . وقتى كه در يك جنسى ، در يك كالايى از غير خودش قاطى كنند اصطلاحاً مىگويند غشّ داخلش كرده‌اند . نصح كه در مقابل غشّ است يعنى سخن بايد خلوص داشته باشد ، يعنى از كمال خيرخواهى طرف و از سوز دل برخاسته باشد . آن كسى مىتواند داعى الى اللَّه و مبلّغ پيام خدا باشد كه سخنش نصح باشد ، يعنى هيچ انگيزه‌اى جز خير و مصلحت مردم نداشته باشد ، سخنش از سوز دل برخيزد كه : « انَّ الْكَلامَ اذا خَرَجَ مِنَ الْقَلْبِ دَخَلَ فِى الْقَلْبِ وَ اذا خَرَجَ مِنَ اللِّسانِ لَمْ يَتَجاوَزِ الْآذانَ » سخن كز جان برون آيد نشيند لاجرم بر دل ، و سخنى كه فقط از زبان بيرون بيايد و دل از آن بىخبر باشد ، از گوشهاى مردم تجاوز نمىكند « 1 » . پى در پى پيغمبران مىگويند : «  وَ أَنْصَحُ لَكُمْ »  « 2 » ، «  أَنَا لَكُمْ ناصِحٌ »  « 3 » ، «  إِنِّي لَكُما لَمِنَ النَّاصِحِينَ »  « 4 » . همه‌اش سخن از اين است . وقتى كه موسى بن عمران با خداى خودش از سنگينى كار سخن مىگويد ، آن سنگينى فقط اين نيست كه من مىخواهم در مقابل فرعون با آن قدرت و جبّاريت سخن بگويم ، پس كار سنگين است ؛ نه ، يك سنگينيهاى ديگر است : خدايا مرا مدد كن كه موسايى باشم كه موسى ديگر در او وجود نداشته باشد ، منى وجود نداشته باشد ، خودى وجود نداشته باشد ، انانيّتى وجود نداشته باشد ، در نهايت خلوص بتوانم پيام تو را به مردم عرضه بدارم .\r\n\r\nپرهيز از تكلّف\r\nشرط ديگر تبليغ دين پرهيز از تكلّف است . آيه‌اى داريم در قرآن در سورهء مباركهء ص :\r\n ما أَسْئَلُكُمْ عَلَيْهِ مِنْ أَجْرٍ وَ ما أَنَا مِنَ الْمُتَكَلِّفِينَ  « 5 » .\r\nمن معامله‌گر نيستم ، مزدى نمىخواهم ، و من متكلّف نيستم .\r\n\r\n\r\n\r\n\r\n","description":"","footnote":"\r\n( 1 ) اين سخنها در ابلاغ پيام الهى هست ولى در ابلاغ پيامهاى ديگر مطرح نيست .\r\n( 2 ) اعراف / 62 .\r\n( 3 ) اعراف / 68 .\r\n( 4 ) اعراف / 21 .\r\n( 5 ) ص / 86 .\r\n","page_name":" 150 ","page_number":150},
  {"content":"\r\n\r\nدر مورد « تكلّف » مفسرين سخنانى دارند كه شايد همهء آنها به يك مطلب برگردد . تكلّف يعنى به خود بستن ، خود را به مشقّت انداختن . چطور ؟ يك وقت خداى ناخواسته انسان چيزى را اعتقاد ندارد ، چيزى را كه اعتقاد ندارد مىخواهد اعتقادش را در دل مردم وارد كند . دردى از اين بالاتر نيست كه انسان خودش به چيزى اعتقاد نداشته باشد ، بعد بخواهد آن اعتقاد را در دل مردم وارد كند . گفت :\r\n ذات نايافته از هستى بخش * كى تواند كه شود هستى بخش \r\n كهنه ابرى كه بود ز آب تهى * كى تواند كه كند آبدهى \r\nكهنه ابرى كه آب ندارد ، مىخواهد سرزمينها را سيراب كند ! چون يك انسان اين كار را مىخواهد بكند خيلى برايش سخت است .\r\nمعنى ديگر « تكلّف » - كه ابن مسعود اينچنين گفته است و بسيارى از مفسرين ديگر هم اينچنين گفته‌اند - « قول به غير علم » است ؛ يعنى غير از پيغمبر و امام ، هر كس ديگر را شما در دنيا پيدا كنيد و بخواهيد همهء مسائل را از او سؤال كنيد قهراً نمىداند . گفت : « همه چيز را همگان دانند » . چه كسى مىتواند ادعا كند كه هرچه مىتوانيد از مسائل دينى ( دايره‌اش را محدود مىكنم ) از من بپرسيد تا جواب همه را به شما بدهم ؟ بله ، پيغمبر مىتواند ادعا كند ، على مىتواند بگويد : « سَلونى قَبْلَ انْ تَفْقِدونى » « 1 » . غير على هر كه مىخواهد باشد ، توقع از او بيجاست . پس من بايد حد خودم را بشناسم . من فلان مسائل از مسائل دينى را ممكن است بدانم . خوب ، آنچه را كه مىدانم همان را به مردم ابلاغ كنم . چيزى را كه نمىدانم ، از من مىپرسند ، باز مىخواهم به زور آن را بگويم . خوب ، چيزى را كه نمىدانى چگونه مىتوانى به ديگران بفهمانى ؟ ! ابن مسعود گفت : « قُلْ ما تَعْلَمُ ، وَ لا تَقُلْ ما لا تَعْلَمُ » آنچه را كه مىدانى بگو و آنچه را كه نمىدانى نگو . آنچه را كه نمىدانى ، اگر از تو بپرسند ، با كمال صراحتْ مردانه بگو نمىدانم . بعد اين آيه را خواند :\r\n « ما أَسْئَلُكُمْ عَلَيْهِ مِنْ أَجْرٍ وَ ما أَنَا مِنَ الْمُتَكَلِّفِينَ . »  .\r\nابن الجوزى يكى از وعاظ معروف است . رفته بود بالاى منبرى كه سه پله\r\n\r\n\r\n\r\n\r\n","description":"","footnote":"\r\n( 1 ) سفينة البحار ، ج 1 / ص 586 [ بپرسيد از من قبل از آنكه مرا نيابيد . 
  ]\r\n","page_name":" 151 ","page_number":151},
  {"content":"\r\n\r\nداشت . داشت براى مردم صحبت مىكرد . زنى از پاى منبر بلند شد مسأله‌اى از او پرسيد . او گفت : نمىدانم . زن ، پررو بود ، گفت : تو كه نمىدانى چرا سه پله از ديگران بالاتر نشسته‌اى ؟ گفت : اين سه پله را كه من بالاتر نشسته‌ام به آن اندازه‌اى است كه من مىدانم و شما نمىدانيد . به اندازهء معلوماتم بالا رفته‌ام . اگر به اندازهء مجهولاتم مىخواستم بالا بروم بايد منبرى درست مىكردند كه تا فلك الافلاك بالا مىرفت .\r\nمن اگر به اندازهء نمىدانم هايم مىخواستم بالاى منبر بروم ، منبرى لازم بود كه تا آسمان بايد بالا مىرفت . انسان چيزى را كه نمىداند مىگويد نمىدانم .\r\nمىدانيم كه شيخ انصارى شوشترى بوده است . مردى است كه در علم و تقوا نابغهء روزگار است . هنوز علما و فقها به فهم دقايق كلام اين مرد افتخار مىكنند . مىگويند وقتى چيزى از او مىپرسيدند ، اگر نمىدانست تعمد داشت بگويد نمىدانم ، مىگفت :\r\nندانُم ندانُم ندانُم . اين را مىگفت كه شاگردها ياد بگيرند كه اگر چيزى را نمىدانند ننگشان نشود ، بگويند نمىدانم .\r\nسالى رفته بوديم نجف آباد اصفهان ، ماه رمضان بود ، چون تعطيل بود و دوستان ما آنجا بودند به آنجا رفته بوديم . يادم هست كه آمدم از عرض خيابان رد بشوم ، وسط خيابان كه رسيدم يك باباى دهاتى آمد جلوى مرا گرفت ، گفت : آقا مسأله‌اى دارم ، مسألهء مرا جواب بدهيد . گفتم : بگو . گفت : غسل جنابت به تن تعلق مىگيرد يا به جون ؟ گفتم : من معناى اين حرف را نمىفهمم . غسل جنابت مثل هر غسلى از يك جهت به روح آدم مربوط است چون نيت مىخواهد ، و از جهت ديگر به تن آدم ، چون انسان تنش را بايد بشويد . مقصودت اين است ؟ گفت : نه ، جواب درست بايد بدهى . غسل جنابت به تن تعلق مىگيرد يا به جون ؟ گفتم : من نمىدانم . گفت : پس اين عمامه را چرا سرت هشته‌اى « 1 » ؟ .\r\n«  وَ ما أَنَا مِنَ الْمُتَكَلِّفِينَ  » من متكلّف نيستم . پيغمبر چنين سخنى مىگويد .\r\n\r\n\r\n\r\n\r\n","description":"","footnote":"\r\n( 1 ) [ يعنى گذاشته‌اى . 
  ]\r\n","page_name":" 152 ","page_number":152},
  {"content":"\r\n\r\n\r\nروش تبليغ\r\n«  الَّذِينَ يُبَلِّغُونَ رِسالاتِ اللَّهِ وَ يَخْشَوْنَهُ وَ لا يَخْشَوْنَ أَحَداً إِلَّا اللَّهَ وَ كَفى بِاللَّهِ حَسِيباً  . » « 1 »\r\nبحث دربارهء سيرهء نبوى در مورد دعوت و تبليغ اسلام بود . اول بحثى راجع به اهميت و سنگينى اين وظيفه و مأموريت كرديم و بعد راجع به بعضى از خصوصيات سيرهء پيغمبر اكرم و يا عموم پيغمبران عرايضى عرض شد . مسألهء شرح صدر كه قرآن كريم مطرح كرده است جزء اين ضرورتها و كاشف از اهميت مطلب است ؛ و ديگر مسألهء بلاغ مبين ، مسألهء نصح و خيرخواهى و مسألهء عدم تكلّف . اكنون قسمتهاى ديگرى را به حول و قوهء الهى عرض مىكنيم .\r\nدر آيه‌اى كه قبلًا تلاوت كردم ، قرآن كريم دربارهء پيغمبر اكرم فرمود :\r\n  يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً . وَ داعِياً إِلَى اللَّهِ بِإِذْنِهِ وَ سِراجاً مُنِيراً   « 2 » .\r\n\r\n\r\n\r\n\r\n","description":"","footnote":"\r\n( 1 ) احزاب / 39 .\r\n( 2 ) احزاب / 45 و 46 .\r\n","page_name":" 153 ","page_number":153},
  {"content":"\r\n\r\nاى پيامبر ! ما تو را فرستاديم مبشّر و نويددهنده ، و منذر و اعلام خطركننده [ و دعوت كنندهء به سوى خدا به اذن او ، و چراغى نورانى . 
  ] .\r\nتوضيح مختصرى در اطراف تبشير و انذار بدهم و بعد در اطراف بعضى از توصيه‌هاى پيغمبر اكرم عرايضى عرض كنم .\r\n\r\nتبشير و انذار\r\n« تبشير » مژده دادن است ، از مقولهء تشويق است . مثلًا اگر شما بخواهيد فرزند خودتان را وادار به يك كار كنيد ، از يكى از دو راه يا از هر دو راه در آنِ واحد وارد مىشويد : يكى راه تشويق و نويد كه مثلًا وقتى مىخواهيد بچه به مدرسه برود شروع مىكنيد آثار و فوايد و نتايجى را كه مدرسه رفتن دارد براى بچه ذكر كردن تا ميل و رغبت او براى اين كار تحريك بشود و طبع و روحش عاشق و متمايل به اين كار گردد و به اين سو كشيده شود ؛ و راه دوم اينكه عواقب خطرناك مدرسه نرفتن را ذكر مىكنيد كه اگر انسان مدرسه نرود و بىسواد بماند ، بعد چنين و چنان مىشود ؛ و بچه براى اينكه از آن حالت فرار كند ، به درس خواندن رو مىآورد . يكى از دو كار شما يعنى تشويق و تبشير شما كشاندن بچه است از جلو ، دعوت و تشويق و تحريك رغبت اوست از جلو ، و كار ديگر شما يعنى انذار و ترساندن ( البته به همان معنايى كه عرض كردم : اعلام خطر كردن ) راندن اوست از پشت سر . اين است كه مىگويند تبشير ، قائد است و انذار ، سائق . « قائد » يعنى جلوكش . كسى كه مهار اسب يا شترى را مىگيرد ، از جلو مىرود و حيوان از پشت سرش ، او را مىگويند قائد . و « سائق » آن كسى را مىگويند كه از پشت سر حيوان را مىراند . تبشير حكم قائد را دارد يعنى از جلو مىكشد ، و انذار حكم سائق را ، يعنى از پشت سر مىراند ، و هر دوى اينها يك عمل انجام مىدهند . حال اگر ايندو با يكديگر باشد ، هم قائد وجود داشته باشد و هم سائق ، يكى از جلو حيوان را بكشد و ديگرى از پشت سر حيوان را براند ، هر دو عامل در آنِ واحد حكمفرما بوده است . و اين هر دو براى بشر ضرورى است ، يعنى تبشير و انذار هيچ كدام به تنهايى كافى نيست . تبشير شرط لازم هست ولى شرط كافى نيست . انذار هم شرط لازم هست ولى شرط كافى نيست . اينكه به قرآن كريم « سبع المثانى » گفته مىشود شايد يك جهتش اين است كه هميشه در\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nقرآن تبشير و انذار مقرون به يكديگر است ، يعنى از يك طرف بشارت است و نويد ، و از طرف ديگر انذار و اعلام خطر .\r\nدر دعوت ، اين هر دو ركن بايد توأم باشد . اشتباه است اگر داعى و مبلّغ تكيه‌اش تنها روى تبشيرها و يا انذارها باشد ، و بلكه جانب تبشير بايد بچربد . و شايد به همين دليل است كه قرآن كريم تبشير را مقدّم مىدارد :  « بَشِيراً وَ نَذِيراً   ، مُبَشِّراً وَ نَذِيراً » . \r\n\r\nتنفير\r\nغير از تبشير و انذار ، يك عمل ديگر داريم كه اسمش « تنفير » است . تنفير يعنى عمل فرار دادن . گاهى انسان مىخواهد انذار كند ، انذار را با تنفير اشتباه مىكند . انذار آن وقت انذار است كه عمل سائق را انجام بدهد يعنى واقعاً از پشت سر ، شخص را به سوى جلو براند . ولى عمل تنفير يعنى كارى كردن كه او فرار كند . باز به همان حيوان مثال مىزنم : مثل اين است كه انسان حيوانى ( شترى ، اسبى ) را مىكشد ، بعد مىخواهد او را بيشتر پشت سر خودش حركت بدهد ، نوعى « هاى و هو » مىكند كه يك مرتبه اين حيوان ، محكم سرش را به عقب مىكشد ، افسارش را پاره مىكند و فرار مىكند . اين را مىگويند « تنفير » . در روح انسان ، گاهى بعضى از دعوتها نه تنها سوق دادن و قائديت نيست بلكه تنفير است ، يعنى نفرت ايجاد كردن و فرار دادن است . و اين ، اصلى است روانى ؛ روح و روان انسان اين‌طور است . همان مثال بچه و مدرسه را عرض مىكنيم : بسيارى از اوقات ، پدر و مادرها يا بعضى از معلمهاى بچه‌ها به جاى تبشير و انذار ، تنفير مىكنند ، يعنى كارى مىكنند كه در روح بچه يك حالت تنفّر و گريز از مدرسه پيدا بشود و عكس العمل روح اين بچه گريز از مدرسه است .\r\nتاريخ مىنويسد « 1 » : وقتى پيغمبر اكرم مُعاذ بن جبل را براى دعوت و تبليغ مردم يمن « 2 » به يمن فرستاد - طبق نقل سيرهء ابن هشام - به او چنين توصيه مىكند :\r\n\r\n\r\n\r\n\r\n","description":"","footnote":"\r\n( 1 ) ظاهراً اين قضيه مكرر اتفاق افتاده است . من آن موردى را كه يادم هست عرض مىكنم .\r\n( 2 ) يمن از آن جاهايى است كه مردمش بدون آنكه هيچ گونه لشكركشى صورت گرفته باشد مسلمان شده‌اند .\r\nعلت مسلمان شدن مردم يمن داستان نامهء رسول اكرم بود كه به خسرو پرويز پادشاه ايران نوشتند و او را دعوت به قبول اسلام كردند . نامه‌ها نوشتند به همهء سران بزرگ جهان و رسالت خودشان را به آنها ابلاغ كردند ، از آن جمله به خسرو پرويز پادشاه ايران . اگر بعضى از آنها جواب ندادند ولى بسيارىشان جوابهاى بسيار محترمانه و متواضعانه دادند ، فرستادهء پيغمبر اكرم را احترام كردند ، همراه او هدايايى براى حضرت فرستادند و بالأخره جواب مؤدبانه‌اى دادند . تنها فردى كه بىادبانه رفتار كرد ، خسرو پرويز بود كه نامهء حضرت را دريد و چون پادشاه يمن دست نشاندهء ايران ، و يمن تحت الحمايهء ايران بود ، نامه‌اى به بازان پادشاه يمن نوشت كه اين مرد كيست كه در جزيرة العرب پيدا شده و به خود جرأت داده است كه به من نامه بنويسد و مرا دعوت كند و اسم خودش را قبل از اسم من بنويسد ؟ ! ( پيغمبر طبق معمول نوشت اين نامه از كى به سوى كى . او توقع داشت بنويسد به سوى كى از كى ، يعنى نشان بدهد كه من كوچك تو هستم ؛ در صورتى كه اينكه از كى به كى باشد علامت بزرگى نيست ، چون قاعدهء طبيعى است ولى جاو فكر مىكردج اگر بنويسد « به كى از كى » علامت اين است كه تو خيلى بت بزرگى هستى ) .\r\nفوراً كسى را مىفرستى دربارهء اين مرد تحقيق كند و او را كَت بسته به يمن بياورد ، بعد او را نزد من بفرست تا مجازاتش كنم ، و از اين مهملات . او هم نمايندهء ايران را با يك نماينده از طرف خودش به مدينه خدمت رسول اكرم فرستاد و گفت : خسرو چنين نامه‌اى نوشته است ، شما چه جواب مىدهيد ؟ پيغمبر اكرم اينها را معطل كرد .\r\nبراى جواب آمدند ، فرمود : بسيار خوب ، حالا اينجا باشيد تا من به شما جواب بدهم . چند روز بعد آمدند . فرمود :\r\nبعد بياييد . شايد حدود چهل روز اينها را معطل كرد . يك روز آمدند خدمت حضرت ، گفتند : ديگر ما وظيفه نداريم بيش از اين معطل بشويم ، تصميم گرفته‌ايم برويم ، آخرين جوابى كه داريد بدهيد ، جواب خداوندگار ما خسرو پرويز را چه مىدهيد ؟ فرمود : جوابش اين است كه « ديشب خداى ما شكم خداوندگار شما خسرو پرويز را به دست پسرش شيرويه دريد و موضوع از اساس منتفى شد » . وقتى كه برگشتند خبر را به بازان دادند . ( هنوز گزارش نرسيده بود ، چون از مدائن تا آنجا خيلى فاصله بود ) . بازان گفت : اگر اين راست باشد علامت نبوت و پيغمبرى اين مرد است . صبر مىكنيم ببينيم از ايران چه خبر مىآيد . چند روز گذشت كه فرستادهء شيرويه آمد كه خسرو پرويز كشته شد و اكنون من پادشاه اين مملكت هستم . راجع به آن مردى كه در عربستان ادعاى نبوت و رسالت دارد ، تو متعرض نشو . اينجا بود كه زمينهء اسلام در يمن پيدا شد . بعلاوه در يمن عدهء زيادى ايرانى بودند . ما در كتاب خدمات متقابل اسلام و ايران اين موضوع را ذكر كرده‌ايم كه اساساً ايرانيها اولين بار در يمن مسلمان شدند و اسلام ايرانيها از جنبهء تبليغ از يمن آمد ، و خلوصى هم كه ايرانيهاى مقيم يمن نشان دادند غير آنها نشان ندادند . و چون يمن تحت الحمايهء ايران بود ، ايرانيهاى زيادى به يمن رفته بودند و در آنجا زندگى مىكردند كه آنها را ابناء و احرار و آزادگان مىگفتند و اينها قبل از ديگران اسلام اختيار كردند . نيمى از مردم يمن در زمان رسول خدا مسلمان بودند ، و براى نيم ديگر كه هنوز مسلمان نبودند پيغمبر اكرم يك نوبت مُعاذ بن جبل را و يك نوبت هم وجود مقدس على عليه السلام را براى تبليغ و دعوت به يمن فرستاد كه اين دومى نوبت آخر و در حجة الوداع بود ( يعنى دوماه قبل از وفات رسول اكرم ) كه وقتى على عليه السلام از يمن باز گشت ، در مكه با رسول خدا ملاقات كرد و وقتى حضرت از او سؤال كرد : على جان ! تو چگونه احرام بستى يعنى چه نوع حجى را نيت كردى ؟ حج تمتع نيت كردى يا چيز ديگر ؟ فرمود : من وقتى كه در ميقات نيت كردم ، نيت كردم بر آنچه كه رسول خدا نيت كرده است . شما هرطور نيت كرده‌ايد من همان‌طور نيت كرده‌ام . فرمود : بسيار خوب ، ما اينچنين نيت كرده‌ايم ، تو هم همين‌طور نيت كرده‌اى و نيتت درست است .\r\n","page_name":" 155 ","page_number":155},
  {"content":"\r\n\r\n« يا مُعاذُ بَشِّرْ وَ لاتُنَفِّرْ ، يَسِّرْ وَ لاتُعَسِّرْ . » « 1 » .\r\nبراى تبليغ اسلام مىروى . اساس كارت تبشير و مژده و ترغيب باشد ، كارى كن كه\r\n\r\n\r\n\r\n\r\n","description":"","footnote":"\r\n( 1 ) سيرهء ابن هشام ، ج 4 / ص 237 .\r\n","page_name":" 156 ","page_number":156},
  {"content":"\r\n\r\nمردم مزاياى اسلام را درك كنند و از روى ميل و رغبت به اسلام گرايش پيدا كنند .\r\nنفرمود : « وَ لا تُنْذِرْ » انذار نكن ، چون انذار جزء برنامه‌اى است كه قرآن دستور داده .\r\nنكته‌اى كه پيغمبر اكرم اشاره كرد اين بود كه « بَشِّرْ وَ لاتُنَفِّرْ » كارى نكن كه مردم را از اسلام فرار بدهى و متنفّر كنى . مطلب را طورى تقرير نكن كه عكس العمل روحى مردم فرار از اسلام باشد . و اين چه نكتهء بزرگى است و نياز به توضيح دارد ، و قبل از آن بايد نكتهء ديگرى را از خود رسول اكرم و روايات ديگرى كه از ائمهء اهل بيت در توضيح و تفسير و تأييد آن رسيده است عرض كنم .\r\n\r\nلطافت روح\r\nروح انسان فوق العاده لطيف است و زود عكس العمل نشان مىدهد . اگر انسان در يك كارى بر روح خودش فشار بياورد - تا چه رسد به روح ديگران - عكس العملى كه روح انسان ايجاد مىكند گريز و فرار است . مثلًا در عبادت ، جزء توصيه‌هاى پيغمبر اكرم اين است كه عبادت را آن قدر انجام دهيد كه روحتان نشاط عبادت دارد يعنى عبادت را با ميل و رغبت انجام مىدهيد . وقتى يك مقدار عبادت كرديد ، نماز خوانديد ، مستحبات را بجا آورديد ، نافله انجام داديد ، قرآن خوانديد و بيدار خوابى كشيديد ، ديگر حس مىكنيد الآن اين عبادت سخت و سنگين است يعنى به زور داريد بر خودتان تحميل مىكنيد . فرمود : ديگر اينجا كافى است ، عبادت را به خودت تحميل نكن . همينقدر كه تحميل كردى ، روحت كم كم از عبادت گريزان مىشود و گويى عبادت را مانند يك دوا به او داده‌اى . آن وقت يك خاطرهء بد از عبادت پيدا مىكند . هميشه كوشش كن در عبادت نشاط داشته باشى و روحت خاطرهء خوش از عبادت داشته باشد . به جابر فرمود :\r\n« يا جابِرُ انَّ هذَا الدّينَ لَمَتينٌ فَأوْغِلْ فيهِ بِرِفْقٍ فَانَّ الْمُنْبَتَّ لا ارْضاً قَطَعَ وَ لا ظَهْراً ابْقى . » « 1 » .\r\nاى جابر ! دين اسلام دين بامتانتى است ، با خودت با مدارا رفتار كن . بعد مىفرمايد -\r\n\r\n\r\n\r\n\r\n","description":"","footnote":"\r\n( 1 ) كافى ، ج 2 / ص 86 و 87 .\r\n","page_name":" 157 ","page_number":157},
  {"content":"\r\n\r\nچه تشبيه عاليى ! - جابر ! آن آدمهايى كه خيال مىكنند با فشار آوردن بر روى خود و سخت گيرى بر خود زودتر به مقصد مىرسند اشتباه مىكنند ، اصلًا به مقصد نمىرسند . مَثَل آنها مَثَل آن آدمى است كه مركبى به او داده‌اند كه از شهرى به شهرى برود ؛ او خيال مىكند هرچه به اين مركب بيشتر شلّاق بزند و فشار بياورد زودتر مىرسد . چند منزل اول را با يك منزل به يك روز مىرود ولى يك وقت متوجه مىشود كه حيوان بيچاره را زخمى كرده و حيوان از راه مانده و جابجا ايستاد ؛ به مقصد نرسيد ، مركبش را هم مجروح و ناقص كرد . فرمود : آدمى كه بر روى خود فشار مىآورد و زائد بر استعداد خويش بر خودش تحميل مىكند خيال مىكند زودتر به مقصد مىرسد ، او اصلًا به مقصد نمىرسد ؛ روحش مثل مركبى مىشود كه زخم برداشته باشد ، از راه مىماند و ديگر قدم از قدم بر نمىدارد . نسبت به مردم هم همين‌طور است .\r\n\r\nمسلمان و همسايهء مسيحى\r\nامام صادق داستانى نقل مىكند . فرمود : مردى بود مسلمان و عابد ، همسايه‌اى داشت مسيحى . با او رفت و آمد مىكرد تا كم كم تمايل به اسلام پيدا كرد و به دست او مسلمان شد . بعد اين آدم به خيال خودش خواست او را خيلى مسلمان كند و خيلى به ثواب برساند . آن بيچاره كه تازه مسلمان شده بود و فردا روز اول اسلامش بود ، يك وقت ديد كه قبل از طلوع صبح كسى درِ خانه‌اش را مىزند . كيستى ؟ من همسايهء مسلمان توام . چه كارى پيش آمده ؟ من آمده‌ام كه با همديگر براى عبادت به مسجد برويم . بيچاره بلند شد وضو گرفت و به مسجد رفت . [ پس از خواندن نمازهاى نافله 
  ] گفت : تمام شد ؟ گفت : نه ، نماز صبحى هم هست . نماز صبح را هم خواند . تمام شد ؟ نه ، بگذار نافله بخوانيم ، مستحب است . آنقدر نافله بخوانيم كه بين الطلوعين بيدار باشيم . آفتاب طلوع كرد . گفت : يك مقدار بعد از آفتاب هم [ عبادت كنيم 
  ] . ظهر هم او را براى نماز نگه داشت و تا عصر نيز نگاه داشت و بعد گفت : تو كه غذا نخورده‌اى ، نيت روزه هم بكن ، و خلاصه او را تا دو ساعت از شب گذشته رها نكرد . فردا صبح كه رفت درِ خانه‌اش را زد ، گفت : كيستى ؟ گفت : برادر مسلمانت . براى چه آمده‌اى ؟ آمده‌ام برويم براى عبادت . گفت : اين دين براى آدمهاى بيكار خوب است ، ما استعفا داديم ، رفتيم به دين اول . بعد امام صادق فرمود\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nكه اين‌طور نباشيد . اين شخص انسانى را مسلمان كرد و بعد به دست خودش مرتد و كافر كرد .\r\nخيلى چيزهاست كه اثر تنفير دارد يعنى مردم را از اسلام متنفّر مىكند . مثلًا نظافت در اسلام بدون شك سنت و مستحب مؤكَّد است . نظافت از ايمان است و پيغمبر ما نظيفترين مردم زمان خودش بود . امروز هم اگر پيغمبر مىبود او را مردى فوق العاده نظيف مىديديم . يكى از چيزهايى كه پيغمبر هيچ وقت از آن جدا نمىشد و توصيه مىكرد استعمال عطر و بوى خوش است . در عين حال نظافت سنت و امرى مستحب است و واجب نيست . حال اگر يك نفر مبلّغ لباسش كثيف و چركين و بدنش متعفّن باشد ، از نظر فقهى شايد نشود گفت او كار حرامى مرتكب شده ، ولى شما اين حساب را كنند كه اين آدم با اين وضع كثيف و چركين و متعفّن آمده به يك جوان خيلى نظيف و پاكيزه مىگويد من مىخواهم تو را به اسلام دعوت كنم و تبليغ نمايم . اين اگر سخنانش از جواهر هم باشد او زيربار حرفش نمىرود . متكلّمين حرف خوبى مىزنند ، مىگويند يكى از شرايط نبوت اين است كه در پيغمبر صفتى كه موجب تنفّر مردم باشد وجود نداشته باشد ولو نقص جسمى . مىدانيم كه نقص جسمى به كمال روحى انسان صدمه نمىزند . فرض كنيد انسانى يك چشمش كور است ، صورتش هم يكورى است و وقتى نگاه مىكند يكورى نگاه مىكند . اين مگر نقصى است در روح انسان ؟ نه ، ممكن است اين آدم در حد سلمان فارسى باشد ، از سلمان فارسى هم بالاتر باشد ، ولى آيا چنين آدمى با چنين قيافه‌اى مىتواند پيغمبر باشد يا نه ؟ متكلّمين مىگويند نه ، چون قيافه‌اش نفرت‌آور است ؛ نقص نيست ولى نفرت‌آور است . پيغمبر بايد شرايطى در او باشد كه وجودش حتى از جنبهء جسمانى جذّاب باشد و لااقل نفرت‌آور نباشد ، با اينكه نقص جسمى نقص روحى نيست . پس وقتى كه قيافهء يك نفر مبلّغ و دعوت كنندهء به خدا نبايد متنفِّر باشد ، ساير خصوصيات او از جمله رفتار و كردارش و سخنانى كه مىگويد نبايد طورى باشد كه در مردم نفرت و تنفّر و فرار ايجاد كند .\r\n\r\nملامت زياد\r\nخشونتها و ملامتهاى زياد از اين قبيل است . ملامت گاهى خيلى مفيد است .\r\nگاهى يك انسان با ملامت غيرتش تحريك مىشود . ولى ملامت هم جا دارد . گاهى\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nملامت - به قول ابونُواس - سبب اغراء مىشود :\r\n دَعْ عَنْكَ لَوْمى فَانَّ اللَّوْمَ اغْراءٌ * وَ داوِنى بِالَّتى كانَتْ هِىَ الدّاءُ « 1 » \r\nاين مطلب كليت ندارد ولى در بسيارى از موارد ، ملامتِ زياد بيشتر نفرت ايجاد مىكند . مثلًا خيلى افراد در تربيت فرزند اين اشتباه را مرتكب مىشوند ، دائماً بچه را ملامت مىكنند و سركوفت مىزنند : اى خاك بر سرت ، فلان بچه هم هم سنّ توست ، ببين او چطور پيش رفته ، تو خيلى بىعرضه و نالايق هستى ، من كه ديگر به تو اميدى ندارم . خيال مىكنند با اين ملامتها غيرت بچه تحريك مىشود در صورتى كه در اين موارد ، اگر ملامت از حدش بگذرد ، عكس العمل خلاف ايجاد مىكند ؛ روح او حالت انقباض و فرار پيدا مىكند و او از نظر روحى بيمار مىشود و محال است كه دنبال آن كار برود . اين است كه پيغمبر اكرم در دستورهاى خودش نه تنها به معاذبن جبل بلكه به معاذبن جبل‌ها ، به همه مىفرمود : « بَشِّرْ وَ لاتُنَفِّرْ ، يَسِّرْ وَ لاتُعَسِّرْ » آسان بگير ، سخت نگير ، هى به مردم نگو « مگر ديندارى كار آسانى است ، ديندارى مشكل است ، خيلى هم مشكل است ، فوق العاده مشكل است ، كار هركس هركس نيست ، هركس كه نمىتواند ديندار باشد ، كار هر بز نيست خرمن كوفتن - گاو نر مىخواهد و مرد كهن » . هى از مشكل بودن ديندارى مىگويى ، در نتيجه او مىترسد و مىگويد وقتى اينقدر مشكل است پس آن را رها كنيم . پيغمبر مىفرمود : « يسر » آسان بگير .\r\n\r\nاسلام دين باگذشت و آسان\r\nهمچنين مىفرمود :\r\nبُعِثْتُ عَلَى الشَّريعَةِ السَّمْحَةِ السَّهْلَةِ « 2 » .\r\nخدا مرا بر شريعت و دينى مبعوث كرده است كه باسماحت ( باگذشت ) و آسان است .\r\n\r\n\r\n\r\n\r\n","description":"","footnote":"\r\n( 1 ) [ ترجمه : ملامت كردن مرا رها كن زيرا ملامت موجب تجرّى مىشود ، و مرا مداوا كن با چيزى كه آن چيز درد است . 
  ]\r\n( 2 ) [ در كافى ، ج 5 / ص 494 چنين آمده است : « لَمْ يُرْسِلْنِىَ اللَّهُ بِالرَّهْبانِيَّةِ وَ لكِنْ بَعَثَنى بِالْحَنيفِيَّةِ السَّهْلَةِ السَّمْحَةِ » . 
  ]\r\n","page_name":" 160 ","page_number":160},
  {"content":"\r\n\r\nدين اسلام سماحت دارد . به يك انسان مىگويند « سماحة » يعنى انسان باگذشت ، ولى « دين باگذشت است » يعنى چه ؟ مگر دين هم مىتواند باگذشت باشد ؟ دين هم باگذشت است ولى اصولى دارد . چطور ؟ دينى كه به شما مىگويد وضو بگير ، همين دين به شما مىگويد اگر زخم يا بيماريى در بدن تو هست و خوف ضرر دارى ، بيم ضرر دارى - نمىگويد يقين به ضرر دارى - تيمم كن ، وضو نگير .\r\nاين معنىاش سماحت اين دين است ؛ يعنى يك دينِ يك دندهء لجوج بىگذشت نيست ، در جايش گذشت دارد . يا مىگويد روزه واجب است . واقعاً اگر انسان بدون عذر روزه‌اى را بخورد گناه مرتكب شده است . ولى همين دين مىبينيم در جاى خودش گذشت زيادى نشان مىدهد : «  يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ  » . در مورد روزه است ؛ مسافر هستى ، در مسافرت روزه گرفتن براى تو سخت است ، روزه نگير ، بعد قضايش را بگير : «  يُرِيدُ اللَّهُ بِكُمُ الْيُسْرَ  » . مريض هستى : «  وَ مَنْ كانَ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ »  « 1 » ، يعنى دينى است باسماحت و باگذشت . حتى وقتى خوف ضرر دارى ( لازم نيست صددرصد يقين داشته باشى ) [ همين‌طور است 
  ] و ممكن است اين خوف از گفتهء يك طبيب فاسق يا كافر در دل تو پيدا بشود ، ولى به هر حال اين خوف و نگرانى در قلب تو پيدا شده است . و حديث داريم كه لازم نيست اين خوف و نگرانى براى ديگران پيدا بشود و ديگران خائف باشند ، « انَّ  الْإِنْسانُ عَلى نَفْسِهِ بَصِيرَةٌ »  « 2 » . اگر تو خودت در قلب خودت احساس مىكنى كه خوف دارى كه نكند اين روزه بيمارى تو را تشديد كند ، همين كافى است و لازم نيست از كس ديگر بپرسى . حتى براى يك پيرمرد يا پيرزن يا يك زن مُقرِب ( يعنى زن حامله‌اى كه نزديك وضع حمل اوست ) لزومى نيست كه خوف ضرر باشد . يك پيرمرد يا پيرزن ممكن است خوف ضرر هم نداشته باشد ولى [ چون 
  ] به حد پيرى و فرتوتى رسيده [ روزه بر او واجب نيست 
  ] . اين ، سماحت و گذشت است .\r\nمرحوم آيت اللَّه حاج شيخ عبد الكريم حائرى ( اعلى اللَّه مقامه ) در آخر عمر كه پيرمرد بود و روزه برايش سخت بود ، روزه مىگرفت . به ايشان گفته بودند : چرا شما\r\n\r\n\r\n\r\n\r\n","description":"","footnote":"\r\n( 1 ) بقره / 185 .\r\n( 2 ) [ انسان بر نفس خود آگاه است . در قرآن ( قيامة / 14 ) آمده است :  « بَلِ الْإِنْسانُ عَلى نَفْسِهِ بَصِيرَةٌ » . 
  ] \r\n","page_name":" 161 ","page_number":161},
  {"content":"\r\n\r\nروزه مىگيريد ؟ شما خودتان در رساله نوشته‌ايد و فتواى خودتان است كه بر شيخ و شيخه روزه واجب نيست . آيا فتوايتان عوض شده يا هنوز خودتان را شيخ ( يعنى پير ) حساب نمىكنيد ؟ گفت : نه ، فتوايم تغيير نكرده ، خودم هم مىدانم پيرم . پس چرا افطار نمىكنيد ؟ گفت : آن رگ عوامىام نمىگذارد .\r\nپيغمبر فرمود : « بُعِثْتُ عَلَى الشَّريعَةِ السَّمْحَةِ السَّهْلَة » خدا مرا بر شريعت و دينى باگذشت ، و در موارد خودش سهل و آسان مبعوث كرده است ؛ دينى است عملى ، دين غير عملى نيست . اتفاقاً از نظر آنهايى كه از بيرون دارند نگاه مىكنند ، يكى از چيزهايى كه به موجب آن اسلام همه را جذب مىكند همين سهولت و سماحت اين دين است . پيغمبر فرمود يك نفر مبلّغ بايد مبلّغ سماحت و سهولت اين دين باشد ، كارى كند كه مردم به امر دين تشويق و ترغيب بشوند .\r\n\r\nخشيت الهى\r\nيكى ديگر از مسائل در دعوت ، آن چيزى است كه آيهء قرآن مىفرمايد : «  الَّذِينَ يُبَلِّغُونَ رِسالاتِ اللَّهِ وَ يَخْشَوْنَهُ وَ لا يَخْشَوْنَ أَحَداً إِلَّا اللَّهَ »  « 1 » . از آن آيات كمرشكن براى داعيان و مبلّغان دين و مذهب است : آنان كه رسالات الهى را تبليغ مىكنند ، آنان كه پيامهاى خدا را به مردم مىرسانند و دو شرط در آنها وجود دارد : يكى اينكه خودشان از خدا مىترسند [ و ديگر اينكه از غير خدا نمىترسند 
  ] . خودش از خدا مىترسد و يك آدم خداترس است و خوف خدا و خشيت الهى در قلبش جا گرفته است :\r\n « إِنَّما يَخْشَى اللَّهَ مِنْ عِبادِهِ الْعُلَماءُ . »  « 2 » .\r\nجزء دعاهايى كه پيغمبر اكرم مىفرمود - و اين دعاها در كتابهاى دعاى ما نوشته شده است - دعايى است كه در شب نيمهء شعبان وارد شده است كه اين دعا خوانده بشود ولى مىنويسند اين دعا را در همه وقت بخوانيد ؛ گو اينكه در شب نيمهء\r\n\r\n\r\n\r\n\r\n","description":"","footnote":"\r\n( 1 ) احزاب / 39 .\r\n( 2 ) فاطر / 28 [ بندگان داناى خدا از او ترس و خشيت دارند . 
  ]\r\n","page_name":" 162 ","page_number":162},
  {"content":"\r\n\r\nشعبان وارد شده ، در غير نيمهء شعبان هم خواندنش خوب است و دعاى پيغمبر اكرم است :\r\n« اللَّهُمَّ اقْسِمْ لَنا مِنْ خَشْيَتِكَ ما يَحولُ بَيْنَنا وَ بَيْنَ مَعْصِيَتِكَ وَ مِنْ طاعَتِكَ ما تُبَلِّغُنا بِهِ رِضْوانَكَ وَ مِنَ الْيَقينِ ما يَهونُ عَلَيْنا بِهِ مُصيباتُ الدُّنْيا . اللّهُمَّ امْتِعْنا بِاسْماعِنا وَ ابْصارِنا وَ قُوَّتِنا ما احْيَيْتَنا وَ اجْعَلْهُ الْوارِثَ مِنّا وَ اجْعَلْ ثارَنا عَلى مَنْ ظَلَمَنا وَ انْصُرْنا عَلى مَنْ عادانا وَ لا تَجْعَلْ مُصيبَتَنا فى دينِنا وَ لا تَجْعَلِ الدُّنْيا اكْبَرَ هَمِّنا وَ لا مَبْلَغَ عِلْمِنا وَ لا تُسَلِّطْ عَلَيْنا مَنْ لايَرْحَمُنا بِرحْمَتِكَ يا ارْحَمَ الرّاحِمينَ . » .\r\nدعايى است كه پيغمبر اكرم مىخوانده‌اند . كسانى كه مىخواهند ياد بگيرند ، در مفاتيح يا زادالمعاد ، اعمال شب نيمهء شعبان را ببينند . از آن دعاهاى جامع مصالح دنيا و آخرت انسان است . جملهء اول اين است :\r\nاللَّهُمَّ اقْسِمْ لَنا مِنْ خَشْيَتِكَ ما يَحولُ بَيْنَنا وَ بَيْنَ مَعْصِيَتِكَ . .\r\nپروردگارا ، از خشيت و هيبت خودت آنقدر نصيب ما بگردان كه هميشه آن خشيت در قلب ما وجود داشته باشد و همان خشيت ، حايل و مانعى ميان ما و معاصى بشود .\r\nقرآن دربارهء مبلّغ ، اولين شرطى كه در اين آيه ذكر مىكند خشية اللَّه است كه از خدا بينه و بين اللَّه بترسد ؛ يعنى آنچنان هيبت و عظمت الهى در قلبش ورود دارد كه تا تصور يك گناه در قلبش پيدا مىشود ، اين خشيت گناه را عقب مىزند .\r\n وَ لا يَخْشَوْنَ أَحَداً إِلَّا اللَّهَ .  .\r\nو جز خدا از احدى نمىترسند .\r\nاز خدا مىترسد و از غير خدا از احدى نمىترسد . البته « خشيت » يك معناى خاصى دارد كه با « خوف » فرق مىكند . « خوف » يعنى نگران عاقبت و آينده بودن ،\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nفكر و تدبير براى آينده و عاقبت يك كار كردن . ولى « خشيت » آن حالتى است كه ترس بر انسان مسلط مىشود و انسان جرأت را از دست مىدهد . جرأت خود را از دست دادن يعنى شجاعت نداشتن ، شهامت نداشتن . تدبيرهاى عاقلانه براى نگرانيهايى كه در عاقبت كار ممكن است پيش بيايد غير از اين است كه انسان جرأت و شهامتش را از دست بدهد . قرآن مىگويد : داعيان الى اللَّه و مبلّغان حقيقى ، در مقابل خدا خشيت الهى دارند ، يك ذره جرأت و تجرّى بر خدا در وجودشان نيست ، ولى در مقابل غيرخدا جرأت محض هستند و يك ذره خود را نمىبازند :  « وَ لا يَخْشَوْنَ أَحَداً إِلَّا اللَّهَ » .  .\r\nاز خصوصيات ديگر سيرهء انبياء و بالخصوص سيرهء پيغمبر اكرم همين مسألهء جرأت يعنى خود را نباختن و استقامت داشتن است كه در زندگى پيغمبر اكرم بسيار نمايان است . يك فرنگى كتابى نوشته است به نام « محمد پيغمبرى كه از نو بايد شناخت » . با اينكه كتابش عيبهايى دارد ولى نظر به اينكه خيلى روى كتابش كار كرده و تاريخ اسلام را زياد مطالعه كرده و حتى سالها در عربستان بوده براى اينكه منطقه را از نزديك ببيند و تاريخ را با منطقهء جغرافيايى تطبيق كند ، نكات خوبى هم در اين كتاب وجود دارد . اين كتاب دو نكته را خوب مجسم كرده كه شايد هيچ كتاب ديگرى به اين خوبى مجسم نكرده باشد : يكى تدبير خارق العادهء رسول اكرم كه اگر يك غير مسلمان هم اين كتاب را مطالعه كند نمىتواند پيغمبر را حكيم و مدبّر و سائس خارق العاده‌اى نداند ، و ديگر اينكه پيغمبر اكرم در شرايطى كه هركس ديگر مىبود خود را مىباخت و جرأتش را از دست مىداد ، يك ذره تغيير حالت پيدا نمىكند . گاهى جريانها به جايى مىرسد - بر حسب ظاهر و شرايط ظاهرى - كه ديگر راه اميدى براى مسلمين وجود ندارد . در همان حال وقتى انسان پيغمبر را مىبيند ، مىبيند « كَالْجَبَلِ الرّاسِخ » مثل كوه ايستاده است :  « وَ لا يَخْشَوْنَ أَحَداً إِلَّا اللَّهَ » . \r\nواقعاً شما تاريخ پيغمبر را از اين نظر مطالعه كنيد - و از هر نظرى بايد مطالعه كرد - تا معنى «  الَّذِينَ يُبَلِّغُونَ رِسالاتِ اللَّهِ وَ يَخْشَوْنَهُ وَ لا يَخْشَوْنَ أَحَداً إِلَّا اللَّهَ  » را دريابيد و ببينيد چگونه پيغمبر از خداى خودش خشيت دارد و چگونه از غير خدا از احدى خشيت و بيم ندارد و هيچ چيزى را به حساب نمىآورد .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nتذكر\r\nنكتهء ديگر در تبليغ و دعوت ، مطلبى است كه قرآن با اين بيان و بياناتى شبيه آن ذكر مىكند : « ذكر » . در يك جا مىفرمايد :  « وَ ذَكِّرْ فَإِنَّ الذِّكْرى تَنْفَعُ الْمُؤْمِنِينَ »  « 1 » و در جاى ديگر مىفرمايد : «     فَذَكِّرْ إِنَّما أَنْتَ مُذَكِّرٌ . لَسْتَ عَلَيْهِمْ بِمُصَيْطِرٍ . إِلَّا مَنْ تَوَلَّى وَ كَفَرَ فَيُعَذِّبُهُ اللَّهُ الْعَذابَ الْأَكْبَرَ »     « 2 » كه راجع به استثناء است و جداگانه بايد بحث كنيم . اى پيامبر ! مردم را بيدار كن ، تذكر بده ، يادآورى كن .\r\nدر قرآن دو مطلب نزديك به يكديگر ذكر شده است : يكى تفكر و ديگر تذكر .\r\nتفكر يعنى كشف چيزى كه نمىدانيم ، انديشيدن براى به دست آوردن آنچه كه نمىدانيم . قرآن دعوت به تفكر هم مىكند . و اما تذكر يعنى يادآورى . تَذكار يعنى به ياد آوردن . خيلى مسائل در فطرت انسان و حتى گاهى در تعليم انسان وجود دارد ولى انسان از آنها غافل است ؛ احتياج به تنبّه و بيدارى دارد ، احتياج به تذكر و يادآورى دارد . به عبارت ديگر بشر دو حالت مختلف دارد : يكى حالت جهل و ديگر حالت خواب . گاهى ما از اطراف خودمان بىخبريم به دليل اينكه نمىدانيم ؛ بيداريم ولى چون نمىدانيم بىخبريم . و گاهى از اطراف خود بىخبريم نه به دليل اينكه نمىدانيم ؛ مىدانيم ولى فعلًا خوابيم . آدم خواب ، عالم است ولى حالتى بر او استيلا پيدا كرده است كه از دانسته‌هاى خود استفاده نمىكند . اين ، در خواب ظاهرى . بشر يك خواب ديگرى هم دارد كه اسم آن را « خواب غفلت » يا « غفلت » مىگذارند . اى پيغمبر ! تو خيال نكن كه فقط با جاهل روبرو هستى ، با غافل هم روبرو هستى . جاهل را به تفكر وادار و غافل را به تذكر ، و مردم بيش از آن اندازه كه جاهل باشند غافل و خوابند ؛ خوابها را بيدار كن و غافلها را متنبّه . وقتى خواب را بيدار كردى او خودش دنبال كار مىرود . يك آدم اگر خواب باشد و خطرى متوجه او باشد ( مثلًا قافله حركت كرده و او خواب مانده است ) تو او را بيدار كن . وقتى بيدار كردى ، ديگر لازم نيست به او بگويى خطر ! بلكه همين كه بيدار بشود خودش مىبيند خطر است . به عبارت ديگر وقتى كه بيدار شد لازم نيست به او بگويى برو ، بلكه وقتى بيدار شد و ديد قافله حركت كرده خودش دنبال قافله راه مىافتد . اين\r\n\r\n\r\n\r\n\r\n","description":"","footnote":"\r\n( 1 ) ذاريات / 55 .\r\n( 2 ) غاشيه / 21 - 24 .\r\n","page_name":" 165 ","page_number":165},
  {"content":"\r\n\r\nاست كه [ قرآن خطاب به پيغمبر اكرم مىفرمايد 
  ] آن احساسهايى كه در مردم وجود دارد [ و از آنها غافل‌اند 
  ] ، احساسهاى خفته را بيدار كن . قسمتى از ايمان ، بيدارى احساسهاى خفته است . و لهذا در اسلام جبر يعنى اجبار در ايمان وجود ندارد :\r\n  « فَذَكِّرْ إِنَّما أَنْتَ مُذَكِّرٌ . لَسْتَ عَلَيْهِمْ بِمُصَيْطِرٍ . » .  \r\n « لا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ . »  « 1 » .\r\nاين خودش مسأله‌اى است كه در اسلام اجبارِ به ايمان وجود ندارد ، كه بايد آن را يك مقدار مفصلتر طرح كنيم . ان شاء اللَّه بعداً به تفصيل دربارهء اين مطلب بحث مىكنم . اكنون فقط چند كلمه‌اى عرض مىكنم .\r\n\r\nايمان اجباربردار نيست\r\nآيا در اسلام اجبار بر ايمان وجود دارد كه مردم را مجبور كنيد كه مؤمن بشوند ؟\r\nنه . به چه دليل ؟ به دلايل زيادى . اولين دليلش اين است كه ايمان اجباربردار نيست .\r\nآنچه پيغمبران مىخواهند ايمان است نه اسلام ظاهرى و اظهار اسلام ، و ايمان اجباربردار نيست چون ايمان اعتقاد است ، گرايش است ، علاقه است . اعتقاد را كه با زور نمىشود ايجاد كرد ، علاقه و مهر و محبت را كه به زور نمىشود ايجاد كرد ، گرايش باطنى را كه به زور نمىشود ايجاد كرد . آيا مىشود پدر و مادرى به دخترشان - كه پسرى را كه از او خواستگارى مىكند دوست ندارد - بگويند : الآن كارى مىكنيم كه او را دوست داشته باشى ، چوب فلك را بياوريد ، اينقدر مىزنيم تا او را دوست داشته باشى ؟ ! بله ، مىشود آنقدر كتكش زد تا بگويد دوست دارم يعنى حرفش را به دروغ بگويد ، اما اگر تمام چوبهاى دنيا را به بدن او خرد كنند آيا ممكن است كه با چوب ، دوستى ايجاد بشود ؟ ! چنين چيزى محال است . آن ، راه ديگرى دارد . اگر مىخواهيم ايمان در دل مردم ايجاد كنيم ، راهش جبر و زور نيست ، راه آن حكمت است ، «  الْمَوْعِظَةِ الْحَسَنَةِ  » است ، «  جادِلْهُمْ بِالَّتِي هِيَ أَحْسَنُ  » است . حال ممكن است مسائلى از قبيل جهاد در اسلام پيش بيايد ، كه ان شاء اللَّه بعداً در اطراف اين\r\n\r\n\r\n\r\n\r\n","description":"","footnote":"\r\n( 1 ) بقره / 256 .\r\n","page_name":" 166 ","page_number":166},
  {"content":"\r\n\r\nمطلب بحث مىكنيم . يك حديث مختصر برايتان بخوانم و تدريجاً عرايض خودم را خاتمه بدهم .\r\nدر حديث است ( در بحار ) كه اميرالمؤمنين على عليه السلام بر منبر بود . به مردم فرمود ( جمله‌اى كه هميشه تكرار مىفرمود ) : « ايُّهَاالنّاسُ سَلونى قَبْلَ انْ تَفْقِدونى » « 1 » قبل از اينكه مرا در ميان خود درنيابيد هرچه سؤال داريد از من بپرسيد و هرچه بپرسيد من جواب مىدهم . من به راههاى آسمان از راههاى زمين آگاهترم ؛ يعنى از زمين مىخواهيد بپرسيد ، از آسمان مىخواهيد بپرسيد ، محدوديتى نيست . يك وقت ديدند شخصى كه قيافه‌اش نشان مىداد از مهوّدهء عرب يعنى از عربهاى يهودى است - هم قيافه‌اش نشان مىداد كه عرب است و هم طرز لباس و قيافه‌اش نشان مىداد كه يهودى است . علامتى گفته‌اند : يك آدم مثلًا باريك اندام بلند قد سياه چرده كه كمانى هم انداخته بود - از گوشهء مجلس بلند شد ، شروع كرد با خشونت صحبت كردن : « ايُّهَا الْمُدَّعى ما لا يَعْلَم » اى آدم پر مدّعا كه چيزى را كه نمىدانى ادعا مىكنى ! اين حرفها چيست كه از همه جا از من بپرسيد ؟ ! آيا واقعاً تو مىتوانى هرچه از تو بپرسند جواب بدهى ؟ ! شروع كرد به هتّاكى كردن نسبت به على عليه السلام با اينكه خليفه است . مثل اينكه او مىدانست كه على چه روشى دارد و كسى نيست كه اگر كسى به او فحش هم بدهد فوراً بگويد گردنش را بزنيد . چون جسارت كرد ، اصحاب يك مرتبه از جا حركت كردند و مىخواستند به او حمله كنند . فوراً على جلوشان را گرفت . جمله‌اى دارد كه من به اعتبار آن جمله اين حديث را نقل كردم ، فرمود : « الطَّيْشُ لايَقومُ بِهِ حُجَجُ اللَّهِ » « 2 » با فشار ، حجج الهى را نمىشود اقامه كرد . حرفى زده و به من گفته ؛ سؤالى دارد بگذاريد بيايد پيش من سؤالش را بكند . اگر جواب دادم خودش از عملش پشيمان مىشود . شديداً جلوى آنها را گرفت . با خفه شو ، گم شو ، كتكش بزنيد ، پدرت را درمىآوريم ، اين فضوليها يعنى چه [ حجج الهى اقامه نمىشود . 
  ] اگر مىخواهيد حجت الهى را اقامه كنيد راهش اين نيست ، راهش نرمش و ملايمت است ، چون سروكار با دل است ، سروكار با فكر است ، سروكار با روح است . وقتى كه مقام ، مقام دعوت و تبليغ اسلام مىشود ، مطلب از اين قبيل است .\r\n\r\n\r\n\r\n\r\n","description":"","footnote":"\r\n( 1 ) سفينة البحار ، ج 1 / ص 586 .\r\n( 2 ) همان .\r\n","page_name":" 167 ","page_number":167},
  {"content":"\r\n\r\nحسين بن على عليه السلام آنجا كه با لجاج دشمن روبرو مىشود ، سر را چنان بالا مىگيرد كه هيچ قدرتى نمىتواند خم به ابروى او بياورد تا چه رسد كه اين سر را پايين بياورد . ولى وقتى هم با اشخاصى مواجه مىشود كه بايد اينها را ارشاد و هدايت كند ، احياناً از بىاعتناييهايشان هم صرف نظر و چشم پوشى مىكند . زهيربن القين از مكه حركت كرده با قافله‌اش دارد مىآيد ، امام حسين هم دارد مىآيد . زهير كوشش مىكند كه با امام حسين روبرو نشود ؛ يعنى اگر مىبيند امام حسين نزديك است قافله را از طرف ديگر مىبرد ، اگر يك جا ايشان فرود آمدند مخصوصاً در يك سرچشمه و منزل ديگر فرود مىآيد . مىگويد نمىخواهم چشمم به چشم حسين بيفتد براى اينكه به رودربايستىاش گرفتار نشوم ( اين خلاصهء حرفش است ) . امام حسين هم مىفهمد كه [ دور شدن 
  ] زهير براى اين است . اما امام حسين كه اينجا تشخيص داده زهير مردى است اغفال شده و به اصطلاح عثمانى يعنى مريد عثمان ( معلوم مىشود در محيطى بوده كه مريدهاى عثمان او را در گروه خودشان برده بوده‌اند ) ولى آدم بىغرضى است ، [ با خود مىگويد 
  ] به ما بىاعتنايى كرده است بكند ، ما وظيفهء هدايت و ارشاد داريم . اتفاقاً در يكى از منازل بين راه زهير اجباراً در جايى فرود آمد كه اباعبد اللَّه فرود آمده بود ؛ چون اگر مىخواست به منزل ديگر برود قافله‌اش نمىتوانست به حركت ادامه دهد . البته اباعبد اللَّه خيمه‌شان را در يك طرف زده بودند و زهير در طرف ديگر . امام حسين مىداند كه زهير مىخواهد با او مواجه نشود ، ولى مىخواهد زهير را متذكر كند (  فَذَكِّرْ إِنَّما أَنْتَ مُذَكِّرٌ  ) مىخواهد بيدارش كند ، از خواب غفلت بيرون بياورد ، و نمىخواهد مجبورش كند . يك نفر را نزد او فرستاد ، فرمود برو به زهير بگو : « اجِبْ ابا عَبْدِاللَّه » ابا عبد اللَّه تو را مىخواهد ، بيا اينجا . زهير و اصحابش در خيمه‌اى دور همديگر نشسته‌اند ، سفره پهن كرده و مشغول غذا خوردن هستند . يك مرتبه پرده بالا رفت و اين مرد وارد شد : « يا زُهَيْرُ ! اجِبْ ابا عَبْدِاللَّه » حسين بن على تو را مىخواهد . [ زهير با خود گفت : 
  ] اى واى ! آمد به سرم هر آنچه مىترسيدم . اصحابش هم [ قضيه را 
  ] مىدانستند . نوشته‌اند دست اينها - به اصطلاح ما - همين جور در غذا ماند . از طرفى هم زهير مىدانست امام حسين كيست ، فرزند پيغمبر است و رد كردن او كار صحيحى نيست . عرب مَثَلى\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nدارد ، مىگويد : « كَأنَّهُ عَلى رَأْسِهِ الطَّيْرُ » « 1 » . دربارهء اينها مىگويند : « كَأنَّهُ عَلى رُؤوسِهِمُ الطَّيْرُ » يعنى همين جور ماندند . زهير درماند كه چه بگويد . سكوت [ فضاى خيمه را فرا گرفته بود . 
  ] جناب زهير زن عارفه‌اى دارد . اين زن مراقب اوضاع و احوال بود . از بيرون خيمه متوجه شد كه فرستادهء اباعبد اللَّه آمده است و زهير را دعوت كرده و زهير سكوت نموده است ، نه مىگويد مىآيم و نه مىگويد نمىآيم . اين زن عارفهء مؤمنه به غيرتش برخورد ، يك مرتبه آمد خيمه را بالا زد و عتاب آميز گفت : زهير ! خجالت نمىكشى ؟ ! پسر فاطمه تو را مىخواهد و تو مردّدى كه جوابش را بدهى ؟ ! بلند شو ! زهير فوراً از جا حركت كرد و رفت خدمت اباعبد اللَّه .\r\nتذكر اين‌طور كار مىكند : از مذاكرات اباعبد اللَّه و زهيربن القين اطلاع دقيقى در دست نيست كه حضرت چه به زهير فرمود ، ولى آنچه قطعى و مسلّم است اين است كه زهيرى كه رفت خدمت اباعبد اللَّه با زهيرى كه بيرون آمد گويى دو نفر بودند ؛ يعنى زهيرِ خستهء كوفتهء بىميلِ با رودربايستى و اخمهاى گرفته رفت ، يك مرتبه ديدند زهيرِ بشّاش ، خندان و خوشحال از حضور اباعبد اللَّه بيرون آمد .\r\nهمين قدر مورخين نوشته‌اند : حضرت جريانهايى را كه در اعماق روح او بود و فراموش كرده بود و غافل بود به يادش آورد ، يعنى يك خواب را بيدار كرد . ( وقتى كه تبشير باشد ، تذكر باشد ، بيدارى باشد ، اين‌طور يك افسرده را تبديل به مجسمه‌اى از نيرو و انرژى مىكند ) . ديدند زهير چهره‌اش تغيير كرد و آن زهير قبلى نيست ، و به سوى خيمه گاه خودش آمد . تا رسيد فرمان داد : خيمهء مرا بكَنيد ! و شروع كرد به وصيت كردن : اموال من چنين بشود ، پسرهاى من چنين ، دخترهاى من چنين ؛ راجع به زنش وصيت كرد : فلان كس او را نزد پدرش ببرد . طورى حرف زد كه همه فهميدند كه زهير رفت . ديدند زهير به گونه‌اى دارد خداحافظى مىكند كه ديگر برنمى گردد . اين زن عارفه بيش از هركس ديگر مطلب را درك كرد . آمد دست به دامن زهير انداخت و گريست و اشك ريخت ؛ گفت : زهير ! تو به مقامات عاليه و جايى كه بايد برسى رسيدى . من فهميدم ، تو در ركاب فرزند فاطمه شهيد خواهى شد ، حسين شفيع تو در قيامت خواهد شد . زهير ! كارى نكن كه ميان من و تو در قيامت جدايى بيفتد ، من دست به دامن تو مىزنم به اين اميد كه در قيامت مادر\r\n\r\n\r\n\r\n\r\n","description":"","footnote":"\r\n( 1 ) [ گويى پرنده‌اى روى سرش مىباشد . 
  ]\r\n","page_name":" 169 ","page_number":169},
  {"content":"\r\n\r\nحسين از من هم شفاعت كند .\r\nاين تذكر و بيدارى كار را به جايى رساند كه همين زهيرِ كارِه از ملاقات امام حسين ، به جايى رسيد كه در صدر اصحاب اباعبد اللَّه قرار گرفت و روز عاشورا اباعبد اللَّه ميمنه را به زهير داد . آنقدر اين مرد ، شريف از آب درآمد كه مىدانيم در روز عاشورا وقتى كه اباعبد اللَّه تنها ماند و ديگر احدى از اصحاب و ياران و اهل بيتش نبود ، آنگاه كه آمد وسط ميدان و اصحاب خودش را صدا زد ، يكى از افرادى كه در رديف اول ، نامشان را برد جناب زهير بود : « يا اصْحابَ الصَّفا وَ يا فُرْسانَ الْهَيْجاءِ يا مُسْلِمَ بْنَ عَقيلٍ يا هانِىَ بْنَ عُرْوَةَ وَ يا زُهَيْرُ قوموا عَنْ نَوْمَتِكُمْ بَنِى الْكِرامِ وَ ادْفَعوا عَنْ حَرَمِ الرَّسولِ الطُّغاةَ اللِّئامَ » . خلاصه مىگويد : زهير جان ! عزيزم ! چرا خوابيده‌اى ؟ بلند شو از حرم پيغمبر خودت دفاع كن .\r\nو لا حول و لا قوّة الّا باللَّه العلىّ العظيم . باسمك العظيم الاعظم الاجلّ الاكرم يا اللَّه . . . .\r\nپروردگارا ، عاقبت امر همهء ما ختم به خير بفرما ، خوف و خشيت خودت را در قلبهاى همهء ما قرار بده ، نيتهاى همهء ما را خالص بگردان . . .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\nسيرهء نبوى و گسترش سريع اسلام\r\n « فَبِما رَحْمَةٍ مِنَ اللَّهِ لِنْتَ لَهُمْ وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ فَاعْفُ عَنْهُمْ وَ اسْتَغْفِرْ لَهُمْ وَ شاوِرْهُمْ فِي الْأَمْرِ فَإِذا عَزَمْتَ فَتَوَكَّلْ عَلَى اللَّهِ . »  « 1 » .\r\nمسألهء گسترش سريع اسلام يكى از مسائل مهم تاريخى جهان است كه دربارهء علل آن بحث و گفتگو مىشود . البته مسيحيت و تا اندازه‌اى دين بودا هم از اديانى هستند كه در جهان گسترش يافته‌اند ، مخصوصاً مسيحيت كه مهد و سرزمينش بيت المقدس است ولى در غرب جهان بيش از شرق جهان گسترش يافته است .\r\nهمچنانكه مىدانيم اكثريت مردم اروپا و آمريكا مسيحى هستندگو اينكه مسيحى بودن آنها اخيراً بيشتر جنبهء اسمى دارد نه رسمى و واقعى ، ولى بالأخره منطقهء آنها منطقهء مسيحيت شمرده مىشود . دين بودا هم دينى است كه ظهورش در هند بوده است . بودا در هند ظهور كرد ولى گسترش دين او بيشتر در خارج هند مثلًا در ژاپن و چين است و البته در خود هند هم پيروانى دارد . دين يهود دينى است قومى و نژادى ، محدود و از يك قوم و نژاد خارج نشده است . دين زردشت هم تقريباً دينى است محلى كه در داخل ايران ظهور كرد و حتى نتوانست همهء مردم ايران را اقناع كند و به\r\n\r\n\r\n\r\n\r\n","description":"","footnote":"\r\n( 1 ) آل عمران / 159 .\r\n","page_name":" 171 ","page_number":171},
  {"content":"\r\n\r\nهر حال پا از ايران بيرون نگذاشت و اگر امروز مىبينيم زردشتيهايى در هند هستند كه به نام « پارسيان هند » معروفند ، آنها هندى نيستند بلكه زردشتيهاى ايرانى هستند كه از ايران به هند مهاجرت كرده‌اند ؛ و همينها كه از ايران به هند مهاجرت كرده‌اند نتوانسته‌اند يك هستهء زنده‌اى را تشكيل بدهند و دين زردشت را در ميان ديگران گسترش بدهند .\r\nاسلام از آن جهت كه از سرزمين خودش خارج شد و افقهاى ديگرى را گشود مانند مسيحيت است . اسلام در جزيرة العرب ظهور كرد و امروز ما مىبينيم كه در آسيا ، آفريقا ، اروپا ، آمريكا و در ميان نژادهاى مختلف دنيا پيروانى دارد و حتى عدد مسلمين‌گو اينكه مسيحيها كوشش مىكنند كمتر از آنچه كه هست نشان بدهند و اغلبْ كتابهاى ما آمارشان را از فرنگيها مىگرفتند ولى طبق تحقيقى كه در اين زمينه به عمل آمده شايد از عدد مسيحيان بيشتر باشد و كمتر نباشد . ولى در اسلام يك خصوصيتى هست از نظر گسترش كه در مسيحيت نيست و آن مسألهء سرعت گسترش اسلام است . مسيحيت خيلى كند پيشروى كرده است ولى اسلام فوق العاده سريع پيشروى كرده است ، چه در سرزمين عربستان و چه در خارج عربستان ، چه در آسيا ، چه در آفريقا و چه در جاهاى ديگر .\r\nاين مسأله مطرح است كه چرا اسلام اين اندازه سريع پيشروى كرد . حتى لامارتين شاعر معروف فرانسوى مىگويد اگر سه چيز را در نظر بگيريم ، احدى به پايهء پيغمبر اسلام نمىرسد ؛ يكى فقدان وسايل مادى : مردى ظهور مىكند و دعوتى مىكند در حالى كه هيچ نيرو و قدرتى ندارد و حتى نزديكترين افرادش و خاندان خودش با او به دشمنى برمىخيزند ، تك ظهور مىكند ، هيچ همكار و همدستى ندارد ، از خودش شروع مىشود ، همسرش به او ايمان مىآورد ، طفلى كه در خانه هست و پسر عموى اوست ( على عليه السلام ) ايمان مىآورد ، تدريجاً افراد ديگر ايمان مىآورند آن هم در چه سختيها و مشقتها ! و ديگر سرعت پيشرفت يا عامل زمان ، و سوم بزرگى هدف . اگر اهميت هدف را با فقدان وسايل و با سرعتى كه با اين فقدان وسايل به آن هدف رسيده است در نظر بگيريم ، پيغمبر اسلام - به گفتهء لامارتين و درست مىگويد - در دنيا شبيه و نظير ندارد . مسيحيت اگر در دنيا نفوذ و پيشرفتى\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nپيدا كرد ، بعد از چند صد سال كه از رفع مسيح « 1 » گذشته بود تا اندازه‌اى در جهان جايى براى خود پيدا كرد .\r\nراجع به علل پيشرفت سريع اسلام ، ما به تناسب بحث خودمان كه بحث در سيرهء نبوى است سخن مىگوييم . قرآن اين مطلب را توضيح داده است و تاريخ هم همين مطلب را به وضوح تأييد مىكند كه يكى از آن علل و عوامل « سيرهء نبوى » و روش پيغمبر اكرم يعنى خُلق و خوى و رفتار و طرز دعوت و تبليغ پيغمبر اكرم است . البته علل ديگرى هم در كار است . خود قرآن كه معجزهء پيغمبر است ، آن زيبايى قرآن ، آن عمق قرآن ، آن شورانگيزى قرآن ، آن جاذبهء قرآن ، بدون شك عامل اول است . عامل اول براى نفوذ و توسعهء اسلام در هر جا خود قرآن و محتواى قرآن است . ولى از قرآن كه صرف نظر كنيم ، شخصيت رسول اكرم ، خلق و خوى رسول اكرم ، سيرهء رسول اكرم ، طرز رفتار رسول اكرم ، نوع رهبرى و مديريت رسول اكرم عامل دوم نفوذ و توسعهء اسلام است و حتى بعد از وفات پيغمبر اكرم هم تاريخ زندگى پيغمبر اكرم يعنى سيرهء او كه بعد در تاريخ نقل شده است ، خود اين سيرهء تاريخى عامل بزرگى بوده است براى پيشرفت اسلام . آيه‌اى كه در ابتداى سخنم تلاوت كردم مىفرمايد :\r\n « فَبِما رَحْمَةٍ مِنَ اللَّهِ لِنْتَ لَهُمْ . »  .\r\nخدا به پيغمبرش خطاب مىكند : اى پيامبر گرامى ! به موجب رحمت الهى به تو ، در پرتو لطف خدا تو نسبت به مسلمين اخلاق لَيِّن و نرم و بسيار ملايمى دارى ، نرمش دارى ، ملايم هستى ؛ روحيهء تو روحيه‌اى است كه با مسلمين هميشه در حال ملايمت و حلم و بردبارى و حسن خلق و حسن رفتار و تحمل و عفو و امثال اينها هستى .\r\n « وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ . » \r\n\r\n\r\n\r\n\r\n","description":"","footnote":"\r\n( 1 ) [ عروج مسيح به عالم بالا 
  ]\r\n","page_name":" 173 ","page_number":173},
  {"content":"\r\n\r\nاگر اين خلق و خوى تو نبود ، اگر به جاى اين اخلاق نرم و ملايم اخلاق خشن و درشتى داشتى ، مسلمانان از دور تو پراكنده مىشدند ؛ يعنى اين اخلاق تو خود يك عاملى است براى جذب مسلمين . اين خودش نشان مىدهد كه رهبر ، مدير و آن كه مردم را به اسلام دعوت مىكند و مىخواند يكى از شرايطش اين است كه در اخلاق شخصى و فردى نرم و ملايم باشد . در اينجا توضيحاتى بايد بدهم كه جواب بعضى از سؤالاتى كه در ذهنها پيدا مىشود داده بشود .\r\n\r\nنرمش در مسائل شخصى و صلابت در مسائل اصولى\r\nاينكه عرض مىكنيم پيغمبر ملايم بود و بايد يك رهبر ملايم باشد ، مقصود اين است كه پيغمبر در مسائل فردى و شخصى نرم و ملايم بود نه در مسائل اصولى و كلى . در آنجا پيغمبر صددرصد صلابت داشت يعنى انعطاف ناپذير بود . يك وقت كسى رفتار بدى راجع به شخص پيغمبر مىكرد ، مثلًا به شخص پيغمبر اهانت مىكرد .\r\nاين ، مسأله‌اى بود مربوط به شخص خودش . و يك وقت كسى قانون اسلام را نقض مىكرد ، مثلًا دزدى مىكرد . آيا اينكه مىگوييم پيغمبر نرم بود مقصود چيست ؟ آيا يعنى اگر كسى شرب خمر مىكرد پيغمبر مىگفت مهم نيست ، تازيانه به او نزنيد ، مجازاتش نكنيد ؟ ! آن ، ديگر مربوط به شخص پيغمبر نبود ، مربوط به قانون اسلام بود . آيا اگر كسى دزدى مىكرد باز پيغمبر مىگفت مهم نيست ، لازم نيست مجازات بشود ؟ ! ابداً . پيغمبر در سلوك فردى و در امور شخصى نرم و ملايم بود ولى در تعهدها و مسؤوليتهاى اجتماعى نهايتْ درجه صلابت داشت . مثالى عرض مىكنم :\r\nشخصى مىآيد در كوچه جلوى پيغمبر را مىگيرد ، مدعى مىشود كه من از تو طلبكارم ، طلب مرا الآن بايد بدهى . پيغمبر مىگويد : اولًا تو از من طلبكار نيستى و بى خود ادعا مىكنى ، و ثانياً الآن پول همراهم نيست ، اجازه بده بروم . مىگويد : يك قدم نمىگذارم آن طرف به روى ( پيغمبر هم مىخواهد برود در نماز شركت كند ) همين جا بايد پول من را بدهى و دين مرا بپردازى . هرچه پيغمبر با او نرمش نشان مىدهد او بيشتر خشونت مىورزد تا آنجا كه با پيغمبر گلاويز مىشود و رداى پيغمبر را لوله مىكند ، دور گردن ايشان مىپيچد و مىكشد كه اثر قرمزىاش در گردن پيغمبر ظاهر مىشود . مسلمين مىآيند كه چرا پيغمبر دير كرد ، مىبينند يك يهودى چنين ادعايى دارد . مىخواهند خشونت كنند ، پيغمبر مىگويد : كارى نداشته باشيد ، من خودم\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nمىدانم با رفيقم چه كنم . آنقدر نرمش نشان مىدهد كه يهودى همان جا مىگويد :\r\n« اشْهَدُ انْ لا الهَ الَّااللَّهُ وَ اشْهَدُ انَّكَ رَسولُ اللَّهِ » و مىگويد تو با چنين قدرتى كه دارى اينهمه تحمل [ نشان مىدهى ؟ ! 
  ] اين تحمل ، تحمل يك فرد عادى نيست ، پيغمبرانه است .\r\nظاهراً در فتح مكه است ؛ زنى از اشراف قريش دزدى كرده است . به حكم قانون اسلام دست دزد بايد بريده شود . وقتى قضيه ثابت و مسلّم شد و زن اقرار كرد كه دزدى كرده‌ام ، مىبايست حكم دربارهء او اجرا مىشد . اينجا بود كه توصيه‌ها و وساطتها شروع شد . يكى گفت : يا رسول اللَّه ! اگر مىشود از مجازات صرف نظر كنيد ، اين زن دختر فلان شخص است كه مىدانيد چقدر محترم است ، آبروى يك فاميل محترم از بين مىرود . پدرش آمد ، برادرش آمد ، ديگرى آمد كه آبروى يك فاميل محترم از بين مىرود . هرچه گفتند ، فرمود : محال و ممتنع است ، آيا مىگوييد من قانون اسلام را معطل كنم ؟ ! اگر همين زن يك زن بىكس مىبود و وابسته به يك فاميل اشرافى نمىبود ، همهء شما مىگفتيد بله دزد است ، بايد مجازات بشود .\r\nآفتابه دزد مجازات بشود ، يك فقير كه به علت فقرش مثلًا دزدى كرده مجازات بشود ، ولى اين زن به دليل اينكه وابسته به اشراف قريش است و به قول شما آبروى يك فاميل اشرافى از بين مىرود مجازات نشود ؟ ! قانون خدا تعطيل بردار نيست .\r\nابداً شفاعتها و وساطتها را نپذيرفت .\r\nپس پيغمبر در مسائل اصولى هرگز نرمش نشان نمىداد در حالى كه در مسائل شخصى فوق العاده نرم و مهربان بود و فوق العاده عفو داشت و باگذشت بود . پس اينها با يكديگر اشتباه نشود .\r\nعلى عليه السلام در مسائل فردى و شخصى در نهايتْ درجه نرم و مهربان و خوشروست ، ولى در مسائل اصولى يك ذره انعطاف نمىپذيرد . دو نمونه را به عنوان دليل ذكر مىكنم . على مردى بود بشّاش ، بر خلاف مقدس مآبهاى ما كه هميشه از مردم ديگر بهاى مقدسى مىخواهند ، هميشه چهره‌هاى عبوس و اخمهاى درهم كشيده دارند و هيچ وقت حاضر نيستند يك تبسم به لبشان بيايد ، گويى لازمهء قدس و تقوا عبوس بودن است . گفت :\r\n صبا از من بگو يار عبوساً قمطريرا را * نمىچسبى به دل زحمت مده صمغ و كتيرا را \r\n\r\n","description":"","footnote":"","page_name":" 175 ","page_number":175},
  {"content":"\r\n\r\nچرا بايد اين‌طور بود و حال آنكه : « الْمُؤْمِنُ بِشْرُهُ فى وَجْهِهِ وَ حُزْنُهُ فى قَلْبِهِ » « 1 » مؤمن بشاشتش در چهره‌اش است و اندوهش در دلش . مؤمن اندوه خودش را در هر موردى ( اندوه دنيا ، اندوه آخرت ، مربوط به زندگى فردى ، مربوط به عالم آخرت ، هرچه هست ) در دلش نگه مىدارد و وقتى با مردم مواجه مىشود شادىاش را در چهره‌اش ظاهر مىكند . على عليه السلام هميشه با مردم با بشاشت و با چهرهء بشّاش روبرو مىشد ، مثل خود پيغمبر . على با مردم مزاح مىكرد مادام كه به حد باطل نرسد ، همچنانكه پيغمبر مزاح مىكرد . رنود [ ضد 
  ] مولا يگانه عيبى كه براى خلافت به على گرفتند - عيب واقعى كه نمىتوانستند بگيرند - اين بود كه گفتند : « عيب على اين است كه خنده روست و مزاح مىكند ؛ مردى بايد خليفه بشود كه عبوس باشد و مردم از او بترسند ، وقتى به او نگاه مىكنند بىجهت هم شده از او بترسند . » پس چرا پيغمبر اين‌طور نبود ؟ خدا كه دربارهء پيغمبر مىفرمايد :\r\n فَبِما رَحْمَةٍ مِنَ اللَّهِ لِنْتَ لَهُمْ وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ . \r\nاگر تو آدم تندخو و خشن و سنگدلى مىبودى ، نمىتوانستى مسلمين را جذب كنى و مسلمين از دور تو مىرفتند .\r\nپس سبك و متد و روش و منطقى كه اسلام در رهبرى و مديريت مىپسندد ليّن بودن و نرم بودن و خوشخو بودن و جذب كردن است ، نه عبوس بودن و خشن بودن آن‌طور كه على عليه السلام دربارهء خليفهء دوم مىفرمايد : « فَصَيَّرَها فى حَوْزَةٍ خَشْناءَ يَغْلُظُ كَلْمُها وَ يَخْشُنُ مَسُّها وَ يَكْثُرُ الْعِثارُ فيها وَ الْاعْتِذارُ مِنْها . » « 2 » ابوبكر خلافت را به شخصى داد داراى طبيعت و روحى خشن ، مردم از او مىترسيدند ، عبوس ( مثل مقدسهاى ما ) و خشن كه ابن عباس مىگفت فلان مسأله را تا عمر زنده بود جرأت نكردم طرح كنم و گفتم : « دِرَّةُ عُمَرَ اهْيَبُ مِنْ سَيْفِ حَجّاج » تازيانهء عمر هيبتش از شمشير حجّاج بيشتر است .\r\nچرا بايد اين‌طور باشد ؟ ! على در مسائل شخصى خوشخو و خنده رو بود و\r\n\r\n\r\n\r\n\r\n","description":"","footnote":"\r\n( 1 ) نهج البلاغه ، حكمت 333 .\r\n( 2 ) نهج البلاغه ، خطبهء 3 ( شقشقيه ) .\r\n","page_name":" 176 ","page_number":176},
  {"content":"\r\n\r\nمزاح مىكرد ولى در مسائل اصولى انعطاف ناپذير بود . برادرش عقيل چند روز بچه هايش را مخصوصاً گرسنه نگه مىدارد ، مىخواهد صحنه بسازد ، آنچنان اين طفلكها را گرسنگى مىدهد كه چهرهء آنها از گرسنگى تيره مىشود « كَالْعِظْلِم » « 1 » . بعد على را دعوت مىكند و به او مىگويد : اين بچه‌هاى گرسنهء برادرت را ببين ، قرض دارم ، گرسنه هستم ، چيزى ندارم ، به من كمك كن . مىفرمايد : بسيار خوب ، از حقوق خودم از بيت المال به تو مىدهم . [ عقيل مىگويد 
  ] برادر جان ! همهء حقوق تو چه هست ؟ ! چقدرش خرج تو بشود و چقدرش به من برسد ؟ ! دستور بده از بيت المال بدهند . على عليه السلام دستور مىدهد آهنى را داغ و قرمز مىكنند و جلوى عقيل كه كور بود مىگذارند و مىفرمايد : برادر ، بردار ! عقيل خيال كرد كيسهء پول است . تا دستش را دراز كرد سوخت . خود عقيل مىگويد : مثل يك گاو ناله كردم . تا ناله كرد ، فرمود :\r\n« ثَكِلَتْكَ الثَّواكِلُ يا عَقيلُ ، اتَئِنُّ مِنْ حَديدَةٍ احْميها انْسانُها لِلَعِبِهِ وَ تَجُرُّنى الى نارٍ سَجَرَها جَبّارُها لِغَضَبِهِ . » « 2 » .\r\nهمان علىاى كه در مسائل شخصى و فردى آنقدر نرم است ، در مسائل اصولى ، در آنچه كه مربوط به مقررات الهى و حقوق اجتماعى است تا اين اندازه صلابت دارد ؛ و همان عمر كه در مسائل شخصى اينهمه خشونت داشت و با زنش با خشونت رفتار مىكرد ، با پسرش با خشونت رفتار مىكرد ، با معاشرانش با خشونت رفتار مىكرد ، در مسائل اصولى تا حد زيادى نرمش نشان مىداد . مسألهء تبعيض در بيت المال از عمر شروع شد كه سهام مسلمين را بر اساس يك نوع مصلحت بينىها و سياست بازىها به تفاوت بدهند ، يعنى بر خلاف سيرهء پيغمبر . در مسائل اصولى انعطاف داشتند و در مسائل فردى خشونت ، و حال آنكه پيغمبر و على در مسائل فردى نرم بودند و در مسائل اصولى باصلابت . قرآن مىفرمايد : «  فَبِما رَحْمَةٍ مِنَ اللَّهِ لِنْتَ لَهُمْ \r\n\r\n\r\n\r\n\r\n","description":"","footnote":"\r\n( 1 ) [ مانند نيل . 
  ]\r\n( 2 ) نهج البلاغه صبحى صالح ، خطبهء 224 جعقيل ! داغديدگان به عزايت بنشينند ! آيا از آهنى كه يك انسان از روى بازى و شوخى داغ نموده فرياد مىكنى ، و مرا به سوى آتشى مىكشى كه خداوند جبّار از روى خشم خود آن راى برافروخته است ؟ ! ج .\r\n","page_name":" 177 ","page_number":177},
  {"content":"\r\n\r\n» به موجب لطف پروردگار ، رفتار شخصى و فردى تو با مسلمين رفتار ملايم است و به همين جهت مسلمين را جذب كرده‌اى ، و اگر تو آدم خشن و قسىّ القلبى مىبودى مسلمين از دور تو پراكنده مىشدند . «  فَاعْفُ عَنْهُمْ  » گذشت داشته باش ، عفو كن ، بگذر . ( خود عفو داشتن از شؤون نرمى است ) «  وَ اسْتَغْفِرْ لَهُمْ  » براى مسلمين استغفار و طلب مغفرت كن ؛ لغزشى مىكنند ، نزد تو مىآيند ، برايشان دعا و طلب مغفرت كن .\r\nپيغمبر با مسلمين آنچنان اخلاق نرمى داشت كه عجيب بود . فريفتگى و شيفتگى مسلمين نسبت به پيغمبر فوق العاده است . پيغمبر اكرم با مسلمين آنچنان يگانه است كه مثلًا زنى كه بچه‌اش متولد شده بود مىدويد : يا رسول اللَّه ! دلم مىخواهد به گوش اين بچهء من اذان و اقامه بگويى . يا ديگرى بچهء يك ساله‌اش را مىآورد : يا رسول اللَّه ! دلم مىخواهد اين بچهء مرا مقدارى روى زانوى خودت بنشانى و به او نگاه كنى تا تبرّك بشود ، يا به بچه‌ام دعا كنى ؛ مىفرمود : بسيار خوب . حديث دارد ، شيعه و سنى روايت كرده‌اند كه گاهى اتفاق مىافتاد بچه در دامن پيغمبر ادرار مىكرد . تا او ادرارش شروع مىشد ، پدر و مادرها ناراحت و عصبانى مىدويدند كه بچه را از بغل پيغمبر بگيرند . مىفرمود : « لا تُزْرِموا » اين كار را نكنيد ، بچه است ، ادرارش گرفته است ، كارى نكنيد ادرار بچه قطع بشود كه موجب بيمارى مىشود . ( و اين مسأله‌اى است كه در طب و روانشناسى امروز ثابت شده كه اين كار بسيار اشتباه است : گاهى پدر و مادرهايى بچه‌شان را در جايى نشانده‌اند ، اين بچه ادرار مىكند ، براى اينكه جلوى ادرار بچه را بگيرند فوراً او را با عصبانيت به طرفى پرت مىكنند يا به سرش فرياد مىكشند ، و بسا هست كه اين بچه يك بيمارى پيدا مىكند كه تا آخر عمر اثرش از بين نمىرود ، چون يك حالت هيجان و گمراهى پيدا مىكند . از نظر بچه ادرار كردن يك امر طبيعى است ، بعد با عكس العمل شديد پدر يا مادر مواجه مىشود . طبيعت مىگويد ادرار كن ، امر پدر يا مادر مىگويد ادرار نكن ، در نتيجه دچار هيجان و اضطراب و آشفتگى روحى مىشود . ) تا اين حد پيغمبر اكرم [ ملايم بود 
  ] .\r\n\r\nمشورت .\r\n«  وَ شاوِرْهُمْ فِي الْأَمْرِ  » . اين هم از شؤون اخلاق نرم و ملايم پيغمبر بود . [ قرآن\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nمىگويد 
  ] پيغمبر ما ، عزيزما ! در كارها با مسلمين مشورت كن . عجبا ! پيغمبر است ، نيازى به مشورت ندارد . رهبرى مشورت مىكند كه نياز به مشورت دارد . او نياز به امر مشورت ندارد ولى براى اينكه اين اصل را پايه گذارى نكند كه بعدها هركس كه حاكم و رهبر شد ، [ بگويند او 
  ] ما فوق ديگران است ، او فقط بايد دستور بدهد ديگران بايد عمل كنند و مشورت معنى ندارد ، [ لهذا مشورت مىكرد 
  ] . على هم مشورت مىكرد ، پيغمبر هم مشورت مىكرد . آنها نيازى به مشورت نداشتند ولى مشورت مىكردند براى اينكه اولًا ديگران ياد بگيرند ، و ثانياً مشورت كردن شخصيت دادن به همراهان و پيروان است . آن رهبرى كه مشورت نكرده - ولو صددرصد هم يقين داشته باشد - تصميم مىگيرد ، اتباع او چه حس مىكنند ؟\r\nمىگويند پس معلوم مىشود ما حكم ابزار را داريم ، ابزارى بىروح و بىجان . ولى وقتى خود آنها را در جريان گذاشتيد ، روشن كرديد و در تصميم شريك نموديد ، احساس شخصيت مىكنند و در نتيجه بهتر پيروى مىكنند .  « وَ شاوِرْهُمْ فِي الْأَمْرِ فَإِذا عَزَمْتَ فَتَوَكَّلْ عَلَى اللَّهِ . »  اى پيغمبر ! ولى كار مشورتت به آنجا نكشد كه مثل آدمهاى دودل باشى ؛ قبل از اينكه تصميم بگيرى مشورت كن ، ولى رهبر همين قدر كه تصميم گرفت تصميمش بايد قاطع باشد . بعد از تصميم يكى مىگويد : اگر اين‌جور كنيم چطور است ؟ ديگرى مىگويد : آن جور كنيم چطور است ؟ بايد گفت : نه ، ديگر تصميم گرفتيم و كار تمام شد . قبل از تصميم مشورت ، بعد از تصميم قاطعيت . همين قدر كه تصميم گرفتى ، به خدا توكل كن و كار خودت را شروع كن و از خداى متعال هم مدد بخواه .\r\nاين مطلب را كه عرض كردم به مناسبت بحث دعوت و تبليغ بود كه يكى از اصول دعوت و تبليغ ، رفق و نرمش و ملايمت و پرهيز از هر گونه خشونت و اكراه و اجبار است . خود مسألهء رهبرى و مديريت مسألهء مستقلى در سيرهء نبوى است كه اگر بخواهيم يك سيرهء تحليلى بيان كنيم يكى از مسائل آن روش پيغمبر اكرم در مديريت و ادارهء جامعه است كه مقدارى به تناسب عرض كردم كه پيغمبر اكرم در مديريتشان چگونه بودند و على عليه السلام هم همان‌طور ، و به هر حال خود بحث روش پيغمبر در مديريت بحث مستقلى است و ان شاء اللَّه شايد در جلسهء ديگرى بحث خودم را دربارهء سيرهء نبوى ادامه بدهم و قسمتهاى ديگرى از سيرهء نبوى را از جمله در باب رهبرى و مديريت عرض كنم . فعلًا بحث ما در دعوت و تبليغ است .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\nپرهيز از خشونت در دعوت و تبليغ\r\nدعوت نبايد توأم با خشونت باشد ، و به عبارت ديگر دعوت و تبليغ نمىتواند توأم با اكراه و اجبار باشد . مسأله‌اى است كه خيلى مىپرسند : آيا اساس دعوت اسلام بر زور و اجبار است ؟ يعنى ايمان اسلام اساسش بر اجبار است ؟ اين ، چيزى است كه كشيشهاى مسيحى در دنيا روى آن فوق العاده تبليغ كرده‌اند . اسم اسلام را گذاشته‌اند « دين شمشير » يعنى دينى كه منحصراً از شمشير استفاده مىكند . شك ندارد كه اسلام دين شمشير هم هست و اين كمالى است در اسلام نه نقصى در اسلام ، ولى آنها كه مىگويند « اسلام دين شمشير » مىخواهند بگويند ابزارى كه اسلام در دعوت خودش به كار مىبرد شمشير است ، يعنى چنان كه قرآن مىگويد :\r\n«  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ  . » « 1 »\r\nآنها مىخواهند اين‌طور وانمود كنند كه دستور پيغمبر اسلام اين بوده : « ادْعُ بِالسَّيْف » . حالا كسى نيست بگويد پس چرا قرآن گفته است : «  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ  » و در عمل هم پيغمبر چنين بوده است ؟ يك نوع خَلط مبحثى مىكنند ، بعد مىگويند اسلام دين ادْعُ بِالسَّيْف است ، دعوت و تبليغ كن با شمشير . حتى در بعضى از كتابهايشان به پيغمبر اكرم اهانت مىكنند ، كاريكاتور مردى را مىكشند كه در يك دستش قرآن است و در دست ديگرش شمشير ، و بالاى سر افراد ايستاده كه يا بايد به اين قرآن ايمان بياورى و يا گردنت را مىزنم . كشيشها از اين كارها در دنيا زياد كرده‌اند .\r\n\r\nمال خديجه و شمشير على عليه السلام\r\nاين را هم به شما عرض كنم : گاهى خود ما مسلمانان حرفهايى مىزنيم كه نه با تاريخ منطبق است و نه با قرآن ، با حرفهاى دشمنها منطبق است ؛ يعنى حرفى را كه يك جنبه‌اش درست است به گونه‌اى تعبير مىكنيم كه اسلحه به دست دشمن\r\n\r\n\r\n\r\n\r\n","description":"","footnote":"\r\n( 1 ) نحل / 125 .\r\n","page_name":" 180 ","page_number":180},
  {"content":"\r\n\r\nمىدهيم ، مثل اينكه برخى مىگويند اسلام با دو چيز پيش رفت : با مال خديجه و شمشير على ، يعنى با زر و زور . اگر دينى با زر و زور پيش برود ، آن چه دينى مىتواند باشد ؟ ! آيا قرآن در يك جا دارد كه دين اسلام با زر و زور پيش رفت ؟ آيا على عليه السلام يك جا گفت كه دين اسلام با زر و زور پيش رفت ؟ شك ندارد كه مال خديجه به درد مسلمين خورد اما آيا مال خديجه صرف دعوت اسلام شد ، يعنى خديجه پول زيادى داشت ، پول خديجه را به كسى دادند و گفتند بيا مسلمان شو ؟\r\nآيا يك جا انسان در تاريخ چنين چيزى پيدا مىكند ؟ يا نه ، در شرايطى كه مسلمين و پيغمبر اكرم در نهايتْ درجهء سختى و تحت فشار بودند جناب خديجه مال و ثروت خودش را در اختيار پيغمبر گذاشت ولى نه براى اينكه پيغمبر - العياذباللَّه - به كسى رشوه بدهد ، و تاريخ نيز هيچ گاه چنين چيزى نشان نمىدهد . اين مال آنقدر هم زياد نبوده و اصلًا در آن زمان ، ثروت نمىتوانسته اينقدر زياد باشد . ثروت خديجه كه زياد بود ، نسبت به ثروتى كه در آن روز در آن مناطق بود زياد بود نه در حد ثروتِ مثلًا يكى از ميلياردرهاى تهران كه بگوييم او مثل يكى از سرمايه دارهاى تهران بود . مكه شهر كوچكى بود . البته يك عده تاجر و بازرگان داشت ، سرمايه‌دار هم داشت ولى سرمايه دارهاى مكه مثل سرمايه دارهاى نيشابور مثلًا بودند نه مثل سرمايه دارهاى تهران يا اصفهان يا مشهد و از اين قبيل . پس اگر مال خديجه نبود شايد فقر و تنگدستى مسلمين را از پا درمىآورد . مال خديجه خدمت كرد اما نه خدمت رشوه دادن كه كسى را با پول مسلمان كرده باشد ، بلكه خدمت به اين معنى كه مسلمانان گرسنه را نجات داد و مسلمانان با پول خديجه توانستند سدّ رمقى كنند .\r\nشمشير على بدون شك به اسلام خدمت كرد و اگر شمشير على نبود سرنوشت اسلام سرنوشت ديگرى بود اما نه اينكه شمشير على رفت بالاى سر كسى ايستاد و گفت : يا بايد مسلمان بشوى يا گردنت را مىزنم ، بلكه در شرايطى كه شمشير دشمن آمده بود ريشهء اسلام را كند ، على بود كه در مقابل دشمن ايستاد . كافى است ما « بدر » يا « احد » و يا « خندق » را در نظر بگيريم كه شمشير على در همين موارد به كار رفته است . در « خندق » مسلمين توسط كفار قريش و قبايل همدست آنها احاطه مىشوند ، ده هزار نفر مسلح مدينه را احاطه مىكنند ، مسلمين در شرايط بسيار سخت اجتماعى و اقتصادى قرار مىگيرند و به حسب ظاهر ديگر راه اميدى براى\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nآنها باقى نمانده است . كار به جايى مىرسد كه عمرو بن عبدود حتى آن خندقى را كه مسلمين به دور خود كشيده‌اند مىشكافد . البته اين خندق در تمام دور مدينه نبوده است ، چون دور مدينه آنقدر كوه است كه خيلى جاهايش احتياجى به خندق ندارد . يك خط مورّبى در شمال مدينه در همان بين راه احد بوده است كه مسلمين ميان دو كوه را كندند ، چون قريش هم از طرف شمال مدينه آمده بودند و چاره‌اى نداشتند جز اينكه از آنجا بيايند . مسلمين اين طرف خندق بودند و آنها آن طرف خندق . عمرو بن عبدود نقطهء باريكترى را پيدا مىكند ، اسب قويّى دارد ، خود او و چند نفر ديگر از آن خندق مىپرند و به اين سو مىآيند . آنگاه مىآيد در مقابل مسلمين مىايستد و صداى هل من مبارزش را بلند مىكند . احدى از مسلمين جرأت نمىكند بيرون بيايد ، چون شك ندارد كه اگر بيايد با اين مرد مبارزه كند كشته مىشود . علىِ بيست و چند ساله از جا بلند مىشود : يا رسول اللَّه ! به من اجازه بده .\r\nفرمود : على جان بنشين . پيغمبر مىخواست اتمام حجت با همهء اصحاب كامل بشود . عمرو رفت و جولانى داد ، اسبش را تاخت و آمد دوباره گفت : هَلْ مِنْ مُبارِزٍ ؟\r\nيك نفر جواب نداد . قدرتش را نداشتند ، چون مرد فوق العاده‌اى بود . على از جا بلند شد : يا رسول اللَّه ! من . فرمود : بنشين على جان . بار سوم يا چهارم عمرو رجزى خواند كه تا استخوان مسلمين را آتش زد و همه را ناراحت كرد . گفت :\r\n وَ لَقَدْ بَحِحْتُ مِنَ النِّداءِ بِجَمْعِكُمْ هَلْ مِنْ مُبارِز * وَ وَقَفْتُ اذْ جَبُنَ الْمُشَجِّعُ مَوْقِفَ الْقِرْنِ الْمُناجِز \r\n إنَّ السَّماحَةَ وَ الشَّجا * عَةَ فِى الْفَتى خَيْرُالْغَرائِز « 1 » \r\nگفت : ديگر خفه شدم از بس گفتم « هَلْ مِنْ مُبارِزٍ » . يك مرد اينجا وجود ندارد ؟ ! آهاى مسلمين ! شما كه ادعا مىكنيد كشته‌هاى شما به بهشت مىروند و كشته‌هاى ما به جهنم ، يك نفر پيدا بشود بيايد يا بكشد و به جهنم بفرستد و يا كشته بشود و به بهشت برود . على از جا حركت كرد . عمر براى اينكه عذر مسلمين را بخواهد گفت :\r\nيا رسول اللَّه ! اگر كسى بلند نمىشود حق دارد ، اين مردى است كه با هزار نفر برابر است ، هر كه با او روبرو بشود كشته مىشود . كار به جايى مىرسد كه پيغمبر\r\n\r\n\r\n\r\n\r\n","description":"","footnote":"\r\n( 1 ) بحارالانوار ، ج 20 / ص 203 .\r\n","page_name":" 182 ","page_number":182},
  {"content":"\r\n\r\nمىفرمايد : « بَرَزَ الْاسْلامُ كُلُّهُ الَى الشِّرْكِ كُلِّهِ » « 1 » تمام اسلام با تمام كفر روبرو شده است . اينجاست كه على عليه السلام عمرو بن عبدود را از پا در مىآورد و اسلام را نجات مىدهد .\r\nپس وقتى مىگوييم اگر شمشير على نبود اسلامى نبود ، معنايش اين نيست كه شمشير على آمد به زور مردم را مسلمان كرد ؛ معنايش اين است كه اگر شمشير على در دفاع از اسلام نبود دشمن ريشهء اسلام را كنده بود همچنانكه اگر مال خديجه نبود فقر ، مسلمين را از پا درآورده بود . اين كجا و آن حرف مفت كجا ؟ !\r\n\r\nدفاع از توحيد\r\nاسلام دين شمشير است اما شمشيرش هميشه آمادهء دفاع است يا از جان مسلمين يا از مال مسلمين يا از سرزمين مسلمين و يا از توحيد اگر به خطر افتاده باشد ، كه علامهء طباطبائى ( سلّمه اللَّه تعالى ) اين مطلب ( دفاع از توحيد ) را در تفسير الميزان چه در آيات قتال در سورهء بقره و چه در آيهء  « لا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ »  « 2 » عالى بحث كرده‌اند . بله ، اسلام يك مطلب را از آنِ بشريت مىداند ؛ اسلام هر جا كه توحيد به خطر بيفتد براى نجات توحيد مىكوشد ، چون توحيد عزيزترين حقيقت انسانى است . اين آقايانى كه راجع به آزادى بحث مىكنند نمىدانند كه توحيد لااقل در حد آزادى است ، اگر بالاتر نباشد و قطعاً بالاتر است . اين را من مكرر در مجالس گفته‌ام : اگر كسى از جان خودش دفاع كند ، آيا اين دفاع را صحيح مىدانيد يا غلط ؟ اگر جان شما مورد حمله قرار گرفت آيا مىگوييد بگذار او هر كار مىخواهد كند ، من نبايد به زور متوسل شوم ، بگذار مرا بكشد ؟ نه . همچنين مىگوييم اگر ناموس كسى مورد تجاوز واقع شد بايد دفاع كند ، اگر مال و ثروت كسى مورد تجاوز قرار گرفت بايد دفاع كند ، اگر سرزمين مردمى مورد تجاوز واقع شد بايد دفاع كنند . تا اينجا كسى بحث ندارد . مىگويم اگر جان يا مال و يا سرزمين مردمى مظلوم مورد تجاوز ظالمى قرار گرفت آيا براى يك شخص سوم شركت در دفاع از مظلوم كار صحيحى است يا نه ؟ نه تنها صحيح است بلكه بالاتر است از وقتى كه از خودش دفاع مىكند ، چون اگر انسان از آزادى خودش دفاع كند از خودش دفاع\r\n\r\n\r\n\r\n\r\n","description":"","footnote":"\r\n( 1 ) همان ، ص 215 .\r\n( 2 ) بقره / 256 .\r\n","page_name":" 183 ","page_number":183},
  {"content":"\r\n\r\nكرده اما اگر از آزادى ديگرى دفاع كند از آزادى دفاع كرده كه خيلى مقدستر است .\r\nاگر يك نفر مثلًا از اروپا بلند شود برود به دفاع از ويتناميها و با آمريكاييها بجنگد ، شما او را صد درجه بيشتر تقديس مىكنيد از يك ويتنامى و مىگوييد ببينيد اين چه مرد بزرگى است ! با اينكه خودش در خطر نيست ، از مملكت خودش حركت كرده و به سرزمين ديگرى رفته است براى دفاع از آزادى ديگران ، از جان ديگران ، از مال ديگران و از سرزمين ديگران . اين صد درجه بالاتر است ، چرا ؟ چون آزادى مقدس است . اگر كسى براى دفاع از علم بجنگد چطور ؟ همين‌طور است . ( در جايى علم به خطر افتاده ؛ انسان به دليل اينكه علم كه يكى از مقدسات بشر است به خطر افتاده ، براى نجات علم بجنگد ) . براى نجات صلح بجنگد چطور ؟ همين‌طور است .\r\nتوحيد حقيقتى است كه مال من و شما نيست ، مال بشريت است . اگر در جايى توحيد به خطر بيفتد - چون توحيد جزء فطرت انسان است و هيچ وقت فكر بشر او را به ضد توحيد رهبرى نمىكند بلكه عامل ديگرى دخالت دارد - اسلام براى نجات توحيد دستور اقدام مىدهد ، ولى اين معنايش اين نيست كه مىخواهد توحيد را به زور وارد قلب مردم كند بلكه عواملى را كه سبب شده است توحيد از بين برود از بين مىبرد ؛ عوامل كه از بين رفت فطرت انسان به سوى توحيد گرايش پيدا مىكند .\r\nمثلًا وقتى تقاليد ، تلقينات ، بتخانه‌ها و بتكده‌ها و چيزهايى را كه وجود آنها سبب مىشود كه انسان اصلًا در توحيد فكر نكند از بين برد ، فكر مردم آزاد مىشود به تعبيرى كه قرآن دربارهء حضرت ابراهيم مىفرمايد . مىگويد : ابراهيم در روزى كه مردم از شهر خارج شده و شهر را خلوت كرده بودند و بتكده هم خلوت بود رفت بتها را شكست و تبر را به گردن بزرگترين بتها آويخت . شب كه مردم برگشتند و براى عرض حاجت و اظهار اخلاص نزد بتها رفتند ، ديدند بتى وجود ندارد ، خرد و خمير شده‌اند ، فقط بت بزرگ وجود دارد با تبر . ظاهر امر حكايت مىكند كه اين بت بزرگ آمده اين كوچكها را زده و از بين برده ، ولى فطرت بشر قبول نمىكند . چه كسى چنين كرده است ؟ «  قالُوا سَمِعْنا فَتًى يَذْكُرُهُمْ يُقالُ لَهُ إِبْراهِيمُ »  « 1 » . سراغ ابراهيم مىروند «  أَ أَنْتَ فَعَلْتَ هذا بِآلِهَتِنا يا إِبْراهِيمُ ؟  » ابراهيم تو با محبوبهاى ما چنين كردى ؟\r\n«  قالَ بَلْ فَعَلَهُ كَبِيرُهُمْ هذا فَسْئَلُوهُمْ إِنْ كانُوا يَنْطِقُونَ  » اين كار ، كار آن بت بزرگ است ،\r\n\r\n\r\n\r\n\r\n","description":"","footnote":"\r\n( 1 ) انبياء / 60 .\r\n","page_name":" 184 ","page_number":184},
  {"content":"\r\n\r\nبايد از خودشان بپرسيد . گفتند : آنها كه نمىتوانند حرف بزنند . گفت : اگر نمىتوانند حرف بزنند پس چه چيز را پرستش مىكنيد ؟ ! قرآن مىگويد : «  فَرَجَعُوا إِلى أَنْفُسِهِمْ »  « 1 » اينجا بود كه به خود باز آمدند .\r\n\r\nآزادى عقيده\r\nمن مكرر اين مطلب را گفته‌ام : آنهايى كه به بهانهء آزادى عقيده وارد بتخانه‌ها مىشوند و يك كلمه حرف نمىزنند [ در واقع احترام به اسارت مىگذارند 
  ] . ملكهء انگلستان به هندوستان رفت ؛ به خاطر احترام به عقايد هندوها اگر خود هندوها از در بتخانه كفشها را مىكندند او از سر كوچه كفشها را به احترام بتها كند [ كه بگويند 
  ] عجب مردمى هستند ! چقدر براى عقايد مردم احترام قائلند ! آخر آن عقيده را كه فكر به انسان نمىدهد ! آن عقيده انعقاد است ، تقليد است ، تلقين است يعنى زنجيرى است كه وهم به دست و پاى بشر بسته است . بشر را در اين‌طور عقايد آزاد گذاشتن يعنى زنجيرهاى اوهامى را كه خود بشر به دست و پاى خودش بسته است به همان حال باقى گذاشتن . ولى اين ، احترام به اسارت است نه احترام به آزادى . احترام به آزادى اين است كه با اين عقايد - كه فكر نيست بلكه عقيده است يعنى صرفاً انعقاد است - مبارزه شود . عقيده ممكن است ناشى از تفكر باشد و ممكن است ناشى از تقليد يا وهم يا تلقين و يا هزاران چيز ديگر باشد . عقايدى كه ناشى از عقل و فكر نيست ، صرفاً انعقاد روحى است يعنى بستگى و زنجير روحى است . اسلام هرگز اجازه نمىدهد يك زنجير به دست و پاى كسى باشد ولو آن زنجير را خودش با دست مبارك خودش بسته باشد .\r\nپس مسألهء آزادى عقيده به معنى اعم يك مطلب است ، مسألهء آزادى فكر و آزادى ايمان به معنى اينكه هر كسى بايد ايمان خودش را از روى تحقيق و فكر به دست بياورد مطلب ديگر . قرآن مىجنگد براى اينكه موانع آزاديهاى اجتماعى و فكرى را از بين ببرد . مىپرسند چرا مسلمين به فلان مملكت هجوم بردند ؟ حتى در زمان خلفا - من كارى ندارم كه كارشان فى حد ذاته صحيح بوده يا صحيح نبوده است - مسلمين كه هجوم بردند ، نرفتند به مردم بگويند بايد مسلمان بشويد .\r\n\r\n\r\n\r\n\r\n","description":"","footnote":"\r\n( 1 ) انبياء / 62 - 64 .\r\n","page_name":" 185 ","page_number":185},
  {"content":"\r\n\r\nحكومتهاى جبّارى دست و پاى مردم را به زنجير بسته بودند ؛ مسلمين با حكومتها جنگيدند ، ملتها را آزاد كردند . ايندو را با همديگر اشتباه مىكنند . مسلمين اگر با ايران يا روم جنگيدند ، با دولتهاى جبّار مىجنگيدند كه ملتهايى را آزاد كردند ، و به همين دليل ملتها با شوق و شعف مسلمين را پذيرفتند . چرا تاريخ مىگويد وقتى كه سپاه مسلمين وارد مىشد مردم با دسته‌هاى گل به استقبالشان مىرفتند ؟ چون آنها را فرشتهء نجات مىدانستند . برخى اينها را با يكديگر اشتباه مىكنند كه « عجب ! مسلمين به ايران حمله كردند . لابد وقتى به ايران حمله كردند به سراغ مردم رفتند و به آنها گفتند حتماً بايد اسلام اختيار كنيد » . آنها به مردم كارى نداشتند ، با دولتهاى جبّار كار داشتند . دولتها را خرد كردند ، بعد مردمى را كه همين قدر شائبهء توحيد در آنها بود در ايمانشان آزاد گذاشتند كه اگر مسلمان بشويد عيناً مثل ما هستيد و اگر مسلمان نشويد در شرايط ديگرى با شما قرارداد مىبنديم كه آن شرايط را « شرايط ذمّه » مىگويند ، و شرايط ذمّهء مسلمين فوق العاده سهل و آسان و ساده بوده است .\r\nپس اصل رفق ، نرمى ، ملايمت و پرهيز از خشونت و اكراه و اجبار راجع به خود ايمان ( نه راجع به موانع اجتماعى و فكرى ايمان كه آن حساب ديگرى دارد ) جزء اصول دعوت اسلامى است :\r\n « لا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى . »  « 1 » .\r\nخلاصهء منطق قرآن اين است كه در امر دين اجبارى نيست ، براى اينكه حقيقت روشن است ؛ راه هدايت و رشد روشن ، راه غىّ و ضلالت هم روشن ، هركس مىخواهد اين راه را انتخاب كند و هركس مىخواهد آن راه را .\r\nدر شأن نزول اين آيه چند چيز نوشته‌اند كه نزديك يكديگر است و همه مىتواند در آنِ واحد درست باشد . وقتى كه بنى النضير كه هم پيمان مسلمين بودند خيانت كردند ، پيغمبر اكرم دستور به جلاى وطن داد كه بايد از اينجا بيرون برويد .\r\nعده‌اى از فرزندان مسلمين در ميان آنها بودند كه يهودى بودند . حال چرا يهودى\r\n\r\n\r\n\r\n\r\n","description":"","footnote":"\r\n( 1 ) بقره / 256 .\r\n","page_name":" 186 ","page_number":186},
  {"content":"\r\n\r\nبودند ؟ [ قبل از ظهور اسلام 
  ] يهوديها فرهنگ و ثقافت بالاترى از اعراب حجاز داشتند . اعراب حجاز مردمى بودند فوق العاده بىسواد و بىاطلاع . يهوديها كه اهل كتاب بودند ، سواد و معلوما ت بيشترى داشتند و لهذا فكر خودشان را به آنها تحميل مىكردند . طورى بود كه حتى بت پرستان به اينها عقيده مىورزيدند . ابن عباس مىگويد در ميان زنان اهل مدينه گاهى اتفاق مىافتاد بعضى زنها كه بچه‌دار نمىشدند نذر مىكردند كه اگر بچه‌اى پيدا كنند او را به ميان يهوديها بفرستند يهودى بشود . اين اعتقاد را داشتند چون حس مىكردند مذهب آنها از مذهب خودشان كه بت پرستى است بالاتر است . و گاهى بچه‌هاى شيرخوارشان را نزد يهوديها مىفرستادند تا به آنها شير بدهند . آن بچه‌هايى كه اينها نذر كرده بودند يهودى بشوند ، بديهى است يهودى مىشدند و به ميان يهوديها مىرفتند . بچه‌هايى هم كه يهوديها به آنها شير مىدادند قهراً اخلاق يهوديها را مىگرفتند ، مادر و برادر و خواهر رضاعى پيدا مىكردند و با آنها آشنا مىشدند و برخى از آنها يهودى مىشدند . به هر حال يك عده بچه يهودى كه پدر و مادرهايشان از انصار و از اوس و خزرج بودند وجود داشتند . وقتى كه قرار شد بنى النضير بروند ، مسلمين گفتند ما نمىگذاريم بچه هايمان بروند . عده‌اى از بچه‌ها كه به دين يهود بودند گفتند ما با همدينانمان مىرويم . مسأله‌اى براى مسلمين شد . مسلمين گفتند ما هرگز نمىگذاريم اينها بچه هايمان را با خودشان ببرند و يهودى باقى بمانند ، ولى خود بچه‌ها برخى گفتند ما مىخواهيم با همدينانمان برويم . آمدند خدمت پيغمبر اكرم : يا رسول اللَّه ! ما نمىخواهيم بگذاريم بچه هايمان بروند . ( آيه ظاهراً در آنجا نازل شد ) . پيغمبر اكرم فرمود : اجبارى در كار نيست . بچه‌هاى شما اگر دلشان مىخواهد ، اسلام اختيار كنند ؛ اگر نمىخواهند ، اختيار با خودشان ؛ مىخواهند بروند بروند ، دين امر اجبارى نيست (  لا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى  ) چون طبيعتِ ايمان اجبار و اكراه و خشونت را به هيچ شكل نمىپذيرد .\r\n«     فَذَكِّرْ إِنَّما أَنْتَ مُذَكِّرٌ . لَسْتَ عَلَيْهِمْ بِمُصَيْطِرٍ . إِلَّا مَنْ تَوَلَّى وَ كَفَرَ فَيُعَذِّبُهُ اللَّهُ    \r\n\r\n","description":"","footnote":"","page_name":" 187 ","page_number":187},
  {"content":"\r\n\r\n    الْعَذابَ الْأَكْبَرَ     . » « 1 »\r\nاى پيامبر ! به مردم تذكر بده ( قبلًا معنى تذكر را عرض كردم ) ، مردم را از خواب غفلت بيدار كن ، به مردم بيدارى بده ، به مردم آگاهى بده ، مردم را از راه بيدارى و آگاهىشان به سوى دين بخوان . «  إِنَّما أَنْتَ مُذَكِّرٌ  » تو شأنى غير از مذكِّر بودن ندارى ، تو مصيطر نيستى ، يعنى خدا تو را اين‌طور قرار نداده كه به زور بخواهى كارى بكنى .\r\n«  إِلَّا مَنْ تَوَلَّى وَ كَفَرَ  » . آيا «  إِلَّا مَنْ تَوَلَّى وَ كَفَرَ  » استثناى از «  لَسْتَ عَلَيْهِمْ بِمُصَيْطِرٍ  » است يا استثناى از «  فَذَكِّرْ إِنَّما أَنْتَ مُذَكِّرٌ  » ؟ در تفسير الميزان مىفرمايد و دلايل ذكر مىكند كه استثناى از «  فَذَكِّرْ إِنَّما أَنْتَ مُذَكِّرٌ  » است : تذكر بده «  إِلَّا مَنْ تَوَلَّى وَ كَفَرَ  » مگر [ به 
  ] افرادى كه تو به آنها تذكر داده‌اى . با اينكه تذكر داده‌اى معذلك اعراض كرده‌اند و ديگر تذكر بعد از تذكر فايده ندارد . «  فَيُعَذِّبُهُ اللَّهُ الْعَذابَ الْأَكْبَرَ  » [ پس خدا او را عذاب مىكند ، عذاب اكبر 
  ] كه عذاب جهنم است .\r\n\r\nعلى عليه السلام و رحلت زهرا عليها السلام\r\nشب آخر است و مخصوصاً بايد ذكر مصيبت بشود و طبق معمول و خصوصاً با تناسب ايام بايد ذكر مصيبت حضرت زهرا ( سلام اللَّه عليها ) بشود .\r\nمصيبت زهرا بر على فوق العاده سخت و دشوار است . حضرت زهرا حالشان نامساعد بود و در بستر بودند . على عليه السلام بالاى سر زهرا نشسته بود . زهرا شروع كرد به سخن گفتن . متواضعانه جمله‌هايى فرمود كه على عليه السلام از اين تواضع فوق العادهء زهرا رقّت كرد و گريست . مضمون تعبير حضرت اين است : على جان ! دوران زندگى ما دارد به پايان مىرسد ، من دارم از دنيا مىروم ، من در خانهء تو هميشه كوشش كرده‌ام چنين و چنان باشم ، امر تو را هميشه اطاعت كنم ، من هرگز امر تو را مخالفت نكردم ، و تعبيراتى از اين قبيل . آنچنان على را متأثر كرد كه فوراً زهرا را در آغوش گرفت ، سر زهرا را به سينه چسبانيد و گريست : دختر پيغمبر ! تو والاتر از اين سخنان هستى ، تو والاتر از اين هستى كه اساساً گفتن اين سخنان از سوى تو صحيح باشد ؛ يعنى چرا اينقدر تواضع مىكنى ؟ ! من از اين تواضع تو ناراحت مىشوم . محبت\r\n\r\n\r\n\r\n\r\n","description":"","footnote":"\r\n( 1 ) غاشيه / 21 - 24 .\r\n","page_name":" 188 ","page_number":188},
  {"content":"\r\n\r\nفوق العاده‌اى ميان على و زهرا حكمفرماست كه قابل توصيف نيست ، و لهذا مىتوانيم بفهميم كه تنهايى على بعد از زهرا با على چه مىكند . فقط چند جمله‌اى را كه خود مولاى متقيان على عليه السلام روى قبر زهرا فرمود كه جزء كلمات ايشان در نهج البلاغه است عرض مىكنم .\r\nزهرا وصيت كرده بود : « على جان ! خودت مرا غسل بده و تجهيز و دفن كن . شب مرا دفن كن ، نمىخواهم كسانى كه به من ظلم كرده‌اند در تشييع جنازهء من شركت كنند » . تاريخ كارش هميشه لوث است . افرادى جنايتى را مرتكب مىشوند و بعد خودشان در قيافهء يك دلسوز ظاهر مىشوند براى اينكه تاريخ را لوث كنند ، عين كارى كه مأمون كرد : امام رضا را شهيد مىكند ، بعد خودش بيش از همه مشت به سرش مىزند و فرياد مىكند و مرثيه سرايى مىنمايد ، و لهذا تاريخ را در ابهام باقى گذاشته كه عده‌اى نمىتوانند باور كنند كه مأمون بوده است كه امام رضا را شهيد كرده است . اين لوث تاريخ است . زهرا براى اينكه تاريخ لوث نشود ، فرمود مرا شب دفن كن . لااقل اين علامت استفهام در تاريخ بماند : پيغمبر يك دختر كه بيشتر نداشت ؛ چرا بايد اين يك دختر شبانه دفن بشود و چرا بايد قبرش مجهول بماند ؟ ! اين بزرگترين سياستى است كه زهراى مرضيه اعمال كرد كه اين در را به روى تاريخ باز بگذارد كه بعد از هزار سال هم كه شده بيايند و بگويند :\r\n وَ لِاىِّ الْامورِ تُدْفَنُ لَيْلًا * بِضْعَةُ الْمُصْطَفى وَ يُعْفى ثَراها \r\nتاريخ بگويد : سبحان اللَّه ! چرا دختر پيغمبر را در شب دفن كنند ؟ ! مگر تشييع جنازه يك امر مستحبى نيست ، آن هم مستحب مؤكَّد ، و آن هم تشييع جنازهء دختر پيغمبر ؟ ! چرا بايد افرادى معدود به او نماز بخوانند ؟ ! و چرا اصلًا محل قبرش مجهول بماند و كسى نداند زهرا را در كجا دفن كرده‌اند ؟ ! .\r\nعلى زهرا را دفن كرد . زهرا همچنين وصيت كرده بود : على جان ! بعد كه مرا به خاك سپردى و قبر مرا پوشانيدى ، لحظه‌اى روى قبر من بايست و دور نشو كه اين ، لحظه‌اى است كه من به تو نياز دارم . على در آن شب تاريك تمام وصاياى زهرا را مو به مو اجرا مىكند . حالا بر على چه مىگذرد ، من نمىتوانم توصيف كنم : زهراى خود را با دست خود دفن كند و با دست خود قبر او را بپوشاند ؛ ولى اين قدر مىدانم\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nكه تاريخ مىگويد : « فَلَمّا نَفَضَ يَدَهُ مِنْ تُرابِ الْقَبْرِ هاجَ بِهِ الْحُزْنُ » « 1 » . على قبر زهرا را پوشاند و گرد و خاك لباسهايش را تكان داد . تا آن لحظه مشغول كار بود و اشتغال به يك كار قهراً تا حدى براى انسان انصراف ايجاد مىكند . كارش تمام شد . حالا مىخواهد وصيت زهرا را اجرا كند ، يعنى بماند . تا به اين مرحله رسيد ، غمهاى دنيا بر دل على روآورد ؛ احساس مىكند نياز به درد دل دارد . گاهى على درد دل‌هاى خودش را با چاه مىگفت ، سرش را در چاه فرو مىبرد . ولى براى درد دلى كه در زمينهء زهرا دارد ، فكر مىكند هيچ كس بهتر از پيغمبر نيست . رو مىكند به قبر مقدس پيغمبر اكرم :\r\n« السَّلامُ عَلَيْكَ يا رَسولَ اللَّهِ عَنّى وَ عَنِ ابْنَتِكَ النّازِلَةِ فى جِوارِكَ وَ السَّريعَةِ اللِّحاقِ بِكَ . قَلَّ يا رَسولَ اللَّهِ عَنْ صَفِيَّتِكَ صَبْرى . » « 2 » .\r\nو لا حول و لا قوّة الّا باللَّه العلىّ العظيم و صلّى اللَّه على محمّد و آله الطاهرين .\r\n\r\n\r\n\r\n\r\n","description":"","footnote":"\r\n( 1 ) بيت الاحزان ، ص 155 .\r\n( 2 ) نهج البلاغه فيض الاسلام ، خطبهء 193 .\r\n","page_name":" 190 ","page_number":190},
  {"content":"\r\n\r\n\r\nضميمه\r\n\r\n1 . تاريخچهء زندگانى پيامبر صلى الله عليه و آله . و تحليل سخنانى از آن حضرت\r\nبسم اللَّه الرحمن الرحيم .\r\nالحمد للَّه رب العالمين بارئ الخلائق اجمعين و الصلاة والسلام على عبد اللَّه و رسوله و حبيبه و صفيّه و حافظ سرّه و مبلّغ رسالاته سيّدنا و نبيّنا و مولانا ابى القاسم محمّد و آله الطّيّبين الطّاهرين المعصومين . اعوذ باللَّه من الشيطان الرجيم :\r\n « لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْهِ ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ . »  « 1 » .\r\nروز ولادت رسول اكرم صلى الله عليه و آله و همچنين روز ولادت امام ششم امام صادق عليه السلام است . امروز براى ما شيعيان قهراً روزى است كه عيد مضاعف است چون دو عيد است ، دو ولادت بزرگ در اين روز واقع شده است . ولى يك گلايه از\r\n\r\n\r\n\r\n\r\n","description":"","footnote":"\r\n( 1 ) توبه / 128 .\r\n","page_name":" 191 ","page_number":191},
  {"content":"\r\n\r\nخودمان نمىشود نكرد و آن اينكه با اينكه از نظر ما از آن جهت كه مسلمان هستيم اين روز روز ولادت پيغمبر اكرم است و از آن جهت كه مسلمان شيعه هستيم روز ولادت امام صادق است ، ولى ابراز احساساتى كه ما مردم شيعه در اين روز به خرج مىدهيم نه با ابراز احساساتى كه مسيحيان در ولادت مسيح به خرج مىدهند برابرى مىكند ( و بلكه تناسب هم ندارد ) و نه با ابراز احساساتى كه دنياى تسنن در همين روزها به مناسبت ولادت رسول اكرم مىكند . مىدانيد كه دنياى مسيحيت در ولادت مسيح چندين روز عيد رسمى خود را مىگيرد به طورى كه آثارش در ميان ما مسلمين هم ظاهر مىشود ؛ و دنياى تسنن هم طولانىترين عيدى كه براى خود مىگيرد كه تقريباً با عيد نوروز ما ايرانيها برابرى مىكند ، همان ولادت رسول اكرم است كه تعطيل چند روزه دارند و عيد چند روزه است . البته آنها روز دوازدهم ربيع الاول يعنى پنج روز قبل از روز هفدهم را كه ما عيد مىگيريم روز ولادت رسول اكرم مىدانند ، ولى عيد آنها از روز دوازدهم شروع مىشود و ظاهراً تا پنج روز بعد از هفدهم ادامه پيدا مىكند . آنچه براى ما عيد نوروز يعنى يك عيد عمومى طولانى است ، در دنياى تسنن همان ايام ولادت رسول خداست . ولى در ميان ما شيعيان - كه عرض كردم اين گله را از خودمان نمىشود نكرد - ولادت رسول خدا مىآيد و مىگذرد و بسيارى از مردم ما احساس نمىكنند كه چنين روزى هم بر آ نها گذشت . و اگر تنها ، مسألهء تعطيل رسمى و تعطيل شدن بانكها و بيكار شدن كارمندان ادارى نبود ، اساساً كوچكترين احساسى در جامعهء ما رخ نمىداد ، با اينكه عيد مضاعف است . حالا اسم اين را چه مىشود گذاشت ، من نمىدانم .\r\nامروز من قصد دارم يك بحث خيلى مختصر دربارهء تاريخچهء رسول اكرم در حدى كه براى جوانان دانش آموز و احياناً بعضى دانشجويان كه در اين زمينه اطلاعات كمى دارند مفيد باشد كنم ، بعد سخن خودم را اختصاص بدهم به قسمتى از كلمات رسول اكرم و تفسير بعضى از سخنان آن بزرگوار .\r\n\r\nولادت و دوران كودكى\r\nولادت پيغمبر اكرم به اتفاق شيعه و سنى در ماه ربيع الاول است ، گو اينكه اهل تسنن بيشتر روز دوازدهم را گفته‌اند و شيعه بيشتر روز هفدهم را ، به استثناى شيخ كلينى صاحب كتاب كافى كه ايشان هم روز دوازدهم را روز ولادت مىدانند .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nرسول خدا در چه فصلى از سال متولد شده است ؟ در فصل بهار . در السيرة الحلبيّة مىنويسد : « وُلِدَ فى فَصْلِ الرَّبيعِ » در فصل ربيع به دنيا آمد . بعضى از دانشمندان امروز حساب كرده‌اند تا ببينند روز ولادت رسول اكرم با چه روزى از ايام ماه‌هاى شمسى منطبق مىشود ، به اين نتيجه رسيده‌اند كه دوازدهم ربيع آن سال مطابق مىشود با بيستم آوريل ، و بيستم آوريل مطابق است با سى و يكم فروردين . و قهراً هفدهم ربيع مطابق مىشود با پنجم ارديبهشت . پس قدر مسلّم اين است كه رسول اكرم در فصل بهار به دنيا آمده است حال يا سى و يكم فروردين يا پنجم ارديبهشت .\r\nدر چه روزى از ايام هفته به دنيا آمده است ؟ شيعه معتقد است كه در روز جمعه به دنيا آمده‌اند ، اهل تسنن بيشتر گفته‌اند در روز دوشنبه . در چه ساعتى از شبانه روز به دنيا آمده‌اند ؟ شايد اتفاق نظر باشد كه بعد از طلوع فجر به دنيا آمده‌اند ، در بين الطلوعين .\r\nتاريخچهء رسول اكرم تاريخچهء عجيبى است . پدر بزرگوارشان عبد اللَّه بن عبد المطّلب است . او پسر بسيار رشيد و برازنده‌اى است كه حالا داستان آن مسألهء نذر ذبحش و اين حرفها بماند . عبد اللَّه جوان ، جوانى بود كه در همهء مكه مىدرخشيد . جوانى بود بسيار زيبا ، بسيار رشيد ، بسيار مؤدب ، بسيار معقول كه دختران مكه آرزوى همسرى او را داشتند . او با مخدّره آمنه دختر وهب كه از فاميل نزديك آنها به شمار مىآيد ، ازدواج مىكند . در حدود چهل روز بيشتر از زفافش نمىگذرد كه به عزم مسافرت به شام و سوريه از مكه خارج مىشود و ظاهراً سفر ، سفر بازرگانى بوده است . در برگشتن به مدينه مىآيد كه خويشاوندان مادر او در آنجا بودند ، و در مدينه وفات مىكند . عبد اللَّه در وقتى وفات مىكند كه پيغمبر اكرم هنوز در رحم مادر است . محمد صلى الله عليه و آله يتيم به دنيا مىآيد يعنى پدر از سرش رفته است . به رسم آن وقت عرب ، براى تربيت كودك لازم مىدانستند كه بچه را به مرضعه بدهند تا به باديه ببرد و در آنجا به او شير بدهد . حليمهء سعديّه ( حليمه ، زنى از قبليهء بنى سعد ) از باديه به مدينه مىآيد كه آن هم داستان مفصلى دارد . اين طفل نصيب او مىشود كه خود حليمه و شوهرش داستانها نقل مىكنند كه از روزى كه اين كودك پا به خانهء ما گذاشت ، گويى بركت از زمين و آسمان بر خانهء ما مىباريد . اين كودك تا سن چهارسالگى دور از مادر و دور از جد و خويشاوندان و دور از شهر مكه ، در باديه در ميان باديه نشينان ، پيش دايه زندگى مىكند . در سن چهار سالگى\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nاو را از دايه مىگيرند . مادر مهربان ، اين بچه را در دامن خود مىگيرد . حال شما آمنه را در نظر بگيريد : زنى كه شوهرى محبوب و به اصطلاح شوهر ايده آلى داشته است به نام عبد اللَّه كه آن شبى كه با او ازدواج مىكند به همهء دختران مكه افتخار مىكند كه اين افتخار بزرگ نصيب من شده است ، هنوز بچه در رحمش است كه اين شوهر را از دست مىدهد . براى زنى كه علاقهء وافر به شوهر خود دارد ، بديهى است كه بچه براى او يك يادگار بسيار بزرگ از شوهر عزيز و محبوبش است ، خصوصاً اگر اين بچه پسر باشد . آمنه تمام آرزوهاى خود در عبد اللَّه را [ در 
  ] اين كودك خردسال مىبيند . او هم كه ديگر شوهر نمىكند .\r\nجناب عبد المطّلب پدر بزرگ رسول خدا ، علاوه بر آمنه ، متكفل اين كودك كوچك هم هست . قوم و خويشهاى آمنه در مدينه بودند . آمنه از عبد المطلب اجازه مىگيرد كه سفرى براى ديدار خويشاوندانش به مدينه برود و اين كودك را هم با خودش ببرد . همراه كنيزى كه داشت به نام امّ ايمن با قافله حركت مىكند . به مدينه مىرود و ديدار دوستان را انجام مىدهد . ( سفرى كه پيغمبر اكرم در كودكى كرده ، همين سفر است كه در سن پنج سالگى از مكه به مدينه رفته است . ) محمد صلى الله عليه و آله با مادر و كنيز مادر برمىگردد . در بين راه مكه و مدينه ، در منزلى به نام « ابواء » كه الآن هم هست ، مادر او مريض مىشود ، به تدريج ناتوان مىگردد و قدرت حركت را از دست مىدهد . در همان جا وفات مىكند . اين كودك خردسال مرگ مادر را در خلال مسافرت ، به چشم مىبيند . مادر را در همان جا دفن مىكنند و همراه امّ ايمن ، اين كنيز بسيار بسيار باوفا - كه بعدها زن آزاد شده‌اى بود و تا آخر عمر خدمت رسول خدا و على و فاطمه و حسن و حسين را از دست نداد ، و آن روايت معروف را حضرت زينب از همين امّ ايمن روايت مىكند ، و در خانهء اهل بيت پيامبر پيرزن مجلّله‌اى بود - به مكه بر مىگردد . تقريباً پنجاه سال بعد از اين قضيه ، حدود سال سوم هجرت بود كه پيغمبر اكرم در يكى از سفرها آمد از همين منزل ابواء عبور كند ، پايين آمد . اصحاب ديدند پيغمبر بدون اينكه با كسى حرف بزند ، به طرفى روانه شد .\r\nبعضى در خدمتش رفتند تا ببينند كجا مىرود . ديدند رفت و رفت ، در نقطه‌اى نشست و شروع كرد به خواندن دعا و حمد و قل هو اللَّه و . . . ولى ديدند در تأمل عميقى فرو رفت و به همان نقطهء زمين توجه خاصى دارد و در حالى كه با خودش مىخوانْد ، كم كم اشكهاى نازنينش از گوشهء چشمانش جارى شد . پرسيدند : يا\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nرسول اللَّه ! چرا مىگرييد ؟ فرمود : اينجا قبر مادر من است ، پنجاه سال پيش من مادرم را در اينجا دفن كردم .\r\nعبد المطّلب ديگر بعد از مرگ اين مادر ، تمام زندگىاش رسول اكرم شده بود ، و بعد از مرگ عبد اللَّه و عروسش آمنه ، اين كودك را فوق العاده عزيز مىداشت و به فرزندانش مىگفت كه او با ديگران خيلى فرق دارد ، او از طرف خدا آينده‌اى دارد و شما نمىدانيد . وقتى كه مىخواست از دنيا برود ، ابوطالب - كه پسر ارشد و بزرگتر و شريفتر از همهء فرزندان باقيمانده‌اش بود - ديد پدرش يك حالت اضطرابى دارد .\r\nعبد المطلب خطاب به ابوطالب گفت : من هيچ نگرانى از مردن ندارم جز يك چيز و آن سرنوشت اين كودك است . اين كودك را به چه كسى بسپارم ؟ آيا تو مىپذيرى ؟\r\nاز ناحيهء من تعهد مىكنى كه كفالت او را به عهده بگيرى ؟ عرض كرد : بله پدر ! من قول مىدهم ، و كرد . بعد از آن ، جناب ابوطالب ، پدر بزرگوار اميرالمؤمنين على عليه السلام متكفل بزرگ كردن پيغمبر اكرم بود .\r\n\r\nمسافرتها\r\nرسول اكرم به خارج عربستان فقط دو مسافرت كرده است كه هر دو قبل از دورهء رسالت و به سوريه بوده است . يك سفر در دوازده سالگى همراه عمويش ابوطالب ، و سفر ديگر در بيست و پنج سالگى به عنوان عامل تجارت براى زنى بيوه به نام خديجه كه از خودش پانزده سال بزرگتر بود و بعدها با او ازدواج كرد . البته بعد از رسالت ، در داخل عربستان مسافرتهايى كرده‌اند . مثلًا به طائف رفته‌اند ، به خيبر كه شصت فرسخ تا مكه فاصله دارد و در شمال مكه است رفته‌اند ، به تبوك كه تقريباً مرز سوريه است و صد فرسخ تا مدينه فاصله دارد رفته‌اند ، ولى در ايام رسالت از جزيرة العرب هيچ خارج نشده‌اند .\r\n\r\nشغلها\r\nپيغمبر اكرم چه شغلهايى داشته است ؟ جز شبانى و بازرگانى ، شغل و كار ديگرى را ما از ايشان سراغ نداريم . بسيارى از پيغمبران در دوران قبل از رسالتشان شبانى مىكرده‌اند ( حالا اين چه راز الهىاى دارد ، ما درست نمىدانيم ) همچنانكه موسى شبانى كرده است . پيغمبر اكرم هم قدر مسلّم اين است كه شبانى مىكرده\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nاست . گوسفندانى را با خودش به صحرا مىبرده است ، رعايت مىكرده و مىچرانيده و بر مىگشته است . بازرگانى هم كه كرده است . با اينكه يك سفر ، سفر اولى بود كه خودش به بازرگانى مىرفت ( فقط يك سفر در دوازده سالگى همراه عمويش رفته بود ) آن سفر را با چنان مهارتى انجام داد كه موجب تعجب همگان شد .\r\n\r\nسوابق\r\nسوابق قبل از رسالت پيغمبر اكرم چه بوده است ؟ در ميان همهء پيغمبران جهان ، پيغمبر اكرم يگانه پيغمبرى است كه تاريخ كاملًا مشخصى دارد . يكى از سوابق بسيار مشخص پيغمبر اكرم اين است كه امّى بود ، يعنى مكتب نرفته و درس نخوانده بود كه در قرآن هم از اين نكته ياد شده است . اكثر مردم آن منطقه در آن زمان امّى بودند . يكى ديگر اين است كه در همهء آن چهل سال قبل از بعثت ، در آن محيط كه فقط و فقط محيط بت پرستى بود ، او هرگز بتى را سجده نكرد . البته عدهء قليلى - معروف به « حُنَفاء » - كه آنها هم از سجده كردن بتها احتراز داشته‌اند ولى نه از اول تا آخر عمرشان ، بلكه بعداً اين فكر برايشان پيدا شد كه اين كار ، كار غلطى است و از سجده كردن بتها اعراض كردند و بعضى از آنها مسيحى شدند . اما پيغمبر اكرم در همهء عمرش ، از اول كودكى تا آخر ، هرگز اعتنايى به بت و سجدهء بت نكرد . اين ، يكى از مشخصات ايشان است . و اگر يك بار كوچكترين تواضعى در مقابل بتى كرده بود ، در دوره‌اى كه با بتها مبارزه مىكرد به او مىگفتند : تو خودت بودى كه يك روز آمدى اينجا مقابل لات و هُبَل تواضع كردى . نه تنها بتى را سجده نكرد ، بلكه در تمام دوران كودكى و جوانى ، در مكه كه شهر لهو و لعب بود ، به اين امور آلوده نشد . مكه دو خصوصيت داشت : يكى اينكه مركز بت پرستى عربستان بود و ديگر اينكه مركز تجارت و بازرگانى بود و سرمايه داران عرب در مكه خفته بودند و برده داران عرب در مكه بودند . اينها برده‌ها و كنيزها را خريد و فروش مىكردند . در نتيجه مركز عيش و نوش اعيان و اشراف هم همين شهر بود . انواع لهو و لعب‌ها ، شرابخواريها ، نواختنها و رقاصيها [ داير بود 
  ] به طورى كه مىرفتند كنيزهاى سپيد و زيبا را از روم ( همين شام و سوريه ) مىخريدند و مىآمدند در مكه به اصطلاح عشرتكده درست مىكردند و از اين عشرتكده‌ها استفادهء مالى مىكردند كه يكى از چيزهايى كه قرآن به خاطر آن سخت به اينها مىتازد همين است ، مىفرمايد :\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n « وَ لا تُكْرِهُوا فَتَياتِكُمْ عَلَى الْبِغاءِ إِنْ أَرَدْنَ تَحَصُّناً . »  « 1 » .\r\nآن بيچاره‌هاى بدبخت ( كنيزها ) مىخواستند عفاف خودشان را حفظ كنند ، ولى اينها به اجبار اين بيچاره‌ها را وادار به زنا مىكردند و در مقابل پولى مىگرفتند . خانه‌هاى مكه در دو قسمت بود ، در بالا و پايين شهر . بالاها را اعيان و اشراف مىنشستند و پايينها را غير اعيان و اشراف . در خانه‌هاى اعيان و اشراف هميشه صداى تار و تنبور و بزن و بكوب و بنوش بلند بود . پيغمبر اكرم در تمام عمرش هرگز در هيچ مجلسى از اين مجالس داير مكه شركت نكرد .\r\nدر دوران قبل از رسالت ، به صداقت و امانت و عقل و فطانت معروف و مشهور بود . او را به نام « محمّد امين » مىخواندند . به صداقت و امانتش اعتماد فراوان داشتند . در بسيارى از كارها به عقل او اتكا مىكردند . عقل و صداقت و امانت از صفاتى بود كه پيغمبر اكرم سخت به آنها مشهور بود ، به طورى كه در زمان رسالت وقتى كه فرمود : آيا شما تا كنون از من سخن خلافى شنيده‌ايد ، همه گفتند : ابدا ، ما تو را به صدق و امانت مىشناسيم .\r\nيكى از جريانهايى كه نشان دهندهء عقل و فطانت ايشان است اين است كه وقتى خانهء خدا را خراب كردند ( ديوارهاى آن را برداشتند ) تا دومرتبه بسازند ، حجرالاسود را نيز برداشتند . هنگامى كه مىخواستند دوباره آن را نصب كنند ، اين قبيله مىگفت من بايد نصب كنم ، آن قبيله مىگفت من بايد نصب كنم ، و عن قريب بود كه زدوخورد شديدى روى دهد . پيغمبر اكرم آمد قضيه را به شكل خيلى ساده‌اى حل كرد . قضيه ، معروف است ، ديگر نمىخواهم وقت شما را بگيرم .\r\nمسألهء ديگرى كه باز در دوران قبل از رسالت ايشان هست ، مسألهء احساس تأييدات الهى است . پيغمبر اكرم بعدها در دورهء رسالت ، از كودكى خودش فرمود . از جمله فرمود : من در كارهاى اينها شركت نمىكردم . . . گاهى هم احساس مىكردم كه گويى يك نيروى غيبى مرا تأييد مىكند . مىگويد : من هفت سالم بيشتر نبود . عبد اللَّه بن جدعان كه يكى از اشراف مكه بود ، عمارتى مىساخت . بچه‌هاى مكه به عنوان كار ذوقى و كمك دادن به او مىرفتند از نقطه‌اى به نقطهء ديگر سنگ حمل مىكردند .\r\n\r\n\r\n\r\n\r\n","description":"","footnote":"\r\n( 1 ) نور / 33 .\r\n","page_name":" 197 ","page_number":197},
  {"content":"\r\n\r\nمن هم مىرفتم همين كار را مىكردم . آنها سنگها را در دامنشان مىريختند ، دامنشان را بالا مىزدند و چون شلوار نداشتند كشف عورت مىشد . من يك دفعه تا رفتم سنگ را در دامنم گذاشتم ، مثل اينكه احساس كردم كه دستى آمد و زد دامن را از دستم انداخت . حس كردم كه من نبايد اين كار را كنم ، با اينكه كودكى هفت ساله بودم . امام باقر عليه السلام در رواياتى ، و نيز اميرالمؤمنين در نهج البلاغه اين مطلب را كاملًا تأييد مىكنند :\r\n« وَ لَقَدْ قَرَنَ اللَّهُ بِهِ مِنْ لَدُنْ انْ كانَ فَطيماً اعْظَمَ مَلَكٍ مِنْ مَلائِكَتِهِ ، يَسْلُكُ بِهِ طَريقَ الْمَكارِمِ وَ مَحاسِنَ اخْلاقِ الْعالَمِ . » « 1 » .\r\nامام باقر عليه السلام مىفرمايد : بودند فرشتگانى الهى كه از كودكى او را همراهى مىكردند . پيامبر مىفرمود : من گاهى سلام مىشنيدم ، يك كسى به من مىگفت السلام عليك يا محمّد ! نگاه مىكردم ، كسى را نمىديدم . گاهى با خودم فكر مىكردم شايد اين سنگ يا درخت است كه دارد به من سلام مىدهد ، بعد فهميدم فرشتهء الهى بوده كه به من سلام مىداده است .\r\nاز جمله قضاياى قبل از رسالت ايشان ، به اصطلاح متكلمين « ارهاصات » است كه همين داستان ملك هم جزء ارهاصات به شمار مىآيد . رؤياهاى فوق العاده عجيبى بوده كه پيغمبر اكرم مخصوصاً در ايام نزديك به رسالتش مىديده است .\r\nمىگويد : من خوابهايى مىديدم كه « يَأْتى مِثْلُ فَلَقِ الصُّبْح » مثل فجر ، مثل صبح صادق ، صادق و مطابق بود ؛ اينچنين خوابهاى روشن مىديدم . بعضى از رؤياها از همان نوع وحى و الهام است ، نه هر رؤيايى ، نه رؤيايى كه از معدهء انسان برمىخيزد ، نه رؤيايى كه محصول عقده‌ها ، خيالات و توهمات پيشين است . جزء اولين مراحلى كه پيغمبر اكرم براى الهام و وحى الهى در دوران قبل از رسالت طى مىكرد ، ديدن رؤياهايى بود كه به تعبير خودشان مانند صبح صادق ظهور مىكرد . گاهى خود خواب براى انسان روشن نيست ، پراكنده است ، و گاهى خواب روشن است ولى تعبيرش صادق\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 234 ( قاصعه ) جو همانا خداوند از آغاز كودكى حضرت ، بزرگترين فرشته از فرشتگان خود را مأمور وى ساخته بود كه او را به راه مكارم و محاسن اخلاق عالم مىبردج .\r\n","page_name":" 198 ","page_number":198},
  {"content":"\r\n\r\nنيست . اما گاه خواب در نهايت روشنى است ، هيچ ابهام و تاريكى و به اصطلاح آشفتگى ندارد ، و بعد هم تعبيرش در نهايت وضوح و روشنايى است .\r\nاز سوابق ديگر قبل از رسالت رسول اكرم يعنى در فاصلهء ولادت تا بعثت ، اين است كه - عرض كرديم - تا سن بيست و پنج سالگى دوبار به خارج عربستان مسافرت كرد .\r\nپيغمبر فقير بود ، از خودش نداشت يعنى به اصطلاح يك سرمايه‌دار نبود . هم يتيم بود ، هم فقير و هم تنها . يتيم بود ، خوب معلوم است ، بلكه به قول نصاب لطيم هم بود يعنى پدر و مادر هر دو از سرش رفته بودند . فقير بود ، براى اينكه يك شخص سرمايه دارى نبود ، خودش شخصاً كار مىكرد و زندگى مىنمود . و تنها بود . وقتى انسان روحى پيدا مىكند و به مرحله‌اى از فكر و افق فكرى و احساسات روحى و معنويات مىرسد كه خواه ناخواه ديگر با مردم زمانش تجانس ندارد ، تنها مىماند .\r\nتنهايى روحى از تنهايى جسمى صد درجه بدتر است . اگرچه اين مثال خيلى رسا نيست ، ولى مطلب را روشن مىكند : شما يك عالم بسيار عالم و بسيار با ايمانى را در ميان مردمى جاهل و بىايمان قرار بدهيد . ولو آن افراد پدر و مادر و برادران و اقوام نزديكش باشند ، او تنهاست ؛ يعنى پيوند جسمانى نمىتواند او را با اينها پيوند بدهد . او از نظر روحى در يك افق زندگى مىكند و اينها در افق ديگرى . گفت :\r\n« چندان كه نادان را از دانا وحشت است ، دانا را صد چندان از نادان نفرت است » .\r\nپيغمبر اكرم در ميان قوم خودش تنها بود ، همفكر نداشت . بعد از سى سالگى در حالى كه خودش با خديجه زندگى و عائله تشكيل داده است ، كودكى را در دو سالگى از پدرش مىگيرد و به خانهء خودش مىآورد . كودك ، على بن ابيطالب است . تا وقتى كه به رسالت مبعوث مىشود و تنهايىاش با مصاحبت وحى الهى تقريباً از بين مىرود ( يعنى تا حدود دوازده سالگىِ اين كودك ) مصاحب و همراهش فقط اين كودك است ؛ يعنى در ميان همهء مردم مكه كسى كه لياقت همفكرى و همروحى و هم افقى او را داشته باشد ، غير از اين كودك نيست . خود على عليه السلام نقل مىكند كه من بچه بودم ، پيغمبر وقتى به صحرا مىرفت مرا روى دوش خود سوار مىكرد و مىبرد .\r\nدر بيست و پنج سالگى ، معناً خديجه از او خواستگارى مىكند . البته مرد بايد خواستگارى كند ولى اين زن شيفتهء خلق و خوى و معنويت و زيبايى و همه چيز حضرت رسول است ؛ خودش افرادى را تحريك مىكند كه اين جوان را وادار كنيد\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nكه بيايد از من خواستگارى كند . مىآيند ، مىفرمايد : آخر من چيزى ندارم . خلاصه به او مىگويند تو غصهء اين چيزها را نخور و به او مىفهمانند كه خديجه‌اى كه تو مىگويى اشراف و اعيان و رجال و شخصيتها از او خواستگارى كرده‌اند و حاضر نشده است ، خودش مىخواهد . تا بالأخره داستان خواستگارى و ازدواج رخ مىدهد . عجيب اين است : حالا كه همسر يك زن بازرگان و ثروتمند شده است ، ديگر دنبال كار بازرگانى نمىرود . تازه دورهء وحدت يعنى دورهء انزوا ، دورهء خلوت ، دورهء تحنّف و دورهء عبادتش شروع مىشود . آن حالت تنهايى يعنى آن فاصلهء روحىاى كه او با قوم خودش پيدا كرده است ، روز به روز زيادتر مىشود . ديگر اين مكه و اجتماع مكه ، گويى روحش را مىخورد . حركت مىكند تنها در كوههاى اطراف مكه « 1 » راه مىرود ، تفكر و تدبر مىكند . خدا مىداند كه چه عالمى دارد ، ما كه نمىتوانيم بفهيم . در همين وقت است كه غير از آن كودك يعنى على عليه السلام كس ديگر همراه و مصاحب او نيست .\r\nماه رمضان كه مىشود ، در يكى از همين كوههاى اطراف مكه - كه در شمال شرقى اين شهر است و از سلسله كوههاى مكه مجزا و مخروطى شكل است - به نام كوه « حرا » كه بعد از آن دوره آن را جبل النور ( كوه نور ) ناميدند ، خلوت مىگزيند .\r\nشايد خيلى از شما كه به حج مشرّف شده‌ايد اين توفيق را پيدا كرده‌ايد كه به كوه حرا و غار حرا برويد ، و من دو بار اين توفيق نصيبم شده است و جزء آرزوهايم اين است كه مكرر در مكرر اين توفيق نصيبم بشود . براى يك آدم متوسط حداقل يك ساعت طول مىكشد كه از پايين دامنهء اين كوه به قلهء آن برسد ، و حدود سه ربع هم طول مىكشد تا پايين بيايد .\r\nماه رمضان كه مىشود اصلًا به كلى مكه را رها مىكند و حتى از خديجه هم دورى مىگزيند . يك توشهء خيلى مختصر ، آبى ، نانى با خودش بر مىدارد و به كوه حرا مىرود و ظاهراً خديجه هر چند روز يك مرتبه كسى را مىفرستاد تا مقدارى آب و نان برايش ببرد . تمام اين ماه را به تنهايى در خلوت مىگذراند . البته گاهى فقط على عليه السلام در آنجا حضور داشته و شايد هميشه على عليه السلام بوده است . اين را من الآن نمىدانم . قدر مسلّم اين است كه گاهى على عليه السلام بوده است ، چون مىفرمايد :\r\n\r\n\r\n\r\n\r\n","description":"","footnote":"\r\n( 1 ) كسانى كه مشرّف شده‌اند مىدانند اطراف مكه همه كوه است .\r\n","page_name":" 200 ","page_number":200},
  {"content":"\r\n\r\nوَ لَقَدْ جاوَرْتُ رَسولَ اللَّهِ عليه السلام بِحِراءَ حينَ نُزولِ الْوَحْىِ . .\r\nآن ساعتى كه وحى نزول پيدا كرد من آنجا بودم .\r\nاز آن كوه پايين نمىآمد و در آنجا خداى خودش را عبادت مىكرد . اينكه چگونه تفكر مىكرد ، چگونه به خداى خودش عشق مىورزيد و چه عوالمى را در آنجا طى مىكرد ، براى ما قابل تصور نيست . على عليه السلام در اين وقت بچه‌اى است حداكثر دوازده ساله . در آن ساعتى كه بر پيغمبر اكرم وحى نازل مىشود ، او آنجا حاضر است . پيغمبر يك عالم ديگرى را دارد طى مىكند . هزارها مثل ما اگر در آنجا مىبودند ، چيزى را در اطراف خود احساس نمىكردند ولى على عليه السلام يك دگرگونيهايى را احساس مىكند . قسمتهاى زيادى از عوالم پيغمبر را درك مىكرده است ، چون مىگويد :\r\nوَ لَقَدْ سَمِعْتُ رَنَّةَ الشَّيْطانِ حينَ نُزولِ الْوَحْىِ . .\r\nمن صداى نالهء شيطان را در هنگام نزول وحى شنيدم .\r\nمثل شاگرد معنوى كه حالات روحى خودش را به استادش عرضه مىدارد ، به پيغمبر عرض كرد : يا رسول اللَّه ! آن ساعتى كه وحى داشت بر شما نازل مىشد ، من صداى نالهء اين ملعون را شنيدم . فرمود : بلى على جان ! « انَّكَ تَسْمَعُ ما اسْمَعُ وَ تَرى ما ارى إلّاأَنّكَ لَسْتَ بِنَبِىٍّ » « 1 » شاگرد من ! تو آنها كه من مىشنوم مىشنوى و آنها كه من مىبينم مىبينى ولى تو پيغمبر نيستى .\r\nاين ، مختصرى بود از قضاياى مربوط به قبل از رسالت پيغمبر اكرم كه لازم مىديدم براى شما عرض كنم .\r\n\r\nسيرى در سخنان رسول اكرم\r\nچند سخن از سخنان اين شخصيت بزرگوار را براى شما نقل مىكنم كه خود سخنان پيغمبر معجزه است - قرآن كه سخن خداست به جاى خود - مخصوصاً با\r\n\r\n\r\n\r\n\r\n","description":"","footnote":"\r\n( 1 ) نهج البلاغه صبحى صالح ، خطبهء 192 .\r\n","page_name":" 201 ","page_number":201},
  {"content":"\r\n\r\nتوجه به سوابقى كه عرض كردم . كودكى كه سرنوشت ، او را يتيم قرار داد در وقتى كه در رحم مادر بود ، و لطيم قرار داد در سن پنج سالگى ، دوران شيرخوارگىاش در باديه گذشته است و در مكه سرزمين امّيّت و بىسوادى بزرگ شده و زير دست هيچ معلم و مربىاى كار نكرده است ، مسافرتهايش محدود بوده به دو سفر كوچك ، آن هم سفر بازرگانى به خارج جزيرة العرب ، و با هيچ فيلسوفى ، حكيمى ، دانشمندى برخورد نداشته است ، معذلك قرآن به زبان او جارى مىشود و بر قلب مقدس او نازل مىگردد ، و بعد هم سخنانى خود او مىگويد ، و اين سخنان آنچنان حكيمانه است كه با سخنان تمام حكماى عالم نه تنها برابرى مىكند بلكه بر آنها برترى دارد .\r\nحالا اينكه ما مسلمانها اينقدرها عرضهء اين كارها را نداريم كه سخنان او را جمع كنيم و درست پخش و تشريح نماييم ، مسألهء ديگرى است .\r\nكلمات پيغمبر را در جاهاى مختلف نقل كرده‌اند . من مخصوصاً از قديمترين منابع ، قسمتى را نقل مىكنم . از قديمترين منابعى كه در دست است يا لااقل من در دست داشته‌ام كتاب البيان و التبيين جاحظ است . جاحظ در نيمهء دوم قرن سوم مىزيسته است ، يعنى اين سخنان تقريباً در نيمهء اول قرن سوم نوشته شده است . اين كتاب حتى از نظر فرنگيها و مستشرقين جزء كتابهاى بسيار معتبر است . اينها سخنانى نيست كه بگوييد بعدها نقل كرده‌اند ؛ نه ، در قرن سوم به صورت يك كتاب درآمده است كه البته قبل از قرن سوم هم بوده است چون جاحظ اينها را با سند نقل مىكند .\r\nمثلًا شما ببينيد در زمينهء مسؤوليتهاى اجتماعى ، اين شخصيت بزرگ چگونه سخن مىگويد ؛ مىفرمايد : مردمى سوار كشتى شدند و دريايى پهناور را طى مىكردند . يك نفر را ديدند كه دارد جاى خودش را نَقْر مىكند يعنى سوراخ مىكند .\r\nيك نفر از اينها نرفت دست او را بگيرد . چون دستش را نگرفتند ، آب وارد كشتى شد و همهء آنها غرق شدند ، و اينچنين است فساد .\r\nتوضيح اينكه : يك نفر در جامعه مشغول فساد مىشود ، مرتكب منكَرات مىشود . يكى نگاه مىكند مىگويد به من چه ، ديگرى مىگويد من و او را كه در يك قبر دفن نمىكنند . فكر نمىكند كه مَثَل جامعه ، مَثَل كشتى است . اگر در يك كشتى آب وارد بشود ، ولو از جايگاه يك فرد وارد بشود ، تنها آن فرد را غرق نمىكند بلكه همهء مسافرين را يك جا غرق مىكند .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nآيا دربارهء مساوات افراد بنى آدم ، سخنى از اين بالاتر مىتوان گفت : « النّاسُ سَواءٌ كَاسْنانِ الْمُشْطِ » « 1 » . ( حال من نمىدانم شانه‌اى را هم درآورد يا نه ) . شانه را نگاه كنيد ، دندانه‌هاى آن را ببينيد . ببينيد آيا يكى از دندانه‌هاى آن از دندانهء ديگر بلندتر هست ؟ نه . انسانها مانند دندانه‌هاى شانه برابر يكديگرند . ببينيد در آن محيط و در آن زمان ، انسانى اينچنين دربارهء مساوات انسانها سخن مىگويد كه بعد از هزار و چهارصد سال هنوز كسى به اين خوبى سخن نگفته است ! .\r\nدر حجّة الوداع فرياد مىزند :\r\n« ايُّهَاالنّاسُ ! انَّ رَبَّكُمْ واحِدٌ وَ انَّ اباكُمْ واحِدٌ ، كُلُّكُمْ لِادَمَ وَ آدَمُ مِنْ تُرابٍ ، لافَضْلَ لِعَرَبِىٍّ عَلى عَجَمِىٍّ الّا بِالتَّقْوى . » « 2 » .\r\nايّهاالناس ! پروردگار همهء مردم يكى است ، پدر همهء مردم يكى است ، همه‌تان فرزند آدم هستيد ، آدم هم از خاك آفريده شده است . جايى باقى نمىماند كه كسى به نژاد خودش ، به نسب خودش ، به قوميت خودش و به اين‌جور حرفها افتخار كند . همه از خاك هستيم ، خاك كه افتخار ندارد . پس افتخار به فضيلتهاى روحى و معنوى است ، به تقواست . ملاك فضيلت فقط تقواست و غير از اين چيز ديگرى نيست .\r\nاين حديث را كه از رسول اكرم است ، از كافى نقل مىكنم :\r\nثَلاثٌ لايُغِلُّ عَلَيْهِنَّ قَلْبُ امْرِئٍ مُسْلِمٍ : اخْلاصُ الْعَمَلِ لِلّهِ وَ النَّصيحَةُ لِائِمَّةِ الْمُسْلِمينَ وَ اللُّزومُ لِجَماعَتِهِمْ « 3 » .\r\nسه چيز است كه هرگز دل مؤمن نسبت به آنها جز اخلاص ، چيز ديگرى نمىورزد ( يعنى در آن سه چيز محال است خيانت كند ) : يكى اخلاص عمل براى خدا . ( يك مؤمن در عملش ريا نمىورزد . ) ديگر ، خيرخواهى براى پيشوايان واقعى مسلمين ( يعنى خيرخواهى در جهت خير مسلمين ، ارشاد و هدايت پيشوايان در جهت خير مسلمين ) . سوم مسألهء وحدت و\r\n\r\n\r\n\r\n\r\n","description":"","footnote":"\r\n( 1 ) تحف العقول ، ص 368 ، از امام صادق عليه السلام .\r\n( 2 ) . تاريخ يعقوبى ، ج 2 / ص 110 با كمى اختلاف .\r\n( 3 ) اصول كافى ، ج 1 / ص 403 .\r\n","page_name":" 203 ","page_number":203},
  {"content":"\r\n\r\nاتفاق مسلمين ( يعنى نفاق نورزيدن ، شقّ عصاى مسلمين نكردن ، جماعت مسلمين را متفرق نكردن ) .\r\nاين جمله‌ها را مكرر شنيده‌ايد :\r\n« كُلُّكُمْ راعٍ وَ كُلُّكُمْ مَسْؤلٌ عَنْ رَعِيَّتِهِ . » « 1 » .\r\n« الْمُسْلِمُ مَنْ سَلِمَ الْمُسْلِمونَ مِنْ لِسانِهِ وَ يَدِهِ . » « 2 » .\r\nلَنْ تُقَدَّسَ امَّةٌ حَتّى يُؤْخَذَ لِلضَّعيفِ فيها حَقُّهُ مِنَ الْقَوِىِّ غَيْرَ مُتَتَعْتِعٍ « 3 » .\r\nهيچ ملتى به مقام قداست نمىرسد مگر آنگاه كه افراد ضعيفش بتوانند حقوقشان را از اقويا بدون لكنت زبان مطالبه كنند .\r\nببينيد سيرت چيست و چه مىكند ؟ ! اصحابش نقل كرده‌اند كه در دورهء رسالت ، در سفرى خدمتشان بوديم . در منزلى پايين آمده بوديم و قرار بود كه در آنجا غذايى تهيه شود . گوسفندى آماده شده بود تا جماعت آن را ذبح كنند و از گوشت آن مثلًا آبگوشتى بسازند و تغذيه كنند . يكى از اصحاب به ديگران مىگويد سر بريدن گوسفند با من ، ديگرى مىگويد پوست كندن آن با من ، سومى مثلًا مىگويد پخت آن با من و . . . پيغمبر اكرم مىفرمايد جمع كردن هيزم از صحرا با من . اصحاب عرض كردند : يا رسول اللَّه ! ما خودمان افتخار اين خدمت را داريم ، شما سرجاى خودتان بنشينيد ، ما خودمان همهء كارها را انجام مىدهيم . فرمود : بله ، مىدانم ، من نگفتم كه شما انجام نمىدهيد ولى مطلب چيز ديگرى است . بعد جمله‌اى گفت ، فرمود :\r\nانَّ اللَّهَ يَكْرَهُ مِنْ عَبْدِهِ انْ يَراهُ مُتَمَيِّزاً بَيْنَ اصْحابِهِ « 4 » .\r\nخدا دوست نمىدارد كه بنده‌اى را در ميان بندگان ديگر ببيند كه براى خود\r\n\r\n\r\n\r\n\r\n","description":"","footnote":"\r\n( 1 ) الجامع الصغير ، ص 95 .\r\n( 2 ) اصول كافى ، ج 2 / ص 234 .\r\n( 3 ) نهج البلاغه ، نامهء 53 [ بجاى « حَتّى يُؤْخَذَ » « لا يُؤْخَذُ » آمده است . 
  ]\r\n( 4 ) هديّة الأحباب ، ص 277 .\r\n","page_name":" 204 ","page_number":204},
  {"content":"\r\n\r\nامتياز قائل شده است .\r\nمن اگر اينجا بنشينم و فقط شما برويد كار كنيد ، پس براى خودم نسبت به شما امتياز قائل شده‌ام . خدا دوست ندارد كه بنده‌اى خودش را به چنين وضعى در بياورد « 1 » ببينيد چقدر عميق است ! .\r\nاين مسألهء به اصطلاح امروز « اعتماد به نفس » در مقابل اعتماد به انسانهاى ديگر ، حرف درستى است ، البته نه در مقابل اعتماد به خدا . اعتماد به نفس سخن بسيار درستى است ؛ يعنى اتّكال به انسان ديگر نداشتن ، كار خود را تا جايى كه ممكن است خود انجام دادن و از احدى تقاضا نكردن .\r\nببينيد اين تربيتها چقدر عالى است ! اين « بُعِثْتُ لِاتَمِّمَ مَكارِمَ الْاخْلاق » معنىاش چيست ؟ باز اصحابش نقل كرده‌اند « 2 » كه در يكى از مسافرتها در منزلى فرود آمديم .\r\nهمه متفرق شدند براى اينكه تجديد وضويى كنند و آمادهء نماز بشوند . ديديم كه پيغمبر اكرم بعد از آنكه از مركب پايين آمد ، طرفى را گرفت و رفت . مقدارى كه دور شد ، ناگهان برگشت . اصحاب با خود فكر مىكنند كه پيغمبر براى چه بازگشت ؟ آيا از تصميم اينكه امروز اينجا بمانيم منصرف شده است ؟ همه منتظرند ببينند آيا فرمان مىدهد كه حركت كنيد برويم . ولى مىبينند پيامبر چيزى نمىگويد . تا به مركبش مىرسد . بعد ، از آن خورجين يا توبرهء روى آن ، زانوبند شتر را در مىآورد ، زانوى شترش را مىبندد و دوباره به همان طرف راه مىافتد . اصحاب با تعجب گفتند :\r\nپيامبر براى چنين كارى آمد ؟ ! اين كه كار كوچكى بود ! اگر از آنجا صدا مىزد : آى فلان كس ! برو زانوى شتر مرا ببند ، همه با سر مىدويدند . گفتند : يا رسول اللَّه ! مىخواستيد به ما امر بفرماييد . به هركدام ما امر مىفرموديد ، با كمال افتخار اين كار را انجام مىداد . ببينيد سخن ، در چه موقع و در چه محل و چقدر عالى است ! فرمود :\r\n« لا يَسْتَعِنْ احَدُكُمْ مِنْ غَيْرِهِ وَلَوْ بِقُضْمَةٍ مِنْ سِواكٍ » تا مىتوانيد در كارها از ديگران كمك نگيريد ولو براى خواستن يك مسواك . آن كارى را كه خودت مىتوانى انجام بدهى ، خودت انجام بده . نمىگويد كمك نگير و از ديگران استمداد نكن ولو در\r\n\r\n\r\n\r\n\r\n","description":"","footnote":"\r\n( 1 ) اين داستان در كتب شيعه هست . مرحوم حاج شيخ عباس قمى ( رضوان اللَّه عليه ) آن را در چندين كتاب خودش نقل كرده است .\r\n( 2 ) اين را هم مرحوم حاج شيخ عباس قمى ( رضوان اللَّه عليه ) نقل كرده است . البته ديگران هم نقل كرده‌اند .\r\n","page_name":" 205 ","page_number":205},
  {"content":"\r\n\r\nكارى كه نمىتوانى انجام بدهى ؛ نه ، آنجا جاى استمداد است .\r\nاگر كسى اين توفيق را پيدا كند كه سخنان رسول اكرم را از متون كتب معتبر جمع آورى كند ، و هم توفيق پيدا كند كه سيرهء پيغمبر اكرم را به سبك سيرهء تحليلى از روى مدارك معتبر جمع و تجزيه و تحليل كند ، آن وقت معلوم مىشود كه در همهء جهان شخصيتى مانند اين شخص بزرگوار ظهور نكرده است . تمام وجود پيغمبر اعجاز است ؛ نه فقط قرآنش اعجاز است بلكه تمام وجودش اعجاز است . عرايض خودم را با چند كلمه دعا خاتمه مىدهم :\r\nباسمك العظيم الاعظم الاعزّ الاجلّ الاكرم يا اللَّه . . . .\r\nپروردگارا دلهاى ما را به نور ايمان منوّر بگردان . انوار معرفت و محبت خودت را بر دلهاى ما بتابان . ما را شناساى ذات مقدس خودت قرار بده . ما را شناساى پيغمبر بزرگوارت قرار بده . انوار محبت پيغمبر اكرمت را در دلهاى همهء ما قرار بده . انوار محبت و معرفت اهل بيت پيغمبر را در دلهاى همهء ما قرار بده . ما را آشنا با سيرت پيغمبر خودت و ائمهء اطهار قرار بده . ما را قدردان اسلام و قرآن و اين وجودات مقدسه بفرما .\r\nاموات ما را مشمول عنايات و رحمت خودت بفرما .\r\nو عجّل فى فرج مولانا صاحب الزمان .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\n2 . صد سخن از كلمات پيامبر صلى الله عليه و آله\r\n\r\nاز كلمات كوتاه حضرت رسول « 1 » صلى الله عليه و آله .\r\n1 . هرچه فرزند آدم پيرتر مىشود ، دو صفت در او جوانتر مىگردد : حرص و آرزو .\r\n2 . دو گروه از امت من هستند كه اگر صلاح يابند ، امت من صلاح مىيابد و اگر فاسد شوند ، امت من فاسد مىشود : علما و حكّام .\r\n3 . شما همه شبان و مسؤول نگاهبانى يكديگريد .\r\n4 . نمىتوان همه را به مال راضى كرد اما به حسن خُلق ، مىتوان .\r\n5 . نادارى بلاست . از آن بدتر ، بيمارى تن ، و از بيمارى تن دشوارتر ، بيمارى دل .\r\n6 . مؤمن همواره در جستجوى حكمت است .\r\n7 . از نشر دانش نمىتوان جلو گرفت .\r\n8 . دل انسانى همچو پرى است كه در بيابان به شاخهء درختى آويزان باشد ؛ از وزش بادها دائم در انقلاب است و زيرورو مىشود .\r\n9 . مسلمان آن است كه مسلمانان از دست و زبان او در آسايش باشند .\r\n10 . رهنماى به كار نيك ، خود كنندهء آن كار است .\r\n11 . هر دل سوخته‌اى را عاقبت پاداشى است .\r\n12 . بهشت زير قدمهاى مادران است .\r\n13 . در رفتار با زنان ، از خدا بترسيد و آنچه دربارهء آنان شايد ، از نيكى دريغ ننماييد .\r\n\r\n\r\n\r\n\r\n","description":"","footnote":"\r\n( 1 ) [ براى توضيح دربارهء اين بخش رجوع شود به صفحهء 48 و 49 همين كتاب . 
  ]\r\n","page_name":" 207 ","page_number":207},
  {"content":"\r\n\r\n14 . پروردگار همه يكى است و پدر همه يكى . همه فرزند آدميد و آدم از خاك است . گرامىترين شما نزد خداوند پرهيزگارترين شماست .\r\n15 . از لجاج بپرهيزيد كه انگيزهء آن ، نادانى و حاصل آن ، پشيمانى است .\r\n16 . بدترين مردم كسى است كه گناه را نبخشد و از لغزش چشم نپوشد ، و باز از او بدتر كسى است كه مردم از گزند او در امان و به نيكى او اميدوار نباشند .\r\n17 . خشم مگير و اگر گرفتى ، لَختى در قدرت كردگار بينديش .\r\n18 . چون تو را ستايش كنند ، بگواى خدا مرا بهتر از آنچه گمان دارند بساز و آنچه را از من نمىدانند بر من ببخش و مرا مسؤول آنچه مىگويند قرار مده .\r\n19 . به صورت متملّقين خاك بپاشيد .\r\n20 . اگر خدا خير بنده‌اى را اراده كند ، نفس او را واعظ و رهبر او قرار مىدهد .\r\n21 . صبح و شامى بر مؤمن نمىگذرد مگر آنكه بر خود گمان خطا ببرد .\r\n22 . سخت‌ترين دشمن تو همانا نفس امّاره است كه در ميان دو پهلوى تو جا دارد .\r\n23 . دلاورترين مردم آن است كه بر هواى نفس غالب آيد .\r\n24 . با هواى نفس خود نبرد كنيد تا مالك وجود خود گرديد .\r\n25 . خوشا به حال كسى كه توجه به عيوب خود ، او را از توجه به عيوب ديگران باز دارد .\r\n26 . راستى به دل آرامش مىبخشد و از دروغ شك و پريشانى مىزايد .\r\n27 . مؤمن آسان انس مىگيرد و مأنوس ديگران مىشود .\r\n28 . مؤمنين همچو اجزاى يك بنا همديگر را نگاه مىدارند .\r\n29 . مَثَل مؤمنين در دوستى و عُلقهء به يكديگر مَثَل پيكرى است كه چون عضوى از آن به درد بيايد ، باقى اعضا به تب و بىخوابى دچار مىشوند .\r\n30 . مردم مانند دندانه‌هاى شانه با هم برابرند .\r\n31 . دانش جويى بر هر مسلمانى واجب است .\r\n32 . فقرى سخت‌تر از نادانى و ثروتى بالاتر از خردمندى و عبادتى والاتر از تفكر نيست .\r\n33 . از گهواره تا گور دانشجو باشيد .\r\n34 . دانش بجوييد گرچه به چين باشد .\r\n35 . شرافت مؤمن در شب زنده دارى و عزت او در بىنيازى از ديگران است .\r\n36 . دانشمندان تشنهء آموختن‌اند .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n37 . دلباختگى كر و كور مىكند .\r\n38 . دست خدا با جماعت است .\r\n39 . پرهيزگارى جان و تن را آسايش مىبخشد .\r\n40 . هركس چهل روز به خاطر خدا زندگى كند ، چشمهء حكمت از دلش به زبان جارى خواهد شد .\r\n41 . با خانوادهء خود بسر بردن ، از گوشهء مسجد گرفتن ، نزد خداوند پسنديده‌تر است .\r\n42 . بهترين دوست شما آن است كه معايب شما را به شما بنمايد .\r\n43 . دانش را به بندِ نوشتن درآوريد .\r\n44 . تا دل درست نشود ، ايمان درست نخواهد شد و تا زبان درست نشود ، دل درست نخواهد بود .\r\n45 . تا عقل كسى را نيازموده‌ايد ، به اسلام آوردن او وقعى نگذاريد .\r\n46 . تنها به عقل مىتوان به نيكيها رسيد . آن كه عقل ندارد از دين تهى است .\r\n47 . زيان نادانان بيش از ضررى است كه تبهكاران به دين مىرسانند .\r\n48 . هر صاحب خردى از امت مرا چهار چيز ضرورى است : گوش دادن به علم ، به خاطر سپردن و منتشر ساختن دانش و بدان عمل كردن .\r\n49 . مؤمن از يك سوراخ دوبار گزيده نمىشود .\r\n50 . من براى امت خود ، از بىتدبيرى بيم دارم نه از فقر .\r\n51 . خداوند زيباست و زيبايى را دوست مىدارد .\r\n52 . خداوند مؤمن صاحب حرفه را دوست دارد .\r\n53 . تملّق ، خوى مؤمن نيست .\r\n54 . نيرومندى به زور بازو نيست ؛ نيرومند كسى است كه بر خشم خود غالب آيد .\r\n55 . بهترين مردم ، سودمندترين آنان به حال ديگران‌اند .\r\n56 . بهترين خانهء شما آن است كه يتيمى در آن به عزت زندگى كند .\r\n57 . چه خوب است ثروت حلال در دست مرد نيك .\r\n58 . رشتهء عمل ، از مرگ بريده مىشود مگر به سه وسيله : خيراتى كه مستمر باشد ، علمى كه همواره منفعت برساند ، فرزند صالحى كه براى والدين دعاى خير كند .\r\n59 . پرستش كنندگان خدا سه گروهند : يكى آنان كه از ترس عبادت مىكنند و اين عبادت بردگان است ؛ ديگر آنان كه به طمع پاداش عبادت مىكنند و اين عبادت مزدوران است ؛ گروه سوم آنان كه به خاطر عشق و محبت عبادت مىكنند و اين\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nعبادت آزادگان است .\r\n60 . سه چيز نشانهء ايمان است : دستگيرى با وجود تنگدستى ، از حق خود به نفع ديگرى گذشتن ، به دانشجو علم آموختن .\r\n61 . دوستى خود را به دوست ظاهر كن تا رشتهء محبت محكمتر شود .\r\n62 . آفت دين سه چيز است : فقيه بدكار ، پيشواى ظالم ، مقدس نادان .\r\n63 . مردم را از دوستانشان بشناسيد ؛ چه ، انسان همخوى خود را به دوستى مىگيرد .\r\n64 . گناهِ پنهان به صاحب گناه زيان مىرساند ، گناهِ آشكار به جامعه .\r\n65 . در بهبودى كار دنيا بكوشيد اما در كار آخرت چنان كنيد كه گويى فردا رفتنى باشيد .\r\n66 . روزى را در قعر زمين بجوييد .\r\n67 . چه بسا كه از خودستايى ، از قدر خود مىكاهند و از فروتنى ، بر مقام خود مىافزايند .\r\n68 . خدايا ! فراخترين روزى مرا در پيرى و پايان زندگى كرامت فرما .\r\n69 . از جمله حقوق فرزند بر پدر اين است كه نام نيكو بر او بگذارد و نوشتن به او بياموزد و چون بالغ شد ، او را همسر انتخاب كند .\r\n70 . صاحب قدرت ، آن را به نفع خود به كار مىبرد .\r\n71 . سنگين‌ترين چيزى كه در ترازوى اعمال گذارده مىشود ، خوشخويى است .\r\n72 . سه امر ، شايستهء توجه خردمند است : بهبودى زندگانى ، توشهء آخرت ، عيش حلال .\r\n73 . خوشا كسى كه زيادى مال را به ديگران ببخشد و زيادى سخن را براى خود نگاه دارد .\r\n74 . مرگ ، ما را از هر ناصحى بىنياز مىكند .\r\n75 . اينهمه حرص حكومت و رياست و اينهمه رنج و پشيمانى در عاقبت ! .\r\n76 . عالِم فاسد ، بدترين مردم است .\r\n77 . هر جا كه بدكاران حكمروا باشند و نابخردان را گرامى بدارند ، بايد منتظر بلايى بود .\r\n78 . نفرين باد بر كسى كه بار خود را به دوش ديگران بگذارد .\r\n79 . زيبايى شخص در گفتار اوست .\r\n80 . عبادت هفت گونه است كه از همه والاتر طلب روزى حلال است .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n81 . نشانهء خشنودى خدا از مردمى ، ارزانى قيمتها و عدالت حكومت آنهاست .\r\n82 . هر قومى شايستهء حكومتى است كه دارد .\r\n83 . از ناسزا گفتن ، به جز كينهء مردم سودى نمىبرى .\r\n84 . پس از بت پرستيدن ، آنچه به من نهى كرده‌اند در افتادن با مردم است .\r\n85 . كارى كه نسنجيده انجام شود ، بسا كه احتمال زيان دارد .\r\n86 . آن كه از نعمت سازش با مردم محروم است ، از نيكيها يكسره محروم خواهد بود .\r\n87 . از ديگران چيزى نخواهيد گرچه يك چوب مسواك باشد .\r\n88 . خداوند دوست ندارد كه بنده‌اى را بين يارانش با امتياز مخصوص ببيند .\r\n89 . مؤمن خنده رو و شوخ است ، و منافق عبوس و خشمناك .\r\n90 . اگر فال بد زدى ، به كار خود ادامه بده و اگر گمان بد بردى ، فراموش كن و اگر حسود شدى ، خوددار باش .\r\n91 . دست يكديگر را به دوستى بفشاريد كه كينه را از دل مىبرد .\r\n92 . هر كه صبح كند و به فكر اصلاح كار مسلمانان نباشد ، مسلمان نيست .\r\n93 . خوشرويى كينه را از دل مىبرد .\r\n94 . مبادا كه ترس از مردم ، شما را از گفتن حقيقت باز دارد ! .\r\n95 . خردمندترين مردم كسى است كه با ديگران بهتر بسازد .\r\n96 . در يك سطح زندگى كنيد تا دلهاى شما در يك سطح قرار بگيرد . با يكديگر در تماس باشيد تا به هم مهربان شويد .\r\n97 . هنگام مرگ ، مردمان مىپرسند : از ثروت چه باقى گذاشته ؟ فرشتگان مىپرسند :\r\nاز عمل نيك چه پيش فرستاده ؟ .\r\n98 . منفورترين حلالها نزد خداوند طلاق است .\r\n99 . بهترين كار خير ، اصلاح بين مردم است .\r\n100 . خدايا مرا به دانش توانگر ساز و به بردبارى زينت بخش و به پرهيزگارى گرامى بدار و به تندرستى زيبايى ده ! .\r\nصفحهء 212 سفيد و 213 خطاطى و 214 سفيد\r\n\r\n","description":"","footnote":"","page_name":" 211 ","page_number":211},
  {"content":"\r\n . \r\n","description":"","footnote":"","page_name":" 212 ","page_number":212},
  {"content":"\r\n\r\n\r\nجاذبه و دافعهء على عليه السلام\r\n\r\n","description":"","footnote":"","page_name":" 213 ","page_number":213},
  {"content":"\r\n . \r\n","description":"","footnote":"","page_name":" 214 ","page_number":214},
  {"content":"\r\n\r\n\r\nپيشگفتار\r\nشخصيت عظيم و گستردهء اميرالمؤمنين على عليه السلام وسيعتر و متنوعتر از اين است كه يك فرد بتواند در همهء جوانب و نواحى آن وارد شود و توسن انديشه را به جولان آورد . براى يك فرد ، حداكثرى كه ميسر است اين است كه يك يا چند ناحيهء معين و محدود را براى مطالعه و بررسى انتخاب كند و به همان قناعت ورزد .\r\nيكى از جوانب و نواحى وجود اين شخصيت عظيم ، ناحيهء تأثير او بر روى انسانها به شكل مثبت يا منفى است و به عبارت ديگر « جاذبه و دافعهء » نيرومند اوست كه هنوز هم نقش فعال خود را ايفا مىنمايد و در اين كتاب درباره‌اش گفتگو شده است .\r\nشخصيت افراد از نظر عكس العمل سازى در روحها و جانها يكسان نيست . به هر نسبت كه شخصيت حقيرتر است كمتر خاطرها را به خود مشغول مىدارد و در دلها هيجان و موج ايجاد مىكند ، و هر چه عظيمتر و پرنيروتر است خاطره انگيزتر و عكس العمل سازتر است ، خواه عكس العمل موافق يا مخالف .\r\nشخصيتهاى خاطره‌انگيز و عكس العمل ساز ، زياد بر سر زبانها\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nمىافتند ، موضوع مشاجره‌ها و مجادله‌ها قرار مىگيرند ، سوژهء شعر و نقاشى و هنرهاى ديگر واقع مىشوند ، قهرمان داستانها و نوشته‌ها مىگردند . اينها همه ، چيزهايى است كه در مورد على عليه السلام به حد اعلى وجود دارد و او در اين جهت بىرقيب و يا بسيار كم رقيب است . گويند محمد بن شهرآشوب مازندرانى - كه از اكابر علماى اماميه در قرن هفتم است - هنگامى كه كتاب معروف مناقب را تأليف مىكرد ، هزار كتاب به نام « مناقب » كه همه دربارهء على عليه السلام نوشته شده بود در كتابخانهء خويش داشت . اين يك نمونه مىرساند كه شخصيت والاى مولى در طول تاريخ چقدر خاطرها را مشغول مىداشته است .\r\nامتياز اساسى على عليه السلام و ساير مردانى كه از پرتو حق روشن بوده‌اند اين است كه علاوه بر مشغول داشتن خاطرها و سرگرم كردن انديشه‌ها ، به دلها و روحها نور و حرارت و عشق و نشاط و ايمان و استحكام مىبخشند .\r\nفيلسوفانى مانند سقراط و افلاطون و ارسطو و بوعلى و دكارت نيز قهرمان تسخير انديشه‌ها و سرگرم كردن خاطرها هستند . رهبران انقلابهاى اجتماعى مخصوصاً در دو قرن اخير ، علاوه بر اين ، نوعى تعصب در پيروان خود به وجود آوردند . مشايخ عرفان پيروان خويش را احياناً آنچنان وارد مرحلهء « تسليم » مىكنند كه اگر پير مغان اشارت كند سجاده به مىرنگين مىنمايند . اما در هيچ كدام از آنها گرمى و حرارت توأم با نرمى و لطافت و صفا و رقّتى كه در پيروان على ، تاريخ نشان مىدهد نمىبينيم . اگر صوفيه از دراويش لشكرى جرّار و مجاهدانى كارآمد ساختند ، با نام على كردند نه با نام خودشان .\r\nحسن و زيبايى معنوى كه محبت و خلوص ايجاد مىكند از يك مقوله است ، و سيادت و منفعت و مصلحت زندگى كه كالاى رهبران اجتماعى ، و يا عقل و فلسفه كه كالاى فيلسوف است ، و يا اثبات سلطه و اقتدار كه كالاى عارف است ، از مقوله‌هاى ديگر .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nمعروف است كه يكى از شاگردان بوعلى سينا به استاد مىگفت اگر تو با اين فهم و هوش خارق العاده مدعى نبوت شوى ، مردم به تو مىگروند ، و بوعلى سكوت كرد . تا در سفرى در فصل زمستان كه باهم بودند ، سحرگاه بوعلى از خواب بيدار شد و شاگرد را بيدار كرد و گفت : تشنه‌ام ، قدرى آب بياور . شاگرد تعلّل كرد و شروع كرد به عذر تراشيدن . هرچه بوعلى اصرار كرد ، شاگرد حاضر نشد در آن زمستان سرد بستر گرم را ترك كند . در همين وقت فرياد مؤذن از بالاى مأذنه بلند شد كه « اللَّهُ اكْبَرُ ، اشْهَدُ انْ لا الهَ الَّا اللَّهُ ، اشْهَدُ انَّ مُحَمَّداً رَسولُ اللَّهِ » .\r\nبوعلى فرصت را مناسب ديد كه جواب شاگرد را بدهد . گفت : تو كه مدعى بودى اگر من ادعاى پيغمبرى كنم مردم ايمان خواهند آورد ، اكنون ببين فرمان حضورى من به تو كه سالها شاگرد من بوده‌اى و از درس من بهره برده‌اى آنقدر نفوذ ندارد كه لحظه‌اى بستر گرم را ترك كنى و آبى به من بدهى ، اما اين مرد مؤذن پس از چهارصد سال فرمان پيغمبر را اطاعت كرده ، از بستر گرم خارج شده و رفته بر روى اين بلندى و به وحدانيت خدا و رسالت او گواهى مىدهد . ببين تفاوت ره از كجاست تا به كجا ! .\r\nآرى فيلسوفان شاگرد مىسازند نه پيرو ، رهبران اجتماعى پيروان متعصب مىسازند نه انسانهاى مهذّب ، اقطاب و مشايخ عرفان ارباب تسليم مىسازند نه مؤمن مجاهد فعال .\r\nدر على ، هم خاصيت فيلسوف است و هم خاصيت رهبر انقلابى و هم خاصيت پير طريقت و هم خاصيتى از نوع خاصيت پيامبران .\r\nمكتب او ، هم مكتب عقل و انديشه است و هم مكتب ثوره و انقلاب و هم مكتب تسليم و انضباط و هم مكتب حسن و زيبايى و جذبه و حركت .\r\nعلى عليه السلام پيش از آنكه امام عادل براى ديگران باشد و دربارهء ديگران به عدل رفتار كند ، خود شخصاً موجودى متعادل و متوازن بود . كمالات انسانيت را با هم جمع كرده بود . هم انديشه‌اى عميق و دوررس داشت و هم عواطفى رقيق و سرشار . كمال جسم و كمال\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nروح را توأم داشت . شب ، هنگام عبادت از ماسوى مىبريد و روز در متن اجتماع فعاليت مىكرد . روزها چشم انسانها مواسات و ازخودگذشتگىهاى او را مىديد و گوشهايشان پند و اندرزها و گفتارهاى حكيمانه‌اش را مىشنيد ، و شب چشم ستارگان اشكهاى عابدانه‌اش را مىديد و گوش آسمان مناجاتهاى عاشقانه‌اش را مىشنيد . هم مفتى بود و هم حكيم ، هم عارف بود و هم رهبر اجتماعى ، هم زاهد بود و هم سرباز ، هم قاضى بود و هم كارگر ، هم خطيب بود و هم نويسنده . بالأخره به تمام معنى يك انسان كامل بود با همهء زيباييهايش .\r\nكتاب حاضر مجموعه‌اى است از چهار سخنرانى كه در روزهاى 18 تا 21 ماه مبارك رمضان سال 1388 در حسينيهء ارشاد ايراد شده است . اين كتاب مشتمل است بر يك مقدمه و دو بخش . در مقدمه كلياتى دربارهء جذب و دفع به‌طور عموم و جاذبه و دافعهء انسانها به طور خصوص بحث شده است . در بخش اول ، جاذبهء على عليه السلام - كه همواره دلهايى را به سوى خود كشيده و مىكشد - و فلسفهء آن و فايده و اثر آن ، موضوع بحث قرار گرفته است . در بخش دوم ، دافعهء نيرومند آن حضرت كه چگونه عناصرى را به سختى طرد مىكرد و دور مىانداخت ، توضيح و تشريح شده است ؛ ثابت شده كه على عليه السلام دو نيرويى بوده است و هركس كه بخواهد در مكتب او پرورش يابد بايد دونيرويى باشد .\r\nنظر به اينكه دونيرويى بودن به تنهايى كافى نيست كه معرّف مكتب على باشد ، در اين كتاب كوشش شده تا حد امكان نشان داده شود كه جاذبهء على افرادى از چه طراز را جذب مىكرد و دافعهء او چه سنخ افرادى را طرد مىنمود . اى بسا برخى از ما كه مدعى پيروى مكتب او هستيم ، آنان را كه على جذب مىكند دفع كنيم و آنان را كه او دفع مىكرد جذب كنيم . در قسمت دافعهء على به بحث دربارهء خوارج اكتفا شده است و حال آنكه طبقات ديگرى نيز هستند كه\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمشمول دافعهء على مىباشند . شايد در وقت ديگر و لااقل چاپ ديگر اين كتاب ، اين نقص مانند ساير نواقص كتاب جبران شود .\r\nزحمات اصلاح و تكميل سخنرانيها را فاضل بلندقدر جناب آقاى فتح اللَّه اميدى متحمل شده‌اند . نيمى از كتاب به قلم معظم له است كه پس از استخراج از نوارهاى ضبط صوت ، از نو به قلم خود نوشته و احياناً اصلاح و يا تكميل كرده‌اند . نيم ديگر آن تقرير لفظى خود اينجانب است و يا احياناً بعد از اصلاح معظم له به قلم خود چيزهايى اضافه كرده‌ام . اميدوارم مجموعاً اثر مفيد و آموزنده‌اى باشد . از خداوند متعال مسألت داريم كه ما را از متابعان واقعى على عليه السلام قرار دهد .\r\nتهران ، يازدهم اسفند 1349 شمسى .\r\nمطابق چهارم محرم الحرام 1391 قمرى .\r\nمرتضى مطهرى\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nاين صفحه سفيد است\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nبِسْمِ اللَّهِ الرَّحْمنِ الرَّحيمِ .\r\n وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ يُقِيمُونَ الصَّلاةَ وَ يُؤْتُونَ الزَّكاةَ وَ يُطِيعُونَ اللَّهَ وَ رَسُولَهُ ، أُولئِكَ سَيَرْحَمُهُمُ اللَّهُ ، إِنَّ اللَّهَ عَزِيزٌ حَكِيمٌ  . .\r\nتوبه / 71 .\r\n الْمُنافِقُونَ وَ الْمُنافِقاتُ بَعْضُهُمْ مِنْ بَعْضٍ يَأْمُرُونَ بِالْمُنْكَرِ وَ يَنْهَوْنَ عَنِ الْمَعْرُوفِ .  .\r\nتوبه / 67 قانون جذب و دفع .\r\nجاذبه و دافعه در جهان انسان .\r\nاختلاف انسانها در جذب و دفع .\r\nعلى ، شخصيت دونيرويى\r\n\r\n","description":"","footnote":"","page_name":" 221 ","page_number":221},
  {"content":"\r\n . \r\n","description":"","footnote":"","page_name":" 222 ","page_number":222},
  {"content":"\r\n\r\n\r\nمقدمه\r\nبسمه تعالى\r\n\r\nقانون جذب و دفع\r\nقانون « جذب و دفع » يك قانون عمومى است كه بر سرتاسر نظام آفرينش حكومت مىكند . از نظر جوامع علمى امروز بشر مسلّم است كه هيچ ذره‌اى از ذرات جهان هستى از دايرهء حكومت جاذبهء عمومى خارج نبوده و همه محكوم آنند . از بزرگترين اجسام و اجرام عالم تا كوچكترين ذرات آن داراى اين نيروى مرموز به نام نيروى جاذبه هستند و هم به نحوى تحت تأثير آن مىباشند .\r\nبشر دورانهاى باستان به جاذبهء عمومى جهان پى نبرده بود و ليكن به وجود جاذبه در برخى اجسام پى برده بود و بعضى از اشياء را سمبل آن مىدانست ، چون مغناطيس و كهربا . تازه ، ارتباط جاذبى آنها را نسبت به همه چيز نمىدانست بلكه به يك ارتباط خاصى رسيده بود : ارتباط مغناطيس و آهن ، كهربا و كاه .\r\n ذره ذره كاندر اين ارض و سماست * جنس خود را همچو كاه و كهرباست \r\nاز اينها كه بگذريم ، نيروى جاذبه را در مورد ساير جمادات نمىگفتند و فقط\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nدربارهء زمين كه چرا در وسط افلاك وقوف كرده است سخنى داشتند . معتقد بودند كه زمين در وسط آسمان معلّق است و جاذبه از هر طرف آن را مىكشد و چون اين كشش از همهء جوانب است قهراً در وسط ايستاده و به هيچ طرف متمايل نمىگردد .\r\nبعضى معتقد بودند كه آسمان ، زمين را جذب نمىكند بلكه آن را دفع مىكند ، و چون نيروى وارد بر زمين از همهء جوانب متساوى است در نتيجه زمين در نقطهء خاصى قرار گرفته و تغيير مكان نمىدهد .\r\nدر نباتات و حيوانات نيز همه قائل به قوهء جاذبه و دافعه بوده‌اند ، به اين معنى كه آنها را داراى سه قوهء اصلى : غاذيه ، ناميه و مولّده مىدانستند و براى قوهء غاذيه چند قوهء فرعى قائل بودند : جاذبه ، دافعه ، هاضمه و ماسكه . و مىگفتند در معده نيروى جذبى است كه غذا را به سوى خود مىكشد و احياناً هم ، آنجا كه غذا را مناسب نيابد دفع مىكند « 1 » و همچنين مىگفتند در كبد نيروى جذبى است كه آب را به سوى خود جذب مىكند .\r\n معده نان را مىكشد تا مستقر * مىكشد مر آب را تَفّ جگر \r\n\r\nجاذبه و دافعه در جهان انسان\r\nدر اينجا غرض از جذب و دفع ، جذب و دفع‌هاى جنسى نيست ( اگرچه آن نيز خود نوع خاصى از جذب و دفع است اما با بحث ما ارتباط ندارد و خود موضوعى مستقل است ) بلكه مراد آن جذب و دفع‌هايى است كه در ميان افراد انسان در صحنهء حيات اجتماعى وجود دارد . در جامعهء انسانى نيز برخى همكاريهاست كه بر اساس اشتراك منافع است . البته اينها نيز از بحث ما خارج است .\r\nقسمت عمده‌اى از دوستيها و رفاقتها ، و يا دشمنيها و كينه توزىها ، همه مظاهرى از جذب و دفع انسانى است . اين جذب و دفع‌ها بر اساس سنخيت و مشابهت و يا ضديت و منافرت پى ريزى شده است « 2 » و در حقيقت علت اساسى جذب و دفع را بايد در سنخيت و تضاد جستجو كرد ، همچنانكه از نظر بحثهاى فلسفى مسلّم است كه : « السِّنْخِيَّةُ عِلَّةُ الْانْضِمام » .\r\n\r\n\r\n\r\n\r\n","description":"","footnote":"\r\n( 1 ) اما امروز ساختمان بدن را ماشينى مىدانند و عمل دفع را نظير تلمبه تلقى مىكنند .\r\n( 2 ) بر خلاف آنچه در جريان الكتريسيته گفته مىشود كه دو قطب همنام يكديگر را دفع مىكنند و دو قطب‌نا همنام يكديگر را جذب مىكنند .\r\n","page_name":" 224 ","page_number":224},
  {"content":"\r\n\r\nگاهى دو نفر انسان يكديگر را جذب مىكنند و دلشان مىخواهد با يكديگر دوست و رفيق باشند . اين رمزى دارد و رمزش جز سنخيت نيست . اين دو نفر تا در بينشان مشابهتى نباشد همديگر را جذب نمىكنند و متمايل به دوستى با يكديگر نخواهند شد ، و به‌طور كلى نزديكى هر دو موجود بر يك نحو مشابهت و سنخيتى است در بين آنها .\r\nدر مثنوى ، دفتر دوم ، داستان شيرينى را آورده است :\r\nحكيمى زاغى را ديد كه با لك لكى طرح دوستى ريخته ، با هم مىنشينند و با هم پرواز مىكنند ! دو مرغ از دو نوع . زاغ نه قيافه‌اش و نه رنگش با لك لك شباهتى دارد . تعجب كرد كه زاغ با لك لك چرا ؟ ! نزديك آنها رفت و دقت كرد ديد هر دو تا لنگند .\r\n آن حكيمى گفت ديدم هم تكى * در بيابان زاغ را با لك لكى \r\n در عجب ماندم ، بجستم حالشان * تا چه قدر مشترك يابم نشان \r\n چون شدم نزديك و من حيران و دنگ * خود بديدم هر دوان بودند لنگ \r\nاين يك پايى بودن ، دو نوع حيوان بيگانه را با هم انس داد . انسانها نيز هيچ گاه بدون جهت با يكديگر رفيق و دوست نمىشوند ، كما اينكه هيچ وقت بدون جهت با يكديگر دشمن نمىشوند .\r\nبه عقيدهء بعضى ريشهء اصلى اين جذب و دفع‌ها نياز و رفع نياز است . انسان موجودى نيازمند است و ذاتاً محتاج آفريده شده ؛ با فعاليتهاى پيگير خويش مىكوشد تا خلأهاى خود را پركند و حوايجش را برآورد ، و اين نيز امكان پذير نيست به جز اينكه به دسته‌اى بپيوندد و از جمعيتى رشتهء پيوند را بگسلد تا بدين وسيله از دسته‌اى بهره گيرد و از زيان دستهء ديگر خود را برهاند ، و ما هيچ گرايش و يا انزجارى را در وى نمىبينيم مگر اينكه از شعور استخدامى او نضج گرفته است . و روى اين حساب ، مصالح حياتى و ساختمان فطرى ، انسان را جاذب و دافع پرورده است تا با آنچه در آن خيرى احساس مىكند بجوشد و آنچه را با اهداف خويش منافر مىبيند از خود دور كند و در مقابل آنچه غير از اينهاست كه نه منشأ بهره‌اى هستند و نه زيانبارند بىاحساس باشد ؛ و در حقيقت جذب و دفع دو ركن اساسى زندگى بشرند و به همان مقدارى كه از آنها كاسته شود در نظام زندگىاش خلل جايگزين مىگردد . و بالأخره آن كه قدرت پر كردن خلأها را دارد ديگران را به خود\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nجذب مىكند و آن كه نه تنها خلأى را پر نمىكند بلكه بر خلأها مىافزايد انسانها را از خود طرد مىكند و بىتفاوتها هم همچو سنگى در كنارى .\r\n\r\nاختلاف انسانها در جذب و دفع\r\nافراد از لحاظ جاذبه و دافعه نسبت به افراد ديگر انسان ، يكسان نيستند بلكه به طبقات مختلفى تقسيم مىشوند :\r\n1 . افرادى كه نه جاذبه دارند و نه دافعه ؛ نه كسى آنها را دوست و نه كسى دشمن دارد ، نه عشق و علاقه و ارادت [ كسى 
  ] را برمىانگيزند و نه عداوت و حسادت و كينه و نفرت كسى را ، بى تفاوت در بين مردم راه مىروند ، مثل اين است كه يك سنگ در ميان مردم راه برود .\r\nاين ، يك موجود ساقط و بىاثر است . آدمى كه هيچ گونه نقطهء مثبتى در او وجود ندارد ( مقصود از مثبت تنها جهت فضيلت نيست ، بلكه شقاوتها نيز در اينجا مقصود است ) نه از نظر فضيلت و نه از نظر رذيلت ، حيوانى است ، غذايى مىخورد و خوابى مىرود و در ميان مردم مىگردد همچون گوسفندى كه نه دوست كسى است و نه دشمن كسى ، و اگر هم به او رسيدگى كنند و آب و علفش دهند براى اين است كه در موقع از گوشتش استفاده كنند . او نه موج موافق ايجاد مىكند و نه موج مخالف . اينها يك دسته هستند : موجودات بىارزش و انسانهاى پوچ و تهى ، زيرا انسان نياز دارد كه دوست بدارد و او را دوست بدارند و هم مىتوانيم بگوييم نياز دارد كه دشمن بدارد و او را دشمن بدارند .\r\n2 . مردمى كه جاذبه دارند اما دافعه ندارند ؛ با همه مىجوشند و گرم مىگيرند و همهء مردم از همهء طبقات را مريد خود مىكنند ؛ در زندگى همه كس آنها را دوست دارد و كسى منكر آنان نيست ، وقتى هم كه بميرند مسلمان با زمزمشان مىشويد و هندو بدن آنها را مىسوزاند .\r\n چنان با نيك و بد خو كن كه بعد از مردنت عرفى * مسلمانت به زمزم شويد و هندو بسوزاند \r\nبنا به دستور اين شاعر ، در جامعه‌اى كه نيمى از آن مسلمان است و به جنازهء مردم احترام مىكند و آن را غسل مىدهد و گاهى براى احترام بيشتر با آب مقدس زمزم غسل مىدهند ، و نيمى هندو كه مرده را مىسوزانند و خاكسترش را بر باد\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nمىدهند ، در چنين جامعه‌اى آنچنان زندگى كن كه مسلمان تو را از خود بداند و بخواهد تو را پس از مرگ با آب زمزم بشويد و هندو نيز تو را از خويش بداند و بخواهد پس از مرگ تو را بسوزاند .\r\nغالباً خيال مىكنند كه حسن خلق و لطف معاشرت و به اصطلاح امروز « اجتماعى بودن » همين است كه انسان همه را با خود دوست كند . اما اين براى انسان هدفدار و مسلكى - كه فكر و ايده‌اى را در اجتماع تعقيب مىكند و دربارهء منفعت خودش نمىانديشد - ميسر نيست . چنين انسانى خواه ناخواه يكرو و قاطع و صريح است مگر آنكه منافق و دورو باشد . زيرا همهء مردم يك جور فكر نمىكنند و يك جور احساس ندارند و پسندهاى همه يكنواخت نيست . در بين مردم دادگر هست ، ستمگر هم هست ، خوب هست ، بد هم هست . اجتماع منصف دارد ، متعدى دارد ، عادل دارد ، فاسق دارد ، و آنها همه نمىتوانند يك نفر آدم را كه هدفى را به طور جدى تعقيب مىكند و خواه ناخواه با منافع بعضى از آنها تصادم پيدا مىكند دوست داشته باشند . تنها كسى موفق مىشود دوستى طبقات مختلف و صاحبان ايده‌هاى مختلف را جلب كند كه متظاهر و دروغگو باشد و با هر كسى مطابق ميلش بگويد و بنماياند . اما اگر انسان يكرو باشد و مسلكى ، قهراً يك عده‌اى با او دوست مىشوند و يك عده‌اى نيز دشمن ؛ عده‌اى كه با او در يك راهند به سوى او كشيده مىشوند و گروهى كه در راهى مخالف آن راه مىروند او را طرد مىكنند و با او مىستيزند .\r\nبعضى از مسيحيان كه خود را و كيش خود را مبشّر محبت معرفى مىكنند ، ادعاى آنها اين است كه انسان كامل فقط محبت دارد و بس ، پس فقط جاذبه دارد و بس ، و شايد برخى هندوها نيز اينچنين ادعايى را داشته باشند .\r\nدر فلسفهء هندى و مسيحى از جمله مطالبى كه بسيار به چشم مىخورد محبت است . آنها مىگويند بايد به همه چيز علاقه ورزيد و ابراز محبت كرد و وقتى كه ما همه را دوست داشتيم چه مانعى دارد كه همه نيز ما را دوست بدارند ، بدها هم ما را دوست بدارند چون از ما محبت ديده‌اند .\r\nاما اين آقايان بايد بدانند تنها اهل محبت بودن كافى نيست ، اهل مسلك هم بايد بود و به قول گاندى در اين است مذهب من محبت بايد با حقيقت توأم باشد و اگر با حقيقت توأم بود بايد مسلكى بود ، و مسلكى بودن خواه ناخواه دشمن ساز است و\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nدر حقيقت دافعه‌اى است كه عده‌اى را به مبارزه برمىانگيزد و عده‌اى را طرد مىكند .\r\nاسلام نيز قانون محبت است . قرآن ، پيغمبر اكرم را « رحمة للعالمين » معرفى مىكند :\r\n وَ ما أَرْسَلْناكَ إِلَّا رَحْمَةً لِلْعالَمِينَ  « 1 » .\r\nنفرستاديم تو را مگر كه مهر و رحمتى باشى براى جهانيان .\r\nيعنى نسبت به خطرناكترين دشمنانت نيز رحمت باشى و به آنان محبت كنى « 2 » اما محبتى كه قرآن دستور مىدهد آن نيست كه با هر كسى مطابق ميل و خوشايند او عمل كنيم ، با او طورى رفتار كنيم كه او خوشش بيايد و لزوماً به سوى ما كشيده شود . محبت اين نيست كه هر كسى را در تمايلاتش آزاد بگذاريم و يا تمايلات او را امضا كنيم . اين محبت نيست بلكه نفاق و دورويى است . محبت آن است كه با حقيقت توأم باشد . محبت خير رساندن است و احياناً خير رساندن‌ها به شكلى است كه علاقه و محبت طرف را جلب نمىكند . چه بسا افرادى كه انسان از اين رهگذر به آنها علاقه مىورزد و آنها چون اين محبتها را با تمايلات خويش مخالف مىبينند به جاى قدردانى دشمنى مىكنند . بعلاوه محبت منطقى و عاقلانه آن است كه خير و مصلحت جامعهء بشريت در آن باشد نه خير يك فرد و يا يك دستهء بالخصوص . بسا خير رساندن‌ها و محبت كردن‌ها به افراد كه عين شر رساندن و دشمنى كردن با اجتماع است .\r\nدر تاريخ مصلحين بزرگ ، بسيار مىبينيم كه براى اصلاح شؤون اجتماعى\r\n\r\n\r\n\r\n\r\n","description":"","footnote":"\r\n( 1 ) انبياء / 107 .\r\n( 2 ) بلكه او نسبت به همه چيز مهر مىورزيد حتى حيوانات و جمادات ، و لذا در سيرهء او مىبينيم كه تمام آلات و ابزار زندگىاش اسمى خاص داشت ، اسبها و شمشيرها و عمامه هايش همه اسمى خاص داشتند و اين نيست جز اينكه موجودات ، همگان مورد ابراز محبت و عشق او بودند و گويى براى همه چيز شخصيتى قائل بود . تاريخ اين روش را در مورد انسانى غير او سراغ ندارد و در حقيقت اين روش حكايت مىكند كه او سمبل عشق و محبت انسانى بوده است . وقتى از كنار كوه احد مىگذشت ، با چشمان پرفروغ و نگاه از محبت لبريزش احد را مورد عنايت خويش قرار داد و گفت : « جَبَلٌ يُحِبُّنا وَ نُحِبُّهُ » كوهى است كه ما را دوست دارد و ما نيز آن را دوست داريم .\r\nانسانى كه كوه و سنگ نيز از مهر او بهره‌مند است .\r\n","page_name":" 228 ","page_number":228},
  {"content":"\r\n\r\nمردم مىكوشيدند و رنجها را به خود هموار مىساختند اما در عوض جز كينه و آزار از مردم جوابى نمىديدند . پس اينچنين نيست كه در همه جا محبت ، جاذبه باشد بلكه گاهى محبت به صورت دافعه‌اى بزرگ جلوه مىكند كه جمعيتهايى را عليه انسان متشكل مىسازد .\r\nعبد الرحمن بن ملجم مرادى از سخت‌ترين دشمنان على بود . على خوب مىدانست كه اين مرد براى او دشمنى بسيار خطرناك است . ديگران هم گاهى مىگفتند كه آدم خطرناكى است ، كلكش را بكن . اما على مىگفت : قصاص قبل از جنايت بكنم ؟ ! اگر او قاتل من است ، من قاتل خودم را نمىتوانم بكشم . او قاتل من است نه من قاتل او . و دربارهء او بود كه على گفت : « اريدُ حَياتَهُ وَ يُريدُ قَتْلى » « 1 » من مىخواهم او زنده بماند و سعادت او را دوست دارم اما او مىخواهد مرا بكشد . من به او محبت و علاقه دارم اما او با من دشمن است و كينه مىورزد .\r\nو ثالثاً محبت ، تنها داروى علاج بشريت نيست . در مذاقها و مزاجهايى خشونت نيز ضرورت دارد و مبارزه و دفع و طرد لازم است . اسلام ، هم دين جذب و محبت است و هم دين دفع و نقمت « 2 »\r\n\r\n\r\n\r\n\r\n","description":"","footnote":"\r\n( 1 ) بحارالانوار ، چاپ جديد ، ج 42 / ص 193 و 194 .\r\n( 2 ) ممكن است بگوييم نقمتها نيز مظاهرى از عواطف و محبتهاست . در دعا مىخوانيم « يا مَنْ سَبَقَتْ رَحْمَتُهُ غَضَبَهُ » اى كسى كه رحمت و مهرت بر خشمت پيشى گرفت و چون خواستى رحمت كنى غضب كردى و خشم گرفتى ، والّا اگر آن رحمت و مهر نبود غضب نيز نمىبود .\r\nمانند پدرى كه بر فرزندش خشم مىگيرد چون او را دوست دارد و به آيندهء او علاقه‌مند است ؛ اگر خلافى را انجام دهد ناراحت مىشود و گاهى كتكش مىزند و حال اينكه چه بسا رفتارى ناهنجارتر را از فرزندان و بچه‌هاى ديگران ببيند ولى هيچ گونه احساسى را در مقابل ندارد . در مورد فرزندش خشمگين شد زيرا كه علاقه داشت ولى در مورد ديگران به خشم نيامد چون علاقه نبود .\r\nو از طرفى علاقه‌ها گاهى كاذب است يعنى احساسى است كه عقل بر آن حكومت ندارد ، كما اينكه در قرآن مىفرمايد :\r\n وَ لا تَأْخُذْكُمْ بِهِما رَأْفَةٌ فِي دِينِ اللَّهِ  . ( نور / 2 ) .\r\nدر اجراى قانون الهى رأفت و مهرتان به مجرم گل نكند ( زيرا اسلام همان گونه كه نسبت به افراد علاقه مىورزد به اجتماع نيز علاقه‌مند است ) .\r\nبزرگترين گناه گناهى است كه در نظر انسان كوچك آيد و بىاهميت تلقى گردد . اميرالمؤمنين مىفرمايد :\r\nاشَدُّ الذُّنوبِ مَااسْتَهانَ بِهِ صاحِبُهُ . ( نهج البلاغه فيض الاسلام ، حكمت 340 ) .\r\nسخت‌ترين گناهان گناهى است كه گناهكار آن را آسان و ناچيز پندارد .\r\nشيوع گناه تنها چيزى است كه عظمت گناه را از ديده‌ها مىبرد و آن را در نظر فرد ناچيز جلوه مىدهد . و لذا اسلام مىگويد هنگامى كه گناهى انجام گرفت و اين گناه در خفاى كامل نبود و افرادى بر آن آگاهى يافتند ، بايد گناهكار مورد سياست قرار گيرد : يا حد بخورد و يا تعزير شود . در فقه اسلامى به‌طور كلى گفته‌اند ترك هر واجب و انجام هر حرامى اگر حد براى آن تعيين نشده تعزير دارد . « تعزير » كيفر كمتر از مقدار « حد » است كه بر طبق نظريهء حاكم تعيين مىگردد .\r\nدر اثر گناه يك فرد و اشاعهء آن ، اجتماع يك قدم به گناه نزديك شد و اين از بزرگترين خطرات است براى آن . پس بايد گناهكار را به مقتضاى اهميت گناهش كيفر داد تا باز اجتماع به راه برگردد و عظمت گناه از ديده‌ها بيرون نرود .\r\nبنابراين خود كيفر و نقمت ، مهرى است كه نسبت به اجتماع مبذول مىگردد .\r\n","page_name":" 229 ","page_number":229},
  {"content":"\r\n\r\n3 . مردمى كه دافعه دارند اما جاذبه ندارند ، دشمن سازند اما دوست ساز نيستند .\r\nاينها نيز افراد ناقصى هستند ، و اين دليل بر اين است كه فاقد خصايل مثبت انسانى مىباشند زيرا اگر از خصايل انسانى بهره‌مند بودند گروهى ولو عدهء قليلى طرفدار و علاقه‌مند داشتند ، زيرا در ميان مردم همواره آدم خوب وجود دارد هر چند عددشان كم باشد . اگر همهء مردم باطل و ستم پيشه بودند اين دشمنيها دليل حقيقت و عدالت بود اما هيچ وقت همهء مردم بد نيستند ، همچنانكه در هيچ زمانى همهء مردم خوب نيستند . قهراً كسى كه همه دشمن او هستند ، خرابى از ناحيهء خود اوست والّا چگونه ممكن است در روح انسان خوبيها وجود داشته باشد و هيچ دوستى نداشته باشد .\r\nاين گونه اشخاص در وجودشان جهات مثبت وجود ندارد حتى در جهات شقاوت .\r\nوجود اينها سرتاسر تلخ است و براى همه هم تلخ است . چيزى كه لااقل براى بعضىها شيرين باشد [ در آن 
  ] وجود ندارد .\r\nعلى عليه السلام مىفرمايد :\r\nاعْجَزُ النّاسِ مَنْ عَجَزَ عَنِ اكْتِسابِ الْاخْوانِ وَ اعْجَزُ مِنْهُ مَنْ ضَيَّعَ مَنْ ظَفَرَ بِهِ مِنْهُمْ « 1 » .\r\nناتوانترين مردم كسى است كه از دوست يافتن ناتوان باشد و از آن ناتوانتر آن كه دوستان را از دست بدهد و تنها بماند .\r\n\r\n\r\n\r\n\r\n","description":"","footnote":"\r\n( 1 ) نهج البلاغه فيض الاسلام ، حكمت 11 .\r\n","page_name":" 230 ","page_number":230},
  {"content":"\r\n\r\n4 . مردمى كه هم جاذبه دارند و هم دافعه . انسانهاى با مسلك كه در راه عقيده و مسلك خود فعاليت مىكنند ، گروههايى را به سوى خود مىكشند ، در دلهايى به عنوان محبوب و مراد جاى مىگيرند و گروههايى را هم از خود دفع مىكنند و مىرانند ؛ هم دوست سازند و هم دشمن ساز ؛ هم موافق پرور و هم مخالف پرور .\r\nاينها نيز چندگونه‌اند ، زيرا گاهى جاذبه و دافعه هر دو قوى است و گاهى هر دو ضعيف و گاهى باتفاوت . افراد باشخصيت آنهايى هستند كه جاذبه و دافعه‌شان هر دو قوى باشد ، و اين بستگى دارد به اينكه پايگاههاى مثبت و پايگاههاى منفى در روح آنها چه اندازه نيرومند باشد . البته قوّت نيز مراتب دارد تا مىرسد به جايى كه دوستانِ مجذوب ، جان را فدا مىكنند و در راه او از خود مىگذرند و دشمنان هم آنقدر سرسخت مىشوند كه جان خود را در اين راه از كف مىدهند ، و تا آنجا قوّت مىگيرند كه حتى بعد از مرگ قرنها جذب و دفعشان در روحها كارگر واقع مىشود و سطح وسيعى را اشغال مىكند . و اين جذب و دفع‌هاى سه بعدى از مختصات اولياست ، همچنانكه دعوتهاى سه بعدى مخصوص سلسلهء پيامبران است « 1 » از طرفى بايد ديد چه عناصرى را جذب و چه عناصرى را دفع مىكنند . مثلًا گاهى عنصر دانا را جذب و عنصر نادان را دفع [ مىكنند 
  ] و گاهى برعكس است .\r\nگاهى عناصر شريف و نجيب را جذب و عناصر پليد و خبيث را دفع [ مىكنند 
  ] و گاهى بر عكس است . لهذا دوستان و دشمنان ، مجذوبين و مطرودين هر كسى دليل قاطعى بر ماهيت اوست .\r\nصرف جاذبه و دافعه داشتن و حتى قوى بودن جاذبه و دافعه براى اينكه شخصيت شخص قابل ستايش باشد كافى نيست ، بلكه دليل اصل شخصيت است ، و شخصيت هيچ كس دليل خوبى او نيست . تمام رهبران و ليدرهاى جهان ( حتى جنايتكاران حرفه‌اى از قبيل چنگيز و حجّاج و معاويه ) افرادى بوده‌اند كه هم جاذبه داشته‌اند و هم دافعه . تا در روح كسى نقاط مثبت نباشد هيچ گاه نمىتواند هزاران نفر سپاهى را مطيع خويش سازد و مقهور ارادهء خود گرداند . تا كسى قدرت رهبرى نداشته باشد نمىتواند مردمى را اينچنين به دور خويش گرد آورد .\r\nنادرشاه يكى از اين افراد است . چقدر سرها بريده و چقدر چشمها را از\r\n\r\n\r\n\r\n\r\n","description":"","footnote":"\r\n( 1 ) مقدمهء جلد اول محمد صلى الله عليه و آله خاتم پيامبران ، ص 11 و 12 .\r\n","page_name":" 231 ","page_number":231},
  {"content":"\r\n\r\nحدقه‌ها بيرون آورده است ! اما شخصيتش فوق العاده نيرومند است . از ايرانِ شكست خورده و غارت زدهء اواخر عهد صفوى لشكرى گران به وجود آورد و همچون مغناطيس كه براده‌هاى آهن را جذب مىكند ، مردان جنگى را به گرد خويش جمع كرد كه نه تنها ايران را از بيگانگان نجات بخشيد بلكه تا اقصى نقاط هندوستان براند و سرزمينهاى جديدى را در سلطهء حكومت ايرانى درآورد .\r\nبنابراين هر شخصيتى هم سنخ خود را جذب مىكند و غير هم سنخ را از خود دور مىسازد . شخصيت عدالت و شرف ، عناصر خيرخواه و عدالتجو را به سوى خويش جذب مىكند و هواپرست‌ها و پول پرست‌ها و منافقها را از خويش طرد مىكند .\r\nشخصيت جنايت ، جانيان را به دور خويش جمع مىكند و نيكان را از خود دفع مىكند .\r\nو همچنانكه اشاره كرديم تفاوت ديگر در مقدار نيروى جذب است . همچنانكه دربارهء [ قانون 
  ] جاذبهء نيوتن مىگويند به تناسب جرم جسم و كمتر بودن فاصله ، ميزان كشش و جذب بيشتر مىشود ، در انسانها قدرت جاذبه و فشار وارد از ناحيهء شخص صاحب جاذبه متفاوت است .\r\n\r\nعلى شخصيت دونيرويى\r\nعلى از مردانى است كه هم جاذبه دارد و هم دافعه ، و جاذبه و دافعهء او سخت نيرومند است . شايد در تمام قرون و اعصار جاذبه و دافعه‌اى به نيرومندى جاذبه و دافعهء على پيدا نكنيم . دوستانى دارد عجيب ، تاريخى ، فداكار ، باگذشت ؛ از عشق او همچون شعله‌هايى از خرمنى آتش ، سوزان و پرفروغ‌اند ؛ جان دادن در راه او را آرمان و افتخار مىشمارند و در دوستى او همه چيز را فراموش كرده‌اند . از مرگ على ساليان بلكه قرونى گذشت اما اين جاذبه همچنان پرتو مىافكند و چشمها را به سوى خويش خيره مىسازد .\r\nدر دوران زندگىاش عناصر شريف و نجيب ، خداپرستانى فداكار و بىطمع ، مردمى باگذشت و مهربان ، عادل و خدمتگزار خلق گرد محور وجودش چرخيدند كه هر كدام تاريخچه‌اى آموزنده دارند ، و پس از مرگش در دوران خلافت معاويه و امويان جمعيتهاى زيادى به جرم دوستى او در سخت‌ترين شكنجه‌ها قرار گرفتند اما قدمى را در دوستى و عشق على كوتاه نيامدند و تا پاى جان ايستادند .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nساير شخصيتهاى جهان ، با مرگشان همهء چيزها مىميرد و با جسمشان در زير خاكها پنهان مىگردد اما مردان حقيقت خود مىميرند ولى مكتب و عشقها كه برمىانگيزند با گذشت قرون تابنده‌تر مىگردد .\r\nما در تاريخ مىخوانيم كه سالها بلكه قرنها پس از مرگ على افرادى با جان از ناوك دشمنانش استقبال مىكنند . از جملهء مجذوبين و شيفتگان على ، ميثم تمّار را مىبينيم كه بيست سال پس از شهادت مولى بر سر چوبهءدار از على و فضايل و سجاياى انسانى او سخن مىگويد . در آن ايامى كه سرتاسر مملكت اسلامى در خفقان فرو رفته ، تمام آزاديها كشته شده و نفسها در سينه زندانى شده است و سكوتى مرگبار همچون غبار مرگ بر چهره‌ها نشسته است ، او از بالاىدار فرياد برمىآورد كه بياييد از على برايتان بگويم . مردم از اطراف براى شنيدن سخنان ميثم هجوم آوردند . حكومت قدّاره بند اموى كه منافع خود را در خطر مىبيند ، دستور مىدهد كه بر دهانش لجام زدند و پس از چند روزى هم به حياتش خاتمه دادند .\r\nتاريخ از اين قبيل شيفتگان براى على بسيار سراغ دارد .\r\nاين جذبه‌ها اختصاصى به عصرى دون عصرى ندارد . در تمام اعصار جلوه‌هايى از آن جذبه‌هاى نيرومند مىبينيم كه سخت كارگر افتاده است .\r\nمردى است به نام ابن سِكّيت ؛ از علما و بزرگان ادب عربى است و هنوز هم در رديف صاحب نظران زبان عرب مانند سيبويه و ديگران نامش برده مىشود . اين مرد در دوران خلافت متوكل عباسى مىزيسته ( در حدود دويست سال بعد از شهادت على ) . در دستگاه متوكل متهم بود كه شيعه است اما چون بسيار فاضل و برجسته بود ، متوكل او را به عنوان معلم فرزندانش انتخاب كرد . يك روز كه بچه‌هاى متوكل به حضورش آمدند و ابن سكّيت هم حاضر بود و ظاهراً در آن روز امتحانى هم از آنها به عمل آمده بود و خوب از عهده برآمده بودند ، متوكل ضمن اظهار رضايت از ابن سكّيت و شايد [ به خاطر 
  ] سابقهء ذهنى كه از او داشت - كه شنيده بود تمايل به تشيع دارد - از ابن سكّيت پرسيد : اين دو تا ( دو فرزندش ) پيش تو محبوبترند يا حسن و حسين فرزندان على ؟ ابن سكّيت از اين جمله و از اين مقايسه سخت برآشفت . خونش به جوش آمد . با خود گفت كار اين مرد مغرور به جايى رسيده است كه فرزندان خود را با حسن و حسين مقايسه مىكند ! اين تقصير من است كه تعليم آنها را بر عهده گرفته‌ام . در جواب متوكل گفت : به خدا قسم قنبر غلام على به\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nمراتب از اين دو تا و از پدرشان نزد من محبوبتر است . متوكل فى المجلس دستور داد زبان ابن سكّيت را از پشت گردنش درآورند .\r\nتاريخ ، افراد سر از پا نشناختهء زيادى را مىشناسد كه بىاختيار جان خود را در راه مهر على فدا كرده‌اند . اين جاذبه را در كجا مىتوان يافت ؟ گمان نمىرود در جهان نظيرى داشته باشد .\r\nعلى به همين شدت دشمنان سرسخت دارد ، دشمنانى كه از نام او به خود مىپيچيدند . على از صورت يك فرد بيرون است و به صورت يك مكتب موجود است ، و به همين جهت گروهى را به سوى خود مىكشد و گروهى را از خود طرد مىنمايد . آرى ، على شخصيت دونيرويى است .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nبخش اول . نيروى جاذبهء على عليه السلام\r\nجاذبه‌هاى نيرومند .\r\nآثار محبت .\r\nحصار شكنى .\r\nمحبت اولياء .\r\nنيروى محبت در اجتماع .\r\nمحبت اولياء بهترين وسيلهء تهذيب اخلاق .\r\nنمونه‌هايى از تاريخ اسلام .\r\nنقش نيروى محبت در پيشرفت اسلام .\r\nحبّ على در قرآن و سنت .\r\nرمز دوستى على\r\n\r\n","description":"","footnote":"","page_name":" 235 ","page_number":235},
  {"content":"\r\n . \r\n","description":"","footnote":"","page_name":" 236 ","page_number":236},
  {"content":"\r\n\r\n\r\nجاذبه‌هاى نيرومند\r\nدر مقدمهء جلد اول خاتم پيامبران دربارهء « دعوتها » چنين مىخوانيم « 1 » :\r\n« دعوتهايى كه در ميان بشر پديد آمده ، همه يكسان نبوده و شعاع تأثير آنها يكنواخت نيست . بعضى از دعوتها و سيستمهاى فكرى يك بعدى است و در يك سو پيش رفته است ؛ در زمان پيدايش‌اش قشر وسيعى را فرا گرفته ، ميليونها جمعيت پيرو پيدا كرده است اما بعد از زمان خويش ديگر بساط هستىاش برچيده شده و به دست فراموشى سپرده شده است .\r\nو بعضى دو بعدى است ، شعاعشان در دو سو پيش رفته است ؛ همچنانكه قشر وسيعى را فرا گرفته ، در زمانها نيز پيشروى كرده . برد آن تنها در بعد مكانى نبوده است ، بعد زمان را نيز فرا گرفته است .\r\nو بعضى ديگر در ابعاد گوناگون پيشروى كرده‌اند ؛ هم سطح وسيعى از جمعيتهاى بشر را فرا گرفته و تحت نفوذ خويش قرار داده‌اند و در هر قاره‌اى از قاره‌ها اثر نفوذ آنها را مىبينيم ، و هم بعد زمان را فرا گرفته يعنى\r\n\r\n\r\n\r\n\r\n","description":"","footnote":"\r\n( 1 ) [ اين مقدمه به قلم استاد شهيد است . 
  ]\r\n","page_name":" 237 ","page_number":237},
  {"content":"\r\n\r\nمخصوص يك زمان و يك عصر نبوده ، قرنهاى متمادى در كمال اقتدار حكومت كرده‌اند ، و هم تا اعماق روح بشر ريشه دوانده و سرّ ضمير افراد را در اختيار قرار داده و بر عمق قلبها حكومت كرده و زمام احساسها را در دست گرفته‌اند . اين گونه دعوتهاى سه بعدى مخصوص سلسلهء پيامبران است .\r\nكدام مكتب فكرى و فلسفى را مىتوان پيدا كرد كه مانند اديان بزرگ جهان بر صدها ميليون نفر در مدت سى قرن و بيست قرن و حداقل چهارده قرن حكومت كند و به سرّ ضماير افراد چنگ بيندازد ؟ ! » .\r\nجاذبه‌ها نيز اينچنين‌اند ؛ گاهى يك بعدى و گاهى دو بعدى و گاهى سه بعدى هستند .\r\nجاذبهء على عليه السلام از قسم اخير است . هم سطح وسيعى از جمعيت را مجذوب خويش ساخته و هم به يك قرن و دو قرن پيوسته نيست بلكه در طول زمان ادامه يافته و گسترش پيدا كرده است . حقيقتى است كه بر گونهء قرون و اعصار مىدرخشد و تا عمق و ژرفاى دلها و باطنها پيش رفته است ، آنچنان كه بعد از قرنها كه به يادش مىافتند و سجاياى اخلاقىاش را مىشنوند اشك شوق مىريزند و به ياد مصائبش مىگريند تا جايى كه دشمن را نيز تحت نفوذ قرار داده است و اشكش را جارى ساخته است . و اين قدرتمندترين جاذبه‌هاست .\r\nاز اينجا مىتوان دريافت كه پيوند انسان با دين از سبك پيوندهاى مادى نيست بلكه پيوند ديگرى است كه هيچ چيز ديگر چنين پيوندى با روح بشر ندارد .\r\nعلى اگر رنگ خدا نمىداشت و مردى الهى نمىبود فراموش شده بود . تاريخ بشر قهرمانهاى بسيار سراغ دارد : قهرمانهاى سخن ، قهرمانهاى علم و فلسفه ، قهرمانهاى قدرت و سلطنت ، قهرمان ميدان جنگ ، ولى همه را بشر از ياد برده است و يا اصلًا نشناخته است . اما على نه تنها با كشته شدنش نمرد بلكه زنده‌تر شد . خود مىگويد :\r\nهَلَكَ خُزّانُ الْامْوالِ وَ هُمْ احْياءٌ وَ الْعُلَماءُ باقونَ ما بَقِىَ الدَّهْرُ ، اعْيانُهُمْ مَفْقودَةٌ\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nوَ امْثالُهُمْ فِى الْقُلوبِ مَوْجودَةٌ « 1 » .\r\nگردآورندگان داراييها در همان حال كه زنده‌اند مرده‌اند و دانشمندان ( علماى ربانى ) پايدارند تا روزگار پايدار است . جسمهاى آنها گمشده است اما نقشهاى آنها بر صفحهء دلها موجود است .\r\nدربارهء شخص خودش مىفرمايد :\r\nغَداً تَرَوْنَ ايّامى وَ يُكْشَفُ لَكُمْ عَنْ سَرائِرى وَ تَعْرِفونَنى بَعْدَ خُلُوِّ مَكانى وَ قِيامِ غَيْرى مَقامى « 2 » .\r\nفردا روزهاى مرا مىبينيد و خصايص شناخته نشدهء من برايتان آشكار مىگردد و پس از تهى شدن جاى من و ايستادن ديگرى به جاى من ، مرا خواهيد شناخت .\r\n عصر من دانندهء اسرار نيست * يوسف من بهر اين بازار نيست \r\n نااميدستم ز ياران قديم * طور من سوزد كه مىآيد كليم \r\n قلزم ياران چو شبنم بىخروش * شبنم من مثل يم طوفان به دوش \r\n نغمهء من از جهان ديگر است * اين جرس را كاروان ديگر است \r\n اى بسا شاعر كه بعد از مرگ زاد * چشم خود بر بست و چشم ما گشاد \r\n رخت ناز از نيستى بيرون كشيد * چون گل از خاك مزار خود دميد \r\n در نمىگنجد به جو عمّان من * بحرها بايد پى طوفان من \r\n برقها خوابيده در جان من است * كوه و صحرا باب جولان من است \r\n چشمهء حيوان براتم كرده‌اند * محرم راز حياتم كرده‌اند \r\n هيچ كس رازى كه من گويم نگفت * همچو فكر من دُر معنى نسفت \r\n پير گردون با من اين اسرار گفت * از نديمان رازها نتوان نهفت « 3 » \r\nو در حقيقت على همچون قوانين فطرت است كه جاودانه مىمانند . او منبع\r\n\r\n\r\n\r\n\r\n","description":"","footnote":"\r\n( 1 ) نهج البلاغه ، حكمت 139 .\r\n( 2 ) نهج البلاغه ، خطبهء 149 .\r\n( 3 ) كليات اشعار فارسى اقبال لاهورى ، ص 6 و 7 .\r\n","page_name":" 239 ","page_number":239},
  {"content":"\r\n\r\nفيّاضى است كه تمام نمىگردد بلكه روز به روز زيادتر مىشود و به قول جبران خليل جبران از شخصيتهايى است كه در عصر پيش از عصر خود به دنيا آمده‌اند .\r\nبعضى از مردم فقط در زمان خودشان رهبرند و بعضى اندكى بعد از زمان خويش نيز رهبرند و به تدريج رهبرىشان رو به فراموشى مىرود ، اما على و معدودى از بشر هميشه هادى و رهبرند .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\nتشيع ، مكتب محبت و عشق\r\nاز بزرگترين امتيازات شيعه بر ساير مذاهب اين است كه پايه و زير بناى اصلى آن محبت است . از زمان شخص نبى اكرم كه اين مذهب پايه گذارى شده است زمزمهء محبت و دوستى بوده است . آنجا كه در سخن رسول اكرم جملهء « عَلِىٌّ وَ شيعَتُهُ هُمُ الْفائِزونَ » « 1 » را مىشنويم ، گروهى را در گرد على مىبينيم كه شيفتهء او و گرم او و مجذوب او مىباشند . از اين رو تشيع مذهب عشق و شيفتگى است . تولّاى آن حضرت مكتب عشق و محبت است . عنصر محبت در تشيع دخالت تام دارد . تاريخ تشيع با نام يك سلسله از شيفتگان و شيدايان و جانبازان سر از پا نشناخته توأم است .\r\nعلى همان كسى است كه در عين اينكه بر افرادى حد الهى جارى مىساخت و آنها را تازيانه مىزد و احياناً طبق مقررات شرعى دست يكى از آنها را مىبريد ، باز\r\n\r\n\r\n\r\n\r\n","description":"","footnote":"\r\n( 1 ) جلال الدين سيوطى در الدُّر المنثور در ذيل آيهء 7 سورهء بيّنه از ابن عساكر از جابر بن عبد اللَّه انصارى نقل مىكند كه گفت در محضر پيغمبر بوديم كه على نيز به محضرش مىآمد . حضرت فرمود : « وَ الَّذى نَفْسى بِيَدِهِ انَّ هذا وَ شيعَتَهُ هُمُ الْفائِزونَ يَوْمَ الْقِيامَةِ » يعنى سوگند به آن كسى كه جانم در دست اوست اين مرد و شيعيان او در روز قيامت رستگارانند . و مناوى در كنوزالحقايق به دو روايت نقل مىكند ، و هَيْثمى در مجمع الزوائد و ابن حجر در الصواعق المحرقة همين مضمون را با كيفيتى ديگر نقل مىكنند .\r\n","page_name":" 241 ","page_number":241},
  {"content":"\r\n\r\nهم از او رو برنمى تافتند و از محبتشان چيزى كاسته نمىشد . او خود مىفرمايد :\r\nلَوْ ضَرَبْتُ خَيْشومَ الْمُؤْمِنِ بِسَيْفى هذا عَلى انْ يُبْغِضَنى ما ابْغَضَنى ، وَ لَوْ صَبَبْتُ الدُّنْيا بِجَمّاتِها عَلَى الْمُنافِقِ عَلى انْ يُحِبَّنى ما أَحَبَّنى ، وَ ذلِكَ انَّهُ قُضِىَ فَانْقَضى عَلى لِسانِ النَّبِىِّ الْامِّىِّ انَّهُ قالَ : يا عَلىُّ لايُبْغِضُكَ مُؤْمِنٌ وَ لايُحِبُّكَ مُنافِقٌ « 1 » .\r\nاگر با اين شمشيرم بينى مؤمن را بزنم كه با من دشمن شود ، هرگز دشمنى نخواهد كرد و اگر همهء دنيا را بر سر منافق بريزم كه مرا دوست بدارد هرگز مرا دوست نخواهد داشت ، زيرا كه اين گذشته و بر زبان پيغمبر امّى جارى گشته كه گفت : يا على ! مؤمن تو را دشمن ندارد و منافق تو را دوست نمىدارد .\r\nعلى مقياس و ميزانى است براى سنجش فطرتها و سرشتها . آن كه فطرتى سالم و سرشتى پاك دارد از وى نمىرنجد ولو اينكه شمشيرش بر او فرود آيد ، و آن كه فطرتى آلوده دارد به او علاقه‌مند نگردد ولو اينكه احسانش كند ، چون على جز تجسم حقيقت چيزى نيست .\r\nمردى است از دوستان اميرالمؤمنين ، بافضيلت و باايمان . متأسفانه از وى لغزشى انجام گرفت و بايست حد بر وى جارى گردد . اميرالمؤمنين پنجهء راستش را بريد .\r\nآن را به دست چپ گرفت . قطرات خون مىچكيد و او مىرفت . ابن الكَوّاء ، خارجى آشوبگر ، خواست از اين جريان به نفع حزب خود و عليه على استفاده كند . با قيافه‌اى ترحم آميز جلو رفت و گفت : دستت را كى بريد ؟ گفت :\r\nقَطَعَ يَمينى سَيِّدُ الْوَصِيّينَ وَ قائِدُ الْغُرِّ الُمحَجَّلينَ وَ اوْلَى النّاسِ بِالْمُؤْمِنينَ عَلىُّ بْنُ ابى طالِبٍ ، امامُ الْهُدى . . . السّابِقُ الى جَنّاتِ النَّعيمِ ، مُصادِمُ الْابْطالِ ، الْمُنْتَقِمُ مِنَ الْجُهّالِ ، مُعْطِى الزَّكاةِ . . . الْهادى الَى الرَّشادِ وَ النّاطِقُ بِالسَّدادِ ، شُجاعٌ مَكِّىٌّ ، جَحْجاحٌ وَفِىٌّ . . . « 2 »\r\n\r\n\r\n\r\n\r\n","description":"","footnote":"\r\n( 1 ) نهج البلاغه ، حكمت 42 .\r\n( 2 ) بحارالانوار ، ج 40 / ص 281 و 282 ، چاپ جديد و التفسير الكبير فخر رازى ، ذيل آيهء 9 سورهء كهف  ( أَمْ حَسِبْتَ أَنَّ . . . ) . \r\n","page_name":" 242 ","page_number":242},
  {"content":"\r\n\r\nپنجه‌ام را بريد سيد جانشينان پيامبران ، پيشواى سفيدرويان قيامت ، ذى حق‌ترين مردم نسبت به مؤمنان ، على بن ابى طالب ، امام هدايت . . .\r\nپيشتاز بهشتهاى نعمت ، مبارز شجاعان ، انتقام گيرندهء از جهالت پيشگان ، بخشندهء زكات . . . رهبر راه رشد و كمال ، گويندهء گفتار راستين و صواب ، شجاع مكّى و بزرگوار با وفا .\r\nابن الكوّاء گفت : واى بر تو ! دستت را مىبرد و اينچنين ثنايش مىگويى ؟ ! گفت :\r\nچرا ثنايش نگويم و حال اينكه دوستىاش با گوشت و خونم درآميخته است ؟ ! به خدا سوگند كه نبريد دستم را جز به حقى كه خداوند قرار داده است .\r\nاين عشقها و علاقه‌ها كه ما اينچنين در تاريخ على و ياران وى مىبينيم ، ما را به مسألهء محبت و عشق و آثار آن مىكشاند .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nاكسير محبت\r\nشعراى فارسى زبان عشق را « اكسير » ناميده‌اند .\r\nكيمياگران معتقد بودند كه در عالم ماده‌اى وجود دارد به نام « اكسير » « 1 » يا « كيميا » كه مىتواند ماده‌اى را به مادهء ديگرى تبديل كند ؛ قرنها به دنبال آن مىگشتند . شعرا اين اصطلاح را استخدام كردند و گفتند آن اكسير واقعى كه نيروى تبديل دارد عشق و محبت است ، زيرا عشق است كه مىتواند قلب ماهيت كند . عشق مطلقاً اكسير است و خاصيت كيميا دارد ، يعنى فلزى را به فلز ديگر تبديل مىكند . مردم هم فلزات مختلفى هستند :\r\n« الّناسُ مَعادِنُ كَمَعادِنِ الذَّهَبِ وَ الْفِضَّةِ . » .\r\nعشق است كه دل را دل مىكند و اگر عشق نباشد دل نيست ، آب و گل است .\r\n\r\n\r\n\r\n\r\n","description":"","footnote":"\r\n( 1 ) در برهان قاطع دربارهء اكسير مىگويد : « جوهرى است گدازنده و آميزنده و كامل كننده يعنى مس را طلا مىكند ، و ادويهء مفيدهء فايده‌مند و نظر مرشد كامل را نيز مجازاً اكسير مىگويند » . اتفاقاً در عشق هم هر سه خصوصيت هست ؛ هم گدازنده است و هم آميزنده و هم كامل كننده ، لكن وجه شبه معروف و مشهور همين سوم است يعنى تغيير تكميلى ، و لذا شعرا گاهى عشق را طبيب و دوا و افلاطون و جالينوس خوانده‌اند . مولوى در ديباچهء مثنوى مىگويد :\r\nشاد باش‌اى عشق خوش سوداى ما .\r\nاى طبيب جمله علتهاى ما .\r\nاى دواى نخوت و ناموس ما .\r\nاى تو افلاطون و جالينوس ما\r\n","page_name":" 244 ","page_number":244},
  {"content":"\r\n\r\n هر آن دل را كه سوزى نيست دل نيست * دل افسرده غير از مشت گل نيست \r\n الهى ! سينه‌اى ده آتش افروز * در آن سينه دلى وان دل همه سوز « 1 » \r\nاز جمله آثار عشق نيرو و قدرت است . محبت نيروآفرين است ، جَبان را شجاع مىكند . يك مرغ خانگى تا زمانى كه تنهاست بالهايش را روى پشت خود جمع مىكند ، آرام مىخرامد ، هى گردن مىكشد كرمكى پيدا كند تا از آن استفاده نمايد ، از مختصر صدايى فرار مىكند ، در مقابل كودكى ضعيف از خود مقاومت نشان نمىدهد . اما همين مرغ وقتى جوجه‌دار شد ، عشق و محبت در كانون هستىاش خانه كرد ، وضعش دگرگون مىگردد ، بالهاى بر پشت جمع شده را به علامت آمادگى براى دفاع پايين مىاندازد ، حالت جنگى به خود مىگيرد ، حتى آهنگ فريادش قويتر و شجاعانه‌تر مىگردد . قبلًا به احتمال خطرى فرار مىكرد اما اكنون به احتمال خطرى حمله مىكند ، دليرانه يورش مىبرد . اين محبت و عشق است كه مرغ ترسو را به صورت حيوانى دلير جلوه‌گر مىسازد .\r\nعشق و محبت ، سنگين و تنبل را چالاك و زرنگ مىكند و حتى از كودن ، تيزهوش مىسازد .\r\nپسر و دخترى كه هيچ كدام آنها در زمان تجردشان در هيچ چيزى نمىانديشيدند مگر در آنچه مستقيماً به شخص خودشان ارتباط داشت ، همين كه به هم دل بستند و كانون خانوادگى تشكيل دادند براى اولين بار خود را به سرنوشت موجودى ديگر علاقه‌مند مىبينند ، شعاع خواسته هاشان وسيعتر مىشود ، و چون صاحب فرزند شدند به كلى روحشان عوض مىشود . آن پسرك تنبل و سنگين اكنون چالاك و پرتحرك شده است و آن دختركى كه به زور هم از رختخواب برنمى خاست اكنون تا صداى كودك گهواره نشين‌اش را مىشنود ، همچون برق مىجهد . كدام نيروست كه لَختى و رخوت را برد و جوان را اينچنين حساس ساخت ؟ آن ، جز عشق و محبت نيست .\r\nعشق است كه از بخيل ، بخشنده و از كم طاقت و ناشكيبا متحمل و شكيبا مىسازد .\r\nاثر عشق است كه مرغ خودخواه را كه فقط به فكر خود بود [ كه 
  ] دانه‌اى جمع\r\n\r\n\r\n\r\n\r\n","description":"","footnote":"\r\n( 1 ) وحشى كرمانى .\r\n","page_name":" 245 ","page_number":245},
  {"content":"\r\n\r\nكند و خود را محافظت كند ، به صورت موجودى سخى درمىآورد كه چون دانه‌اى پيدا كرد جوجه‌ها را آواز دهد ، يا يك مادر را كه تا ديروز دخترى لوس و بخور و بخواب و زودرنج و كم طاقت بود با قدرت شگرفى در مقابل گرسنگى و بىخوابى و ژوليدگى اندام ، صبور و متحمل مىسازد ، تاب تحمل زحمات مادرى به او مىدهد .\r\nتوليد رقّت و رفع غلظت و خشونت از روح ، و به عبارت ديگر تلطيف عواطف و همچنين توحّد و تأحّد و تمركز و از بين بردن تشتّت و تفرّق نيروها و در نتيجه قدرت حاصل از تجمع ، همه از آثار عشق و محبت است .\r\nدر زبان شعر و ادب ، در باب اثر عشق بيشتر به يك اثر برمىخوريم و آن الهام بخشى و فياضيت عشق است .\r\n بلبل از فيض گل آموخت سخن ورنه نبود * اينهمه قول و غزل تعبيه در منقارش « 1 » \r\nفيض گل گرچه به حسب ظاهر لفظ ، يك امر خارج از وجود بلبل است ولى در حقيقت چيزى جز نيروى خود عشق نيست .\r\n تو مپندار كه مجنون سر خود مجنون شد * از سمك تا به سماكش كشش ليلى برد « 2 » \r\nعشق ، قواى خفته را بيدار و نيروهاى بسته و مهارشده را آزاد مىكند نظير شكافتن اتمها و آزاد شدن نيروهاى اتمى . الهام بخش است و قهرمان ساز . چه بسيار شاعران و فيلسوفان و هنرمندان كه مخلوق يك عشق و محبت نيرومندند .\r\nعشق ، نفس را تكميل و استعدادات حيرت‌انگيز باطنى را ظاهر مىسازد . از نظر قواى ادراكى ، الهام بخش و از نظر قواى احساسى ، اراده و همت را تقويت مىكند ، و آنگاه كه در جهت عِلوى متصاعد شود كرامت و خارق عادت به وجود مىآورد .\r\nروح را از مزيجها و خلطها پاك مىكند و به عبارت ديگر عشق تصفيه‌گر است .\r\nصفات رذيلهء ناشى از خودخواهى و يا سردى و بىحرارتى را از قبيل بخل ، امساك ، جبن ، تنبلى ، تكبر و عجب ، از ميان مىبرد . حقدها و كينه‌ها را زايل مىكند و از بين\r\n\r\n\r\n\r\n\r\n","description":"","footnote":"\r\n( 1 ) لسان الغيب ، حافظ .\r\n( 2 ) علامهء طباطبائى .\r\n","page_name":" 246 ","page_number":246},
  {"content":"\r\n\r\nبرمىداردگو اينكه محروميت و ناكامى در عشق ممكن است به نوبهء خود توليد عقده و كينه‌ها كند .\r\n از محبت تلخها شيرين شود * از محبت مسها زرين شود « 1 » \r\nاثر عشق از لحاظ روحى در جهت عمران و آبادى روح است و از لحاظ بدنى در جهت گداختن و خرابى . اثر عشق در بدن درست عكس روح است . عشق در بدن باعث ويرانى و موجب زردى چهره و لاغرى اندام و سقم و اختلال هاضمه و اعصاب است . شايد تمام آثارى كه در بدن دارد آثار تخريبى باشد ولى نسبت به روح چنين نيست ؛ تا موضوع عشق چه موضوعى ، و تا نحوهء استفادهء شخص چگونه باشد . بگذريم از آثار اجتماعىاش ، از نظر روحى و فردى غالباً تكميلى است زيرا توليد قوّت و رقّت و صفا و توحّد و همت مىكند ، ضعف و زبونى و كدورت و تفرق و كودنى را از بين مىبرد ، خلطها - كه به تعبير قرآن « دَسّ » ناميده مىشود - از بين برده و غشها را زايل و عيار را خالص مىكند .\r\n شاه جان مر جسم را ويران كند * بعد ويرانيش آبادان كند \r\n اى خنك جانى كه بهر عشق و حال * بذل كرد او خان ومان و ملك و مال \r\n كرد ويران خانه بهر گنج زر * وز همان گنجش كند معمورتر \r\n آب را ببريد و جو را پاك كرد * بعد از آن در جو روان كرد آب خورد \r\n پوست را بشكافت پيكان را كشيد * پوست تازه بعد از آنش بردميد \r\n كاملان كز سرّ تحقيق آگهند * بى خود و حيران و مست و واله‌اند \r\n نه چنين حيران كه پشتش سوى اوست * بل چنان حيران كه غرق و مست دوست \r\n\r\n\r\n\r\n\r\n","description":"","footnote":"\r\n( 1 ) مثنوى معنوى .\r\n","page_name":" 247 ","page_number":247},
  {"content":"\r\n\r\n\r\nحصارشكنى\r\nعشق و محبت قطع نظر از اينكه از چه نوعى باشد ( حيوانى جنسى باشد يا حيوانى نسلى و يا انسانى ) و قطع نظر از اينكه محبوب داراى چه صفات و مزايايى باشد ( دلير و دلاور باشد ، هنرمند باشد يا عالم و يا داراى اخلاق و آداب و صفات مخصوص باشد ) انسان را از خودى و خودپرستى بيرون مىبرد . خودپرستى محدوديت و حصار است . عشق به غير مطلقاً ، اين حصار را مىشكند . تا انسان از خود بيرون نرفته است ضعيف است و ترسو و بخيل و حسود و بدخواه و كم صبر و خودپسند و متكبر ، روحش برق و لمعان ندارد ، نشاط و هيجان ندارد ، هميشه سرد است و خاموش ؛ اما همين كه از « خود » پا بيرون نهاد و حصار خودى را شكست اين خصايل و صفات زشت نيز نابود مىگردد .\r\n هر كه را جامه ز عشقى چاك شد * او ز حرص و عيب كلى پاك شد \r\nخودپرستى به مفهومى كه بايد از بين برود يك امر وجودى نيست ، يعنى نه اين است كه انسان بايد علاقهء وجودى نسبت به خود را از بين ببرد تا از خودپرستى برهد . معنى ندارد كه آدمى بكوشد تا خود را دوست نداشته باشد . علاقه به خود كه از آن به « حبّ ذات » تعبير مىشود به غلط در انسان گذاشته نشده است تا لازم گردد از ميان برداشته شود . اصلاح و تكميل انسان بدين نيست كه فرض شود يك سلسله\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nامور زايد در وجودش تعبيه شده است و بايد آن زايدها و مضرها معدوم گردند . به عبارت ديگر ، اصلاح انسان در كاستى دادن به او نيست ، در تكميل و اضافه كردن به اوست . وظيفه‌اى كه خلقت بر عهدهء انسان قرار داده است در جهت مسير خلقت است ، يعنى در تكامل و افزايش است نه در كاستى و كاهش .\r\nمبارزه با خودپرستى مبارزه با « محدوديت خود » است . اين خود بايد توسعه يابد . اين حصار كه به دور خود كشيده شده است - كه همه چيز ديگر غير از آنچه به او به عنوان يك شخص و يك فرد مربوط گردد آن را بيگانه و ناخود و خارج از خود مىبيند - بايد شكسته شود . شخصيت بايد توسعه يابد كه همهء انسانهاى ديگر را بلكه همهء جهان خلقت را در برگيرد . پس مبارزه با خودپرستى يعنى مبارزه با محدوديت خود . بنابراين خودپرستى جز محدوديت افكار و تمايلات چيزى نيست . عشق ، علاقه و تمايل انسان را به خارج از وجودش متوجه مىكند ؛ وجودش را توسعه داده و كانون هستىاش را عوض مىكند و به همين جهت عشق و محبت يك عامل بزرگ اخلاقى و تربيتى است ، مشروط به اينكه خوب هدايت شود و به طور صحيح مورد استفاده واقع گردد .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nسازنده يا خراب كننده\r\nعلاقه به شخص يا شئ وقتى كه به اوج شدت برسد به طورى كه وجود انسان را مسخر كند و حاكم مطلق وجود او گردد « عشق » ناميده مىشود . عشق ، اوج علاقه و احساسات است . ولى نبايد پنداشت كه آنچه به اين نام خوانده مىشود يك نوع است ، دو نوع كاملًا مختلف است . آنچه از آثار نيك گفته شد مربوط به يك نوع آن است و اما نوع ديگر آن كاملًا آثار مخرّب و مخالف دارد .\r\nاحساسات انسان انواع و مراتب دارد . برخى از آنها از مقولهء شهوت و مخصوصاً شهوت جنسى است و از وجوه مشترك انسان و ساير حيوانات است ، با اين تفاوت كه در انسان به علت خاصى - كه مجال توضيحش نيست - اوج و غليان زايد الوصفى مىگيرد و بدين جهت نام « عشق » به آن مىدهند و در حيوان هرگز به اين صورت در نمىآيد . ولى به هر حال از لحاظ حقيقت و ماهيت ، جز طغيان و فوران و طوفان شهوت چيزى نيست . از مبادى جنسى سرچشمه مىگيرد و به همان جا خاتمه مىيابد . افزايش و كاهشش بستگى زيادى دارد به فعاليتهاى فيزيولوژيكى دستگاه تناسلى و قهراً به سنين جوانى . با پا گذاشتن به سن از يك طرف و اشباع و افراز از طرف ديگر كاهش مىيابد و منتفى مىگردد .\r\nجوانى كه از ديدن رويى زيبا و مويى مجعّد به خود مىلرزد و از لمس دستى\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nظريف به خود مىپيچد ، بايد بداند جز جريان مادى حيوانى در كار نيست . اين گونه عشقها به سرعت مىآيد و به سرعت مىرود ، قابل اعتماد و توصيه نيست ، خطرناك است ، فضيلت كُش است . تنها با كمك عفاف و تقوا و تسليم نشدن در برابر آن است كه آدمى سود مىبرد . يعنى خود اين نيرو انسان را به سوى هيچ فضيلتى سوق نمىدهد اما اگر در وجود آدمى رخنه كرد و در برابر نيروى عفاف و تقوا قرار گرفت و روح فشار آن را تحمل كرد ولى تسليم نشد ، به روح قوّت و كمال مىبخشد .\r\nانسان نوعى ديگر احساسات دارد كه از لحاظ حقيقت و ماهيت با شهوت مغاير است . بهتر است نام آن را « عاطفه » و يا به تعبير قرآن « مودّت » و « رحمت » بگذاريم .\r\nانسان آنگاه كه تحت تأثير شهوات خويش است ، از خود بيرون نرفته است ؛ شخص يا شئ مورد علاقه را براى خودش مىخواهد و به شدت مىخواهد . اگر دربارهء معشوق و محبوب مىانديشد ، بدين صورت است كه چگونه از وصال او بهره‌مند شود و حداكثر تمتّع را ببرد . بديهى است كه چنين حالتى نمىتواند مكمّل و مربى روح انسان باشد و روح او را تهذيب نمايد .\r\nاما انسان گاهى تحت تأثير عواطف عالى انسانى خويش قرار مىگيرد ، محبوب و معشوق در نظرش احترام و عظمت پيدا مىكند ، سعادت او را مىخواهد ، آماده است خود را فداى خواسته‌هاى او بكند . اين گونه عواطف ، صفا و صميميت و لطف و رقّت و از خود گذشتگى به وجود مىآورد ، بر خلاف نوع اول كه از آن خشونت و سبعيّت و جنايت برمىخيزد . مهر و علاقهء مادر به فرزند از اين مقوله است . ارادت و محبت به پاكان و مردان خدا ، و همچنين وطن دوستىها و مسلك دوستىها از اين مقوله است .\r\nاين نوع از احساسات است كه اگر به اوج و كمال برسد همهء آثار نيكى كه قبلًا شرح داديم بر آن مترتّب است ، و هم اين نوع است كه به روح شكوه و شخصيت و عظمت مىدهد بر خلاف نوع اول كه زبون كننده است ؛ و هم اين نوع از عشق است كه پايدار است و با وصال تيزتر و تندتر مىشود بر خلاف نوع اول كه ناپايدار است و وصال مدفن آن به شمار مىآيد .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nدر قرآن كريم رابطهء ميان زوجين را با كلمهء « مودّت » و « رحمت » تعبير مىكند « 1 » و اين نكته بسيار عالى است ، اشاره به جنبهء انسانى و فوق حيوانى زندگى زناشويى است . اشاره به اين است كه عامل شهوت تنها رابط طبيعى زندگى زناشويى نيست ؛ رابط اصلى ، صفا و صميميت و اتحاد دو روح است و به عبارت ديگر آنچه زوجين را به يكديگر پيوند يگانگى مىدهد مهر و مودّت و صفا و صميميت است نه شهوت كه در حيوانات هم هست .\r\nمولوى با بيان لطيف خويش ، ميان شهوت و مودّت تفكيك مىكند ؛ آن را حيوانى و اين را انسانى مىخواند . مىگويد :\r\n خشم و شهوت وصف حيوانى بود * مهر و رقّت وصف انسانى بود \r\n اينچنين خاصيتى در آدمى است * مهر ، حيوان را كم است ، آن از كمى است \r\nفيلسوفان مادى نيز نتوانسته‌اند اين حالت معنوى را - كه از جهاتى جنبهء غيرمادى دارد و با مادى بودن انسان و ما فوق انسان سازگار نيست - در بشر انكار كنند .\r\nبرتراند راسل در كتاب زناشويى و اخلاق مىگويد :\r\n« كارى كه منظور از آن فقط درآمد باشد نتايج مفيدى به بار نخواهد آورد .\r\nبراى چنين نتيجه‌اى بايد كارى پيشه كرد كه در آن ايمان به يك فرد ، به يك مرام يا يك غايت نهفته باشد . عشق نيز اگر منظور از آن وصال محبوب باشد كمالى در شخصيت ما به وجود نخواهد آورد و كاملًا شبيه كارى است كه براى پول انجام مىدهيم . براى وصول به اين كمال بايد وجود محبوب را چون وجود خود بدانيم و احساسات و نيّات او را از آنِ خود بشماريم . » .\r\nنكتهء ديگرى كه بايد تذكر داده شود و مورد توجه قرار گيرد اين است كه گفتيم\r\n\r\n\r\n\r\n\r\n","description":"","footnote":"\r\n( 1 )  « وَ مِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها وَ جَعَلَ بَيْنَكُمْ مَوَدَّةً وَ رَحْمَةً »  روم / 21 .\r\n","page_name":" 252 ","page_number":252},
  {"content":"\r\n\r\nحتى عشقهاى شهوانى ممكن است سودمند واقع گردد ، و آن هنگامى است كه با تقوا و عفاف توأم گردد . يعنى در زمينهء فراق و دست نارسى از يك طرف و پاكى و عفاف از طرف ديگر ، سوز و گدازها و فشار و سختىهايى كه بر روح وارد مىشود آثار نيك و سودمندى به بار مىآورد . عرفا در همين زمينه است كه مىگويند عشق مجازى تبديل به عشق حقيقى يعنى عشق به ذات احديت مىگردد و در همين زمينه است كه روايت مىكنند :\r\nمَنْ عَشِقَ وَ كَتَمَ وَ عَفَّ وَ ماتَ ماتَ شَهيداً . .\r\nآن كه عاشق گردد و كتمان كند و عفاف بورزد و در همان حال بميرد ، شهيد مرده است .\r\nاما اين نكته را نبايد فراموش كرد كه اين نوع عشق با همهء فوايدى كه در شرايط خاص احياناً به وجود مىآورد ، قابل توصيه نيست ؛ واديى است بس خطرناك . از اين نظر مانند مصيبت است كه اگر بر كسى وارد شود و او با نيروى صبر و رضا با آن مقابله كند ، مكمّل و پاك كنندهء نفس است ، خام را پخته و مكدّر را مصفّا مىنمايد ، اما مصيبت قابل توصيه نيست . كسى نمىتواند به خاطر استفاده از اين عامل تربيتى ، مصيبت براى خود خلق كند و يا براى ديگرى به اين بهانه مصيبت ايجاد نمايد .\r\nراسل در اينجا نيز سخنى باارزش دارد ، مىگويد :\r\n« رنج براى اشخاص واجد انرژى چون وزنهء گرانبهايى است . كسى كه خود را كاملًا سعادتمند مىبيند جهدى براى سعادت بيشتر نمىكند . اما گمان نمىكنم اين امر بتواند بهانه‌اى باشد كه ديگران را رنج بدهيم تا به راه مفيدى قدم نهند ، زيرا غالباً نتيجهء معكوس بخشد و انسان را در هم مىشكند . در اين مورد بهتر است خود را تسليم تصادفات كنيم كه در سر راه ما پيش مىآيد . » « 1 »\r\n\r\n\r\n\r\n\r\n","description":"","footnote":"\r\n( 1 ) زناشويى و اخلاق ، ص 134 .\r\n","page_name":" 253 ","page_number":253},
  {"content":"\r\n\r\nچنان كه مىدانيم در تعليمات اسلامى به آثار و فوايد مصائب و بلايا زياد اشاره شده و نشانه‌اى از لطف خدا معرفى شده است ، اما به هيچ وجه به كسى اجازه داده نشده است كه به اين بهانه مصيبتى براى خود و يا براى ديگران به وجود آورد .\r\nبعلاوه ، تفاوتى ميان عشق و مصيبت هست و آن اينكه عشق بيش از هر عامل ديگرى « ضد عقل » است ؛ هر جا پا گذاشت عقل را از مسند حكومتش معزول مىكند . اين است كه عقل و عشق در ادبيات عرفانى به عنوان دو رقيب معرفى مىگردند . رقابت فيلسوفان با عرفا - كه آنان به نيروى عقل و اينان به نيروى عشق اتكا و اعتماد دارند - از همين جا سرچشمه مىگيرد . در ادبيات عرفانى همواره در اين ميدان رقابت ، عقل محكوم و مغلوب شناخته شده است . سعدى مىگويد :\r\n نيكخواهانم نصيحت مىكنند * خشت بر دريا زدن بىحاصل است \r\n شوق را بر صبر قوّت غالب است * عقل را بر عشق دعوى باطل است \r\nديگرى مىگويد :\r\n قياس كردم ، تدبير عقل در ره عشق * چو شبنمى است كه بر بحر مىزند رقمى \r\nنيرويى كه تا اين حد قدرتمند است و زمام اختيار را از كف مىگيرد و به قول مولوى آدمى را همچون پر كاهى در كف تندبادى به اين سو و آن سو مىكشد و به قول راسل چيزى است كه تمايل به آنارشى دارد ، چگونه مىتواند قابل توصيه باشد ؟ ! .\r\nبه هر حال ، احياناً آثار مفيد داشتن يك مطلب است و قابل تجويز و توصيه بودن مطلب ديگر است . از اينجا معلوم مىشود كه ايراد و اعتراض برخى متشرّعين بر برخى از حكماى اسلامى « 1 » - كه اين بحث را در الهيات مطرح كرده‌اند و آثار و فوايد آن را بيان كرده‌اند - ناوارد است ، زيرا اين طبقه خيال كرده‌اند كه عقيدهء آن دسته از حكما اين است كه اين مطلب قابل تجويز و توصيه هم هست ، و حال آنكه نظر آنها تنها به آثار مفيدى است كه در شرايط تقوا و عفاف به بار مىآورد بدون اينكه آن را قابل تجويز و توصيه بدانند ، درست مانند مصائب و بلايا .\r\n\r\n\r\n\r\n\r\n","description":"","footnote":"\r\n( 1 ) بوعلى ، رسالهء عشق ، و صدرالمتألهين سفر سوم اسفار .\r\n","page_name":" 254 ","page_number":254},
  {"content":"\r\n\r\n\r\nمحبت و ارادت به اولياء\r\nگفتيم كه عشق و محبت منحصر به عشق حيوانى جنسى و حيوانى نسلى نيست بلكه نوع ديگرى از عشق و جاذبه هست كه در جوّى بالاتر قرار دارد و اساساً از محدودهء ماده و ماديات بيرون است و از غريزه‌اى ماوراى بقاى نسل سرچشمه مىگيرد ، و در حقيقت فصل مميّز جهان انسان و جهان حيوان است و آن عشق معنوى و انسانى است ، عشق ورزيدن به فضايل و خوبيها و شيفتگى سجاياى انسانى و جمال حقيقت .\r\n عشقهايى كز پى رنگى بود * عشق نبود عاقبت ننگى بود \r\n زانكه عشق مردگان پاينده نيست * چونكه مرده سوى ما آينده نيست \r\n عشق زنده در روان و در بصر * هر دو مىباشد ز غنچه تازه‌تر \r\n عشق آن زنده گزين كو باقى است * وز شراب جانفزايت ساقى است \r\n عشق آن بگزين كه جمله انبيا * يافتند از عشق او كار و كيا « 1 » \r\nو اين عشق است كه در آيات بسيارى از قرآن با واژهء « محبت » و احياناً « وُدّ » يا « مودّت » از آن ياد شده است . اين آيات در چند قسمت قرار گرفته‌اند :\r\n\r\n\r\n\r\n\r\n","description":"","footnote":"\r\n( 1 ) مثنوى معنوى .\r\n","page_name":" 255 ","page_number":255},
  {"content":"\r\n\r\n1 . آياتى كه در وصف مؤمنان است و از دوستى و محبت عميق آنان نسبت به حضرت حق يا نسبت به مؤمنان سخن گفته است :\r\n وَ الَّذِينَ آمَنُوا أَشَدُّ حُبًّا لِلَّهِ  « 1 » .\r\nآنان كه ايمان آورده‌اند در دوستى خدا سخت ترند .\r\n وَ الَّذِينَ تَبَوَّؤُا الدَّارَ وَ الْإِيمانَ مِنْ قَبْلِهِمْ يُحِبُّونَ مَنْ هاجَرَ إِلَيْهِمْ وَ لا يَجِدُونَ فِي صُدُورِهِمْ حاجَةً مِمَّا أُوتُوا وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ  « 2 » .\r\nو آنان كه پيش از مهاجران ، در خانه ( دارالهجرة ، خانهء مسلمانان ) و در ايمان ( خانهء روحى و معنوى مسلمانان ) جايگزين شده ، مهاجرانى را كه به سوى ايشان مىآيند دوست دارند و در دل خودشان از آنچه به آنها داده شده است احساس ناراحتى نمىكنند و آنها را بر خويش مقدم مىدارند ، هرچند خود نيازمند بوده باشند .\r\n2 . آياتى كه از دوستى حضرت حق نسبت به مؤمنان سخن مىگويد :\r\n إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ  « 3 » .\r\nخدا دوست دارد توبه كنندگان و پاكيزگان را .\r\n وَ اللَّهُ يُحِبُّ الْمُحْسِنِينَ  « 4 » .\r\nخدا دوست دارد نيكوكاران را .\r\n إِنَّ اللَّهَ يُحِبُّ الْمُتَّقِينَ  « 5 » .\r\nخدا دوست دارد خود نگه داران را .\r\n وَ اللَّهُ يُحِبُّ الْمُطَّهِّرِينَ  « 6 » .\r\n\r\n\r\n\r\n\r\n","description":"","footnote":"\r\n( 1 ) بقره / 165 .\r\n( 2 ) حشر / 9 .\r\n( 3 ) بقره / 222 .\r\n( 4 ) آل عمران / 148 .\r\n( 5 ) توبه / 4 و 7 .\r\n( 6 ) توبه / 108 .\r\n","page_name":" 256 ","page_number":256},
  {"content":"\r\n\r\nخدا دوست دارد پاكيزگان را .\r\n إِنَّ اللَّهَ يُحِبُّ الْمُقْسِطِينَ  « 1 » .\r\nخدا دوست دارد عدالت كنندگان را .\r\n3 . آياتى كه متضمن دوستيهاى دوطرفى و محبتهاى متبادل است : دوستى حضرت حق نسبت به مؤمنين و دوستى مؤمنان نسبت به حضرت حق و دوستى مؤمنين يكديگر را :\r\n قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ وَ يَغْفِرْ لَكُمْ ذُنُوبَكُمْ  « 2 » .\r\nبگو اگر دوست داريد خدا را ، از من پيروى كنيد تا خدا دوستتان بدارد و گناهانتان را برايتان ببخشايد .\r\n فَسَوْفَ يَأْتِي اللَّهُ بِقَوْمٍ يُحِبُّهُمْ وَ يُحِبُّونَهُ  « 3 » .\r\nخدا بياورد قومى را كه دوستشان دارد و آنها او را دوست دارند .\r\nمحبت مؤمنان نسبت به يكديگر :\r\n إِنَّ الَّذِينَ آمَنُوا وَ عَمِلُوا الصَّالِحاتِ سَيَجْعَلُ لَهُمُ الرَّحْمنُ وُدًّا  « 4 » .\r\nآنان كه ايمان آورده‌اند و شايسته‌ها انجام داده‌اند ، خداوند بخشايشگر برايشان دوستى قرار مىدهد .\r\n وَ جَعَلَ بَيْنَكُمْ مَوَدَّةً وَ رَحْمَةً  « 5 » .\r\nدر ميان شما با همسرانتان دوستى قرار داد و مهر افكند .\r\n\r\n\r\n\r\n\r\n","description":"","footnote":"\r\n( 1 ) حجرات / 9 و ممتحنه / 8 .\r\n( 2 ) آل عمران / 31 .\r\n( 3 ) مائده / 54 .\r\n( 4 ) مريم / 96 .\r\n( 5 ) روم / 21 .\r\n","page_name":" 257 ","page_number":257},
  {"content":"\r\n\r\nو همين علاقه و محبت است كه ابراهيم براى ذرّيّه‌اش خواست « 1 » و پيغمبر خاتم نيز به دستور خداوند براى خويشانش طلب كرد « 2 » و آنچنان كه از روايات برمىآيد ، روح و جوهر دين غير از محبت چيزى نيست .\r\nبُرَيْد عِجلى مىگويد :\r\n« در محضر امام باقر عليه السلام بودم . مسافرى از خراسان كه آن راه دور را پياده طى كرده بود به حضور امام شرفياب شد . پاهايش را كه از كفش درآورد شكافته شده و ترك برداشته بود . گفت : به خدا سوگند من را نياورد از آنجا كه آمدم مگر دوستى شما اهل البيت . امام فرمود : به خدا قسم اگر سنگى ما را دوست بدارد ، خداوند آن را با ما محشور كند و قرين گرداند « وَ هَلِ الدّينُ الَّا الْحُبُّ » آيا دين چيزى غير از دوستى است ؟ » « 3 » مردى به امام صادق عليه السلام گفت : ما فرزندانمان را به نام شما و پدرانتان اسم مىگذاريم . آيا اين كار ، ما را سودى دارد ؟ حضرت فرمودند : آرى به خدا قسم « وَ هَلِ الدّينُ الَّا الْحُبُّ » مگر دين چيزى غير از دوستى است ؟ سپس به آيهء شريفهء : «  إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ  » استشهاد فرمود « 4 » اساساً علاقه و محبت است كه اطاعت‌آور است . عاشق را آن يارا نباشد كه از خواست معشوق سربپيچد . ما اين را خود با چشم مىبينيم كه جوانك عاشق در مقابل معشوقه و دلباخته‌اش از همه چيز مىگذرد و همه چيز را فداى او مىسازد .\r\nاطاعت و پرستش حضرت حق به نسبت محبت و عشقى است كه انسان به حضرت حق دارد ، همچنانكه امام صادق عليه السلام فرمود :\r\n تَعْصَى الْالهَ وَ انْتَ تُظْهِرُ حُبَّهُ * هذا لَعَمْرى فِى الْفِعالِ بَديعُ \r\n لَوْ كانَ حُبُّكَ صادِقاً لَاطَعْتَهُ * انَّ الُمحِبَّ لِمَنْ يُحِبُّ مُطيعُ \r\n\r\n\r\n\r\n\r\n","description":"","footnote":"\r\n( 1 ) ابراهيم / 37 .\r\n( 2 ) شورى / 23 .\r\n( 3 ) سفينة البحار ، ج 1 / ص 201 ، مادهء « حب » .\r\n( 4 ) همان كتاب ، ص 662 ، مادهء « سما » .\r\n","page_name":" 258 ","page_number":258},
  {"content":"\r\n\r\nخدا را نافرمانى كنى و اظهار دوستى او كنى ؟ ! به جان خودم اين رفتارى شگفت است . اگر دوستىات راستين بود اطاعتش مىكردى زيرا كه دوستدار ، مطيع كسى است كه او را دوست دارد .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n\r\nنيروى محبت در اجتماع\r\nنيروى محبت از نظر اجتماعى نيروى عظيم و مؤثرى است . بهترين اجتماعها آن است كه با نيروى محبت اداره شود ، محبت زعيم و زمامدار به مردم و محبت و ارادت مردم به زعيم و زمامدار .\r\nعلاقه و محبت زمامدار عامل بزرگى است براى ثبات و ادامهء حيات حكومت ، و تا عامل محبت نباشد رهبر نمىتواند و يا بسيار دشوار است كه اجتماعى را رهبرى كند و مردم را افرادى منضبط و قانونى تربيت كند ولو اينكه عدالت و مساوات را در آن اجتماع برقرار كند . مردم آنگاه قانونى خواهند بود كه از زمامدارشان علاقه ببينند و آن علاقه‌هاست كه مردم را به پيروى و اطاعت مىكشد .\r\nقرآن خطاب به پيغمبر مىكند كه‌اى پيغمبر ! نيروى بزرگى را براى نفوذ در مردم و ادارهء اجتماع در دست دارى :\r\n فَبِما رَحْمَةٍ مِنَ اللَّهِ لِنْتَ لَهُمْ وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ فَاعْفُ عَنْهُمْ وَ اسْتَغْفِرْ لَهُمْ وَ شاوِرْهُمْ فِي الْأَمْرِ  « 1 » .\r\n\r\n\r\n\r\n\r\n","description":"","footnote":"\r\n( 1 ) آل عمران / 159\r\n","page_name":" 260 ","page_number":260},
  {"content":"\r\n\r\nبه موجب لطف و رحمت الهى ، تو برايشان نرمدل شدى كه اگر تندخوى سختدل بودى از پيرامونت پراكنده مىگشتند . پس ، از آنان درگذر و برايشان آمرزش بخواه و در كار با آنان مشورت كن .\r\nدر اينجا علت گرايش مردم به پيغمبر اكرم را علاقه و مهرى دانسته كه نبى اكرم نسبت به آنان مبذول مىداشت . باز دستور مىدهد كه ببخششان و برايشان استغفار كن و با آنان مشورت نما . اينها همه از آثار محبت و دوستى است ، همچنانكه رفق و حلم و تحمل ، همه از شؤون محبت و احسان‌اند .\r\n او به تيغ حلم چندين خلق را * واخريد از تيغ ، چندين حلق را \r\n تيغ حلم از تيغ آهن تيزتر * بل ز صد لشكر ظفرانگيزتر « 1 » \r\nو باز قرآن مىفرمايد :\r\n وَ لا تَسْتَوِي الْحَسَنَةُ وَ لَا السَّيِّئَةُ ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَ بَيْنَهُ عَداوَةٌ كَأَنَّهُ وَلِيٌّ حَمِيمٌ  « 2 » .\r\nنيك و بد يكسان نيست . با اخلاق نكوتر دفع شر كن كه آنگاه آن كه بين تو و او دشمنى است گويا دوستى خويشاوند است .\r\n ببخش‌اى پسر كآدميزاده صيد * به احسان توان كرد و وحشى به قيد \r\n عدو را به الطاف گردن ببند * كه نتوان بريدن به تيغ اين كمند « 3 » \r\nاميرالمؤمنين نيز در فرمان خويش به مالك اشتر آنگاه كه او را به زمامدارى مصر منصوب مىكند ، دربارهء رفتار با مردم چنين توصيه مىكند :\r\nوَ اشْعِرْ قَلْبَكَ الرَّحْمَةَ لِلرَّعِيَّةِ وَ الَمحَبَّةَ لَهُمْ وَ اللُّطْفَ بِهِمْ . . . فَاعْطِهِمْ مِنْ عَفْوِكَ وَ صَفْحِكَ مِثْلَ الَّذى تُحِبُّ انْ يُعْطِيَكَ اللَّهُ مِنْ عَفْوِهِ وَ صَفْحِهِ « 4 » .\r\n\r\n\r\n\r\n\r\n","description":"","footnote":"\r\n( 1 ) مثنوى معنوى .\r\n( 2 ) فصّلت / 34 .\r\n( 3 ) سعدى ، بوستان .\r\n( 4 ) نهج البلاغه ، نامهء 53\r\n","page_name":" 261 ","page_number":261},
  {"content":"\r\n\r\nاحساس مهر و محبت به مردم را و ملاطفت با آنها را در دلت بيدار كن . . . از عفو و گذشت به آنان بهره‌اى بده همچنانكه دوست دارى خداوند از عفو و گذشتش تو را بهره‌مند گرداند .\r\nقلب زمامدار بايستى كانون مهر و محبت باشد نسبت به ملت . قدرت و زور كافى نيست . با قدرت و زور مىتوان مردم را گوسفند وار راند ولى نمىتوان نيروهاى نهفتهء آنها را بيدار كرد و به كار انداخت . نه تنها قدرت و زور كافى نيست ، عدالت هم اگر خشك اجرا شود كافى نيست ، بلكه زمامدار همچون پدرى مهربان بايد قلباً مردم را دوست بدارد و نسبت به آنان مهر بورزد و هم بايد داراى شخصيتى جاذبه‌دار و ارادت آفرين باشد تا بتواند ارادهء آنان و همت آنان و نيروهاى عظيم انسانى آنان را در پيشبرد هدف مقدس خود به خدمت بگيرد .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\nبهترين وسيلهء تهذيب نفس\r\nبحثهاى گذشته در باب عشق و محبت ، مقدمه بود و اكنون مىخواهيم كم كم به نتيجه برسيم . مهمترين بحث ما - كه در حقيقت بحث اصلى ماست - اين است كه آيا عشق و علاقه به اولياء و دوستى نيكان ، خود هدف است يا وسيله‌اى است براى تهذيب نفس و اصلاح اخلاق و كسب فضايل و سجاياى انسانى ؟ .\r\nدر عشقهاى حيوانى ، تمام عنايت و اهتمام عاشق به صورت معشوق و تناسب اعضا و رنگ و زيبايى پوست اوست و آن غرايز است كه انسان را مىكشد و مجذوب مىسازد اما پس از اشباع غرايز ، ديگر آن آتشها فروغ ندارد و به سردى مىگرايد و خاموش مىگردد .\r\nاما عشق انسانى - همچنانكه گفتيم - حيات است و زندگى ، اطاعت‌آور است و پيرو ساز ؛ و اين عشق است كه عاشق را مشاكل با معشوق قرار مىدهد و وى مىكوشد تا جلوه‌اى از معشوق باشد و كپيه‌اى از روشهاى او ، همچنانكه خواجه نصيرالدين طوسى در شرح اشارات بوعلى مىگويد :\r\nوَ النَّفْسانِىُّ هُوَ الَّذى يَكونُ مَبْدَؤُهُ مُشاكَلَةَ نَفْسِ الْعاشِقِ لِنَفْسِ الْمَعْشوقِ فِى الْجَوْهَرِ ، وَ يَكونُ أَكْثَرُ اعْجابِهِ بِشَمائِلِ الْمَعْشوقِ لِانَّها آثارٌ صادِرَةٌ عَنْ\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nنَفْسِهِ . . . وَ هُوَ يَجْعَلُ النَّفْسَ لَيِّنَةً شَيِّقَةً ذاتَ وُجْدٍ وَ رِقَّةٍ مُنْقَطِعَةً عَنِ الشَّواغِلِ الدُّنْيَوِيَّةِ « 1 » عشق نفسانى آن است كه مبدأش همرنگى ذاتى عاشق و معشوق است ؛ بيشتر اهتمام عاشق به روشهاى معشوق و آثارى است كه از نفس وى صادر مىگردد . اين عشق است كه نفس را نرم و پرشوق و وجد قرار مىدهد ، رقّتى ايجاد مىكند كه عاشق را از آلودگيهاى دنيايى بيزار مىگرداند .\r\nمحبت به سوى مشابهت و مشاكلت مىراند و قدرت آن سبب مىشود كه مُحب به شكل محبوب درآيد . محبت مانند سيم برقى است كه از وجود محبوب به محب وصل گردد و صفات محبوب را به وى منتقل سازد ، و اينجاست كه انتخاب محبوب اهميت اساسى دارد . لهذا اسلام در موضوع دوستيابى و اتخاذ صديق بسيار اهتمام ورزيده و در اين زمينه آيات و رواياتى بسيار وارد شده است ، زيرا دوستى همرنگ ساز است و زيباساز و غفلت‌آور ؛ آنجا كه پرتو افكند عيب را هنر مىبيند و خار را گل و ياسمن « 2 »\r\n\r\n\r\n\r\n\r\n","description":"","footnote":"\r\n( 1 ) شرح اشارات ، ج 3 / ص 383 ، طبع جديد .\r\n( 2 ) از براى عشق معايبى نيز هست . از جمله معايب آن اينكه عاشق در اثر استغراق در حسن معشوق ، از عيب او غفلت مىكند كه :\r\nحُبُّ الشَّىْ ءِ يُعْمى وَ يُصِمُّ . .\r\nدوستى هر چيز كور و كر مىكند .\r\nوَ مَنْ عَشِقَ شَيْئاً أَعْشى بَصَرَهُ وَ امْرَضَ قَلْبَهُ . ( نهج البلاغه فيض الاسلام ، خطبهء 108 ) .\r\nهركس كه چيزى را دوست دارد ، چشمش را معيوب و دلش را مريض مىكند .\r\nسعدى در گلستان مىگويد : « هر كسى را عقل خود به كمال نمايد و فرزند خود به جمال » . اين اثر سوء با آنچه در متن خوانديم - كه اثر عشق حساسيت هوش و ادراك است - منافات ندارد . حساسيت هوش از اين نظر است كه انسان را از كودنى خارج كرده و قوّه را به فعليت مىرساند و اما اثر سوء عشق اين نيست كه آدمى را كودن مىكند ، بلكه آدمى را غافل مىكند . مسألهء كودنى غير از مسألهء غفلت است . بسيارى از اوقات اشخاص كم هوش در اثر حفظ تعادل احساسات ، كمتر در غفلت مىباشند .\r\nعشق فهم را تيزتر مىكند اما توجه را يك جهت و متوحّد مىسازد و لهذا در متن گفته شد كه خاصيت عشق توحّد است ، و در اثر همين توحّد و تمركز است كه عيب پيدا مىشود و از توجه به امور ديگر مىكاهد .\r\nبالاتر از آن ، نه تنها عشق عيب را مىپوشاند بلكه عيب را حسن جلوه مىدهد ، زيرا يكى از آثار عشق اين است كه هر جا پرتو افكند آنجا را زيبا مىكند ؛ يك ذره حسن را خورشيد ، بلكه سياهى را سفيدى و ظلمت را نور جلوه مىدهد و به قول وحشى :\r\nاگر در كاسهء چشمم نشينى .\r\nبه جز از خوبى ليلى نبينى .\r\nو ظاهراً به اين علت است كه عشق مثل علم نيست كه صددرصد تابع معلوم باشد . عشق جنبهء داخلى و نفسانىاش بيش از جنبهء خارجى و عينى مىباشد ؛ يعنى ميزان عشق تابع ميزان حسن نيست بلكه بيشتر تابع ميزان استعداد و مايهء عاشق است . در حقيقت عاشق داراى مايه و ماده و آتش زير خاكسترى است كه دنبال بهانه و موضوع مىگردد . همين كه به موضوعى احياناً برخورد كرد و توافقى دست داد - كه هنوز رمز اين توافق به دست نيامده و لهذا گفته مىشود عشق بىدليل است - آن قوهء داخلى تجلّى مىكند و به اندازهء توانايى خودش حسن مىسازد نه به آن اندازه كه در محبوب وجود دارد . اين است كه در متن مىخوانيم عاشق عيب معشوق را هنر مىبيند و خارش را گل و ياسمن .\r\n","page_name":" 264 ","page_number":264},
  {"content":"\r\n\r\nدر قسمتى از آيات و روايات ، از همنشينى و دوستى مردم ناپاك و آلوده سخت برحذر داشته است و در قسمتى از آنها به دوستى پاكدلان دعوت كرده است .\r\nابن عباس گفت در محضر پيغمبر بوديم . پرسيدند : بهترين همنشينان كيست ؟\r\nحضرت فرمود :\r\nمَنْ ذَكَّرَكُمْ بِاللَّهِ رُؤْيَتُهُ وَ زادَ كُمْ فِى عِلْمِكُمْ مَنْطِقُهُ وَ ذَكَّرَكُمْ بِالْاخِرَةِ عَمَلُهُ « 1 » .\r\nآن كس كه ديدنش شما را به ياد خدا بيندازد و گفتارش بر دانشتان بيفزايد و رفتارش شما را به ياد آخرت و قيامت بيندازد .\r\nبشر به اكسير محبت نيكان و پاكان سخت نيازمند است كه محبت بورزد و محبت پاكان او را با آنها همرنگ و همشكل قرار دهد .\r\nبراى اصلاح اخلاق و تهذيب نفس طرق مختلفى پيشنهاد شده و مشربهاى گوناگونى پديد آمده است . از جمله مشرب سقراطى است . طبق اين مشرب ، انسان بايد خود را از راه عقل و تدبير اصلاح كند . آدمى اول بايد به فوايد تزكيه و مضرّات آشفتگى اخلاق ، ايمان كامل پيدا كند و سپس با ابزاردستى عقل يك يك صفات مذموم را پيدا كند ( مثل كسى كه مىخواهد موها را تك تك از داخل بينى بچيند ، يا مثل كشاورزى كه از لابلاى زراعت با دست خود يك يك علفهاى هرزه را بكند ، يا\r\n\r\n\r\n\r\n\r\n","description":"","footnote":"\r\n( 1 ) بحارالانوار ، ج 15 ، كتاب العشرة ، ص 51 ، طبع قديم .\r\n","page_name":" 265 ","page_number":265},
  {"content":"\r\n\r\nمثل كسى كه مىخواهد گندم را با دست خود از ريگ و كلوخ پاك كند ) و آنگاه آنها را از خرمن هستىاش پاك كند . طبق اين روش بايد با صبر و حوصله و دقت و حساب و انديشه ، تدريجاً مفاسد اخلاقى را زايل كرد و غشها را از طلاى وجود پاك كرد ، و شايد بتوان گفت كه براى عقل امكان پذير نيست كه از عهده برآيد .\r\nفيلسوفان ، اصلاح اخلاق را از فكر و حساب مىخواهند ، مثلًا مىگويند : عفت و قناعت باعث عزت و شخصيت انسان است در نظر مردم ، و طمع و آز موجب ذلّت و پستى است . يا مىگويند : علم موجب قدرت و توانايى است ، علم چنين است و علم چنان ، « خاتم ملك سليمان است علم » ، علم چراغى است فرا راه انسان كه راه را از چاه روشن مىكند . و يا مىگويند : حسد و بدخواهى بيمارى روحى است ، از نظر اجتماعى عواقب سوئى را به دنبال خواهد داشت و از اين قبيل سخنان .\r\nشك نيست كه اين راه راه صحيحى است و اين وسيله وسيلهء خوبى است اما سخن در ميزان ارزش اين وسيله است با مقايسه با يك وسيلهء ديگر ، همچنانكه اتومبيل مثلًا وسيلهء خوبى است اما در مقام مقايسه با هواپيما مثلًا بايد ديد ارزش اين وسيله در چه حد است .\r\nما قبلًا دربارهء ارزش راه عقل از نظر راهنمايى ، يعنى از اين نظر كه چه اندازه استدلالات به اصطلاح عقلى در مسائل اخلاقى واقع نماست و صحيح است و مطابق است و خطا و اشتباه نيست ، بحثى نداريم . همين قدر مىگوييم كه مكاتب فلسفى اخلاقى و تربيتى لا تُعَدُّ و لا تُحْصى است و هنوز اين مسائل از نظر استدلالى از حدود بحث و اختلاف تجاوز نكرده است . و باز مىدانيم كه اهل عرفان به‌طور كلى مىگويند :\r\n پاى استدلاليان چوبين بود * پاى چوبين سخت بىتمكين بود \r\nبحث ما فعلًا در اين جهت نيست ، بلكه در اين است كه ميزان بُرد اين وسايل چقدر است .\r\nاهل عرفان و سير و سلوك به جاى پويش راه عقل و استدلال ، راه محبت و ارادت را پيشنهاد مىكنند . مىگويند : كاملى را پيدا كن و رشتهء محبت و ارادت او را به گردن دل بياويز كه از راه عقل و استدلال ، هم بىخطرتر است و هم سريعتر . در مقام مقايسه ، اين دو وسيله مانند وسايل دستى قديم و وسايل ماشينى مىباشند .\r\nتأثير نيروى محبت و ارادت در زايل كردن رذايل اخلاقى از دل ، از قبيل تأثير مواد\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nشيميايى بر روى فلزات است . مثلًا يك كليشه ساز با تيزاب اطراف حروف را از بين مىبرد نه با ناخن و يا سر چاقو و يا چيزى از اين قبيل . اما تأثير نيروى عقل در اصلاح مفاسد اخلاقى مانند كار كسى است كه بخواهد ذرّات آهن را از خاك با دست جدا كند . چقدر رنج و زحمت دارد ؟ ! اگر يك آهنرباى قوى در دست داشته باشد ممكن است با يك گردش همهء آنها را جدا كند . نيروى ارادت و محبت مانند آهنربا صفات رذيله را جمع مىكند و دور مىريزد . به عقيدهء اهل عرفان ، محبت و ارادت پاكان و كُمَّلين همچون دستگاه خودكارى ، خودبه خود رذايل را جمع مىكند و بيرون مىريزد . حالت مجذوبيت اگر بجا بيفتد از بهترين حالات است و اين است كه تصفيه‌گر و نبوغ بخش است .\r\nآرى آنان كه اين راه را رفته‌اند ، اصلاح اخلاق را از نيروى محبت مىخواهند و به قدرت عشق و ارادت تكيه مىكنند . تجربه نشان داده است كه آن اندازه كه مصاحبت نيكان و ارادت و محبت آنان در روح مؤثر افتاده است ، خواندن صدها جلد كتاب اخلاقى مؤثر نبوده است .\r\nمولوى پيام محبت را به نالهء نى تعبير كرده است ، مىگويد :\r\n همچو نى زهرى و ترياقى كه ديد ؟ * همچو نى دمساز و مشتاقى كه ديد ؟ \r\n هر كه را جامه ز عشقى چاك شد * او ز حرص و عيب كلّى پاك شد \r\n شاد باش‌اى عشق خوش سوداى ما * اى طبيب جمله علّتهاى ما « 1 » \r\nگاهى بزرگانى را مىبينيم كه ارادتمندان آنان حتى در راه رفتن و لباس پوشيدن و برخوردها و ژست سخن از آنان تقليد مىكنند . اين تقليد اختيارى نيست ، خودبه خود و طبيعى است . نيروى محبت و ارادت است كه در تمام اركان هستى محب اثر مىگذارد و در همه حال او را همرنگ محبوب مىسازد . اين است كه هر انسانى بايد براى اصلاح خويش دنبال اهل حقيقتى بگردد و به او عشق بورزد تا [ به 
  ] راستى بتواند خويش را اصلاح كند .\r\n گر در سرت هواى وصال است حافظا * بايد كه خاك درگه اهل هنر شوى \r\nانسانى كه قبلًا هرچه تصميم مىگرفت عبادت يا عمل خيرى انجام دهد باز سستى در اركان همتش راه مىيافت ، وقتى كه محبت و ارادت آمد ديگر آن سستى\r\n\r\n\r\n\r\n\r\n","description":"","footnote":"\r\n( 1 ) مثنوى معنوى .\r\n","page_name":" 267 ","page_number":267},
  {"content":"\r\n\r\nو رخوت مىرود و عزمش راسخ و همتش نيرومند مىگردد .\r\n مهر خوبان دل و دين از همه بىپروا برد * رخ شطرنج نبرد آنچه رخ زيبا برد \r\n تو مپندار كه مجنون سر خود مجنون شد * از سمك تا به سماكش كشش ليلى برد \r\n من به سرچشمهء خورشيد نه خود بردم راه * ذره‌اى بودم و عشق تو مرا بالا برد \r\n خم ابروى تو بود و كف مينوى تو بود * كه در اين بزم بگرديد و دل شيدا برد « 1 » \r\nتاريخ ، بزرگانى را سراغ دارد كه عشق و ارادت به كُمَّلين - لااقل در پندار ارادتمندان - انقلابى در روح و روانشان به وجود آورده است . ملاى رومى يكى از آن افراد است . او از اول اينچنين سوخته و پرهيجان نبود . مردى دانشمند بود اما سرد و خاموش در گوشهء شهرش مشغول تدريس بود . از روزى كه با شمس تبريزى برخورد كرد و ارادت به او دل و جانش را فرا گرفت دگرگونش ساخت و آتشى در درونش برافروخت و همچون جرقه‌اى بود كه در انبار باروت افتاده است ، شعله‌ها افروخت . او خود ظاهراً مردى است اشعرى مسلك ، ولى مثنوى او بىشك يكى از بزرگترين كتابهاى جهان است . اشعار اين مرد همه‌اش موج است و حركت . ديوان شمس را به ياد مراد و محبوب خويش سروده است . در مثنوى نيز زياد از او ياد مىكند .\r\nدر مثنوى ، ملاى رومى را مىبينيم به دنبال مطلبى است اما همين كه به ياد شمس مىافتد طوفانى سخت در روحش پديد مىآيد و امواج خروشانى را در وى به وجود مىآورد . مىگويد :\r\n اين نفس جان دامنم برتافته است * بوى پيراهان يوسف يافته است \r\n كز براى حق صحبت سالها * بازگو رمزى از آن خوش حالها \r\n تا زمين و آسمان خندان شود * عقل و روح و ديده صد چندان شود \r\n گفتم‌اى دور اوفتاده از حبيب * همچو بيمارى كه دور است از طبيب \r\n\r\n\r\n\r\n\r\n","description":"","footnote":"\r\n( 1 ) علامهء طباطبائى .\r\n","page_name":" 268 ","page_number":268},
  {"content":"\r\n\r\n من چه گويم يك رگم هشيار نيست * شرح آن يارى كه او را يار نيست \r\n شرح اين هجران و اين خون جگر * اين زمان بگذار تا و قت دگر \r\n فتنه و آشوب و خونريزى مجو * بيش از اين از شمس تبريزى مگو « 1 » \r\nو اين ، مصداق راستين گفتهء حافظ است :\r\n بلبل از فيض گل آموخت سخن ورنه نبود * اينهمه قول و غزل تعبيه در منقارش \r\nاز اينجا مىتوانيم استفاده كنيم كه كوشش و كشش يا فعاليت و انجذاب بايد همراه باشند . از كوشش بدون جذبه كارى ساخته نيست كما اينكه كشش بدون كوشش به جايى نمىرسد .\r\n\r\n\r\n\r\n\r\n","description":"","footnote":"\r\n( 1 ) مثنوى معنوى .\r\n","page_name":" 269 ","page_number":269},
  {"content":"\r\n\r\n\r\nنمونه‌هايى از تاريخ اسلام\r\nدر تاريخ اسلام از علاقهء شديد و شيدايى مسلمين نسبت به شخص رسول اكرم نمونه‌هايى برجسته و بىسابقه مىبينيم . اساساً يك فرق بين مكتب انبياء و مكتب فلاسفه همين است كه شاگردان فلاسفه فقط متعلمند و فلاسفه نفوذى بالاتر از نفوذ يك معلم ندارند ، اما انبياء نفوذشان از قبيل نفوذ يك محبوب است ، محبوبى كه تا اعماق روح محب راه يافته و پنجه افكنده است و تمام رشته‌هاى حياتى او را در دست گرفته است .\r\nاز جمله افراد دلباخته به رسول اكرم ، ابوذر غفارى است .\r\nپيغمبر براى حركت به تبوك ( در صد فرسخى شمال مدينه ، مجاور مرزهاى سوريه ) فرمان داد . عده‌اى تعلّل ورزيدند . منافقين كارشكنى مىكردند . بالأخره لشكرى نيرومند حركت كرد . از تجهيزات نظامى بىبهره‌اند و از نظر آذوقه نيز در تنگى و قحطى قرار گرفته‌اند كه گاهى چند نفر با خرمايى مىگذرانند . اما همه با نشاط و سرزنده‌اند ؛ عشق ، نيرومندشان ساخته و جذبهء رسول اكرم قدرتشان بخشيده است .\r\nابوذر نيز در اين لشكر به سوى تبوك حركت كرده است . در بين راه سه نفر يكى پس از ديگرى عقب كشيدند . هر كدام كه عقب مىكشيدند ، به پيغمبر اكرم اطلاع\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nداده مىشد ، و هر نوبت پيغمبر مىفرمود :\r\n« اگر در وى خيرى است خداوند او را بر مىگرداند و اگر خيرى نيست ، بهتر كه رفت . » .\r\nشتر لاغر و ضعيف ابوذر از رفتن بازماند . ديدند ابوذر نيز عقب كشيد . يا رسول اللَّه ! ابوذر نيز رفت . حضرت باز جمله را تكرار كرد :\r\n« اگر خيرى در او هست خداوند او را به ما باز مىگرداند و اگر خيرى در او نيست ، بهتر كه رفت . » .\r\nلشكر همچنان به سير خويش ادامه مىدهد و ابوذر عقب مانده است ، اما تخلف نيست ، حيوانش از رفتن مانده . هرچه كرد حركت نكرد . چند ميلى را عقب مانده است . شتر را رها كرد و بارش را به دوش گرفت و در هواى گرم بر روى ريگهاى گدازنده به راه افتاد . تشنگى داشت هلاكش مىكرد . به صخره‌اى در سايهء كوهى برخورد كرد . در ميانش آب باران جمع شده بود . چشيد . آن را بسيار سرد و خوشگوار يافت . گفت هرگز نمىآشامم تا دوستم رسول اللَّه بياشامد . مشكش را پر كرد . آن را نيز به دوش گرفت و به سوى مسلمين شتافت .\r\nاز دور شبحى ديدند . يا رسول اللَّه ! شبحى را مىبينيم به سوى ما مىآيد . فرمود :\r\nبايد ابوذر باشد . نزديكتر آمد ، آرى ابوذر است اما خستگى و تشنگى سخت او را از پا درآورده است . تا رسيد افتاد . پيغمبر فرمود : زود به او آب برسانيد . با صدايى ضعيف گفت : آب همراه دارم . پيغمبر گفت : آب داشتى و از تشنگى نزديك به هلاكتى ؟ ! آرى يا رسول اللَّه ! وقتى كه آب را چشيدم ، دريغم آمد كه قبل از دوستم رسول اللَّه از آن بنوشم « 1 » راستى در كدام مكتب از مكتبهاى جهان ، اينچنين شيفتگيها و بىقراريها و ازخود گذشتگىها مىبينيم ؟ !\r\n\r\n\r\n\r\n\r\n","description":"","footnote":"\r\n( 1 ) بحارالانوار ، ج 21 / ص 215 و 216 ، طبع جديد .\r\n","page_name":" 271 ","page_number":271},
  {"content":"\r\n\r\nنمونهء ديگر : ديگر از اين دلباختگان بىقرار ، بلال حبشى است . قريش در مكه در زير شكنجه‌هاى طاقت فرسا قرارش مىدادند و در زير آفتاب سوزان بر روى سنگهاى گداخته مىآزردندش و از او مىخواستند كه نام بتها را ببرد و ايمانش را به بتها اعلام دارد و از محمّد تبرّى و بيزارى جويد . مولوى در جلد ششم مثنوى داستان تعذيب او را آورده است و انصافاً مولوى هم شاهكار كرده است . مىگويد : ابوبكر او را اندرز مىداد كه عقيده‌ات را پنهان كن اما او تاب كتمان نداشت كه « عشق از اول سركش و خونى بود » .\r\n تن فداى خار مىكرد آن بلال * خواجه‌اش مىزد براى گوشمال \r\n كه چرا تو ياد احمد مىكنى ؟ ! * بندهء بد منكر دين منى \r\n مىزد اندر آفتابش او به خار * او « احد » مىگفت بهر افتخار \r\n تا كه صدّيق آن طرف برمىگذشت * آن احد گفتن به گوش او برفت \r\n بعد از آن خلوت بديدش پند داد * كز جهودان خفيه مىدار اعتقاد \r\n عالِم السّر است پنهان‌دار كام * گفت كردم توبه پيشت‌اى همام \r\n توبه كردن زين نمط بسيار شد * عاقبت از توبه او بيزار شد \r\n فاش كرد ، اسپرد تن را در بلا * كاى محمّداى عدوّ توبه‌ها \r\n اى تن من وى رگ من پر ز تو * توبه را گنجا كجا باشد در او \r\n توبه را زين پس ز دل بيرون كنم * از حيات خلد توبه چون كنم ؟ \r\n عشق قهّار است و من مقهور عشق * چون قمر روشن شدم از نور عشق \r\n برگ كاهم در كفت‌اى تندباد * من چه دانم تا كجا خواهم فتاد ؟ \r\n گر هلالم‌ور بلالم مىدوم * مقتدى بر آفتابت مىشوم \r\n ماه را با زفتى و زارى چكار * در پى خورشيد پويد سايه وار \r\n عاشقان در سيل تند افتاده‌اند * بر قضاى عشق دل بنهاده‌اند \r\n همچو سنگ آسيا اندر مدار * روز و شب گردان و نالان بىقرار \r\nنمونهء ديگر : مورخين اسلامى يك حادثهء معروف تاريخى را در صدر اسلام « غزوة الرَّجيع » و روز آن حادثه را « يوم الرَّجيع » مىنامند . داستانى شنيدنى و دلكش دارد :\r\nعده‌اى از قبيلهء « عَضَل » و « قارَة » كه ظاهراً با قريش همريشه بوده‌اند و در نزديكيهاى مكه سكنى داشته‌اند ، در سال سوم هجرت به حضور رسول اكرم آمده\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nاظهار داشتند :\r\n« برخى از افراد قبيلهء ما اسلام اختيار كرده‌اند . گروهى از مسلمانان را به ميان ما بفرست كه معنى دين را به ما بياموزانند ، قرآن را به ما تعليم دهند و اصول و قوانين اسلام را به ما ياد بدهند . » .\r\nرسول اكرم شش نفر از اصحاب خويش را براى اين منظور همراه آنها فرستاد و رياست گروه را بر عهدهء مردى به نام مَرْثَدبن ابى مَرْثَد و يا مرد ديگرى به نام عاصم بن ثابت گذاشت .\r\nفرستادگان رسول خدا همراه آن هيأت كه به مدينه آمده بودند روانه شدند تا در نقطه‌اى كه محل سكونت قبيله هُذَيْل بود رسيدند و فرود آمدند . ياران رسول خدا بى خبر از همه جا آرميده بودند كه ناگاه گروهى از قبيلهء هذيل مانند صاعقهء آتشبار با شمشيرهاى آهيخته بر سر آنها حمله آوردند . معلوم شد كه هيأتى كه به مدينه آمده بودند از اول قصد خدعه داشته‌اند و يا به اين نقطه كه رسيده‌اند به طمع افتاده و تغيير روش داده‌اند . به هر حال معلوم است اين افراد با قبيلهء هذيل ساخته‌اند و هدف ، دستگيرى اين شش نفر مسلمان است . ياران رسول خدا همين كه از موضوع آگاه شدند به سرعت به طرف اسلحهء خويش رفتند و آمادهء دفاع از خويش گشتند . ولى هذيليها سوگند ياد كردند كه هدف ما كشتن شما نيست ، هدف ما اين است كه شما را تحويل قرشيان در مكه بدهيم و پولى از آنها بگيريم . ما هم اكنون با شما پيمان مىبنديم كه شما را نكشيم . سه نفر از اينها و از آن جمله عاصم بن ثابت گفتند : ما هرگز ننگ پيمان مشرك را نمىپذيريم . جنگيدند تا كشته شدند . اما سه نفر ديگر به نام زيدبن دَثِنَّه و خُبَيب بن عَدىّ و عبد اللَّه بن طارق نرمش نشان دادند و تسليم شدند .\r\nهذيليها اين سه نفر را با طناب محكم بستند و به طرف مكه روانه شدند . عبد اللَّه بن طارق نزديك مكه دست خويش را از بند بيرون آورد و دست به شمشير برد اما دشمن مجال نداد ، با ضرب سنگ او را كشتند . زيد و خبيب به مكه برده شدند و در مقابل دو اسير از هذيل كه در مكه داشتند آنها را فروختند و رفتند .\r\nصفوان بن اميّهء قُرَشى ، زيد را از آن كس كه در اختيارش بود خريد كه به انتقام\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nخون پدرش كه در احد يا بدر كشته شده بود ، بكشد . او را براى كشتن به خارج مكه بردند . مردم قريش جمع شدند كه ناظر جريان باشند . زيد را به قربانگاه آوردند . او با قدمهاى مردانه‌اش جلو آمد و كوچكترين تزلزلى به خود راه نداد . ابوسفيان يكى از ناظران معركه بود . فكر كرد از شرايط موجود در اين لحظات آخر حيات زيد استفاده كند ، شايد بتواند يك اظهار ندامت و پشيمانى و يا اظهار تنفرى نسبت به رسول اكرم از او بيرون كشد . رفت جلو و به زيد گفت تو را به خدا سوگند مىدهم :\r\n« آيا دوست ندارى كه الآن محمّد به جاى تو بود و ما گردن او را مىزديم و تو راحت به نزد زن و فرزندانت مىرفتى ؟ » .\r\nزيد گفت :\r\n« سوگند به خدا كه من دوست ندارم كه در پاى محمّد خارى برود و من در خانه‌ام نزد زن و فرزندم راحت نشسته باشم . » .\r\nدهان ابوسفيان از تعجب باز ماند . رو كرد به ديگر قرشيان و گفت :\r\n« به خدا قسم من هرگز نديدم ياران كسى او را آن قدر دوست بدارند كه ياران محمّد محمّد را دوست مىدارند . » .\r\nپس از چندى نوبت به خبيب بن عدى رسيد . او را نيز براىدار زدن به خارج مكه بردند . در آنجا از جمعيت خواهش كرد اجازه دهند دو ركعت نماز بخواند . اجازه دادند . دو ركعت نماز در كمال خضوع و خشوع و حال خواند . آنگاه خطاب به جمعيت كرد و گفت :\r\n« به خدا قسم اگر نبود كه مورد تهمت قرار مىگيرم كه خواهيد گفت از مرگ مىترسد ، زياد نماز مىخواندم . »\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nخبيب را محكم به چوبهءدار بستند . در اين وقت بود كه آهنگ دلنواز خبيب بن عدى با روحانيتى كامل كه همه را تحت تأثير قرار داد و گروهى از ترس خود را به روى خاك افكندند ، شنيده شد كه با خداى خود مناجات مىكرد :\r\n« اللَّهُمَّ انّا قَدْ بَلَّغْنا رِسالَةَ رَسولِكَ فَبَلِّغْهُ الْغَداةَ ما يُصْنَعُ بِنا . اللَّهُمَّ احْصِهِمْ عَدَداً وَ اقْتُلْهُمْ بَدَداً وَ لا تُغادِرْ مِنْهُمْ احَداً . » « 1 »\r\nنمونهء ديگر : چنان كه مىدانيم ماجراى احد به صورت غم‌انگيزى براى مسلمين پايان يافت . هفتاد نفر از مسلمين و از آن جمله جناب حمزه ، عموى پيغمبر ، شهيد شدند . مسلمين در ابتدا پيروز شدند و بعد در اثر بىانضباطى گروهى كه از طرف رسول خدا بر روى يك تل گماشته شدند ، مورد شبيخون دشمن واقع شدند . گروهى كشته و گروهى پراكنده شدند و گروه كمى دور رسول اكرم باقى ماندند . آخر كار همان گروه اندك بار ديگر نيروها را جمع كردند و مانع پيشروى بيشتر دشمن شدند .\r\nمخصوصاً شايعهء اينكه رسول اكرم كشته شد بيشتر سبب پراكنده شدن مسلمين گشت ، اما همين كه فهميدند رسول اكرم زنده است نيروى روحى خويش را باز يافتند .\r\nعده‌اى مجروح روى زمين افتاده بودند و از سرنوشت نهايى به كلى بىخبر بودند .\r\nيكى از مجروحين سعدبن ربيع بود . دوازده زخم كارى برداشته بود . در اين بين يكى از مسلمانان فرارى به سعد - در حالى كه روى زمين افتاده بود - رسيد و به او گفت :\r\nشنيده‌ام پيغمبر كشته شده است . سعد گفت :\r\n« اگر محمّد كشته شده باشد خداى محمّد كه كشته نشده است ، دين محمّد هم باقى است . تو چرا معطلى و از دين خودت دفاع نمىكنى ؟ ! » .\r\nاز آن طرف ، رسول اكرم پس از آنكه اصحاب خويش را جمع و جور كرد\r\n\r\n\r\n\r\n\r\n","description":"","footnote":"\r\n( 1 ) سيرهء ابن هشام ، ج 2 / ص 169 - 173 . يعنى خدايا رسالت خويش را از ناحيهء رسول تو انجام داديم . از تو مىخواهيم كه همين صبحگاهان جريان ما را به اطلاع پيامبرت برسانى . خدايا اين مردم ستمگر را تماماً در نظر بگير و آنها را پاره پاره كن و يكى از آنها را باقى مگذار .\r\n","page_name":" 275 ","page_number":275},
  {"content":"\r\n\r\nيك يك اصحاب خود را ياد كرد ببيند كى زنده است و كى مرده . سعدبن ربيع را نيافت . پرسيد : كيست برود از سعدبن ربيع اطلاع صحيحى براى من بياورد ؟ يكى از انصار گفت : من حاضرم . مرد انصارى وقتى رسيد كه رمق مختصرى از حيات سعد باقى بود . گفت : اى سعد ، پيغمبر مرا فرستاده كه برايش خبر ببرم كه مرده‌اى يا زنده .\r\nسعد گفت : سلام مرا به پيغمبر برسان و بگو سعد از مردگان است ، زيرا چند لحظهء ديگر بيشتر از عمرش باقى نمانده است . بگو به پيغمبر كه سعد گفت :\r\n« خداوند به تو بهترين پاداشها كه سزاوار يك پيغمبر است بدهد . » .\r\nآنگاه خطاب كرد به مرد انصارى و گفت : يك پيامى هم از طرف من به برادران انصار و ساير ياران پيغمبر ابلاغ كن . بگو سعد مىگويد :\r\n« عذرى نزد خدا نخواهيد داشت اگر به پيغمبر شما آسيبى برسد و شما جان در بدن داشته باشيد . » « 1 »\r\nصفحات تاريخ صدر اسلام پر است از اين شيفتگيها و دلدادگيها و از اين زيباييها . در همهء تاريخ بشر نتوان كسى را يافت كه به اندازهء رسول اكرم محبوب و مراد ياران و معاشران و زنان و فرزندانش بوده است و تا اين حد از عمق وجدان ، او را دوست مىداشته‌اند .\r\nابن ابى الحديد در شرح نهج البلاغه مىگويد :\r\n« كسى سخن او ( رسول اكرم ) را نمىشنيد مگر اينكه محبت او در دلش جاى مىگرفت و متمايل به او مىشد . لهذا قريش مسلمانان را در دوران مكه « صُباة » ( شيفتگان و دلباختگان ) مىناميدند و مىگفتند : « نَخافُ انْ يَصْبُوَ الْوَليدُ بْنُ الْمُغيرَةِ الى دينِ مُحَمَّدٍ » بيم آن است كه وليدبن المغيرة دل\r\n\r\n\r\n\r\n\r\n","description":"","footnote":"\r\n( 1 ) شرح ابن ابى الحديد ، چاپ بيروت ، ج 3 / ص 574 و سيرهء ابن هشام ، ج 2 / ص 94 .\r\n","page_name":" 276 ","page_number":276},
  {"content":"\r\n\r\nبه دين محمّد بدهد . « وَ لَئِنْ صَبَا الْوَليدُ وَ هُوَ رَيْحانَةُ قَرَيْشٍ لَتَصْبُوَنَّ قَرَيْشٌ بِاجْمَعِها » و اگر وليد - كه گل سرسبد قريش است - دل بدهد ، تمام قريش به دو دل خواهند سپرد . مىگفتند : « سخنانش جادوست ، بيش از شراب مست كننده است » . فرزندان خويش را از نشستن با او نهى مىكردند كه مبادا با سخنان و قيافهء گيراى خود ، آنها را جذب نمايد . هرگاه پيغمبر در كنار كعبه در حجر اسماعيل مىنشست و با آواز بلند قرآن مىخواند و يا خدا را ياد مىكرد ، انگشتهاى خويش را در گوشهاى خويش فرو مىكردند كه نشنوند ، مبادا تحت تأثير جادوى سخنان او قرار گيرند و مجذوب او گردند . جامه‌هاى خويش بر سر مىكشيدند و چهرهء خويش را مىپوشاندند كه سيماى جذاب او آنها را نگيرد . لهذا اكثر مردم به مجرد شنيدن سخنش و ديدن قيافه و منظره‌اش و چشيدن حلاوت الفاظش به اسلام ايمان آوردند . » « 1 »\r\nاز جمله حقايق تاريخى اسلام كه موجب اعجاب هر بيننده و محقق انسان شناس و جامعه شناس است ، انقلابى است كه اسلام در عرب جاهلى به وجود آورد . روى حساب عادى و با ابزار آموزشها و پرورشهاى معمولى ، اصلاح چنين جامعه‌اى احتياج به گذشت زمانى بسيار دارد تا نسل كهنه و مأنوس با رذايل منقرض گردد و از نو نسلى جديد پى ريزى شود ، اما از اثر جذبه‌ها و كششها نيز نبايد غافل بود كه گفتيم همچون زبانه‌هاى آتش ريشه سوز مفاسد است .\r\nغالب ياران رسول خدا به آن حضرت سخت عشق مىورزيدند و با مركب عشق بود كه اينهمه راه را در زمانى كوتاه پيمودند و در اندك مدتى جامعهء خويش را دگرگون ساختند .\r\n پرّ و بال ما كمند عشق اوست * موكشانش مىكشد تا كوى دوست \r\n من چگونه نور دارم پيش و پس * چون نباشد نور يارم پيش و پس \r\n نور او در يمن و يسر و تحت و فوق * بر سر و بر گردنم چون تاج و طوق \r\n\r\n\r\n\r\n\r\n","description":"","footnote":"\r\n( 1 ) شرح نهج البلاغه ، ج 2 ، چاپ بيروت ، ص 220 .\r\n","page_name":" 277 ","page_number":277},
  {"content":"\r\n\r\n\r\nحبّ على در قرآن و سنت\r\nبحثهاى گذشته ارزش و اثر محبت را روشن ساخت و ضمناً معلوم گشت كه عشق پاكان وسيله‌اى است براى اصلاح و تهذيب نفس ، نه اينكه خود هدف باشد .\r\nاكنون بايد ببينيم اسلام و قرآن محبوبى را براى ما انتخاب كرده‌اند يا نه .\r\nقرآن سخن پيامبران گذشته را كه نقل مىكند مىگويد همگان گفتند : « ما از مردم مزدى نمىخواهيم ، تنها اجر ما بر خداست » . اما به پيغمبر خاتم خطاب مىكند :\r\n قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  « 1 » .\r\nبگو از شما مزدى را درخواست نمىكنم مگر دوستى خويشاوندان نزديكم .\r\nاينجا جاى سؤال است كه چرا ساير پيامبران هيچ اجرى را مطالبه نكردند و نبى اكرم براى رسالتش مطالبهء مزد كرد ؛ دوستى خويشاوندان نزديكش را به عنوان پاداش رسالت از مردم خواست ؟ .\r\nقرآن خود به اين سؤال جواب مىدهد :\r\n\r\n\r\n\r\n\r\n","description":"","footnote":"\r\n( 1 ) شورى / 23 .\r\n","page_name":" 278 ","page_number":278},
  {"content":"\r\n\r\n قُلْ ما سَأَلْتُكُمْ مِنْ أَجْرٍ فَهُوَ لَكُمْ إِنْ أَجْرِيَ إِلَّا عَلَى اللَّهِ  « 1 » .\r\nبگو مزدى را كه درخواست كردم چيزى است كه سودش عايد خود شماست . مزد من جز بر خدا نيست .\r\nيعنى آنچه را من به عنوان مزد خواستم عايد شما مىگردد نه عايد من . اين دوستى كمندى است براى تكامل و اصلاح خودتان . اين اسمش مزد است و الّا در حقيقت خير ديگرى است كه به شما پيشنهاد مىكنم ، از اين نظر كه اهل البيت و خويشان پيغمبر مردمى هستند كه گرد آلودگى نروند و دامنى پاك و پاكيزه دارند ( حُجورٌ طابَتْ وَ طَهُرَت ) ، محبت و شيفتگى آنان جز اطاعت از حق و پيروى از فضايل نتيجه‌اى نبخشد و دوستى آنان است كه همچون اكسير ، قلب ماهيت مىكند و كامل ساز است .\r\nمراد از « قربى » هر كه باشد مسلماً از برجسته‌ترين مصاديق آن على عليه السلام است .\r\nفخر رازى مىگويد :\r\n« زمخشرى در كشّاف روايت كرده : « چون اين آيه نازل گشت ، گفتند : يا رسول اللَّه ! خويشاوندانى كه بر ما محبتشان واجب است كيانند ؟ فرمود :\r\nعلى و فاطمه و پسران آنان » .\r\nاز اين روايت ثابت مىگردد كه اين چهار نفر « قرباى » پيغمبرند و بايست از احترام و دوستى مردم برخوردار باشند ، و بر اين مطلب از چند جهت مىتوان استدلال كرد :\r\n1 . آيهء  « إِلَّا الْمَوَدَّةَ فِي الْقُرْبى » .  .\r\n2 . بدون شك پيغمبر فاطمه را بسيار دوست مىداشت و مىفرمود : « فاطمه پارهء تن من است . بيازارد مرا هرچه او را بيازارد » و نيز على و حسنين را دوست مىداشت ، همچنانكه روايات بسيار و متواتر در اين باب رسيده است . پس دوستى آنان بر همهء امت واجب است « 2 » زيرا قرآن مىفرمايد :\r\n\r\n\r\n\r\n\r\n","description":"","footnote":"\r\n( 1 ) سبأ / 47 .\r\n( 2 ) محبت پيغمبر نسبت به آنان جنبهء شخصى ندارد ، يعنى تنها بدين جهت نيست كه مثلًا فرزند يا فرزندزادهء او هستند ، و اگر كسى ديگر هم به جاى آنها مىبود پيغمبر آنها را دوست مىداشت . پيغمبر از آن جهت آنها را دوست مىداشت كه آنها فرد نمونه بودند و خدا آنها را دوست مىداشت والّا پيغمبر اكرم فرزندان ديگرى هم داشت كه نه او با آنها به اين شكل محبت داشت و نه امت چنين وظيفه‌اى داشتند .\r\n","page_name":" 279 ","page_number":279},
  {"content":"\r\n\r\n « وَ اتَّبِعُوهُ لَعَلَّكُمْ تَهْتَدُونَ »  « 1 » از پيغمبر پيروى كنيد ، شايد راه يابيد و هدايت شويد . و باز مىفرمايد :  « لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ »  « 2 » از براى شماست در فرستادهء خدا سرمشقى نيكو . و اينها دلالت مىكند كه دوستى آل محمّد - كه على و فاطمه و حسنين هستند - بر همهء مسلمين واجب است . » « 3 »\r\nاز پيغمبر نيز راجع به محبت و دوستى على روايات بسيارى رسيده است :\r\n1 . ابن اثير نقل مىكند كه پيغمبر خطاب كرد به على و فرمود :\r\n« يا على ! خداوند تو را به چيزهايى زينت داد كه پيش بندگان او زينتى از آنها محبوبتر نيست : كناره گيرى از دنيا ؛ آنچنان قرارت داد كه نه تو از دنيا چيزى بهره‌مند شوى و نه آن از تو . به تو بخشيد دوستى مساكين را ؛ آنان به امامت تو خشنودند و تو نيز به پيروى آنان از تو . خوشا به حال كسى كه تو را دوست بدارد و در دوستىات راستين باشد ، و واى بر كسى كه با تو دشمنى كند و عليه تو دروغ گويد . » « 4 »\r\n2 . سيوطى روايت مىكند كه پيغمبر فرمود :\r\n« دوستى على ايمان است و دشمنى وى نفاق . » « 5 »\r\n3 . ابونعيم روايت مىكند كه پيغمبر خطاب به انصار كرد و فرمود :\r\n« آيا راهنمايى كنم شما را به چيزى كه اگر بدان چنگ بزنيد ، بعد از من\r\n\r\n\r\n\r\n\r\n","description":"","footnote":"\r\n( 1 ) اعراف / 158 .\r\n( 2 ) احزاب / 21 .\r\n( 3 ) التفسير الكبير فخر رازى ، ج 27 / ص 166 ، چاپ مصر .\r\n( 4 ) اسد الغابة ، ج 4 / ص 23 .\r\n( 5 ) كنزالعمّال . جمع الجوامع سيوطى ، ج 6 / ص 156 .\r\n","page_name":" 280 ","page_number":280},
  {"content":"\r\n\r\nهرگز گمراه نشويد ؟ گفتند : آرى يا رسول اللَّه ! فرمود : اين ، على است .\r\nدوستش بداريد به دوستى من و احترامش كنيد به احترام من ، كه خداوند به وسيلهء جبرئيل فرمانم داد كه اين را براى شما بگويم . » « 1 »\r\nو نيز اهل سنت رواياتى از پيغمبر اكرم نقل كرده‌اند كه در آن روايات نگاه به چهرهء على و سخن فضايل على ، عبادت شمرده شده است :\r\n1 . محب طبرى از عايشه روايت مىكند كه گفت :\r\n« پدرم را ديدم به صورت على بسيار نگاه مىكرد . گفتم : پدر جان ! تو را مىبينم كه به صورت على بسيار مىنگرى . گفت : دخترك ! از پيغمبر خدا شنيدم كه گفت : نگاه به چهرهء على عبادت است . » « 2 »\r\n2 . ابن حجر از عايشه روايت مىكند كه پيغمبر گفت :\r\n« بهترين برادران من على است و بهترين عموهاى من حمزه است ، و ياد على و سخن از او عبادت است . » « 3 »\r\nعلى محبوبترين افراد بود در پيشگاه خدا و پيغمبر ، و قهراً بهترين محبوبهاست .\r\nانس بن مالك مىگويد :\r\n« هر روز يكى از فرزندان انصار كارهاى پيغمبر را انجام مىداد . روزى نوبت من بود . امّ ايمن مرغ بريانى را در محضر پيغمبر آورد و گفت : يا رسول اللَّه ! اين مرغ را خود گرفته‌ام و به خاطر شما پخته‌ام . حضرت گفت : خدايا\r\n\r\n\r\n\r\n\r\n","description":"","footnote":"\r\n( 1 ) . حلية الاولياء ، ج 1 / ص 63 . روايات در اين باب بسيار زياد است و ما در كتب معتبر اهل سنت به متجاوز از نود روايت برخورديم كه همه در موضوع دوستى و محبت اميرالمؤمنين است . در كتب شيعه نيز روايات بسيار زيادى وارد شده است و مرحوم مجلسى در ج 39 بحارالانوار ، چاپ جديد ، بابى در حب و بغض اميرالمؤمنين منعقد كرده است و در آن باب صد و بيست و سه روايت نقل كرده است .\r\n( 2 ) . الرياض النضرة ، ج 2 / ص 219 ، و در حدود بيست روايت ديگر تا آنجا كه ما برخورديم در همين موضوع در كتب اهل سنت نقل شده است .\r\n( 3 ) الصواعق المحرقة ، ص 74 ، و پنج روايت ديگر در همين موضوع در كتب مختلف اهل سنت نقل شده است .\r\n","page_name":" 281 ","page_number":281},
  {"content":"\r\n\r\nمحبوبترين بندگانت را برسان كه با من در خوردن اين مرغ شركت كند . در همان هنگام در كوبيده شد . پيغمبر فرمود : انس ! در را باز كن . گفتم : خدا كند مردى از انصار باشد . اما على را پشت در ديدم . گفتم : پيغمبر مشغول كارى است ، و برگشتم سرجايم ايستادم . بار ديگر در كوبيده شد . پيغمبر گفت : در را باز كن . باز دعا مىكردم مردى از انصار باشد . در را باز كردم .\r\nباز على بود . گفتم : پيغمبر مشغول كارى است ، و برگشتم بر سر جايم ايستادم . باز در كوبيده شد . پيغمبر فرمودند : انس ! برو در را باز كن و او را به خانه بياور . تو اول كسى نيستى كه قومت را دوست دارى . او از انصار نيست . من رفتم و على را به خانه آوردم و با پيغمبر مرغ بريان را خوردند . » « 1 »\r\n\r\n\r\n\r\n\r\n","description":"","footnote":"\r\n( 1 ) . مستدرك الصحيحين ، ج 3 / ص 131 . اين داستان با كيفيتهاى مختلف به متجاوز از هجده نقل در كتب معتبر اهل سنت نقل شده است .\r\n","page_name":" 282 ","page_number":282},
  {"content":"\r\n\r\n\r\nرمز جاذبهء على\r\nسبب دوستى و محبت على در دلها چيست ؟ .\r\nرمز محبت را هنوز كسى كشف نكرده است ؛ يعنى نمىتوان آن را فرموله كرد و گفت اگر چنين شد چنان مىشود و اگر چنان شد چنين ، ولى البته رمزى دارد . چيزى در محبوب هست كه براى محب از نظر زيبايى خيره كننده است و او را به سوى خود مىكشد . جاذبه و محبت در درجات بالا « عشق » ناميده مىشود . على محبوب دلها و معشوق انسانهاست ، چرا ؟ و در چه جهت ؟ فوق العادگى على در چيست كه عشقها را برانگيخته و دلها را به خود شيفته ساخته و رنگ حيات جاودانى گرفته است و براى هميشه زنده است ؟ چرا دلها همه خود را با او آشنا مىبينند و اصلًا او را مرده احساس نمىكنند بلكه زنده مىيابند ؟ .\r\nمسلماً ملاك دوستى او جسم او نيست ، زيرا جسم او اكنون در بين ما نيست و ما آن را احساس نكرده‌ايم . و باز محبت على از نوع قهرماندوستى كه در همهء ملتها وجود دارد نيست . هم اشتباه است كه بگوييم محبت على از راه محبت فضيلتهاى اخلاقى و انسانى است و حب على حب انسانيت است . درست است على مظهر انسان كامل بود و درست است كه انسان نمونه‌هاى عالى انسانيت را دوست مىدارد اما اگر على همهء اين فضايل انسانى را كه داشت مىداشت : آن حكمت و آن علم ، آن\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nفداكاريها و از خودگذشتگىها ، آن تواضع و فروتنى ، آن ادب ، آن مهربانى و عطوفت ، آن ضعيف [ نوازى 
  ] ، آن عدالت ، آن آزادگى و آزاديخواهى ، آن احترام به انسان ، آن ايثار ، آن شجاعت ، آن مروّت و مردانگى نسبت به دشمن ، و به قول مولوى :\r\n در شجاعت شير ربّانيستى * در مروت خود كه داند كيستى ؟ \r\nآن سخا و جود و كرم و . . . اگر على همهء اينها را كه داشت مىداشت اما رنگ الهى نمىداشت ، مسلماً اين قدر كه امروز عاطفه‌انگيز و محبت خيز است نبود .\r\nعلى از آن نظر محبوب است كه پيوند الهى دارد . دلهاى ما به‌طور ناخودآگاه در اعماق خويش با حق سر و سرّ و پيوستگى دارد ، و چون على را آيت بزرگ حق و مظهر صفات حق مىيابند به او عشق مىورزند . در حقيقت پشتوانهء عشق على پيوند جانها با حضرت حق است كه براى هميشه در فطرتها نهاده شده ، و چون فطرتها جاودانى است مهر على نيز جاودان است .\r\nنقطه‌هاى روشن در وجود على بسيار است اما آنچه براى هميشه او را درخشنده و تابان قرار داده است ايمان و اخلاص اوست و آن است كه به وى جذبهء الهى داده است .\r\nسودهء همدانى ، بانوى فداكار و دلباختهء على ، در مقابل معاويه بر على درود فرستاد و در وصفش گفت :\r\n صَلَّى الْالهُ عَلى روحٍ تَضَمَّنَها * قَبْرٌ فَاصْبَحَ فيهِ الْعَدْلُ مَدْفونا \r\n قَدْ حالَفَ الْحَقَّ لا يَبْغى بِهِ بَدَلا * فَصارَ بِالْحَقِّ وَ الْايمانِ مَقْرونا \r\nدرود خداوند بر روانى باد كه او را خاك بر گرفت و عدل نيز با وى مدفون گشت .\r\nبا حق پيمان بسته بود كه به جاى آن بدلى نگزيند ، پس با حق و با ايمان مقرون گشته بود .\r\nصعصعة بن صَوْحان عبدى نيز يكى ديگر از دلباختگان على بود ؛ از كسانى بود كه در آن دل شب در مراسم دفن على با عدهء معدودى شركت كرد . پس از آنكه حضرت را دفن كردند و بدنش را خاك پوشانيد ، صعصعه يك دست خويش را بر\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nقلبش نهاد و با دست ديگر خاك بر سر پاشيد و گفت :\r\n« مرگ گوارايت باد ! كه مولدت پاك بود و شكيبايىات نيرومند و جهادت بزرگ . بر انديشه‌ات دست يافتى و تجارتت سودمند گشت .\r\nبر آفريننده‌ات نازل گشتى و او تو را با خوشى پذيرفت و ملائكش به گردت درآمدند . در همسايگى پيغمبر جايگزين گشتى و خداوند تو را در قرب خويش جاى داد و به درجهء برادرت مصطفى رسيدى و از كاسهء لبريزش آشاميدى .\r\nاز خدا مىخواهيم كه از تو پيروى كنيم و به روشهايت عمل كنيم ، دوستانت را دوست بداريم و دشمنانت را دشمن بداريم و در جرگهء دوستانت محشور گرديم .\r\nدريافتى آنچه را ديگران درنيافتند و رسيدى به آنچه ديگران نرسيدند . در پيشگاه برادرت پيغمبر جهاد كردى و به دين خدا آنچنانكه شايسته بود قيام كردى تا سنتها را بر پا داشتى و آشوبها را اصلاح نمودى و اسلام و ايمان منظم گشت . بر تو باد بهترين درودها ! .\r\nبه وسيلهء تو پشت مؤمنان محكم شد و راهها روشن گشت و سنتها به پا ايستاد . احدى فضايل و سجاياى تو را در خود جمع نكرد . نداى پيغمبر را جواب گفتى . به اجابتش بر ديگران پيشى گرفتى . به يارىاش شتافتى و با جان خويش حفظش كردى . با شمشير ذوالفقار در مراحل ترس و وحشت حمله بردى و پشت ستمگران را شكستى . بنيانهاى شرك و پستى را در هم فرو ريختى و گمراهان را در خاك و خون كشيدى . پس گوارايت باداى اميرمؤمنان ! .\r\nنزديكترين مردم بودى به پيغمبر . اول كسى بودى كه به اسلام گرويدى . از يقين لبريز و در دل محكم و از همه فداكارتر [ بودى 
  ] و نصيبت از خير بيشتر بود . خداوند ما را از اجر مصيبتت محروم نكند و پس از تو ما را خوار نگرداند .\r\nبه خدا سوگند كه زندگىات كليد خير بود و قفل شر ، و مرگت كليد هر شرى است و قفل هر خيرى . اگر مردم از تو پذيرفته بودند ، از آسمان و زمين\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nنعمتها برايشان مىباريد اما آنان دنيا را بر آخرت برگزيدند . » « 1 »\r\nآرى ، دنيا را برگزيدند و در مقابل عدل و عدم انعطاف على تاب نياوردند و عاقبت دست جمودها و ركودها از آستين مردمى بدر آمد و على را شهيد كرد .\r\nعلى عليه السلام در داشتن دوستان و محبانِ سر از پا نشناخته كه در راه ولاء و محبت او سر دادند و بر سردار رفتند ، بى نظير است . تاريخچه‌هاى شگفت و جالب و حيرت‌انگيز آنها صفحات تاريخ اسلام را مفتخر ساخته است . دست جنايت ناپاكانى از قبيل زيادبن ابيه و پسرش عبيداللَّه و حجّاج بن يوسف و متوكل و در رأس همهء اينها معاوية بن ابى سفيان به خون اين زبده‌هاى انسانيت تا مرفق آلوده است .\r\n\r\n\r\n\r\n\r\n","description":"","footnote":"\r\n( 1 ) بحارالانوار ، ج 42 / ص 295 و 296 ، چاپ جديد .\r\n","page_name":" 286 ","page_number":286},
  {"content":"\r\n\r\n\r\nبخش دوم نيروى دافعهء على عليه السلام .\r\nدشمن سازى على .\r\nناكثين و قاسطين و مارقين .\r\nپيدايش خوارج .\r\nعقايد خوارج .\r\nاعتقاد آنها دربارهء خلافت .\r\nاعتقاد آنها دربارهء خلفا .\r\nانقراض خوارج .\r\nشعار يا روح ؟ .\r\nخوارج و دموكراسى على .\r\nقيام و طغيان خوارج .\r\nمميّزات خوارج .\r\nسياست قرآن بر نيزه كردن .\r\nاهميت و لزوم پيكار با نفاق .\r\nعلى ، امام و پيشواى راستين\r\n\r\n","description":"","footnote":"","page_name":" 287 ","page_number":287},
  {"content":"\r\n . \r\n","description":"","footnote":"","page_name":" 288 ","page_number":288},
  {"content":"\r\n\r\n\r\nدشمن سازى على\r\nبحث خود را اختصاص مىدهيم به دوران خلافت چهارساله واند ماههء او . على همه وقت شخصيت دونيرويى بوده است . على هميشه هم جاذبه داشته است و هم دافعه . مخصوصاً در دورهء اسلام از اول گروهى را مىبينيم كه به گرد على بيشتر مىچرخند و گروهى ديگر را مىبينيم كه با او چندان ميانهء خوبى ندارند و احياناً از وجود او رنج مىبرند .\r\nولى دوران خلافت على و همچنين دوره‌هاى بعد از وفاتش ، يعنى دوران ظهور تاريخى على ، دورهء تجلّى بيشتر جاذبه و دافعهء اوست . به همان نسبت كه قبل از خلافت تماسش با اجتماع كمتر بود ، تجلّى جاذبه و دافعه‌اش كمتر بود .\r\nعلى مردى دشمن ساز و ناراضى ساز بود . اين يكى ديگر از افتخارات بزرگ اوست . هر آدم مسلكى و هدفدار و مبارز و مخصوصاً انقلابى كه در پى عملى ساختن هدفهاى مقدس خويش است و مصداق قول خداست كه :\r\n يُجاهِدُونَ فِي سَبِيلِ اللَّهِ وَ لا يَخافُونَ لَوْمَةَ لائِمٍ  « 1 » .\r\n\r\n\r\n\r\n\r\n","description":"","footnote":"\r\n( 1 ) مائده / 54 .\r\n","page_name":" 289 ","page_number":289},
  {"content":"\r\n\r\nدر راه خدا مىكوشند و از سرزنش سرزنشگرى بيم نمىكنند .\r\nدشمن ساز و ناراضى درست كن است . لهذا دشمنانش ، مخصوصاً در زمان خودش ، اگر از دوستانش بيشتر نبوده‌اند كمتر هم نبوده و نيستند .\r\nاگر شخصيت على ، امروز تحريف نشود و همچنانكه بوده ارائه داده شود ، بسيارى از مدعيان دوستىاش در رديف دشمنانش قرار خواهند گرفت .\r\nپيغمبر على را به فرماندهى لشكرى به يمن فرستاد . در برگشتن براى ملاقات پيغمبر عزم مكه كرد . در نزديكيهاى مكه يكى از لشكريان را به جاى خويش گذاشت و خود براى گزارش سفر زودتر به سوى رسول اللَّه شتافت . آن شخص حُلّه‌هايى را كه على همراه آورده بود در بين لشكريان تقسيم كرد تا با لباسهاى نو وارد مكه شوند . على كه برگشت به اين عمل اعتراض كرد و آن را بىانضباطى دانست ، زيرا نمىبايست قبل از اينكه از پيغمبر اكرم صلى الله عليه و آله كسب تكليف شود تصميمى دربارهء حلّه‌ها گرفته شود ، و در حقيقت از نظر على عليه السلام اين كار نوعى تصرف در بيت المال بود بدون اطلاع و اجازهء پيشواى مسلمين . از اين رو على عليه السلام دستور داد حلّه‌ها را از تن خود بكَنند و آنها را در جايگاه مخصوص قرار داد كه تحويل پيغمبر اكرم صلى الله عليه و آله داده شود و آن حضرت خودشان دربارهء آنها تصميم بگيرد .\r\nلشكريان على عليه السلام از اين عمل ناراحت شدند . همين كه به حضور پيغمبر اكرم صلى الله عليه و آله رسيدند و رسول اكرم صلى الله عليه و آله احوال آنها را جويا شد ، از خشونت على عليه السلام در مورد حلّه‌ها شكايت كردند . پيغمبر اكرم صلى الله عليه و آله آنان را مخاطب ساخت و گفت :\r\nيا ايُّهَاالنّاسُ ! لا تَشْكوا عَلِيّاً فَوَاللَّهِ انَّهُ لَأَخْشَنُ فى ذاتِ اللَّهِ مِنْ انْ يُشْكى « 1 » .\r\nمردم ! از على شكوه نكنيد كه به خدا سوگند او در راه خدا شديدتر از اين است كه كسى دربارهء وى شكايت كند .\r\nعلى در راه خدا از كسى ملاحظه نداشت بلكه اگر به كسى عنايت مىورزيد و از كسى ملاحظه مىكرد به خاطر خدا بود . قهراً اين حالت دشمن ساز است و\r\n\r\n\r\n\r\n\r\n","description":"","footnote":"\r\n( 1 ) سيرهء ابن هشام ، ج 4 / ص 250 .\r\n","page_name":" 290 ","page_number":290},
  {"content":"\r\n\r\nروحهاى پر طمع و پر آرزو را رنجيده مىكند و به درد مىآورد .\r\nدر ميان اصحاب پيغمبر هيچ كس مانند على دوستانى فداكار نداشت ، همچنانكه هيچ كس مانند او دشمنانى اينچنين جسور و خطرناك نداشت . مردى بود كه حتى بعد از مرگ ، جنازه‌اش مورد هجوم دشمنان واقع گشت . او خود از اين جريان آگاه بود و آن را پيش بينى مىكرد و لذا وصيت كرد كه قبرش مخفى باشد و جز فرزندانش ديگران ندانند . تا آنكه حدود يك قرن گذشت و دولت امويان منقرض گشت ، خوارج نيز منقرض شدند و يا سخت ناتوان گشتند ، كينه‌ها و كينه توزىها كم شد و به دست امام صادق تربت مقدسش اعلان گشت .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\nناكثين و قاسطين و مارقين\r\nعلى در دوران خلافتش سه دسته را از خود طرد كرد و با آنان به پيكار برخاست : اصحاب جمل كه خود آنان را « ناكثين » ناميد و اصحاب صفّين كه آنها را « قاسطين » خواند و اصحاب نهروان يعنى خوارج كه خود آنها را « مارقين » مىخواند « 1 » :\r\nفَلَمّا نَهَضْتُ بِالْامْرِ نَكَثَتْ طائِفَةٌ وَ مَرَقَتْ اخْرى وَ قَسَط اخَرونَ « 2 » .\r\nپس چون به امر خلافت قيام كردم ، طايفه‌اى نقض بيعت كردند ، جمعيتى از دين بيرون رفتند ، جمعيتى از اول سركشى و طغيان كردند .\r\nناكثين از لحاظ روحيه ، پول پرستان بودند ؛ صاحبان مطامع و طرفدار تبعيض .\r\n\r\n\r\n\r\n\r\n","description":"","footnote":"\r\n( 1 ) و قبل از آن حضرت ، پيغمبر آنان را به اين نامها ناميد كه به وى گفت : « سَتُقاتِلُ بَعْدِىَ النّاكِثينَ وَ الْقاسِطينَ وَ الْمارِقينَ » پس از من با ناكثين و قاسطين و مارقين مقاتله خواهى كرد . اين روايت را ابن ابى الحديد در شرح نهج البلاغه ، ج 1 / ص 201 نقل مىكند و مىگويد : اين روايت يكى از دلايل نبوت حضرت ختمى مرتبت است ، زيرا كه اخبارى صريح است از آينده و غيب كه هيچ گونه تأويل و اجمالى در آن راه ندارد .\r\n( 2 ) نهج البلاغه ، خطبهء شقشقيه ( 3 ) .\r\n","page_name":" 292 ","page_number":292},
  {"content":"\r\n\r\nسخنان او در بارهء عدل و مساوات بيشتر متوجه اين جمعيت است .\r\nاما روح قاسطين روح سياست و تقلّب و نفاق بود . آنها مىكوشيدند تا زمام حكومت را در دست گيرند و بنيان حكومت و زمامدارى على را در هم فرو ريزند .\r\nعده‌اى پيشنهاد كردند با آنها كنار آيد و تا حدودى مطامعشان را تأمين كند . او نمىپذيرفت ، زيرا كه او اهل اين حرفها نبود . او آمده بود كه با ظلم مبارزه كند نه آنكه ظلم را امضا كند . و از طرفى معاويه و تيپ او با اساس حكومت على مخالف بودند .\r\nآنها مىخواستند كه خود مسند خلافت اسلامى را اشغال كنند ، و در حقيقت جنگ على با آنها جنگ با نفاق و دورويى بود .\r\nدستهء سوم كه مارقين هستند روحشان روح عصبيتهاى ناروا و خشكه مقدسىها و جهالتهاى خطرناك بود . على نسبت به همهء اينها دافعه‌اى نيرومند و حالتى آشتى ناپذير داشت .\r\nيكى از مظاهر جامعيت و انسان كامل بودن على اين است كه در مقام اثبات و عمل ، با فرقه‌هاى گوناگون و انحرافات مختلف روبرو شده است و با همه مبارزه كرده است . گاهى او را در صحنهء مبارزه با پول پرست‌ها و دنياپرستان متجمّل مىبينيم ، گاهى هم در صحنهء مبارزه با سياست پيشه‌هاى ده رو و صدرو ، گاهى با مقدس نماهاى جاهل و منحرف .\r\nبحث خود را معطوف مىداريم به دستهء اخير يعنى خوارج . اينها ولو اينكه منقرض شده‌اند اما تاريخچه‌اى آموزنده و عبرت‌انگيز دارند . افكارشان در ميان ساير مسلمين ريشه دوانيده و در نتيجه در تمام طول اين چهارده قرن با اينكه اشخاص و افرادشان و حتى نامشان از ميان رفته است ولى روحشان در كالبد مقدس نماها همواره وجود داشته و دارد و مزاحمى سخت براى پيشرفت اسلام و مسلمين به شمار مىرود .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n\r\nپيدايش خوارج\r\nخوارج يعنى شورشيان . اين واژه از « خروج » « 1 » به معناى سركشى و طغيان\r\n\r\n\r\n\r\n\r\n","description":"","footnote":"\r\n( 1 ) كلمهء « خروج » اگر به « على » متعدى شود دو معناى نزديك به يكديگر دارد : يكى در مقام پيكار و جنگ برآمدن و ديگرى تمرّد و عصيان و شورش . « خَرَجَ فُلانٌ عَلى فُلانٍ : بَرَزَ لِقِتالِهِ . وَ خَرَجَتِ الرَّعِيَّةُ عَلَى الْمَلِكِ : تَمَرَّدَتْ » ( المنجد ) .\r\nكلمهء « خوارج » كه معادل فارسى آن « شورشيان » است ، از « خروج » به معناى دوم گرفته شده است . اين جمعيت را از آن نظر « خوارج » گفتند كه از فرمان على تمرّد كردند و عليه او شوريدند و چون تمرّد خود را بر يك عقيده و مسلك مذهبى مبتنى كردند ، نحله‌اى شدند و اين اسم به آنها اختصاص يافت و لذا به ساير كسانى كه بعد از آنها قيام كردند و بر حاكم وقت طغيان نمودند « خارجى » گفته نشد . اگر اينها مكتب و عقيدهء خاصى نمىداشتند مثل ساير ياغيهاى دوره‌هاى بعد بودند ولى اينها عقايدى داشتند و بعدها خود اين عقايد موضوعيت پيدا كرد . اگرچه هيچ وقت موفق نشدند حكومتى تشكيل دهند اما موفق شدند فقه و ادبى براى خود به وجود بياورند ( به ضحى الاسلام ، ج 3 / ص 340 - 347 ، طبع ششم مراجعه شود ) .\r\nاشخاصى بودند كه هرگز اتفاق نيفتاد كه خروج كنند ولى بر عقيدهء خوارج بودند . مثل آنچه در بارهء عَمْرو بن عُبَيْد و بعضى ديگر از معتزله گفته مىشود . افرادى از معتزله كه در عقيدهء امر به معروف و نهى از منكر و يا در مسألهء مخلّد بودن مرتكب كبيره با خوارج همفكر بوده‌اند ، درباره‌شان گفته مىشود : « وَ كانَ يَرى رَأْىَ الْخَوارج » يعنى همچون خوارج مىانديشد .\r\nحتى بعضى از زنها بوده‌اند كه عقيدهء خارجى داشته‌اند . در كامل مبرد ، ج 2 / ص 154 داستان زنى را نقل مىكند كه عقيدهء خارجى داشته است .\r\nبنابراين بين مفهوم لغوى كلمه و مفهوم اصطلاحى آن عموم من وجه است .\r\n","page_name":" 294 ","page_number":294},
  {"content":"\r\n\r\nگرفته شده است . پيدايش آنان در جريان حكميت است .\r\nدر جنگ صفّين در آخرين روزى كه جنگ داشت به نفع على خاتمه مىيافت ، معاويه با مشورت عمروعاص دست به يك نيرنگ ماهرانه‌اى زد . او ديد تمام فعاليتها و رنجهايش بىنتيجه ماند و با شكست يك قدم بيشتر فاصله ندارد . فكر كرد كه جز با اشتباهكارى راه به نجات نمىيابد . دستور داد قرآنها را بر سر نيزه‌ها بلند كنند كه مردم ! ما اهل قبله و قرآنيم ، بياييد آن را در بين خويش حَكَم قرار دهيم .\r\nاين سخن تازه‌اى نبود كه آنها ابتكار كرده باشند ، همان حرفى است كه قبلًا على گفته بود و تسليم نشدند و اكنون هم تسليم نشده‌اند . بهانه‌اى است تا راه نجات يابند و از شكست قطعى ، خود را برهانند .\r\nعلى فرياد برآورد : بزنيد آنها را ! اينها صفحه و كاغذ قرآن را بهانه كرده ، مىخواهند در پناه لفظ و كتابت قرآن خودشان را حفظ كنند و بعد به همان روش ضد قرآنى خود ادامه دهند . كاغذ و جلد قرآن در مقابل حقيقت آن ، ارزش و احترامى ندارد . حقيقت و جلوهء راستين قرآن منم . اينها كاغذ و خط را دستاويز كرده‌اند تا حقيقت و معنى را نابود سازند .\r\nعده‌اى از نادانها و مقدس نماهاى بىتشخيص كه جمعيت كثيرى را تشكيل مىدادند ، با يكديگر اشاره كردند كه على چه مىگويد ؟ فرياد برآوردند كه با قرآن بجنگيم ؟ ! جنگ ما به خاطر احياى قرآن است . آنها هم كه خود تسليم قرآن‌اند ، پس ديگر جنگ چرا ؟ على گفت : من نيز مىگويم به خاطر قرآن بجنگيد ، اما اينها با قرآن سر و كار ندارند ، لفظ و كتابت قرآن را وسيلهء حفظ جان خود قرار داده‌اند .\r\nدر فقه اسلامى در « كتاب الجهاد » مسأله‌اى است تحت عنوان « تَتَرُّس كفار به مسلمين » . مسأله اين است كه اگر دشمنان اسلام در حالى كه با مسلمين در حال جنگند عده‌اى از اسراى مسلمان را در مقدّم جبهه سپر خويش قرار دهند و خود در پشت اين جبهه مشغول فعاليت و پيشروى باشند به طورى كه سپاه اسلام اگر بخواهد از خود دفاع كند و يا به آنها حمله كند و جلو پيشروى آنها را بگيرد چاره‌اى نيست جز اينكه برادران مسلمان خود را كه سپر واقع شده‌اند نيز به حكم ضرورت از ميان بردارد ، يعنى دسترسى به دشمن ستيزه‌گر و مهاجم امكان پذير نيست جز با كشتن مسلمانان ، در اينجا قتل مسلم به خاطر مصالح عاليهء اسلام و به خاطر حفظ جان بقيهء مسلمين در قانون اسلام تجويز شده است . آنها نيز در حقيقت سرباز اسلامند و\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nدر راه خدا شهيد شده‌اند ، منتها بايد خونبهاى آنان را به بازماندگانشان از بودجهء اسلامى بپردازند « 1 » و اين تنها از خصايص فقه اسلامى نيست بلكه در قوانين نظامى و جنگى جهان يك قانون مسلّم است كه اگر دشمن خواست از نيروهاى داخلى استفاده كند ، آن نيرو را نابود مىكنند تا به دشمن دست يابند و وى را به عقب برانند .\r\nدر صورتى كه مسلمان و موجود زنده‌اى را اسلام مىگويد بزن تا پيروزى اسلام به دست آيد ، كاغذ و جلد كه ديگر جاى سخن نبايد قرار گيرد . كاغذ و كتابت احترامش به خاطر معنى و محتواست . امروز جنگ به خاطر محتواى قرآن است .\r\nاينها كاغذ را وسيله قرار داده‌اند تا معنى و محتواى قرآن را از بين ببرند .\r\nاما نادانى و بىخبرى همچون پرده‌اى سياه جلو چشم عقلشان را گرفت و از حقيقت بازشان داشت . گفتند : ما علاوه بر اينكه با قرآن نمىجنگيم ، جنگ با قرآن خود منكرى است و بايد براى نهى از آن بكوشيم و با كسانى كه با قرآن مىجنگند بجنگيم . تا پيروزى نهايى ساعتى بيش نمانده بود . مالك اشتر كه افسرى رشيد و فداكار و از جان گذشته بود ، همچنان مىرفت تا خيمهء فرماندهى معاويه را سرنگون كند و راه اسلام را از خارها پاك نمايد . در همين وقت اين گروه به على فشار آوردند كه ما از پشت حمله مىكنيم . هرچه على اصرار مىكرد ، آنها بر انكارشان مىافزودند و بيشتر لجاجت مىكردند . على براى مالك پيغام فرستاد : جنگ را متوقف كن و خود از صحنه برگرد . او به پيام على جواب داد كه اگر چند لحظه‌اى را اجازتم دهى ، جنگ به پايان رسيده و دشمن نيز نابود گشته است . شمشيرها را كشيدند كه يا قطعه قطعه‌ات مىكنيم يا بگو برگردد . باز به دنبالش فرستاد كه اگر مىخواهى على را زنده ببينى ، جنگ را متوقف كن و خود برگرد . او برگشت و دشمن شادمان كه نيرنگش خوب كارگر افتاد .\r\nجنگ متوقف شد تا قرآن را حاكم قرار دهند ، مجلس حكميت تشكيل شود و حَكَمهاى دو طرف بر آنچه در قرآن و سنت ، اتفاقى طرفين است حكومت كنند و خصومتها را پايان دهند و يا اختلافى را بر اختلافات بيفزايند و آنچنان را آنچنانتر كنند .\r\nعلى گفت : آنها حكم خود را تعيين كنند تا ما نيز حكم خويش را تعيين كنيم .\r\n\r\n\r\n\r\n\r\n","description":"","footnote":"\r\n( 1 ) لمعه ج 1 ، كتاب الجهاد ، فصل اول ؛ و شرايع ، كتاب الجهاد .\r\n","page_name":" 296 ","page_number":296},
  {"content":"\r\n\r\nآنها بدون كوچكترين اختلافى با اتفاق نظر عمرو عاص ، عصارهء نيرنگها را انتخاب كردند . على ، عبد اللَّه بن عبّاس سياستمدار و يا مالك اشتر ، مرد فداكار و روشن بين باايمان را پيشنهاد كرد و يا مردى از آن قبيل را ، اما آن احمقها به دنبال همجنس خويش مىگشتند و مردى چون ابوموسى را كه مردى بىتدبير بود و با على عليه السلام ميانهء خوبى نداشت انتخاب كردند . هرچه على و دوستان او خواستند اين مردم را روشن كنند كه ابوموسى مرد اين كار نيست و شايستگى اين مقام را ندارد ، گفتند :\r\nغير او را ما موافقت نكنيم . گفت : حالا كه اينچنين است ، هرچه مىخواهيد بكنيد .\r\nبالأخره او را به عنوان حكم از طرف على و اصحابش به مجلس حكميت فرستادند .\r\nپس از ماهها مشورت ، عمرو عاص به ابوموسى گفت : بهتر اين است كه به خاطر مصالح مسلمين نه على باشد و نه معاويه ، سومى را انتخاب كنيم و آن جز عبد اللَّه بن عمر ، داماد تو ، ديگرى نيست . ابوموسى گفت : راست گفتى ، اكنون تكليف چيست ؟\r\nگفت : تو على را از خلافت خلع مىكنى ، من هم معاويه را . بعد مسلمين مىروند يك فرد شايسته‌اى را كه حتماً عبد اللَّه بن عمر است انتخاب مىكنند و ريشهء فتنه‌ها كنده مىشود . بر اين مطلب توافق كردند و اعلام كردند كه مردم جمع شوند براى استماع نتايج حكميت .\r\nمردم اجتماع كردند . ابوموسى رو كرد به عمرو عاص كه بفرماييد منبر و نظريهء خويش را اعلام داريد . عمرو عاص گفت : من ؟ ! تو مرد ريش سفيد محترم از صحابهء پيغمبر ؛ حاشا كه من چنين جسارتى را بكنم و پيش از تو سخنى بگويم . ابوموسى از جا حركت كرد و بر منبر قرار گرفت . اكنون دلها مىتپد ، چشمها خيره گشته و نفسها در سينه‌ها بند آمده است . همگان در انتظار كه نتيجه چيست ؟ او به سخن درآمد كه ما پس از مشورت ، صلاح امت را در آن ديديم كه نه على باشد و نه معاويه ، ديگر مسلمين خود مىدانند هر كه را خواسته انتخاب كنند ، و انگشترش را از انگشت دست راست بيرون آورد و گفت : من على را از خلافت خلع كردم همچنانكه اين انگشتر را از انگشت بيرون آوردم . اين را گفت و از منبر به زير آمد .\r\nعمرو عاص حركت كرد و بر منبر نشست و گفت : سخنان ابوموسى را شنيديد كه على را از خلافت خلع كرد و من نيز او را از خلافت خلع مىكنم همچنانكه ابوموسى كرد ، و انگشترش را از دست راست بيرون آورد و سپس انگشترش را به دست چپ كرد و گفت : معاويه را به خلافت نصب مىكنم همچنانكه انگشترم را در\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nانگشت كردم . اين را گفت و از منبر فرود آمد .\r\nمجلس آشوب شد . مردم به ابوموسى حمله بردند و بعضى با تازيانه بر وى شوريدند . او به مكه فرار كرد و عمرو عاص نيز به شام رفت .\r\nخوارج كه به وجودآورندهء اين جريان بودند ، رسوايى حكميت را با چشم ديدند و به اشتباه خود پى بردند . اما نمىفهميدند اشتباه در كجا بوده است . نمىگفتند خطاى ما در اين بود كه تسليم نيرنگ معاويه و عمرو عاص شديم و جنگ را متوقف كرديم ، و هم نمىگفتند كه پس از قرار حكميت ، در انتخاب « داور » خطا كرديم كه ابوموسى را حريف عمرو عاص قرار داديم ، بلكه مىگفتند : اينكه دو نفر انسان را در دين خدا حكم و داور قرار داديم خلاف شرع و كفر بود ، حاكم منحصراً خداست نه انسانها .\r\nآمدند پيش على كه نفهميديم و تن به حكميت داديم ؛ هم تو كافر گشتى و هم ما ؛ ما توبه كرديم ، تو هم توبه كن . مصيبت تجديد و مضاعف شد .\r\nعلى گفت : توبه به هر حال خوب است ، « اسْتَغْفِرُ اللَّهَ مِنْ كُلِّ ذَنْبٍ » ما همواره از هر گناهى استغفار مىكنيم . گفتند : اين كافى نيست ، بلكه بايد اعتراف كنى كه « حكميت » گناه بوده و از اين گناه توبه كنى . گفت : آخر من مسألهء تحكيم را به وجود نياوردم ؛ خودتان به وجود آورديد و نتيجه‌اش را نيز ديديد ، و از طرفى ديگر چيزى كه در اسلام مشروع است چگونه آن را گناه قلمداد كنم و گناهى كه مرتكب نشده‌ام به آن اعتراف كنم ؟ ! .\r\nاز اينجا به عنوان يك فرقهء مذهبى دست به فعاليت زدند . در ابتدا يك فرقهء ياغى و سركش بودند و به همين جهت « خوارج » ناميده شدند ولى كم كم براى خود اصول عقايدى تنظيم كردند و حزبى كه در ابتدا فقط رنگ سياست داشت ، تدريجاً به صورت يك فرقهء مذهبى درآمد و رنگ مذهب به خود گرفت . خوارج بعدها به عنوان طرفداران يك مذهب ، دست به فعاليتهاى تبليغى حادّى زدند . كم كم به فكر افتادند كه به خيال خود ريشهء مفاسد دنياى اسلام را كشف كنند . به اين نتيجه رسيدند كه عثمان و على و معاويه همه برخطا و گناهكارند و ما بايد با مفاسدى كه به وجود آمده مبارزه كنيم ، امر به معروف و نهى از منكر نماييم . لهذا مذهب خوارج تحت عنوان وظيفهء امر به معروف و نهى از منكر به وجود آمد .\r\nوظيفهء امر به معروف و نهى از منكر قبل از هر چيز دو شرط اساسى دارد : يكى\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nبصيرت در دين و ديگرى بصيرت در عمل . بصيرت در دين - همچنانكه در روايت آمده است - اگر نباشد زيان اين كار از سودش بيشتر است . و اما بصيرت در عمل لازمهء دو شرطى است كه در فقه از آنها به « احتمال تأثير » و « عدم ترتّب مفسده » تعبير شده است و مآل آن به دخالت دادن منطق است در اين دو تكليف « 1 » خوارج نه بصيرت دينى داشتند و نه بصيرت عملى . مردمى نادان و فاقد بصيرت بودند بلكه اساساً منكر بصيرت در عمل بودند ، زيرا اين تكليف را امرى تعبدى مىدانستند و مدعى بودند بايد با چشم بسته انجام داد .\r\n\r\n\r\n\r\n\r\n","description":"","footnote":"\r\n( 1 ) يعنى امر به معروف و نهى از منكر براى اين است كه « معروف » رواج گيرد و « منكر » محو شود . پس در جايى بايد امر به معروف كرد و نهى از منكر نمود كه احتمال ترتب اين اثر در بين باشد . اگر مىدانيم كه قطعاً بىاثر است ديگر وجوب چرا ؟ .\r\nو ديگر اينكه اصل تشريع اين عمل براى اين است كه مصلحتى انجام گيرد . قهراً در جايى بايد صورت بگيرد كه مفسدهء بالاترى بر آن مترتب نشود . لازمهء اين دو شرط بصيرت در عمل است . آدمى كه بصيرت در عمل را فاقد است نمىتواند پيش بينى كند كه آيا اثرى بر اين كار مترتب هست يا نيست و آيا مفسدهء بالاترى را در بر دارد يا ندارد ؟ اين است كه امر به معروف‌هاى جاهلانه همان طورى كه در حديث است افسادش بيش از اصلاح است .\r\nدر ساير تكاليف گفته نشده كه شرطش احتمال ترتب فايده است و اگر احتمال اثر دارد بايد انجام داد و اگر احتمال اثر ندارد نبايد انجام داد و حال آنكه در هر تكليفى ، فايده و مصلحتى منظور است اما تشخيص آن مصلحتها بر عهدهء مردم گذاشته نشده است . دربارهء نماز گفته نشده اگر ديدى به حالت مفيد است بخوان و اگر ديدى مفيد نيست نخوان . در روزه هم گفته نشده اگر احتمال مىدهى فايده دارد بگير و اگر احتمال نمىدهى نگير . در روزه گفته شده اگر ديدى به حالت مضر است نگير . همچنين در حج يا زكات يا جهاد اينچنين قيد نشده است . اما در باب امر به معروف و نهى از منكر اين قيد هست كه بايد ديد چه اثر و چه عكس العملى دارد و آيا اين عمل در جهت صلاح اسلام و مسلمين است يا نه ؛ يعنى تشخيص مصلحت بر عهدهء خود عاملان اجراست .\r\nدر اين تكليف هر كسى حق دارد بلكه واجب است كه منطق و عقل و بصيرت در عمل و توجه به فايده را دخالت دهد ، و اين عمل تعبدى صرف نيست ( رجوع شود به گفتار ماه ، جلد اول ، سخنرانى امر به معروف و نهى از منكر ) .\r\nاين شرط كه اعمال بصيرت در امر به معروف و نهى از منكر واجب است ، مورد اتفاق جميع فرق اسلامى است به استثناى خوارج . آنها روى همان جمود و خشكى و تعصب خاصى كه داشتند مىگفتند امر به معروف و نهى از منكر تعبد محض است ، شرط احتمال اثر و عدم ترتب مفسده ندارد ، نبايد نشست در اطرافش حساب كرد . طبق همين عقيده با علم به اينكه كشته مىشوند و خونشان هدر مىرود و با علم به اينكه هيچ اثر مفيدى بر قيامشان مترتب نيست ، قيام مىكردند و يا ترور مىكردند .\r\n","page_name":" 299 ","page_number":299},
  {"content":"\r\n\r\n\r\nاصول عقايد خوارج\r\nريشهء اصلى خارجيگرى را چند چيز تشكيل مىداد :\r\n1 . تكفير على و عثمان و معاويه و اصحاب جمل و اصحاب تحكيم ( كسانى كه به حكميت رضا دهند ) عموماً ، مگر آنان كه به حكميت رأى داده و سپس توبه كرده‌اند .\r\n2 . تكفير كسانى كه قائل به كفر على و عثمان و ديگران - كه يادآور شديم - نباشند .\r\n3 . ايمان تنها عقيدهء قلبى نيست ، بلكه عمل به اوامر و ترك نواهى جزء ايمان است . ايمان امر مركّبى است از اعتقاد و عمل .\r\n4 . وجوب بلاشرط شورش بر والى و امام ستمگر . مىگفتند : امر به معروف و نهى از منكر مشروط به چيزى نيست و در همه جا بدون استثناء بايد اين دستور الهى انجام گيرد « 1 » اينها به واسطهء اين عقايد ، صبح كردند در حالى كه تمام مردم روى زمين را كافر و همه را مهدورالدّم و مخلّد در آتش مىدانستند .\r\n\r\n\r\n\r\n\r\n","description":"","footnote":"\r\n( 1 ) ضحى الاسلام ، ج 3 / ص 330 ، به نقل از كتاب الفَرْق بين الفِرَق .\r\n","page_name":" 300 ","page_number":300},
  {"content":"\r\n\r\n\r\nعقيدهء خوارج در باب خلافت\r\nتنها فكر خوارج كه از نظر متجددين امروز درخشان تلقى مىشود تئورى آنان در باب خلافت بود . انديشه‌اى دموكرات مآبانه داشتند ، مىگفتند : خلافت بايد با انتخاب آزاد انجام گيرد و شايسته‌ترين افراد كسى است كه از لحاظ ايمان و تقوا صلاحيت داشته باشد ، خواه از قريش باشد يا غيرقريش ، از قبايل برجسته و نامى باشد يا از قبايل گمنام و عقب افتاده ، عرب باشد و يا غيرعرب . آنگاه پس از انتخاب و اتمام بيعت ، اگر خلاف مصالح جامعهء اسلامى گام برداشت از خلافت عزل مىشود و اگر ابا كرد بايد با او پيكار كرد تا كشته شود « 1 » اينها در باب خلافت در مقابل شيعه قرار گرفته‌اند كه مىگويد : خلافت امرى است الهى و خليفه بايد تنها از جانب خدا تعيين گردد ، و هم در مقابل اهل سنت قرار دارند كه مىگويند : خلافت تنها از آنِ قريش است و به جملهء « انَّمَا الْائِمَّةُ مِنْ قُرَيْشٍ » تمسك مىجويند .\r\nظاهراً نظريهء آنان در باب خلافت چيزى نيست كه در اولين مرحلهء پيدايش خويش به آن رسيده باشند ، بلكه آنچنان كه شعار معروفشان ( لا حُكْمَ الّا لِلَّه )\r\n\r\n\r\n\r\n\r\n","description":"","footnote":"\r\n( 1 ) ضحى الاسلام ، ج 3 / ص 332 .\r\n","page_name":" 301 ","page_number":301},
  {"content":"\r\n\r\nحكايت مىكند و از نهج البلاغه « 1 » نيز استفاده مىشود ، در ابتدا قائل بوده‌اند كه مردم و اجتماع احتياجى به امام و حكومت ندارند و مردم خود بايد به كتاب خدا عمل كنند .\r\nاما بعد ، از اين عقيده رجوع كردند و خود با عبد اللَّه بن وَهَب راسِبى بيعت كردند « 2 »\r\n\r\n\r\n\r\n\r\n","description":"","footnote":"\r\n( 1 ) خطبهء 40 و شرح ابن ابى الحديد ، ج 2 / ص 308 .\r\n( 2 ) كامل ابن اثير ، ج 3 / ص 336 .\r\n","page_name":" 302 ","page_number":302},
  {"content":"\r\n\r\n\r\nعقيدهء خوارج دربارهء خلفا\r\nخلافت ابوبكر و عمر را صحيح مىدانستند به اين خيال كه آن دو نفر از روى انتخاب صحيحى به خلافت رسيده‌اند و از مسير مصالح نيز تغيير نكرده و خلافى را مرتكب نشده‌اند . انتخاب عثمان و على را نيز صحيح مىدانستند ، منتها مىگفتند :\r\nعثمان از اواخر سال ششم خلافتش تغيير مسير داده و مصالح مسلمين را ناديده گرفته است و لذا از خلافت معزول بوده و چون ادامه داده است كافر گشته و واجب القتل بوده است ، و على چون مسألهء تحكيم را پذيرفته و سپس توبه نكرده است او نيز كافر گشته و واجب القتل بوده است . و لذا از خلافت عثمان از سال هفتم و از خلافت على بعد از تحكيم ، تبرّى مىجستند « 1 » از ساير خلفا نيز بيزارى مىجستند و هميشه با آنان در پيكار بودند .\r\n\r\n\r\n\r\n\r\n","description":"","footnote":"\r\n( 1 ) الملل و النّحل شهرستانى .\r\n","page_name":" 303 ","page_number":303},
  {"content":"\r\n\r\n\r\nانقراض خوارج\r\nاين جمعيت در اواخر دههء چهارم قرن اول هجرى در اثر يك اشتباهكارى خطرناك به وجود آمدند و بيش از يك قرن و نيم نپاييدند . در اثر تهوّرها و بى باكيهاى جنون آميز مورد تعقيب خلفا قرار گرفتند و خود و مذهبشان را به نابودى و اضمحلال كشاندند و در اوايل تأسيس دولت عباسى يكسره منقرض گشتند .\r\nمنطق خشك و بىروح آنها و خشكى و خشونت رفتار آنها ، مباينت روش آنها با زندگى و بالأخره تهوّر آنها كه « تقيه » را حتى به مفهوم صحيح و منطقى آن كنار گذاشته بودند ، آنها را نابود ساخت . مكتب خوارج مكتبى نبود كه بتواند واقعاً باقى بماند ، ولى اين مكتب اثر خود را باقى گذاشت . افكار و عقايد خارجيگرى در ساير فرق اسلامى نفوذ كرد و هم اكنون « نهروانى » هاى فراوان وجود دارند و مانند عصر و عهد على خطرناكترين دشمن داخلى اسلام همينها هستند ، همچنانكه معاويه‌ها و عمرو عاص‌ها نيز همواره وجود داشته و وجود دارند و از وجود « نهروانى » ها - كه دشمن آنها شمرده مىشوند - به موقع استفاده مىكنند .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n\r\nشعار يا روح ؟\r\nبحث از خارجيگرى و خوارج به عنوان يك بحث مذهبى ، بحثى بدون مورد و فاقد اثر است زيرا امروز چنين مذهبى در جهان وجود ندارد . اما در عين حال بحث دربارهء خوارج و ماهيت كارشان براى ما و اجتماع ما آموزنده است ، زيرا مذهب خوارج هر چند منقرض شده است اما روحاً نمرده است ؛ روح « خارجيگرى » در پيكر بسيارى از ما حلول كرده است .\r\nلازم است مقدمه‌اى ذكر كنم :\r\nبعضى از مذاهب ممكن است از نظر شعار بميرند ولى از نظر روح زنده باشند ، كما اينكه برعكس نيز ممكن است مسلكى از نظر شعار زنده ولى از نظر روح به كلى مرده باشد و لهذا ممكن است فرد يا افرادى از لحاظ شعار تابع و پيرو يك مذهب شمرده شوند و از نظر روح پيرو آن مذهب نباشند و به عكس ممكن است بعضى روحاً پيرو مذهبى باشند و حال آنكه شعارهاى آن مذهب را نپذيرفته‌اند .\r\nمثلًا - چنان كه همه مىدانيم - از به دو امر بعد از رحلت نبى اكرم ، مسلمين به دو فرقه تقسيم شدند : سنى و شيعه . سنيها در يك شعار و چهارچوب عقيده هستند و شيعه در شعار و چهارچوب عقيده‌اى ديگر .\r\nشيعه مىگويد : خليفهء بلافصل پيغمبر على است و آن حضرت على را براى\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nخلافت و جانشينى خويش به امر الهى تعيين كرده است و اين مقام حق خاص اوست پس از پيغمبر . و اهل سنت مىگويند : اسلام در قانونگذارى خود ، در موضوع خلافت و امامت پيش بينى خاصى نكرده است بلكه امر انتخاب زعيم را به خود مردم واگذار كرده است . حداكثر اين است كه از ميان قريش انتخاب شود .\r\nشيعه بسيارى از صحابهء پيغمبر را - كه از شخصيتها و اكابر و معاريف به شمار مىروند - مورد انتقاد قرار مىدهد و اهل سنت ، درست در نقطهء مقابل شيعه از اين جهت قرار گرفته‌اند ؛ به هركس كه نام « صحابى » دارد با خوشبينى افراطى عجيبى مىنگرند ، مىگويند : صحابهء پيغمبر همه عادل و درستكار بوده‌اند . بناى تشيع بر انتقاد و بررسى و اعتراض و مو را از ماست كشيدن است ، و بناى تسنن بر حمل به صحت و توجيه و « ان شاء اللَّه گربه بوده است » .\r\nدر اين عصر و زمان كه ما هستيم كافى است كه هركس بگويد على خليفهء بلافصل پيغمبر است ، ما او را شيعه بدانيم و چيز ديگرى از او توقع نداشته باشيم ، او داراى هر روح و هر نوع طرز تفكرى كه هست باشد ! .\r\nولى اگر به صدر اسلام برگرديم به يك روحيهء خاصى برمىخوريم كه آن روحيه ، روحيهء تشيع است و تنها آن روحيه‌ها بودند كه مىتوانستند وصيت پيغمبر را در مورد على صددرصد بپذيرند و دچار ترديد و تزلزل نشوند . نقطهء مقابل آن روحيه و آن طرز تفكر يك روحيه و طرز تفكر ديگرى بوده است كه وصيتهاى پيغمبر اكرم را با همهء ايمان كامل به آن حضرت ، با نوعى توجيه و تفسير و تأويل ناديده مىگرفتند .\r\nو در حقيقت اين انشعاب اسلامى از اينجا به وجود آمد كه يك دسته - كه البته اكثريت بودند - فقط ظاهر را مىنگريستند و ديدشان آنقدر تيزبين نبود و عمق نداشت كه باطن و حقيقت هر واقعه‌اى را نيز ببينند ؛ ظاهر را مىديدند و در همه جا حمل به صحت مىكردند ، مىگفتند : عده‌اى از بزرگان صحابه و پيرمردها و سابقه دارهاى اسلام راهى را رفته‌اند و نمىتوان گفت اشتباه كرده‌اند . اما دستهء ديگر - كه اقليت بودند - در همان هنگام مىگفتند : شخصيتها تا آن وقت پيش ما احترام دارند كه به حقيقت احترام بگزارند اما آنجا كه مىبينيم اصول اسلامى به دست همين سابقه دارها پايمال مىشود ، ديگر احترامى ندارند ؛ ما طرفدار اصوليم نه طرفدار شخصيتها . تشيع با اين روح به وجود آمده است .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nما وقتى در تاريخ اسلام به سراغ سلمان فارسى و ابوذر غِفارى و مقداد كِنْدى و عمار ياسر و امثال آنان مىرويم و مىخواهيم ببينيم چه چيز آنها را وادار كرد كه دور على را بگيرند و اكثريت را رها كنند ، مىبينيم آنها مردمى بودند اصولى و اصول شناس ، هم ديندار و هم دين شناس . مىگفتند : ما نبايد درك و فكر خويش را به دست ديگران بسپريم و وقتى آنها اشتباه كردند ما نيز اشتباه كنيم . و در حقيقت روح آنان روحى بود كه اصول و حقايق بر آن حكومت مىكرد نه اشخاص و شخصيتها .\r\nمردى از صحابهء اميرالمؤمنين در جريان جنگ جمل ، سخت در ترديد قرار گرفته بود . او دو طرف را مىنگريست . از يك طرف على را مىديد و شخصيتهاى بزرگ اسلامى را كه در ركاب على شمشير مىزدند و از طرفى نيز همسر نبى اكرم ، عايشه را مىديد كه قرآن دربارهء زوجات آن حضرت مىفرمايد : «  وَ أَزْواجُهُ أُمَّهاتُهُمْ »  « 1 » ( همسران او مادران امّتند ) و در ركاب عايشه ، طلحه را مىديد از پيشتازان در اسلام ، مرد خوش سابقه و تيرانداز ماهر ميدان جنگهاى اسلامى و مردى كه به اسلام خدمتهاى ارزنده‌اى كرده است ، و باز زبير را مىديد خوش سابقه‌تر از طلحه ، آن كه حتى در روز سقيفه از جمله متحصّنين در خانهء على بود .\r\nاين مرد در حيرتى عجيب افتاده بود كه يعنى چه ؟ ! آخر على و طلحه و زبير از پيشتازان اسلام و فداكاران سخت‌ترين دژهاى اسلام‌اند ؛ اكنون رودررو قرار گرفته‌اند ؟ كدام يك به حق نزديكترند ؟ در اين گير و دار چه بايد كرد ؟ ! توجه داشته باشيد ! نبايد آن مرد را در اين حيرت زياد ملامت كرد . شايد اگر ما هم در شرايطى كه او قرار داشت قرار مىگرفتيم ، شخصيت و سابقهء زبير و طلحه چشم ما را خيره مىكرد .\r\nما الآن كه على و عمار و اويس قرنى و ديگران را با عايشه و زبير و طلحه روبرو مىبينيم ، مردد نمىشويم چون خيال مىكنيم دستهء دوم مردمى جنايت سيما بودند يعنى آثار جنايت و خيانت از چهره‌شان هويدا بود و با نگاه به قيافه‌ها و چهره‌هاى آنان حدس زده مىشد كه اهل آتش‌اند . اما اگر در آن زمان مىزيستيم و\r\n\r\n\r\n\r\n\r\n","description":"","footnote":"\r\n( 1 ) احزاب / 6 .\r\n","page_name":" 307 ","page_number":307},
  {"content":"\r\n\r\nسوابق آنان را از نزديك مىديديم ، شايد از ترديد مصون نمىمانديم .\r\nامروز كه دستهء اول را بر حق و دستهء دوم را بر باطل مىدانيم ، از آن نظر است كه در اثر گذشت تاريخ و روشن شدن حقايق ، ماهيت على و عمار را از يك طرف و زبير و طلحه و عايشه را از طرف ديگر شناخته‌ايم و در آن ميان توانسته‌ايم خوب قضاوت كنيم . و يا لااقل اگر اهل تحقيق و مطالعه در تاريخ نيستيم ، از اول كودكى به ما اينچنين تلقين شده است . اما در آن روز هيچ كدام از اين دو عامل وجود نداشت .\r\nبه هر حال ، اين مرد محضر اميرالمؤمنين شرفياب شد و گفت : « ايُمْكِنُ انْ يَجْتَمِعَ زُبَيْرٌ وَ طَلْحَةُ وَ عائِشَةُ عَلى باطِلٍ ؟ » آيا ممكن است طلحه و زبير و عايشه بر باطل اجتماع كنند ؟ شخصيتهايى مانند آنان از بزرگان صحابهء رسول اللَّه چگونه اشتباه مىكنند و راه باطل را مىپيمايند ؟ آيا اين ممكن است ؟ .\r\nعلى در جواب سخنى دارد كه دكتر طه حسين ، دانشمند و نويسندهء مصرى ، مىگويد سخنى محكمتر و بالاتر از اين نمىشود ؛ بعد از آنكه وحى خاموش گشت و نداى آسمانى منقطع شد ، سخنى به اين بزرگى شنيده نشده است « 1 » . فرمود :\r\nانَّكَ لَمَلْبُوسٌ عَلَيْكَ ، انَّ الْحَقَّ وَ الْباطِلَ لا يُعْرَفانِ بِاقْدارِ الرِّجالِ ، اعْرِفِ الْحَقَّ تَعْرِفْ اهْلَهُ وَ اعْرِفِ الْباطِلَ تَعْرِفْ اهْلَهُ « 2 » .\r\nسرت كلاه رفته و حقيقت بر تو اشتباه شده . حق و باطل را با ميزان قدر و شخصيت افراد نمىشود شناخت . اين صحيح نيست كه تو اول شخصيتهايى را مقياس قرار دهى و بعد حق و باطل را با اين مقياسها بسنجى : فلان چيز حق است چون فلان و فلان با آن موافقند و فلان چيز باطل است چون فلان و فلان با آن مخالف . نه ، اشخاص نبايد مقياس حق و باطل قرار گيرند . اين حق و باطل است كه بايد مقياس اشخاص و شخصيت آنان باشند .\r\nيعنى بايد حق شناس و باطل شناس باشى نه اشخاص و شخصيت شناس ؛ افراد را\r\n\r\n\r\n\r\n\r\n","description":"","footnote":"\r\n( 1 ) على و بنوه ، ص 40 .\r\n( 2 ) روضة الواعظين ، ص 31 .\r\n","page_name":" 308 ","page_number":308},
  {"content":"\r\n\r\n( خواه شخصيتهاى بزرگ و خواه شخصيتهاى كوچك ) با حق مقايسه كنى ، اگر با آن منطبق شدند شخصيتشان را بپذيرى و الّا نه . اين ، حرف نيست كه آيا طلحه و زبير و عايشه ممكن است بر باطل باشند ؟ .\r\nدر اينجا على عليه السلام معيار حقيقت را خود حقيقت قرار داده است و روح تشيع نيز جز اين چيزى نيست . و در حقيقت فرقهء شيعه مولود يك بينش مخصوص و اهميت دادن به اصول اسلامى است نه به افراد و اشخاص . قهراً شيعيان اوليه مردمى منتقد و بت شكن بار آمدند .\r\nعلى بعد از پيغمبر جوانى سى و سه ساله است با يك اقليتى كمتر از عدد انگشتان ، در مقابلش پيرمردهاى شصت ساله با اكثريتى انبوه و بسيار . منطق اكثريت اين بود كه راه بزرگان و مشايخ اين است و بزرگان اشتباه نمىكنند و ما راه آنان را مىرويم . منطق آن اقليت اين بود كه آنچه اشتباه نمىكند حقيقت است ؛ بزرگان بايد خود را بر حقيقت تطبيق دهند .\r\nاز اينجا معلوم مىشود چقدر فراوانند افرادى كه شعارشان شعار تشيع است و اما روحشان روح تشيع نيست .\r\nمسير تشيع همانند روح آن ، تشخيص حقيقت و تعقيب آن است و از بزرگترين اثرات آن جذب و دفع است اما نه هر جذبى و هر دفعى ( گفتيم گاهى جذب ، جذب باطل و جنايت و جانى است و دفع ، دفع حقيقت و فضايل انسانى ) بلكه دفع و جذبى از سنخ جاذبه و دافعهء على ، زيرا شيعه يعنى كپيه‌اى از سيرتهاى على . شيعه نيز بايد مانند على دونيرويى باشد .\r\nاين مقدمه براى اين بود كه بدانيم ممكن است مذهبى مرده باشد ولى روح آن مذهب در ميان مردم ديگرى كه به حسب ظاهر پيرو آن مذهب نيستند بلكه خود را مخالف آن مذهب مىدانند ، زنده باشد . مذهب خوارج ، امروز مرده است يعنى ديگر امروز در روى زمين گروه قابل توجهى به نام « خوارج » كه عده‌اى تحت همين نام از آن پيروى كنند وجود ندارد ، ولى آيا روح مذهب خارجى هم مرده است ؟ آيا اين روح در پيروان مذاهب ديگر حلول نكرده است ؟ آيا مثلًا - خداى نكرده - در ميان ما ، مخصوصاً در ميان طبقهء به اصطلاح مقدس مآب ما ، اين روح حلول نكرده است ؟ .\r\nاينها مطلبى است كه جداگانه بايد بررسى شود . ما اگر روح مذهب خارجى را درست بشناسيم ، شايد بتوانيم به اين پرسش پاسخ دهيم . ارزش بحث دربارهء\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nخوارج از همين نظر است . ما بايد بدانيم على چرا آنها را « دفع » كرد ، يعنى چرا جاذبهء على آنها را نكشيد و بر عكس ، دافعهء او آنها را دفع كرد ؟ .\r\nمسلماً - چنان كه بعداً خواهيم ديد - تمام عناصر روحى كه در شخصيت خوارج و تشكيل روحيهء آنها مؤثر بود ، از عناصرى نبود كه تحت نفوذ و حكومت دافعهء على قرار گيرد . بسيارى از برجستگيها و امتيازات روشن هم در روحيهء آنها وجود داشت كه اگر همراه يك سلسله نقاط تاريك نمىبود ، آنها را تحت نفوذ و تأثير جاذبهء على قرار مىداد ، ولى جنبه‌هاى تاريك روحشان آنقدر زياد بود كه آنها را در صف دشمنان على قرار داد .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\nدموكراسى على\r\nاميرالمؤمنين با خوارج در منتهى درجهء آزادى و دموكراسى رفتار كرد . او خليفه است و آنها رعيتش ؛ هر گونه اعمال سياستى برايش مقدور بود اما او زندانشان نكرد و شلاقشان نزد و حتى سهميهء آنان را از بيت المال قطع نكرد ، به آنها نيز همچون ساير افراد مىنگريست . اين مطلب در تاريخ زندگى على عجيب نيست اما چيزى است كه در دنيا كمتر نمونه دارد . آنها در همه جا در اظهار عقيده آزاد بودند و حضرت خودش و اصحابش با عقيدهء آزاد با آنان روبرو مىشدند و صحبت مىكردند ، طرفين استدلال مىكردند ، استدلال يكديگر را جواب مىگفتند .\r\nشايد اين مقدار آزادى در دنيا بىسابقه باشد كه حكومتى با مخالفين خود تا اين درجه با دموكراسى رفتار كرده باشد . مىآمدند در مسجد و در سخنرانى و خطابهء على پارازيت ايجاد مىكردند . روزى اميرالمؤمنين بر منبر بود . مردى آمد و سؤالى كرد . على بالبديهه جواب گفت . يكى از خارجيها از بين مردم فرياد زد : « قاتَلَهُ اللَّهُ ما افْقَهَهُ » ( خدا بكشد اين را ، چقدر دانشمند است ! ) . ديگران خواستند متعرضش شوند اما على فرمود رهايش كنيد ، او به من تنها فحش داد .\r\nخوارج در نماز جماعت به على اقتدا نمىكردند زيرا او را كافر مىپنداشتند . به مسجد مىآمدند و با على نماز نمىگزاردند و احياناً او را مىآزردند . على روزى\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nبه نماز ايستاده و مردم نيز به او اقتدا كرده‌اند . يكى از خوارج به نام ابن الكَوّاء فريادش بلند شد و آيه‌اى را به عنوان كنايه به على ، بلند خواند :\r\n « وَ لَقَدْ أُوحِيَ إِلَيْكَ وَ إِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَ لَتَكُونَنَّ مِنَ الْخاسِرِينَ . »  « 1 » .\r\nاين آيه خطاب به پيغمبر است كه به تو و همچنين پيغمبران قبل از تو وحى شد كه اگر مشرك شوى اعمالت از بين مىرود و از زيانكاران خواهى بود . ابن الكوّاء با خواندن اين آيه خواست به على گوشه بزند كه سوابق تو را در اسلام مىدانيم ، اول مسلمان هستى ، پيغمبر تو را به برادرى انتخاب كرد ، در ليلة المبيت فداكارى درخشانى كردى و در بستر پيغمبر خفتى ، خودت را طعمهء شمشيرها قراردادى و بالأخره خدمات تو به اسلام قابل انكار نيست ، اما خدا به پيغمبرش هم گفته اگر مشرك بشوى اعمالت به هدر مىرود ، و چون تو اكنون كافر شدى اعمال گذشته را به هدر دادى .\r\nعلى در مقابل چه كرد ؟ ! تا صداى او به قرآن بلند شد ، سكوت كرد تا آيه را به آخر رساند . همين كه به آخر رساند ، على نماز را ادامه داد . باز ابن الكوّاء آيه را تكرار كرد و بلافاصله على سكوت نمود . على سكوت مىكرد چون دستور قرآن است كه :\r\n إِذا قُرِئَ الْقُرْآنُ فَاسْتَمِعُوا لَهُ وَ أَنْصِتُوا  « 2 » .\r\nهنگامى كه قرآن خوانده مىشود گوش فرا دهيد و خاموش شويد .\r\nو به همين دليل است كه وقتى امام جماعت مشغول قرائت است مأمومين بايد ساكت باشند و گوش كنند .\r\nبعد از چند مرتبه‌اى كه آيه را تكرار كرد و مىخواست وضع نماز را به هم زند ، على اين آيه را خواند :\r\n\r\n\r\n\r\n\r\n","description":"","footnote":"\r\n( 1 ) زمر / 65 .\r\n( 2 ) اعراف / 204 .\r\n","page_name":" 312 ","page_number":312},
  {"content":"\r\n\r\n فَاصْبِرْ إِنَّ وَعْدَ اللَّهِ حَقٌّ وَ لا يَسْتَخِفَّنَّكَ الَّذِينَ لا يُوقِنُونَ  « 1 » .\r\nصبر كن ، وعدهء خدا حق است و فرا خواهد رسيد . اين مردم بىايمان و يقين ، تو را تكان ندهند و سبكسارت نكنند .\r\nديگر اعتنا نكرد و به نماز خود ادامه داد « 2 »\r\n\r\n\r\n\r\n\r\n","description":"","footnote":"\r\n( 1 ) روم / 60 .\r\n( 2 ) . شرح ابن ابى الحديد ، ج 2 / ص 311 .\r\n","page_name":" 313 ","page_number":313},
  {"content":"\r\n\r\n\r\nقيام و طغيان خوارج\r\nخارجيها در ابتدا آرام بودند و فقط به انتقاد و بحثهاى آزاد اكتفا مىكردند . رفتار على نيز دربارهء آنان همان‌طور بود كه گفتيم ؛ يعنى به هيچ وجه مزاحم آنها نمىشد و حتى حقوق آنها را از بيت المال قطع نكرد . اما كم كم كه از توبهء على مأيوس گشتند روششان را عوض كردند و تصميم گرفتند دست به انقلاب بزنند . در منزل يكى از هم مسلكان خود گرد آمدند و او خطابهء كوبنده و مهيّجى ايراد كرد و دوستان خويش را تحت عنوان امر به معروف و نهى از منكر دعوت به قيام و شورش كرد . خطاب به آنان گفت :\r\nامّا بَعْدُ فَوَاللَّهِ ما يَنْبَغى لِقَوْمٍ يُؤْمِنونَ بِالرَّحْمنِ وَ يُنيبونَ الى حُكْمِ الْقُر انِ انْ تَكونَ هذِهِ الدُّنْيا اثَرَ عِنْدَهُمْ مِنَ الْامْرِبِالْمَعْروفِ وَ النَّهْىِ عَنِ الْمُنْكَرِ وَ الْقَوْلِ بِالْحَقِّ وَ انْ مُنَّ وَ ضُرَّ فَانَّهُ مَنْ يُمَنُّ وَ يُضَرُّ فى هذِهِ الدُّنْيا فَانَّ ثَوابَهُ يَوْمَ الْقِيامَةِ رِضْوانُ اللَّهِ وَ الْخُلودُ فى جِنانِهِ ، فَأَخْرِجوا بِنا اخْوانَنا مِنْ هذِهِ الْقَرْيَةِ الظّالِمِ اهْلُها الى كُوَرِ الْجِبالِ اوْ الى بَعْضِ هذِهِ الْمَدائِنِ مُنْكِرينَ لِهذِهِ الْبِدَعِ الْمُضِلَّةِ « 1 »\r\n\r\n\r\n\r\n\r\n","description":"","footnote":"\r\n( 1 ) الامامة والسياسة ، ص 141 - 143 و كامل مبرّد ، ج 2 .\r\n","page_name":" 314 ","page_number":314},
  {"content":"\r\n\r\nپس از حمد و ثنا ، خدا را سوگند كه سزاوار نيست گروهى كه به خداى بخشايشگر ايمان دارند و به حكم قرآن مىگروند دنيا در نظرشان از امر به معروف و نهى از منكر و گفتهء به حق محبوبتر باشد اگرچه اينها زيان‌آور و خطرزا باشند ، كه هر كه در اين دنيا در خطر و زيان افتد پاداشش در قيامت خشنودى حق و جاودانى بهشت اوست . برادران ! بيرون بريد ما را از اين شهر ستمگرنشين به نقاط كوهستانى يا بعضى از اين شهرستانها تا در مقابل اين بدعتهاى گمراه كننده قيام كنيم و از آنها جلوگيرى نماييم .\r\nبا اين سخنان ، روحيهء آتشين آنها آتشين‌تر شد . از آنجا حركت كردند و دست به طغيان و انقلاب زدند . امنيت راهها را سلب كردند ، غارتگرى و آشوب را پيشه كردند « 1 » . مىخواستند با اين وضع دولت را تضعيف كنند و حكومت وقت را از پاى درآورند .\r\nاينجا ديگر جاى گذشت و آزاد گذاشتن نبود ، زيرا مسألهء اظهار عقيده نيست بلكه اخلال به امنيت اجتماعى و قيام مسلحانه عليه حكومت شرعى است . لذا على آنان را تعقيب كرد و در كنار نهروان با آنان رودررو قرار گرفت . خطابه خواند و نصيحت كرد و اتمام حجت نمود . آنگاه پرچم امان را به دست ابو ايوب انصارى داد كه هركس در سايهء آن قرار گرفت در امان است . از دوازده هزار نفر ، هشت هزارشان برگشتند و بقيه سرسختى نشان دادند . به سختى شكست خوردند و جز معدودى از آنان باقى نماند .\r\n\r\n\r\n\r\n\r\n","description":"","footnote":"\r\n( 1 ) همان .\r\n","page_name":" 315 ","page_number":315},
  {"content":"\r\n\r\n\r\nمميّزات خوارج\r\nروحيهء خوارج روحيهء خاصى است . آنها تركيبى از زشتى و زيبايى بودند و در مجموع به نحوى بودند كه در نهايت امر در صف دشمنان على قرار گرفتند و شخصيت على آنها را « دفع » كرد نه « جذب » .\r\nما ، هم جنبه‌هاى مثبت و زيبا و هم جنبه‌هاى منفى و نازيباى روحيهء آنها را - كه در مجموع روحيهء آنها را خطرناك بلكه وحشتناك كرد - ذكر مىكنيم :\r\n1 . روحيه‌اى مبارزه‌گر و فداكار داشتند و در راه عقيده و ايدهء خويش سرسختانه مىكوشيدند . در تاريخ خوارج فداكاريهايى را مىبينيم كه در تاريخ زندگى بشر كم نظير است ، و اين فداكارى و از خودگذشتگى ، آنان را شجاع و نيرومند پرورده بود .\r\nابن عبد ربّه دربارهء آنان مىگويد :\r\nوَ لَيْسَ فِى الْافْراقِ كُلِّها أشَدُّ بَصائِرَ مِنَ الْخَوارِجِ ، وَ لا أَشَدُّ اجْتِهاداً ، وَ لا أَوْطَنُ أَنْفُساً عَلَى الْمَوْتِ مِنْهُمُ الَّذى طُعِنَ فَأَنْفَذَهُ الرُّمْحُ فَجَعَلَ يَسْعى الى\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nقاتِلِهِ وَ يَقولُ : وَ عَجِلْتُ الَيْكَ رَبِّ لِتَرْضى « 1 » در تمام فرقه‌ها معتقدتر و كوشاتر از خوارج نبود و نيز آماده‌تر براى مرگ از آنها يافت نمىشد . يكى از آنان نيزه خورده بود و نيزه سخت در او كارگر افتاده بود ، به سوى قاتلش پيش مىرفت و مىگفت : خدايا ! به سوى تو مىشتابم تا خشنود شوى .\r\nمعاويه شخصى را به دنبال پسرش - كه خارجى بود - فرستاد تا او را برگرداند .\r\nپدر نتوانست فرزند را از تصميمش منصرف كند . عاقبت گفت : فرزندم ! خواهم رفت و كودك خردسالت را خواهم آورد تا او را ببينى و مهر پدرى تو بجنبد و دست بردارى . گفت : به خدا قسم من به ضربتى سخت مشتاقترم تا به فرزندم « 2 » 2 . مردمى عبادت پيشه و متنسّك بودند . شبها را به عبادت مىگذراندند . بى ميل به دنيا و زخارف آن بودند . وقتى على ، ابن عباس را فرستاد تا اصحاب نهروان را پند دهد ، ابن عباس پس از بازگشتن ، آنها را چنين وصف كرد :\r\nلَهُمْ جِباهٌ قَرِحَةٌ لِطولِ السُّجودِ وَ ايْدٍ كَثَفَناتِ الْابِلِ عَلَيْهِمْ قُمُصٌ مُرَحَّضَةٌ وَ هُمْ مُشَمِّرونَ « 3 » دوازده هزار نفر كه از كثرت عبادت پيشانيهايشان پينه بسته است ، دستها را از بس روى زمينهاى خشك و سوزان زمين گذاشته‌اند و در مقابل حق به خاك افتاده‌اند همچون پاهاى شتر سفت شده است ، پيراهنهاى كهنه و مندرسى به تن كرده‌اند اما مردمى مصمّم و قاطع .\r\nخوارج به احكام اسلامى و ظواهر اسلام سخت پايبند بودند . دست به آنچه خود آن را گناه مىدانستند نمىزدند . آنها از خود معيارها داشتند و با آن معيارها خلافى را مرتكب نمىگشتند و از كسى كه دست به گناهى مىزد بيزار بودند .\r\nزياد بن ابيه يكى از آنان را كشت ، سپس غلامش را خواست و از حالات او\r\n\r\n\r\n\r\n\r\n","description":"","footnote":"\r\n( 1 ) فجرالاسلام ، ص 263 ، به نقل از العِقد الفريد .\r\n( 2 ) فجرالاسلام ، ص 243 .\r\n( 3 ) العقد الفريد ، ج 2 / ص 389 .\r\n","page_name":" 317 ","page_number":317},
  {"content":"\r\n\r\nجويا شد . گفت : نه روز برايش غذايى بردم و نه شب برايش فراشى گستردم . روز را روزه بود و شب را به عبادت مىگذرانيد « 1 » هر گامى كه برمىداشتند از عقيده منشأ مىگرفت و در تمام افعال ، مسلكى بودند . در راه پيشبرد عقايد خود مىكوشيدند .\r\nعلى عليه السلام در بارهء آنان مىفرمايد :\r\nلا تَقْتُلُوا الْخَوارِجَ بَعْدى فَلَيْسَ مَنْ طَلَبَ الْحَقَّ فَاخْطأَهُ كَمَنْ طَلَبَ الْباطِلَ فَادْرَكَهُ « 2 » .\r\nخوارج را از پس من ديگر نكشيد ، زيرا آن كس كه حق را مىجويد و خطا رود همانند آن كس نيست كه باطل را مىجويد و آن را مىيابد .\r\nيعنى اينها با اصحاب معاويه تفاوت دارند . اينها حق را مىخواهند ولى در اشتباه افتاده‌اند ، اما آنها از اول حقه باز بوده‌اند و مسيرشان مسير باطل بوده است . بعد از اين ، اگر اينها را بكشيد به نفع معاويه است كه از اينها بدتر و خطرناكتر است .\r\nقبل از آنكه ساير خصيصه‌هاى خوارج را بيان كنيم لازم است يك نكته را در اينجا - كه سخن از قدس و تقوا و زاهدمآبى خوارج است - يادآورى كنيم و آن اينكه يكى از شگفتيها و برجستگيها و فوق العادگيهاى تاريخ زندگى على كه مانندى براى آن نمىتوان پيدا كرد همين اقدام شجاعانه و تهوّرآميز او در مبارزه با اين مقدس خشكه‌هاى متحجّر و مغرور است .\r\nعلى بر روى مردمى اينچنين ظاهرالصلاح و آراسته ، قيافه‌هاى حق به جانب ، ژنده پوش و عبادت پيشه ، شمشير كشيد و همه را از دم شمشير گذرانده است . ما اگر به جاى اصحاب او بوديم و قيافه‌هاى آنچنانى را مىديديم ، مسلماً احساساتمان برانگيخته مىشد و على را به اعتراض مىگرفتيم كه آخر شمشير به روى اينچنين مردمى كشيدن ؟ ! .\r\nاز درسهاى بسيار آموزندهء تاريخ تشيع خصوصاً و جهان اسلام عموماً ، همين\r\n\r\n\r\n\r\n\r\n","description":"","footnote":"\r\n( 1 ) كامل مبرّد ، ج 2 / ص 116 .\r\n( 2 ) نهج البلاغه ، خطبهء 60 .\r\n","page_name":" 318 ","page_number":318},
  {"content":"\r\n\r\nداستان خوارج است . على خود به اهميت و فوق العادگى كار خود از اين جهت واقف است و آن را بازگو مىكند ، مىگويد :\r\nفَانَا فَقَأْتُ عَيْنَ الْفِتْنَةِ وَ لَمْ يَكُنْ لِيَجْتَرِئَ عَلَيْها احَدٌ غَيْرى بَعْدَ انْ ماجَ غَيْهَبُها وَ اشْتَدَّ كَلَبُها « 1 » .\r\nچشم اين فتنه را من درآوردم . غير از من احدى جرأت چنين كارى را نداشت پس از آنكه موج درياى تاريكى و شبهه ناكى آن بالا گرفته بود و « هارى » آن فزونى يافته بود .\r\nاميرالمؤمنين عليه السلام دو تعبير جالب دارد در اينجا :\r\nيكى شبهه ناكى و ترديدآورى اين جريان . وضع قدس و تقواى ظاهرى خوارج طورى بود كه هر مؤمن نافذ الايمانى را به ترديد وا مىداشت . از اين جهت يك جوّ تاريك و مبهم و يك فضاى پر از شك و دودلى به وجود آمده بود .\r\nتعبير ديگر اين است كه حالت اين خشكه مقدسان را به « كَلَب » ( به فتح كاف و لام ) تشبيه مىكند . كَلَب يعنى هارى . هارى همان ديوانگى است كه در سگ پيدا مىشود . به هركس مىرسد گاز مىگيرد و اتفاقاً حامل يك بيمارى ( ميكروب ) مسرى است . نيش سگ به بدن هر انسان يا حيوانى فرو رود و از لعاب دهان آن چيزى وارد خون انسان يا حيوان بشود ، آن انسان يا حيوان هم پس از چندى به همان بيمارى مبتلا مىگردد . او هم هار مىشود و گاز مىگيرد و ديگران را هار مىكند . اگر اين وضع ادامه پيدا كند ، فوق العاده خطرناك مىگردد . اين است كه خردمندان بلافاصله سگ هار را اعدام مىكنند كه لااقل ديگران از خطر هارى نجات يابند .\r\nعلى مىفرمايد اينها حكم سگ هار را پيدا كرده بودند ؛ چاره پذير نبودند ، مىگزيدند و مبتلا مىكردند و مرتب بر عدد هارها مىافزودند .\r\nواى به حال جامعهء مسلمين از آن وقت كه گروهى خشكه مقدس يك دندهء\r\n\r\n\r\n\r\n\r\n","description":"","footnote":"\r\n( 1 ) نهج البلاغه ، خطبهء 92 .\r\n","page_name":" 319 ","page_number":319},
  {"content":"\r\n\r\nجاهل بىخبر ، پا را به يك كفش كنند و به جان اين و آن بيفتند . چه قدرتى مىتواند در مقابل اين مارهاى افسون ناپذير ايستادگى كند ؟ كدام روح قوى و نيرومند است كه در مقابل اين قيافه‌هاى زهد و تقوا تكان نخورد ؟ كدام دست است كه بخواهد براى فرود آوردن شمشير بر فرق اينها بالا رود و نلرزد ؟ .\r\nاين است كه على مىفرمايد : « وَ لَمْ يَكُنْ لِيَجْتَرِئَ عَلَيْها احَدٌ غَيْرى » يعنى غير از من احدى جرأت بر چنين اقدامى نداشت . غير از على و بصيرت على و ايمان نافذ على ، احدى از مسلمانانِ معتقد به خدا و رسول و قيامت به خود جرأت نمىداد كه بر روى اينها شمشير بكشد . اين گونه كسان را تنها افراد غير معتقد به خدا و اسلام جرأت مىكنند بكشند ، نه افراد معتقد و مؤمن معمولى .\r\nاين است كه على به عنوان يك افتخار بزرگ براى خود مىگويد : اين من بودم و تنها من بودم كه خطر بزرگى كه از ناحيهء اين خشكه مقدسان به اسلام متوجه مىشد درك كردم . پيشانيهاى پينه بستهء اينها و جامه‌هاى زاهد مآبانه‌شان و زبانهاى دائم الذكرشان و حتى اعتقاد محكم و پابرجايشان نتوانست مانع بصيرت من گردد .\r\nمن بودم كه فهميدم اگر اينها پا بگيرند ، همه را به درد خود مبتلا خواهند كرد و جهان اسلام را به جمود و ظاهرگرايى و تقشّر و تحجّرى خواهند كشانيد كه كمر اسلام خم شود . مگر نه اين است كه پيغمبر فرمود دو دسته پشت مرا شكستند : عالم لاابالى و جاهل مقدس مآب .\r\nعلى مىخواهد بگويد اگر من با نهضت خارجيگرى در دنياى اسلام مبارزه نمىكردم ، ديگر كسى پيدا نمىشد كه جرأت كند اينچنين مبارزه كند ؛ غير از من كسى نبود كه ببيند جمعيتى پيشانيشان از كثرت عبادت پينه بسته ، مردمى مسلكى و دينى اما در عين حال سد راه اسلام ، مردمى كه خودشان خيال مىكنند به نفع اسلام كار مىكنند اما در حقيقت دشمن واقعى اسلام‌اند ، و بتواند به جنگ آنها بيايد و خونشان را بريزد . من اين كار را كردم .\r\nعمل على ، راه خلفا و حكام بعدى را هموار كرد كه با خوارج بجنگند و خونشان را بريزند . سربازان اسلامى نيز بدون چون و چرا پيروى مىكردند ، كه على با آنان جنگيده است ، و در حقيقت سيرهء على راه را براى ديگران نيز باز كرد كه بىپروا بتوانند با يك جمعيت ظاهرالصلاح مقدس مآب ديندار ولى احمق پيكار كنند .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n3 . خوارج مردمى جاهل و نادان بودند . در اثر جهالت و نادانى حقايق را نمىفهميدند و بد تفسير مىكردند ، و اين كج فهمىها كم كم براى آنان به صورت يك مذهب و آيينى درآمد كه بزرگترين فداكاريها را در راه تثبيت آن از خويش بروز مىدادند . در ابتدا فريضهء اسلامى نهى از منكر ، آنان را به صورت حزبى شكل داد كه تنها هدفشان احياى يك سنت اسلامى بود .\r\nدر اينجا لازم است بايستيم و در يك نكته از تاريخ اسلام دقيقاً تأمل كنيم :\r\nما وقتى كه به سيرهء نبوى مراجعه مىكنيم مىبينيم آن حضرت در تمام دورهء سيزده سالهء مكه به احدى اجازهء جهاد و حتى دفاع نداد ، تا آنجا كه واقعاً مسلمانان به تنگ آمدند و با اجازهء آن حضرت گروهى به حبشه مهاجرت كردند ، اما سايرين ماندند و زجر كشيدند . تنها در سال دوم مدينه بود كه رخصت جهاد داده شد .\r\nدر دورهء مكه مسلمانان تعليمات ديدند ، با روح اسلام آشنا شدند ، ثقافت اسلامى در اعماق روحشان نفوذ يافت . نتيجه اين شد كه پس از ورود در مدينه هركدام يك مبلّغ واقعى اسلام بودند و رسول اكرم كه آنها را به اطراف و اكناف مىفرستاد ، خوب از عهده برمىآمدند . هنگامى هم كه به جهاد مىرفتند مىدانستند براى چه هدف و ايده‌اى مىجنگند . به تعبير اميرالمؤمنين عليه السلام :\r\nحَمَلوا بَصائِرَهُمْ عَلى اسْيافِهِمْ « 1 » .\r\nهمانا بصيرتها و انديشه‌هاى روشن و حساب شدهء خود را بر شمشيرهاى خود حمل مىكردند .\r\nچنين شمشيرهاى آبديده و انسانهاى تعليمات يافته بودند كه توانستند رسالت خود را در زمينهء اسلام انجام دهند . وقتى كه تاريخ را مىخوانيم و گفتگوهاى اين مردم را - كه تا چند سال پيش جز شمشير و شتر چيزى را نمىشناختند - مىبينيم ، از انديشهء بلند و ثقافت اسلامى اينها غرق در حيرت مىشويم .\r\nدر دورهء خلفا ، با كمال تأسف ، بيشتر توجهات به سوى فتوحات معطوف شد غافل از اينكه به موازات باز كردن دروازه‌هاى اسلام به روى افراد ديگر و رو آوردن\r\n\r\n\r\n\r\n\r\n","description":"","footnote":"\r\n( 1 ) نهج البلاغه فيض الاسلام ، خطبهء 150 .\r\n","page_name":" 321 ","page_number":321},
  {"content":"\r\n\r\nآنها به اسلام - كه به هر حال جاذبهء توحيد اسلام و عدل و مساوات اسلام ، عرب و عجم را جذب مىكرد - مىبايست فرهنگ و ثقافت اسلامى هم تعليم داده شود و افراد دقيقاً با روح اسلام آشنا شوند .\r\nخوارج بيشتر عرب بودند و غيرعرب هم كم و بيش در ميان آنها بود ، ولى همهء آنها ( اعم از عرب و غيرعرب ) جاهل مسلك و ناآشنا به فرهنگ اسلامى بودند ؛ همهء كسريهاى خود را مىخواستند با فشار آوردن بر روى ركوع و سجودهاى طولانى جبران كنند . على عليه السلام روحيهء اينها را همين‌طور توصيف مىكند ، مىفرمايد :\r\nجُفاةٌ طَغامٌ وَ عَبيدٌ اقْزامٌ ، جُمِعوا مِنْ كُلِّ اوْبٍ وَ تُلُقِّطوا مِنْ كُلِّ شَوْبٍ ، مِمَّنْ يَنْبَغى انْ يُفَقَّهَ وَ يُؤَدَّبَ وَ يُعَلَّمَ وَ يُدَرَّبَ وَ يُوَلّى عَلَيْهِ وَ يُؤْخَذَ عَلى يَدَيْهِ ، لَيْسوا مِنَ الْمُهاجِرينَ وَ الْانْصارِ وَ لا مِنَ الَّذينَ تَبَوَّؤُا الدّارَوَ الْايمانَ « 1 » .\r\nمردمى خشن ، فاقد انديشهء عالى و احساسات لطيف ؛ مردمى پست ، برده صفت ، اوباش كه از هر گوشه‌اى جمع شده‌اند و از هر ناحيه‌اى فراهم آمده‌اند . اينها كسانى هستند كه بايد اول تعليمات ببينند . آداب اسلامى به آنها تعليم داده شود ، در فرهنگ و ثقافت اسلامى خبرويّت پيدا كنند . بايد بر اينها قيّم حكومت كند و مچ دستشان گرفته شود نه اينكه آزاد بگردند و شمشيرها را در دست نگه دارند و راجع به ماهيت اسلام اظهار نظر كنند .\r\nاينها نه از مهاجرين‌اند كه از خانه‌هاى خود به خاطر اسلام مهاجرت كردند و نه از انصار كه مهاجرين را در جوار خود پذيرفتند .\r\nپيدايش طبقهء جاهل مسلك مقدس مآب كه خوارج جزئى از آنها بودند ، براى اسلام گران تمام شد . گذشته از خوارج كه با همهء عيبها از فضيلت شجاعت و فداكارى بهره‌مند بودند ، عده‌اى ديگر از اين تيپ متنسّك به وجود آمد كه اين هنر را هم نداشت . اينها اسلام را به سوى رهبانيت و انزوا كشاندند ، بازار تظاهر و ريا را رايج كردند . اينها چون آن هنر را نداشتند كه شمشير پولادين بر روى صاحبان قدرت بكشند ، شمشير زبان را بر روى صاحبان فضيلت كشيدند ؛ بازار تكفير و\r\n\r\n\r\n\r\n\r\n","description":"","footnote":"\r\n( 1 ) نهج البلاغه صبحى صالح ، خطبهء 238 .\r\n","page_name":" 322 ","page_number":322},
  {"content":"\r\n\r\nتفسيق و نسبت بىدينى به هر صاحب فضيلت را رايج ساختند .\r\nبه هر حال يكى از بارزترين مميّزات خوارج جهالت و نادانىشان بود . از مظاهر جهالتشان ، عدم تفكيك ميان ظاهر يعنى خط و جلد قرآن و معنى قرآن بود . لذا فريب نيرنگ سادهء معاويه و عمرو عاص را خوردند .\r\nدر اين مردم جهالت و عبادت توأم بود . على مىخواست با جهالت آنها بجنگد .\r\nاما چگونه ممكن بود جنبهء زهد و تقوا و عبادت اينها را از جنبهء جهالتشان تفكيك كرد ، بلكه عبادتشان عين جهالت بود . عبادت توأم با جهالت از نظر على - كه اسلام شناس درجهء اول است - ارزشى نداشت . لهذا آنها را كوبيد و وجههء زهد و تقوا و عبادتشان نتوانست سپرى در مقابل على قرار گيرد .\r\nخطر جهالت اين گونه افراد و جمعيتها بيشتر از اين ناحيه است كه ابزار و آلت دست زيركها قرار مىگيرند و سد راه مصالح عاليهء اسلامى واقع مىشوند . هميشه منافقان بىدين ، مقدسان احمق را عليه مصالح اسلامى برمىانگيزند ؛ اينها شمشيرى مىگردند در دست آنها و تيرى در كمان آنها .\r\nچقدر عالى و لطيف على عليه السلام اين وضع اينها را بيان مىكند ، مىفرمايد :\r\nثُمَّ انْتُمْ شِرارُ النّاسِ وَ مَنْ رَمى بِهِ الشَّيْطانُ مَرامِيَهُ وَ ضَرَبَ بِهِ تيهَهُ « 1 » .\r\nهمانا بدترين مردم هستيد . شما تيرهايى هستيد در دست شيطان كه از وجود پليد شما براى زدن نشانهء خود استفاده مىكند و به وسيلهء شما مردم را در حيرت و ترديد و گمراهى مىافكند .\r\nگفتيم در ابتدا حزب خوارج براى احياى يك سنت اسلامى به وجود آمد اما عدم بصيرت و نادانى ، آنها را بدين جا كشانيد كه آيات قرآن را غلط تفسير كنند و از آنجا ريشهء مذهبى پيدا كردند و به عنوان يك مذهب و يك طريقه ، موادى را ترسيم نمودند .\r\nآيه‌اى است در قرآن كه مىفرمايد :\r\n\r\n\r\n\r\n\r\n","description":"","footnote":"\r\n( 1 ) نهج البلاغه ، خطبهء 125 .\r\n","page_name":" 323 ","page_number":323},
  {"content":"\r\n\r\n « إِنِ الْحُكْمُ إِلَّا لِلَّهِ يَقُصُّ الْحَقَّ وَ هُوَ خَيْرُ الْفاصِلِينَ . »  « 1 » .\r\nدر اين آيه « حكم » از مختصات ذات حق بيان شده است ، منتها بايد ديد مراد از حكم چيست . بدون ترديد مراد از حكم در اينجا قانون و نظامات حياتى بشر است .\r\nدر اين آيه ، حق قانونگذارى از غير خدا سلب شده و آن را از شؤون ذات حق يا كسى كه ذات حق به او اختيارات بدهد مىداند . اما خوارج حكم را به معناى حكومت كه شامل حكميت نيز مىشد گرفتند و براى خود شعارى ساختند و مىگفتند : « لا حُكْمَ الّا لِلَّهِ » . مرادشان اين بود كه حكومت و حكميت و رهبرى نيز همچون قانونگذارى حق اختصاصى خداست و غير از خدا احدى حق ندارد كه به هيچ نحو حَكَم يا حاكم ميان مردم باشد ، همچنانكه حق جعل قانون ندارد .\r\nگاهى اميرالمؤمنين مشغول نماز بود و يا سر منبر براى مردم سخن مىگفت ؛ ندا در مىدادند و به او خطاب مىكردند كه « لا حُكْمَ الّا لِلَّهِ ، لا لَكَ وَ لِاصْحابِكَ » يا على ! حق حاكميت جز براى خدا نيست ، تو را و اصحابت را نشايد كه حكومت يا حكميت كنيد .\r\nاو در جواب مىگفت :\r\nكَلِمَةُ حَقٍّ يُرادُ بِهَا الْباطِلُ . نَعَمْ انَّهُ لا حُكْمَ الّا لِلّهِ وَ لكِنْ هؤُلاءِ يَقولونَ لا امْرَةَ الّا لِلّهِ ، وَ انَّهُ لابُدَّ لِلنّاسِ مِنْ اميرٍ بَرٍّ اوْ فاجِرٍ يَعْمَلُ فى امْرَتِهِ الْمُؤْمِنُ وَ يَسْتَمْتِعُ فيهَا الْكافِرُ وَ يُبَلِّغُ اللَّهُ فيهَا الْاجَلَ وَ يُجْمَعُ بِهِ الْفَىْ ءُ وَ يُقاتَلُ بِهِ الْعَدُوُّ وَ تَأْمَنُ بِهِ السُّبُلُ وَ يُؤْخَذُ بِهِ لِلضَّعيفِ مِنَ الْقَوِىِّ حَتّى يَسْتَريحَ بَرٌّ وَ يُسْتَراحَ مِنْ فاجِرٍ « 2 » .\r\nسخنى به حق است اما آنان از آن ارادهء باطل دارند . درست است ، قانونگذارى از آن خداست اما اينها مىخواهند بگويند غير از خدا كسى نبايد حكومت كند و امير باشد . مردم احتياج به حاكم دارند خواه نيكوكار باشد و خواه بدكار ( يعنى حداقل و در فرض نبودن نيكوكار ) . در پرتو\r\n\r\n\r\n\r\n\r\n","description":"","footnote":"\r\n( 1 ) انعام / 57 .\r\n( 2 ) نهج البلاغه ، خطبهء 40 .\r\n","page_name":" 324 ","page_number":324},
  {"content":"\r\n\r\nحكومت او مؤمن كار خويش را ( براى خدا ) انجام مىدهد و كافر از زندگى دنياى خويش بهره‌مند مىگردد و خداوند مدت را به پايان مىرساند . به وسيلهء حكومت و در پرتو حكومت است كه مالياتها جمع آورى مىگردد ، با دشمن پيكار مىشود ، راهها امن مىگردد ، حق ضعيف و ناتوان از قوى و ستمكار گرفته مىشود تا نيكوكار آسايش يابد و از شر بدكار آسايش به دست آيد .\r\nخلاصه آنكه قانون خود به خود اجرا نمىگردد ؛ فرد يا جمعيتى مىبايست تا براى اجراى آن بكوشند .\r\n4 . مردمى تنگ نظر و كوته ديد بودند . در افقى بسيار پست فكر مىكردند . اسلام و مسلمانى را در چهارديوارى انديشه‌هاى محدود خود محصور كرده بودند . مانند همهء كوته نظران ديگر مدعى بودند كه همه بد مىفهمند و يا اصلًا نمىفهمند و همگان راه خطا مىروند و همه جهنمى هستند . اين گونه كوته نظران اول كارى كه مىكنند اين است كه تنگ نظرى خود را به صورت يك عقيدهء دينى درمىآورند ، رحمت خدا را محدود مىكنند ، خداوند را همواره بر كرسى غضب مىنشانند و منتظر اينكه از بنده‌اش لغزشى پيدا شود و به عذاب ابد كشيده شود . يكى از اصول عقايد خوارج اين بود كه مرتكب گناه كبيره ( مثلًا دروغ يا غيبت يا شرب خمر ) كافر است و از اسلام بيرون است و مستحق خلود در آتش است . عليهذا جز عدهء بسيار معدودى از بشر ، همه مخلّد در آتش جهنم‌اند .\r\nتنگ نظرى مذهبى از خصيصه‌هاى خوارج است اما امروز آن را باز در جامعهء اسلامى مىبينيم . اين همان است كه گفتيم خوارج شعارشان از بين رفته و مرده است اما روح مذهبشان كم و بيش در ميان بعضى افراد و طبقات همچنان زنده و باقى است . بعضى از خشك مغزان را مىبينيم كه جز خود و عده‌اى بسيار معدود مانند خود ، همهء مردم جهان را با ديد كفر و الحاد مىنگرند و دايرهء اسلام و مسلمانى را بسيار محدود خيال مىكنند .\r\nدر فصل پيش گفتيم كه خوارج با روح فرهنگ اسلامى آشنا نبودند ولى شجاع بودند . چون جاهل بودند ، تنگ نظر بودند و چون تنگ نظر بودند زود تكفير و تفسيق مىكردند تا آنجا كه اسلام و مسلمانى را منحصر به خود دانستند و ساير مسلمانان را\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nكه اصول عقايد آنها را نمىپذيرفتند كافر مىخواندند ، و چون شجاع بودند غالباً به سراغ صاحبان قدرت مىرفتند و به خيال خود آنها را امر به معروف و نهى از منكر مىكردند و خود كشته مىشدند .\r\nو گفتيم در دوره‌هاى بعد ، جمود و جهالت و تنسُّك و مقدس مآبى و تنگ نظرى آنها براى ديگران باقى ماند اما شجاعت و شهامت و فداكارى از ميان رفت . خوارج بى شهامت يعنى مقدس مآبان ترسو ، شمشير پولادين را به كنارى گذاشتند و از امر به معروف و نهى از منكر صاحبان قدرت كه برايشان خطر ايجاد مىكرد صرف نظر كردند و با شمشير زبان به جان صاحبان فضيلت افتادند . هر صاحب فضيلتى را به نوعى متهم كردند ، به طورى كه در تاريخ اسلام كمتر صاحب فضيلتى را مىتوان يافت كه هدف تير تهمت اين طبقه واقع نشده باشد . يكى را گفتند منكر خدا ، ديگرى را گفتند منكر معاد ، سومى را گفتند منكر معراج جسمانى و چهارمى را گفتند صوفى ، پنجمى را چيز ديگر و همين‌طور ، به طورى كه اگر نظر اين احمقان را ملاك قرار دهيم هيچ وقت هيچ دانشمند واقعى مسلمان نبوده است . وقتى كه على تكفير بشود ، تكليف ديگران روشن است . بوعلى سينا ، خواجه نصيرالدين طوسى ، صدرالمتألهين شيرازى ، فيض كاشانى ، سيدجمال الدين اسدآبادى و اخيراً محمد اقبال پاكستانى از كسانى هستند كه از اين جام جرعه‌اى به كامشان ريخته شده است .\r\nبوعلى در همين معنى مىگويد :\r\n كفر چو منى گزاف و آسان نبود * محكمتر از ايمان من ايمان نبود \r\n در دهر يكى چو من و آن هم كافر * پس در همه دهر يك مسلمان نبود \r\nخواجه نصيرالدين طوسى كه از طرف شخصى مسمّى به « نظام العلماء » مورد تكفير واقع شد ، مىگويد :\r\n نظام بىنظام ار كافرم خواند * چراغ كذب را نبود فروغى \r\n مسلمان خوانمش زيرا كه نبود * دروغى را جوابى جز دروغى \r\nبه هر حال ، يكى از مشخصات و مميّزات خوارج تنگ نظرى و كوته بينى آنها بود كه همه را بىدين و لامذهب مىخواندند . على عليه اين كوته نظرى آنان استدلال كرد كه اين چه فكر غلطى است كه دنبال مىكنيد ؟ فرمود : پيغمبر ، جانى را سياست مىكرد و سپس بر جنازهء او نماز مىخواند و حال آنكه اگر ارتكاب كبيره موجب كفر بود ، پيغمبر بر جنازهء آنها نماز نمىخواند زيرا بر جنازهء كافر نماز خواندن\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nجايز نيست و قرآن از آن نهى كرده است « 1 » . شرابخوار را حد زد و دست دزد را بريد و زناكار غيرمحصن را تازيانه زد و بعد همه را در جرگهء مسلمانها راه داد و سهمشان را از بيت المال قطع نكرد و آنها با مسلمانان ديگر ازدواج كردند . پيغمبر مجازات اسلامى را در حقشان جارى كرد اما اسمشان را از اسامى مسلمانها بيرون نبرد « 2 » فرمود : فرض كنيد من خطا كردم و در اثر آن كافر گشتم ؛ ديگر چرا تمام جامعهء اسلامى را تكفير مىكنيد ؟ مگر گمراهى و ضلال كسى موجب مىگردد كه ديگران نيز در گمراهى و خطا باشند و مورد مؤاخذه قرار گيرند ؟ ! چرا شمشيرهايتان را بر دوش گذارده و بيگناه و گناهكار - به نظر خودتان - هر دو را از دم شمشير مىگذرانيد « 3 » ؟ ! .\r\nدر اينجا اميرالمؤمنين از دو نظر بر آنان عيب مىگيرد و دافعهء او از دو سو آنان را دفع مىكند : يكى از اين نظر كه گناه را به غير مقصر نيز تعميم داده‌اند و او را به مؤاخذه گرفته‌اند ، و ديگرى از اين نظر كه ارتكاب گناه را موجب كفر و خروج از اسلام دانسته يعنى دايرهء اسلام را محدود گرفته‌اند كه هر كه پا از حدود برخى مقررات بيرون گذاشت از اسلام بيرون رفته است .\r\nعلى در اينجا تنگ نظرى و كوته بينى را محكوم كرده و در حقيقت پيكار على با خوارج ، پيكار با اين طرز انديشه و فكر است نه پيكار با افراد ، زيرا اگر افراد اينچنين فكر نمىكردند على نيز اينچنين با آنها رفتار نمىكرد ؛ خونشان را ريخت تا با مرگشان آن انديشه‌ها نيز بميرد ، قرآن درست فهميده شود و مسلمانان ، اسلام و قرآن را آنچنان ببينند كه هست و قانونگذارش خواسته است .\r\nدر اثر كوته بينى و كج فهمى بود كه از سياست قرآن به نيزه كردن گول خوردند و بزرگترين خطرات را براى اسلام به وجود آوردند و على را كه مىرفت تا ريشهء نفاقها را بركند و معاويه و افكار او را براى هميشه نابود سازد ، از جنگ بازداشتند و به دنبال آن چه حوادث شومى كه بر جامعهء اسلامى رو آورد « 4 » !\r\n\r\n\r\n\r\n\r\n","description":"","footnote":"\r\n( 1 ) توبه / 84 .\r\n( 2 ) نهج البلاغه ، خطبهء 127 .\r\n( 3 ) نهج البلاغه ، خطبهء 127 .\r\n( 4 ) حوادثى كه بر عالم اسلام رو آورد ، آنچه در ارزيابى ، بيشتر جلب توجه مىكند ضربه‌هاى روحى و معنوى است كه بر مسلمين وارد آمد . قرآن كريم زيربناى دعوت اسلامى را بر بصيرت و تفكر قرار داده بود و قرآن ، خود راه اجتهاد و درك عقل را براى\r\n","page_name":" 327 ","page_number":327},
  {"content":"\r\n\r\n\r\n\r\n\r\n\r\n","description":"","footnote":"\r\nمردم باز گذاشته بود :\r\n فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ  . ( توبه / 122 ) .\r\nپس چرا از هر گروهى از ايشان دسته‌اى كوچ نمىكنند تا در دين تفقه كنند ؟ .\r\nدرك سادهء چيزى را « تفقه » در آن نمىگويند بلكه تفقه درك با اعمال نظر و بصيرت است :\r\n إِنْ تَتَّقُوا اللَّهَ يَجْعَلْ لَكُمْ فُرْقاناً  . ( انفال / 29 ) .\r\nاگر تقواى الهى داشته باشيد خدا در جان شما نورى قرار مىدهد كه مايهء تشخيص و تميز شما باشد .\r\n وَ الَّذِينَ جاهَدُوا فِينا لَنَهْدِيَنَّهُمْ سُبُلَنا  . ( عنكبوت / 69 ) .\r\nآنان كه در راه ما كوشش كنند ما راههاى خود را به آنها مىنمايانيم .\r\nخوارج درست در مقابل اين طرز تعليم قرآنى كه مىخواست فقه اسلامى براى هميشه متحرك و زنده بماند ، جمود و ركود را آغاز كردند ، معارف اسلامى را مرده و ساكن درك كردند و شكل و صورتها را نيز به داخل اسلام كشاندند .\r\nاسلام هرگز به شكل و صورت و ظاهر زندگى نپرداخته است . تعليمات اسلامى همه متوجه روح و معنى و راهى است كه بشر را به آن هدفها و معانى مىرساند . اسلام هدفها و معانى و ارائهء طريقهء رسيدن به آن هدفها را در قلمرو خود گرفته و بشر را در غير اين امر آزاد گذاشته است و به اين وسيله از هر گونه تصادمى با توسعهء تمدن و فرهنگ پرهيز كرده است .\r\nدر اسلام يك وسيلهء مادى و يك شكل ظاهرى نمىتوان يافت كه جنبهء « تقدس » داشته باشد و مسلمان وظيفهء خود بداند كه آن شكل و ظاهر را حفظ نمايد . از اين رو ، پرهيز از تصادم با مظاهر توسعهء علم و تمدن يكى از جهاتى است كه كار انطباق اين دين را با مقتضيات زمان آسان كرده و مانع بزرگ جاويد ماندن را از ميان برمىدارد .\r\nاين همان درهم آميختن تعقل و تدين است . از طرفى اصول را ثابت و پايدار گرفته و از طرفى آن را از شكلها جدا كرده است . كليات را به دست داده است . اين كليات مظاهر گوناگونى دارند و تغيير مظاهر ، حقيقت را تغيير نمىدهد .\r\nاما تطبيق حقيقت بر مظاهر و مصاديق خود هم آنقدر ساده نيست كه كار همه كس باشد ، بلكه نيازمند دركى عميق و فهمى صحيح است . و خوارج مردمى جامدفكر بودند و ماوراء آنچه مىشنيدند يارى درك نداشتند و لذا وقتى اميرالمؤمنين ، ابن عباس را فرستاد تا با آنها احتجاج كند به وى گفت :\r\nلا تُخاصِمْهُمْ بالْقُر انِ فَانَّ الْقُر انَ حَمّالٌ ذو وُجوهٍ تَقولُ وَ يَقولونَ وَ لكِنْ حاجِجْهُمْ بِالسُّنَّةِ فَانَّهُمْ لَنْ\r\n","page_name":" 328 ","page_number":328},
  {"content":"\r\n\r\n\r\n\r\n\r\n\r\n","description":"","footnote":"\r\nيَجِدوا عَنْها مَحيصاً . ( نهج البلاغه ، نامهء 77 . ) .\r\nبا قرآن با آنان استدلال مكن زيرا كه قرآن احتمالات و توجيهات بسيار مىپذيرد ، تو مىگويى و آنان مىگويند ، و لكن با سنت و سخنان پيغمبر با آنان سخن بگو و استدلال كن كه صريح است و از آن راه فرارى ندارند .\r\nيعنى قرآن كليات است . در مقام احتجاج ، آنها چيزى را مصداق مىگيرند و استدلال مىكنند و تو نيز چيز ديگرى را ، و اين در مقام محاجّه و مجادله قهراً نتيجه بخش نيست .\r\nآنان آن مقدار درك ندارند كه بتوانند از حقايق قرآن چيزى بفهمند و آنها را با مصاديق راستينش تطبيق دهند ، بلكه با آنها با سنت سخن بگو كه جزئى است و دست روى مصداق گذاشته است . در اينجا حضرت به جمود و خشك مغزى آنان در عين تدينشان اشاره كرده است كه نمايشگر انفكاك تعقل از تدين است .\r\nخوارج تنها زاييدهء جهالت و ركود فكرى بودند . آنها قدرت تجزيه و تحليل نداشتند و نمىتوانستند كلى را از مصداق جدا كنند . خيال مىكردند وقتى حكميت در موردى اشتباه بوده است ، ديگر اساس آن باطل و نادرست است و حال آنكه ممكن است اساس آن محكم و صحيح باشد اما اجراى آن در موردى ناروا باشد ، و لذا در داستان تحكيم سه مرحله را مىبينيم :\r\n1 . على به شهادت تاريخ راضى به حكميت نبود ؛ پيشنهاد اصحاب معاويه را « مكيده » و « غدر » مىدانست و بر اين مطلب سخت اصرار داشت و پافشارى مىكرد .\r\n2 . مىگفت اگر بناست شوراى تحكيم تشكيل شود ، ابوموسى مرد بىتدبيرى است و صلاحيت اين كار را ندارد ؛ بايست شخص صالحى را انتخاب كرد و خودش ابن عباس و يا مالك اشتر را پيشنهاد مىكرد .\r\n3 . اصل حكميت صحيح است و خطا نيست . در اينجا نيز على اصرار داشت .\r\nابوالعباس مبرّد در الكامل فى اللّغة و الادب ، ج 2 ، ص 134 مىگويد :\r\n« على شخصاً با خوارج محاجّه كرد و به آنان گفت : شما را به خدا سوگند ! آيا هيچ كس از شما همچون من با تحكيم مخالف بود ؟ گفتند : خدايا ! تو شاهدى كه نه . گفت : آيا شما مرا وادار نكرديد كه بپذيرم ؟ گفتند : خدايا ! تو شاهدى كه چرا . گفت : پس چرا با من مخالفت مىكنيد و مرا طرد كرده‌ايد ؟ گفتند : گناهى بزرگ مرتكب شده‌ايم و بايد توبه كنيم . ما توبه كرديم ، تو نيز توبه كن . گفت : « اسْتَغْفِرُ اللَّهَ مِنْ كُلِّ ذَنْبٍ » . آنها هم كه در حدود شش هزار نفر بودند برگشتند و گفتند كه على توبه كرد و ما منتظريم كه فرمان دهد و به طرف شام حركت كنيم . اشعث بن قيس در محضر او آمد و گفت : مردم مىگويند شما تحكيم را گمراهى مىدانيد و پايدارى بر آن را كفر .\r\nحضرت منبر رفت و خطبه خواند و گفت : هركس كه خيال مىكند من از تحكيم برگشته‌ام دروغ مىگويد و هركس كه آن را گمراهى شمرد ، خود گمراهتر است . خوارج نيز از مسجد بيرون آمدند و دوباره بر على شوريدند . »\r\n","page_name":" 329 ","page_number":329},
  {"content":"\r\n\r\n\r\n\r\n\r\n\r\n","description":"","footnote":"\r\nحضرت مىفرمايد اين مورد اشتباه بوده است از اين نظر كه معاويه و اصحابش مىخواستند حيله كنند و از اين نظر كه ابوموسى نالايق مىبوده و من هم از اول مىگفتم ، شما نپذيرفتيد ، و اما اين دليل نيست كه اساس تحكيم باطل باشد .\r\nاز طرفى ما بين حكومت قرآن و حكومت افراد مردم فرق نمىگذاشتند . قبول حكومت قرآن اين است كه در حادثه‌اى به هرچه قرآن پيش بينى كرده است عمل شود ، و اما قبول حكومت افراد پيروى كردن از آراء و نظريات شخص آنان است و قرآن كه خود سخن نمىگويد ، بايد حقايق آن را با اعمال نظر به دست آورد و آن هم بدون افراد مردم امكان پذير نيست .\r\nحضرت خود در اين باره مىفرمايد :\r\nانّا لَمْ نُحَكِّمِ الرِّجالَ وَ انَّما حَكَّمْنَا الْقُر انَ ، وَ هذَا الْقُر انُ انَّما هُوَ خَطٌّ مَسْطورٌ بَيْنَ الدَّفَّتَيْنِ ، لا يَنْطِقُ بِلِسانٍ و لابُدَّ لَهُ مِنْ تَرْجُمانٍ ، وَ انَّما يَنْطِقُ عَنْهُ الرِّجالُ ، وَ لَمّا دَعانَا الْقَوْمُ الى انْ نُحَكِّمَ بَيْنَنَا الْقُر انَ لَمْ نَكُنِ الْفَريقَ الْمُتَوَلِّىَ عَنْ كِتابِ اللَّهِ تَعالى ، وَ قَدْ قالَ اللَّهُ سُبْحانَهُ : « فَانْ تَنازَعْتُمْ فى شَىْ ءٍ فَرُدّوهُ الَى اللَّهِ وَ الرَّسولِ » فَرَدُّهُ الَى اللَّهِ انْ نَحْكُمَ بِكِتابِهِ ، وَ رَدُّهُ الَى الرَّسولِ انْ نأْخُذَ بِسُنَّتِهِ ، فَاذا حُكِمَ بِالصِّدقِ فى كِتابِ اللَّهِ فَنَحْنُ احَقُّ النّاسِ بِهِ ، وَ انْ حُكِمَ بِسُنَّةِ رَسولِ اللَّهِ فَنَحْنُ أَوْلاهُمْ بِهِ . ( خطبهء 125 ) .\r\nما حاكم قرار نداديم مردمان را بلكه قرآن را حاكم قرار داديم و اين قرآن خطوطى است كه در ميان جلد قرار گرفته است ، با زبان سخن نمىگويد و بيان كننده لازم دارد و مردانند كه از آن سخن مىگويند و چون اهل شام از ما خواستند كه قرآن را حاكم قرار دهيم ، ما كسانى نبوديم كه از قرآن روگردان باشيم و حال آنكه خداوند سبحان خود در قرآن مىفرمايد : « اگر در چيزى نزاع داشتيد آن را به خدا و پيغمبرش برگردانيد » . رجوع به خدا اين است كه كتابش را حاكم قرار دهيم و به كتابش حكم كنيم و رجوع به پيغمبر اين است كه از سنتش پيروى كنيم . و اگر براستى در كتاب خدا حكم شود ، ما سزاوارترين مردميم به آن و اگر به سنت پيغمبرش حكم شود ، ما بدان اولى هستيم .\r\nدر اينجا اشكالى است كه مطابق اعتقاد شيعه و شخص اميرالمؤمنين ( نهج البلاغه ، خطبهء 2 ، قسمت آخر ) زمامدارى و امامت در اسلام انتصابى و بر طبق نص است ، پس چرا حضرت در مقابل حكميت تسليم شد و سپس سخت از آن دفاع مىكرد ؟ .\r\nجواب اين اشكال را ما به خوبى از ذيل كلام امام مىفهميم ، زيرا همچنانكه مىفرمايند اگر در قرآن درست تدبر و قضاوت شود جز خلافت و امامت او را نتيجه نمىدهد و سنت پيغمبر نيز به همين منوال است .\r\nتأثير فرق اسلامى در يكديگر .\r\nمطالعه در احوال خوارج از اين نظر براى ما ارزنده است كه بفهميم چقدر در تاريخ\r\n","page_name":" 330 ","page_number":330},
  {"content":"\r\n\r\n\r\n\r\n\r\n\r\n","description":"","footnote":"\r\nاسلامى از لحاظ سياسى و از لحاظ عقيده و سليقه و از لحاظ فقه و احكام اثر گذاشته‌اند .\r\nفرق مختلف و دسته‌ها هر چند در چهارچوب شعارها از يكديگر دورند ، اما گاهى روح يك مذهب در يك فرقهء ديگر حلول مىكند و آن فرقه در عين اينكه با آن مذهب مخالف است روح و معناى آن را پذيرفته است . طبيعت آدمى دزد است . گاهى اشخاصى پيدا مىشوند كه مثلًا سنى هستند اما روحاً و معناً شيعى هستند و گاهى به عكس . گاهى شخصى طبيعتاً متشرع و ظاهرى است و روحاً متصوف ، و گاهى بر عكس . همچنين بعضى انتحالًا و شعاراً ممكن است شيعى باشند اما روحاً و عملًا خارجى . اين ، هم در مورد افراد صادق است و هم دربارهء امتها و ملتها .\r\nو هنگامى كه نحله‌ها با هم معاشر باشند هرچند شعارها محفوظ است اما عقايد و سليقه‌ها به يكديگر سرايت مىكند ، همان طورى كه مثلًا قمه زنى و بلند كردن طبل و شيپور از ارتدوكسهاى قفقاز به ايران سرايت كرد و چون روحيهء مردم براى پذيرفتن آنها آمادگى داشت ، همچون برق در همه جا دويد .\r\nبنابراين بايد به روح فرقه‌هاى مختلف پى برد . گاهى فرقه‌اى مولود حسن ظن و « ضَعْ فِعْلَ اخيكَ عَلى احْسَنِه » هستند مثل سنيها كه مولود حسن ظن به شخصيتها هستند ، و فرقه‌اى مولود يك نوع بينش مخصوص و اهميت دادن به اصول اسلامى نه به افراد و اشخاص و قهراً مردمى منتقد خواهند بود مثل شيعهء صدر اول ، فرقه‌اى مولود اهميت دادن به باطن [ و 
  ] روح و تأويل باطن مثل متصوفه و فرقه‌اى مولود تعصب و جمود هستند مثل خوارج .\r\nوقتى كه روح فرقه‌ها و حوادث تاريخى اول آنها را شناختيم بهتر مىتوانيم قضاوت كنيم كه در قرون بعد چه عقايدى از فرقه‌اى به فرقهء ديگر رسيده و در عين حفظ شعارها و چهارچوب نامها ، روح آنها را پذيرفته‌اند . از اين جهت عقايد و افكار نظير لغتها هستند كه بدون آنكه تعمّدى در كار باشد لغتهاى قومى در قوم ديگر سرايت مىكند . مثل اينكه بعد از فتح ايران به وسيلهء مسلمين ، كلمات عربى وارد لغت فارسى شد و بر عكس كلمات فارسى هم چند هزار در لغت عرب وارد شد . همچنين تأثير تركى در زبان عربى و فارسى ، مثل تركى زمان متوكل و تركى سلاجقه و مغولى ، و همچنين است ساير زبانهاى دنيا و همچنين است ذوقها و سليقه‌ها .\r\nطرز تفكر خوارج و روح انديشهء آنان ( جمود فكرى و انفكاك تعقل از تدين ) در طول تاريخ اسلام به صورتهاى گوناگونى در داخل جامعهء اسلامى رخنه كرده است . هرچند ساير فرق خود را مخالف با آنان مىپندارند اما باز روح خارجيگرى را در طرز انديشهء آنان مىيابيم و اين نيست جز در اثر آنچه كه گفتيم : طبيعت آدمى دزد است و معاشرتها اين دزدى را آسان كرده است .\r\nهمواره عده‌اى خارجى مسلك بوده و هستند كه شعارشان مبارزه با هر شئ جديد است .\r\nحتى وسايل زندگى را - كه گفتيم هيچ وسيلهء مادى و شكل ظاهرى در اسلام رنگ تقدس ندارد - رنگ تقدس مىدهند و استفاده از هر وسيلهء نو را كفر و زندقه مىپندارند .\r\nدر بين مكتبهاى اعتقادى و علمى اسلامى و همچنين فقهى نيز مكتبهايى را مىبينيم كه\r\n","page_name":" 331 ","page_number":331},
  {"content":"\r\n\r\n\r\n\r\n\r\n\r\n","description":"","footnote":"\r\nمولود روح تفكيك تعقل از تدين است و درست مكتبشان جلوه گاه انديشهء خارجيگرى است ؛ عقل در راه كشف حقيقت و يا استخراج قانون فرعى به‌طور كلى طرد شده است ، پيروى از آن را بدعت و بىدينى خوانده‌اند و حال اينكه قرآن در آياتى بسيار بشر را به سوى عقل خوانده و بصيرت انسانى را پشتوانهء دعوت الهى قرار داده است .\r\nمعتزله كه در اوايل قرن دوم هجرى به وجود آمده‌اند - و پيدايششان در اثر بحث و كاوش در تفسير معناى كفر و ايمان بود كه آيا ارتكاب كبيره موجب كفر است يا نيست و قهراً پيدايش آنان با خوارج پيوند مىخورد - مردمى بودند كه تا اندازه‌اى مىخواستند آزاد فكر كنند و يك حيات عقلى به وجود آورند . هرچند از مبادى و مبانى علمى بى بهره بودند اما مسائل اسلامى را تا حدى آزادانه مورد بررسى و تدبر قرار مىدادند ، احاديث را تا حدودى نقّادى مىكردند ، تنها آراء و نظرياتى را كه به عقيدهء خود تحقيق و اجتهاد كرده بودند متّبَع مىشناختند .\r\nاين مردم از اول با مخالفتها و مقاومتهاى اهل حديث و ظاهرگرايان روبرو بودند ، آنهايى كه تنها ظواهر حديث را حجت مىدانستند و به روح و معنى قرآن و حديث كارى نداشتند ، براى حكم صريح عقل ارزشى قائل نبودند . هرچه معتزله براى انديشه قيمت قائل بودند ، آنان قيمت را تنها براى ظواهر مىپنداشتند .\r\nدر طول يك قرن و نيمى كه از حيات مكتب عقلى اعتزال گذشت ، با نوسانهاى عجيبى دست به گريبان بودند تا عاقبت مذهب اشعرى به وجود آمد و يكباره ارزش تفكر و انديشه‌هاى عقلى محض و محاسبات فلسفى خالص را منكر شدند . مدعى بودند كه بر مسلمانان فرض است كه به آنچه در ظاهر تعبيرات نقلى رسيده است متعبد باشند و در عمق معانى تدبر و تفكر نكنند ، هر گونه سؤال و جواب و چون و چرايى بدعت است .\r\nامام احمد حنبل كه از ائمهء چهارگانهء اهل سنت است ، سخت با طرز تفكر اعتزالى مخالفت مىكرد آنچنان كه به زندان افتاد و در زير ضربات شلاق واقع گشت و باز به مخالفت خويش ادامه مىداد .\r\nبالأخره اشعريان پيروز شدند و بساط تفكر عقلى را برچيدند و اين پيروزى ضربهء بزرگى بر حيات عقلى عالم اسلام وارد آورد .\r\nاشاعره ، معتزله را اصحاب بدعت مىشمردند . يكى از شعراى اشعرى پس از پيروزى مذهبشان مىگويد :\r\n ذَهَبَتْ دَوْلَةُ اصحابِ الْبِدَع * وَ وَهى حَبْلُهُمْ ثُمَّ انْقَطَع \r\n وَ تَداعى بِانْصِرافِ جَمْعِهِمْ * حِزْبُ ابْليسَ الَّذى كانَ جَمَع \r\n هَلْ لَهُمْ يا قَوْمُ فى بِدْعَتِهِمْ * مِنْ فَقيهٍ اوْ امامٍ يُتَّبَع \r\n( المعتزله ، تأليف زهدى جاراللَّه ، ص 185 ) دوران قدرت صاحبان بدعت از ميان رفت و ريسمانشان سست شد و سپس منقطع گشت .\r\nو حزبى كه شيطان جمعشان كرده بود همدگر را خواندند تا جمعشان را متفرق كنند .\r\nهم مسلكان ! آيا آنان در بدعتهايشان فقيه يا امام قابل اتّباعى داشتند ؟ .\r\nمكتب اخباريگرى نيز - كه يك مكتب فقهى شيعى است و در قرنهاى يازدهم و دوازدهم هجرى به اوج قدرت خود رسيد و با مكتب ظاهريون و اهل حديث در اهل سنت بسيار نزديك است و از نظر سلوك فقهى هر دو مكتب سلوك واحدى دارند و تنها اختلافشان در احاديثى است كه بايد پيروى كرد - يك نوع انفكاك تعقل از تدين است .\r\nاخباريها كار عقل را به كلى تعطيل كردند و در مقام استخراج احكام اسلامى از متون آن ، درك عقل را از ارزش و حجيت انداختند و پيروى از آن را حرام دانستند و در تأليفات خويش بر اصوليين ( طرفداران مكتب ديگر فقهى شيعى ) سخت تاختند و مىگفتند فقط كتاب و سنت حجتند . البته حجيت كتاب را نيز از راه تفسير سنت و حديث مىگفتند و در حقيقت قرآن را نيز از حجيت انداختند و فقط ظاهر حديث را قابل پيروى مىدانستند .\r\nما اكنون در صدد نيستيم كه طرزهاى مختلف تفكر اسلامى را دنبال كنيم و مكتبهاى پيرو انفكاك تعقل از تدين را كه همان روح خارجيگرى است بحث كنيم - اين بحثى است كه دامنه‌اى بسيار وسيع دارد - بلكه تنها غرض اشاره‌اى به تأثير فرق در يكديگر بود و اينكه مذهب خارجيگرى با اينكه ديرى نپاييد اما روحش در تمام قرون و اعصار اسلامى جلوه‌گر بوده است تا اكنون كه عده‌اى از نويسندگان معاصر و روشنفكر دنياى اسلام نيز طرز تفكر آنان را به صورت مدرن و امروزى درآورده‌اند و با فلسفهء حسى پيوند داده‌اند .\r\n","page_name":" 332 ","page_number":332},
  {"content":"\r\n\r\nخوارج در اثر اين كوته نظرى ، ساير مسلمانان را عملًا مسلمان نمىدانستند ، ذبيحهء آنها را حلال نمىشمردند ، خونشان را مباح مىدانستند ، با آنها ازدواج نمىكردند .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n\r\nسياست قرآن بر نيزه كردن\r\nسياست « قرآن بر نيزه كردن » سيزده قرن است كه كم و بيش ميان مسلمين رايج است . مخصوصاً هر وقت مقدس مآبان و متظاهران زياد مىشوند و تظاهر به تقوا و زهد بازار پيدا مىكند ، سياست قرآن بر نيزه كردن از طرف استفاده چىها رايج مىگردد . درسهايى كه از اينجا بايد آموخت :\r\nالف . درس اول اين است كه هر وقت جاهلها و نادانها و بىخبرها مظهر قدس و تقوا شناخته شوند و مردم آنها را سمبل مسلمان عملى بدانند ، وسيلهء خوبى به دست زيركهاى منفعت پرست مىافتد . اين زيركها همواره آنها را آلت مقاصد خويش قرار مىدهند و از وجود آنها سدى محكم جلو افكار مصلحان واقعى مىسازند . بسيار ديده شده است كه عناصر ضد اسلامى رسماً از اين وسيله استفاده كرده‌اند ، يعنى نيروى خود اسلام را عليه اسلام به كار انداخته‌اند . استعمار غرب تجربهء فراوانى در استفاده از اين وسيله دارد و در موقع خود از تحريك كاذب احساسات مسلمين خصوصاً در زمينهء ايجاد تفرقه ميان مسلمين بهره گيرى مىنمايد . چقدر شرم‌آور است كه مثلًا مسلمان دلسوخته‌اى درصدد بيرون راندن نفوذ خارجى برآيد و همان مردمى كه او مىخواهد آنها را نجات دهد با نام و عنوان دين و مذهب ، سدى در مقابل او گردند . آرى اگر تودهء مردم جاهل و بىخبر باشند ، منافقان از سنگر خود\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nاسلام استفاده مىنمايند . در ايران خودمان كه مردم افتخار دوستى و ولايت اهل بيت اطهار را دارند ، منافقان از نام مقدس اهل بيت و از سنگر مقدس « ولاء اهل البيت » سنگرى عليه قرآن و اسلام و اهل البيت به نفع يهود غاصب مىسازند و اين ، شنيع‌ترين اقسام ظلم به اسلام و قرآن و پيغمبر اكرم و اهل بيت آن بزرگوار است . رسول اكرم فرمود :\r\nانّى ما اخافُ عَلى امَّتِىَ الْفَقْرَ وَ لكِنْ اخافُ عَلَيْهِمْ سوءَ التَّدْبيرِ « 1 » .\r\nمن از هجوم فقر و تنگدستى بر امت خودم بيمناك نيستم . آنچه از آن بر امتم بيمناكم كج انديشى است . آنچه فقر فكرى بر امتم وارد مىكند ، فقر اقتصادى وارد نمىكند .\r\nب . درس دوم اين است كه بايد كوشش كنيم طرز استنباطمان از قرآن صحيح باشد . قرآن آنگاه راهنما و هادى است كه مورد تدبر صحيح واقع شود ، عالمانه تفسير شود ، از راهنماييهاى اهل قرآن - كه راسخين در علم قرآن‌اند - بهره گرفته شود . تا طرز استنباط ما از قرآن صحيح نباشد و تا راه و رسم استفاده از قرآن را نياموزيم ، از آن بهره‌مند نخواهيم گشت . سودجويان و يا نادانان گاهى قرآن را مىخوانند و احتمال باطل را دنبال مىكنند . همچنانكه از زبان نهج البلاغه شنيديد آنها كلمهء حق را مىگويند و از آن باطل را اراده مىكنند . اين ، عمل به قرآن و احياى آن نيست بلكه اماتهء قرآن است . عمل به قرآن آنگاه است كه درك از آن دركى صحيح باشد .\r\nقرآن همواره مسائل را به صورت كلى و اصولى طرح مىكند ولى استنباط و تطبيق كلى بر جزئى بسته به فهم و درك صحيح ماست . مثلًا در قرآن ننوشته در جنگى كه در فلان روز بين على و معاويه در مىگيرد حق با على است . در قرآن همين قدر آمده است كه :\r\n وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى \r\n\r\n\r\n\r\n\r\n","description":"","footnote":"\r\n( 1 ) عوالى اللالى ، ج 4 / ص 39 .\r\n","page_name":" 335 ","page_number":335},
  {"content":"\r\n\r\n الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ  « 1 » .\r\nاگر دو گروه از مؤمنان كارزار كردند ، آشتى دهيد آنان را و اگر يكى بر ديگرى سركشى و ستمگرى كند ، با آن كه ستمگر است نبرد كنيد تا به سوى فرمان خدا برگردد .\r\nاين قرآن و طرز بيان قرآن . اما قرآن نمىگويد در فلان جنگ فلان كس حق است و ديگرى باطل .\r\nقرآن يكى يكى اسم نمىبرد ، نمىگويد بعد از چهل سال يا كمتر و يا بيشتر مردى به نام معاويه پيدا مىشود و با على جنگ مىكند ، شما به نفع على وارد جنگ شويد .\r\nو نبايد هم وارد جزئيات بشود . قرآن نبايد موضوعات را شماره كند و انگشت روى حق و باطل بگذارد . چنين چيزى ممكن نيست . قرآن آمده است تا جاودانه بماند .\r\nپس بايد اصول و كليات را روشن كند تا در هر عصرى باطلى رو در روى حق قرار مىگيرد ، مردم با معيار آن كليات عمل كنند . اين ديگر وظيفهء خود مردم است كه با ارائهء اصل  « وَ إِنْ طائِفَتانِ مِنَ الْمُؤْمِنِينَ اقْتَتَلُوا . . . »  چشمشان را باز كنند و فرقهء طاغى را از فرقهء غيرطاغى تشخيص دهند و اگر واقعاً فرقهء سركش دست از سركشى كشيد بپذيرند و اما اگر دست نكشيد و حيله كرد و براى اينكه خود را از شكست نجات دهد تا فرصت جديدى براى حمله به دست آورد و دوباره سركشى كند به ذيل آيه كه مىفرمايد :  « فَإِنْ فاءَتْ فَأَصْلِحُوا بَيْنَهُما »  متمسك شد ، حيلهء او را نپذيرند .\r\nتشخيص همهء اينها با خود مردم است . قرآن مىخواهد مسلمانان رشد عقلى و اجتماعى داشته باشند و به موجب همان رشد عقلى ، مرد حق را از غير مرد حق تميز دهند . قرآن نيامده است كه براى هميشه با مردم مانند ولىّ صغير با صغير عمل كند ، جزئيات زندگى آ نها را با قيموميت شخصى انجام دهد و هر مورد خاص را با علامت و نشانهء حسى تعيين نمايد .\r\nاساساً شناخت اشخاص و ميزان صلاحيت آنها و حدود شايستگى و وابستگى آنها به اسلام و حقايق اسلامى ، خود يك وظيفه است و غالباً ما از اين وظيفهء خطير\r\n\r\n\r\n\r\n\r\n","description":"","footnote":"\r\n( 1 ) حجرات / 9 .\r\n","page_name":" 336 ","page_number":336},
  {"content":"\r\n\r\nغافليم .\r\nعلى عليه السلام مىفرمود :\r\n. . . انَّكُمْ لَنْ تَعْرِفُوا الرُّشْدَ حَتّى تَعْرِفُوا الَّذى تَرَكَهُ « 1 » . .\r\nهرگز حق را نخواهيد شناخت و به راه راست پى نخواهيد برد مگر آن كس كه راه راست را رها كرده بشناسيد .\r\nيعنى شناخت اصول و كليات به تنهايى فايده ندارد تا تطبيق به مصداق و جزئى نشود ، زيرا ممكن است با اشتباه دربارهء افراد و اشخاص و با نشناختن مورد ، با نام حق و نام اسلام و تحت شعارهاى اسلامى بر ضد اسلام و حقيقت و به نفع باطل عمل كنيد .\r\nدر قرآن ، ظلم و ظالم و عدل و حق آمده است اما بايد ديد مصداق آنها كدام است . ظلمى را حق ، و حقى را ظلم تشخيص ندهيم و بعد به موجب همين كليات و به حكم قرآن ( به خيال خودمان ) سر عدالت و حق را نبُريم .\r\n\r\n\r\n\r\n\r\n","description":"","footnote":"\r\n( 1 ) نهج البلاغه ، خطبهء 147 .\r\n","page_name":" 337 ","page_number":337},
  {"content":"\r\n\r\n\r\nلزوم پيكار با نفاق\r\nمشكلترين مبارزه‌ها مبارزه با نفاق است كه مبارزه با زيركهايى است كه احمقها را وسيله قرار مىدهند . اين پيكار از پيكار با كفر به مراتب مشكلتر است زيرا در جنگ با كفر ، مبارزه با يك جريان مكشوف و ظاهر و بىپرده است و اما مبارزه با نفاق ، در حقيقت مبارزه با كفر مستور است . نفاق دو رو دارد : يك رو ظاهر كه اسلام است و مسلمانى و يك رو باطن كه كفر است و شيطنت ، و درك آن براى توده‌ها و مردم عادى بسيار دشوار و گاهى غير ممكن است و لذا مبارزه با نفاقها غالباً به شكست برخورده است زيرا توده‌ها شعاع دركشان از سرحد ظاهر نمىگذرد و نهفته را روشن نمىسازد و آنقدر بُرد ندارد كه تا اعماق باطنها نفوذ كند .\r\nاميرالمؤمنين عليه السلام در نامه‌اى كه براى محمد بن ابى بكر نوشت مىگويد :\r\nوَ لَقَدْ قالَ لى رَسولُ اللَّهِ : انّى لا اخافُ عَلى امَّتى مُؤْمِناً وَ لا مُشْرِكاً ، امَّا الْمُؤْمِنُ فَيَمْنَعُهُ اللَّهُ بِايمانِهِ وَ امَّا الْمُشْرِكُ فَيَقْمَعُهُ اللَّهُ بِشِرْكِهِ ، وَ لكِنّى اخافُ عَلَيْكُمْ كُلَّ مُنافِقِ الْجَنانِ عالِمِ اللِّسانِ ، يَقولُ ما تَعْرِفونَ وَ يَفْعَلُ ما تُنْكِرونَ « 1 » .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، نامهء 27 .\r\n","page_name":" 338 ","page_number":338},
  {"content":"\r\n\r\nپيغمبر به من گفت : من بر امتم از مؤمن و مشرك نمىترسم ، زيرا مؤمن را خداوند به سبب ايمانش باز مىدارد و مشرك را به خاطر شركش خوار مىكند ، و لكن بر شما از هر منافق دلِ دانا زبان مىترسم كه آنچه را مىپسنديد مىگويد و آنچه را ناشايسته مىدانيد مىكند .\r\nدر اينجا رسول اللَّه از ناحيهء نفاق و منافق اعلام خطر مىكند ، زيرا عامهء امت ، بى خبر و ناآگاهند و از ظاهرها فريب مىخورند « 1 » و بايد توجه داشت كه هر اندازه احمق زياد باشد ، بازار نفاق داغتر است .\r\nمبارزه با احمق و حماقت ، مبارزه با نفاق نيز هست زيرا احمق ابزار دست منافق\r\n\r\n\r\n\r\n\r\n","description":"","footnote":"\r\n( 1 ) و لذا در طول تاريخ اسلام مىبينيم هر وقت مصلحى به خاطر مردم و اصلاح وضع اجتماعى و دينى آنان قيام كرده است و منافع سود جويان و بيدادگران به مخاطره افتاده است ، آنها بلافاصله لباس قدس پوشيده‌اند و به تقوا و دين تظاهر كرده‌اند .\r\nمأمون الرشيد ، خليفهء عباسى - كه عياشيها و اسرافهاى او در تاريخ زمامداران معروف و مشهور است - چون علويان را مىبيند كه دست به نهضت زده‌اند ، جبّه‌اش را وصله مىزند و با لباس وصله‌دار در اجتماعات ظاهر مىگردد كه ابوحنيفهء اسكافى - كه از درهم و دينار او نيز استفاده نكرده و بهره‌اى نبرده است - مأمون را بر اين كار مىستايد و مدح مىگويد :\r\n مأمون ، آن كز ملوك دولت اسلام * هرگز چون او نديد تازى و دهقان \r\n جبّه‌اى از خز بداشت بر تن و چندان * سوده و فرسوده گشت بر وى و خلقان \r\n مر ندما را از آن فزود تعجب * كردند از وى سؤال از سبب آن \r\n گفت ز شاهان حديث ماند باقى * در عرب و در عجم نه توزى و كتان \r\nو ديگران هر كدام به نحوى سياست مخرب و كوبندهء « قرآن بر نيزه » را پيش گرفتند و تمام زحمتها و فداكاريها را درهم كوبيدند و نهضتها را در نطفه خفه كردند و اين نيست جز از جهالت و نادانى مردم كه ما بين شعارها و واقعيات تميز نمىدهند و از اين رو راه نهضت و اصلاح را به روى خويش بستند و آنگاه بيدار گشتند كه مقدمات ، همه خنثى گشته و بايد راه را باز از سر گرفت .\r\nاز جمله نكته‌هاى بزرگى كه از سيرت على مىآموزيم اين است كه اينچنين مبارزه‌اى اختصاص به جمعيتى خاص ندارد بلكه در هر جا كه عده‌اى از مسلمانان و آنان كه در زىّ دين قرار گرفته‌اند آلت پيشرفت بيگانگان و پيشبرد اهداف استعمارى شدند و استعمارگران براى تضمين منافع خود به آنان تَتَرُّس كردند و آنان را براى خويش سپر گرفتند كه مبارزهء آنان بدون از بين بردن آن سپرها امكان پذير نيست ، بايد ابتدا با سپرها مبارزه كرد و آنها را از بين برد تا سد راه بر طرف گردد و بتوان بر قلب دشمن حمله برد . شايد تحريكات معاويه در خرابكارى خوارج مؤثر بوده و بنابراين آن روز هم معاويه و يا دست كم امثال اشعث بن قيس ، عناصر خرابكار و ناراحت ، به خوارج تترّس كرده بودند .\r\nداستان خوارج اين حقيقت را به ما مىآموزد كه در هر نهضتى اول بايد سپرها را نابود كرد و با حماقتها جنگيد همچنانكه على پس از جريان تحكيم ، اول به خوارج پرداخت و سپس خواست تا باز به سراغ معاويه رود .\r\n","page_name":" 339 ","page_number":339},
  {"content":"\r\n\r\nاست . قهراً مبارزه با احمق و حماقت خلع سلاح كردن منافق ، و شمشير از دست منافق گرفتن است .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n\r\nعلى ، امام و پيشواى راستين\r\nسراسر وجود على ، تاريخ و سيرت على ، خلق و خوى على ، رنگ و بوى على ، سخن و گفتگوى على درس است و سرمشق است و تعليم است و رهبرى است .\r\nهمچنانكه جذبهاى على براى ما آموزنده و درس است ، دفعهاى او نيز چنين است . ما معمولًا در زيارتهاى على و ساير اظهار ادب‌ها مدعى مىشويم كه ما دوستِ دوست تو و دشمنِ دشمن تو هستيم . تعبير ديگر اين جمله اين است كه ما به سوى آن نقطه مىرويم كه در جوّ جاذبى تو قرار دارد و تو جذب مىكنى و از آن نقاط دورى مىگزينيم كه تو آنها را دفع مىكنى .\r\nآنچه در بحثهاى گذشته گفتيم گوشه‌اى از جاذبه و دافعهء على عليه السلام بود .\r\nمخصوصاً در مورد دافعهء على به اختصار برگزار كرديم ، اما از آنچه گفتيم معلوم شد كه على دو طبقه را سخت دفع كرده است :\r\n1 . منافقان زيرك .\r\n2 . زاهدان احمق .\r\nهمين دو درس براى مدعيان تشيع او كافى است كه چشم باز كنند و فريب منافقان را نخورند ، تيزبين باشند و ظاهربينى را رها نمايند ، كه جامعهء تشيع در حال حاضر سخت به اين دو درد مبتلاست .\r\n وَ السَّلامُ عَلى مَنِ اتَّبَعَ الْهُدى \r\n\r\n","description":"","footnote":"","page_name":" 341 ","page_number":341},
  {"content":"\r\n . \r\n","description":"","footnote":"","page_name":" 342 ","page_number":342},
  {"content":"\r\n\r\n\r\nسيرى در نهج البلاغه\r\n\r\n","description":"","footnote":"","page_name":" 343 ","page_number":343},
  {"content":"\r\n . \r\n","description":"","footnote":"","page_name":" 344 ","page_number":344},
  {"content":"\r\n\r\n\r\nمقدّمه\r\nبسم اللَّه الرحمن الرحيم نردبان آسمان است اين كلام هر كه از آن بر رود آيد به بام نى به بام چرخ كان اخضر بود بل به بامى كز فلك برتر بود\r\n\r\nآشنايى من با نهج البلاغه\r\nشايد برايتان پيش آمده باشد - و اگر هم پيش نيامده ، مىتوانيد آنچه را مىخواهم بگويم در ذهن خود مجسم سازيد - كه سالها با فردى در يك كوى و محله زندگى مىكنيد ، لااقل روزى يك بار او را مىبينيد و طبق عرف و عادت سلام و تعارفى مىكنيد و رد مىشويد ، روزها و ماهها و سالها به همين منوال مىگذرد . . .\r\nتا آنكه تصادفى رخ مىدهد و چند جلسه با او مىنشينيد و از نزديك با افكار و انديشه‌ها و گرايشها و احساسات و عواطف او آشنا\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nمىشويد ؛ با كمال تعجب احساس مىكنيد كه هرگز نمىتوانسته‌ايد او را آنچنان كه هست حدس بزنيد و پيش بينى كنيد .\r\nاز آن به بعد چهرهء او در نظر شما عوض مىشود ، حتى قيافه‌اش در چشم شماطور ديگر مىنمايد ، عمق و معنى و احترام ديگرى در قلب شما پيدا مىكند ، شخصيتش از پشت پردهء شخصش متجلى مىگردد ، گويى شخص ديگرى است غير آن كه سالها او را مىديده‌ايد .\r\nاحساس مىكنيد دنياى جديدى كشف كرده‌ايد .\r\nبرخورد من با نهج البلاغه چنين برخوردى بود . از كودكى با نام « نهج البلاغه » آشنا بودم و آن را در ميان كتابهاى مرحوم پدرم ( اعلى اللَّه مقامه ) مىشناختم . پس از آن ، سالها بود كه تحصيل مىكردم . مقدمات عربى را در حوزهء علميهء مشهد و سپس در حوزهء علميهء قم به پايان رسانده بودم . دروسى كه اصطلاحاً « سطوح » ناميده مىشود نزديك به پايان بود و در همهء اين مدت نام « نهج البلاغه » بعد از قرآن بيش از هر كتاب ديگر به گوشم مىخورد . چند خطبهء زهدى تكرارى اهل منبر را آنقدر شنيده بودم كه تقريباً حفظ كرده بودم ، اما اعتراف مىكنم كه مانند همهء طلاب و همقطارانم با دنياى نهج البلاغه بيگانه بودم ؛ بيگانه وار با آن برخورد مىكردم ، بيگانه وار مىگذشتم .\r\nتا آنكه در تابستان سال هزاروسيصدوبيست ، پس از پنج سال كه در قم اقامت داشتم ، براى فرار از گرماى قم به اصفهان رفتم . تصادف كوچكى مرا با فردى آشنا با نهج البلاغه آشنا كرد . او دست مرا گرفت و اندكى وارد دنياى نهج البلاغه كرد . آن وقت بود كه عميقاً احساس كردم اين كتاب را نمىشناختم و بعدها مكرر آرزو كردم كه‌اى كاش كسى پيدا شود و مرا با دنياى قرآن نيز آشنا سازد .\r\nاز آن پس چهرهء نهج البلاغه در نظرم عوض شد ، مورد علاقه‌ام قرار گرفت و محبوبم شد ؛ گويى كتاب ديگرى است غير آن كتابى كه از دوران كودكى آن را مىشناختم . احساس كردم كه دنياى جديدى كشف كرده‌ام .\r\nشيخ محمد عبده ، مفتى اسبق مصر كه نهج البلاغه را با شرح\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nمختصرى در مصر چاپ كرد و منتشر ساخت و براى اولين بار به تودهء مصرى معرفى كرد ، مدعى است كه اصلًا نهج البلاغه را نمىشناخته و نسبت به آن آگاهى نداشته است ، تا اينكه در يك حالت دورى از وطن اين كتاب را مطالعه مىكند و سخت در شگفت مىماند ؛ احساس مىكند كه به گنجينه‌اى گرانبها دست يافته است . همان وقت تصميم مىگيرد آن را چاپ كند و به تودهء عرب معرفى نمايد .\r\nبيگانگى يك عالم سنى با نهج البلاغه چندان عجيب نيست .\r\nعجيب اين است كه نهج البلاغه در ديار خودش ، درميان شيعيان على ، در حوزه‌هاى علميهء شيعه « غريب » و « تنها » است همچنانكه خود على غريب و تنهاست . بديهى است كه اگر محتويات كتابى و يا انديشه‌ها و احساسات و عواطف شخصى با دنياى روحى مردمى سازگار نباشد ، اين كتاب و يا آن شخص عملًا تنها و بيگانه مىماند هرچند نامشان با هزاران تجليل و تعظيم برده شود .\r\nما طلاب بايد اعتراف كنيم كه با نهج البلاغه بيگانه‌ايم ؛ دنياى روحىاى كه براى خود ساخته‌ايم دنياى ديگرى است غير از دنياى نهج البلاغه .\r\n\r\nيادى از استاد\r\nدريغ است در اين مقدمه از آن بزرگمردى كه مرا اولين بار با نهج البلاغه آشنا ساخت و درك محضر او را همواره يكى از « ذخائر » گرانبهاى عمر خودم - كه حاضر نيستم با هيچ چيز معاوضه كنم - مىشمارم و شب و روزى نيست كه خاطره‌اش در نظرم مجسم نگردد ، يادى نكنم و نامى نبرم و ذكر خيرى ننمايم .\r\nبه خود جرأت مىدهم و مىگويم او به حقيقت يك « عالم ربانى » بود ، اما چنين جرأتى ندارم كه بگويم من « مُتَعَلِّمٌ عَلى سَبيلِ نَجاة » « 1 » بودم . يادم هست كه در برخورد با او همواره اين بيت سعدى در\r\n\r\n\r\n\r\n\r\n","description":"","footnote":"\r\n( 1 ) « يا كُمَيْلُ ! النّاسُ ثَلثَةٌ : فَعالِمٌ رَبّانِىٌّ وَ مُتَعَلِّمٌ عَلى سَبيلِ نَجاةٍ وَ هَمَجٌ رَعاعٌ » . نهج البلاغه ، حكمت 139 .\r\n","page_name":" 347 ","page_number":347},
  {"content":"\r\n\r\nذهنم جان مىگرفت :\r\n عابد و زاهد و صوفى همه طفلان رهند * مرد اگر هست به جز « عالم ربانى » نيست \r\nاو ، هم فقيه بود و هم حكيم و هم اديب و هم طبيب . فقه و فلسفه و ادبيات عربى و فارسى و طب قديم را كاملًا مىشناخت و در برخى متخصص درجهء اول به شمار مىرفت . قانون بوعلى را كه اكنون مدرس ندارد ، او به خوبى تدريس مىكرد و فضلا در حوزهء درسش شركت مىكردند . اما هرگز نمىشد او را در بند يك تدريس مقيد ساخت . قيد و بند به هر شكل با روح او ناسازگار بود . يگانه تدريسى كه با علاقه مىنشست نهج البلاغه بود . نهج البلاغه به او حال مىداد و روى بال و پر خود مىنشاند و در عوالمى كه ما نمىتوانستيم درست درك كنيم سير مىداد .\r\nاو با نهج البلاغه مىزيست ، با نهج البلاغه تنفس مىكرد . روحش با اين كتاب همدم بود ، نبضش با اين كتاب مىزد و قلبش با اين كتاب مىتپيد . جمله‌هاى اين كتاب ورد زبانش بود و به آنها استشهاد مىنمود . غالباً جريان كلمات نهج البلاغه بر زبانش با جريان سرشك از چشمانش بر محاسن سپيدش همراه بود . براى ما درگيرى او با نهج البلاغه - كه از ما و هرچه در اطرافش بود مىبريد و غافل مىشد - منظره‌اى تماشايى و لذتبخش و آموزنده بود . سخن دل را از صاحبدلى شنيدن ، تأثير و جاذبه و كشش ديگرى دارد . او نمونه‌اى عينى از سلف صالح بود . سخن على درباره‌اش صادق مىنمود :\r\n« وَلَوْلَاالاْجَلُ الَّذى كَتَبَ اللَّهُ عَلَيْهِمْ لَمْ تَسْتَقِرَّ ارْواحُهُمْ فى اجْسادِهِمْ طَرْفَةَ عَيْنٍ ، شَوْقاً الَى الثَّوابِ وَ خَوْفاً مِنَ الْعِقابِ ، عَظُمَ الْخالِقُ فى انْفُسِهِمْ فَصَغُرَ مادونَهُ فى اعْيُنِهِمْ . » « 1 »\r\n\r\n\r\n\r\n\r\n","description":"","footnote":"\r\n( 1 ) . اگر نبود اجل معينى كه براى آنها مقدر شده ، روانهاشان در تن هاشان نمىماند ، از كمال اشتياق به پاداشهاى الهى و ترس از كيفرهاى الهى . آفريننده در روحشان به عظمت تجلى كرده ، ديگر غير او در چشمهايشان كوچك مىنمايد . نهج البلاغه ، خطبهء 191 .\r\n","page_name":" 348 ","page_number":348},
  {"content":"\r\n\r\nاديب محقق ، حكيم متألّه ، فقيه بزرگوار ، طبيب عاليقدر ، عالم ربانى ، مرحوم آقاى حاج ميرزا على آقا شيرازى اصفهانى ( قدّس اللَّه سرّه ) راستى مرد حق و حقيقت بود . از خود و خودى رسته و به حق پيوسته بود . با همهء مقامات علمى و شخصيت اجتماعى ، احساس وظيفه نسبت به ارشاد و هدايت جامعه و عشق سوزان به حضرت اباعبد اللَّه الحسين عليه السلام موجب شده بود كه منبر برود و موعظه كند . مواعظ و اندرزهايش چون از جان برون مىآمد لاجرم بر دل مىنشست . هر وقت به قم مىآمد علماى طراز اول قم با اصرار از او مىخواستند كه منبر برود و موعظه نمايد . منبرش بيش از آن كه « قال » باشد « حال » بود .\r\nاز امامت جماعت پرهيز داشت . سالى در ماه مبارك رمضان با اصرار زياد او را وادار كردند كه اين يك ماهه در مدرسهء صدر اقامهء جماعت كند . با اينكه مرتب نمىآمد و قيد منظم آمدن سر ساعت معين را تحمل نمىكرد ، جمعيت بىسابقه‌اى براى اقتدا شركت مىكردند . شنيدم كه جماعتهاى اطراف خلوت شد ، او هم ديگر ادامه نداد .\r\nتا آنجا كه من اطلاع دارم مردم اصفهان عموماً او را مىشناختند و به او ارادت مىورزيدند ، همچنانكه حوزهء علميهء قم به او ارادت مىورزيد . هنگام ورودش به قم علماى قم با اشتياق به زيارتش مىشتافتند . ولى او از قيد « مريدى » و « مرادى » مانند قيود ديگر آزاد بود . رحمة اللَّه عليه رحمة واسعة و حشره اللَّه مع اوليائه .\r\nبا همهء اينها من ادعا نمىكنم كه او در همهء دنياهاى نهج البلاغه وارد بود و همهء سرزمينهاى نهج البلاغه را فتح كرده بود . او متخصص برخى از دنياهاى نهج البلاغه بود و در آنچه متخصص بود خود بدان « متحقّق » بود ، يعنى آن قسمت از نهج البلاغه در او عينيت خارجى يافته بود . نهج البلاغه چندين دنيا دارد : دنياى زهد و تقوا ، دنياى عبادت و عرفان ، دنياى حكمت و فلسفه ، دنياى پند و موعظه ، دنياى ملاحم و مغيبات ، دنياى سياست و مسؤوليتهاى اجتماعى ، دنياى\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nحماسه و شجاعت . . . اينهمه از يك فرد دور از انتظار است . او توانسته بود بخشى از اين اقيانوس عظيم را بپيمايد و بر قسمتهايى از آن احاطه يابد .\r\n\r\nنهج البلاغه و جامعهء امروز اسلامى\r\nتنها من و امثال من نبوديم كه با دنياى نهج البلاغه بيگانه بوديم ، جامعهء اسلامى اين كتاب را نمىشناخت . آن كه مىشناخت از حدود شرح كلمات و ترجمهء الفاظ تجاوز نمىكرد . روح و محتواى نهج البلاغه از همگان مخفى بود . اخيراً جهان اسلام دارد نهج البلاغه را كشف مىكند و به تعبير ديگر نهج البلاغه جهان اسلام را فتح مىكند .\r\nچيزى كه مايهء حيرت است اين است كه قسمتى از محتواى نهج البلاغه را ، چه در كشور شيعهء ايران و چه در كشورهاى عربى ، اولين بار « بى خدا » ها و يا « باخدا » هاى غير مسلمان كشف كردند و در اختيار تودهء مردم مسلمان قرار دادند .\r\nالبته هدف غالب يا همهء آنها از اين كار اين بود كه از على و نهج البلاغهء على توجيهى براى درستى پاره‌اى از مدعاهاى اجتماعى خود بسازند و خود را تقويت كنند . ولى براى آنها نتيجهء معكوس داد ، زيرا براى اولين بار تودهء مسلمان دانست كه سخنان پر زرق و برق ديگران چيز تازه‌اى نيست ، بهترش در نهج البلاغهء على است ، در سيرت على است ، در سيرت تربيت شدگان على از قبيل سلمان و ابوذر و عمار است . نتيجه اين شد كه به جاى اينكه على و نهج البلاغه آنها را « توجيه » نمايند آنها را « شكست » دادند . ولى به هر حال بايد اعتراف كنيم كه قبل از اين جريان ، آشنايى اكثريت ما از حدود چند خطبهء زهدى و موعظه‌اى تجاوز نمىكرد ؛ گنجينه‌اى مانند « عهدنامه » مولى به مالك اشتر نخعى را كسى نه مىشناخت و نه توجهى مىكرد .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nهمچنانكه در فصل اول و دوم كتاب ذكر شده ، نهج البلاغه منتخبى است از خطبه‌ها و وصايا و دعاها و نامه‌ها و كلمات كوتاه على عليه السلام كه سيد شريف رضى در حدود هزار سال پيش جمع آورى كرده است .\r\nنه كلمات مولى منحصر است بدانچه سيد رضى گرد آورده است « 1 » و نه گردآورى كلمات اميرالمؤمنين عليه السلام منحصر به سيد رضى بوده است .\r\nاكنون دو كار لازم در مورد نهج البلاغه در پيش است : يكى غور و تعمق در محتواى نهج البلاغه است ، تا مكتب على در مسائل مختلف و متنوعى كه در نهج البلاغه مطرح است دقيقاً روشن شود كه جامعهء اسلامى سخت بدان نيازمند است ؛ ديگر تحقيق در اسناد و مدارك نهج البلاغه . خوشبختانه مىشنويم كه در گوشه و كنار جامعهء اسلامى فضلايى مشغول انجام اين دو مهم مىباشند .\r\nآنچه در اين كتاب آمده است ، مجموع مقالات متسلسلى است كه در سالهاى 51 - 52 در مجلهء گرامى « مكتب اسلام » منتشر شده است و اكنون به صورت يك كتاب در اختيار خوانندگان محترم قرار مىگيرد . قبلًا پنج جلسه در مؤسسهء اسلامى حسينيهء ارشاد تحت همين عنوان سخنرانى كرده بودم . بعد از آن بود كه علاقه‌مند شدم با تفصيل بيشتر به صورت يك سلسله مقالات آنها را منتشر كنم .\r\nاز اول كه نام « سيرى در نهج البلاغه » به آن دادم ، توجه داشتم كه كار من جز يك « سير » و يك « گردش » نام ديگرى نمىتواند داشته باشد ؛ هرگز نمىتوان اين كوشش مختصر را « تحقيق » ناميد . نه وقت و فرصت يك تحقيق را داشتم و نه خودم را لايق و شايستهء اين كار مىدانستم . بعلاوه تحقيق عميق و دقيق در محتواى نهج البلاغه و شناخت مكتب على و همچنين تحقيق در اسناد و مدارك نهج البلاغه كار يك فرد نيست ، كار گروه است . ولى از باب « ما لا يُدْرَكُ كُلُّهُ\r\n\r\n\r\n\r\n\r\n","description":"","footnote":"\r\n( 1 ) مسعودى كه صد سال قبل از سيد رضى بوده است در جلد دوم مروج الذهب مىگويد : « در حال حاضر چهارصد و هشتاد و اندى خطبه از على در دست مردم است » در صورتى كه همهء خطبه‌هاى گردآورى شدهء سيد رضى 239 است ، يعنى كمتر از نصف عددى كه مسعودى مىگويد .\r\n","page_name":" 351 ","page_number":351},
  {"content":"\r\n\r\nلايُتْرَكُ كُلُّهُ » و به حكم اينكه كارهاى كوچك راه را براى كارهاى بزرگ باز مىكند ، سير و گردش خود را شروع كردم . متأسفم كه همين سير هم به پايان نرسيد . برنامه‌اى كه براى اين سير تنظيم كرده بودم - كه در فصل سوم كتاب ذكر شده است - به علت گرفتاريهاى زياد ناتمام ماند . نمىدانم موفق خواهم شد كه بار ديگر به اين سير بپردازم يا نه ، ولى سخت آرزومندم .\r\nقلهك ، 25 ديماه 1353 شمسى .\r\nمطابق 3 محرم الحرام 1395 قمرى .\r\nمرتضى مطهرى\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n\r\nبخش اول . كتابى شگفت\r\nاين مجموعهء نفيس . . .\r\nسيد رضى و نهج البلاغه .\r\nدو امتياز .\r\nزيبايى و فصاحت .\r\nجامعيت .\r\nاعترافات ديگران .\r\nنهج البلاغه در آئينهء عصر ما .\r\nشاهكارها .\r\nعلى در ميدانهاى گوناگون .\r\nنگاهى كلى به مباحث نهج البلاغه\r\n\r\n","description":"","footnote":"","page_name":" 353 ","page_number":353},
  {"content":"\r\n . \r\n","description":"","footnote":"","page_name":" 354 ","page_number":354},
  {"content":"\r\n\r\n\r\nاين مجموعهء نفيس . . .\r\nاين مجموعهء نفيس و زيبا به نام « نهج البلاغه » كه اكنون در دست ماست و روزگار از كهنه كردن آن ناتوان است و گذشت زمان و ظهور افكار و انديشه‌هاى نوتر و روشنتر مرتباً بر ارزش آن افزوده است ، منتخبى از « خطابه‌ها » و « دعاها » و « وصايا » و « نامه‌ها » و « جمله‌هاى كوتاه » مولاى متقيان على عليه السلام است كه به وسيلهء سيد شريف بزرگوار « رضى » ( رضوان اللَّه عليه ) در حدود هزار سال پيش گردآورى شده است .\r\nآنچه ترديد ناپذير است اين است كه على عليه السلام چون مرد سخن بوده است ، خطابه‌هاى فراوان انشاء كرده ، و همچنين به تناسبهاى مختلف جمله‌هاى حكيمانهء كوتاه فراوان از او شنيده شده است ، همچنانكه نامه‌هاى فراوان مخصوصاً در زمان خلافت نوشته است ، و مردم مسلمان علاقه و عنايت خاصى به حفظ و ضبط آنها داشته‌اند .\r\nمسعودى كه تقريباً صد سال پيش از سيد رضى مىزيسته است ( اواخر قرن سوم و اوايل قرن چهارم هجرى ) در جلد دوم مروج الذهب تحت عنوان « فى ذكر لمع من كلامه و اخباره و زهده » مىگويد :\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n« آنچه مردم از خطابه‌هاى على در مقامات مختلف حفظ كرده‌اند « 1 » بالغ بر چهارصد و هشتاد و اندى مىشود . على عليه السلام آن خطابه‌ها را بالبديهه و بدون يادداشت و پيشنويس انشاء مىكرد ، و مردم ، هم الفاظ آن را مىگرفتند و هم عملًا از آن بهره‌مند مىشدند . » .\r\nگواهى دانشمند خبير و متتبعى مانند مسعودى مىرساند كه خطابه‌هاى على چقدر فراوان بوده است . در نهج البلاغه تنها 239 قسمت به نام خطبه نقل شده است ، در صورتى كه مسعودى چهارصد و هشتاد و اندى آمار مىدهد و بعلاوه اهتمام و شيفتگى طبقات مختلف را بر حفظ و ضبط سخنان مولى مىرساند .\r\n\r\nسيد رضى و نهج البلاغه\r\nسيد رضى شخصاً شيفتهء سخنان على عليه السلام بوده است . او مردى اديب و شاعر و سخن شناس بود . ثعالبى كه معاصر وى بوده درباره‌اش گفته است :\r\n« او امروز شگفت‌ترين مردم عصر و شريفترين سادات عراق است و گذشته از اصالت نسب و حسب ، به ادب روشن و فضل كامل آراسته شده است . . . او از همهء شعراى آل ابيطالب برتر است بااينكه آل ابيطالب شاعر برجسته فراوان دارند . اگر بگويم در همهء قريش شاعرى به اين پايه نرسيده است ، دور از صواب نگفته‌ام . » « 2 »\r\nسيد رضى به خاطر همين شيفتگى كه به ادب عموماً و به كلمات على عليه السلام خصوصاً داشته است ، بيشتر از زاويهء فصاحت و بلاغت و ادب به سخنان مولى مىنگريسته است ، و به همين جهت در انتخاب آنها اين خصوصيت را در نظر گرفته است ؛ يعنى آن قسمتها بيشتر نظرش را جلب مىكرده است كه از جنبهء بلاغت برجستگى خاص داشته است ، و از اين رو نام مجموعهء منتخب خويش را\r\n\r\n\r\n\r\n\r\n","description":"","footnote":"\r\n( 1 ) براى من معلوم نيست كه مقصود مسعودى اين است كه درمتن كتب حفظ شده است و يا مقصود اين است كه مردم از بر كرده‌اند و يا هر دو قصد شده است .\r\n( 2 ) مقدمهء عبده بر شرح نهج البلاغه ، ص 9 .\r\n","page_name":" 356 ","page_number":356},
  {"content":"\r\n\r\n« نهج البلاغه » نهاده است ، و به همين جهت نيز اهميتى به ذكر مآخذ و مدارك نداده است ، فقط در موارد معدودى به تناسب خاصى نام كتابى را مىبرد كه آن خطبه يا نامه در آنجا آمده است .\r\nدر يك مجموعهء تاريخى و يا حديثى ، در درجهء اول بايد سند و مدرك مشخص باشد و گرنه اعتبار ندارد ، ولى ارزش يك اثر ادبى در لطف و زيبايى و حلاوت و شيوايى آن است . در عين حال نمىتوان گفت كه سيد رضى از ارزش تاريخى و ساير ارزشهاى اين اثر شريف غافل و تنها متوجه ارزش ادبى آن بوده است .\r\nخوشبختانه در عهدها و عصرهاى متأخرتر افراد ديگرى در پى گردآورى اسناد و مدارك نهج البلاغه برآمده‌اند و شايد از همه مشروحتر و جامعتر كتابى است به نام « نهج السعادة فى مستدرك نهج البلاغه » كه در حال حاضر به وسيلهء يكى از فضلاى متتبع و ارزشمند شيعهء عراق به نام محمد باقر محمودى درحال تكوين است . در اين كتاب ذى قيمت مجموعهء سخنان على عليه السلام اعم از خطب ، اوامر ، كتب و رسائل ، وصايا ، ادعيه ، كلمات قصار جمع آورى شده است . اين كتاب شامل نهج البلاغه فعلى و قسمتهاى علاوه‌اى است كه سيد رضى آنها را انتخاب نكرده و يا در اختيارش نبوده است ، و ظاهراً جز قسمتى از كلمات قصار ، مدارك و مآخذ همه به دست آمده است . تاكنون چهار جلد از اين كتاب چاپ و منتشر شده است .\r\nاين نكته نيز ناگفته نماند كه كار گردآورى مجموعه‌اى از سخنان على عليه السلام منحصر به سيد رضى نبوده است ، افراد ديگرى نيز كتابهايى با نامهاى مختلف در اين زمينه تأليف كرده‌اند . معروفترين آنها غرر و درر آمُدى است كه محقق جمال الدين خوانسارى آن را به فارسى شرح كرده است و اخيراً به همت فاضل متتبع عاليقدر آقاى ميرجلال الدين محدث ارموى ، از طرف دانشگاه تهران چاپ شده است . على الجندى رئيس دانشكدهء علوم در دانشگاه قاهره در مقدمه‌اى كه بركتاب على بن ابيطالب ، شعره و حكمه نوشته است ، چند كتاب و نسخه از اين مجموعه‌ها نام مىبرد كه برخى از آنها به صورت خطى مانده است و هنوز چاپ نشده است ، از اين قرار :\r\n1 . دستور معالم الحكم ، از قضاعى صاحب الخطط . .\r\n2 . نثر اللئالى . اين كتاب به وسيلهء يك مستشرق روسى در يك جلد ضخيم ترجمه و منتشر شده است .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n3 . حكم سيدنا على عليه السلام ، نسخهء خطى در دارالكتب المصرية .\r\n\r\nدو امتياز\r\nكلمات اميرالمؤمنين عليه السلام از قديمترين ايام با دو امتياز همراه بوده است و با اين دو امتياز شناخته مىشده است : يكى فصاحت و بلاغت ، و ديگر چند جانبه بودن و به اصطلاح امروز چند بعدى بودن . هر يك از اين دو امتياز به تنهايى كافى است كه به كلمات على عليه السلام ارزش فراوان بدهد ولى توأم شدن ايندو با يكديگر ، يعنى اينكه سخنى در مسيرها و ميدانهاى مختلف و احياناً متضاد رفته و در عين حال كمال فصاحت و بلاغت خود را در همهء آنها حفظ كرده باشد ، سخن على عليه السلام را قريب به حد اعجاز قرار داده است و به همين جهت سخن على در حد وسط كلام مخلوق و كلام خالق قرار گرفته است و درباره‌اش گفته‌اند : « فوق كلام المخلوق و دون كلام الخالق » .\r\n\r\nزيبايى\r\nاين امتياز نهج البلاغه براى فردى كه سخن شناس باشد و زيبايى سخن را درك كند ، نياز به توضيح و توصيف ندارد . اساساً زيبايى درك كردنى است نه وصف كردنى . نهج البلاغه پس از نزديك چهارده قرن براى شنوندهء امروز همان لطف و حلاوت و گيرندگى و جذابيت را دارد كه براى مردم آن روز داشته است . ما نمىخواهيم در مقام اثبات اين مطلب برآييم ؛ به تناسب بحث ، گفتگويى دربارهء تأثير و نفوذ سخن على در دلها و در برانگيختن اعجابها - كه از زمان خود آن حضرت تا امروز با اينهمه تحولات و تغييراتى كه در فكرها و ذوقها پيدا شده ، ادامه دارد - انجام مىدهيم و از زمان خود آن حضرت آغاز مىكنيم .\r\nياران على عليه السلام خصوصاً آنان كه از سخنورى بهره‌اى داشتند ، شيفتهء سخنانش بودند . ابن عباس يكى از آنهاست . ابن عباس ، آنچنان كه جاحظ در البيان و التبيين نقل مىكند ، خود خطيبى زبردست بوده است « 1 » وى اشتياق خود را به شنيدن سخنان على عليه السلام و لذت بردن خويش را از\r\n\r\n\r\n\r\n\r\n","description":"","footnote":"\r\n( 1 ) ج 1 / ص 230 .\r\n","page_name":" 358 ","page_number":358},
  {"content":"\r\n\r\nسخنان نغز آن حضرت كتمان نمىكرده است . چنان كه هنگامى كه على عليه السلام خطبهء معروف « شقشقيه » را انشاء فرمود ، ابن عباس حضور داشت ؛ در اين بين ، مردى از اهل سواد كوفه نامه‌اى كه مشتمل بر مسائلى بود به دست آن حضرت داد و سخن قطع شد . على عليه السلام پس از قرائت آن نامه ، با آنكه ابن عباس تقاضا كرد سخن را ادامه دهد ادامه نداد . ابن عباس گفت : هرگز در عمر خود از سخنى متأسف نشدم آنچنان كه بر قطع اين سخن متأسف شدم .\r\nابن عباس در مورد يكى از نامه‌هاى كوتاه على كه به عنوان خودش صادر شده مىگويد : « بعد از سخن پيامبر اكرم صلى الله عليه و آله از هيچ سخنى به اندازهء اين سخن سود نبردم » « 1 » معاوية بن ابى سفيان كه سرسخت‌ترين دشمنان وى بود ، به زيبايى و فصاحت خارق العادهء سخن او معترف بود .\r\nمحقن بن ابى محقن به على عليه السلام پشت مىكند و به معاويه رو مىآورد و براى اينكه دل معاويه را كه از كينهء على عليه السلام مىجوشد خرسند سازد گفت : از نزد بى زبان‌ترين مردم به نزد تو آمدم .\r\nآنچنان اين چاپلوسى مشمئز كننده بود كه خود معاويه او را ادب كرد . گفت : واى برتو ! على بىزبان‌ترين افراد است ؟ ! قريش پيش از على از فصاحت آگاهى نداشت ، على به قريش درس فصاحت آموخت .\r\n\r\nتأثير و نفوذ\r\nآنان كه پاى منبر او مىنشستند ، سخت تحت تأثير قرار مىگرفتند . مواعظ وى دلها را مىلرزانيد و اشكها را جارى مىساخت . هنوز هم كدام دل است كه خطبه‌هاى موعظه‌اى على عليه السلام را بخواند و يا گوش كند و به لرزه درنيايد . سيد رضى پس از نقل خطبهء معروف « الغراء » « 2 » مىگويد : وقتى كه على عليه السلام اين خطابه را القا كرد بدنها لرزيد ، اشكها جارى شد ، دلها به تپش افتاد ! .\r\nهمام بن شريح از ياران وى است . دلى از عشق خدا سرشار و روحى از آتش\r\n\r\n\r\n\r\n\r\n","description":"","footnote":"\r\n( 1 ) نهج البلاغه ، بخش نامه‌ها ، شمارهء 22 .\r\n( 2 ) خطبهء 82 .\r\n","page_name":" 359 ","page_number":359},
  {"content":"\r\n\r\nمعنى شعله‌ور داشت . با اصرار و ابرام از على عليه السلام مىخواهد سيماى كاملى از پارسايان ترسيم كند . على از طرفى نمىخواهد جواب يأس بدهد و از طرفى مىترسد همام تاب شنيدن نداشته باشد ، لذا با چند جملهء مختصر سخن را كوتاه مىكند . اما همام راضى نمىشود بلكه آتش شوقش تيزتر مىگردد ؛ بيشتر اصرار مىكند و او را سوگند مىدهد . على شروع به سخن كرد . در حدود 105 صفت « 1 » در اين ترسيم گنجانيد و هنوز ادامه داشت . اما هرچه سخن على ادامه مىيافت و اوج مىگرفت ، ضربان قلب همام بيشتر مىشد و روح متلاطمش متلاطم‌تر مىگشت و مانند مرغ محبوسى مىخواست قفس تن را بشكند . ناگهان فرياد هولناكى جمع شنوندگان را متوجه خود كرد . فريادكننده كسى جز همام نبود . وقتى كه بر بالينش رسيدند قالب تهى كرده و جان به جان آفرين تسليم كرده بود .\r\nعلى فرمود : « من از همين مىترسيدم . عجب ! مواعظ بليغ با دلهاى مستعد چنين مىكند ؟ ! » .\r\nاين بود عكس العمل معاصران على در برابر سخنانش .\r\n\r\nاعترافات\r\nعلى عليه السلام يگانه كسى است بعد از رسول خدا كه مردم به حفظ و ضبط سخنانش اهتمام داشتند .\r\nابن ابى الحديد از عبد الحميد كاتب - كه در فن نويسندگى ضرب المثل است « 2 » و در اوايل قرن دوم هجرى مىزيسته است - نقل مىكند كه گفت : هفتاد خطبه از خطبه‌هاى على عليه السلام را حفظ كردم و پس از آن ذهنم جوشيد كه جوشيد .\r\nعلى الجندى نيز نقل مىكند كه از عبد الحميد پرسيدند : چه چيز تو را به اين پايه از بلاغت رساند ؟ گفت : « حفظ كلام الاصلع » « 3 » از بركردن سخنان على .\r\n\r\n\r\n\r\n\r\n","description":"","footnote":"\r\n( 1 ) به حسب آنچه من شخصاً شمرده‌ام ، اگر در عدد اشتباه نكرده باشم .\r\n( 2 ) وى كاتب مروان بن محمد آخرين خليفهء اموى است . ايرانى الاصل و استاد ابن مقفّع دانشمند و نويسندهء معروف است . درباره‌اش گفته‌اند : نويسندگى با عبد الحميد آغاز شد و با ابن العميد پايان يافت .\r\nابن العميد وزير آل بويه بود .\r\n( 3 ) . اصلع يعنى كسى كه موى جلو سرش ريخته است . عبد الحميد با اينكه عملًا فضيلت و كمال مولى را اعتراف مىكند ، به حكم وابستگى اموى نام آن حضرت را با تعبير طنزآميزى مىآورد .\r\n","page_name":" 360 ","page_number":360},
  {"content":"\r\n\r\nعبد الرحيم بن نباته ضرب المثل خطباى عرب است در دورهء اسلامى . وى اعتراف مىكند كه سرمايهء فكرى و ذوقى خود را از على عليه السلام گرفته است . وى به نقل ابن ابى الحديد در مقدمهء شرح نهج البلاغه مىگويد :\r\n« صد فصل از سخنان على را حفظ كردم و به خاطر سپردم و همانها براى من گنجى پايان ناپذير بود . » .\r\nجاحظ ، اديب سخندان و سخن شناس معروف - كه از نوابغ ادب است و در اوايل قرن سوم هجرى مىزيسته است و كتاب البيان و التبيين وى يكى از اركان چهارگانهء ادب به شمار آمده است « 1 » - مكرر در كتاب خويش ستايش و اعجاب فوق العادهء خود را نسبت به سخنان على عليه السلام اظهار مىدارد .\r\nاز گفته‌هاى وى بر مىآيد كه در همان وقت سخنان فراوانى از على عليه السلام در ميان مردم پخش بوده است .\r\nدر جلد اول البيان و التبيين « 2 » رأى و عقيدهء كسانى را نقل مىكند كه صمت و سكوت را ستايش و سخن زياد را نكوهش كرده‌اند . جاحظ مىگويد :\r\n« سخن زياد كه نكوهش شده است سخن بيهوده است نه سخن مفيد و سودمند ، و گرنه على بن ابيطالب و عبد اللَّه بن عباس نيز سخن فراوان داشته‌اند . » .\r\nجاحظ در همان جلد اول « 3 » اين جملهء معروف را از على عليه السلام نقل مىكند : « قيمَةُ كُلِّ امْرِىٍ ما يُحْسِنُهُ » « 4 » . آنگاه بيش از نيم صفحه اين جمله را ستايش مىكند و مىگويد :\r\n\r\n\r\n\r\n\r\n","description":"","footnote":"\r\n( 1 ) سه ركن ديگر عبارت است از : ادب الكاتب ابن قتيبه ، الكامل مبرد ، النوادر ابى على قالى . مقدمهء البيان و التبيين ، نقل از مقدمهء ابن خلدون .\r\n( 2 ) ص 202 .\r\n( 3 ) ص 83 .\r\n( 4 ) ارزش هر كسى همان است كه مىداند . نهج البلاغه ، حكمت 81 .\r\n","page_name":" 361 ","page_number":361},
  {"content":"\r\n\r\n« در همهء كتاب ما اگر جز اين يك جمله نبود ، كافى بلكه كفايت بود . بهترين سخن آن است كه كم آن ، تو را از بسيارش بىنياز كند و معنى در لفظ پنهان نشده باشد بلكه ظاهر و نمودار باشد . » .\r\nآنگاه مىگويد :\r\nو كان اللّه عزّوجلّ قد البسه من الجلالة و غشّاه من نورالحكمة على حسب نيّة صاحبه و تقوا قائله .\r\nگويا خداوند جامه‌اى از جلالت و پرده‌اى از نور حكمت ، متناسب با نيت پاك و تقواى گوينده‌اش ، بر اين جملهء كوتاه پوشانيده است . . .\r\nجاحظ در همين كتاب ، آنجا كه مىخواهد دربارهء سخنورى صعصعة بن صوحان « 1 » بحث كند مىگويد :\r\n« از هر دليلى بالاتر برسخنورى او اين است كه على گاهى مىنشست و از او مىخواست سخنرانى كند . » .\r\nسيد رضى جملهء معروفى در ستايش و توصيف سخنان مولى عليه السلام دارد .\r\nمىگويد :\r\n\r\n\r\n\r\n\r\n","description":"","footnote":"\r\n( 1 ) وى از اكابر اصحاب اميرالمؤمنين است و از خطباى معروف است . هنگامى كه مولى پس از عثمان خليفه شد ، خطاب به آن حضرت گفت : « زَيَّنْتَ الْخَلافَةَ وَ مازانَتْكَ وَ رَفَعْتَها وَ ما رَفَعَتْكَ وَ هِىَ الَيْكَ احْوَجُ مِنْكَ الَيْها » يعنى تو با قبول خلافت به آن زينت بخشيدى و جلال دادى اما خلافت تو را زينت نبخشيد و جلال نداد ، تو به خلافت رفعت دادى و مقامش را بالا بردى ولى خلافت به تو رفعت نداد و مقام تو را بالا نبرد ، خلافت به تو نيازمندتر است از تو به خلافت .\r\nصعصعه جزء افراد معدودى است كه در شب وفات اميرالمؤمنين در تشييع جنازهء آن حضرت و مراسم تدفين او در دل تاريك شب شركت كرد . صعصعه پس از پايان تدفين ، كنار قبر على عليه السلام ايستاد ، يك دست روى قلب متهيج و پر تپش خود گذاشت و با دستى ديگر مشتى از خاك برداشت و برسر خود ريخت و خطابه‌اى پرشور و پرهيجان در مجمع خاندان و ياران خاص على عليه السلام ايراد كرد . مرحوم مجلسى در جلد نهم بحار باب شهادت اميرالمؤمنين عليه السلام ، آن خطابهء عالى را نقل كرده است .\r\n","page_name":" 362 ","page_number":362},
  {"content":"\r\n\r\nكان اميرالمؤمنين عليه السلام مشرع الفصاحة و موردها و عنه اخذت قوانينها و على امثلته حذا كل قائل خطيب و بكلامه استعان كل واعظ بليغ و مع ذلك فقد سبق و قصروا ، و تقدّم و تأخّروا . لأنّ كلامه عليه السلام الكلام الّذى عليه مسحة من العلم الالهى و فيه عبقة من الكلام النبوى .\r\nاميرالمؤمنين آبشخور فصاحت و ريشه و زادگاه بلاغت است . اسرار مستور بلاغت از وجود او ظاهر گشت و قوانين آن از او اقتباس شد . هر گويندهء سخنور از او دنباله روى كرد و هر واعظ سخندانى از سخن او مدد گرفت . درعين حال به او نرسيدند و از او عقب ماندند ، بدان جهت كه بر كلام او نشانه‌اى از دانش خدايى و بويى از سخن نبوى موجود است .\r\nابن ابى الحديد از علماى معتزلى قرن هفتم هجرى است . او اديبى ماهر و شاعرى چيره دست است و چنان كه مىدانيم سخت شيفتهء كلام مولى است و مكرر در خلال كتاب خود شيفتگى خويش را ابراز مىدارد . در مقدمهء كتاب خويش مىگويد :\r\n« به حق ، سخن على را از سخن خالق فروتر و از سخن مخلوق فراتر خوانده‌اند . مردم همه دو فن خطابه و نويسندگى را از او فراگرفته‌اند . . .\r\nهمين كافى است كه يك دهم بلكه يك بيستم آنچه مردم از سخنان على گرد آورده و نگهدارى كرده‌اند ، از سخنان هيچكدام از صحابهء رسول اكرم - با آنكه فصحايى در ميان آنها بوده است - نقل نكرده‌اند ، و باز كافى است كه مردى مانند جاحظ در البيان و التبيين و ساير كتب خويش ستايشگر اوست . » .\r\nابن ابى الحديد در جلد چهارم كتاب خود در شرح نامهء امام به عبد اللَّه بن عباس پس از فتح مصر به دست سپاهيان معاويه و شهادت محمدبن ابى بكر ، كه امام خبر اين فاجعه را براى عبد اللَّه به بصره مىنويسد « 1 » ، مىگويد :\r\n\r\n\r\n\r\n\r\n","description":"","footnote":"\r\n( 1 ) . نامه با اين جمله آغاز مىشود : « امّا بَعْدُ فَانَّ مِصْرَ قَدِ افْتُتِحَتْ وَ مُحَمَّدُ بْنُ ابى بَكْرٍ - رَحِمَهُ اللّهُ - قَدِ اسْتُشْهِدَ » .\r\nنهج البلاغه ، نامهء 35 از بخش نامه‌ها .\r\n","page_name":" 363 ","page_number":363},
  {"content":"\r\n\r\n« فصاحت را ببين كه چگونه افسار خود را به دست اين مرد داده و مهار خود را به او سپرده است . نظم عجيب الفاظ را تماشا كن ؛ يكى پس از ديگرى مىآيند و در اختيار او قرار مىگيرند ، مانند چشمه‌اى كه خودبه خود و بدون زحمت از زمين بجوشد . سبحان اللَّه ! جوانى از عرب در شهرى مانند مكه بزرگ مىشود ، با هيچ حكيمى برخورد نكرده است اما سخنانش در حكمت نظرى بالادست سخنان افلاطون و ارسطو قرار گرفته است ؛ با اهل حكمت عملى معاشرت نكرده است اما از سقراط بالاتر رفته است ؛ ميان شجاعان و دلاوران تربيت نشده است زيرا مردم مكه تاجرپيشه بودند و اهل جنگ نبودند ، اما شجاعترين بشرى از كار در آمد كه بر روى زمين راه رفته است . از خليل بن احمد پرسيدند : على عليه السلام شجاعتر است يا عنبسه و بسطام ؟ گفت : « عنبسه و بسطام را با افراد بشر بايد مقايسه كرد ، على ما فوق افراد بشر است . » اين مرد فصيحتر از سحبان بن وائل و قُسّ بن ساعده از كار در آمد و حال آنكه قريش كه قبيلهء او بودند افصح عرب نبودند ؛ افصح عرب « جرهم » است هرچند زيركى زيادى ندارند . . . »\r\n\r\nدر آيينهء اين عصر\r\nاز چهارده قرن پيش تاكنون ، جهان هزاران رنگ به خود گرفته ، فرهنگها تغيير و تحول يافته و ذائقه‌ها دگرگون شده است . ممكن است كسى بپندارد كه فرهنگ قديم و ذوق قديم سخن على را مىپسنديد و در برابرش خاضع بود ، فكر وذوق جديد به نحو ديگرى قضاوت مىكند . اما بايد بدانيم كه سخن على عليه السلام چه از نظر صورت و چه از نظر معنى محدود به هيچ زمان و هيچ مكانى نيست ، انسانى و جهانى است . ما بعداً در اين باره بحث خواهيم كرد . فعلًا به موازات اظهار نظرهايى كه در قديم در اين زمينه شده است ، اظهار نظرهاى صاحب نظران عصر خود را اندكى منعكس مىكنيم .\r\nمرحوم شيخ محمد عبده ، مفتى اسبق مصر ، از افرادى است كه تصادف و دورى از وطن او را با نهج البلاغه آشنا مىكند و اين آشنايى به شيفتگى مىكشد و شيفتگى ، به شرح اين صحيفهء مقدس و تبليغ آن در ميان نسل جوان عرب منجر مىگردد .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nوى در مقدمهء شرح خود مىگويد :\r\n« در همهء مردم عرب زبان يك نفر نيست مگر آنكه معتقد است سخن على عليه السلام بعد از قرآن و كلام نبوى شريفترين و بليغترين و پرمعنىترين و جامعترين سخنان است . » .\r\nعلى الجندى ، رئيس دانشكدهء علوم در دانشگاه قاهره ، در مقدمهء كتاب على بن ابيطالب ، شعره و حكمه دربارهء نثر على عليه السلام مىگويد :\r\n« نوعى خاص از آهنگ موسيقى كه بر اعماق احساسات پنجه مىافكند در اين سخنان هست . از نظر سجع چنان منظوم است كه مىتوان آن را شعر منثور ناميد . » .\r\nوى از قدامة بن جعفر نقل مىكند كه گفته است :\r\n« برخى در سخنان كوتاه توانايند و برخى در خطبه‌هاى طولانى ، و على در هر دو قسمت برهمه پيشى گرفته است ، همچنانكه در ساير فضيلتها . » .\r\nطه حسين ، اديب و نويسندهء معروف مصرى معاصر ، در كتاب على و بنوه داستان مردى را نقل مىكند كه در جريان جنگ جمل دچار ترديد مىشود ، با خود مىگويد چطور ممكن است شخصيتهايى از طراز طلحه و زبير برخطا باشند ؟ ! درد دل خود را با خود على عليه السلام در ميان مىگذارد و از خود على مىپرسد كه مگر ممكن است چنين شخصيتهاى عظيم بىسابقه‌اى بر خطا روند ؟ على به او مىفرمايد :\r\n« انَّكَ لَمَلْبوسٌ عَلَيْكَ . انَّ الْحَقَّ وَ الْباطِلَ لايُعْرَفانِ بِاقْدارَ الرِّجالِ ، اعْرِفِ الْحَقَّ تَعْرِفْ اهْلَهُ ، وَ اعْرِفِ الْباطِلَ تَعْرِفْ اهْلَهُ . »\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nيعنى تو سخت در اشتباهى ، تو كار واژگونه كرده‌اى . تو به جاى اينكه حق و باطل را مقياس عظمت و حقارت شخصيتها قرار دهى ، عظمتها و حقارتها را كه قبلًا با پندار خود فرض كرده‌اى ، مقياس حق و باطل قرارداده‌اى . تو مىخواهى حق را با مقياس افراد بشناسى ! برعكس رفتار كن . اول خود حق را بشناس ، آن وقت اهل حق را خواهى شناخت ؛ خود باطل را بشناس ، آن وقت اهل باطل را خواهى شناخت .\r\nآن وقت ديگر اهميت نمىدهى كه چه كسى طرفدار حق است و چه كسى طرفدار باطل ، و از خطا بودن آن شخصيتها در شگفت و ترديد نخواهى بود .\r\nطه حسين پس از نقل جمله‌هاى بالا مىگويد :\r\n« من پس از وحى و سخن خدا ، جوابى پرجلال‌تر و شيواتر از اين جواب نديده و نمىشناسم . » .\r\nشكيب ارسلان ملقب به « اميرالبيان » يكى ديگر از نويسندگان زبردست عرب در عصر حاضر است . در جلسه‌اى كه به افتخار او در مصر تشكيل شده بود ، يكى از حضار مىرود پشت تريبون و ضمن سخنان خود مىگويد : دو نفر در تاريخ اسلام پيدا شده‌اند كه به حق شايسته‌اند « امير سخن » ناميده شوند : يكى على بن ابيطالب و ديگرى شكيب .\r\nشكيب ارسلان با ناراحتى برمىخيزد و پشت تريبون قرار مىگيرد و از دوستش كه چنين مقايسه‌اى به عمل آورده گله مىكند و مىگويد :\r\n« من كجا و على بن ابيطالب كجا ! من بند كفش على هم به حساب نمىآيم . » « 1 »\r\nميخائيل نعيمه ، نويسندهء مسيحى معاصر لبنانى ، در مقدمهء كتاب الامام على تأليف جرج جرداق مسيحى لبنانى مىگويد :\r\n\r\n\r\n\r\n\r\n","description":"","footnote":"\r\n( 1 ) . اين داستان را دانشمند معاصر محمد جواد مغنيه مقيم لبنان ، در احتفالى كه به افتخار ايشان در مشهد مقدس در چند سال پيش تشكيل شده بوده است نقل كرده بودند .\r\n","page_name":" 366 ","page_number":366},
  {"content":"\r\n\r\n« على تنها در ميدان جنگ قهرمان نبود ، در همه جا قهرمان بود : درصفاى دل ، پاكى وجدان ، جذابيت سحرآميز بيان ، انسانيت واقعى ، حرارت ايمان ، آرامش شكوهمند ، يارى مظلومان ، تسليم حقيقت بودن در هر نقطه و هرجا كه رخ بنمايد ؛ او در همهء اين ميدانها قهرمان بود . » .\r\nسخن خود را پايان مىدهيم و بيش از اين به نقل ستايش افراد و اشخاص نمىپردازيم . ستايشگر سخن على عليه السلام ستايشگر خود است .\r\n مادح خورشيد مداح خود است * كه دو چشمم روشن و نامرمد است \r\nسخن خود را در اين زمينه به سخن خود على عليه السلام پايان مىدهيم :\r\nروزى يكى از اصحاب على عليه السلام خواست خطابه‌اى ايراد كند ، نتوانست و زبانش به اصطلاح بند آمد . على فرمود :\r\n« همانا زبان پاره‌اى از انسان است و در اختيار ذهن او . اگر ذهن نجوشد و واپس رود از زبان كارى ساخته نيست ، اما آنگاه كه ذهن باز شود مهلت به زبان نمىدهد . » .\r\nسپس فرمود :\r\nوَانّا لَامَراءُ الْكَلامِ وَ فينا تَنَشَّبَتْ عُروقُهُ وَ عَلَيْنا تَهَدَّلَتْ غُصونُهُ « 1 » .\r\nهمانا ما فرماندهان سپاه سخنيم ، ريشهء درخت سخن در ميان ما دويده و جاگرفته و شاخه هايش بر سر ما آويخته است .\r\nجاحظ در البيان و التبيين از عبد اللَّه بن الحسن بن على ( عبد اللَّه محض ) نقل مىكند كه على عليه السلام فرموده است :\r\n« ما به پنج خصلت از ديگران ممتازيم : فصاحت ، زيبايى رخسار ، گذشت و\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، بخش خطبه‌ها ، خطبهء 224 .\r\n","page_name":" 367 ","page_number":367},
  {"content":"\r\n\r\nاغماض ، شجاعت و دليرى ، محبوبيت در ميان زنان . » « 1 »\r\nاكنون دربارهء خصيصهء دوم سخنان على ، يعنى چند بعدى [ بودن 
  ] معانى آن كه موضوع اصلى اين سلسله مقالات است ، وارد بحث مىشويم .\r\n\r\n\r\n\r\n\r\n","description":"","footnote":"\r\n( 1 ) ج 2 / ص 99 .\r\n","page_name":" 368 ","page_number":368},
  {"content":"\r\n\r\n\r\nشاهكارها\r\nهر ملتى كم وبيش در ميان خود از نظر ادبى آثارى دارد كه برخى از آنها شاهكار به شمار مىرود . بگذريم از برخى شاهكارهاى دنياى قديم در يونان و غيريونان و برخى شاهكارهاى ادبى قرون جديد در ايتاليا و انگلستان و فرانسه و غيره ؛ گفتگو و قضاوت دربارهء آنها را بر عهدهء كسانى مىگذاريم كه با آن ادبيات آشنا هستند و شايستگى داورى دربارهء آنها را دارند . سخن خود را محدود مىكنيم به شاهكارهايى كه در زبان عربى و فارسى وجود دارد و كم و بيش مىتوانيم آنها را درك كنيم .\r\nالبته قضاوت صحيح دربارهء شاهكارهاى زبان عربى و فارسى خاصهء ادبا و اهل فن است ، ولى اين اندازه مسلّم است كه هر يك از اين شاهكارها از جنبهء خاصى شاهكار است نه از همهء جنبه‌ها ، و به عبارت صحيح‌تر : هر يك از خداوندان اين شاهكارها تنها در يك زمينهء خاص و محدود توانسته‌اند هنرنمايى كنند ؛ در واقع استعداد هنرىشان در يك زمينهء معين و محدود بوده است و اگر احياناً از آن زمينه خارج شده‌اند ، از آسمان به زمين سقوط كرده‌اند .\r\nدر زبان فارسى شاهكارهايى وجود دارد : در غزل عرفانى ، غزل عادى ، پند و اندرز ، تمثيلات روحى و عرفانى ، حماسه ، قصيده و غيره ، ولى چنان كه مىدانيم\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nهيچيك از شعراى ما كه شهرت جهانى دارند در همهء اين رشته‌ها نتوانسته‌اند شاهكار به وجود آورند .\r\nشهرت و هنر حافظ در غزل عرفانى ، سعدى در پند و اندرز و غزل معمولى ، فردوسى در حماسه ، مولوى در تمثيلات و نازك انديشىهاى روحى و معنوى ، خيام در بدبينى فلسفى و نظامى در چيز ديگر است ، و به همين جهت نمىتوان آنها را با هم مقايسه كرد و ميانشان ترجيح قائل شد . حداكثر اين است كه گفته شود هركدام از اينها در رشتهء خود مقام اول را واجد است . هريك از اين نوابغ اگر احياناً از رشته‌اى كه در آن استعداد داشته‌اند خارج شده‌اند ، تفاوت فاحشى ميان دو نوع سخن آنها ملاحظه شده است .\r\nشعراى عرب ، چه در دورهء جاهليت و چه در دورهء اسلام ، نيز چنين‌اند .\r\nدر نهج البلاغه آمده است كه از على عليه السلام سؤال شد : شاعرترين شاعران عرب كيست ؟ ايشان جواب دادند :\r\nانَّ الْقَوْمَ لَمْ يَجْروا فى حَلْبَةٍ تُعْرَفُ الْغايَةُ عِنْدَ قَصَبَتِها . .\r\nاين شاعران در يك ميدان اسب نتاخته‌اند تا معلوم شود كداميك گوى سبقت ربوده‌اند .\r\nآنگاه فرمود :\r\nفَانْ كانَ وَ لابُدَّ فَالْمَلِكُ الضِّلّيلُ « 1 » .\r\nاگر ناچار بايد اظهار نظرى كرد ، بايد گفت آن پادشاه تبهكار ( يعنى امرؤالقيس ) بر ديگران مقدم است .\r\nابن ابى الحديد در شرح نهج البلاغه ذيل جملهء بالا داستانى با سند نقل مىكند .\r\nمىگويد :\r\n\r\n\r\n\r\n\r\n","description":"","footnote":"\r\n( 1 ) نهج البلاغه ، حكمت 447 .\r\n","page_name":" 370 ","page_number":370},
  {"content":"\r\n\r\n« على عليه السلام در ماه رمضان هر شب مردم را به شام دعوت مىكرد و به آنها گوشت مىخورانيد ، اما خود از غذاى آنها نمىخورد . پس از صرف شام براى آنها خطابه مىخواند و موعظه مىكرد . يك شب حاضران در حالى كه مشغول صرف غذا بودند ، دربارهء شاعران گذشته به بحث پرداختند . على پس از صرف غذا سخن گفت و در ضمن فرمود : « ملاك كار شما دين است ، مايهء حفظ و نگهدارى شما تقواست . ادب زيور شماست و حلم حصار آبروى شماست » . آنگاه رو كرد به ابوالأسود دئلى - كه جزء حاضران بود و قبلًا در بحث دربارهء شاعران شركت كرده بود - و گفت : بگو ببينم عقيدهء تو دربارهء شاعرترين شاعران چيست ؟ ! ابوالأسود شعرى از ابوداود ايادى خواند و گفت : به عقيدهء من اين شخص از همه شاعرتر است . على فرمود :\r\nاشتباه كرده‌اى ، چنين نيست . مردم كه ديدند على دربارهء موضوعى كه قبلًا مورد بحث آنها بود اظهار علاقه مىكند ، يكصدا فرياد كردند : شما نظر بدهيد يا اميرالمؤمنين ، شما بفرماييد كه تواناترين شاعران كيست ؟ على فرمود : قضاوت دربارهء اين موضوع صحيح نيست ، زيرا اگر در مسابقهء شعرى همهء آنها در يك جهت سير كرده بودند ممكن بود دربارهء آنها داورى كرده ، برنده را معرفى كنيم . اگر لازم باشد حتماً اظهار نظرى بشود بايد بگوييم آن كس كه نه تحت تأثير ميل شخصى و نه تحت تأثير بيم و ترس ، بلكه صرفاً تحت تأثير قوهء خيال و ذوق ، شعرى سروده است بر ديگران مقدم است . گفتند : يا اميرالمؤمنين ! آن كيست ؟ گفت : پادشاه تبهكار ، امرؤالقيس . » .\r\nمىگويند كه از يونس ، نحوى معروف ، پرسيدند : بزرگترين شاعر جاهليت كيست ؟ گفت :\r\nامرؤالقيس اذا ركب و النابغة اذا هرب و زهير اذا رغب و الأعشى اذا طرب .\r\nبزرگترين شاعران امرؤالقيس است آنگاه كه سوار شود ( يعنى در وقتى كه احساسات دلاورى و شجاعتش تحريك شود و بخواهد حماسه بگويد ) ، و ديگر نابغهء ذبيانى است اما آنگاه كه تحت تأثير واهمه و ترس قرار گيرد و\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nبخواهد معتذر شود و از خود دفاع كند ، و زهير بن ابى سلمى است آنگاه كه چيزى را دوست بدارد و بخواهد توصيف كند ، اعشى است آنگاه كه به طرب آيد .\r\nمقصود اين مرد اين است كه هر يك از اين شاعران در زمينهء معين استعداد دارند و شاهكارهايى كه به وجود آورده‌اند تنها در همان زمينهء معين است كه استعداد آن را داشته‌اند ؛ هر كدام در رشتهء خود اول‌اند و هيچكدام در رشتهء ديگرى نبوغى به خرج نداده‌اند .\r\n\r\nعلى در ميدانهاى گوناگون\r\nاز امتيازات برجستهء سخنان اميرالمؤمنين كه به نام « نهج البلاغه » امروز در دست ماست اين است كه محدود به زمينهء خاصى نيست . على به تعبير خودش تنها در يك ميدان اسب نتاخته است ، در ميدانهاى گوناگون - كه احياناً بعضى با بعضى متضاد است - تكاور بيان را به جولان آورده است . نهج البلاغه شاهكار است اما نه تنها دريك زمينه مثلًا موعظه يا حماسه يا فرضاً عشق و غزل يا مدح و هجا و غيره ، بلكه در زمينه‌هاى گوناگون كه شرح خواهيم داد .\r\nاينكه سخن شاهكار باشد ولى در يك زمينه ، البته زياد نيست و انگشت شمار است ولى به هر حال هست . اينكه در زمينه‌هاى گوناگون باشد ولى در حد معمولى نه شاهكار ، فراوان است ، ولى اينكه سخنى شاهكار باشد و در عين حال محدود به زمينهء خاصى نباشد از مختصات نهج البلاغه است .\r\nبگذريم از قرآن كريم كه داستانى ديگر است ، كدام شاهكار را مىتوان پيدا كرد كه به اندازهء نهج البلاغه متنوع باشد ؟ ! .\r\nسخن نمايندهء روح است ؛ سخن هركس به همان دنيايى تعلق دارد كه روح گوينده‌اش به آنجا تعلق دارد . طبعاً سخنى كه به چندين دنيا تعلق دارد نشانهء روحيه‌اى است كه در انحصار يك دنياى بخصوص نيست . و چون روح على محدود به دنياى خاصى نيست ( در همهء دنياها و جهانها حضور دارد و به اصطلاح عرفا « انسان كامل » و « كون جامع » و « جامع همهء حضرات » و دارندهء همهء مراتب است ) سخنش نيز به دنياى خاص محدود نيست . از امتيازات سخن على اين است\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nكه به اصطلاح شايع عصر ما چند بعدى است نه يك بعدى .\r\nخاصيت همه جانبه بودن سخن على و روح على مطلبى نيست كه تازه كشف شده باشد ، مطلبى است كه حداقل از هزار سال پيش اعجابها را برمىانگيخته است .\r\nسيد رضى كه به هزار سال پيش تعلق دارد ، متوجه اين نكته و شيفتهء آن است .\r\nمىگويد :\r\n« از عجايب على كه منحصر به خود اوست و احدى با او در اين جهت شريك نيست اين است كه وقتى انسان در آن گونه سخنانش كه در زهد و موعظه وتنبّه است تأمل مىكند و موقتاً از ياد مىبرد كه گويندهء اين سخن ، خود شخصيت اجتماعى عظيمى داشته و فرمانش همه جا نافذ و مالك الرقاب عصر خويش بوده است ، شك نمىكند كه اين سخن از آنِ كسى است كه جز زهد و كناره گيرى چيزى را نمىشناسد و كارى جز عبادت و ذكر ندارد ، گوشهء خانه يا دامنهء كوهى را براى انزوا اختيار كرده ، جز صداى خود چيزى نمىشنود و جز شخص خود كسى را نمىبيند و از اجتماع و هياهوى آن بىخبر است . كسى باور نمىكند كه سخنانى كه در زهد و تنبّه و موعظه تا اين حد موج دارد و اوج گرفته است از آنِ كسى است كه در ميدان جنگ تا قلب لشكر فرو مىرود ، شمشيرش در اهتزاز است و آمادهء ربودن سر دشمن است ، دليران را به خاك مىافكند و از دم تيغش خون مىچكد ، و در همين حال اين شخص زاهدترين زهاد و عابدترين عباد است . » .\r\nسيد رضى آنگاه مىگويد :\r\n« من اين مطلب را فراوان با دوستان در ميان مىگذارم و اعجاب آنها را بدين وسيله برمىانگيزم . » .\r\nشيخ محمد عبده نيز تحت تأثير همين جنبهء نهج البلاغه قرار گرفته است . تغيير پرده‌ها در نهج البلاغه و سير دادن خواننده به عوالم گوناگون ، بيش از هر چيز ديگر\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nمورد توجه و اعجاب او قرار گرفته است ، چنان كه خود او در مقدمهء شرح نهج البلاغه اظهار مىدارد .\r\nقطع نظر از سخنان على ، به‌طور كلى روح على يك روح وسيع و همه جانبه و چند بعدى است و همواره به اين خصلت ستايش شده است . او زمامدارى است عادل ، عابدى است شب زنده‌دار ، در محراب عبادت گريان و در ميدان نبرد خندان است ، سربازى است خشن و سرپرستى است مهربان و رقيق القلب ، حكيمى است ژرف انديش ، فرماندهى است لايق . او ، هم معلم است و هم خطيب و هم قاضى و هم مفتى و هم كشاورز و هم نويسنده . او انسان كامل است و برهمهء دنياهاى روحى بشريت محيط است .\r\nصفى الدين حلّى ، متوفّى در قرن هشتم هجرى ، در باره‌اش مىگويد :\r\n جمعت فى صفاتك الاضداد * و لهذا عزّت لك الانداد \r\n زاهد حاكم حليم شجاع * فاتك ناسك فقير جواد \r\n شيم ما جمعن فى بشر قط * و لا حاز مثلهنّ العباد \r\n خُلُق يخجل النسيم من اللطف * و بأس يذوب منه الجماد \r\n جلّ معناك ان تحيط به * الشعر و يحصى صفاتك النقاد \r\nاز همهء اينها گذشته ، نكتهء جالب ديگر اين است كه على عليه السلام با اينكه همه دربارهء معنويات سخن رانده است ، فصاحت را به اوج كمال رسانيده است . على از مىو معشوق و يا مفاخرت و امثال اينها - كه ميدانهايى باز براى سخن هستند - بحث نكرده است . بعلاوه ، او سخن را براى خود سخن و اظهار هنر سخنورى ايراد نكرده است . سخن براى او وسيله بوده نه هدف ؛ او نمىخواسته است به اين وسيله يك اثر هنرى و يك شاهكار ادبى از خود باقى بگذارد . بالاتر اينكه سخنش كليت دارد ، محدود به زمان و مكان و افراد معينى نيست ؛ مخاطب او « انسان » است و به همين جهت نه مرز مىشناسد و نه زمان . همهء اينها ميدان را از نظر شخص سخنور محدود و خود او را مقيد مىسازد .\r\nعمدهء جهت در اعجاز لفظى قرآن كريم اين است كه با اينكه يكسره موضوعات و مطالبش با موضوعات سخنان متداول عصر خود مغاير است و سرفصل ادبيات جديدى است و با جهان و دنياى ديگرى سروكار دارد ، زيبايى و فصاحتش در حد اعجاز است . نهج البلاغه در اين جهت نيز مانند ساير جهات متأثر از قرآن و در\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nحقيقت فرزند قرآن است .\r\n\r\nمباحث و موضوعات در نهج البلاغه\r\nمباحث و موضوعاتى كه در نهج البلاغه مطرح است و رنگهاى مختلفى به اين سخنهاى آسمانى داده است ، زياد است . اين بنده ادعا ندارد كه بتواند نهج البلاغه را تجزيه و تحليل كند و حق مطلب را ادا نمايد ، فقط در نظر دارد نهج البلاغه را با اين ديد مورد بررسى قرار دهد و شك ندارد كه در آينده كسانى پيدا خواهند شد كه حق مطلب را بهتر ادا كنند .\r\n\r\nنگاهى كلى به مباحث و مسائل نهج البلاغه\r\nمباحث نهج البلاغه كه هر كدام شايستهء بحث و مقايسه است ، به قرار ذيل است :\r\n1 . الهيات و ماوراء الطبيعه .\r\n2 . سلوك و عبادت .\r\n3 . حكومت و عدالت .\r\n4 . اهل البيت و خلافت .\r\n5 . موعظه و حكمت .\r\n6 . دنيا و دنياپرستى .\r\n7 . حماسه و شجاعت .\r\n8 . ملاحم و مغيبات .\r\n9 . دعا و مناجات .\r\n10 . شكايت و انتقاد از مردم زمان .\r\n11 . اصول اجتماعى .\r\n12 . اسلام و قرآن .\r\n13 . اخلاق و تهذيب نفس .\r\n14 . شخصيتها .\r\nو يك سلسله مباحث ديگر .\r\nبديهى است كه همان طورى كه عنوان مقالات نشان مىدهد ( سيرى در نهج البلاغه ) اين بنده نه ادعا دارد كه موضوعات بالا جامع همهء موضوعاتى است كه\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nدر نهج البلاغه طرح شده‌اند و نه مدعى است كه بحث دربارهء موضوعات نامبرده را به پايان خواهد رسانيد و نه دعوى شايستگى چنين كارى را دارد . آنچه در اين مقالات ملاحظه مىفرماييد از حد يك نگاه تجاوز نمىكند . شايد بعدها توفيق حاصل شد و بهرهء بيشترى از اين گنجينهء عظيم حاصل گشت و يا ديگران چنين توفيقى به دست خواهند آورد . خدا داناست . انه خير موفّق و معين .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n\r\nبخش دوم . الهيات و ماوراء الطبيعه\r\nتوحيد و معرفت .\r\nاعتراف تلخ .\r\nعقل شيعى .\r\nارزش تعقلات فلسفى در مسائل ماوراء الطبيعى .\r\nارزش مطالعه در آثار و آيات .\r\nمسائل تعقلى محض .\r\nذات و صفات پروردگار .\r\nذات حق .\r\nوحدت حق ، وحدت عددى نيست .\r\nاوّليت و آخريت ، ظاهريت و باطنيت .\r\nمقايسه و داورى :\r\nنهج البلاغه و انديشه‌هاى كلامى .\r\nنهج البلاغه و انديشه‌هاى فلسفى يونانى .\r\nنهج البلاغه و انديشه‌هاى فلسفى غرب\r\n\r\n","description":"","footnote":"","page_name":" 377 ","page_number":377},
  {"content":"\r\n . \r\n","description":"","footnote":"","page_name":" 378 ","page_number":378},
  {"content":"\r\n\r\n\r\nتوحيد و معرفت\r\nيك بخش از بخشهاى اساسى نهج البلاغه مسائل مربوط به الهيات و ماوراء الطبيعه است . در مجموع خطبه‌ها و نامه‌ها و كلمات قصار ، در حدود چهل نوبت دربارهء اين مطالب بحث شده است . البته بعضى از اين موارد جمله‌هاى كوتاهى است ، ولى غالباً چند سطر و احياناً چند صفحه است .\r\nبحثهاى توحيدى نهج البلاغه را شايد بتوان اعجاب انگيزترين بحثهاى آن دانست . بدون مبالغه ، اين بحثها با توجه به مجموع شرايط پديدآمدن آنها در حد اعجاز است .\r\nبحثهاى نهج البلاغه در اين زمينه مختلف و متنوع است . قسمتى از آنها از نوع مطالعه در مخلوقات و آثار صنع و حكمت الهى است . در اين قسمت گاهى نظام كلى آسمان و زمين را مطرح مىكند ، گاه موجود معينى را مثلًا « خفاش » يا « طاووس » يا « مورچه » را مورد مطالعه قرار مىدهد و آثار آفرينش يعنى دخالت تدبير و توجه به هدف را در خلقت اين موجودات ارائه مىدهد . ما براى اينكه نمونه‌اى از اين قسمت به دست داده باشيم ، بيان آن حضرت را در مورد « مورچه » نقل و ترجمه مىكنيم . در خطبهء 227 چنين آمده است :\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nالا يَنْظُرونَ الى صَغيرِ ما خَلَقَ كَيْفَ احْكَمَ خَلْقَهُ وَاتْقَنَ تَرْكيبَهُ وَفَلَقَ لَهُ السَّمْعَ وَ الْبَصَرَ ، وَسَوّى لَهُ الْعَظْمَ وَ الْبَشَرَ ؟ انْظُروا الَى النَّمْلَةِ فى صِغَرِجُثَّتِها وَلَطافَةِ هَيْئَتِها لاتَكادُ تُنالُ بِلَحْظِ الْبَصَرِ ، وَلابِمُسْتَدْرَكِ الْفِكْرِ ، كَيْفَ دَبَّتْ عَلى ارْضِها وَصُبَّتْ عَلى رِزْقِها ، تَنَقُلُ الْحَبَّةَ الى جُحْرِها وَتَعُدُّها فى مُسْتَقَرِّها ، تَجْمَعُ فى حَرِّها لِبَرْدِها وَ فى وِرْدِها لِصَدَرِها ، مَكْفولَةٌ بِرِزْقِها ، مَرْزوقَةٌ بِوَفْقِها ، لايُغْفِلُهَاالْمَنّانُ ، وَلايَحْرِمُهَا الدَّيّانُ ، وَلَوْ فِى الصَّفَا الْيابِسِ وَ الْحَجَرِالْجامِسِ ، وَلَوْفَكَّرْتَ فى مَجارى اكْلِها وَ فى عُلْوِها وَ سُفْلِها ، وَ مافِى الْجَوْفِ مِنْ شَراسيفِ بَطْنِها ، وَ ما فِى الرَّأْسِ مِنْ عَيْنِها وَ اذُنِها لَقَضَيْتَ مِنْ خَلْقِها عَجَباً . .\r\nآيا در مخلوق كوچك او دقت نمىكنند ؟ چگونه به خلقتش استحكام بخشيده و تركيبش را استوار ساخته ، به او دستگاه شنوايى و بينايى عنايت كرده و استخوان و پوست كامل داده است ؟ .\r\nدر مورچه با اين جثهء كوچك و اندام لطيف بينديشيد . آنچنان كوچك است كه نزديك است با چشم ديده نشود و از انديشه غايب گردد . چگونه با اين جثهء كوچك روى زمين مىجنبد و برجمع روزى عشق مىورزد و دانه را به لانهء خود حمل مىكند و در انبار نگهدارى مىنمايد ، در تابستانش براى زمستانش گرد مىآورد و هنگام ورود اقامت زمستانى ، زمان بيرون آمدن را پيش بينى مىكند . اينچنين موجود اينچنين روزىاش تضمين شده و تطبيق داده شده است . خداوند منّان هرگز او را از ياد نمىبرد ، ولو در زير سنگ سخت باشد . اگر در مجراى ورودى و خروجى غذا و در ساختمان شكم او و گوش و چشم او كه در سرش قرار داده شده تفكر و تحقيق كنى و آنها را كشف كنى ، سخت در شگفت خواهى رفت .\r\nولى بيشتر بحثهاى نهج البلاغه دربارهء توحيد ، بحثهاى تعقلى و فلسفى است . اوج فوق العادهء نهج البلاغه در اين بحثها نمايان است . در بحثهاى توحيدى تعقلى نهج البلاغه آنچه اساس و محور و تكيه گاه همهء بحثها و استدلالها و استنتاجهاست ، اطلاق و لاحدى و احاطهء ذاتى و قيّومى حق است . على عليه السلام در اين قسمت داد سخن را داده است ؛ نه پيش از او و نه بعد از او كسى به او نرسيده است .\r\nمسألهء ديگر « بساطت مطلقه » و نفى هر گونه كثرت و تجزّى و نفى هرگونه\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nمغايرت صفات حق با ذات حق است . در اين قسمت نيز مكرر بحث به ميان آمده است .\r\nيك سلسله مسائل عميق و بىسابقهء ديگر نيز مطرح است از قبيل : اوليت حق در عين آخريت او و ظاهريت او در عين باطنيتش ، تقدم او بر زمان و بر عدد و اينكه قدمت او قدمت زمانى و وحدت او وحدت عددى نيست ، علوّ و سلطان و غناى ذاتى حق ، مبدعيت او و اينكه شأنى او را از شأن ديگر شاغل نمىشود ، كلام او عين فعلش است ، حدود توانايى عقول بر ادراك او و اينكه معرفت حق از نوع تجلى او بر عقول است نه از نوع احاطهء اذهان بر يك معنى و مفهوم ديگر ، سلب جسميت و حركت و سكون و تغيير و مكان و زمان و مثل و ضد و شريك و شبيه و استخدام آلت و محدوديت و معدوديت از او ، و يك سلسله مسائل ديگر كه به حول و قوهء الهى براى هريك از اينها نمونه‌اى ذكر خواهيم كرد .\r\nاينها مباحثى است كه در اين كتاب شگفت مطرح است و يك فيلسوف وارد در عقايد و افكار فلاسفهء قديم و جديد را سخت غرق در اعجاب مىكند .\r\nبحث تفصيلى دربارهء همهء مسائلى كه در نهج البلاغه در اين زمينه آمده است خود يك كتاب مفصل مىشود و بايك مقاله و دو مقاله توضيح داده نمىشود . ناچار به اجمال بايد بگذريم ولى براى اينكه بتوانيم نگاهى اجمالى به اين بخش نهج البلاغه بكنيم ، ناچاريم مقدمتاً به چند نكته اشاره كنيم :\r\n\r\nاعتراف تلخ\r\nما شيعيان بايد اعتراف كنيم كه بيش از ديگران دربارهء كسى كه افتخار نام پيروى او را داريم ظلم و لااقل كوتاهى كرده‌ايم . اساساً كوتاهيهاى ما ظلم است . ما نخواسته و يا نتوانسته‌ايم على را بشناسيم . بيشتر مساعى ما دربارهء تنصيصات رسول اكرم صلى الله عليه و آله دربارهء على عليه السلام و سبّ و شتم كسانى كه اين نصوص را ناديده گرفته‌اند بوده است ، نه دربارهء شخصيت عينى مولا على . غافل از اين كه اين مشكى كه عطار الهى به حق معرّف اوست خود بوى دلاويزى دارد و بيش از هر چيز لازم است مشامها را با اين بوى خوش آشنا كرد ، يعنى بايد آشنا بود و آشنا كرد . معرفى عطار الهى به اين منظور بوده كه مردم با بوى خوش آن آشنا شوند ، نه اينكه به گفتهء عطار قناعت ورزند و تمام وقت خويش را صرف بحث در معرفى وى كنند نه\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nآشنايى با او .\r\nآيا اگر نهج البلاغه از ديگران مىبود با او همين گونه رفتار مىشد ؟ كشور ايران كانون شيعيان على عليه السلام است و مردم ايران فارسى زبان‌اند . شما نگاهى به شرحها و ترجمه‌هاى فارسى نهج البلاغه بيفكنيد و آنگاه در بارهء كارنامهء خودمان قضاوت كنيد .\r\nبه‌طور كلى اخبار و احاديث شيعى و همچنين دعاهاى شيعى از نظر معارف الهى و همچنين از نظر ساير مضامين با اخبار و احاديث و دعاهاى مسلمانان غير شيعى قابل مقايسه نيست . مسائلى كه در اصول كافى يا توحيد صدوق يا احتجاج طبرسى مطرح است ، در هيچ كتاب غير شيعى مطرح نيست . آنچه در كتب غير شيعى در اين زمينه مطرح است ، احياناً مسائلى است كه مىتوان گفت قطعاً مجعول است ، زيرا بر خلاف نصوص و اصول قرآنى است و بوى تجسيم و تشبيه مىدهد . اخيراً هاشم معروف حسنى در كتابى كه به نام « دراسات فى الكافى للكلينى و الصحيح للبخارى » تأليف كرده است ابتكار خوبى به خرج داده ، مقايسهء مختصرى ميان صحيح بخارى و كافى كلينى از نظر روايات مربوط به الهيات به عمل آورده است .\r\n\r\nعقل شيعى\r\nطرح مباحث الهيات به وسيلهء ائمهء اهل بيت عليهم السلام و تجزيه و تحليل آن مسائل - كه نمونهء آنها و در صدر آنها نهج البلاغه است - سبب شد كه عقل شيعى از قديم الايام به صورت عقل فلسفى درآيد و البته اين يك بدعت و چيز تازه در اسلام نبود ، راهى است كه خود قرآن پيش پاى مسلمانان نهاده است و ائمهء اهل بيت عليهم السلام به تبع تعليمات قرآنى و به عنوان تفسير قرآن آن حقايق را ابراز و اظهار نمودند . اگر توبيخى هست متوجه ديگران است كه اين راه را نرفتند و وسيله را از دست دادند .\r\nتاريخ نشان مىدهد كه از صدر اسلام ، شيعه بيش از ديگران به سوى اين مسائل گرايش داشته است . در ميان اهل تسنن گروه معتزله كه به شيعه نزديكتر بودند گرايشى بدين جهت داشتند ، ولى چنان كه مىدانيم مزاج اجتماعى جماعت آن را نپذيرفت و تقريباً از قرن سوم به بعد منقرض شدند .\r\nاحمد امين مصرى در جلد اول ظُهر الاسلام اين مطلب را تصديق مىكند . او پس از بحثى دربارهء جنبش فلسفى در مصر به وسيلهء فاطميين كه شيعى بودند ،\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nمىگويد :\r\nو لذلك كانت الفلسفة بالتشيع الصق منها بالتسنن نرى ذلك فى العهد الفاطمى و العهد البويهى ، و حتى فى العصور الاخيرة كانت فارس اكثر الاقطار عناية بدراسة الفلسفة الاسلامية و نشر كتبها ، و لما جاء جمال الدين الافغانى مصر فى عصرنا الحديث و كان فيه نزعة تشيع و قد تعلم الفلسفة الاسلامية بهذه الاقطار الفارسية كان هوالذى نشر هذه الحركة فى مصر .\r\nفلسفه به تشيع بيش از تسنن مىچسبد ، و اين را در عهد فاطميون مصر و آل بويهء ايران مىبينيم . حتى در عصرهاى اخير نيز كشور ايران كه شيعه است از تمام كشورهاى اسلامى ديگر بيشتر به فلسفه عنايت داشت . سيد جمال الدين اسدآبادى كه تمايلات شيعى داشت و در ايران تحصيل فلسفه كرده بود ، همين كه به مصر آمد يك جنبش فلسفى در آنجا به وجود آورد .\r\nولى احمد امين در اينكه چرا شيعه بيش از غير شيعه تمايل فلسفى داشته است ، عمداً يا سهواً دچار اشتباه مىشود . او مىگويد : علت تمايل بيشتر شيعه به بحثهاى عقلى و فلسفى ، باطنيگرى و تمايل آنها به تأويل است . آنها براى توجيه باطنيگرى خود ناچار بودند از فلسفه استمداد كنند ، و بدين جهت مصر فاطمى و ايران بويهى و همچنين ايران صفوى و قاجارى بيشتر از ساير اقطار اسلامى تمايل فلسفى داشته است .\r\nسخن احمد امين ياوه‌اى بيش نيست . اين تمايل را ائمهء شيعه به وجود آوردند .\r\nآنها بودند كه در احتجاجات خود ، در خطابه‌هاى خود ، در احاديث و روايات خود ، و در دعاهاى خود عاليترين و دقيقترين مسائل حكمت الهى را طرح كردند .\r\nنهج البلاغه يك نمونه از آن است . حتى از نظر احاديث نبوى ، ما در روايات شيعه روايات بلندى مىيابيم كه در روايات غير شيعى از رسول اكرم روايت نشده است .\r\nعقل شيعى اختصاص به فلسفه ندارد ، دركلام و فقه و اصول فقه نيز امتياز خاص دارد و ريشهء همه يك چيز است .\r\nبرخى ديگر اين تفاوت را مربوط به « ملت شيعه » دانسته‌اند و گفته‌اند : چون شيعيان ايرانى بودند و ايرانيان شيعه بودند و مردم ايران مردمى متفكر و\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nنازك انديش بودند ، با فكر و عقل نيرومند خود معارف شيعى را بالاتر بردند و به آن رنگ اسلامى دادند .\r\nبرتراند راسل در جلد دوم كتاب تاريخ فلسفهء غرب بر اين اساس اظهار نظر مىكند . راسل همچنانكه مقتضاى طبيعت و يا عادت اوست ، بى ادبانه اين مطلب را ادا مىنمايد . البته او در ادعاى خود معذور است ، زيرا او فلسفهء اسلامى را اساساً نمىشناسد و كوچكترين آگاهى از آن ندارد تا چه رسد كه بخواهد مبدأ و منشأ آن را تشخيص دهد .\r\nما به طرفداران اين طرز فكر مىگوييم : اولًا نه همهء شيعيان ايرانى بودند و نه همهء ايرانيان شيعه بودند . آيا محمدبن يعقوب كلينى و محمدبن على بن حسين بن بابويه قمى و محمدبن ابيطالب مازندرانى ايرانى بودند ، اما محمدبن اسماعيل بخارى و ابوداود سجستانى و مسلم بن حجاج نيشابورى ايرانى نبودند ؟ آيا سيد رضى كه جمع آورى كنندهء نهج البلاغه است ايرانى بود ؟ آيا فاطميين مصر ايرانى بودند ؟ . . .\r\nچرا با نفوذ فاطميين در مصر فكر فلسفى احيا مىشود و با سقوط آنها آن فكر مىميرد و سپس به وسيلهء يك سيد شيعهء ايرانى مجدداً احيا مىشود ؟ ! .\r\nحقيقت اين است كه سلسله جنبان اين طرز تفكر و اين نوع تمايل ، فقط و فقط ائمهء اهل بيت عليهم السلام بودند . همهء محققان اهل تسنن اعتراف دارند كه على عليه السلام حكيم اصحاب بود و عقل او با مقايسه با عقول ديگران نوع ديگر بود . از ابوعلى سينا نقل شده كه مىگويد :\r\nكان على عليه السلام بين اصحاب محمّد صلى الله عليه و آله كالمعقول بين المحسوس .\r\nيعنى على در ميان ياران رسول خدا مانند « كلى » در ميان « جزئيات محسوسه » بود و يا مانند « عقول قاهره » نسبت به « اجسام ماديه » بود .\r\nبديهى است كه طرز تفكر پيروان چنين امامى با مقايسه با ديگران تفاوت فاحش پيدا مىكند .\r\nاحمد امين و برخى ديگر دچار توهمى ديگر شده‌اند . آنان در انتساب اين نوع كلمات به على عليه السلام ترديد كرده‌اند و مىگويند عرب قبل از فلسفهء يونان با اين نوع بحثها و تجزيه و تحليل‌ها و موشكافىها آشنا نبود ؛ اين سخنان را بعدها آشنايان با\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nفلسفهء يونان ساخته‌اند و به امام على بن ابيطالب بسته‌اند ! .\r\nما هم مىگوييم عرب با چنين كلمات و سخنانى آشنا نبود ؛ نه تنها عرب آشنا نبود ، غير عرب هم آشنا نبود ، يونان و فلسفهء يونان هم آشنا نبود . آقاى احمد امين اول على را در سطح اعرابى از قبيل ابوجهل و ابوسفيان از لحاظ انديشه پايين مىآورد و آنگاه صغرى و كبرى ترتيب مىدهد ! مگر عرب جاهلى با معانى و مفاهيمى كه قرآن آورد آشنا بود ؟ ! مگر على تربيت شده و تعليم يافتهء مخصوص پيامبر نبود ؟ ! مگر پيامبر على عليه السلام را به عنوان اعلم اصحاب خود معرفى نكرد ؟ ! چه ضرورتى دارد كه ما به خاطر حفظ شأن برخى از صحابه كه در يك سطح عادى بوده‌اند ، شأن و مقام ديگرى را كه از عاليترين مقام عرفانى و افاضهء باطنى از بركت اسلام بهره‌مند بوده است انكار كنيم ؟ ! .\r\nآقاى احمد امين مىگويد قبل از فلسفهء يونان مردم عرب با اين معانى و مفاهيمى كه در نهج البلاغه آمده است آشنا نبودند .\r\nجواب اين است كه با معانى و مفاهيمى كه در نهج البلاغه آمده است ، بعد از فلسفهء يونان هم آشنا نشدند ! نه تنها عرب آشنا نشد ، مسلمانان غير عرب هم آشنا نشدند ! زيرا فلسفهء يونان هم آشنا نبود . اينها از مختصات فلسفهء اسلامى است ، يعنى از مختصات اسلام است و فلاسفهء اسلام تدريجاً با الهام از مبادى اسلامى آنها را وارد فلسفهء خود كردند .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n\r\nارزش تعقلات فلسفى در مسائل ماوراء طبيعى\r\nگفتيم كه در نهج البلاغه مسائل الهى به دو گونه مطرح شده است . در يك گونهء آن ، جهان محسوس با نظاماتى كه در آن به كار رفته به عنوان « آيينه‌اى » كه آگاهى و كمال پديدآورندهء خود را ارائه مىدهد مورد تأمل و جستجو قرار گرفته است . و در گونهء ديگر ، انديشه‌هاى تعقلى محض و محاسبات فلسفى خالص وارد عمل گرديده است . بيشترين بحثهاى الهى نهج البلاغه را تفكرات عقلى محض و محاسبات فلسفى خالص تشكيل مىدهد . دربارهء شؤون و صفات كماليه و جلاليهء ذات حق تنها از شيوهء دوم استفاده شده است .\r\nچنان كه مىدانيم در ارزش اين گونه بحثها و در به كاربردن اين شيوهء تفكر شك و ترديدهايى هست . همواره افرادى بوده و هستند كه اين گونه بحثها را از نظر عقلى و يا شرعى و يا هر دو ناروا مىدانند . در عصر ما گروهى ادعا مىكنند كه روح اسلام با اينچنين تجزيه و تحليل‌ها ناسازگار است و مسلمين تحت تأثير فلسفهء يونان نه به هدايت و الهام قرآن وارد اين گونه مباحث شدند ، و اگر دقيقاً تعليمات قرآن را مد نظر قرار مىدادند خود را گرفتار اين مباحث پرپيچ و تاب نمىكردند . اين افراد به همين جهت در اصالت انتساب اين قسمت از مباحث نهج البلاغه به على عليه السلام تشكيك مىكنند .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nدر قرن دوم و سوم هجرى گروهى از نظر شرعى با اين گونه بحثها مخالفت كردند .\r\nاين گروه مدعى بودند كه بر مسلمانان فرض است كه به آنچه از ظواهر الفاظ - در همان حدى كه عامهء مردم فهم مىكنند - فهميده مىشود متعبد باشند و هرگونه سؤال و جواب و چون و چرايى بدعت است . احياناً اگر فى المثل كسى دربارهء آيهء قرآن :\r\n « الرَّحْمنُ عَلَى الْعَرْشِ اسْتَوى »  « 1 » پرسش مىكرد ، اخم مىكردند و ناراحت مىشدند و طرح چنين سؤالى را ناروا مىدانستند و مىگفتند : « الكيفية مجهولة والسؤال بدعة » يعنى حقيقت مطلب بر ما مجهول است و پرسش ممنوع « 2 » ! .\r\nدر قرن سوم ، اين گروه ( كه بعدها « اشاعره » ناميده شدند ) بر معتزله كه اين گونه تعقلات را جايز مىشمردند ، پيروز شدند و اين پيروزى ضربهء بزرگى بر حيات عقلى اسلام وارد آورد . اخباريين خود ما در قرنهاى دهم تا چهاردهم و مخصوصاً در قرنهاى دهم و يازدهم دنباله رو افكار اشاعره بودند . اين از جنبهء شرعى .\r\nاما از جنبهء عقلى . دراروپا به دنبال پيروزى روش حسى و تجربى بر روش قياسى در طبيعيات ، اين فكر پيدا شد كه روش تعقلى نه تنها در طبيعيات بلكه در هيچ جا اعتبار ندارد و تنها فلسفهء قابل اعتماد فلسفهء حسى است . نتيجهء طبيعى اين نظر اين بود كه مسائل الهى مشكوك و غير قابل اعتماد اعلام شود ، زيرا از قلمرو مشاهدات حسى و تجربى بيرون است .\r\nسابقهء موج اشعريگرى در دنياى اسلام از يك طرف ، موفقيتهاى پياپى و حيرت‌انگيز روش حسى و تجربى در طبيعيات از طرف ديگر ، گروهى از نويسندگان مسلمان غير شيعى را سخت به هيجان آورد و سبب پديدآمدن يك نظر تلفيقى شد كه هم از جنبهء شرعى و هم از جنبهء عقلى ، به كار بردن روش تعقلى را در الهيات مردود اعلام كردند . از جنبهء شرعى مدعى شدند كه از نظر قرآن تنها راه قابل اعتماد براى خداشناسى همان روش حسى و تجربى يعنى مطالعه در آفرينش است و آنچه غير اين است بيهوده است ؛ قرآن در دهها آيهء خود در كمال صراحت مردم را به مطالعهء مظاهر طبيعت دعوت كرده است و كليد و رمز مبدأ و معاد را در طبيعت دانسته است ؛ و از جنبهء عقلى گفته‌هاى فيلسوفان حسى اروپا را در گفته‌ها و\r\n\r\n\r\n\r\n\r\n","description":"","footnote":"\r\n( 1 ) طه / 5 .\r\n( 2 ) رجوع شود به مقدمهء جلد پنجم اصول فلسفه و روش رئاليسم .\r\n","page_name":" 387 ","page_number":387},
  {"content":"\r\n\r\nنوشته‌هاى خود منعكس كردند .\r\nفريد وجدى در كتاب على أطلال المذهب المادى و سيد ابوالحسن ندوى هندى دركتاب ما ذا خسر العالم بانحطاط المسلمين و نويسندگان « اخوان المسلمين » از قبيل سيد قطب و غيره در كتابهاى خود اين نظر را تبليغ و نظر مخالف را سخت تخطئه كردند .\r\nندوى در فصل « عبور مسلمان از جاهليت به اسلام » تحت عنوان « محكمات و بيّنات در الهيات » مىگويد :\r\n« پيامبران مردم را از ذات خدا و صفات او و آغاز و انجام جهان و سرنوشت نهايى بشر آگاه كردند و اطلاعاتى به رايگان در اين زمينه‌ها در اختيار بشر قراردادند و او را از بحث در اين مسائل كه مبادى و مقدماتش در اختيار او نيست ( زيرا اين علوم ماوراء حس و طبيعت است و قلمرو علم و انديشهء بشر منحصراً محسوسات است ) بى نياز ساختند ، اما مردم اين نعمت را قدر ندانستند و به بحث و فحص در اين مسائل كه جز گام گذاشتن در منطقه‌هاى تاريك و مجهول نيست پرداختند . » « 1 »\r\nهمين نويسنده در فصلى ديگر از كتاب خود كه دربارهء انحطاط مسلمين بحث مىكند ، تحت عنوان « كم اهميت دادن به علوم مفيد » علماى اسلام را اينچنين مورد انتقاد قرار مىدهد :\r\n« دانشمندان و انديشمندان اسلامى آن اندازه كه به بحث دربارهء مابعدالطبيعه كه از يونان آموخته بودند اهميت دادند ، به علوم تجربى و عملى اهميت ندادند . مابعدالطبيعه و فلسفهء الهى يونانى چيزى جز همان معتقدات بت پرستى آنها كه آب و رنگ فنى به آنها داده‌اند نيست ؛ يك سلسله گمانها و حدسها و لفّاظيهاست كه حقيقت و معنى ندارد . خداوند مسلمانان را با تعليمات آسمانى خود از بحث و فحص و تجزيه و تحليل در\r\n\r\n\r\n\r\n\r\n","description":"","footnote":"\r\n( 1 ) . ما ذا خسرالعالم بانحطاط المسلمين ، چاپ چهارم ، ص 97 .\r\n","page_name":" 388 ","page_number":388},
  {"content":"\r\n\r\nاين مسائل كه بىشباهت به تجزيه و تحليل‌هاى شيميايى نيست بىنياز ساخته است ، اما مسلمانان اين نعمت عظمى را ناسپاسى كردند و نيرو و نبوغ خود را صرف در اين مسائل كردند . » « 1 »\r\nبدون شك نظر امثال فريد وجدى و ندوى نوعى « رجعت » اشعريگرى است ولى به صورت مدرن و امروزى يعنى پيوندخورده با فلسفهء حسى .\r\nما فعلًا نمىتوانيم از جنبهء فلسفى وارد بحث ارزش تعقلات فلسفى بشويم ؛ در مقالهء « ارزش معلومات » و مقالهء « پيدايش كثرت در ادراكات » كتاب اصول فلسفه و روش رئاليسم بحث نسبتاً كافى در اين زمينه شده است . در اينجا سخن را از جنبهء قرآنى دنبال مىكنيم كه آيا قرآن كريم تنها راه تحقيق در الهيات را مطالعهء در طبيعت مىداند و راه ديگرى را به رسميت نمىشناسد يا چنين نيست ؟ .\r\nولى قبلًا يك نكته لازم است يادآورى شود و آن اينكه اختلاف نظر اشعرى و غيراشعرى در اين نيست كه آيا بايد در مسائل الهى از منابع كتاب و سنت استفاده كرد يا نه ، بلكه در شكل استفاده است . از نظر اشعريان استفاده بايد به شكل تعبد باشد و بس ؛ يعنى ما از آن جهت خداوند را به وحدت و علم و قدرت و ساير اسماء حسنى توصيف مىكنيم كه در شرع وارد شده است ، و گرنه ما نمىدانيم و نمىتوانيم بدانيم خداوند موصوف به اين اوصاف هست يا نه ، زيرا اصول و مبادى اينها در اختيار ما نيست . پس ما بايد بپذيريم كه خدا چنين است ، ولى نمىتوانيم بدانيم و بفهميم كه خدا چنين است . نقش نصوص دينى در اين زمينه اين است كه ما بدانيم از نظر دين چگونه بايد فكر كنيم تا همان گونه فكر كنيم و چگونه بايد معتقد باشيم تا همان گونه معتقد باشيم .\r\nولى طبق نظر مخالفان آنها اين مطالب مانند هر مطلب عقلى و استدلالى ديگر قابل فهم است ؛ يعنى اصول و مبادىاى در كار است كه اگر بشر درست به آن اصول و مبادى واقف گردد ، مىتواند آنها را فهم كند . نقش نصوص شرعى اين است كه الهام بخش عقول و افكار و محرك انديشه‌هاست ، اصول و مبادى لازم و قابل درك را در اختيار مىگذارد . اساساً در مورد مسائل فكرى تعبد معنى ندارد . اينكه انسان\r\n\r\n\r\n\r\n\r\n","description":"","footnote":"\r\n( 1 ) مصدر سابق ، ص 135 .\r\n","page_name":" 389 ","page_number":389},
  {"content":"\r\n\r\nطبق دستور و به اصطلاح « فرمايشى » بخواهد فكر و قضاوت كند و نتيجه بگيرد ، مثل اين است كه در يك امر ديدنى بخواهد فرمايشى ببيند ؛ از طرف بپرسد اين شئ را چگونه ببينيم ؟ بزرگ يا كوچك ؟ سفيد يا سياه يا آبى ؟ زيبا يا زشت ؟ تعبدى فكر كردن جز فكر نكردن و بدون فكر پذيرفتن معنى ديگر ندارد .\r\nخلاصه اينكه سخن در اين نيست كه آيا بشر قادر است پا از تعليمات اولياء وحى فراتر بگذارد يا نه . معاذاللَّه ! فراترى وجود ندارد . آنچه به وسيلهء وحى و خاندان وحى رسيده است آخرين حد صعود و كمال معارف الهى است . سخن در استعداد عقل و انديشهء بشرى است كه مىتواند با ارائهء اصول و مبادى اين مسائل ، سير علمى و عقلى بكند يا نه « 1 » ؟ .\r\nاما مسألهء دعوت قرآن به تحقيق و مطالعه در طبيعت و وسيله بودن طبيعت براى شناخت خدا و ماوراء طبيعت . در اين كه توجه دادن فكر بشر به طبيعت و پديده‌هاى خلقت به عنوان آيات معرفت الهى ، يكى از اصول اساسى تعليمات قرآن است و قرآن اصرار و ابرام فوق العاده دارد كه مردم ، زمين و آسمان و گياه و حيوان و انسان را كاوش كنند و مورد جستجوى علمى قرار دهند جاى سخن نيست ، و در اين كه مسلمين در اين راه آن‌طور كه شايسته بود گام برنداشتند باز جاى شك نيست .\r\nشايد علت اصلى اين كندى همان فلسفهء يونان بود كه قياسى و تعقلى محض بود و حتى در طبيعيات هم از اين روش استفاده مىكرد . البته همان‌طور كه تاريخ علوم گواهى مىدهد دانشمندان اسلامى روش تجربى را مانند يونانيان به كلى به دور نيفكندند . مسلمين ، مبتكر و مخترعِ اولىِ روش تجربى به شمار مىروند . اروپا بر خلاف آنچه معروف شده است مبتكر اين روش نيست ، بلكه دنباله رو مسلمين است .\r\n\r\nارزش مطالعه در آثار و آيات\r\nبا همهء اينها يك نكته قابل تأمل است و آن اينكه اهتمام عظيم قرآن به مطالعه در مخلوقات زمينى و آسمانى آيا به اين صورت است كه هر گونه راه ديگر را باطل شناخته است ؟ يا قرآن همچنانكه مردم را به مطالعهء « آيات » خدا دعوت كرده است ،\r\n\r\n\r\n\r\n\r\n","description":"","footnote":"\r\n( 1 ) رجوع شود به مقدمهء جلد پنجم اصول فلسفه و روش رئاليسم .\r\n","page_name":" 390 ","page_number":390},
  {"content":"\r\n\r\nبه نوعى ديگر تفكر نيز دعوت كرده است ؟ اساساً ارزش مطالعه در مخلوقات و آثار آفرينش از نظر كمك به معارفى كه مطلوب قرآن است و در اين كتاب بزرگ آسمانى بدانها اشاره يا تصريح شده است چقدر است ؟ .\r\nحقيقت اين است كه ميزان كمكى كه مطالعه در آثار آفرينش مىتواند بكند نسبت به مسائلى كه صريحاً قرآن كريم آنها را عنوان كرده است اندك است . قرآن مسائلى در الهيات مطرح كرده كه به هيچ وجه با مطالعهء در طبيعت و خلقت قابل تحقيق نيست .\r\nارزش مطالعه در آثار آفرينش اين قدر است كه به روشنى ثابت مىكند قوهء مدبر و حكيم و عليمى جهان را تدبير مىكند . آيينه بودن جهان از نظر حسى و تجربى همين اندازه است كه طبيعت ماورائى دارد و دست توانا و دانايى كارخانهء جهان را مىگرداند .\r\nولى قرآن براى بشر به اين اندازه قانع نيست كه بداند دست توانا و دانا و حكيم و عليمى جهان را اداره مىكند . اين مطلب دربارهء ساير كتب آسمانى شايد صدق كند ، اما دربارهء قرآن - كه آخرين پيام آسمانى است و مطالب زيادى دربارهء خدا و ماوراء طبيعت طرح كرده است - به هيچ وجه صدق نمىكند .\r\n\r\nمسائل تعقلى محض\r\nاولين مسألهء اساسى كه مطالعهء آثار آفرينش به تنهايى قادر به جوابگويى آن نيست ، واجب الوجود بودن و مخلوق نبودن خود آن قدرت ماوراء طبيعى است .\r\nآيينهء جهان حداكثر اين است كه نشان دهندهء دست توانا و دانايى است كه جهان را مىگرداند ، اما خود آن دست چه حال و وضعى دارد ؟ آيا او خود مسخر دست ديگرى است يا قائم به ذات است ؟ اگر مسخر دست ديگرى است ، آن دست ديگر چگونه است ؟ هدف قرآن تنها اين نيست كه بدانيم دستى دانا و توانا جهان را مىگرداند ؛ هدف اين است كه بدانيم گردانندهء اصلى « اللَّه » است و « اللَّه » مصداق  « لَيْسَ كَمِثْلِهِ شَيْءٌ »  « 1 » است ، ذات مستجمع كمالات است ، و به عبارت ديگر كمال مطلق\r\n\r\n\r\n\r\n\r\n","description":"","footnote":"\r\n( 1 ) شورى / 11 .\r\n","page_name":" 391 ","page_number":391},
  {"content":"\r\n\r\nاست ، و به تعبير خود قرآن  « لَهُ الْمَثَلُ الْأَعْلى »  « 1 » است . مطالعهء طبيعت چگونه مىتواند ما را با چنين مفاهيمى آشنا سازد ؟ .\r\nمسألهء ديگر وحدت و يگانگى خداوند است . قرآن اين مسأله را به صورت استدلالى طرح كرده است و با يك « قياس استثنائى » ( به اصطلاح منطق ) مطلب را ادا كرده است . برهانى كه اقامه كرده همان است كه فلسفهء اسلامى آن را « برهان تمانع » مىخواند . گاهى از طريق تمانع علل فاعلى وارد شده است :  « لَوْ كانَ فِيهِما آلِهَةٌ إِلَّا اللَّهُ لَفَسَدَتا »  « 2 » و گاه از طريق تمانع علل غايى :  « مَا اتَّخَذَ اللَّهُ مِنْ وَلَدٍ وَ ما كانَ مَعَهُ مِنْ إِلهٍ إِذاً لَذَهَبَ كُلُّ إِلهٍ بِما خَلَقَ وَ لَعَلا بَعْضُهُمْ عَلى بَعْضٍ »  « 3 » در آن بحث كرده است « 4 » قرآن هرگز معرفت به يگانگى خدا را از طريق مطالعه در نظام خلقت موجودات بدان سان كه اصل معرفت به خالق ماورائى را از آن راه تأكيد كرده ، توصيه نكرده است و چنين توصيه‌اى صحيح نبوده است .\r\nدرقرآن مسائلى از اين قبيل مطرح است :\r\n « لَيْسَ كَمِثْلِهِ شَيْءٌ »  « 5 » ، «  وَ لِلَّهِ الْمَثَلُ الْأَعْلى »  « 6 » ، «  لَهُ الْأَسْماءُ الْحُسْنى »  « 7 » ، «  الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ »  « 8 » ، «  فَأَيْنَما تُوَلُّوا فَثَمَّ وَجْهُ اللَّهِ »  « 9 » ، «  هُوَ اللَّهُ فِي السَّماواتِ وَ فِي الْأَرْضِ »  « 10 » ، «  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ »  « 11 » ، «  الْحَيُّ الْقَيُّومُ »  « 12 » ، «  اللَّهُ الصَّمَدُ »  « 13 » ، «  لَمْ يَلِدْ وَ لَمْ يُولَدْ »  « 14 » ، «  وَ لَمْ يَكُنْ لَهُ كُفُواً أَحَدٌ »  « 15 » .\r\n\r\n\r\n\r\n\r\n","description":"","footnote":"\r\n( 1 ) روم / 27 .\r\n( 2 ) الانبياء / 22 .\r\n( 3 ) المؤمنون / 91 .\r\n( 4 ) رجوع شود به جلد پنجم اصول فلسفه .\r\n( 5 ) شورى / 11 .\r\n( 6 ) نحل / 60 .\r\n( 7 ) . طه / 8 .\r\n( 8 ) حشر / 23 .\r\n( 9 ) بقره / 115 .\r\n( 10 ) انعام / 3 .\r\n( 11 ) حديد / 3 .\r\n( 12 ) بقره / 255 .\r\n( 13 ) اخلاص / 2 .\r\n( 14 ) اخلاص / 3 .\r\n( 15 ) اخلاص / 4\r\n","page_name":" 392 ","page_number":392},
  {"content":"\r\n\r\nقرآن اين مسائل را براى چه منظورى طرح كرده است ؟ آيا براى اين بوده است كه مسائلى نفهميدنى و درك نشدنى كه به قول ندوى اصول و مبادىاش در اختيار بشر نيست ، بر بشر عرضه بدارد و از مردم بخواهد تعبداً بدون اينكه آنها را درك كنند بپذيرند ، و يا واقعاً مىخواسته است كه مردم خدا را با اين شؤون و صفات بشناسند ؟\r\nاگر خواسته است خداوند با اين صفات شناخته شود از چه راه است ؟ چگونه ممكن است مطالعهء در طبيعت ما را با اين معارف آشنا نمايد ؟ مطالعهء در مخلوقات بر ما روشن مىكند كه خداوند عليم است ؛ يعنى چيزى كه ساخته است از روى علم و دانايى بوده است ، ولى آنچه قرآن از ما مىخواهد تنها اين نيست كه او آنچه را آفريده است از روى علم و دانايى بوده است بلكه اين است كه :  « إِنَّهُ بِكُلِّ شَيْءٍ عَلِيمٌ »  « 1 » ، «  لا يَعْزُبُ عَنْهُ مِثْقالُ ذَرَّةٍ »  « 2 » ، «  قُلْ لَوْ كانَ الْبَحْرُ مِداداً لِكَلِماتِ رَبِّي »  « 3 » ؛ يعنى علم خداوند نامتناهى است ، قدرتش نامتناهى است . چگونه و از كجا مىتوان از مشاهدهء عينى و حسى مخلوقات به نامتناهى بودن علم و قدرت پروردگار پى برد .\r\nدر قرآن بسيار مسائل ديگر مطرح است از قبيل : كتب علوى ، لوح محفوظ ، لوح محو و اثبات ، جبر و اختيار ، وحى و اشراق و غيره كه هيچكدام از آنها از طريق مطالعهء حسى مخلوقات قابل تحقيق نيست .\r\nقرآن اين مسائل را قطعاً به عنوان يك سلسله درسها القاء كرده است و از طرفى تدبر در اين درسها را با آياتى از قبيل :  « أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها »  « 4 » ، «  كِتابٌ أَنْزَلْناهُ إِلَيْكَ مُبارَكٌ لِيَدَّبَّرُوا آياتِهِ »  « 5 » توصيه و تأكيد كرده است . ناچار راهى را براى وصول به اين حقايق معتبر مىدانسته است و به عنوان يك سلسله مجهولات درك نشدنى القاء نمىكرده است .\r\nدايرهء مسائلى كه قرآن در زمينهء مسائل ماوراء الطبيعه مطرح كرده است بسيار وسيعتر از آن است كه مطالعهء در مخلوقات مادى بتواند جوابگوى آنها باشد . همينها سبب شد كه مسلمانان گاهى از طريق سير و سلوك روحى و گاهى از طريق سلوك\r\n\r\n\r\n\r\n\r\n","description":"","footnote":"\r\n( 1 ) شورى / 12 .\r\n( 2 ) سبأ / 3 .\r\n( 3 ) كهف / 109 .\r\n( 4 ) محمد / 24 .\r\n( 5 ) ص / 29 .\r\n","page_name":" 393 ","page_number":393},
  {"content":"\r\n\r\nعقلى و فكرى دنبال اين مسائل را بگيرند .\r\nمن نمىدانم كسانى كه مدعى مىشوند قرآن در مسائل الهى تنها مطالعهء در مخلوقات را كافى دانسته است ، دربارهء اينهمه مسائل متنوع كه در قرآن مطرح است و از مختصات اين كتاب مقدس آسمانى است چه مىگويند ؟ .\r\nمحرك و الهام بخش على عليه السلام در طرح مسائلى كه در دو فصل پيش بدانها اشاره كرديم ، تنها و تنها تفسير قرآن مجيد است . اگر على عليه السلام نبود شايد براى هميشه معارف عقلى قرآن بدون تفسير مىماند .\r\nاكنون كه اندكى به ارزش اين بحثها اشارت رفت ، به ذكر نمونه‌هايى از نهج البلاغه مىپردازيم .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n\r\nذات و صفات پروردگار\r\nدر اين فصل نمونه‌هايى از بحثهاى نهج البلاغه دربارهء مسائل مربوط به الهيات يعنى مسائل مربوط به ذات و صفات حق را ذكر مىكنيم و سپس ارزيابى و مقايسهء مختصرى به عمل مىآوريم و بحث در اين بخش نهج البلاغه را خاتمه مىدهيم .\r\nقبلًا لازم است از خوانندگان محترم معذرت بخواهم كه در سه فصل اخير و مخصوصاً اين فصل ، بحث ما جنبهء فنى و فلسفى به خود گرفته است و طبعاً مسائلى طرح مىشود كه بر اذهانى كه با اين گونه تجزيه و تحليل‌ها آشنايى ندارند سنگين است .\r\nچاره چيست ؟ بحث دربارهء كتابى مانند نهج البلاغه اوج و حضيض‌ها و نشيب و فرازهايى دارد . ما به همين مناسبت بحث را به اصطلاح درز مىگيريم و به ذكر چند نمونه قناعت مىكنيم و اگر بخواهيم كلمه به كلمهء نهج البلاغه را شرح كنيم « مثنوى هفتاد من كاغذ شود » .\r\n\r\nذات حق\r\nآيا در نهج البلاغه دربارهء ذات حق و اينكه او چيست و چه تعريفى مىتوان برايش ذكر كرد بحثى شده است ؟ بلى بحث شده است ، زياد هم بحث شده است ، ولى\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nهمه در اطراف يك نكته دور مىزند و آن اينكه ذات حق وجود بىحد و نهايت و هستى مطلق است و « ماهيت » ندارد ، او ذاتى است محدوديت ناپذير و بىمرز . هر موجودى از موجودات حد و مرز و نهايتى دارد ، خواه آن موجود متحرك باشد و يا ساكن ( موجود متحرك نيز دائماً مرزها را عوض مىكند ) ولى ذات حق حد و مرزى ندارد ، و ماهيت كه او را در نوع خاصى محدود كند و وجود محدودى را به او اختصاص دهد در او راه ندارد ، هيچ زاويه‌اى از زواياى وجود از او خالى نيست ، هيچ فقدانى در او راه ندارد ؛ تنها فقدانى كه در او راه دارد ، فقدان فقدان است و تنها سلبى كه دربارهء او صادق است سلب سلب است و تنها نفى و نيستى كه وصف او واقع مىشود نفى هر نقص و نيستى از قبيل مخلوقيت و معلوليت و محدوديت و كثرت و تجزى و نيازمندى است ، و بالأخره تنها مرزى كه او در آن مرز پا نمىگذارد مرز نيستى است . او با همه چيز است ولى در هيچ چيز نيست و هيچ چيز هم با او نيست ؛ داخل در هيچ چيز نيست ولى از هيچ چيز هم بيرون نيست . او از هرگونه كيفيت و چگونگى و از هرگونه تشبيه و تمثيل منزه است ، زيرا همهء اينها اوصاف يك موجود محدود و متعين و ماهيت‌دار است :\r\n« مَعَ كُلِّ شَىْ ءٍ لابِمُقارَنَةٍ وَ غَيْرَ كُلِّ شَىْ ءٍ لابِمُزايَلَةٍ . » « 1 » .\r\nاو با همه چيز هست ولى نه به اين نحو كه جفت و قرين چيزى واقع شود و در نتيجه آن چيز نيز قرين و همدوش او باشد ، و مغاير با همه چيز است و عين اشياء نيست ولى نه به اين وجه كه از اشياء جدا باشد و وجودات اشياء مرزى براى ذات او محسوب شود .\r\n« لَيْسَ فِى الْاشياءِ بِوالِجٍ وَلا عَنْها بِخارِجٍ . » « 2 » .\r\nاو در اشياء حلول نكرده است ، زيرا حلول مستلزم محدوديت شئ حلول كننده و\r\n\r\n\r\n\r\n\r\n","description":"","footnote":"\r\n( 1 ) خطبهء 1 .\r\n( 2 ) خطبهء 228 .\r\n","page_name":" 396 ","page_number":396},
  {"content":"\r\n\r\nگنجايش پذيرى اوست ؛ در عين حال از هيچ چيز هم بيرون نيست زيرا بيرون بودن نيز خود مستلزم نوعى محدوديت است .\r\n« بانَ مِنَ الْاشْياءِ بِالْقَهْرِ لَها وَ الْقُدْرَةِ عَلَيْها وَ بانَتِ الْاشْياءُ مِنْهُ بِالْخُضوعِ لَهُ . » « 1 » .\r\nمغايرت و جدايى او از اشياء به اين است كه او قاهر و قادر و مسلط بر آنهاست ، و البته هرگز قاهر عين مقهور و قادر عين مقدور و مسلط عين مسخّر نيست ، و مغايرت و جدايى اشياء از او به اين نحو است كه خاضع و مسخّر پيشگاه كبريايى او مىباشند و هرگز آن كه در ذات خود خاضع و مسخّر است ( عين خضوع و اطاعت است ) با آن كه در ذات خود بىنياز است ، يكى نيست . جدايى و مغايرت حق با اشياء به اين نحو نيست كه حد و مرزى آنها را از هم جدا كند ، بلكه به ربوبيت و مربوبيت ، كمال و نقص ، و قوت و ضعف است .\r\nدر كلمات على عليه السلام از اين گونه سخن بسيار مىتوان يافت . همهء مسائل ديگر كه بعداً ذكر خواهد شد بر اساس اين اصل است كه ذات حق وجود مطلق و بىنهايت است و هيچ نوع حد و ماهيت و چگونگى دربارهء او صادق نيست .\r\n\r\nوحدت حق ، وحدت عددى نيست\r\nيكى ديگر از مسائل توحيدى نهج البلاغه اين است كه وحدت ذات اقدس احديت وحدت عددى نيست ، نوعى ديگر از وحدت است . وحدت عددى يعنى وحدت چيزى كه فرض تكرر وجود در او ممكن است . هرگاه ماهيتى از ماهيات و طبيعتى از طبايع را در نظر بگيريم كه وجود يافته است ، عقلًا فرض اينكه آن ماهيت فرد ديگر پيدا كند و بار ديگر وجود يابد ممكن است . در اين گونه موارد وحدت افراد آن ماهيت وحدت عددى است . اين وحدت در مقابل اثنينيت و كثرت است ؛\r\n\r\n\r\n\r\n\r\n","description":"","footnote":"\r\n( 1 ) خطبهء 152 .\r\n","page_name":" 397 ","page_number":397},
  {"content":"\r\n\r\nيكى است يعنى دوتا نيست و قهراً اين نوع از وحدت با صفت « كمى » ( قلّت ) متصف مىشود ، يعنى آن يك فرد نسبت به نقطهء مقابلش كه دو يا چند فرد است كم است .\r\nولى اگر وجود چيزى به نحوى باشد كه فرض تكرر در او ممكن نيست - نمىگوييم وجود فرد ديگر محال است بلكه مىگوييم فرض تكرر و فرض فرد ديگر غير آن فرد ممكن نيست ، زيرا بىحد و بىنهايت است و هرچه را مثل او و دوم او فرض كنيم يا خود اوست و يا چيزى هست كه ثانى و دوم او نيست - در اين گونه موارد وحدت عددى نيست ؛ يعنى اين وحدت در مقابل اثنينيت و كثرت نيست و معنى اينكه يكى است اين نيست كه دو تا نيست ، بلكه اين است كه دوم براى او فرض نمىشود .\r\nاين مطلب را با يك تمثيل مىتوان روشن كرد : مىدانيم كه دانشمندان جهان دربارهء تناهى يا عدم تناهى ابعاد عالم اختلاف نظر دارند . بعضى مدعى لاتناهى ابعاد جهان‌اند و مىگويند عالم اجسام را حد و نهايتى نيست . بعضى ديگر معتقدند كه ابعاد جهان محدود است و از هر طرف كه برويم بالأخره به جايى خواهيم رسيد كه پس از آن جايى نيست . مسألهء ديگرى نيز محل بحث است و آن اينكه آيا جهان جسمانى منحصر است به جهانى كه ما در آن زندگى مىكنيم و يا يك و يا چند جهان ديگر نيز وجود دارد ؟ .\r\nبديهى است كه فرض جهان جسمانى ديگر غير از جهان ما فرع بر اين است كه جهان جسمانى ما محدود و متناهى باشد . تنها در اين صورت است كه مىتوان فرض كرد مثلًا دو جهان جسمانى و هر كدام محدود به ابعادى معين وجود داشته باشد . اما اگر فرض كنيم جهان جسمانى ما نامحدود است ، فرض جهانى ديگر غيرممكن است زيرا هرچه را جهانى ديگر فرض كنيم خود همين جهان و يا جزئى از اين جهان خواهد بود .\r\nفرض وجودى ديگر مانند وجود ذات احديت با توجه به اينكه ذات حق وجود محض و انّيّت صرف و واقعيت مطلقه است ، نظير فرض جهان جسمانى ديگر در كنار جهان جسمانى غير متناهى است ، يعنى فرضى غير ممكن است .\r\nدر نهج البلاغه مكرر در اين باره بحث شده است كه وحدت ذات حق وحدت عددى نيست و او با يكى بودن عددى توصيف نمىشود و تحت عدد درآمدن ذات حق ملازم است با محدوديت او :\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n« الْاحَدُ لابِتَأْويلِ عَدَدٍ » « 1 » او يك است ولى نه يك عددى .\r\n« لايُشْمَلُ بِحَدٍّ وَلايُحْسَبُ بِعَدٍّ » « 2 » هيچ حد و اندازه‌اى او را دربر نمىگيرد و با شمارش به حساب نمىآيد .\r\n« مَنْ اشارَ الَيْهِ فَقَدْ حَدَّهُ وَ مَنْ حَدَّهُ فَقَدْ عَدَّهُ » « 3 » هركس به دو اشاره كند او را محدود ساخته است و هركس او را محدود سازد او را تحت شمارش درآورده است .\r\n« مَنْ وَصَفَهُ فَقَدْ حَدَّهُ وَمَنْ حَدَّهُ فَقَدْ عَدَّهُ وَ مَنْ عَدَّهُ فَقَدْ ابْطَلَ ازَلَهُ » « 4 » هركس او را با صفتى ( زائد بر ذات ) توصيف كند او را محدود ساخته است و هركس او را محدود سازد او را شماره كرده است و هر كه او را شماره كند ازليت و تقدم او را بر همه چيز از بين برده است .\r\n« كُلُّ مُسَمًّى بِالْوَحْدَةِ غَيْرُهُ قَليلٌ » « 5 » هر چيزى كه با وحدت نام برده شود كم است جز او كه با اينكه واحد است به كمى و قلّت موصوف نمىشود .\r\nچقدر زيبا و عميق و پرمعنى است اين جمله ! اين جمله مىگويد هرچه جز ذات حق اگر واحد است كم هم هست ؛ يعنى چيزى است كه فرض فرد ديگر مثل او ممكن است ، پس خود او وجود محدودى است و با اضافه شدن فرد ديگر بيشتر مىشود . و اما ذات حق با اينكه واحد است به كمى و قلّت موصوف نمىشود زيرا وحدت او همان عظمت و شدت و لانهائى وجود و عدم تصور ثانى و مثل و مانند براى اوست .\r\nاين مسأله كه وحدت حق وحدت عددى نيست ، از انديشه‌هاى بكر و بسيار عالى اسلامى است ؛ در هيچ مكتب فكرى ديگر سابقه ندارد . خود فلاسفهء اسلامى تدريجاً بر اثر تدبر در متون اصيل اسلامى بالخصوص كلمات على عليه السلام به عمق اين انديشه پى بردند و آن را رسماً در فلسفهء الهى وارد كردند . در كلمات قدما از حكماى اسلامى از قبيل فارابى و بوعلى اثرى از اين انديشهء لطيف ديده نمىشود . حكماى متأخر كه اين انديشه را وارد فلسفهء خود كردند ، نام اين نوع وحدت را « وحدت\r\n\r\n\r\n\r\n\r\n","description":"","footnote":"\r\n( 1 ) خطبهء 152 .\r\n( 2 ) خطبهء 228 .\r\n( 3 ) . خطبهء 1 .\r\n( 4 ) خطبهء 152 .\r\n( 5 ) خطبهء 64 .\r\n","page_name":" 399 ","page_number":399},
  {"content":"\r\n\r\nحقهء حقيقيه » اصطلاح كردند .\r\n\r\nاوليت و آخريت و ظاهريت و باطنيت حق\r\nاز جمله بحثهاى نهج البلاغه بحثهايى است دربارهء اينكه خداوند هم اول است و هم آخر ، هم ظاهر است و هم باطن . البته اين بحث مانند ساير مباحث مقتبس از قرآن مجيد است و فعلًا ما در مقام استناد به قرآن مجيد نيستيم . خداوند اول است نه اوليت زمانى تا با آخريت او مغاير باشد ، و ظاهر است نه به معنى اينكه محسوس به حواس است تا با باطن بودن او دو معنى و دو جهت مختلف باشد . اوليت او عين آخريت ، و ظاهريت او عين باطنيت اوست .\r\nالْحَمْدُلِلّهِ الَّذى لَمْ تَسْبِقْ لَهُ حالٌ حالًا فَيَكونَ اوَّلًا قَبْلَ انْ يَكونَ اخِراً وَ يَكونَ ظاهِراً قَبْلَ انْ يَكونَ باطِناً . . . وَكُلُّ ظاهِرٍ غَيْرُهُ غَيْرُ باطِنٍ وَكُلُّ باطنٍ غَيْرُهُ غَيْرُ ظاهرٍ « 1 » .\r\nسپاس خداى را كه هيچ حال و صفتى از او بر حال و صفتى ديگر تقدم ندارد تا اوليت او مقدم بر آخريتش و ظاهريت او مقدم بر باطنيتش بوده باشد . . . هر پيدايى جز او فقط پيداست و ديگر پنهان نيست و هر پنهانى جز او فقط پنهان است و ديگر پيدا نيست . اوست كه در عين اينكه پيداست پنهان است و در عين اينكه پنهان است پيداست .\r\nلاتُصْحِبُهُ الْاوْقاتُ وَ لاتَرْفِدُهُ الْادَواتُ ، سَبَقَ الْاوْقاتَ كَوْنُهُ وَالْعَدَمَ وُجودُهُ وَالْابْتِداءَ ازَلُهُ « 2 » .\r\nزمانها او را همراهى نمىكنند ( در مرتبهء ذات او زمان وجود ندارد ) و اسباب و ابزارها او را كمك نمىكنند . هستى او بر زمانها ، و وجود او بر نيستى ، و\r\n\r\n\r\n\r\n\r\n","description":"","footnote":"\r\n( 1 ) خطبهء 64 .\r\n( 2 ) خطبهء 228 .\r\n","page_name":" 400 ","page_number":400},
  {"content":"\r\n\r\nازليت او بر هر آغازى تقدم دارد .\r\nتقدم ذات حق بر زمان و بر هر نيستى و بر هر آغاز و ابتدايى ، يكى از لطيفترين انديشه‌هاى حكمت الهى است و معنى ازليت حق فقط اين نيست كه او هميشه بوده است ؛ شك نيست كه هميشه بوده است ، اما هميشه بودن يعنى زمانى نبوده كه او نبوده است . ازليت حق فوق هميشه بودن است ، زيرا « هميشه بودن » مستلزم فرض زمان است ؛ ذات حق علاوه بر اينكه با همهء زمانها بوده است ، بر همه چيز حتى بر زمان تقدم دارد و اين است معنى « ازليت » او . از اينجا معلوم مىشود كه تقدم او نوعى ديگر غير از تقدم زمانى است .\r\nالْحَمْدُ لِلّهِ الدّالِّ عَلى وُجودِهِ بِخَلْقِهِ وَ بِمُحْدَثِ خَلْقِهِ عَلى ازَلِيَّتِهِ وَ بِاشْتِباهِهِمْ عَلى انْ لاشِبْهَ لَهُ لاتَسْتَلِمُهُ الْمَشاعِرُ وَ لاتَحْجُبُهُ السَّواتِرُ « 1 » .\r\nسپاس خداى را كه آفرينش دليل بر هستى او ، و حدوث مخلوقاتش دليل بر ازليت او ، و مانندداشتن مخلوقاتش دليل بر بيمانندى اوست . از حواس پنهان است و دست حواس به دامن كبريايىاش نمىرسد ، و در عين حال هويداست و هيچ چيزى نمىتواند مانع و حاجب و پردهء وجودش شود .\r\nيعنى او هم پيداست و هم پنهان است ؛ او در ذات خود پيداست اما از حواس انسان پنهان است . پنهانى او از حواس انسان از ناحيهء محدوديت حواس است نه از ناحيهء ذات او .\r\nدر جاى خود ثابت شده است كه وجود مساوى با ظهور است ، و هرچه وجودْ كاملتر و قويتر باشد ظاهرتر است و بر عكس هرچه ضعيفتر و با عدم مخلوطتر باشد از خود و از غير پنهانتر است .\r\nبراى هر چيز دو نوع وجود است : « وجود فى نفسه » و « وجود براى ما » . وجود هر چيزى براى ما ، وابسته است به ساختمان قواى ادراكى ما و به شرايط خاصى كه بايد باشد . و از اين رو ظهور نيز بر دو قسم است : ظهور فى نفسه و ظهور براى ما .\r\n\r\n\r\n\r\n\r\n","description":"","footnote":"\r\n( 1 ) خطبهء 152 .\r\n","page_name":" 401 ","page_number":401},
  {"content":"\r\n\r\nحواس ما به حكم محدوديتى كه دارد فقط قادر است موجودات مقيد و محدود و داراى مثل و ضد را در خود منعكس كند . حواس ما از آن جهت رنگها و شكلها و آوازها و غير اينها را درك مىكنند كه به مكان و زمان محدود مىشوند ؛ در يك جا هستند و در جايى ديگر نيستند ، در يك زمان هستند و در زمانى ديگر نيستند ، مثلًا اگر روشنى هميشه و همه جا به‌طور يكنواخت مىبود قابل احساس نبود ، اگر يك آواز به‌طور مداوم و يكنواخت شنيده شود هرگز شنيده نمىشود .\r\nذات حق كه صرف الوجود و فعليت محض است و هيچ مكان و زمان او را محدود نمىكند ، نسبت به حواس ما باطن است اما او در ذات خود عين ظهور است و همان كمال ظهورش كه ناشى از كمال وجودش است سبب خفاى او از حواس ماست . جهت ظهور و جهت بطون در ذات او يكى است ؛ او از آن جهت پنهان است كه در نهايت پيدايى است . او از شدت ظهور در خفاست .\r\n يا مَنْ هُوَاخْتَفى لِفَرْطِ نورِه * الظّاهِرُ الْباطِنُ فى ظُهورِه « 1 » \r\n حجاب روى تو هم روى توست در همه حال * نهان ز چشم جهانى ز بس كه پيدايى \r\n\r\n\r\n\r\n\r\n","description":"","footnote":"\r\n( 1 ) منظومهء حاج ملاهادى سبزوارى ، ابتداى بخش حكمت .\r\n","page_name":" 402 ","page_number":402},
  {"content":"\r\n\r\n\r\nمقايسه و داورى\r\nاگر يك مقايسه - ولو به‌طور مختصر - ميان منطق نهج البلاغه با منطق ساير مكتبهاى فكرى به عمل نيايد ، ارزش واقعى بحثهاى توحيدى نهج البلاغه روشن نمىشود . آنچه در فصل پيش به عنوان نمونه ذكر شد قسمت بسيار مختصرى بود و از لحاظ نمونه هم چندان كافى به نظر نمىرسد ، ولى فعلًا به همان اندازه قناعت مىكنيم و به مقايسه مىپردازيم .\r\nدربارهء ذات و صفات حق ، قبل از نهج البلاغه و بعد از آن ، در شرق و غرب ، در قديم و جديد از طرف فلاسفه ، عرفا ، متكلمين بحثهاى فراوان به عمل آمده است ولى با سبكها و روشهاى ديگر . سبك و روش نهج البلاغه كاملًا ابتكارى و بىسابقه است . تنها زمينهء انديشه‌هاى نهج البلاغه قرآن مجيد است و بس . از قرآن مجيد كه بگذريم ، هيچ گونه زمينهء ديگرى براى بحثهاى نهج البلاغه نخواهيم يافت .\r\nقبلًا اشاره كرديم كه برخى دانشمندان براى اينكه بتوانند زمينهء قبلى براى اين مباحث فرض كنند ، اصالت انتساب آنها را به على عليه السلام مورد ترديد قرار داده‌اند ! و چنين فرض كرده‌اند كه اين بيانات در عصرهاى متأخرتر ، پس از پديد آمدن افكار معتزله از يك طرف و انديشه‌هاى يونانى از طرف ديگر پيدا شده است ؛ غافل از آن كه « چه نسبت خاك را با عالم پاك ؟ ! » انديشه‌هاى معتزلى يا يونانى كجا و افكار\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nنهج البلاغه‌اى كجا !\r\n\r\nنهج البلاغه و انديشه‌هاى كلامى\r\nدر نهج البلاغه در عين اينكه خداوند متعال با اوصاف كماليه توصيف شده است ، هرگونه صفت « مقارن » و زائد بر ذات نفى شده است . از طرف ديگر ، همچنانكه مىدانيم اشاعره طرفدار صفات زائد بر ذاتند و معتزله هرگونه صفت را نفى مىكنند :\r\n الاشعرى بازدياد قائلة * وقال بالنيابة المعتزلة \r\nهمين امر سبب شده كه بعضى بپندارند آنچه در نهج البلاغه در اين زمينه آمده است در عصرهاى متأخرتر ساخته شده و تحت تأثير افكار معتزلى بوده است ، و حال آنكه اگر فردى انديشه شناس باشد مىفهمد در نهج البلاغه كه صفت نفى مىشود ، صفت محدود نفى مىشود « 1 » و صفت نامحدود براى ذات نامحدود مستلزم عينيت ذات با صفات است نه انكار صفات آنچنانكه معتزله پنداشته‌اند . و اگر معتزله به چنين انديشه‌اى رسيده بودند هرگز نفى صفات نكرده و قائل به « نيابت » ذات از صفات نمىشدند .\r\nو همچنين است آنچه در خطبهء 228 دربارهء حدوث كلام پروردگار آمده است .\r\nممكن است توهم شود كه آن چيزى كه در اين خطبه آمده است مربوط است به بحث در قدم و حدوث قرآن - كه مدتها بازار داغى در ميان متكلمين اسلامى داشت - و آنچه در نهج البلاغه آمده است در آن عصرها يا عصرهاى بعدتر الحاق شده است .\r\nولى اندك دقت معلوم مىدارد كه بحث نهج البلاغه دربارهء حدوث و قدم قرآن - كه يك بحث بىمعنى است - نيست ، بلكه دربارهء « امر » تكوينى و ارادهء انشائى پروردگار است . على مىفرمايد امر پروردگار و ارادهء انشائى پروردگار فعل اوست و به همين دليل حادث و متأخر از ذات است ، و اگر قديم و در مرتبهء ذات باشد مستلزم ثانى و شريك براى ذات است :\r\n\r\n\r\n\r\n\r\n","description":"","footnote":"\r\n( 1 ) در خطبهء اول نهج البلاغه قبل از آن كه بفرمايد : « وَ كَمالُ الْاخْلاصِ لَهُ نَفْىُ الصِّفاتِ عَنْهُ » مىفرمايد : « الَّذى لَيْسَ لِصِفَتِهِ حَدٌّ مَحْدودٌ وَ لا نَعْتٌ مَوْجودٌ » .\r\n","page_name":" 404 ","page_number":404},
  {"content":"\r\n\r\nيَقولُ لِمَنْ ارادَكَوْنَهُ كُنْ فَيَكونُ ، لابِصَوْتٍ يَقْرَعُ وَ لا بِنِداءٍ يُسْمَعُ ، وَ انَّما كَلامُهُ سُبْحانَهُ فِعْلٌ مِنْهُ أَنْشَأَهُ ، وَ مِثْلُهُ لَمْ يَكُنْ مِنْ قَبْلِ ذلِكَ كائِناً ، وَلَوْكانَ قَديماً لَكانَ الهاً ثانِياً . .\r\nيعنى هرچه را بخواهد باشد ، مىگويد « باش » ! پس وجود مىيابد . اين گفتن ، آوازى كه دروازهء گوشها را بكوبد و يا فريادى كه شنيده شود نيست .\r\nسخن از فعل اوست ، و چون فعل اوست حادث است و در مرتبهء قبل موجود نبوده است ، و اگر قديم باشد خداى دوم خواهد بود .\r\nبعلاوه ، رواياتى كه در اين زمينه از على عليه السلام رسيده است و فقط برخى از آنها در نهج البلاغه جمع شده است رواياتى مستند است و به زمان خود آن حضرت متصل مىشود . بنابراين چه جاى ترديد است ؟ و اگر شباهتى ميان كلمات على عليه السلام و برخى سخنان معتزله مشاهده شود ، احتمالى كه بايد داده شود اين است كه معتزله از آن حضرت اقتباس كرده‌اند .\r\nمتكلمين اسلامى عموماً ( اعم از شيعى و سنى ، اشعرى يا معتزلى ) محور بحثهاى خود را « حسن و قبح عقلى » قرار داده‌اند . اين اصل كه جز يك اصل عملى اجتماعى بشرى نيست ، از نظر متكلمين در عالم الوهيت نيز جارى است و بر سنن تكوين هم حكومت مىكند ولى ما در سراسر نهج البلاغه كوچكترين اشاره و استنادى به اين اصل نمىبينيم ، همچنانكه در قرآن نيز اشاره‌اى بدان نيست ، و اگر افكار و عقايد متكلمين در نهج البلاغه راه يافته بود در درجهء اول مىبايست پاى اين اصل باز شده باشد .\r\n\r\nنهج البلاغه و انديشه‌هاى فلسفى\r\nبرخى ديگر كه به كلماتى در نهج البلاغه از قبيل وجود و عدم و حدوث و قدم و مانند اينها برخورده‌اند ، فرضيهء ديگرى پيش آورده احتمال داده‌اند كه اين كلمات و اصطلاحات پس از آنكه فلسفهء يونانى وارد دنياى اسلام شده ، به عمد و يا سهو در رديف كلمات على عليه السلام قرار گرفته است .\r\nصاحبان اين فرضيه نيز اگر از الفاظ عبور كرده ، به معانى رسيده بودند چنين فرضى را ابراز نمىداشتند . سبك و روش استدلال در نهج البلاغه با سبك و روش\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nفلاسفهء متقدم و معاصر سيد رضى و حتى تا قرنها پس از سيد رضى و گردآورى نهج البلاغه صددرصد متفاوت است .\r\nفعلًا در الهيات فلسفهء يونان و اسكندريه بحثى نمىكنيم كه در چه حد و پايه بوده است ؛ بحث خود را به الهياتى كه از طرف فارابى و ابن سينا و خواجه نصيرالدين طوسى بيان شده است اختصاص مىدهيم . البته شك نيست كه فلاسفهء اسلامى تحت تأثير و نفوذ تعليمات اسلامى برخى مسائل را وارد فلسفه كردند كه قبلًا نبود و بعلاوه در بيان و توجيه و استدلال بعضى مسائل ديگر ابتكاراتى به وجود آوردند ؛ درعين حال با آنچه از نهج البلاغه مىتوان استفاده كرد تفاوتهايى دارد .\r\nحضرت استاد علامهء طباطبايى ( روحى فداه ) در نشريهء « مكتب تشيع » شمارهء 2 در مقدمهء بحث « روايات معارف اسلامى » مىفرمايند :\r\n« اين بيانات در فلسفهء الهيه يك رشته مطالب و مسائل را حل مىكنند كه علاوه بر اينكه در ميان مسلمين مطرح نشده بوده و در ميان اعراب مفهوم نبوده اساساً در ميان كلمات فلاسفهء قبل از اسلام كه كتبشان به عربى نقل شده عنوانى ندارند و در آثار حكماى اسلام كه از عرب و عجم پيدا شده و آثارى از خود گذاشته‌اند يافت نمىشوند . اين مسائل همان‌طور در حال ابهام مانده و هريك از شرّاح و باحثين به حسب گمان خود تفسير مىكردند تا تدريجاً راه آنها تا حدى روشن و در قرن يازده هجرى حل شده و مفهوم گرديدند ، مانند مسألهء وحدت حقه ( وحدت غير عددى ) در واجب و مسألهء اينكه ثبوت وجود واجبى همان ثبوت وحدت اوست ( وجود واجب چون وجود مطلق است مساوى با وحدت است ) و اينكه واجب معلوم بالذات است و اينكه واجب خود به خود بلاواسطه شناخته مىشود و همه چيز با واجب شناخته مىشود نه به عكس . . . » « 1 »\r\nمحور استدلالهاى فلاسفهء پيشين اسلام از قبيل فارابى و بوعلى و خواجه نصيرالدين طوسى در مباحث مربوط به ذات و صفات و شؤون حق ، از وحدت\r\n\r\n\r\n\r\n\r\n","description":"","footnote":"\r\n( 1 ) نشريهء سالانهء « مكتب تشيع » ، شمارهء 2 ، ص 120 .\r\n","page_name":" 406 ","page_number":406},
  {"content":"\r\n\r\nو بساطت و غناى ذاتى و علم و قدرت و مشيت و غيره « وجوب وجود » است ؛ يعنى همه چيز ديگر از « وجوب وجود » استنتاج مىشود و خود وجوب وجود از يك طريق غيرمستقيم اثبات مىگردد ؛ از اين راه به اثبات مىرسد كه بدون فرض واجب الوجود ، وجود ممكنات غيرقابل توجيه است . گرچه برهانى كه براين مطلب اقامه مىشود از نوع برهان خُلف نيست ولى از نظر غير مستقيم بودن و خاصيت الزامى داشتن مانند برهان خلف است و لهذا ذهن هرگز به ملاك « وجوب وجود » دست نمىيابد و « لم » مطلب را كشف نمىكند . بوعلى در اشارات بيان مخصوصى دارد و مدعى مىشود كه با آن بيان « لم » مطلب را كشف كرده است و لهذا برهان معروف خود را « برهان صدّيقين » ناميده است ، ولى حكماى بعد از او بيان او را براى توجيه « لم » مطلب كافى نشمرده‌اند .\r\nدر نهج البلاغه هرگز بر وجوب وجود به عنوان اصل توجيه كنندهء ممكنات تكيه نشده است . آنچه در اين كتاب بر آن تكيه شده است همان چيزى است كه ملاك واقعى وجوب وجود را بيان مىكند ، يعنى واقعيت محض و وجود صرف بودن ذات حق .\r\nحضرت استاد در همان كتاب ضمن شرح معنى يك حديث كه در توحيد صدوق از على عليه السلام روايت شده مىفرمايند :\r\n« اساس بيان روى اين اصل است كه وجود حق سبحانه واقعيتى است كه هيچ گونه محدوديت و نهايتى نمىپذيرد ، زيرا وى واقعيت محض است كه هر چيز واقعيت دارى در حدود و خصوصيات وجودى خود به وى نيازمند است و هستى خاص خود را از وى دريافت مىدارد . » « 1 »\r\nآرى ، آنچه در نهج البلاغه پايه و اساس همهء بحثها دربارهء ذات حق قرار گرفته اين است كه او هستى مطلق و نامحدود است ، قيد و حد به هيچ وجه در او راه ندارد ، هيچ مكان و يا زمان و هيچ شيئى از او خالى نيست ، او با همه چيز هست ولى هيچ چيز با او نيست و چون مطلق و بىحد است بر همه چيز حتى بر زمان و بر عدد و بر\r\n\r\n\r\n\r\n\r\n","description":"","footnote":"\r\n( 1 ) همان كتاب ، ص 126 .\r\n","page_name":" 407 ","page_number":407},
  {"content":"\r\n\r\nحد و اندازه ( ماهيت ) تقدم دارد ؛ يعنى زمان و مكان و عدد و حد و اندازه در مرتبهء افعال اوست و از فعل و صنع او انتزاع مىشود ، همه چيز از اوست و بازگشت همه چيز به اوست ، او در همان حال كه اول الاولين است آخرالاخرين است .\r\nاين است آنچه محور بحثهاى نهج البلاغه است و در كتب فارابى و بوعلى و ابن رشد و غزالى و خواجه نصيرالدين طوسى نشانه‌اى از آن نمىتوان يافت .\r\nهمچنانكه استاد علامه متذكر شده‌اند اين بحثهاى عميق در « الهيات بالمعنى الاخص » مبتنى بر يك سلسله مسائل ديگر است كه در امور عامهء فلسفه به ثبوت رسيده است « 1 » و ما در اينجا نمىتوانيم به ذكر آن مسائل و بيان مبتنى بودن اين بحثها برآن مسائل بپردازيم .\r\nوقتى كه ما مىبينيم اولًا مسائلى در نهج البلاغه مطرح است كه در عصر سيد رضى ( گردآورندهء نهج البلاغه ) در ميان فلاسفهء جهان مطرح نبوده است از قبيل اينكه وحدت ذات واجب از نوع وحدت عددى نيست و عدد در مرتبهء متأخر از ذات اوست ، و اينكه وجود او مساوى با وحدت است و ديگر بسيطالحقيقه بودن ذات واجب و با همه چيز بودن او و برخى مسائل ديگر ؛ و ثانياً مىبينيم تكيه گاه بحث در اين كتاب با بحثهاى فلسفى متداول جهان تا امروز متفاوت است ، چگونه مىتوانيم ادعا كنيم كه اين سخنان از طرف آشنايان با مفاهيم فلسفى آن روز اختراع شده است ؟ !\r\n\r\nنهج البلاغه و انديشه‌هاى فلسفى غرب\r\nنهج البلاغه در تاريخ فلسفهء شرق سهم عظيم دارد . صدرالمتألهين كه انديشه‌هاى حكمت الهى را دگرگون ساخت ، تحت تأثير عميق كلمات على عليه السلام بود . روش او در مسائل توحيد بر اساس استدلال از ذات به ذات و از ذات بر صفات و افعال است و همهء اينها مبتنى است بر صرف الوجودبودن واجب ، و آن بر پايهء يك سلسله اصول كلى ديگر كه در فلسفهء عامهء او مطرح است بنا شده است .\r\nحكمت الهى شرق از بركت معارف اسلام بارور شد و استحكام يافت و بر يك سلسله اصول و مبادى خلل ناپذير بنا شد ، ولى حكمت الهى غرب از اين مزايا\r\n\r\n\r\n\r\n\r\n","description":"","footnote":"\r\n( 1 ) همان كتاب ، ص 157 .\r\n","page_name":" 408 ","page_number":408},
  {"content":"\r\n\r\nمحروم ماند . گرايش به فلسفهء مادى در غرب علل و موجبات فراوانى دارد كه اكنون مجال شرح آنها نيست « 1 » . به عقيدهء ما علت عمدهء آن ، ناتوانى و نارسايى مفاهيم حكمت الهى غرب بود . اگر كسى بخواهد مقايسه‌اى در زمينهء بحثهايى كه در اين دو سه فصل اشاره شد به عمل آورد ، لازم است در اطراف برهان وجودى كه از آنسلم مقدس تا دكارت و اسپينوزا و لايب نيتس و كانت و غيره به بحث و رد و قبول آن پرداخته‌اند ، مطالعه كند و آنگاه آن را با برهان صدّيقين صدرالمتألهين كه از انديشه‌هاى اسلامى و مخصوصاً كلمات على عليه السلام الهام يافته است مقايسه نمايد تا ببيند « تفاوت ره از كجاست تا به كجا ! » .\r\n\r\n\r\n\r\n\r\n","description":"","footnote":"\r\n( 1 ) رجوع شود به كتاب علل گرايش به ماديگرى تأليف مرتضى مطهرى ، بخش « نارساييهاى مفاهيم فلسفى » .\r\n","page_name":" 409 ","page_number":409},
  {"content":"\r\n . \r\n","description":"","footnote":"","page_name":" 410 ","page_number":410},
  {"content":"\r\n\r\n\r\nبخش سوم . سلوك و عبادت\r\nعبادت در اسلام .\r\nدرجات عبادتها .\r\nتلقى نهج البلاغه از عبادت .\r\nعبادت آزادگان .\r\nياد حق .\r\nحالات و مقامات .\r\nشب مردان خدا .\r\nترسيم چهرهء عُبّاد .\r\nشب زنده دارىها .\r\nواردات قلبيه .\r\nعبادت ، درمان اخلاق .\r\nانس و لذت\r\n\r\n","description":"","footnote":"","page_name":" 411 ","page_number":411},
  {"content":"\r\n . \r\n","description":"","footnote":"","page_name":" 412 ","page_number":412},
  {"content":"\r\n\r\n\r\nعبادت در اسلام\r\nعبادت و پرستش خداوند يكتا و ترك پرستش هر موجود ديگر ، يكى از اصول تعليمات پيامبران الهى است . تعليمات هيچ پيامبرى از عبادت خالى نبوده است .\r\nچنان كه مىدانيم در ديانت مقدسهء اسلام نيز عبادت سرلوحهء همهء تعليمات است .\r\nچيزى كه هست در اسلام عبادت به صورت يك سلسله تعليمات جدا از زندگى كه صرفاً به دنياى ديگر تعلق داشته باشد وجود ندارد ؛ عبادات اسلامى با فلسفه‌هاى زندگى توأم است و در متن زندگى واقع است .\r\nگذشته از اينكه برخى عبادات اسلامى به صورت مشترك و همكارى دسته جمعى صورت مىگيرد ، اسلام به عبادتهاى فردى نيز آنچنان شكل داده است كه متضمن انجام پاره‌اى از وظايف زندگى است . مثلًا نماز كه مظهر كامل اظهار عبوديت است ، چنان در اسلام شكل خاص يافته است كه حتى فردى كه مىخواهد در گوشهء خلوت به تنهايى نماز بخواند خود به خود به انجام پاره‌اى از وظايف اخلاقى و اجتماعى از قبيل نظافت ، احترام به حقوق ديگران ، وقت شناسى ، جهت شناسى ، ضبط احساسات ، اعلام صلح و سلم با بندگان شايستهء خدا و غيره مقيد مىگردد .\r\nاز نظر اسلام هر كار خير و مفيدى اگر با انگيزهء پاك خدايى توأم باشد عبادت\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nاست . لهذا درس خواندن ، كار و كسب كردن ، فعاليت اجتماعى كردن اگر للّه و فى اللَّه باشد عبادت است .\r\nدر عين حال ، اسلام نيز پاره‌اى تعليمات دارد كه فقط براى انجام مراسم عبادت وضع شده است از قبيل نماز و روزه ، و اين خود فلسفه‌اى خاص دارد .\r\n\r\nدرجات عبادتها\r\nتلقى افراد از عبادت يكسان نيست ، متفاوت است . از نظر برخى افراد عبادت نوعى معامله و معاوضه و مبادلهء كار و مزد است ، كارفروشى و مزدبگيرى است .\r\nهمان‌طور كه يك كارگر ، روزانه نيروى كار خود را براى يك كارفرما مصرف مىكند و مزد مىگيرد ، عابد نيز براى خدا زحمت مىكشد و خم و راست مىشود و طبعاً مزدى طلب مىكند كه البته آن مزد در جهان ديگر به او داده خواهد شد .\r\nو همان‌طور كه فايدهء كار براى كارگر در مزدى كه از كارفرما مىگيرد خلاصه مىشود و اگر مزدى در كار نباشد نيرويش به هدر رفته است ، فايدهء عبادت عابد نيز از نظر اين گروه همان مزد و اجرى است كه در جهان ديگر به او به صورت يك سلسله كالاهاى مادى پرداخت مىشود .\r\nو اما اينكه هر كارفرما كه مزدى مىدهد به خاطر بهره‌اى است كه از كار كارگر مىبرد و كارفرماى ملك وملكوت چه بهره‌اى مىتواند از كار بندهء ضعيف ناتوان خود ببرد ، و هم اينكه فرضاً اجر و مزد از جانب آن كارفرماى بزرگ به صورت تفضل و بخشش انجام گيرد پس چرا اين تفضل بدون صرف مقدارى انرژى كار به او داده نمىشود ، مسأله‌اى است كه براى اينچنين عابدهايى هرگز مطرح نيست .\r\nاز نظر اين گونه افراد تار وپود عبادت همين اعمال بدنى و حركات محسوس ظاهرى است كه به وسيلهء زبان و ساير اعضاى بدن صورت مىگيرد .\r\nاين يك نوع تلقى است از عبادت كه البته عاميانه و جاهلانه است ، و به تعبير بوعلى در نمط نهم اشارات خدانشناسانه است و تنها از مردم عامى و قاصر پذيرفته است .\r\nتلقى ديگر از عبادت تلقى عارفانه است . بر حسب اين تلقى ، مسألهء كارگر و\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nكارفرما و مزد به شكلى كه ميان كارگر و كارفرما متداول است مطرح نيست و نمىتواند مطرح باشد . بر حسب اين تلقى ، عبادت نردبان قرب است ، معراج انسان است ، تعالى روان است ، پرواز روح است به سوى كانون نامرئى هستى ، پرورش استعدادهاى روحى و ورزش نيروهاى ملكوتى انسانى است ، پيروزى روح بر بدن است ، عاليترين عكس العمل سپاسگزارانهء انسان است از پديدآورندهء خلقت ، اظهار شيفتگى و عشق انسان است به كامل مطلق و جميل على الاطلاق ، و بالأخره سلوك و سير الى اللَّه است .\r\nبر حسب اين تلقى ، عبادت پيكرى دارد و روحى ، ظاهرى دارد و معنىاى . آنچه به وسيلهء زبان و ساير اعضاى بدن انجام مىشود پيكره و قالب و ظاهر عبادت است ، روح و معنى عبادت چيز ديگر است . روح عبادت وابستگى كامل دارد به مفهومى كه عابد از عبادت دارد و به نوع تلقى او از عبادت و به انگيزه‌اى كه او را به عبادت برانگيخته است و به بهره و حظى كه از عبادت عملًا مىبرد و اينكه عبادت تا چه اندازه سلوك الى اللَّه و گام برداشتن در بساط قرب باشد .\r\n\r\nتلقى نهج البلاغه از عبادت\r\nتلقى نهج البلاغه از عبادت چگونه است ؟ تلقى نهج البلاغه از عبادت تلقى عارفانه است . بلكه سرچشمه و الهام بخش تلقيهاى عارفانه از عبادتها در جهان اسلام ، پس از قرآن مجيد و سنت رسول اكرم كلمات على و عبادتهاى عارفانهء على است .\r\nچنان كه مىدانيم يكى از وجهه‌هاى عالى و دورپرواز ادبيات اسلامى ( چه در عربى و چه در فارسى ) وجههء روابط عابدانه و عاشقانهء انسان است با ذات احديت .\r\nانديشه‌هاى نازك و ظريفى به عنوان خطابه ، دعا ، تمثيل ، كنايه ، به صورت نثر يا نظم در اين زمينه به وجود آمده است كه راستى تحسين آميز و اعجاب‌انگيز است .\r\nبا مقايسه با انديشه‌هاى ماقبل اسلام در قلمرو كشورهاى اسلامى مىتوان فهميد كه اسلام چه جهش عظيمى در انديشه‌ها در جهت عمق و وسعت و لطف و رقّت به وجود آورده است . اسلام از مردمى كه بت يا انسان و يا آتش را مىپرستيدند و بر اثر كوتاهى انديشه مجسمه‌هاى ساختهء دست خود را معبود خود قرار مىدادند و يا خداى لايزال را در حد پدر يك انسان تنزل مىدادند و احياناً پدر\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nو پسر را يكى مىدانستند و يا رسماً اهورامزدا را مجسم مىدانستند و مجسمه‌اش را همه جا نصب مىكردند ، مردمى ساخت كه مجردترين معانى و رقيقترين انديشه‌ها و لطيفترين افكار و عاليترين تصورات را در مغز خود جاى دادند .\r\nچطور شد كه يك مرتبه انديشه‌ها عوض شد ، منطقها تغيير كرد ، افكار اوج گرفت ، احساسات رقت يافت و متعالى شد و ارزشها دگرگون گشت ؟ .\r\nسبعهء معلّقه و نهج البلاغه دو نسل متوالى هستند . هر دو نسل ، نمونهء فصاحت و بلاغت‌اند اما از نظر محتوا تفاوت از زمين تا آسمان است . در آن يكى هرچه هست وصف اسب است و نيزه و شتر و شبيخون و چشم و ابرو و معاشقه و مدح و هجو افراد ، و در اين يكى عاليترين مفاهيم انسانى .\r\nاكنون براى اينكه نوع تلقى نهج البلاغه از عبادت روشن شود ، به ذكر نمونه‌هايى از كلمات على مىپردازيم و سخن خود را با جمله‌اى آغاز مىكنيم كه دربارهء تفاوت تلقيهاى مردم از عبادت گفته شده است .\r\n\r\nعبادت آزادگان\r\nانَّ قَوْماً عَبَدُوا اللَّهَ رَغْبَةً فَتِلْكَ عِبادَةُ التُّجّارِ ، وَ انَّ قَوْماً عَبَدُوا اللَّهَ رَهْبَةً فَتِلْكَ عِبادَةُ الْعَبيدِ ، وَ انَّ قَوْماً عَبَدُوا اللَّهَ شُكْراً فَتِلْكَ عِبادَةُ الاْحْرارِ « 1 » .\r\nهمانا گروهى خداى را به انگيزهء پاداش مىپرستند ، اين عبادت تجارت پيشگان است ؛ و گروهى او را از ترس مىپرستند ، اين عبادت عبادت برده صفتان است ؛ و گروهى او را براى آنكه او را سپاسگزارى كرده باشند مىپرستند ، اين عبادت آزادگان است .\r\nلَوْلَمْ يَتَوَعَّدِ اللَّهُ عَلى مَعْصِيَتِهِ لَكانَ يَجِبُ انْ لايُعْصى شُكْراً لِنِعَمِهِ « 2 » .\r\nفرضاً خداوند كيفرى براى نافرمانى معين نكرده بود ، سپاسگزارى ايجاب مىكرد كه فرمانش تمرد نشود .\r\n\r\n\r\n\r\n\r\n","description":"","footnote":"\r\n( 1 ) نهج البلاغه ، كلمات قصار ، حكمت 229 .\r\n( 2 ) نهج البلاغه ، كلمات قصار ، حكمت 282 .\r\n","page_name":" 416 ","page_number":416},
  {"content":"\r\n\r\nاز كلمات آن حضرت است :\r\nالهى ما عَبَدْتُكَ خَوْفاً مِنْ نارِكَ وَ لا طَمَعاً فى جَنَّتِكَ بَلْ وَجَدْتُكَ اهْلًا لِلْعِبادَةِ فَعَبَدْتُكَ « 1 » .\r\nمن تو را به خاطر بيم از كيفرت و يا به خاطر طمع در بهشتت پرستش نكرده‌ام ؛ من تو را بدان جهت پرستش كردم كه شايستهء پرستش يافتم .\r\n\r\nياد حق\r\nريشهء همهء آثار معنوى اخلاقى و اجتماعى كه در عبادت است در يك چيز است :\r\nياد حق و غير او را از ياد بردن . قرآن كريم در يك جا به اثر تربيتى و جنبهء تقويتى روحى عبادت اشاره مىكند و مىگويد : « نماز از كار بد و زشت باز مىدارد » و در جاى ديگر مىگويد : « نماز را براى اينكه به ياد من باشى بپادار » ، اشاره به اينكه انسان كه نماز مىخواند و در ياد خداست همواره در ياد دارد كه ذات دانا و بينايى مراقب اوست ، و فراموش نمىكند كه خودش بنده است .\r\nذكر خدا و ياد خدا كه هدف عبادت است ، دل را جلا مىدهد و صفا مىبخشد و آن را آمادهء تجليات الهى قرار مىدهد . على دربارهء ياد حق كه روح عبادت است چنين مىفرمايد :\r\nانَّ اللَّهَ سُبْحانَهُ وَ تَعالى جَعَلَ الذِّكْرَ جِلاءً لِلْقُلوبِ ، تَسْمَعُ بِهِ بَعْدَ الْوَقْرَةِ وَ تُبْصِرُ بِهِ بَعْدَ الْعَشْوَةِ وَتَنْقادُ بِهِ بَعْدَ الْمُعانَدَةِ وَ ما بَرِحَ لِلَّهِ عَزَّتْ الاؤُهُ فِى الْبُرْهَةِ بَعْدَالْبُرْهَةِ وَ فى ازْمانِ الْفَتَراتِ عِبادٌ ناجاهُمْ فى فِكَرِهِمْ وَكَلَّمَهُمْ فى ذاتِ عُقولِهِمْ « 2 » .\r\nخداوند ياد خود را صيقل دلها قرار داده است . دلها بدين وسيله از پس كرى شنوا و از پس نابينايى بينا و از پس سركشى و عناد رام مىگردند . همواره چنين بوده و هست كه خداوند متعال در هر برهه‌اى از زمان و در زمانهايى\r\n\r\n\r\n\r\n\r\n","description":"","footnote":"\r\n( 1 ) . بحار الانوار ، ج 41 ، ب 101 / ص 14 ؛ با اندكى اختلاف .\r\n( 2 ) خطبهء 213 .\r\n","page_name":" 417 ","page_number":417},
  {"content":"\r\n\r\nكه پيامبرى درميان مردم نبوده است ، بندگانى داشته و دارد كه در سرّ ضمير آنها با آنها راز مىگويد و از راه عقلهايشان با آنان تكلم مىكند .\r\nدر اين كلمات خاصيت عجيب و تأثير شگرف ياد حق در دلها بيان شده است تا جايى كه دل قابل الهامگيرى و مكالمهء با خدا مىگردد .\r\n\r\nحالات و مقامات\r\nدر همين خطبه حالات و مقامات و كرامتهايى كه براى اهل معنى در پرتو عبادت رخ مىدهد توضيح داده شده است . از آن جمله مىفرمايد :\r\nقَدْ حَفَّتْ بِهِمُ الْمَلائِكَةُ وَ تَنَزَّلَتْ عَلَيْهِمُ السَّكينَهُ وَ فُتِحَتْ لَهُمْ ابْوابُ السَّماءِ وَ اعِدَّتْ لَهُمْ مَقاعِدُ الْكَراماتِ فى مَقامٍ اطَّلَعَ اللَّهُ عَلَيْهِمْ فيهِ فَرَضِىَ سَعْيَهُمْ وَ حَمِدَ مَقامَهُمْ يَتَنَسَّمونَ بِدُعائِهِ رَوْحَ التَّجاوُزِ . . . .\r\nفرشتگان آنان را در ميان گرفته‌اند ، آرامش بر ايشان فرود آمده است ، درهاى ملكوت بر روى آنان گشوده شده است ، جايگاه الطاف بىپايان الهى برايشان آماده گشته است ، خداوند متعال مقام و درجهء آنان را كه به وسيلهء بندگى به دست آورده‌اند ديده و عملشان را پسنديده و مقامشان را ستوده است . آنگاه كه خداوند را مىخوانند ، بوى مغفرت و گذشت الهى را استشمام و پس رفتن پرده‌هاى تاريك گناه را احساس مىكنند .\r\n\r\nشب مردان خدا\r\nاز ديدگاه نهج البلاغه دنياى عبادت دنياى ديگرى است . دنياى عبادت آكنده از لذت است ، لذتى كه با لذت دنياى سه بعدى مادى قابل مقايسه نيست . دنياى عبادت پر از جوشش و جنبش و سير و سفر است ، اما سير و سفرى كه « به مصر و عراق و شام » و يا هر شهر ديگر زمينى منتهى نمىشود ؛ به شهرى منتهى مىشود « كو را نام نيست » . دنياى عبادت شب و روز ندارد ، زيرا همه روشنايى است ، تيرگى و اندوه و كدورت ندارد ، يكسره صفا و خلوص است . از نظر نهج البلاغه چه خوشبخت و سعادتمند است كسى كه به اين دنيا پاگذارد و نسيم جانبخش اين دنيا او را نوازش\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nدهد . آن كس كه به اين دنيا گام نهد ، ديگر اهميت نمىدهد كه در دنياى ماده و جسم بر ديبا سر نهد يا بر خشت :\r\nطوبى لِنَفْسٍ ادَّتْ الى رَبِّها فَرْضَها وَ عَرَكَتْ بِجَنْبِها بُؤْسَها وَ هَجَرَتْ فِى اللَّيْلِ غُمْضَها حَتّى اذا غَلَبَ الْكَرى عَلَيْهَا افْتَرَشَتْ ارْضَها وَ تَوَسَّدَتْ كَفَّها فى مَعْشَرٍ اسْهَرَ عُيونَهُمْ خَوْفُ مَعادِهِمْ وَ تَجافَتْ عَنْ مَضاجِعِهِمْ جُنوبُهُمْ وَ هَمْهَمَتْ بِذِكْرِ رَبِّهِمْ شِفاهُهُمْ وَ تَقَشَّعَتْ بِطولِ اسْتِغْفارِهِمْ ذُنوبُهُمْ . اوُلئِكَ حِزْبُ اللَّهِ ، الا انَّ حِزْبَ اللَّهِ هُمُ الْمُفْلِحونَ « 1 » .\r\nچه خوشبخت و سعادتمند است آن كه فرايض پروردگار خويش را انجام مىدهد ( اللَّه ، يار و حمد و قل هواللَّه كار اوست ) ، رنجها و ناراحتيها را ( مانند سنگ آسيا دانه را ) در زير پهلوى خود خرد مىكند ، شب هنگام از خواب دورى مىگزيند و شب زنده دارى مىنمايد ، آنگاه كه سپاه خواب حمله مىآورد زمين را فرش و دست خود را بالش قرار مىدهد ، در گروهى است كه نگرانى روز بازگشت خواب از چشمانشان ربوده ، پهلوهاشان از خوابگاههاشان جا خالى مىكنند ، لبهاشان به ذكر پروردگارشان آهسته حركت مىكنند ، ابر مظلم گناههايشان بر اثر استغفارهاى مداومشان پس مىرود . آنانند حزب خدا ، همانا آنانند رستگاران !\r\n شب مردان خدا روز جهان افروز است * روشنان را به حقيقت شب ظلمانى نيست \r\n\r\n\r\n\r\n\r\n","description":"","footnote":"\r\n( 1 ) نامهء 45 .\r\n","page_name":" 419 ","page_number":419},
  {"content":"\r\n\r\n\r\nترسيم چهرهء عبادت و عُبّاد در نهج البلاغه\r\nدر فصل پيش طرز تلقى نهج البلاغه از عبادت بيان شد ؛ معلوم شد كه از نظر نهج البلاغه عبادت تنها انجام يك سلسله اعمال خشك و بىروح نيست . اعمال بدنى صورت و پيكرهء عبادت است ، روح و معنى چيز ديگر است . اعمال بدنى آنگاه زنده و جاندار است و شايستهء نام واقعى عبادت است كه با آن روح و معنى توأم باشد . عبادت واقعى نوعى خروج و انتقال از دنياى سه بعدى و قدم نهادن در دنيايى ديگر است ، دنيايى كه به نوبهء خود پر است از جوشش و جنبش و از واردات قلبى و لذتهاى خاص به خود .\r\nدر نهج البلاغه مطالب مربوط به اهل سلوك و عبادت فراوان آمده است . به عبارت ديگر ، ترسيمها از چهرهء عبادت و عبادت پيشگان شده است ؛ گاهى سيماى عُبّاد و سُلّاك از نظر شب زنده دارىها ، خوف و خشيت‌ها ، شوق و لذت‌ها ، سوز و گدازها ، آه و ناله‌ها ، تلاوت قرآن‌ها ترسيم و نقاشى شده است ، گاهى واردات قلبى و عنايات غيبى كه در پرتو عبادت و مراقبه و جهاد نفس نصيبشان مىگردد بيان شده است ، گاهى تأثير عبادت از نظر « گناه زدايى » و محو آثار تيرهء گناهان مورد بحث قرار گرفته است ، گاهى به اثر عبادت از نظر درمان پاره‌اى بيماريهاى اخلاقى و عقده‌هاى روانى اشاره شده است و گاهى ذكرى از لذتها و بهجتهاى خالص و\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nبى شائبه و بىرقيب عبّاد و زهّاد و سالكان راه به ميان آمده است .\r\n\r\nشب زنده دارىها\r\nامَّا اللَّيْلُ فَصافّونَ اقْدامَهُمْ تالينَ لِاجْزاءِ الْقُرانِ يُرَتِّلونَهُ تَرْتيلًا ، يُحَزِّنونَ بِهِ انْفُسَهُمْ وَيَسْتَثيرونَ بِهِ دَواءَ دائِهِمَ ، فَاذا مَرّوا بايَةٍ فيها تَشْويقٌ رَكَنوا الَيْها طَمَعاً وَ تَطَلَّعَتْ نُفوسُهُمْ الَيْها شَوْقاً وَظَنّوا انَّها نَصْبُ اعْيُنِهِمْ ، وَ اذا مَرّوا بايَةٍ فيها تَخْويفٌ اصْغَوْا الَيْها مَسامِعَ قُلوبِهِمْ وَظَنّوا انَّ زَفيرَ جَهَنَّمَ وَ شَهيقَها فى اصولِ آذانِهِمْ ، فَهُمْ حانونَ عَلى اوْساطِهِمْ ، مُفْتَرِشوِنَ لِجِباهِهِمْ وَ اكُفِّهِمْ وَ رُكَبِهِمْ وَ اطْرافِ اقْدامِهِمْ ، يَطْلُبونَ الَى اللَّهِ تَعالى فى فَكاكِ رِقابِهِمْ ، وَامَّا النَّهارُ فَحُلَماءُ عُلَماءُ ابْرارٌ اتْقِياءٌ « 1 » .\r\nشبها پاهاى خود را براى عبادت جفت مىكنند ، آيات قرآن را با آرامى و شمرده شمرده تلاوت مىنمايند ، با زمزمهء آن آيات و دقت در معنى آنها غمى عارفانه در دل خود ايجاد مىكنند و دواى دردهاى خويش را بدين وسيله ظاهر مىسازند ، هرچه از زبان قرآن مىشنوند مثل اين است كه به چشم مىبينند ، هر گاه به آيه‌اى از آيات رحمت مىرسند بدان طمع مىبندند و قلبشان از شوق لبريز مىگردد ، چنين مىنمايد كه نصب العين آنهاست ، و چون به آيه‌اى از آيات قهر و غضب مىرسند بدان گوش فرا مىدهند و مانند اين است كه آهنگ بالا و پايين رفتن شعله‌هاى جهنم به گوششان مىرسد ، كمرها را به عبادت خم كرده پيشانيها و كف دستها و زانوها و سر انگشت پاها به خاك مىسايند و از خداوند آزادى خويش را مىطلبند . همينها كه چنين شب زنده دارى مىكنند و تا اين حد روحشان به دنياى ديگر پيوسته است ، روزها مردانى هستند اجتماعى ، بردبار ، دانا ، نيك و پارسا .\r\n\r\n\r\n\r\n\r\n","description":"","footnote":"\r\n( 1 ) خطبهء 184 .\r\n","page_name":" 421 ","page_number":421},
  {"content":"\r\n\r\n\r\nواردات قلبى\r\nقَدْ احْيى عَقْلَهُ وَ اماتَ نَفْسَهُ ، حَتّى دَقَّ جَليلُهُ وَ لَطُفَ غَليظُهُ وَ بَرَقَ لَهُ لامِعٌ كَثيرُالْبَرْقِ ، فَابانَ لَهُ الطَّريقَ وَ سَلَكَ بِهِ السَّبيلَ وَ تَدافَعَتْهُ الاْبْوابُ الى بابِ السَّلامَةِ وَ دارِ الْاقامَةِ ، وَ ثَبَتَتْ رِجْلاهُ بِطُمَأْنينَةِ بَدَنِهِ فى قَرارِ الاْمْنِ وَالرّاحَةِ بِمَا اسْتَعْمَلَ قَلْبَهُ وَ ارْضى رَبَّهُ « 1 » .\r\nعقل خويش را زنده و نفس خويش را ميرانده است ، تا آنجا كه ستبريهاى بدن تبديل به نازكى و خشونتهاى روح تبديل به نرمى شده است و برق پرنورى بر قلب او جهيده و راه را بر او روشن و او را به رهروى سوق داده است . پيوسته از اين منزل به آن منزل برده شده است تا به آخرين منزل كه منزل سلامت و بارانداز اقامت است رسيده و پاهايش همراه بدن آرام او در قرارگاه امن و آسايش ، ثابت ايستاده است . اينهمه به موجب اين است كه دل و ضمير خود را به كار گرفته و پروردگار خويش را خشنود ساخته است .\r\nدر اين جمله‌ها - چنان كه مىبينيم - سخن از زندگى ديگرى است كه زندگى عقل خوانده شده است ، سخن از مجاهده و ميراندن نفس امّاره است ، سخن از رياضت بدن و روح است ، سخن از برقى است كه بر اثر مجاهده در دل سالك مىجهد و دنياى او را روشن مىكند ، سخن از منازل و مراحلى است كه يك روح مشتاق و سالك به ترتيب طى مىكند تا به منزل مقصود كه آخرين حد سير و صعود معنوى بشر است مىرسد  ( يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ )  « 2 » ، سخن از طمأنينه و آرامشى است كه نصيب قلب ناآرام و پراضطراب و پرظرفيت بشر در نهايت امر مىگردد (  أَلا بِذِكْرِ اللَّهِ تَطْمَئِنُّ الْقُلُوبُ )  « 3 » .\r\nدر خطبهء 221 اهتمام اين طبقه به زندگى دل چنين توصيف شده است :\r\n\r\n\r\n\r\n\r\n","description":"","footnote":"\r\n( 1 ) خطبهء 210 .\r\n( 2 ) انشقاق / 6 .\r\n( 3 ) رعد / 28 .\r\n","page_name":" 422 ","page_number":422},
  {"content":"\r\n\r\nيَرَوْنَ اهْلَ الدُّنْيا يُعَظِّمونَ مَوْتَ اجْسادِهِمْ وَ هُمْ اشَدُّ اعْظاماً لِمَوْتِ قُلوبِ احْيائِهِم .\r\nاهل دنيا مردن بدن خويش را بزرگ مىشمارند اما آنها براى مردن دل خودشان اهميت قائل هستند و آن را بزرگتر مىشمارند .\r\nخلسه‌ها و جذبه‌هايى كه روحهاى مستعد را مىربايد و بدان سو مىكشد ، اينچنين بيان شده است :\r\nصَحِبُوا الدُّنْيا بِابْدانٍ ارْواحُها مُعَلَّقَةٌ بِالَمحَلِّ الاْعْلى « 1 » .\r\nبا دنيا و اهل دنيا با بدنهايى معاشرت كردند كه روحهاى آن بدنها به بالاترين جايگاهها پيوسته بود .\r\nلَوْلَا الاْجَلُ الَّذى كَتَبَ اللَّهُ عَلَيْهِمْ لَمْ تَسْتَقِرَّ ارْواحُهُمْ فى اجْسادِهِمْ طَرْفَةَ عَيْنٍ شَوْقاً الَى الثَّوابِ وَ خَوْفاً مِنَ الْعِقابِ « 2 » .\r\nاگر اجل مقدّر و محتوم آنها نبود ، روحهاى آنها در بدنهاشان يك چشم به هم زدن باقى نمىماند از شدت عشق و شوق به كرامتهاى الهى و خوف از عقوبتهاى او .\r\nقَدْ اخْلَصَ لِلَّهِ فَاسْتَخْلَصَهُ « 3 » .\r\nاو خود را و عمل خود را براى خدا خالص كرده است ، خداوند نيز به لطف و عنايت خاص خويش او را مخصوص خويش قرار داده است .\r\nعلوم افاضى و اشراقى كه در نتيجهء تهذيب نفس و طى طريق عبوديت بر قلب سالكان راه سرازير مىشود و يقين جازمى كه نصيب آنان مىگردد ، اينچنين بيان شده است :\r\n\r\n\r\n\r\n\r\n","description":"","footnote":"\r\n( 1 ) حكمت 139 .\r\n( 2 ) خطبهء 184 .\r\n( 3 ) خطبهء 86 .\r\n","page_name":" 423 ","page_number":423},
  {"content":"\r\n\r\nهَجَمَ بِهِمُ الْعِلْمُ عَلى حَقيقَةِ الْبَصيرَةِ وَ باشَروا رَوْحَ الْيَقينِ وَ اسْتَلانوا مَااسْتَوْعَرَهُ الْمُتْرَفونَ وَ انِسوا بِمَا اسْتَوْحَشَ مِنْهُ الْجاهِلونَ « 1 » .\r\nعلمى كه بر پايهء بينش كامل است بر قلبهاى آنان هجوم آورده است ، روح يقين را لمس كرده‌اند ، آنچه بر اهل تنعم سخت و دشوار است بر آنان نرم گشته است و با آن چيزى كه جاهلان از آن در وحشتند انس گرفته‌اند .\r\n\r\nگناه زدايى\r\nاز نظر تعليمات اسلامى ، هر گناه اثرى تاريك كننده و كدورت‌آور بر دل آدمى باقى مىگذارد و در نتيجه ميل و رغبت به كارهاى نيك و خدايى كاهش مىگيرد و رغبت به گناهان ديگر افزايش مىيابد .\r\nمتقابلًا عبادت و بندگى و در ياد خدا بودن وجدان مذهبى انسان را پرورش مىدهد ، ميل و رغبت به كار نيك را افزون مىكند و از ميل و رغبت به شر و فساد و گناه مىكاهد ، يعنى تيرگيهاى ناشى از گناهان را زايل مىگرداند و ميل به خير و نيكى را جايگزين آن مىسازد .\r\nدر نهج البلاغه خطبه‌اى هست كه دربارهء نماز ، زكات و اداء امانت بحث كرده است . پس از توصيه و تأكيدهايى دربارهء نماز ، مىفرمايد :\r\nوَ انَّها لَتَحُتُّ الذُّنوبَ حَتَّ الْوَرَقِ وَ تُطْلِقُها اطْلاقَ الرِّبَقِ وَ شَبَّهَها رَسولُ اللَّهِ صلى الله عليه و آله بِالْحَمَّةِ تَكونُ عَلى بابِ الرَّجُلِ فَهُوَ يَغْتَسِلُ مِنْها فِى الْيَوْمِ وَاللَّيْلَةِ خَمْسَ مَرّاتٍ ، فَما عَسى انْ يَبْقى عَلَيْهِ مِنَ الدَّرَنِ « 2 » ؟ .\r\nنماز گناهان را مانند برگ درخت مىريزد و گردنها را از ريسمان گناه آزاد مىسازد . پيامبر خدا نماز را به چشمهء آب گرم كه بر در خانهء شخص باشد و روزى پنج نوبت خود را در آن شستشو دهد تشبيه فرمود . آيا با چنين شستشوها چيزى از آلودگى بر بدن باقى مىماند ؟\r\n\r\n\r\n\r\n\r\n","description":"","footnote":"\r\n( 1 ) حكمت 139 .\r\n( 2 ) خطبهء 190 .\r\n","page_name":" 424 ","page_number":424},
  {"content":"\r\n\r\n\r\nدرمان اخلاقى\r\nدر خطبهء 234 پس از اشاره به پاره‌اى از اخلاق رذيله از قبيل سركشى ، ظلم ، كبر ، مىفرمايد :\r\nوَ عَنْ ذلِكَ ماحَرَسَ اللَّهُ عِبادَهُ الْمُؤْمِنينَ بِالصَّلَواتِ وَ الزَّكَواتِ وَ مُجاهَدَةِ الصِّيامِ فِى الاْيّامِ الْمَفْروضاتِ تَسْكيناً لِاطْرافِهِمْ وَ تَخْشيعاً لِابْصارِهِمْ وَ تَذْليلًا لِنُفوسِهِمْ وَ تَخْفيضاً لِقُلوبِهِمْ وَ اذْهاباً لِلْخُيَلاءِ عَنْهُمْ .\r\nچون بشر در معرض اين آفات اخلاقى و بيماريهاى روانى است ، خداوند به وسيلهء نمازها و زكاتها و روزه‌ها بندگان مؤمن خود را از اين آفات حراست و نگهبانى كرد . اين عبادات دستها و پاها را از گناه بازمى دارند ، چشمها را از خيرگى بازداشته به آنها خشوع مىبخشند ، نفوس را رام مىگردانند ، دلها را متواضع مىنمايند و باد دماغ را زايل مىسازند .\r\n\r\nانس و لذت\r\nاللَّهُمَّ انَّكَ انَسُ الاْنِسينَ لِاوْلِياءِ كَ وَ احْضَرُهُمْ بِالْكِفايَةِ لِلْمُتَوَكِّليِنَ عَلَيْكَ ، تُشاهِدُهُمْ فى سَرائِرِهِمْ وَ تَطَّلِعُ عَلَيْهِمْ فى ضَمائِرِهِمْ وَ تَعْلَمُ مَبْلَغَ بَصائِرِهِمْ ، فَاسْرارُهُمْ لَكَ مَكْشوفَةٌ وَ قُلوبُهُمْ الَيْكَ مَلْهوفَةٌ ، انْ اوْحَشَتْهُمُ الْغُرْبَةُ انَسَهُمْ ذِكْرُكَ وَ انْ صُبَّتْ عَلَيْهِمُ الْمَصائِبُ لَجَأوا الَى الاْسْتِجارَةِ بِكَ « 1 » . .\r\nپروردگارا ، تو از هر انيسى براى دوستانت انيس ترى و از همهء آنها براى كسانى كه به تو اعتماد كنند براى كارگزارى آماده ترى . آنان را در باطن دلشان مشاهده مىكنى و در اعماق ضميرشان بر حال آنان آگاهى و ميزان بصيرت و معرفتشان را مىدانى . رازهاى آنان نزد تو آشكار است و دلهاى آنها در فراق تو بيتاب است . اگر تنهايى سبب وحشت آنان گردد ، ياد تو مونسشان است و اگر سختيها بر آنان فرو ريزد به تو پناه مىبرند .\r\n\r\n\r\n\r\n\r\n","description":"","footnote":"\r\n( 1 ) خطبهء 218 .\r\n","page_name":" 425 ","page_number":425},
  {"content":"\r\n\r\nوَانَّ لِلذِّكْرِ لَاهْلًا اخَذوهُ مِنَ الدُّنْيا بَدَلًا « 1 » .\r\nهمانا ياد خدا افراد شايسته‌اى دارد كه آن را به جاى همهء نعمتهاى دنيا انتخاب كرده‌اند .\r\nدر خطبهء 150 اشاره‌اى به مهدى موعود ( عجّل اللَّه فرجه الشريف ) دارد و در آخر سخن ، گروهى را در آخرالزمان ياد مىكند كه شجاعت و حكمت و عبادت توأماً در آنان گرد آمده است . مىفرمايد :\r\nثُمَّ لَيُشْحَذَنَّ فيها قَوْمٌ شَحْذَ الْقَيْنِ النَّصْلَ ، تُجْلى بِالتَّنْزيلِ ابْصارُهُمْ وَيُرْمى بِالتَّفْسيرِ فى مَسامِعِهِمْ وَ يُغْبَقونَ كَأْسَ الْحِكْمَةِ بَعْدَ الصَّبوحِ .\r\nسپس گروهى صيقل داده مىشوند و مانند پيكان در دست آهنگر تيز و برّان مىگردند ، به وسيلهء قرآن پرده از ديده هايشان برداشته مىشود و تفسير و توضيح معانى قرآن در گوشهاى آنان القا مىگردد ، جامهاى پياپى حكمت و معرفت را هر صبح و شام مىنوشند و سرخوش بادهء معرفت مىگردند .\r\n\r\n\r\n\r\n\r\n","description":"","footnote":"\r\n( 1 ) خطبهء 213 .\r\n","page_name":" 426 ","page_number":426},
  {"content":"\r\n\r\n\r\nبخش چهارم . حكومت و عدالت\r\nنهج البلاغه و مسألهء حكومت .\r\nارزش عدالت .\r\nنتوان تماشاچى صحنه‌هاى بىعدالتى بود .\r\nعلى عدالت را فداى مصلحت نمىكند .\r\nاعتراف به حقوق مردم .\r\nمنطق كليسا .\r\nمنطق نهج البلاغه .\r\nحكمران امانتدار است نه مالك\r\n\r\n","description":"","footnote":"","page_name":" 427 ","page_number":427},
  {"content":"\r\n . \r\n","description":"","footnote":"","page_name":" 428 ","page_number":428},
  {"content":"\r\n\r\n\r\nنهج البلاغه و مسألهء حكومت\r\nاز جمله مسائلى كه در نهج البلاغه فراوان دربارهء آنها بحث شده است ، مسائل مربوط به حكومت و عدالت است .\r\nهر كسى كه يك دوره نهج البلاغه را مطالعه كند ، مىبيند على عليه السلام دربارهء حكومت و عدالت حساسيت خاصى دارد ، اهميت و ارزش فراوانى براى آنها قائل است . قطعاً براى كسانى كه با اسلام آشنايى ندارند و برعكس با تعليمات ساير اديان جهانى آشنا مىباشند ، باعث تعجب است كه چرا يك پيشواى دينى اينقدر به اين گونه مسائل مىپردازد ! مگر اينها مربوط به دنيا و زندگى دنيا نيست ؟ آخر يك پيشواى دينى را با دنيا و زندگى و مسائل اجتماعى چه كار ؟ ! .\r\nو برعكس ، كسى كه با تعليمات اسلامى آشناست و سوابق على عليه السلام را مىداند كه در دامان مقدس پيغمبر مكرم اسلام پرورش يافته است ، پيغمبر او را در كودكى از پدرش گرفته ، در خانهء خود و روى دامان خود بزرگ كرده است و با تعليم و تربيت مخصوص خود او را پرورش داده ، رموز اسلام را به او آموخته ، اصول و فروع اسلام را در جان او ريخته است ، دچار هيچ گونه تعجبى نمىشود بلكه براى او اگر جز اين بود جاى تعجب بود .\r\nمگر قرآن كريم نمىفرمايد :\r\n\r\n","description":"","footnote":"","page_name":" 429 ","page_number":429},
  {"content":"\r\n\r\n لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ  « 1 »  .  .\r\nسوگند كه ما پيامبران خويش را با دلايل روشن فرستاديم و با آنان كتاب و ترازو فرود آورديم كه ميان مردم به عدالت قيام كنند .\r\nدر اين آيهء كريمه برقرارى عدالت به عنوان هدف بعثت همهء انبياء معرفى شده است . مقام قداست عدالت تا آنجا بالا رفته كه پيامبران الهى به خاطر آن مبعوث شده‌اند . عليهذا چگونه ممكن است كسى مانند على كه شارح و مفسر قرآن و توضيح دهندهء اصول و فروع اسلام است ، دربارهء اين مسأله سكوت كند و يا در درجهء كمترى از اهميت آن را قرار دهد ؟ .\r\nآنان كه در تعليمات خود توجهى به اين مسائل ندارند و يا خيال مىكنند اين مسائل در حاشيه است و تنها مسائلى از قبيل طهارت و نجاست در متن دين است ، لازم است در افكار و عقايد خود تجديد نظر نمايند .\r\n\r\nارزش و اعتبار\r\nاولين مسأله‌اى كه بايد بحث شود همين است كه ارزش و اهميت اين مسائل از نظر نهج البلاغه در چه درجه است ، بلكه اساساً اسلام چه اهميتى به مسائل مربوط به حكومت و عدالت مىدهد ؟ بحث مفصل از حدود اين مقالات خارج است اما اشاره به آنها لازم است .\r\nقرآن كريم آنجا كه رسول اكرم را فرمان مىدهد كه خلافت و ولايت و زعامت على عليه السلام را بعد از خودش به مردم ابلاغ كند ، مىفرمايد :\r\n يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ  « 2 » .\r\nاى فرستاده ! اين فرمان را كه از ناحيهء پروردگارت فرود آمده به مردم\r\n\r\n\r\n\r\n\r\n","description":"","footnote":"\r\n( 1 ) حديد / 25 .\r\n( 2 ) مائده / 67 .\r\n","page_name":" 430 ","page_number":430},
  {"content":"\r\n\r\nبرسان ، اگر نكنى رسالت الهى را ابلاغ نكرده‌اى .\r\nبه كدام موضوع اسلامى اين اندازه اهميت داده شده است ؟ كدام موضوع ديگر است كه ابلاغ نكردن آن با عدم ابلاغ رسالت مساوى باشد ؟ .\r\nدر جريان جنگ احد كه مسلمين شكست خوردند و خبر كشته شدن پيغمبر اكرم پخش شد و گروهى از مسلمين پشت به جبهه كرده فرار كردند ، قرآن كريم چنين مىفرمايد :\r\n وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ  « 1 » .\r\nمحمّد جز پيامبرى كه پيش از او نيز پيامبرانى آمده‌اند نيست . آيا اگر او بميرد و يا در جنگ كشته شود شما فرار مىكنيد و ديگر كار از كار گذشته است ؟ ! .\r\nحضرت استاد علامهء طباطبايى ( روحى فداه ) در مقالهء « ولايت و حكومت » از اين آيه چنين استنباط فرموده‌اند كه كشته شدن پيغمبر اكرم در جنگ نبايد هيچ گونه وقفه‌اى در كار شما ايجاد كند ؛ شما فوراً بايد تحت لواى آن كس كه پس از پيغمبر زعيم شماست به كار خود ادامه دهيد . به عبارت ديگر ، فرضاً پيغمبر كشته شود يا بميرد ، نظام اجتماعى و جنگى مسلمين نبايد از هم بپاشد .\r\nدر حديث است كه پيغمبر اكرم فرمود : اگر سه نفر ( حداقل ) همسفر شديد ، حتماً يكى از سه نفر را امير و رئيس خود قرار دهيد . از اينجا مىتوان فهميد كه از نظر رسول اكرم هرج و مرج و فقدان يك قوهء حاكم بر اجتماع كه منشأ حل اختلافات و پيونددهندهء افراد اجتماع با يكديگر باشد ، چه اندازه زيان‌آور است .\r\nمسائل مربوط به حكومت و عدالت كه در نهج البلاغه مطرح شده است فراوان است و ما به حول و قوهء الهى برخى از آنها را طرح مىكنيم .\r\nاولين مسأله كه لازم است بحث شود ارزش و لزوم حكومت است . على عليه السلام\r\n\r\n\r\n\r\n\r\n","description":"","footnote":"\r\n( 1 ) آل عمران / 144 .\r\n","page_name":" 431 ","page_number":431},
  {"content":"\r\n\r\nمكرر لزوم يك حكومت مقتدر را تصريح كرده است و با فكر خوارج - كه در آغاز امر مدعى بودند با وجود قرآن از حكومت بىنيازيم - مبارزه كرده است . خوارج - همچنانكه مىدانيم - شعارشان « لا حُكْمَ الّالِلَّه » بود . اين شعار از قرآن مجيد اقتباس شده است و مفادش اين است كه فرمان ( قانون ) تنها از ناحيهء خداوند و يا از ناحيهء كسانى كه خداوند به آنان اجازهء قانونگذارى داده است بايد وضع شود . ولى خوارج اين جمله را در ابتداطور ديگر تعبير مىكردند و به تعبير اميرالمؤمنين از اين كلمهء حق معنى باطلى را در نظر مىگرفتند . حاصل تعبير آنها اين بود كه بشر حق حكومت ندارد ، حكومت منحصراً از آن خداست .\r\nعلى مىفرمايد : بلى ، من هم مىگويم « لا حُكْمَ الّا لِلَّه » اما به اين معنى كه اختيار وضع قانون با خداست ، لكن اينها مىگويند حكومت و زعامت هم با خداست ، و اين معقول نيست . قانون خدا بايست به وسيلهء افراد بشر اجرا شود . مردم را از فرمانروايى « نيك » يا « بد » « 1 » چاره‌اى نيست . در پرتو حكومت و در سايهء حكومت است كه مؤمن براى خدا كار مىكند و كافر بهرهء دنياى خود را مىبرد و كارها به پايان خود مىرسد . به وسيلهء حكومت است كه مالياتها جمع آورى ، و با دشمن نبرد ، و راهها امن ، و حق ضعيف از قوى بازستانده مىشود ، تا آن وقتى كه نيكان راحت گردند و از شر بدان راحتى به دست آيد « 2 » على عليه السلام مانند هر مرد الهى و رجل ربّانى ديگر ، حكومت و زعامت را به عنوان يك پست و مقام دنيوى كه اشباع كنندهء حس جاه طلبى بشر است و به عنوان هدف و ايده آل زندگى ، سخت تحقير مىكند و آن را پشيزى نمىشمارد ؛ آن را مانند ساير مظاهر مادى دنيا از استخوان خوكى كه در دست انسان خوره دارى باشد بىمقدارتر مىشمارد ، اما همين حكومت و زعامت را در مسير اصلى و واقعىاش يعنى به عنوان وسيله‌اى براى اجراى عدالت و احقاق حق و خدمت به اجتماع ، فوق العاده مقدس مىشمارد و مانع دست يافتن حريف و رقيب فرصت طلب و استفاده جو مىگردد ، از شمشير زدن براى حفظ و نگهدارىاش از دستبرد چپاولگران دريغ نمىورزد .\r\n\r\n\r\n\r\n\r\n","description":"","footnote":"\r\n( 1 ) يعنى به فرض نبودن حكومت صالح ، حكومت ناصالح كه به هر حال نظام اجتماع را حفظ مىكند از هرج و مرج و بىنظامى و زندگى جنگلى بهتر است .\r\n( 2 ) نهج البلاغه ، خطبهء 40 .\r\n","page_name":" 432 ","page_number":432},
  {"content":"\r\n\r\nابن عباس در دوران خلافت على عليه السلام بر آن حضرت وارد شد در حالى كه با دست خودش كفش كهنهء خويش را پينه مىزد . از ابن عباس پرسيد : قيمت اين كفش چقدر است ؟ ابن عباس گفت : هيچ . امام فرمود : ارزش همين كفش كهنه در نظر من از حكومت و امارت بر شما بيشتر است ، مگر آنكه به وسيلهء آن عدالتى را اجرا كنم ، حقى را به ذى حقى برسانم ، يا باطلى را از ميان بردارم « 1 » در خطبهء 207 بحثى كلى در مورد حقوق مىكند و مىفرمايد : حقوق همواره طرفينى است . مىفرمايد : از جمله حقوق الهى حقوقى است كه براى مردم بر مردم قرار داده است ؛ آنها را چنان وضع كرده كه هر حقى در برابر حقى ديگر قرار مىگيرد ؛ هر حقى به نفع يك فرد و يا يك جمعيت موجب حقى ديگر است كه آنها را متعهد مىكند ؛ هر حقى آنگاه الزام‌آور مىگردد كه ديگرى هم وظيفهء خود را در مورد حقوقى كه بر عهده دارد انجام دهد .\r\nپس از آن چنين به سخن ادامه مىدهد :\r\nوَ اعْظَمُ مَاافْتَرَضَ سُبْحانَهُ مِنْ تِلْكَ الْحُقوقِ حَقُّ الْوالى عَلَى الرَّعِيَّةِ وَ حَقُّ الرَّعِيَّةِ عَلَى الْوالى ، فَريضَةٌ فَرَضَهَا اللَّهُ سُبْحانَهُ لِكُلٍّ عَلى كُلٍّ ، فَجَعَلَها نِظاماً لِالْفَتِهِمْ وَ عِزّاً لِدينِهِمْ ، فَلَيْسَتْ تَصْلُحُ الرَّعِيَّةُ الَّا بِصَلاحِ الْوُلاةِ وَ لا تَصْلُحُ الْوُلاةُ الّا بِاسْتِقامَةِ الرَّعِيَّةِ ، فَاذا ادَّتِ الرَّعِيَّةُ الَى الْوالى حَقَّهُ وَ ادَّى الْوالى الَى الرَّعِيَّةِ حَقَّها عَزَّ الْحَقُّ بَيْنَهُمْ وَ قامَتْ مَناهِجُ الدّينِ وَ اعْتَدَلَتْ مَعالِمُ الْعَدْلِ وَ جَرَتْ عَلى اذْلالِهَا السُّنَنُ فَصَلَحَ بِذلِكَ الزَّمانُ وَ طُمِعَ فى بَقاءِ الدَّوْلَةِ وَ يَئِسَتْ مَطامِعُ الْاعْداءِ . . . .\r\nبزرگترين اين حقوق متقابل ، حق حكومت بر مردم و حق مردم بر حكومت است . فريضهء الهى است كه براى همه بر همه حقوقى مقرر فرموده ، اين حقوق را مايهء انتظام روابط مردم و عزت دين آنان قرار داده است . مردم هرگز روى صلاح و شايستگى نخواهند ديد مگر حكومتشان صالح باشد و حكومتها هرگز به صلاح نخواهند آمد مگر تودهء ملت استوار و بااستقامت شوند . هرگاه تودهء ملت به حقوق حكومت وفادار باشند و حكومت حقوق\r\n\r\n\r\n\r\n\r\n","description":"","footnote":"\r\n( 1 ) نهج البلاغه ، خطبهء 33 .\r\n","page_name":" 433 ","page_number":433},
  {"content":"\r\n\r\nمردم را ادا كند ، آن وقت است كه « حق » در اجتماع محترم و حاكم خواهد شد ؛ آن وقت است كه اركان دين به پا خواهد خاست ؛ آن وقت است كه نشانه‌ها و علائم عدل بدون هيچ گونه انحرافى ظاهر خواهد شد ، و آن وقت است كه سنتها در مجراى خود قرار خواهد گرفت و محيط و زمانه محبوب و دوست داشتنى مىشود و دشمن از طمع بستن به چنين اجتماع محكم و استوارى مأيوس خواهد شد .\r\n\r\nارزش عدالت\r\nتعليمات مقدس اسلام اولين تأثيرى كه گذاشت روى انديشه‌ها و تفكرات گروندگان بود ؛ نه تنها تعليمات جديدى در زمينهء جهان و انسان و اجتماع آورد بلكه طرزتفكر و نحوهء انديشيدنها را عوض كرد . اهميت اين قسمت كمتر از اهميت قسمت اول نيست .\r\nهر معلمى معلومات تازه‌اى به شاگردان خود مىدهد و هر مكتبى اطلاعات جديدى در اختيار پيروان خود مىگذارد ، اما تنها برخى از معلمان و برخى از مكتبهاست كه منطق جديدى به شاگردان و پيروان خود مىدهند و طرز تفكر آنان را تغيير داده ، نحوهء انديشيدنشان را دگرگون مىسازند .\r\nاين مطلب نيازمند توضيح است . چگونه است كه منطقها عوض مىشود ، طرز تفكر و نحوهء انديشيدنها دگرگون مىگردد ؟ .\r\nانسان ، چه در مسائل علمى و چه در مسائل اجتماعى ، از آن جهت كه يك موجود متفكر است استدلال مىكند و در استدلالهاى خود خواه ناخواه بر برخى اصول و مبادى تكيه مىنمايد و با تكيه به همان اصول و مبادى است كه استنتاج مىنمايد و قضاوت مىكند .\r\nتفاوت منطقها و طرز تفكرها در همان اصول و مبادى اوّلى است كه در استدلالها و استنتاجها به كار مىرود ؛ در اين است كه چه نوع اصول و مباديى نقطهء اتكا و پايهء استدلال و استنتاج قرار گرفته باشد . اينجاست كه تفكرات و استنتاجات متفاوت مىگردد .\r\nدر مسائل علمى تقريباً طرزتفكرها در هر زمانى ميان آشنايان با روح علمى زمان يكسان است . اگر اختلافى هست ، ميان تفكرات عصرهاى مختلف است . ولى\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nدر مسائل اجتماعى حتى مردمان همزمان نيز همسان و همشكل نيستند ، و اين خود رازى دارد كه اكنون مجال بحث در آن نيست .\r\nبشر در برخورد با مسائل اجتماعى و اخلاقى خواه ناخواه به نوعى ارزيابى مىپردازد ؛ در ارزيابى خود براى آن مسائل درجات و مراتب يعنى ارزشهاى مختلف قائل مىشود و بر اساس همين درجه بندىها و طبقه بندىهاست كه نوع اصول و مباديى كه به كار مىبرد ، با آنچه ديگرى ارزيابى مىكند متفاوت مىشود و در نتيجه طرز تفكرها مختلف مىگردد .\r\nمثلًا عفاف ، خصوصاً براى زن ، يك مسألهء اجتماعى است . آيا همهء مردم در ارزيابى خود در بارهء اين موضوع يك نوع فكر مىكنند ؟ البته نه ، بى نهايت اختلاف است ؛ برخى از مردم ارزش اين موضوع را به حد صفر رسانده‌اند ، پس اين موضوع در انديشه و تفكرات آنان هيچ نقش مؤثرى ندارد ؛ و بعضى بىنهايت ارزش قائلند و با نفى اين ارزش براى حيات و زندگى ارزش قائل نيستند .\r\nاسلام كه طرزتفكرها را عوض كرد به اين معنى است كه ارزشها را بالا و پايين آورد ؛ ارزشهايى كه در حد صفر بود ( مانند تقوا ) در درجهء اعلى قرار داد و بهاى فوق العاده سنگين براى آنها تعيين كرد ، و ارزشهاى خيلى بالا از قبيل خون و نژاد و غير آن را پايين آورده تا سرحد صفر رساند .\r\nعدالت يكى از مسائلى است كه به وسيلهء اسلام حيات و زندگى را از سر گرفت و ارزش فوق العاده يافت . اسلام به عدالت ، تنها توصيه نكرد و يا تنها به اجراى آن قناعت نكرد بلكه عمده اين است كه ارزش آن را بالا برد . بهتر است اين مطلب را از زبان على عليه السلام در نهج البلاغه بشنويم .\r\nفرد باهوش و نكته سنجى از اميرالمؤمنين على عليه السلام سؤال مىكند :\r\nالْعَدْلُ افْضَلُ امِ الْجودُ ؟ .\r\nآيا عدالت شريفتر و بالاتر است يا بخشندگى ؟ .\r\nمورد سؤال دو خصيصهء انسانى است . بشر همواره از ستم گريزان بوده است و همواره احسان و نيكى ديگرى را كه بدون چشمداشت پاداش انجام مىداده ، مورد تحسين و ستايش قرار داده است .\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nپاسخ پرسش بالا خيلى آسان به نظر مىرسد : جود و بخشندگى از عدالت بالاتر است ، زيرا عدالت رعايت حقوق ديگران و تجاوز نكردن به حدود و حقوق آنهاست ، اما جود اين است كه آدمى با دست خود حقوق مسلّم خود را نثار غير مىكند . آن كه عدالت مىكند به حقوق ديگران تجاوز نمىكند و يا حافظ حقوق ديگران است از تجاوز و متجاوزان ، و اما آن كه جود مىكند فداكارى مىنمايد و حق مسلّم خود را به ديگرى تفويض مىكند ، پس جود بالاتر است .\r\nواقعاً هم اگر تنها با معيارهاى اخلاقى و فردى بسنجيم ، مطلب از اين قرار است ؛ يعنى جود بيش از عدالت معرف و نشانهء كمال نفس و رقاء روح انسان است ، اما . . .\r\nولى على عليه السلام برعكس نظر بالا جواب مىدهد . على عليه السلام به دو دليل مىگويد عدل از جود بالاتر است ؛ يكى اينكه :\r\nالْعَدْلُ يَضَعُ الْامورَ مَواضِعَها وَ الْجودُ يُخْرِجُها مِنْ جَهَتِها .\r\nعدل جريانها را در مجراى طبيعى خود قرار مىدهد ، اما جود جريانها را از مجراى طبيعى خود خارج مىسازد .\r\nزيرا مفهوم عدالت اين است كه استحقاقهاى طبيعى و واقعى در نظر گرفته شود و به هركس مطابق آنچه به حسب كار و استعداد لياقت دارد داده شود ؛ اجتماع حكم ماشينى را پيدا مىكند كه هر جزء آن در جاى خودش قرار گرفته است . و اما جود درست است كه از نظر شخص جود كننده - كه مايملك مشروع خويش را به ديگرى مىبخشد - فوق العاده باارزش است ، اما بايد توجه داشت كه يك جريان غير طبيعى است ، مانند بدنى است كه عضوى از آن بدن بيمار است و ساير اعضا موقتاً براى اينكه آن عضو را نجات دهند فعاليت خويش را متوجه اصلاح وضع او مىكنند . از نظر اجتماعى ، چه بهتر كه اجتماع چنين اعضاى بيمارى را نداشته باشد تا توجه اعضاى اجتماع به جاى اينكه به طرف اصلاح و كمك به يك عضو خاص معطوف شود ، به سوى تكامل عمومى اجتماع معطوف گردد .\r\nديگر اينكه :\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nالْعَدْلُ سائِسٌ عامٌّ وَ الْجودُ عارِضٌ خاصٌّ .\r\nعدالت قانونى است عام ، و مدير و مدبرى است كلى و شامل كه همهء اجتماع را در بر مىگيرد ، و بزرگراهى است كه همه بايد از آن بروند ، اما جود و بخشش يك حالت استثنائى و غير كلى است كه نمىشود رويش حساب كرد .\r\nاساساً جود اگر جنبهء قانونى و عمومى پيدا كند و كليت يابد ، ديگر جود نيست .\r\nعلى عليه السلام آنگاه نتيجه گرفت :\r\nفَالْعَدْلُ اشْرَفُهُما وَ افْضَلُهُما « 1 » .\r\nپس از ميان عدالت و جود ، آن كه اشرف و افضل است عدالت است .\r\nاين گونه تفكر در بارهء انسان و مسائل انسانى ، نوعى خاص از انديشه است بر اساس ارزيابى خاصى . ريشهء اين ارزيابى اهميت و اصالت اجتماع است . ريشهء اين ارزيابى اين است كه اصول و مبادى اجتماعى بر اصول و مبادى اخلاقى تقدم دارد ؛ آن يكى اصل است و اين يكى فرع ، آن يكى تنه است و اين يكى شاخه ، آن يكى ركن است و اين يكى زينت و زيور .\r\nاز نظر على عليه السلام آن اصلى كه مىتواند تعادل اجتماع را حفظ كند و همه را راضى نگه دارد ، به پيكر اجتماع سلامت و به روح اجتماع آرامش بدهد عدالت است . ظلم و جور و تبعيض قادر نيست حتى روح خود ستمگر و روح آن كسى كه به نفع او ستمگرى مىشود ، راضى و آرام نگه دارد تا چه رسد به ستمديدگان و پايمال شدگان . عدالت بزرگراهى است عمومى كه همه را مىتواند در خود بگنجاند و بدون مشكلى عبور دهد ، اما ظلم و جور كوره راهى است كه حتى فرد ستمگر را به مقصد نمىرساند .\r\nمىدانيم كه عثمان بن عفّان قسمتى از اموال عمومى مسلمين را در دورهء خلافتش تيول خويشاوندان و نزديكانش قرار داد . بعد از عثمان ، على عليه السلام زمام\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، حكمت 429 .\r\n","page_name":" 437 ","page_number":437},
  {"content":"\r\n\r\nامور را به دست گرفت . از آن حضرت خواستند كه عطف به ماسبق نكند و كارى به گذشته نداشته باشد ، كوشش خود را محدود كند به حوادثى كه از اين به بعد در زمان خلافت خودش پيش مىآيد ، اما او جواب مىداد كه :\r\nالْحَقُّ الْقَديمُ لا يُبْطِلُهُ شَىْ ءٌ .\r\nحق كهن به هيچ وجه باطل نمىشود .\r\nفرمود به خدا قسم اگر با آن اموال براى خود زن گرفته باشند و يا كنيزكان خريده باشند ، باز هم آن را به بيت المال بر مىگردانم .\r\nفَانَّ فِى الْعَدْلِ سَعَةً وَ مَنْ ضاقَ عَلَيْهِ الْعَدْلُ فَالْجَوْرُ عَلَيْهِ اضْيَقُ « 1 » .\r\nهمانا در عدالت گنجايش خاصى است ؛ عدالت مىتواند همه را دربرگيرد و در خود جاى دهد ، و آن كس كه بيمار است اندامش آماس كرده در عدالت نمىگنجد ، بايد بداند كه جايگاه ظلم و جور تنگتر است .\r\nيعنى عدالت چيزى است كه مىتوان به آن به عنوان يك مرز ايمان داشت و به حدود آن راضى و قانع بود ، اما اگر اين مرز شكسته و اين ايمان گرفته شود و پاى بشر به آن طرف مرز برسد ديگر حدى براى خود نمىشناسد ؛ به هر حدى كه برسد به مقتضاى طبيعت و شهوت سيرى ناپذير خود تشنهء حد ديگر مىگردد و بيشتر احساس نارضايى مىنمايد .\r\n\r\nنتوان تماشاچى صحنه‌هاى بىعدالتى بود\r\nعلى عليه السلام عدالت را يك تكليف و وظيفهء الهى ، بلكه يك ناموس الهى مىداند ؛ هرگز روا نمىشمارد كه يك مسلمان آگاه به تعليمات اسلامى تماشاچى صحنه‌هاى تبعيض و بىعدالتى باشد .\r\nدر خطبهء « شقشقيه » پس از آن كه ماجراهاى غم‌انگيز سياسى گذشته را شرح\r\n\r\n\r\n\r\n\r\n","description":"","footnote":"\r\n( 1 ) از خطبهء 15 نهج البلاغه .\r\n","page_name":" 438 ","page_number":438},
  {"content":"\r\n\r\nمىدهد ، بدانجا مىرسد كه مردم پس از قتل عثمان به سوى او هجوم آوردند و با اصرار و ابرام از او مىخواستند كه زمامدارى مسلمين را بپذيرد و او پس از آن ماجراهاى دردناك گذشته و با خرابى اوضاع حاضر ديگر مايل نبود اين مسؤوليت سنگين را بپذيرد ، اما به حكم اينكه اگر نمىپذيرفت حقيقت لوث شده بود و گفته مىشد على از اول علاقه‌اى به اين كار نداشت و براى اين مسائل اهميتى قائل نيست ، و به حكم اينكه اسلام اجازه نمىدهد كه آنجا كه اجتماع به دو طبقهء ستمگر و ستمكش ، يكى پرخور ناراحت از پرخورى و ديگرى گرسنهء ناراحت از گرسنگى ، تقسيم مىشود دست روى دست بگذارد و تماشاچى صحنه باشد ، اين وظيفهء سنگين را بر عهده گرفت :\r\nلَوْ لا حُضورُ الْحاضِرِ وَ قِيامُ الْحُجَّةِ بِوُجودِ النّاصِرِ وَ ما اخَذَ اللَّهُ عَلَى الْعُلَماءِ انْ لا يُقارّوا عَلى كِظَّةِ ظالِمٍ وَ لا سَغَبِ مَظْلومٍ لَالْقَيْتُ حَبْلَها عَلى غارِبِها وَ لَسَقَيْتُ اخِرَها بِكَأْسِ اوَّلِها « 1 » .\r\nاگر آن اجتماع عظيم نبود و اگر تمام شدن حجت و بسته شدن راه عذر بر من نبود و اگر پيمان خدا از دانشمندان نبود كه در مقابل پرخورى ستمگر و گرسنگى ستمكش ساكت ننشينند و دست روى دست نگذارند ، همانا افسار خلافت را روى شانه‌اش مىانداختم و مانند روز اول كنار مىنشستم .\r\n\r\nعدالت نبايد فداى مصلحت بشود\r\nتبعيض و رفيق بازى و باندسازى و دهانها را با لقمه‌هاى بزرگ بستن و دوختن ، همواره ابزار لازم سياست قلمداد شده است . اكنون مردى زمامدار و كشتى سياست را ناخدا شده است كه دشمن اين ابزار است ، هدف و ايده‌اش مبارزه با اين نوع سياست بازى است . طبعاً از همان روز اول ، ارباب توقع يعنى همان رجال سياست رنجش پيدا مىكنند ، رنجش منجر به خرابكارى مىشود و دردسرهايى فراهم مىآورد . دوستان خيرانديش به حضور على عليه السلام آمدند و با نهايت خلوص و خيرخواهى تقاضا كردند كه به خاطر مصلحت مهمتر ، انعطافى در سياست خود\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 3 ( شقشقيه ) .\r\n","page_name":" 439 ","page_number":439},
  {"content":"\r\n\r\nپديد آورد ؛ پيشنهاد كردند كه خودت را از دردسر اين هوچيها راحت كن ، « دهن سگ به لقمه دوخته به » ؛ اينها افراد متنفذى هستند ، بعضى از اينها از شخصيتهاى صدر اول‌اند ؛ تو فعلًا در مقابل دشمنى مانند معاويه قرار دارى كه ايالتى زرخيز مانند شام را در اختيار دارد ، چه مانعى دارد كه به خاطر « مصلحت » ! فعلًا موضوع مساوات و برابرى را مسكوتٌ عنه بگذارى ؟ .\r\nعلى عليه السلام جواب داد :\r\nاتَأْمُرونّى انْ اطْلُبَ النَّصْرَ بِالْجَوْرِ . . . وَاللَّهِ لا اطورُ بِهِ ما سَمَرَ سَميرٌ وَ ما امَّ نَجْمٌ فِى السَّماءِ نَجْماً ، وَ لَوْ كانَ الْمالُ لى لَسَوَّيْتُ بَيْنَهُمْ فَكَيْفَ وَ انَّمَا الْمالُ مالُ اللَّهِ « 1 » .\r\nشما از من مىخواهيد كه پيروزى را به قيمت تبعيض و ستمگرى به دست آورم ؟ از من مىخواهيد كه عدالت را به پاى سياست و سيادت قربانى كنم ؟\r\nخير ، سوگند به ذات خدا كه تا دنيا دنياست چنين كارى نخواهم كرد و به گرد چنين كارى نخواهم گشت . من و تبعيض ؟ ! من و پايمال كردن عدالت ؟ ! اگر همهء اين اموال عمومى كه در اختيار من است مال شخص خودم و محصول دسترنج خودم بود و مىخواستم ميان مردم تقسيم كنم ، هرگز تبعيض روا نمىداشتم تا چه رسد كه مال مال خداست و من امانتدار خدايم .\r\nاين بود نمونه‌اى از ارزيابى على عليه السلام در بارهء عدالت ، و اين است ارزش عدالت در نظر على عليه السلام .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 126 .\r\n","page_name":" 440 ","page_number":440},
  {"content":"\r\n\r\n\r\nاعتراف به حقوق مردم\r\nاحتياجات بشر در آب و نان و جامه و خانه خلاصه نمىشود . يك اسب و يا يك كبوتر را مىتوان با سير نگه داشتن و فراهم كردن وسيلهء آسايش تن راضى نگه داشت ، ولى براى جلب رضايت انسان ، عوامل روانى به همان اندازه مىتواند مؤثر باشد كه عوامل جسمانى .\r\nحكومتها ممكن است از نظر تأمين حوائج مادى مردم يكسان عمل كنند ، در عين حال از نظر جلب و تحصيل رضايت عمومى يكسان نتيجه نگيرند ، بدان جهت كه يكى حوائج روانى اجتماع را برمىآورد و ديگرى برنمى آورد .\r\nيكى از چيزهايى كه رضايت عموم بدان بستگى دارد اين است كه حكومت با چه ديده‌اى به تودهء مردم و به خودش نگاه مىكند ؛ با اين چشم كه آنها برده و مملوك و خود مالك و صاحب اختيار است ؟ و يا با اين چشم كه آنها صاحب حق‌اند و او خود تنها وكيل و امين و نماينده است ؟ در صورت اول هر خدمتى انجام دهد از نوع تيمارى است كه مالك يك حيوان براى حيوان خويش انجام مىدهد ، و در صورت دوم از نوع خدمتى است كه يك امين صالح انجام مىدهد . اعتراف حكومت به حقوق واقعى مردم و احتراز از هر نوع عملى كه مشعر بر نفى حق حاكميت آنها باشد ، از شرايط اوليهء جلب رضا و اطمينان آنان است .\r\n\r\n","description":"","footnote":"","page_name":" 441 ","page_number":441},
  {"content":"\r\n\r\n\r\nكليسا و مسألهء حق حاكميت\r\nدر قرون جديد - چنان كه مىدانيم - نهضتى بر ضد مذهب در اروپا برپا شد و كم و بيش دامنه‌اش به بيرون دنياى مسيحيت كشيده شد . گرايش اين نهضت به طرف ماديگرى بود . وقتى كه علل و ريشه‌هاى اين امر را جستجو مىكنيم مىبينيم يكى از آنها نارسايى مفاهيم كليسايى از نظر حقوق سياسى است . ارباب كليسا و همچنين برخى فيلسوفان اروپايى ، نوعى پيوند تصنعى ميان اعتقاد به خدا از يك طرف و سلب حقوق سياسى و تثبيت حكومتهاى استبدادى از طرف ديگر برقرار كردند ؛ طبعاً نوعى ارتباط مثبت ميان دموكراسى و حكومت مردم بر مردم و بىخدايى فرض شد .\r\nچنين فرض شد كه يا بايد خدا را بپذيريم و حق حكومت را از طرف او تفويض شده به افراد معينى كه هيچ نوع امتياز روشنى ندارند تلقى كنيم ، و يا خدا را نفى كنيم تا بتوانيم خود را ذى حق بدانيم .\r\nاز نظر روانشناسى مذهبى ، يكى از موجبات عقبگرد مذهبى اين است كه اولياء مذهب ميان مذهب و يك نياز طبيعى تضاد برقرار كنند ، مخصوصاً هنگامى كه آن نياز در سطح افكار عمومى ظاهر شود . درست در مرحله‌اى كه استبدادها و اختناقها در اروپا به اوج خود رسيده بود و مردم تشنهء اين انديشه بودند كه حق حاكميت از آن مردم است ، [ از طرف 
  ] كليسا يا طرفداران كليسا و يا با اتكا به افكار كليسا اين فكر عرضه شد كه مردم در زمينهء حكومت فقط تكليف و وظيفه دارند نه حق . همين كافى بود كه تشنگان آزادى و دموكراسى و حكومت را بر ضد كليسا ، بلكه بر ضد دين و خدا به‌طور كلى برانگيزد .\r\nاين طرز تفكر ، هم در غرب و هم در شرق ريشه‌اى بسيار قديمى دارد .\r\nژان ژاك روسو در قرارداد اجتماعى مىنويسد :\r\n« فيلون ( حكيم يونانى اسكندرانى در قرن اول ميلادى ) نقل مىكند كه كاليگولا ( امپراتور خونخوار رم ) مىگفته است همان قسمى كه چوپان طبيعتاً بر گله‌هاى خود برترى دارد ، قائدين قوم جنساً بر مرئوسين خويش تفوق دارند . و از استدلال خود نتيجه مىگرفته است كه آنها نظير خدايان ، و رعايا نظير چهارپايان مىباشند . »\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nدر قرون جديد اين فكر قديمى تجديد شد و چون رنگ مذهب و خدا به خود گرفت ، احساسات را بر ضد مذهب برانگيخت . در همان كتاب مىنويسد :\r\n« گرسيوس ( رجل سياسى و تاريخ نويس هلندى كه در زمان لوئى سيزدهم در پاريس به سر مىبرد و در سال 1625 م كتابى به اسم « حق جنگ و صلح » نوشته است ) قبول ندارد كه قدرت رؤسا فقط براى آسايش مرئوسين ايجاد شده است ؛ براى اثبات نظريهء خود وضعيت غلامان را شاهد مىآورد و نشان مىدهد كه بندگان براى راحتى اربابان هستند نه اربابان براى راحتى بندگان . . .\r\nهابز نيز همين نظر را دارد . به گفتهء اين دو دانشمند ، نوع بشر از گله‌هايى چند تشكيل شده كه هر يك براى خود رئيسى دارند كه آنها را براى خورده شدن پرورش مىدهند . » « 1 »\r\nروسو كه چنين حقى را « حق زور » ( حق قوه ) مىخواند ، به اين استدلال چنين پاسخ مىدهد :\r\n« مىگويند تمام قدرتها از طرف خداوند است و تمام زورمندان را او فرستاده است . ولى اين دليل نمىشود كه براى رفع زورمندان اقدام نكنيم .\r\nتمام بيماريها از طرف خداست ، ولى اين مانع نمىشود كه از آوردن طبيب خوددارى نماييم . دزدى در گوشهء جنگل به من حمله مىكند ؛ آيا كافى است فقط در مقابل زور تسليم شده ، كيسه‌ام را بدهم يا بايد از اين حد تجاوز نمايم و با وجود اينكه مىتوانم پول خود را پنهان كنم ، آن را به رغبت تقديم دزد نمايم ؟ تكليف من در مقابل قدرت دزد يعنى تفنگ چيست ؟ » « 2 »\r\n\r\n\r\n\r\n\r\n","description":"","footnote":"\r\n( 1 ) . قرارداد اجتماعى ، ص 37 و 38 .\r\n( 2 ) همان مدرك ، ص 40 و نيز رجوع شود به كتاب آزادى فرد و قدرت دولت ، تأليف آقاى دكتر محمود صناعى ، ص 4 و 5 .\r\n","page_name":" 443 ","page_number":443},
  {"content":"\r\n\r\nهابز - كه در بالا به نظريهء او اشاره شد - هر چند در منطق استبدادى خويشتن ، خداوند را نقطهء اتكا قرار نمىدهد و اساس نظريهء فلسفى وى در حقوق سياسى اين است كه حكمران تجسم دهندهء شخص مردم است و هر كارى كه بكند مثل اين است كه خود مردم كرده‌اند ، ولى دقت در نظريهء او نشان مىدهد كه از انديشه‌هاى كليسا متأثر است . هوبز مدعى است كه آزادى فرد با قدرت نامحدود حكمران منافات ندارد . مىگويد :\r\n« نبايد پنداشت كه وجود اين آزادى ( آزادى فرد در دفاع از خود ) قدرت حكمران را بر جان و مال كسان از ميان مىبرد يا از آن مىكاهد ، چون هيچ كار حكمران با مردم نمىتواند ستمگرى خوانده شود « 1 » ، زيرا تجسم دهندهء شخص مردم است . كارى كه او بكند مثل آن است كه خود مردم كرده‌اند .\r\nحقى نيست كه او نداشته باشد و حدى كه بر قدرت او هست از آن لحاظ است كه بندهء خداوند است و بايد قوانين طبيعت را محترم شمارد . ممكن است و اغلب پيش مىآيد كه حكمران فردى را تباه كند ، اما نمىتوان گفت به دو ستم كرده است ، مثل وقتى كه يفتاح « 2 » موجب شد كه دخترش قربانى شود . در اين موارد كسى كه چنين دچار مرگ مىشود ، آزادى دارد كارى كه براى آن كار محكوم به مرگ خواهد شد بكند يا نكند . در مورد حكمرانى كه مردم را بيگناه به هلاكت مىرساند نيز حكم همان است ، زيرا هرچند عمل او خلاف قانون طبيعت و خلاف انصاف است ، چنان كه كشتن « اوريا » توسط « داود » چنين بود اما به اوريا ستم نشد ، بلكه ستم به خداوند شد . . . » « 3 »\r\nچنان كه ملاحظه مىكنيد ، در اين فلسفه‌ها مسؤوليت در مقابل خداوند موجب\r\n\r\n\r\n\r\n\r\n","description":"","footnote":"\r\n( 1 ) . به عبارت ديگر هرچه او بكند عين عدالت است .\r\n( 2 ) . يفتاح از قضات بنى اسرائيل در جنگى نذر كرده بود اگر خداوند او را پيروز گرداند ، در بازگشت هركس را كه نخست به دو برخورد به قربانى خداوند بسوزاند . در بازگشت نخستين كسى كه به او برخورد دخترش بود . يفتاح دختر خود را سوزاند .\r\n( 3 ) . آزادى فرد و قدرت دولت ، ص 78 .\r\n","page_name":" 444 ","page_number":444},
  {"content":"\r\n\r\nسلب مسؤوليت در مقابل مردم فرض شده است ؛ مكلف و موظف بودن در برابر خداوند كافى دانسته شده است براى اينكه مردم هيچ حقى نداشته باشند ؛ عدالت همان باشد كه حكمران انجام مىدهد و ظلم براى او مفهوم و معنى نداشته باشد . . . به عبارت ديگر ، حق اللَّه موجب سقوط حق الناس فرض شده است . مسلماً آقاى هابز در عين اينكه بر حسب ظاهر يك فيلسوف آزادفكر است و متكى به انديشه‌هاى كليسايى نيست ، اگر نوع انديشه‌هاى كليسايى در مغزش رسوخ نمىداشت چنين نظريه‌اى نمىداد .\r\nآنچه در اين فلسفه‌ها ديده نمىشود اين است كه اعتقاد و ايمان به خداوند پشتوانهء عدالت و حقوق مردم تلقى شود .\r\nحقيقت اين است كه ايمان به خداوند از طرفى زيربناى انديشهء عدالت و حقوق ذاتى مردم است و تنها با اصل قبول وجود خداوند است كه مىتوان وجود حقوق ذاتى و عدالت واقعى را به عنوان دو حقيقت مستقل از فرضيه‌ها و قراردادها پذيرفت ، و از طرف ديگر بهترين ضامن اجراى آنهاست .\r\n\r\nمنطق نهج البلاغه\r\nمنطق نهج البلاغه در باب حق و عدالت بر اين اساس است . اينك نمونه‌هايى در همين زمينه :\r\nدر خطبهء 207 كه قبلًا قسمتى از آن را نقل كرديم چنين مىفرمايد :\r\nامّا بَعْدُ فَقَدْ جَعَل اللَّهُ لى عَلَيْكُمْ حَقّاً بِوِلايَةِ امْرِكُمْ وَلَكُمْ عَلَىَّ مِنَ الْحَقِّ مِثْلُ الَّذى لى عَلَيْكُمْ ، وَالْحَقُّ اوْسَعُ الْاشْياءِ فِى التَّواصُفِ وَ اضْيَقُها فِى التَّناصُفِ ، لا يَجْرى لِاحَدٍ الّا جَرى عَلَيْهِ وَلا يَجْرى عَلَيْهِ الّا جَرى لَهُ .\r\nخداوند براى من به موجب اينكه ولىّ امر و حكمران شما هستم حقى بر شما قرار داده است و براى شما نيز بر من همان اندازه حق است كه از من بر شما . همانا حق براى گفتن ، وسيعترين ميدانها و براى عمل كردن و انصاف دادن ، تنگترين ميدانهاست . حق به سود كسى جريان نمىيابد مگر آنكه به زيان او نيز جارى مىگردد و حقى از ديگران بر عهده‌اش ثابت مىشود ، و بر زيان كسى جارى نمىشود و كسى را متعهد نمىكند مگر اينكه به سود او\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nنيز جارى مىگردد و ديگران را دربارهء او متعهد مىكند .\r\nچنان كه ملاحظه مىفرماييد ، در اين بيان همهء سخن از خداست و حق و عدالت و تكليف و وظيفه ، اما نه به اين شكل كه خداوند به بعضى از افراد مردم فقط حق اعطاء فرموده است و آنها را تنها در برابر خود مسؤول قرار داده است و برخى ديگر را از حقوق محروم كرده ، آنان را در مقابل خودش و صاحبان حقوق ، بى حد و نهايت مسؤول قرار داده است و در نتيجه عدالت و ظلم ميان حاكم و محكوم مفهوم ندارد .\r\nو هم در آن خطبه مىفرمايد :\r\nوَ لَيْسَ امْرُؤٌ وَ انْ عَظُمَتْ فِى الْحَقِّ مَنْزِلَتُهُ وَ تَقَدَّمَتْ فِى الدّينِ فَضيلَتُهُ بِفَوْقِ انْ يُعانَ عَلى ما حَمَّلَهُ اللَّهُ مِنْ حَقِّهِ ، وَلَا امْرُؤٌ وَ انْ صَغَّرَتْهُ النُّفوسُ وَاقْتَحَمَتْهُ الْعُيونُ بِدونِ انْ يُعينَ عَلى ذلِكَ اوْ يُعانَ عَلَيْهِ .\r\nهيچ كس ( هر چند مقام و منزلتى بزرگ و سابقه‌اى درخشان در راه حق و خدمت به دين داشته باشد ) در مقامى بالاتر از همكارى و كمك به او در اداى وظايفش نمىباشد ، و هيچ كس هم ( هر اندازه مردم او را كوچك بشمارند و چشمها او را خرد ببينند ) در مقامى پايين‌تر از همكارى و كمك رساندن و كمك گرفتن نيست .\r\nو نيز در همان خطبه مىفرمايد :\r\nفَلا تُكَلِّمونى بِما تُكَلَّمُ بِهِ الْجَبابِرَةُ وَ لا تَتَحَفَّظوا مِنّى بِما يُتَحَفَّظُ بِهِ عِنْدَ اهْلِ الْبادِرَةِ ، وَلَا تُخالِطونى بِالْمُصانَعَةِ وَلا تَظُنّوا بِىَ اسْتِثْقالًا فى حَقٍّ قيلَ لى وَ لَا الِتماسَ اعْظامٍ لِنَفْسى ، فَانَّهُ مَنِ اسْتَثْقَلَ الْحَقَّ انْ يُقالَ لَهُ اوِالْعَدْلَ انْ يُعْرَضَ عَلَيْهِ كانَ الْعَمَلُ بِهِما اثْقَلَ عَلَيْهِ ، فَلا تَكُفّوا عَنْ مَقالَةٍ بِحَقٍّ اوْ مَشْوَرَةٍ بِعَدْلٍ .\r\nبا من آن سان كه با جباران و ستمگران سخن مىگويند سخن نگوييد ؛ القاب پرطنطنه برايم به كار نبريد ؛ آن ملاحظه كارىها و موافقتهاى مصلحتى كه در برابر مستبدان اظهار مىدارند ، در برابر من اظهار مداريد ؛ با من به سبك\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nسازشكارى معاشرت نكنيد ؛ گمان مبريد كه اگر به حق سخنى به من گفته شود بر من سنگين آيد و يا از كسى بخواهم مرا تجليل و تعظيم كند ، كه هر كس شنيدن حق يا عرضه شدن عدالت بر او ناخوش و سنگين آيد ، عمل به حق و عدالت بر او سنگين‌تر است ؛ پس ، از سخن حق يا نظر عادلانه خوددارى نكنيد .\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n\r\nحكمران امانتدار است نه مالك\r\nدر فصل پيش گفتيم كه انديشه‌اى خطرناك و گمراه كننده در قرون جديد ميان بعضى از دانشمندان اروپايى پديد آمد كه در گرايش گروهى به ماترياليسم سهم بسزايى دارد ، و آن اينكه نوعى ارتباط تصنعى ميان ايمان و اعتقاد به خدا از يك طرف و سلب حق حاكميت تودهء مردم از طرف ديگر برقرار شد . مسؤوليت در برابر خدا مستلزم عدم مسؤوليت در برابر خلق خدا فرض شد و حق اللَّه جانشين حق الناس گشت . ايمان و اعتقاد به ذات احديت - كه جهان را به « حق » و به « عدل » برپا ساخته است - به جاى اينكه زيربنا و پشتوانهء انديشهء حقوق ذاتى و فطرى تلقى شود ، ضد و مناقض آن شناخته شد و بالطبع حق حاكميت ملى مساوى شد با بى خدايى .\r\nاز نظر اسلام ، درست امر برعكس آن انديشه است . در نهج البلاغه كه اكنون موضوع بحث ماست - با آنكه اين كتاب مقدس قبل از هر چيزى كتاب توحيد و عرفان است و در سراسر آن سخن از خداست و همه جا نام خدا به چشم مىخورد - از حقوق واقعى تودهء مردم و موقع شايسته و ممتاز آنها در برابر حكمران و اينكه مقام واقعى حكمران امانتدارى و نگهبانى حقوق مردم است غفلت نشده ، بلكه سخت بدان توجه شده است .\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nدر منطق اين كتاب شريف ، امام و حكمران ، امين و پاسبان حقوق مردم و مسؤول در برابر آنهاست ؛ از ايندو ( حكمران و مردم ) اگر بناست يكى براى ديگرى باشد ، اين حكمران است كه براى تودهء محكوم است نه تودهء محكوم براى حكمران .\r\nسعدى همين معنى را بيان كرده آنجا كه گفته است :\r\n گوسفند از براى چوپان نيست * بلكه چوپان براى خدمت اوست \r\nواژهء « رعيت » عليرغم مفهوم منفورى كه تدريجاً در زبان فارسى به خود گرفته است ، مفهومى زيبا و انسانى داشته است . استعمال كلمهء « راعى » را در مورد « حكمران » و كلمهء « رعيت » را در مورد « تودهء محكوم » اولين مرتبه در كلمات رسول اكرم صلى الله عليه و آله و سپس به وفور در كلمات على عليه السلام مىبينيم .\r\nاين لغت از مادهء « رعى » است كه به معنى حفظ و نگهبانى است . به مردم از آن جهت كلمهء « رعيت » اطلاق شده است كه حكمران عهده‌دار حفظ و نگهبانى جان و مال و حقوق و آزاديهاى آنهاست .\r\nحديث جامعى از نظر مفهوم اين كلمه وارد شده است ؛ رسول اكرم صلى الله عليه و آله فرمود :\r\nكُلُّكُمْ راعٍ وَ كُلُّكُمْ مَسْؤلٌ ، فَالْامامُ راعٍ وَ هُوَ مَسْؤلٌ وَ الْمَرْأَةُ راعِيَةٌ عَلى بَيْتِ زَوْجِها وَهِىَ مَسْؤلَةٌ وَالْعَبْدُ راعٍ عَلى مالِ سَيِّدِهِ وَ هُوَ مَسْؤلٌ ، الا فَكُلُّكُمْ راعٍ وَ كُلُّكُمْ مَسْؤلٌ « 1 » .\r\nهمانا هر كدام از شما نگهبان و مسؤوليد ؛ امام و پيشوا نگهبان و مسؤول مردم است ، زن نگهبان و مسؤول خانهء شوهر خويش است ، غلام نگهبان و مسؤول مال آقاى خويش است . هان ، پس همه نگهبان و همه مسؤوليد .\r\nدر فصل پيش چند نمونه از نهج البلاغه كه نمايشگر ديد على در مورد حقوق مردم بود ذكر كردم . در اين فصل نمونه‌هايى ديگر ذكر مىكنم . مقدمتاً مطلبى از قرآن يادآورى مىشود :\r\nدر سورهء مباركهء النساء ، آيهء 58 چنين مىخوانيم :\r\n\r\n\r\n\r\n\r\n","description":"","footnote":"\r\n( 1 ) . صحيح بخارى ، ج 7 ، كتاب النكاح .\r\n","page_name":" 449 ","page_number":449},
  {"content":"\r\n\r\n إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها وَ إِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ  .\r\nخدا فرمان مىدهد كه امانتها را به صاحبانشان برگردانيد و در وقتى كه ميان مردم حكم مىكنيد به عدالت حكم كنيد .\r\nطبرسى در مجمع البيان ذيل اين آيه مىگويد :\r\n« در معنى اين آيه چند قول است ؛ يكى اينكه مقصود مطلق امانتهاست ، اعم از الهى و غير الهى ، و اعم از مالى و غير مالى ؛ دوم اينكه مخاطب حكمرانان‌اند . خداوند با تعبير لزوم اداى امانت ، حكمرانان را فرمان مىدهد كه به رعايت مردم قيام كنند . » .\r\nسپس مىگويد :\r\n« مؤيد اين معنى اين است كه بعد از اين آيه بلافاصله مىفرمايد :  « يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  . در اين آيه مردم موظف شده‌اند كه امر خدا و رسول و ولاة امر را اطاعت كنند . در آيهء پيش ، حقوق مردم و در اين آيه متقابلًا حقوق ولاة امر يادآورى شده است .\r\nاز ائمه عليهم السلام روايت رسيده است كه از اين دو آيه يكى مال ماست ( مبيّن حقوق ما بر شماست ) و ديگرى مال شماست ( مبيّن حقوق شما بر ماست ) . . . امام باقر فرمود : اداى نماز و زكات و روزه و حج از جمله امانات است .\r\nاز جمله امانتها اين است كه به ولاة امر دستور داده شده است كه صدقات و غنائم و غير آنها را از آنچه بستگى دارد به حقوق رعيت تقسيم نمايند . . . » .\r\nدر تفسير الميزان نيز در بحث روايى كه در ذيل اين آيه منعقد شده است ، از درّ المنثور از على عليه السلام چنين روايت مىكند :\r\nحَقٌّ عَلَى الْامامِ انْ يَحْكُمَ بِما انْزَلَ اللَّهُ وَ انْ يُؤَدِّىَ الْامانَةَ ، فَاذا فَعَلَ ذلِكَ\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nفَحَقٌّ عَلَى النّاسِ انْ يَسْمَعُوا اللَّهَ وَ انْ يُطيعوا وَ انْ يُجيبوا اذا دُعوا .\r\nبر امام لازم است كه آنچنان حكومت كند در ميان مردم كه خداوند دستور آن را فرود آورده است و امانتى كه خداوند به او سپرده است ادا كند . هرگاه چنين كند ، بر مردم است كه فرمان او را بشنوند و اطاعتش را بپذيرند و دعوتش را اجابت كنند .\r\nچنان كه ملاحظه مىشود ، قرآن كريم حاكم و سرپرست اجتماع را به عنوان « امين » و « نگهبان » اجتماع مىشناسد ؛ حكومت عادلانه را نوعى امانت كه به او سپرده شده است و بايد ادا نمايد تلقى مىكند . برداشت ائمهء دين و بالخصوص شخص اميرالمؤمنين على عليه السلام عيناً همان چيزى است كه از قرآن كريم استنباط مىشود .\r\nاكنون كه با منطق قرآن در اين زمينه آشنا شديم ، به ذكر نمونه‌هاى ديگرى از نهج البلاغه بپردازيم . بيشتر بايد به سراغ نامه‌هاى على عليه السلام به فرماندارانش برويم ، مخصوصاً آنها كه جنبهء بخشنامه دارد . در اين نامه‌هاست كه شأن حكمران و وظايف او در برابر مردم و حقوق واقعى آنان منعكس شده است .\r\nدر نامه‌اى كه به عامل آذربايجان مىنويسد چنين مىفرمايد :\r\nوَ انَّ عَمَلَكَ لَيْسَ لَكَ بِطُعْمَةٍ وَ لكِنَّهُ فى عُنُقِكَ امانَةٌ وَ انْتَ مُسْتَرْعىً لِمَنْ فَوْقَكَ . لَيْسَ لَكَ انْ تَفْتاتَ فى رَعِيَّةٍ . . . « 1 » .\r\nمبادا بپندارى كه حكومتى كه به تو سپرده شده است يك شكار است كه به چنگت افتاده است ؛ خير ، امانتى بر گردنت گذاشته شده است و ما فوق تو از تو رعايت و نگهبانى و حفظ حقوق مردم را مىخواهد . تو را نرسد كه به استبداد و دلخواه در ميان مردم رفتار كنى .\r\nدر بخشنامه‌اى كه براى مأمورين جمع آورى ماليات نوشته است ، پس از چند جمله موعظه و تذكر مىفرمايد :\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، بخش نامه‌ها ، نامهء 5 .\r\n","page_name":" 451 ","page_number":451},
  {"content":"\r\n\r\nفَانْصِفُوا النّاسَ مِنْ انْفُسِكُمْ وَاصْبِروا لِحَوائِجِهِمْ ، فَانَّكُمْ خُزّانُ الرَّعِيَّةِ وَ وُكَلاءُ الْامَّةِ وَ سُفَراءُ الْائِمَّةِ « 1 » .\r\nبه عدل و انصاف رفتار كنيد ، به مردم در بارهء خودتان حق بدهيد ، پرحوصله باشيد و در برآوردن حاجات مردم تنگ حوصلگى نكنيد كه شما گنجوران و خزانه داران رعيت و نمايندگان ملت و سفيران حكومتيد .\r\nدر فرمان معروف ، خطاب به مالك اشتر مىنويسد :\r\nوَ اشْعِرْ قَلْبَكَ الرَّحْمَةَ لِلرَّعِيَّةِ وَالَمحَبَّةَ لَهُمْ وَاللُّطْفَ بِهِمْ وَ لا تَكونَنَّ عَلَيْهِمْ سَبُعاً ضارياً تَغْتَنِمُ اكْلَهُمْ ، فَانَّهُمْ صِنْفانِ : امّا اخٌ لَكَ فِى الدّينِ اوْ نَظيرٌ لَكَ فِى الْخَلْقِ « 2 » .\r\nدر قلب خود استشعار مهربانى ، محبت و لطف به مردم را بيدار كن . مبادا مانند يك درنده كه دريدن و خوردن را فرصت مىشمارد رفتار كنى كه مردم تو يا مسلمان‌اند و برادر دينى تو و يا غيرمسلمان‌اند و انسانى مانند تو .\r\n. . . وَ لاتَقولَنَّ انّى مُؤَمَّر امُرُ فَاطاعُ ، فَانَّ ذلِكَ ادْغالٌ فِى الْقَلْبِ وَ مَنْهَكَةٌ لِلدّينِ وَ تَقَرُّبٌ مِنَ الْغَيْرِ .\r\nمگو من اكنون بر آنان مسلطم ، از من فرمان دادن است و از آنها اطاعت كردن ، كه اين عين راه يافتن فساد در دل و ضعف در دين و نزديك شدن به سلب نعمت است .\r\nدر بخشنامهء ديگرى كه به سران سپاه نوشته است چنين مىفرمايد :\r\nفَانَّ حَقّاً عَلَى الْوالى انْ لا يُغَيِّرَهُ عَلى رَعِيَّتِهِ فَضْلٌ نالَهُ وَ لا طَوْلٌ خُصَّ بِهِ وَ انْ يَزيدَهُ ما قَسَمَ اللَّهُ لَهُ مِنْ نِعَمِهِ دُنُوّاً مِنْ عِبادِهِ وَ عَطْفاً عَلى اخْوانِهِ « 3 » .\r\n\r\n\r\n\r\n\r\n","description":"","footnote":"\r\n( 1 ) . همان ، نامهء 51 .\r\n( 2 ) . همان ، نامهء 53 .\r\n( 3 ) . همان ، نامهء 50 .\r\n","page_name":" 452 ","page_number":452},
  {"content":"\r\n\r\nلازم است والى را كه هر گاه امتيازى كسب مىكند و به افتخارى نائل مىشود ، آن فضيلتها و موهبتها او را عوض نكند ، رفتار او را با رعيت تغيير ندهد ، بلكه بايد نعمتها و موهبتهاى خدا بر او ، او را بيشتر به بندگان خدا نزديك و مهربانتر گرداند .\r\nدر بخشنامه‌هاى على عليه السلام حساسيت عجيبى نسبت به عدالت و مهربانى به مردم و محترم شمردن شخصيت مردم و حقوق مردم مشاهده مىشود كه راستى عجيب و نمونه است .\r\nدر نهج البلاغه سفارشنامه‌اى ( وصيتى ) نقل شده كه عنوان آن « لمن يستعمله على الصدقات » است ، يعنى براى كسانى است كه مأموريت جمع آورى زكات را داشته‌اند . عنوان حكايت مىكند كه اختصاصى نيست ، صورت عمومى داشته است ، خواه به صورت نوشته‌اى بوده است كه در اختيار آنها گذاشته مىشده است و خواه سفارش لفظى بوده كه همواره تكرار مىشده است . سيد رضى آن را در رديف نامه‌ها آورده است و مىگويد ما اين قسمت را در اينجا مىآوريم تا دانسته شود على عليه السلام حق و عدالت را چگونه به پا مىداشت و چگونه در بزرگ و كوچك كارها آنها را منظور مىداشت . دستورها اين است :\r\n« به راه بيفت بر اساس تقواى خداى يگانه . مسلمانى را ارعاب نكنى « 1 » ؛ طورى رفتار نكن كه از تو كراهت داشته باشد ؛ بيشتر از حقى كه به مال او تعلق گرفته است از او مگير . وقتى كه بر قبيله‌اى كه بر سر آبى فرود آمده‌اند وارد شدى ، تو هم در كنار آن آب فرود آى بدون آنكه به خانه‌هاى مردم داخل شوى . با تمام آرامش و وقار ، نه به صورت يك مهاجم ، بر آنها وارد شو و سلام كن ، درود بفرست بر آنها ، سپس بگو : بندگان خدا ! مرا ولىّ خدا و خليفهء او فرستاده است كه حق خدا را از اموال شما بگيرم ، آيا حق الهى در اموال شما هست يا نه ؟ اگر گفتند : نه ، بار ديگر مراجعه نكن ، سخنشان را بپذير و قول آنها را محترم بشمار . اگر فردى جواب مثبت داد\r\n\r\n\r\n\r\n\r\n","description":"","footnote":"\r\n( 1 ) اينكه تنها نام مسلمان آمده است از آن جهت است كه صدقات تنها از مسلمين گرفته مىشود .\r\n","page_name":" 453 ","page_number":453},
  {"content":"\r\n\r\nاو را همراهى كن بدون آنكه او را بترسانى و يا تهديد كنى ؛ هرچه زر و سيم داد بگير . اگر گوسفند يا شتر دارد كه بايد زكات آنها را بدهد ، بدون اجازهء صاحبش داخل شتران يا گوسفندان مشو كه بيشتر آنها از اوست . وقتى كه داخل گلهء شتر يا رمهء گوسفندى شدى ، به عنف و شدت و متجبرانه داخل مشو . » « 1 »\r\nتا آخر اين وصيتنامه كه مفصل است .\r\nبه نظر مىرسد همين اندازه كافى است كه ديد على را به عنوان يك حكمران در بارهء مردم به عنوان تودهء محكوم روشن سازد .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، نامهء 25 ، ايضاً رجوع شود به نامه‌هاى 26 و 27 و 46 .\r\n","page_name":" 454 ","page_number":454},
  {"content":"\r\n\r\n\r\nبخش پنجم . اهل بيت و خلافت\r\nمقام ممتاز اهل البيت .\r\nاحقيت و اولويت .\r\nنص و وصيت .\r\nلياقت و فضيلت .\r\nخويشاوندى و قرابت .\r\nانتقاد از خلفا .\r\nابوبكر .\r\nعمر .\r\nعثمان .\r\nنقش ماهرانهء معاويه در قتل عثمان .\r\nعلى عليه السلام و عثمان .\r\nسكوت تلخ .\r\nعلى و وحدت صفوف مسلمين .\r\nدو موقف ممتاز .\r\nسكوتى شكوهمند و قيامى شكوهمندتر\r\n\r\n","description":"","footnote":"","page_name":" 455 ","page_number":455},
  {"content":"\r\n . \r\n","description":"","footnote":"","page_name":" 456 ","page_number":456},
  {"content":"\r\n\r\n\r\nسه مسألهء اساسى\r\nدر چهار گفتار گذشته تحت عنوان « حكومت و عدالت » نظريات كلى نهج البلاغه را در مسألهء حكومت و مهمترين وظيفه‌اش يعنى « عدالت » منعكس كرديم . اكنون نظر به اينكه يكى از مسائلى كه مكرر در اين كتاب مقدس در بارهء آن سخن رفته است مسألهء اهل بيت و خلافت است ، لازم است پس از آن مباحث كه كلياتى بود در امر حكومت و عدالت ، در اين مبحث كه مربوط است به مسألهء خاص خلافت بعد از پيغمبر و مقام اختصاصى اهل بيت در ميان امت ، وارد شويم .\r\nمجموع مسائلى كه در اين زمينه طرح شده است عبارت است از :\r\nالف . مقام ممتاز و فوق عادى اهل بيت و اينكه علوم و معارف آنها از يك منبع فوق بشرى سرچشمه مىگيرد و آنها را با ديگران و ديگران را با آنها نتوان قياس كرد .\r\nب . احقيت و اولويت اهل بيت و از آن جمله شخص اميرالمؤمنين عليه السلام به امر خلافت ، هم به حكم وصيت و هم به حكم لياقت و فضيلت و هم به حكم قرابت .\r\nج . انتقاد از خلفا .\r\nد . فلسفهء اغماض و چشم پوشى على عليه السلام از حق مسلّم خود و حدود آن ، كه نه از آن حدود تجاوز كرده نه در آن حدود از انتقاد و اعتراض كوتاهى كرده است .\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n\r\nمقام ممتاز اهل بيت\r\nمَوْضِعُ سِرِّهِ وَلَجَأُ امْرِهِ وَ عَيْبَةُ عِلْمِهِ وَ مَوْئِلُ حِكَمِهِ وَ كُهوفُ كُتُبِهِ وَ جِبالُ دِينِهِ ؛ بِهِمْ اقامَ انْحِناءَ ظَهْرِهِ وَ اذْهَبَ ارْتِعادَ فَرائِصِهِ . . . لايُقاسُ بِالِ مُحَمَّدٍ صَلَّى اللَّهُ عَلَيْهِ و الِهِ مِنْ هذِهِ الْامَّةِ احَدٌ وَ لايُسَوّى بِهِمْ مَنْ جَرَتْ نِعْمَتُهُمْ عَلَيْهِ ابَدَاً ، هُمْ اساسُ الدّينِ وَ عِمادُالْيَقينِ ، الَيْهِمْ يَفى ءُ الْغالى وَ بِهِمْ يَلْحَقُ التّالى وَ لَهُمْ خَصائِصُ حَقِّ الْوِلايَةِ وَ فيهِمُ الْوَصِيَّةُ وَ الْوِراثَةُ ، الْانَ اذْ رَجَعَ الْحَقُّ الى اهْلِهِ وَ نُقِلَ الى مُنْتَقَلِهِ « 1 » .\r\nجايگاه راز خدا ، پناهگاه دين او ، صندوق علم او ، مرجع حكم او ، گنجينه‌هاى كتابهاى او و كوههاى دين او مىباشند . به وسيلهء آنها پشت دين را راست كرد و تزلزلش را مرتفع ساخت . . . احدى از امت با آل محمد صلى الله عليه و آله قابل قياس نيست . كسانى را كه از نعمت آنها متنعم‌اند ، با خود آنها نتوان هم ترازو كرد . آنان ركن دين و پايهء يقين‌اند . تندروان بايد به آنان ( كه ميانه روند ) برگردند و كندروان بايد سعى كنند به آنان برسند . شرايط ولايت امور مسلمين در آنها جمع است و پيغمبر در بارهء آنها تصريح كرده است و آنان كمالات نبوى را به ارث برده‌اند . اين هنگام است زمانى كه حق به اهلش بازگشته ، به جاى اصلى خود منتقل گشته است .\r\nآنچه در اين چند جمله به چشم مىخورد ، برخوردارى اهل بيت از يك معنويت فوق العاده است كه آنان را در سطحى ما فوق سطح عادى قرار مىدهد ، و در چنين سطحى احدى با آنان قابل مقايسه نيست . همچنانكه در مسألهء نبوت مقايسه كردن افراد ديگر با پيغمبر غلط است ، در امر خلافت و امامت نيز با وجود افرادى در اين سطح ، سخن از ديگران بيهوده است .\r\nنَحْنُ شَجَرَةُ النُّبُوَّةِ وَ الرِّسالَةِ وَ مُخْتَلَفُ الْمَلائِكَةِ وَ مَعادِنُ الْعِلْمِ وَ يَنابيع\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 2 .\r\n","page_name":" 458 ","page_number":458},
  {"content":"\r\n\r\nالحكم « 1 » .\r\nما درخت نبوت و فرودگاه رسالت و محل آمدوشد فرشتگان و معدنهاى علوم و سرچشمه‌هاى حكمتهاييم .\r\nايْنَ الَّذينَ زَعَموا انَّهُمُ الرّاسِخونَ فِى الْعِلْمِ دونَنا ؟ ! كَذِباً وَ بَغْياً عَلَيْنا انْ رَفَعَنَا اللَّهُ وَ وَضَعَهُمْ وَ اعْطانا وَ حَرَمَهُمْ وَادْخَلَنا وَ اخْرَجَهُمْ ، بِنا يُسْتَعْطَى الْهُدى وَ يُسْتَجْلَى الْعَمى ، انَّ الْائِمَّةَ مِنْ قُرَيْشٍ غُرِسوا فى هذَا الْبَطْنِ مِنْ هاشِمٍ لا تَصْلُحُ عَلى سِواهُمْ وَ لا تَصْلُحُ الْوُلاةُ مِنْ غَيْرِهِمْ « 2 » .\r\nكجايند كسانى كه به دروغ و از روى حسد ( كه خداوند ما را بالا برده و آنها را پايين ، به ما عنايت كرده و آنها را محروم ساخته است ، ما را وارد كرده و آنها را خارج ) گفتند كه راسخان در علم - كه در قرآن آمده است - آنانند نه ما ؟ ! تنها به وسيلهء ما هدايت جلب ، و كورى بر طرف مىگردد ؛ امامان از قريش‌اند اما نه همهء قريش بلكه خصوص يك تيره ، از بنى هاشم ؛ جامهء امامت جز بر تن آنان راست نيايد و كسى غير از آنان چنين شايستگى را ندارد .\r\nنَحْنُ الشِّعارُ وَالْاصحابُ وَالْخَزَنَةُ وَ الْابْوابُ ، وَ لا تُؤْتَى الْبُيوتُ الّا مِنْ ابْوابِها ، فَمَنْ اتاها مِنْ غَيْرِ ابْوابِها سُمِّىَ سارِقاً « 3 » .\r\nجامهء زيرين و ياران واقعى و گنجوران دين و درهاى ورودى اسلام ماييم ؛ به خانه‌ها جز از درهايى كه براى آنها مقرر شده است نتوان داخل شد ، فقط دزد است كه از ديوار ( نه از در ) وارد مىشود .\r\nفيهِمْ كَرائِمُ الْقُر انِ وَ هُمْ كُنوزُ الرَّحْمنِ ، انْ نَطَقوا صَدَقوا وَ انْ صَمَتوا لَمْ يُسْبَقوا « 4 » . .\r\nبالاترين آيات ستايشى قرآن در بارهء آنان است ، گنجهاى خداى\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 106 .\r\n( 2 ) . نهج البلاغه ، خطبهء 144 .\r\n( 3 ) نهج البلاغه ، خطبهء 153 .\r\n( 4 ) نهج البلاغه ، خطبهء 153 .\r\n","page_name":" 459 ","page_number":459},
  {"content":"\r\n\r\nرحمان‌اند ، اگر لب به سخن بگشايند آنچه بگويند عين حقيقت است ، فرضاً سكوت كنند ديگران برآنان پيشى نمىگيرند .\r\nهُمْ عَيْشُ الْعِلْمِ وَ مَوْتُ الْجَهْلِ ، يُخْبِرُكُمْ حِلْمُهُمْ ( حُكْمُهُمْ ) عَنْ عِلْمِهِمْ ، وَ صَمْتُهُمْ عَنْ حِكَمِ مَنْطِقِهِمْ ، لا يُخالِفونَ الْحَقَّ وَ لايَخْتَلِفونَ فيهِ . هُمْ دَعائِمُ الْاسْلامِ وَ وَلائِجُ الْاعْتِصامِ ، بِهِمْ عادَ الْحَقُّ فى نِصابِهِ وَ انْزاحَ الْباطِلُ عَنْ مَقامِهِ وَ انْقَطَعَ لِسانُهُ عَنْ مَنْبَتِهِ ، عَقَلُوا الدّينَ عَقْلَ وِعايَةٍ وَ رِعايَةٍ لا عَقْلَ سِماعٍ وَ رِوايَةٍ ، فَانَّ رُواةَ الْعِلْمِ كَثيرٌ وَ رُعاتَهُ قَليلٌ « 1 » .\r\nآنان مايهء حيات علم و مرگ جهل مىباشند ، حلم و بردباريشان ( يا حكمهايى كه صادر مىكنند و رأيهايى كه مىدهند ) از ميزان علمشان حكايت مىكند ، و سكوتهاى به موقعشان از توأم بودن حكمت با منطق آنها خبر مىدهد ، نه با حق مخالفت مىورزند و نه در حق اختلاف مىكنند . آنان پايه‌هاى اسلام و وسايل احتفاظ مردم‌اند ، به وسيلهء آنها حق به جاى خود برمىگردد و باطل از جايى كه قرار گرفته دور مىشود و زبانش از بيخ بريده مىشود . آنان دين را از روى فهم و بصيرت و براى عمل فراگرفته‌اند ، نه آنكه طوطى وار شنيده و ضبط كرده باشند و تكرار كنند ، همانا ناقلان علوم فراوان‌اند اما جانبداران آن كم‌اند .\r\nدر ضمن كلمات قصار نهج البلاغه داستانى نقل شده كه كميل بن زياد نخعى گفت :\r\nاميرالمؤمنين عليه السلام ( در دورهء خلافت و زمان اقامت در كوفه ) دست مرا گرفت و با هم از شهر به طرف قبرستان خارج شهر بيرون رفتيم . همين كه به خلوتگاه صحرا رسيديم ، آه عميقى از دل بركشيد و به سخن آغاز كرد .\r\nدر مقدمهء سخن فرمود : اى كميل ! دلهاى فرزندان آدم به منزلهء ظرفهاست ؛ بهترين ظرفها آن است كه بهتر مظروف خود را نگهدارى كند ، پس آنچه مىگويم ضبط كن .\r\nعلى در اين سخنان خود كه اندكى مفصل است ، مردم را از نظر پيروى راه حق\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 239 .\r\n","page_name":" 460 ","page_number":460},
  {"content":"\r\n\r\nبه سه دسته تقسيم مىكند و سپس از اينكه انسانهاى لايقى نمىيابد كه اسرار فراوانى كه در سينه انباشته دارد بدانان بسپارد ، اظهار دلتنگى مىكند . اما در آخر سخن خود مىگويد : البته چنين نيست كه زمين به كلى از مردان الهى آنچنان كه على آرزو دارد خالى بماند ؛ خير ، همواره و در هر زمانى چنين افرادى هستند هر چند كم‌اند :\r\nاللَّهُمَّ بَلى لا تَخْلُوالْارْضُ مِنْ قائِمٍ لِلَّهِ بِحُجَّةٍ امّا ظاهِراً مَشْهوراً وَ امّا خائِفاً مَغْموراً ، لِئَلّا تَبْطُلَ حُجَجُ اللَّهِ وَ بَيِّناتُهُ ، وَ كَمْ ذا وَ ايْنَ ؟ اولئِكَ وَاللَّهِ الْاقَلّونَ عَدَداً وَالْاعْظَمونَ عِنْدَ اللَّهِ قَدْراً ، يَحْفَظُاللَّهُ بِهِمْ حُجَجَهُ وَ بَيِّناتِهِ ، حَتّى يودِعوها نُظَرائَهُمْ ، وَ يَزْرَعوها فى قُلوبِ اشْباهِهِمْ . هَجَمَ بِهِمُ الْعِلْمُ عَلى حَقيقَةِ الْبَصيرَةِ وَ باشَروا رَوْحَ الْيَقينِ وَاسْتَلانوا مَا اسْتَوْعَرَهُ الْمُتْرَفونَ وَ انِسوا بِمَا اسْتَوْحَشَ مِنْهُ الْجاهِلونَ وَ صَحِبُوا الدُّنْيا بِابْدانٍ ارْواحُها مُعَلَّقَةٌ بِالَمحَلِّ الْاعْلى . اولئِكَ خُلَفاءُ اللَّهِ فى ارْضِهِ وَ الدُّعاةُ الى دينِهِ ، اهْ اهْ شَوْقاً الى رُؤْيَتِهِمْ « 1 » .\r\nچرا ، زمين هرگز از حجت ( خواه ظاهر و آشكار يا ترسان و پنهان ) خالى نيست ، زيرا حجتها و آيات الهى بايد باقى بمانند . اما چند نفرند و كجايند ؟\r\nآنان به خدا قسم از نظر عدد از همه كمتر و از نظر منزلت در نزد خدا از همه بزرگترند . خداوند به وسيلهء آنها دلايل خود را نگهدارى مىكند تا آنها را نزد مانندهاى خود بسپارند و در دل امثال خود بذر آنها را بكارند . علم از غيب و باطن در منتهاى بصيرت بر آنها هجوم كرده است ، به روح يقين پيوسته‌اند ، آنچه بر اهل تنعم دشوار است بر آنها آسان است ، و آنچه مايهء وحشت جاهلان است مايهء انس آنان است ، دنيا و اهل دنيا را با بدنهايى همراهى مىكنند كه روحهاى آن بدنها در جاى ديگر است و به عاليترين جايگاهها پيوسته است . آرى جانشينان خدا در زمين خدا و دعوت كنندگان مردم به دين خدا اينان‌اند . آه آه ، چقدر آرزوى ديدن اينها را دارم .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، حكمت 139 .\r\n","page_name":" 461 ","page_number":461},
  {"content":"\r\n\r\nدر اين جمله‌ها هر چند نامى ولو به‌طور اشاره از اهل بيت برده نشده است ، اما با توجه به جمله‌هاى مشابهى كه در نهج البلاغه در بارهء اهل بيت آمده است ، يقين پيدا مىشود كه مقصود ائمهء اهل بيت مىباشند .\r\nاز مجموع آنچه در اين گفتار از نهج البلاغه نقل كرديم ، معلوم شد كه در نهج البلاغه علاوه بر مسألهء خلافت و زعامت امور مسلمين در مسائل سياسى ، مسألهء امامت به مفهوم خاصى كه شيعه تحت عنوان « حجت » قائل است عنوان شده و به نحو بليغ و رسايى بيان شده است .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n\r\nاحقيت و اولويت\r\nدر فصل پيش عباراتى از نهج البلاغه در بارهء مقام ممتاز و فوق عادى اهل بيت و اينكه علوم و معارف آنها از منبع فوق بشرى سرچشمه مىگيرد و مقايسهء آنها با افراد عادى غلط است ، نقل كرديم . در اين فصل قسمت دوم اين بحث را يعنى عباراتى در بارهء احقيت و اولويت و بلكه تقدم و حق اختصاصى اهل بيت و مخصوصاً شخص اميرالمؤمنين عليه السلام مىآوريم .\r\nدر نهج البلاغه در بارهء اين مطلب به سه اصل استدلال شده است : وصيت و نص رسول خدا ، ديگر شايستگى امير مؤمنان عليه السلام و اينكه جامهء خلافت تنها بر اندام او راست مىآيد ، سوم روابط نزديك نسبى و روحى آن حضرت با رسول خدا صلى الله عليه و آله .\r\n\r\nنص و وصيت\r\nبرخى مىپندارند كه در نهج البلاغه به هيچ وجه به مسألهء نص اشاره‌اى نشده است ، تنها به مسألهء صلاحيت و شايستگى اشاره شده است . اين تصور صحيح نيست ، زيرا اولًا در خطبهء 2 نهج البلاغه - كه در فصل پيش نقل كرديم - صريحاً در بارهء اهل بيت مىفرمايد : « وَ فيهِمُ الْوَصِيَّةُ وَ الْوِراثَةُ » يعنى وصيت رسول خدا صلى الله عليه و آله و همچنين وراثت رسول خدا صلى الله عليه و آله در ميان آنهاست .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nثانياً در موارد زيادى على عليه السلام از حق خويش چنان سخن مىگويد كه جز با مسألهء تنصيص و مشخص شدن حق خلافت براى او به وسيلهء پيغمبر اكرم صلى الله عليه و آله قابل توجيه نيست . در اين موارد ، سخن على اين نيست كه چرا مرا با همهء جامعيت شرايط كنار گذاشتند و ديگران را برگزيدند ؛ سخنش اين است كه حق قطعى و مسلّم مرا از من ربودند . بديهى است كه تنها با نص و تعيين قبلى از طريق رسول اكرم صلى الله عليه و آله است كه مىتوان از حق مسلّم و قطعى دم زد . صلاحيت و شايستگى ، حق بالقوه ايجاد مىكند نه حق بالفعل ، و در مورد حق بالقوه سخن از ربوده شدن حق مسلّم و قطعى صحيح نيست .\r\nاكنون مواردى را ذكر مىكنيم كه على عليه السلام خلافت را حق خود مىداند . از آن جمله در خطبهء 6 - كه در اوايل دورهء خلافت هنگامى كه از طغيان عايشه و طلحه و زبير آگاه شد و تصميم به سركوبى آنها گرفت انشاء شده است - پس از بحثى در بارهء وضع روز مىفرمايد :\r\nفَوَاللَّهِ مازِلْتُ مَدْفوعاً عَنْ حَقّى مُسْتَأْثَراً عَلَىَّ مُنْذُ قَبَضَ اللَّهُ نَبِيَّهُ صلى الله عليه و آله حَتّى يَوْمِ النّاسِ هذا .\r\nبه خدا سوگند از روزى كه خدا جان پيامبر خويش را تحويل گرفت تا امروز همواره حق مسلّم من از من سلب شده است .\r\nدر خطبهء 171 - كه واقعاً خطبه نيست و بهتر بود سيدرضى ( اعلى اللَّه مقامه ) آن را در كلمات قصار مىآورد - جريانى را نقل مىفرمايد و آن اينكه :\r\nشخصى در حضور جمعى به من گفت : پسر ابوطالب ! تو بر امر خلافت حريصى . من گفتم :\r\nبَلْ انْتُمْ وَاللَّهِ لَاحْرَصُ وَ ابْعَدُ وَ انَا اخَصُّ وَ اقْرَبُ ، وَ انَّما طَلَبْتُ حَقّاً لى وَ انْتُمْ تَحولونَ بَيْنى وَ بَيْنَهُ وَ تَضْرِبونَ وَجْهى دونَهُ ، فَلَمّا قَرَعْتُهُ بِالْحُجَّةِ فِى الْمَلَاءِ الْحاضِرينَ هَبَّ كَانَّهُ بُهِتَ لا يَدْرى ما يُجيبُنى بِهِ .\r\nبلكه شما حريصتر و از پيغمبر دورتريد و من از نظر روحى و جسمى نزديكترم . من حق خود را طلب كردم و شما مىخواهيد ميان من و حق\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nخاص من حائل و مانع شويد و مرا از آن منصرف سازيد . آيا آن كه حق خويش را مىخواهد حريصتر است يا آن كه به حق ديگران چشم دوخته است ؟ همين كه او را با نيروى استدلال كوبيدم به خود آمد و نمىدانست در جواب من چه بگويد .\r\nمعلوم نيست اعتراض كننده چه كسى بوده و اين اعتراض در چه وقت بوده است .\r\nابن ابى الحديد مىگويد : اعتراض كننده سعد وقاص بوده آن هم در روز شورا . سپس مىگويد : ولى اماميه معتقدند كه اعتراض كننده ابو عبيدهء جراح بوده در روز سقيفه .\r\nدر دنبالهء همان جمله‌ها چنين آمده است :\r\nالّلهُمَّ انّى اسْتَعْديكَ عَلى قُرَيْشٍ وَ مَنْ اعانَهُمْ فَانَّهُمْ قَطَعوا رَحِمى وَ صَغَّروا عَظيمَ مَنْزِلَتى وَ اجْمَعوا عَلى مُنازَعَتى امْراً هُوَ لى .\r\nخدايا از ظلم قريش و همدستان آنها به تو شكايت مىكنم . اينها با من قطع رحم كردند و مقام و منزلت بزرگ مرا تحقير نمودند ؛ اتفاق كردند كه در مورد امرى كه حق خاص من بود ، بر ضد من قيام كنند .\r\nابن ابى الحديد در ذيل جمله‌هاى بالا مىگويد :\r\n« كلماتى مانند جمله‌هاى بالا از على مبنى بر شكايت از ديگران و اينكه حق مسلم او به ظلم گرفته شده ، به حد تواتر نقل شده و مؤيد نظر اماميه است كه مىگويند على با نص مسلم تعيين شده و هيچ كس حق نداشت به هيچ عنوان بر مسند خلافت قرار گيرد . ولى نظر به اينكه حمل اين كلمات بر آنچه كه از ظاهر آنها استفاده مىشود مستلزم تفسيق يا تكفير ديگران است ، لازم است ظاهر آنها را تأويل كنيم . اين كلمات مانند آيات متشابه قرآن است كه نمىتوان ظاهر آنها را گرفت . » .\r\nابن ابى الحديد خود طرفدار افضليت و اصلحيت على عليه السلام است . جمله‌هاى\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nنهج البلاغه تا آنجا كه مفهوم احقيت مولى را مىرساند از نظر ابن ابى الحديد نيازى به توجيه ندارد ، ولى جمله‌هاى بالا از آن جهت از نظر او نياز به توجيه دارد كه تصريح شده است كه خلافت حق خاص على بوده است ، و اين جز با منصوصيت و اينكه رسول خدا صلى الله عليه و آله از جانب خدا تكليف را تعيين و حق را مشخص كرده باشد متصور نيست .\r\nمردى از بنى اسد از اصحاب على عليه السلام از آن حضرت مىپرسد :\r\nكَيْفَ دَفَعَكُمْ قَوْمُكُمْ عَنْ هذَا الْمَقامِ وَ انْتُمْ احَقُّ بِهِ ؟ .\r\nچطور شد كه قوم شما ، شما را از خلافت بازداشتند و حال آنكه شما شايسته‌تر بوديد ؟ .\r\nامير مؤمنان عليه السلام به پرسش او پاسخ گفت . اين پاسخ همان است كه به عنوان خطبهء 161 در نهج البلاغه مسطور است . على عليه السلام صريحاً در پاسخ گفت : در اين جريان جز طمع و حرص از يك طرف ، و گذشت ( بنا به مصلحتى ) از طرف ديگر عاملى در كار نبود :\r\n« فَانَّها كانَتْ اثَرَةً شَحَّتْ عَلَيْها نُفوسُ قَوْمٍ وَ سَخَتْ عَنْها نُفوسُ اخَرينَ . » .\r\nاين سؤال و جواب در دورهء خلافت على عليه السلام درست در همان زمانى كه على عليه السلام با معاويه و نيرنگهاى او درگير بود واقع شده است . اميرالمؤمنين عليه السلام خوش نداشت كه در چنين شرايطى اين مسأله طرح شود ، لهذا به صورت ملامت گونه‌اى قبل از جواب به او گفت كه آخر ، هر پرسشى جايى دارد ؛ حالا وقتى نيست كه در بارهء گذشته بحث كنيم ؛ مسألهء روز ما مسألهء معاويه است « وَ هَلُمَّ الْخَطْبَ فِى ابْنِ ابى سُفْيانَ . . . » ؛ اما در عين حال همان‌طور كه روش معتدل هميشگى او بود ، از پاسخ دادن و روشن كردن حقايق گذشته خوددارى نكرد .\r\nدر خطبهء « شقشقيه » صريحاً مىفرمايد : « ارى تُراثى نَهْباً » « 1 » يعنى حق موروثى\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 3 .\r\n","page_name":" 466 ","page_number":466},
  {"content":"\r\n\r\nخود را مىديدم كه به غارت برده مىشود . بديهى است كه مقصود از وراثت ، وراثت فاميلى و خويشاوندى نيست ، مقصود وراثت معنوى و الهى است .\r\n\r\nلياقت و فضيلت\r\nاز مسألهء نص صريح و حق مسلم و قطعى كه بگذريم ، مسألهء لياقت و فضيلت مطرح مىشود . در اين زمينه نيز مكرر در نهج البلاغه سخن به ميان آمده است . در خطبهء « شقشقيه » مىفرمايد :\r\nاما وَاللَّهِ لَقَدْ تَقَمَّصَهَا ابْنُ ابى قُحافَةَ وَ انَّهُ لَيَعْلَمُ انَّ مَحَلّى مِنْها مَحَلُّ الْقُطْبِ مِنَ الرَّحى يَنْحَدِرُ عَنِّى السَّيْلُ وَ لا يَرْقى الَىَّ الطَّيْرُ .\r\nبه خدا سوگند كه پسر ابوقحافه خلافت را مانند پيراهنى به تن كرد در حالى كه مىدانست آن محورى كه اين دستگاه بايد بر گرد آن بچرخد من هستم .\r\nسرچشمه‌هاى علم و فضيلت از كوهسار شخصيت من سرازير مىشود و شاهباز وهم انديشهء بشر از رسيدن به قلهء عظمت من باز مىماند .\r\nدر خطبهء 188 اول مقام تسليم و ايمان خود را نسبت به رسول اكرم صلى الله عليه و آله و سپس فداكاريها و مواساتهاى خود را در مواقع مختلف يادآورى مىكند و بعد جريان وفات رسول اكرم صلى الله عليه و آله را در حالى كه سرش بر سينهء او بود ، و آنگاه جريان غسل دادن پيغمبر صلى الله عليه و آله را به دست خود نقل مىكند در حالى كه فرشتگان او را در اين كار كمك مىكردند و او زمزمهء فرشتگان را مىشنيد و حس مىكرد كه چگونه دسته‌اى مىآيند و دسته‌اى مىروند و بر پيغمبر صلى الله عليه و آله درود مىفرستند ، و تا لحظه‌اى كه پيغمبر صلى الله عليه و آله را در مدفن مقدسش به خاك سپردند زمزمهء فرشتگان يك لحظه هم از گوش على عليه السلام قطع نگشته بود . بعد از يادآورى موقعيتهاى مخصوص خود از مقام تسليم و عدم انكار - بر خلاف بعضى صحابهء ديگر - گرفته تا فداكاريهاى بىنظير و تا قرابت خود با پيغمبر صلى الله عليه و آله تا جايى كه جان پيغمبر صلى الله عليه و آله در دامن على عليه السلام از تن مفارقت مىكند ، چنين مىفرمايد :\r\nفَمَنْ ذا احَقُّ بِهِ مِنّى حَيّاً وَ مَيِّتاً ؟\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nچه كسى از من به پيغمبر در زمان حيات و بعد از مرگ او سزاوارتر است ؟\r\n\r\nقرابت و نسب\r\nچنان كه مىدانيم پس از وفات رسول اكرم صلى الله عليه و آله سعدبن ابى عبادهء انصارى مدعى خلافت شد و گروهى از افراد قبيله‌اش دور او را گرفتند . سعد و اتباع وى محل سقيفه را براى اين كار انتخاب كرده بودند ، تا آنكه ابوبكر و عمر و ابوعبيدهء جرّاح آمدند و مردم را از توجه به سعدبن ابى عباده بازداشتند و از حاضرين براى ابوبكر بيعت گرفتند . در اين مجمع سخنانى ميان مهاجران و انصار رد و بدل شد و عوامل مخالفى در تعيين سرنوشت نهايى اين جلسه تأثير داشت .\r\nيكى از به اصطلاح برگهاى برنده‌اى كه مهاجران و طرفداران ابوبكر مورد استفاده قرار دادند اين بود كه پيغمبر اكرم صلى الله عليه و آله از قريش است و ما از طايفهء پيغمبريم . ابن ابى الحديد در ذيل شرح خطبهء 65 مىگويد :\r\n« عمر به انصار گفت : عرب هرگز به امارت و حكومت شما راضى نمىشود زيرا پيغمبر از قبيلهء شما نيست ، ولى عرب قطعاً از اين كه مردى از فاميل پيغمبر صلى الله عليه و آله حكومت كند امتناع نخواهد كرد . . . كيست كه بتواند با ما در مورد حكومت و ميراث محمدى معارضه كند و حال آنكه ما نزديكان و خويشاوندان او هستيم . » .\r\nو باز چنان كه مىدانيم على عليه السلام در حين اين ماجراها مشغول وظايف شخصى خود در مورد جنازهء پيغمبر صلى الله عليه و آله بود . پس از پايان اين جريان ، على عليه السلام از افرادى كه در آن مجمع حضور داشتند استدلالهاى طرفين را پرسيد و استدلال هر دو طرف را انتقاد و رد كرد . سخنان على عليه السلام در اينجا همانهاست كه سيدرضى آنها را در خطبهء 66 آورده است :\r\nعلى عليه السلام پرسيد : انصار چه مىگفتند ؟ .\r\nگفتند : حكمفرمايى از ما و حكمفرماى ديگرى از شما باشد .\r\n- چرا شما بر رد نظريهء آنها به سفارشهاى پيغمبر اكرم دربارهء آنها استدلال\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nنكرديد كه فرمود : با نيكان انصار نيكى كنيد و از بدان آنان درگذريد ؟ ! .\r\n- اينها چه جور دليل مىشود ؟ .\r\n- اگر بنا بود حكومت با آنان باشد ، سفارش در بارهء آنان معنى نداشت . اين كه به ديگران در بارهء آنان سفارش شده است ، دليل است كه حكومت با غير آنان است . خوب ، قريش چه مىگفتند ؟ .\r\n- استدلال قريش اين بود كه آنها شاخه‌اى از درختى هستند كه پيغمبر اكرم صلى الله عليه و آله نيز شاخهء ديگر از آن درخت است .\r\n- « احْتَجّوا بِالشَّجَرَةِ وَ اضاعُوا الثَّمَرَةَ » با انتساب خود به شجرهء وجود پيغمبر صلى الله عليه و آله براى صلاحيت خود استدلال كردند اما ميوه را ضايع ساختند .\r\nيعنى اگر شجرهء نسبت معتبر است ، ديگران شاخه‌اى از آن درخت مىباشند كه پيغمبر يكى از شاخه‌هاى آن است اما اهل بيت پيغمبر ميوهء آن شاخه‌اند .\r\nدر خطبهء 161 كه قسمتى از آن را قبلًا نقل كرديم و سؤال و جوابى است از يك مرد اسدى با على عليه السلام ، آن حضرت به مسألهء نسب نيز استدلال مىكند . عبارت اين است :\r\n« امَّا الْاسْتِبْدادُ عَلَيْنا بِهذَا الْمَقامِ وَ نَحْنُ الْاعْلَوْنَ نَسَباً وَ الْاشَدّونَ بِرَسولِ اللَّهِ صلى الله عليه و آله نَوْطاً . » .\r\nاستدلال به نسب از طرف على عليه السلام نوعى جدل منطقى است . نظر بر اينكه ديگران قرابت نسبى را ملاك قرار مىدادند ، على عليه السلام مىفرمود از هر چيز ديگر از قبيل نص و لياقت و افضليت گذشته ، اگر همان قرابت و نسب را كه مورد استناد ديگران است ملاك قرار دهيم ، باز من از مدعيان خلافت اولايم .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n\r\nانتقاد از خلفا\r\nمسألهء سوم در اين موضوع انتقاد از خلفاست . انتقاد على عليه السلام از خلفا غيرقابل انكار است و طرز انتقاد آن حضرت آموزنده است . انتقادات على عليه السلام از خلفا احساساتى و متعصبانه نيست ، تحليلى و منطقى است و همين است كه به انتقادات آن حضرت ارزش فراوان مىدهد . انتقاد اگر از روى احساسات و طغيان ناراحتيها باشد يك شكل دارد ، و اگر منطقى و بر اساس قضاوت صحيح در واقعيات باشد شكلى ديگر . انتقادهاى احساساتى معمولًا در بارهء همه افراد يكنواخت است ، زيرا يك سلسله ناسزاها و طعنهاست كه نثار مىشود . سبّ و لعن ضابطى ندارد .\r\nاما انتقادهاى منطقى مبتنى بر خصوصيات روحى و اخلاقى و متكى بر نقطه‌هاى خاص تاريخى زندگى افراد مورد انتقاد مىباشد . چنين انتقادى طبعاً نمىتواند در مورد همهء افراد يكسان و بخشنامه وار باشد . در همين جاست كه ارزش درجهء واقع بينى انتقادكننده روشن مىگردد .\r\nانتقادهاى نهج البلاغه از خلفا ، برخى كلى و ضمنى است و برخى جزئى و مشخص . انتقادهاى كلى و ضمنى همانهاست كه على عليه السلام صريحاً اظهار مىكند كه حق قطعى و مسلّم من از من گرفته شده است . ما در فصل پيش به مناسبت بحث از استناد آن حضرت به منصوصيت خود ، آنها را نقل كرديم .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nابن ابى الحديد مىگويد :\r\n« شكايت وانتقاد امام از خلفا ولو به صورت ضمنى و كلى متواتر است .\r\nروزى امام شنيد كه مظلومى فرياد برمىكشيد كه من مظلومم و بر من ستم شده است . على به او گفت ( بيا سوته دلان گرد هم آييم ) ، بيا با هم فرياد كنيم زيرا من نيز همواره ستم كشيده‌ام . » .\r\nايضاً از يكى از معاصرين مورد اعتماد خودش معروف به ابن عاليه نقل مىكند كه گفته :\r\n« در محضر اسماعيل بن على حنبلى ، امام حنابلهء عصر بودم كه مسافرى از كوفه به بغداد مراجعت كرده بود و اسماعيل از مسافرتش و از آنچه در كوفه ديده بود از او مىپرسيد . او در ضمن نقل وقايع ، با تأسف زياد جريان انتقادهاى شديد شيعه را در روز غدير از خلفا اظهار مىكرد . فقيه حنبلى گفت : تقصير آن مردم چيست ؟ اين در را خود على عليه السلام باز كرد . آن مرد گفت : پس تكليف ما در اين ميان چيست ؟ آيا اين انتقادها را صحيح و درست بدانيم يا نادرست ؟ اگر صحيح بدانيم يك طرف را بايد رها كنيم و اگر نادرست بدانيم طرف ديگر را ! .\r\nاسماعيل با شنيدن اين پرسش از جا حركت كرد و مجلس را بهم زد ؛ همين قدر گفت : اين پرسشى است كه خود من هم تاكنون پاسخى براى آن پيدا نكرده‌ام . »\r\n\r\nابوبكر\r\nانتقاد از ابوبكر به صورت خاص در خطبهء « شقشقيه » آمده است و در دو جمله خلاصه شده است :\r\nاول اينكه او به خوبى مىدانست من از او شايسته ترم و خلافت جامه‌اى است كه تنها بر اندام من راست مىآيد . او با اينكه اين را به خوبى مىدانست ، چرا دست به چنين اقدامى زد ؟ من در دورهء خلافت ، مانند كسى بودم كه خار در چشم يا استخوان\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nدر گلويش بماند :\r\nاما وَاللَّهِ لَقَدْ تَقَمَّصَهَا ابْنُ ابى قُحافَةَ وَ انَّهُ لَيَعْلَمُ انَّ مَحَلّى مِنْها مَحَلُّ الْقُطْبِ مِنَ الرَّحى .\r\nبه خدا قسم پسر ابوقحافه پيراهن خلافت را به تن كرد در حالى كه خود مىدانست محور اين آسياسنگ منم .\r\nدوم اين است كه چرا خليفهء پس از خود را تعيين كرد ؟ خصوصاً اينكه او در زمان خلافت خود يك نوبت از مردم خواست كه قرار بيعت را اقاله كنند و او را از نظر تعهدى كه از اين جهت بر عهده‌اش آمده آزاد گذارند . كسى كه در شايستگى خود براى اين كار ترديد مىكند و از مردم تقاضا مىنمايد استعفايش را بپذيرند ، چگونه است كه خليفهء پس از خود را تعيين مىكند ؟ .\r\nفَيا عَجَباً بَيْنا هُوَ يَسْتَقيلُها فى حَياتِهِ اذْ عَقَدَها لاخَرَ بَعْدَ وَفاتِهِ .\r\nشگفتا كه ابوبكر از مردم مىخواهد كه در زمان حياتش او را از تصدى خلافت معاف بدارند و در همان حال زمينه را براى ديگرى بعد از وفات خويش آماده مىسازد .\r\nپس از بيان جملهء بالا ، على عليه السلام شديدترين تعبيراتش را دربارهء دو خليفه كه ضمناً نشان دهندهء ريشهء پيوند آنها با يكديگر است به كار مىبرد ، مىگويد :\r\nلَشَدَّ ما تَشَطَّرا ضَرْعَيْها « 1 » .\r\nبا هم ، به قوت و شدت ، پستان خلافت را دوشيدند .\r\nابن ابى الحديد در بارهء استقاله ( استعفاء ) ابوبكر مىگويد جمله‌اى به دو صورت مختلف از ابوبكر نقل شده كه در دورهء خلافت بر منبر گفته است ؛ برخى به اين\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 3 .\r\n","page_name":" 472 ","page_number":472},
  {"content":"\r\n\r\nصورت نقل كرده‌اند : « وليتكم و لست بخيركم » يعنى خلافت بر عهدهء من گذاشته شد در حالى كه بهترين شما نيستم . اما بسيارى نقل كرده‌اند كه گفته است : « اقيلونى فلست بخيركم » يعنى مرا معاف بداريد كه من بهترين شما نيستم . جملهء نهج البلاغه تأييد مىكند كه جملهء ابوبكر به صورت دوم ادا شده است .\r\n\r\nعمر\r\nانتقاد نهج البلاغه از عمر به شكل ديگر است . علاوه بر انتقاد مشتركى كه از او و ابوبكر با جملهء « لَشَدَّ ما تَشَطَّرا ضَرْعَيْها » شده است ، يك سلسله انتقادات با توجه به خصوصيات روحى و اخلاقى او انجام گرفته است . على عليه السلام دو خصوصيت اخلاقى عمر را انتقاد كرده است :\r\nاول خشونت و غلظت او . عمر در اين جهت درست در جهت عكس ابوبكر بود .\r\nعمر اخلاقاً مردى خشن و درشتخو و پر هيبت و ترسناك بوده است .\r\nابن ابى الحديد مىگويد :\r\n« اكابر صحابه از ملاقات با عمر پرهيز داشتند . ابن عباس عقيدهء خود را دربارهء مسألهء « عول » بعد از فوت عمر ابراز داشت . به او گفتند چرا قبلًا نمىگفتى ؟ گفت : از عمر مىترسيدم . » .\r\n« دِرّهء عمر » يعنى تازيانهء او ضرب المثل هيبت بود ، تا آنجا كه بعدها گفتند : « درّة عمر اهيب من سيف حجّاج » يعنى تازيانهء عمر از شمشير حجاج مهيب‌تر بود . عمر نسبت به زنان خشونت بيشترى داشت ، زنان از او مىترسيدند . در فوت ابوبكر ، زنان خانواده‌اش مىگريستند و عمر مرتب منع مىكرد ، اما زنان همچنان به ناله و فرياد ادامه مىدادند . عاقبت عمر امّ فروه ، خواهر ابوبكر را از ميان زنان بيرون كشيد و تازيانه‌اى بر او نواخت . زنان پس از اين ماجرا متفرق گشتند .\r\nديگر از خصوصيات روحى عمر كه در كلمات على عليه السلام مورد انتقاد واقع شده شتابزدگى در رأى و عدول از آن و بالنتيجه تناقضگويى او بود ؛ مكرر رأى صادر مىكرد و بعد به اشتباه خود پى مىبرد و اعتراف مىكرد .\r\nداستانهاى زيادى در اين مورد هست . جملهء « كلّكم افقه من عمر حتى ربات\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nالحجال » همهء شما از عمر فقيه تريد حتى خداوندان حجله ، در چنين شرايطى از طرف عمر بيان شده است . همچنين جملهء : « لولا على لهلك عمر » اگر على نبود عمر هلاك شده بود ، كه گفته‌اند هفتاد بار از او شنيده شده است ، در مورد همين اشتباهات بود كه على او را واقف مىكرد .\r\nاميرالمؤمنين على عليه السلام عمر را به همين دو خصوصيت كه تاريخ سخت آن را تأييد مىكند ، مورد انتقاد قرار مىدهد ، يعنى خشونت زياد او به حدى كه همراهان او از گفتن حقايق بيم داشتند ، و ديگر شتابزدگى و اشتباهات مكرر و سپس معذرت خواهى از اشتباه . در بارهء قسمت اول مىفرمايد :\r\nفَصَيَّرَها فى حَوْزَةٍ خَشْناءَ يَغْلُظُ كَلْمُها وَ يَخْشُنُ مَسُّها . . . فَصاحِبُها كَراكِبِ الصَّعْبَةِ ، انْ اشْنَقَ لَها خَرَمَ وَ انْ اسْلَسَ لَها تَقَحَّمَ .\r\nابوبكر زمام خلافت را در اختيار طبيعتى خشن قرار داد كه آسيب رساندن هايش شديد و تماس با او دشوار بود . . . آن كه مىخواست با او همكارى كند مانند كسى بود كه شترى چموش و سرمست را سوار باشد ؛ اگر مهارش را محكم بكشد بينىاش را پاره مىكند و اگر سست كند به پرتگاه سقوط مىنمايد .\r\nو در بارهء شتابزدگى و كثرت اشتباه و سپس عذرخواهى او مىفرمايد :\r\nوَ يَكْثُرُ الْعِثارُ فيها وَالْاعْتِذارُ مِنْها .\r\nلغزشهايش و سپس پوزش خواهىاش از آن لغزشها فراوان بود .\r\nدر نهج البلاغه تا آنجا كه من به ياد دارم ، از خليفهء اول و دوم تنها در خطبهء « شقشقيه » كه فقراتى از آن نقل كرديم به‌طور خاص ياد و انتقاد شده است . در جاى ديگر اگر هست يا به صورت كلى است و يا جنبهء كنايى دارد ، مثل آنجا كه در نامهء معروف خود به عثمان بن حنيف اشاره به مسألهء « فدك » مىكند .\r\nو يا در نامهء 62 مىگويد : « باور نمىكردم كه عرب اين امر را از من برگرداند ، ناگهان متوجه شدم كه مردم دور فلانى را گرفتند » و يا در نامهء 28 كه در جواب\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nمعاويه نوشته و مىگويد : « اينكه مىگويى مرا به زور وادار به بيعت كردند ، نقصى بر من وارد نمىكند . هرگز بر يك مسلمان عيب و عار نيست كه مورد ستم واقع شود مادامى كه خودش در دين خودش در شك و ريب نباشد » .\r\nدر نهج البلاغه ضمن خطبهء شمارهء 219 جمله‌هايى آمده است مبنى بر ستايش از شخصى كه به كنايه تحت عنوان « فلان » از او ياد شده است . شرّاح نهج البلاغه در بارهء اين كه اين مردى كه مورد ستايش على واقع شده كيست ، اختلاف دارند ؛ غالباً گفته‌اند مقصود عمربن الخطّاب است كه يا به صورت جِد و يا به صورت تقيه ادا شده است ، و برخى مانند قطب راوندى گفته‌اند مقصود يكى از گذشتگان صحابه از قبيل عثمان بن مظعون و غيره است ، ولى ابن ابى الحديد به قرينهء نوع ستايشها كه مىرساند از يك مقام متصدى حكومت ستايش شده است ( زيرا سخن از مردى است كه كجيها را راست و علتها را رفع نموده است و چنين توصيفى بر گذشتگان صحابه قابل انطباق نيست ) مىگويد : قطعاً جز عمر كسى مقصود نبوده است .\r\nابن ابى الحديد از طبرى نقل مىكند كه :\r\n« در فوت عمر زنان مىگريستند . دختر ابى حثمه چنين ندبه مىكرد : « اقام الأود و ابرأ العمد ، امات الفتن و احيا السنن ، خرج نقى الثوب بريئاً من العيب » . آنگاه طبرى از مغيرة بن شعبه نقل مىكند كه پس از دفن عمر به سراغ على رفتم و خواستم سخنى از او در بارهء عمر بشنوم . على بيرون آمد در حالى كه سر و صورتش را شسته بود و هنوز آب مىچكيد و خود را در جامه‌اى پيچيده بود و مثل اينكه ترديد نداشت كه كار خلافت بعد از عمر بر او مستقر خواهد شد ؛ گفت : دختر ابى حثمه راست گفت كه گفت : لقد قوم الأود . . . » .\r\nابن ابى الحديد اين داستان را مؤيد نظر خودش قرار مىدهد كه جمله‌هاى نهج البلاغه در ستايش عمر گفته شده است .\r\nولى برخى از متتبعين عصر حاضر از مدارك ديگر غير از طبرى داستان را به شكل ديگر نقل كرده‌اند و آن اينكه على پس از آن كه بيرون آمد و چشمش به مغيره افتاد ، به صورت سؤال و پرسش فرمود : آيا دختر ابى حثمه آن ستايشها را كه از عمر\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nمىكرد راست مىگفت ؟ .\r\nعليهذا جمله‌هاى بالا نه سخن على عليه السلام است و نه تأييدى از ايشان است نسبت به گويندهء اصلى كه زنى بوده است ، و سيد رضى ( ره ) كه اين جمله‌ها را ضمن كلمات نهج البلاغه آورده است دچار اشتباه شده است .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\n\r\nعثمان\r\nذكر عثمان در نهج البلاغه از دو خليفهء پيشين بيشتر آمده است . علت آن روشن است : عثمان در جريانى كه تاريخ آن را « فتنهء بزرگ » ناميد و خود خويشاوندان نزديك عثمان يعنى بنى اميه بيش از ديگران در آن دست داشتند كشته شد و مردم بلافاصله دور على عليه السلام را گرفتند و آن حضرت طوعاً او كرهاً بيعت آنان را پذيرفت و اين كار طبعاً مسائلى را براى حضرتش در دورهء خلافت به وجود آورد . از طرفى داعيه داران خلافت ، شخص او را متهم مىكردند كه در قتل عثمان دست داشته است و او ناچار بود از خود دفاع [ كند 
  ] و موقف خويش را در حادثهء قتل عثمان روشن سازد ، و از طرف ديگر گروه انقلابيون كه عليه حكومت عثمان شوريده بودند و قدرتى عظيم به شمار مىرفتند جزو ياران على عليه السلام بودند . مخالفان على از او مىخواستند آنان را تسليم كند تا به جرم قتل عثمان قصاص كنند ، و على عليه السلام مىبايست اين مسأله را در سخنان خود طرح كند و تكليف خود را بيان نمايد .\r\nبعلاوه ، در زمان حيات عثمان آنگاه كه انقلابيون عثمان را در محاصره قرار داده بودند و بر او فشار آورده بودند كه يا تغيير روش بدهد يا استعفا كند ، يگانه كسى كه مورد اعتماد طرفين و سفير فيما بين بود و نظريات هر يك از آنها را علاوه بر نظريات خود به طرف ديگر مىگفت ، على بود .\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nاز همهء اينها گذشته ، در دستگاه عثمان فساد زيادترى راه يافته بود و على عليه السلام بر حسب وظيفه نمىتوانست در زمان عثمان و يا در دورهء بعد از عثمان در بارهء آنها بحث نكند و به سكوت برگزار نمايد . اينها مجموعاً سبب شده كه ذكر عثمان بيش از ديگران در كلمات على عليه السلام بيايد .\r\nدر نهج البلاغه مجموعاً 16 نوبت در بارهء عثمان بحث شده كه بيشتر آنها در بارهء حادثهء قتل عثمان است . در پنج مورد على خود را از شركت در قتل جداً تبرئه مىكند و در يك مورد طلحه را - كه مسألهء قتل عثمان را بهانه‌اى براى تحريك عليه على عليه السلام قرار داده بود - شريك در توطئه عليه عثمان معرفى مىنمايد . در دو مورد معاويه را - كه قتل عثمان را دستاويز براى توطئه و اخلال در حكومت انسانى و آسمانى على قرار داده و اشك تمساح مىريخت و مردم بيچاره را تحت عنوان قصاص از كشندگان خليفهء مظلوم ، به نفع آرمانهاى ديرينهء خود تهييج مىكرد - سخت مقصر مىشمارد .\r\n\r\nنقش ماهرانهء معاويه در قتل عثمان\r\nعلى در نامه‌هاى خود به معاويه مىگويد : تو ديگر چه مىگويى ؟ ! دست نامرئى تو تا مرفق در خون عثمان آلوده است ، باز دم از خون عثمان مىزنى ؟ ! .\r\nاين قسمت فوق العاده جالب است . على پرده از رازى برمىدارد كه چشم تيزبين تاريخ كمتر توانسته است آن را كشف كند . تنها در عصر جديد است كه محققان به دستيارى و رهنمايى اصول روانشناسى و جامعه شناسى ، از زواياى تاريخ اين نكته را بيرون آورده‌اند ، اگرنه اكثر مردم دوره‌هاى پيشين باور نمىكردند كه معاويه در قتل عثمان دست داشته باشد و يا حداقل در دفاع از او كوتاهى كرده باشد .\r\nمعاويه و عثمان هر دو اموى بودند و پيوند قبيله‌اى داشتند . امويان بالخصوص چنان پيوند محكم بر اساس هدفهاى حساب شده و روشهاى مشخص شده داشتند كه مورخين امروز پيوند آنها را از نوع پيوندهاى حزبى در دنياى امروز مىدانند .\r\nيعنى تنها احساسات نژادى و قبيله‌اى ، آنها را به يكديگر نمىپيوست ؛ پيوند قبيله‌اى زمينه‌اى بود كه آنها را گرد هم جمع كند و در راه هدفهاى مادى متشكل و هماهنگ نمايد . معاويه شخصاً نيز از عثمان محبتها و حمايتها ديده بود و متظاهر به\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nدوستى و حمايت او بود ، لذا كسى باور نمىكرد كه معاويه باطناً در اين كار دست داشته باشد .\r\nمعاويه كه تنها يك هدف داشت و هر وسيله‌اى را براى آن هدف مباح مىدانست و در منطق او و امثال او نه عواطف انسانى نقشى دارد و نه اصول ، آن روزى كه تشخيص داد از مردهء عثمان بهتر مىتواند بهره بردارى كند تا از زندهء او ، و خون زمين ريختهء عثمان بيشتر به او نيرو مىدهد تا خونى كه در رگهاى عثمان حركت مىكند ، براى قتل او زمينه چينى كرد و در لحظاتى كه كاملًا قادر بود كمكهاى مؤثرى به او بدهد و جلو قتل او را بگيرد ، او را در چنگال حوادث تنها گذاشت .\r\nولى چشم تيزبين على دست نامرئى معاويه را مىديد و جريانات پشت پرده را مىدانست ؛ اين است كه رسماً خود معاويه را مقصر و مسؤول در قتل عثمان معرفى مىكند .\r\nدر نهج البلاغه نامهء مفصلى است كه امام در جواب نامهء معاويه نوشته است .\r\nمعاويه در نامهء خود امام را متهم مىكند به شركت در قتل عثمان و امام عليه السلام به او اين‌طور پاسخ مىگويد :\r\nثُمَّ ذَكَرْتَ ما كانَ مِنْ امْرى وَ امْرِ عُثْمانَ ، فَلَكَ انْ تُجابَ عَنْ هذِهِ لِرَحِمِكَ مِنْهُ ، فَايُّنا كانَ اعْدى لَهُ وَ اهْدى الى مَقاتِلِهِ ، امَنْ بَذَلَ لَهُ نُصْرَتَهُ فَاسْتَقْعَدَهُ وَ اسْتَكَفَّهُ ؟ امْ مَنِ اسْتَنْصَرَهُ فَتَراخى عَنْهُ وَ بَثَّ الْمَنونَ الَيْهِ حَتّى اتى قَدَرُهُ عَلَيْهِ ؟ ! . . . وَ ما كُنْتُ لِاعْتَذِرَ مِنْ انّى كُنْتُ انْقِمُ عَلَيْهِ احْداثاً ، فَانْ كانَ الذَّنْبُ الَيْهِ ارْشادى وَ هِدايَتى لَهُ ، فَرُبَّ مَلومٍ لا ذَنْبَ لَهُ وَ قَدْ يَسْتَفيدُ الظِّنَّةَ الْمُتنَصِّحُ وَ ما ارَدْتُ الَّا الْاصْلاحَ مَااسْتَطَعْتُ وَ ما تَوْفيقى الّا بِاللَّهِ عَلَيْهِ تَوَكَّلْتُ « 1 » .\r\nاما آنچه در بارهء كار مربوط به من و عثمان ياد كردى ، اين حق براى تو محفوظ است كه پاسخ آن را بشنوى ، زيرا خويشاوند او هستى . كداميك از من و تو بيشتر با او دشمنى كرديم و راههايى را كه به قتل او منتهى مىشد بيشتر نشان داديم ؟ آن كس كه بيدريغ در صدد يارى او برآمد اما عثمان به موجب يك سوء ظن بى جا خود طالب سكوت او شد و كناره گيرى او را\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، نامهء 28 .\r\n","page_name":" 479 ","page_number":479},
  {"content":"\r\n\r\nخواست ، يا آن كس كه عثمان از او يارى خواست و او به دفع الوقت گذراند و موجبات مرگ او را برانگيخت تا مرگش فرا رسيد ؟ البته من هرگز از اينكه خيرخواهانه در بسيارى از بدعتها و انحرافات بر عثمان انتقاد مىكردم ، پوزش نمىخواهم و پشيمان نيستم . اگر گناه من اين بوده است كه او را ارشاد و هدايت كرده‌ام ، آن را مىپذيرم . چه بسيارند افراد بيگناهى كه مورد ملامت واقع مىشوند . آرى ، گاهى ناصح و خيرخواه نتيجه‌اى كه از كار خود مىگيرد بدگمانى طرف است . من جز اصلاح تا حدى كه در قدرت دارم قصدى ندارم ، جز از خدا توفيقى نمىخواهم و بر او توكل مىكنم .\r\nدر يك نامهء ديگر خطاب به معاويه چنين مىنويسد :\r\nفَامّا اكْثارُكَ الْحِجاجَ فى عُثْمانَ وَ قَتَلَتِهِ فَانَّكَ انَّما نَصَرْتَ عُثْمانَ حَيْثُ كانَ النَّصْرُ لَكَ ، وَ خَذَلْتَهُ حَيْثُ كانَ النَّصْرُ لَهُ « 1 » .\r\nاما اينكه تو فراوان مسألهء عثمان و كشندگان او را طرح مىكنى ، تو آنجا كه يارى عثمان به سودت بود او را يارى كردى و آنجا كه يارى او به سود خود او بود ، او را واگذاشتى .\r\nقتل عثمان خود مولود فتنه‌هايى بود و باب فتنه‌هايى ديگر را بر جهان اسلام گشود كه قرنها دامنگير اسلام شد و آثار آن هنوز باقى است . از مجموع سخنان على در نهج البلاغه بر مىآيد كه بر روش عثمان سخت انتقاد داشته است و گروه انقلابيون را ذى حق مىدانسته است . در عين حال ، قتل عثمان را در مسند خلافت به دست شورشيان با مصالح كلى اسلامى منطبق نمىدانسته است . پيش از آنكه عثمان كشته شود ، على اين نگرانى را داشته است و به عواقب وخيم آن مىانديشيده است . اين\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، نامهء 37 .\r\n","page_name":" 480 ","page_number":480},
  {"content":"\r\n\r\nكه جرايم عثمان در حدى بود كه او را شرعاً مستحق قتل كرده بود يا نه ، و ديگر اين كه آيا موجبات قتل عثمان را بيشتر اطرافيان خود او به عمد يا به جهل فراهم كردند و همهء راهها را جز راه قتل عثمان بر انقلابيون بستند ، يك مطلب است و اين كه قتل عثمان به دستور شورشيان در مسند خلافت به مصلحت اسلام و مسلمين بود يا نبود ، مطلب ديگر است .\r\nاز مجموع سخنان على برمىآيد كه آن حضرت مىخواست عثمان راهى را كه مىرود رها كند و راه صحيح عدل اسلامى را پيشه نمايد ، و در صورت امتناع ، انقلابيون او را بر كنار و احياناً حبس كنند و خليفه‌اى كه شايسته است روى كار بيايد ؛ آن خليفه كه مقام صلاحيتدار است بعدها به جرايم عثمان رسيدگى كند و حكم لازم را صادر نمايد .\r\nلهذا على نه فرمان به قتل عثمان داد و نه او را عليه انقلابيون تأييد كرد . تمام كوشش على در اين بود كه بدون اينكه خونى ريخته شود ، خواسته‌هاى مشروع انقلابيون انجام شود ؛ يا عثمان خود عليه روش گذشتهء خود انقلاب كند و يا كنار رود و كار را به اهلش بسپارد . على دربارهء دو طرف اينچنين قضاوت كرد :\r\nاسْتَأْثَرَ فَاساءَ الْاثَرَةَ وَ جَزِعْتُمْ فَاسَأْتُمُ الْجَزَعَ « 1 » .\r\nعثمان روش مستبدانه پيش گرفت ، همه چيز را به خود و خويشاوندان خود اختصاص داد و به نحو بدى اين كار را پيشه كرد و شما انقلابيون نيز بيتابى كرديد و بد بيتابى كرديد .\r\nآنگاه كه به عنوان ميانجى خواسته‌هاى انقلابيون را براى عثمان مطرح كرد ، نگرانى خود را از اينكه عثمان در مسند خلافت كشته شود و باب فتنه‌اى بزرگ براى مسلمين باز شود ، به خود عثمان اعلام كرد . فرمود :\r\nوَ انّى انْشِدُكَ اللَّهَ انْ تَكونَ امامَ هذِهِ الْامَّةِ الْمَقتولَ ، فَانَّهُ كانَ يُقالُ : يُقْتَلُ فى هذِهِ الْامَّةِ امامٌ يَفْتَحُ عَلَيْهَا الْقَتْلَ وَ الْقِتالَ الى يَوْمِ الْقِيامَةِ ، وَيَلْبِسُ امورَها\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 30 .\r\n","page_name":" 481 ","page_number":481},
  {"content":"\r\n\r\nعَلَيْها ، وَ يَبُثُّ الْفِتَنَ فيها ، فَلايُبْصِرونَ الْحَقَّ مِنَ الْباطِلِ ، يَموجونَ فيها مَوْجاً وَ يَمْرُجونَ فيها مَرْجاً « 1 » .\r\nمن تو را به خدا سوگند مىدهم كه كارى نكنى كه پيشواى مقتول اين امت بشوى ، زيرا اين سخن گفته مىشد كه در اين امت يك پيشوا كشته خواهد شد كه كشته شدن او درِ كشت وكشتار را بر اين امت خواهد گشود و كار اين امت را بر او مشتبه خواهد ساخت و فتنه‌ها بر اين امت خواهد انگيخت كه حق را از باطل نشناسند و در آن فتنه‌ها غوطه بخورند و در هم بياميزند .\r\nهمان‌طور كه قبلًا از خود مولى نقل كرديم ، آن حضرت در زمان عثمان رو در روى او و يا در غياب او بر او اعتراض و انتقاد مىكرده است ؛ همچنانكه بعد از درگذشت عثمان نيز انحرافات او را همواره ياد مىكرده است و از اصل : « اذْكُروا مَوْتاكُمْ بِالْخَيْر » - كه گفته مىشود سخن معاويه است و به نفع حكومتها و شخصيتهاى فاسد گفته شده كه سابقه‌شان با مردنشان لوث شود تا براى نسلهاى بعدى درسى و براى حكومتهاى فاسد بعدى خطرى نباشد - پيروى نكرده است .\r\nاينك موارد انتقاد :\r\n1 . در خطبهء 128 جمله‌هايى كه على عليه السلام در بدرقهء ابوذر هنگامى كه از جانب عثمان به ربذه تبعيد مىشد فرموده است ، در آن جمله‌ها كاملًا حق را به ابى ذر معترض و منتقد و انقلابى مىدهد و او را تأييد مىكند و به‌طور ضمنى حكومت عثمان را فاسد معرفى مىفرمايد .\r\n2 . در خطبهء 30 جمله‌اى است كه قبلًا نقل شد : « اسْتَأْثَرَ فَاساءَ الْاثَرَةَ » عثمان راه استبداد و استيثار و مقدم داشتن خود و خويشاوندان خويش را بر افراد امت ، پيش گرفت و به شكل بسيار بدى رفتار كرد .\r\n3 . عثمان مرد ضعيفى بود ، از خود اراده نداشت ؛ خويشاوندانش ، مخصوصاً مروان حكم كه تبعيدشدهء پيغمبر بود و عثمان او را به مدينه آورد و كم كم به منزلهء\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 163 .\r\n","page_name":" 482 ","page_number":482},
  {"content":"\r\n\r\nوزير عثمان شد ، سخت بر او مسلط شدند و به نام او هر كارى كه دلشان مىخواست مىكردند . على عليه السلام اين قسمت را انتقاد كرد و رو در روى عثمان فرمود :\r\nفَلا تَكونَنَّ لِمَرْوانَ سَيِّقَةً يَسوقُكَ حَيْثُ شاءَ بَعْدَ جَلالِ السِّنِّ وَ تَقَضِّى الْعُمُرِ « 1 » .\r\nتو اكنون در باشكوهترين ايام عمر خويش هستى و مدتت هم پايان رسيده است . با اين حال مهار خويش را به دست مروان مده كه هر جا دلش بخواهد تو را به دنبال خود ببرد .\r\n4 . على مورد سوء ظن عثمان بود . عثمان وجود على را در مدينه مخل و مضر به حال خود مىديد . على تكيه گاه و مايهء اميد آيندهء انقلابيون به شمار مىرفت ، خصوصاً كه گاهى انقلابيون به نام على شعار مىدادند و رسماً عزل عثمان و زمامدارى على را عنوان مىكردند . لهذا عثمان مايل بود على در مدينه نباشد تا چشم انقلابيون كمتر به او بيفتد . ولى از طرف ديگر بالعيان مىديد خيرخواهانه ميان او و انقلابيون وساطت مىكند و وجودش مايهء آرامش است . از اين رو از على خواست از مدينه خارج شود و موقتاً به مزرعهء خود در « ينبع » كه در حدود ده فرسنگ يا بيشتر با مدينه فاصله داشت برود . اما طولى نكشيد كه از خلأ ناشى از نبود على احساس ناراحتى كرد و پيغام داد كه به مدينه برگردد .\r\nطبعاً وقتى كه على برگشت ، شعارها به نامش داغتر شد . بار ديگر از على خواست مدينه را ترك كند . ابن عباس پيغام عثمان را آورد كه تقاضا كرده بود بار ديگر مدينه را ترك كند و به سر مزرعه‌اش برود . على از اين رفتار توهين آميز عثمان ناراحت شد و فرمود :\r\nيَاابْنَ عَبّاسٍ ما يُريدُ عُثْمانُ الّا انْ يَجْعَلَنى جَمَلًا ناضِحاً بِالْغَرْبِ اقْبِلُ وَ ادْبِرُ ، بَعَثَ الَىَّ انْ اخْرُجَ ثُمَّ بَعَثَ الَىَّ انْ اقْدَمَ ثُمَّ هُوَ الْانَ يَبْعَثُ الَىَّ انْ اخْرُجَ ، وَاللَّهِ لَقَدْ دَفَعْتُ عَنْهُ حَتّى خَشيتُ انْ اكونَ اثِماً « 2 » .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 163 .\r\n( 2 ) . نهج البلاغه ، خطبهء 235 .\r\n","page_name":" 483 ","page_number":483},
  {"content":"\r\n\r\nپسر عباس ! عثمان جز اين نمىخواهد كه حالت من حالت شتر آبكش باشد كه كارش اين است در يك مسير معين هى برود و برگردد . عثمان پيام فرستاد كه از مدينه خارج شوم ، سپس پيام داد كه برگردم ، اكنون بار ديگر تو را فرستاده كه از مدينه خارج شوم . به خدا قسم آنقدر از عثمان دفاع كردم كه مىترسم گنهكار باشم .\r\n5 . از همه شديدتر آن چيزى است كه در خطبهء « شقشقيه » آمده است :\r\nالى انْ قامَ ثالِثُ الْقَوْمِ نافِجاً حِضْنَيْهِ بَيْنَ نَثيلِهِ وَ مُعْتَلَفِهِ وَقامَ مَعَهُ بَنو ابيهِ يَخْضِمونَ مالَ اللَّهِ خَضْمَ الْابِلِ نِبْتَةَ الرَّبيعِ ، الى انِ انْتَكَثَ فَتْلُهُ وَ اجْهَزَ عَلَيْهِ عَمَلُهُ وَ كَبَتْ بِهِ بِطْنَتُهُ « 1 » .\r\nتا آنكه سومين آن گروه بپاخاست آكنده شكم ميانِ سرگين و چرا گاهش .\r\nخويشاوندان وى نيز قد علم كردند و مال خدا را با تمام دهان مانند شتر كه علف بهارى را مىخورد ، خوردن گرفتند تا آنگاه كه رشته‌اش باز شد و كارهاى ناهنجارش مرگش را رساند و شكم پرستى او را به سر درآورد .\r\nابن ابى الحديد در شرح اين قسمت مىگويد :\r\n« اين تعبيرات از تلخترين تعبيرات است و به نظر من از شعر معروف حطيئه كه گفته شده است هجوآميزترين شعر عرب است ، شديدتر است . » .\r\nشعر معروف حطيئه اين است :\r\n دع المكارم لا ترحل لبغيتها * و اقعد فانك انت الطاعم الكاسى \r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 3 .\r\n","page_name":" 484 ","page_number":484},
  {"content":"\r\n\r\n\r\nسكوت تلخ\r\nسومين بخش از مسائل مربوط به خلافت كه در نهج البلاغه انعكاس يافته است مسألهء سكوت و مداراى آن حضرت و فلسفهء آن است .\r\nمقصود از سكوت ، ترك قيام و دست نزدن به شمشير است ، والّا چنان كه قبلًا گفته‌ايم على از طرح دعوى خود و مطالبهء آن و از تظلم در هر فرصت مناسب خوددارى نكرد .\r\nعلى از اين سكوت به تلخى ياد مىكند و آن را جانكاه و مرارت بار مىخواند :\r\nوَ اغْضَيْتُ عَلَى الْقَذى وَ شَرِبْتُ عَلَى الشَّجى وَ صَبَرْتُ عَلى اخْذِ الْكَظَمِ وَ عَلى امَرَّ مِنْ طَعْمِ الْعَلْقَمِ « 1 » .\r\nخار در چشمم بود و چشمها را بر هم نهادم ، استخوان در گلويم گير كرده بود و نوشيدم ، گلويم فشرده مىشد و تلختر از حنظل در كامم ريخته بود و صبر كردم .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 26 .\r\n","page_name":" 485 ","page_number":485},
  {"content":"\r\n\r\nسكوت على سكوتى حساب شده و منطقى بود نه صرفاً ناشى از اضطرار و بيچارگى ؛ يعنى او از ميان دو كار ، بنا به مصلحت يكى را انتخاب كرد كه شاقتر و فرساينده‌تر بود . براى او آسان بود كه قيام كند و حداكثر آن بود كه به واسطهء نداشتن يار و ياور ، خودش و فرزندانش شهيد شوند . شهادت آرزوى على بود و اتفاقاً در همين شرايط است كه جملهء معروف را ضمن ديگر سخنان خود به ابوسفيان فرمود :\r\nوَ اللَّهِ لَابْنُ ابيطالِبٍ انَسُ بِالْمَوْتِ مِنَ الطِّفْلِ بِثَدْىِ امِّهِ « 1 » .\r\nبه خدا سوگند كه پسر ابوطالب مرگ را بيش از طفل پستان مادر را ، دوست مىدارد .\r\nعلى با اين بيان به ابوسفيان و ديگران فهماند كه سكوت من از ترس مرگ نيست ، از آن است كه قيام و شهادت در اين شرايط بر زيان اسلام است نه به نفع آن .\r\nعلى خود تصريح مىكند كه سكوت من حساب شده بود ؛ من از دو راه ، آن را كه به مصلحت نزديكتر بود انتخاب كردم :\r\nوَ طَفِقْتُ ارْتَإى بَيْنَ انْ اصولَ بِيَدٍ جَذّاءَ اوْ اصْبِرَ عَلى طَخْيَةٍ عَمْياءَ ، يَهْرَمُ فيهَا الْكَبيرُ وَ يَشيبُ فيهَا الصَّغيرُ وَ يَكْدَحُ فيها مُؤْمِنٌ حَتّى يَلْقى رَبَّهُ ، فَرَأيْتُ انَّ الصَّبْرَ عَلى هاتا احْجى ، فَصَبَرْتُ وَ فِى الْعَيْنِ قَذىً وَ فِى الْحَلْقِ شَجىً « 2 » .\r\nدر انديشه فرو رفتم كه ميان دو راه كدام را برگزينم ؟ آيا با كوته دستى قيام كنم يا بر تاريكىاى كور صبر كنم ، تاريكىاى كه بزرگسال در آن فرتوت مىشود و تازه سال پير مىگردد و مؤمن در تلاشى سخت تا آخرين نفس واقع مىشود . ديدم صبر بر همين حالت طاقت فرسا عاقلانه‌تر است ، پس صبر كردم در حالى كه خارى در چشم و استخوانى در گلويم بود .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 5 .\r\n( 2 ) . نهج البلاغه ، خطبهء 3 .\r\n","page_name":" 486 ","page_number":486},
  {"content":"\r\n\r\n\r\nاتحاد اسلامى\r\nطبعاً هركس مىخواهد بداند آنچه على در بارهء آن مىانديشيد ، آنچه على نمىخواست آسيب ببيند ، آنچه على آن اندازه برايش اهميت قائل بود كه چنان رنج جانكاه را تحمل كرد چه بود ؟ حدساً بايد گفت آن چيز وحدت صفوف مسلمين و راه نيافتن تفرقه در آن است . مسلمين قوّت و قدرت خود را كه تازه داشتند به جهانيان نشان مىدادند ، مديون وحدت صفوف و اتفاق كلمهء خود بودند . موفقيتهاى محيّرالعقول خود را در سالهاى بعد نيز از بركت همين وحدت كلمه كسب كردند .\r\nعلى القاعده على به خاطر همين مصلحت ، سكوت و مدارا كرد .\r\nاما مگر باوركردنى است كه جوانى سى و سه ساله دورنگرى و اخلاص را تا آنجا رسانده باشد و تا آن حد بر نفس خويش مسلط و نسبت به اسلام وفادار و متفانى باشد كه به خاطر اسلام راهى را انتخاب كند كه پايانش محروميت و خرد شدن خود اوست ؟ ! .\r\nبلى باور كردنى است . شخصيت خارق العادهء على در چنين مواقعى روشن مىگردد . تنها حدس نيست ؛ على شخصاً در اين موضوع بحث كرده و با كمال صراحت علت را كه جز علاقه به عدم تفرقه ميان مسلمين نيست بيان كرده است .\r\nمخصوصاً در دوران خلافت خودش ، آنگاه كه طلحه و زبير نقض بيعت كردند و فتنهء داخلى ايجاد نمودند ، على مكرر وضع خود را بعد از پيغمبر با اينها مقايسه مىكند و مىگويد من به خاطر پرهيز از تفرق كلمهء مسلمين از حق مسلّم خودم چشم پوشيدم و اينان با اينكه به طوع و رغبت بيعت كردند ، بيعت خويش را نقض كردند و پرواى ايجاد اختلاف در ميان مسلمين را نداشتند .\r\nابن ابى الحديد در شرح خطبهء 119 ، از عبد اللَّه بن جناده نقل مىكند كه گفت :\r\n« روزهاى اول خلافت على در حجاز بودم و آهنگ عراق داشتم . در مكه عمره بجا آوردم و به مدينه آمدم . داخل مسجد پيغمبر شدم . مردم براى نماز اجتماع كردند . على در حالى كه شمشير خويش را حمايل كرده بود بيرون آمد و خطابه‌اى ايراد كرد . در آن خطابه پس از حمد و ثناى الهى و درود بر پيامبر خدا چنين فرمود : پس از وفات رسول خدا ما خاندان باور نمىكرديم كه امت در حق ما طمع كند ، اما آنچه انتظار نمىرفت واقع شد ؛\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nحق ما را غصب كردند و ما در رديف تودهء بازارى قرار گرفتيم ، چشمهايى از ما گريست و ناراحتيها به وجود آمد « وَ ايْمَ اللَّهِ لَوْ لا مَخافَةُ الْفُرْقَهِ بَيْنَ الْمُسْلِمينَ وَ انْ يَعودَ الْكُفْرُ وَ يَبورَ الدّينُ لَكُنّا عَلى غَيْرِ ما كُنّا لَهُمْ عَلَيْهِ » به خدا سوگند اگر بيم وقوع تفرقه ميان مسلمين و بازگشت كفر و تباهى دين نبود ، رفتار ما با آنان‌طور ديگر بود .\r\nآنگاه سخن را در بارهء طلحه و زبير ادامه داد و فرمود : اين دو نفر با من بيعت كردند ولى بعد بيعت خويش را نقض كردند ، عايشه را برداشته با خود به بصره بردند تا جماعت شما مسلمين را متفرق سازند . » .\r\nايضاً از كلبى نقل مىكند :\r\n« على قبل از آنكه به سوى بصره برود ، در يك خطبه فرمود : قريش پس از رسول خدا حق ما را از ما گرفت و به خود اختصاص داد . « فَرَأيْتُ أنَّ الصَّبْرَ عَلى ذلِكَ افْضَلُ مِنْ تَفْريقِ كَلِمَةِ الْمُسْلِمينَ وَ سَفْكِ دِمائِهِمْ وَ النّاسُ حَديثو عَهْدٍ بِالْاسْلامِ وَالدّينُ يُمْخَضُ مَخْضَ الْوَطْبِ يُفْسِدُهُ ادْنى وَهْنٍ وَ يَعْكِسُهُ اقَلُّ خَلْقٍ » ديدم صبر از تفرق كلمهء مسلمين و ريختن خونشان بهتر است ؛ مردم تازه مسلمان‌اند و دين مانند مشكى كه تكان داده مىشود كوچكترين سستى آن را تباه مىكند و كوچكترين فردى آن را وارونه مىنمايد . آنگاه فرمود : چه مىشود طلحه و زبير را ؟ خوب بود سالى و لااقل چند ماهى صبر مىكردند و حكومت مرا مىديدند ، آنگاه تصميم مىگرفتند . اما آنان طاقت نياوردند و عليه من شوريدند و در امرى كه خداوند حقى براى آنها قرار نداده با من به كشمكش پرداختند . » .\r\nابن ابى الحديد در شرح خطبهء شقشقيه نقل مىكند :\r\n« در داستان شورا چون عباس مىدانست كه نتيجه چيست ، از على خواست كه در جلسه شركت نكند اما على با اينكه نظر عباس را از لحاظ نتيجه تأييد مىكرد ، پيشنهاد را نپذيرفت و عذرش اين بود : « انّى اكْرَهُ\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nالْخِلافَ » من اختلاف را دوست نمىدارم . عباس گفت : « اذاً تَرى ما تَكْرَهُ » يعنى بنابراين با آنچه دوست ندارى مواجه خواهى شد . » .\r\nدر جلد دوم ، ذيل خطبهء 65 نقل مىكند :\r\n« يكى از فرزندان ابولهب اشعارى مبتنى بر فضيلت و ذى حق بودن على و بر ذمّ مخالفانش سرود . على او را از سرودن اين گونه اشعار كه در واقع نوعى تحريك و شعار بود نهى كرد و فرمود : « سَلامَةُ الدّينِ احَبُّ الَيْنا مِنْ غَيْرِهِ » براى ما سلامت اسلام و اينكه اساس اسلام باقى بماند از هر چيز ديگر محبوبتر و باارجتر است . » .\r\nاز همه بالاتر و صريحتر در خود نهج البلاغه آمده است . در سه مورد از نهج البلاغه اين تصريح ديده مىشود :\r\n1 . در جواب ابوسفيان ، آنگاه كه آمد و مىخواست تحت عنوان حمايت از على عليه السلام فتنه به پا كند فرمود :\r\nشُقّوا امْواجَ الْفِتَنِ بِسُفُنِ النَّجاةِ وَ عَرِّجوا عَنْ طَريقِ الْمُنافَرَةِ ، وَضَعوا تيجانَ الْمُفاخَرَةِ « 1 » .\r\nامواج درياى فتنه را با كشتيهاى نجات بشكافيد ، از راه خلاف و تفرقه دورى گزينيد و نشانه‌هاى تفاخر بر يكديگر را از سر بر زمين نهيد .\r\n2 . در شوراى 6 نفرى پس از تعيين و انتخاب عثمان از طرف عبد الرحمن بن عوف فرمود :\r\nلَقَدْ عَلِمْتُمْ انّى احَقُّ النّاسِ بِها مِنْ غَيْرى وَ وَاللَّهِ لَاسَلِّمَنَّ ما سَلِمَتْ\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 5 .\r\n","page_name":" 489 ","page_number":489},
  {"content":"\r\n\r\nامورُالْمُسْلِمينَ وَ لَمْ يَكُنْ فيها جَوْرٌ الّا عَلَىَّ خاصَّةً « 1 » .\r\nشما خود مىدانيد من از همه براى خلافت شايسته ترم . به خدا سوگند مادامى كه كار مسلمين روبه راه باشد و تنها بر من جور و جفا شده باشد مخالفتى نخواهم كرد .\r\n3 . آنگاه كه مالك اشتر از طرف على عليه السلام نامزد حكومت مصر شد ، آن حضرت نامه‌اى براى مردم مصر نوشت ( اين نامه غير از دستورالعمل مطوّلى است كه معروف است ) . در آن نامه جريان صدر اسلام را نقل مىكند ، تا آنجا كه مىفرمايد :\r\nفَامْسَكْتُ يَدى حَتّى رَايْتُ راجِعَةَ النّاسِ قَدْ رَجَعَتْ عَنِ الْاسلامِ يَدْعونَ الى مَحْقِ دينِ مُحَمَّدٍ صلى الله عليه و آله فَخَشيتُ انْ لَمْ انْصُرِ الْاسْلامَ وَ اهْلَهُ انْ ارى فيهِ ثَلْماً اوْهَدْماً تَكونُ الْمُصيبَةُ بِهِ عَلَىَّ اعْظَمَ مِنْ فَوْتِ وِلايَتِكُمُ الَّتى انَّما هِىَ مَتاعُ ايّامٍ قَلائِلَ « 2 » .\r\nمن اول دستم را پس كشيدم تا آنكه ديدم گروهى از مردم از اسلام برگشتند ( مرتد شدند اهل ردّه ) و مردم را به محو دين محمّد دعوت مىكنند . ترسيدم كه اگر در اين لحظات حساس ، اسلام و مسلمين را يارى نكنم خرابى يا شكافى در اساس اسلام خواهم ديد كه مصيبت آن بر من از مصيبت از دست رفتن چندروزهء خلافت بسى بيشتر است .\r\n\r\nدو موقف ممتاز\r\nعلى عليه السلام در كلمات خود به دو موقف خطير در دو مورد اشاره مىكند و موقف خود را در اين دو مورد ، ممتاز و منحصر به فرد مىخواند ؛ يعنى او در هر يك از اين دو مورد خطير تصميمى گرفته كه كمتر كسى در جهان در چنان شرايطى مىتواند چنان تصميمى بگيرد . على در يكى از اين دو مورد حساس سكوت كرده است و در ديگرى قيام ؛ سكوتى شكوهمند و قيامى شكوهمندتر . موقف سكوت على همين\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 73 .\r\n( 2 ) نهج البلاغه ، نامهء 62 .\r\n","page_name":" 490 ","page_number":490},
  {"content":"\r\n\r\nاست كه شرح داديم .\r\nسكوت و مدارا در برخى شرايط بيش از قيامهاى خونين نيرو و قدرت تملك نفس مىخواهد . مردى را در نظر بگيريد كه مجسمهء شجاعت و شهامت و غيرت است ، هرگز به دشمن پشت نكرده و پشت دلاوران از بيمش مىلرزد ؛ اوضاع و احوالى پيش مىآيد كه مردمى سياست پيشه از موقع حساس استفاده مىكنند و كار را بر او تنگ مىگيرند تا آنجا كه همسر بسيار عزيزش مورد اهانت قرار مىگيرد و او خشمگين وارد خانه مىشود و با جمله‌هايى كه كوه را از جا مىكند شوهر غيور خود را مورد عتاب قرار مىدهد و مىگويد :\r\n« پسر ابوطالب ! چرا به گوشهء خانه خزيده‌اى ؟ تو همانى كه شجاعان از بيم تو خواب نداشتند ؛ اكنون در برابر مردمى ضعيف سستى نشان مىدهى ؟\r\nاى كاش مرده بودم و چنين روزى را نمىديدم . » .\r\nعلى خشمگين از ماجراها از طرف همسرى كه بىنهايت او را عزيز مىدارد اينچنين تهييج مىشود . اين چه قدرتى است كه على را از جا نمىكند ؟ ! پس از استماع سخنان زهرا ، با نرمى او را آرام مىكند كه : نه ، من فرقى نكرده‌ام ، من همانم كه بودم ، مصلحت چيز ديگر است . تا آنجا كه زهرا را قانع مىكند و از زبان زهرا مىشنود : « حَسْبِىَ اللَّهُ وَ نِعْمَ الْوَكيل » .\r\nابن ابى الحديد در ذيل خطبهء 215 اين داستان معروف را نقل مىكند :\r\n« روزى فاطمه سلام اللَّه عليها على عليه السلام را دعوت به قيام مىكرد . در همين حال فرياد مؤذن بلند شد كه « اشْهَدُ انَّ مُحَمَّداً رَسولُ اللَّه » . على عليه السلام به زهرا فرمود : آيا دوست دارى اين فرياد خاموش شود ؟ فرمود : نه . فرمود :\r\nسخن من جز اين نيست . » .\r\nاما قيام شكوهمند و منحصر به فرد على كه به آن مىبالد و مىگويد احدى ديگر جرأت چنين كارى را نداشت ، قيام در برابر خوارج بود :\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nفَانا فَقَأْتُ عَيْنَ الْفِتْنَةِ وَ لَمْ يَكُنْ لِيَجْتَرِئَ عَلَيْها احَدٌ غَيْرى بَعْدَ انْ ماجَ غَيْهَبُها وَ اشْتَدَّ كَلَبُها « 1 » .\r\nتنها من بودم كه چشم اين فتنه را در آوردم ؛ احدى غير از من جرأت بر چنين اقدامى نداشت . هنگامى دست به چنين اقدامى زدم كه موج تاريكى و شبهه ناكى آن بالا گرفته ، هارى آن فزونى يافته بود .\r\nتقواى ظاهرى خوارج طورى بود كه هر مؤمن نافذ الايمانى را به ترديد وامى داشت . جوّى تاريك و مبهم ، و فضايى پر از شك و دودلى به وجود آمده بود .\r\nآنان دوازده هزار نفر بودند كه از سجدهء زياد ، پيشانىشان و سر زانوهاشان پينه بسته بود ؛ زاهدانه مىخوردند و زاهدانه مىپوشيدند و زاهدانه زندگى مىكردند ؛ زبانشان همواره به ذكر خدا جارى بود اما روح اسلام را نمىشناختند و ثقافت اسلامى نداشتند ؛ همهء كسريها را با فشار بر روى ركوع و سجود مىخواستند جبران كنند ؛ تنگ نظر ، ظاهرپرست ، جاهل و جامد بودند و سدى بزرگ در برابر اسلام .\r\nعلى به عنوان يك افتخار بزرگ مىفرمايد : اين من بودم كه خطر بزرگى را كه از ناحيهء اين خشكه مقدسان متوجه شده بود درك كردم ؛ پيشانيهاى پينه بستهء اينها و جامه‌هاى زاهدانه و زبانهاى دائم الذكرشان نتوانست چشم بصيرت مرا كور كند ؛ من بودم كه دانستم اگر اينها پا بگيرند چنان اسلام را به جمود و تقشّر و تحجّر و ظاهرگرايى خواهند كشاند كه ديگر كمر اسلام راست نشود .\r\nآرى ، اين افتخار تنها نصيب پسر ابوطالب شد . كدام روح نيرومند است كه در مقابل قيافه‌هاى آنچنان حق به جانب تكان نخورد ، و كدام بازوست كه براى فرود آمدن بر فرق اينها بالا رود و نلرزد ؟ !\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 90 .\r\n","page_name":" 492 ","page_number":492},
  {"content":"\r\n\r\n\r\nبخش ششم . موعظه و حكمت\r\nمواعظ بىنظير .\r\nمقايسه با مواعظ نظم و نثر فارسى و عربى .\r\nموعظه و حكمت .\r\nموعظه و خطابه .\r\nمواعظ ، عمده‌ترين بخشهاى نهج البلاغه .\r\nبا منطق على آشنا شويم .\r\nتقوا .\r\nتقوا نگهبان انسان ، و انسان نگهبان تقوا .\r\nزهد و پارسايى .\r\nزهد اسلامى و رهبانيت مسيحى .\r\nدو پرسش .\r\nسه اصل يا سه پايهء زهد اسلامى .\r\nفلسفهء زهد .\r\nزهد و ايثار .\r\nزهد و همدردى .\r\nزهد و آزادگى .\r\nزهد و معنويت .\r\nتضاد دنيا و آخرت .\r\nبرداشت كم براى بازدهى زياد\r\n\r\n","description":"","footnote":"","page_name":" 493 ","page_number":493},
  {"content":"\r\n . \r\n","description":"","footnote":"","page_name":" 494 ","page_number":494},
  {"content":"\r\n\r\n\r\nمواعظ بىنظير\r\nبزرگترين بخش نهج البلاغه بخش مواعظ است . تقريباً نيمى از نهج البلاغه را اين بخش تشكيل مىدهد و بيشترين شهرت نهج البلاغه مديون موعظه‌ها و پندها و اندرزها و حكمتهاى عملى آن است .\r\nبگذريم از مواعظ قرآن و يك سلسله مواعظى كه از رسول اكرم - ولو مختصر - باقى مانده است و به منزلهء ريشه و سررشتهء نهج البلاغه به شمار مىرود ، مواعظ نهج البلاغه در عربى و فارسى بىنظير است .\r\nبيش از هزار سال است كه اين مواعظ نقش مؤثر و خارق العادهء خود را ايفا كرده و مىكند . هنوز در اين كلمات جاندار ، آن نفوذ و تأثير هست كه دلها را به تپش اندازد و به احساسات رقّت بخشد و اشكها را جارى سازد و تا بويى از انسانيت باقى باشد اين كلمات اثر خود را خواهد بخشيد .\r\n\r\nمقايسه با ساير مواعظ\r\nما در فارسى و عربى مواعظ زيادى داريم ، مواعظى در اوج تعالى و لطافت ولى در قالب نظم و شعر .\r\nدر عربى قصيدهء معروف ابوالفتح بستى كه با اين بيت آغاز مىشود :\r\n\r\n","description":"","footnote":"","page_name":" 495 ","page_number":495},
  {"content":"\r\n\r\n زيادة المرء فى دنياه نقصان * و ربحه غير محض الخير نقصان \r\nو همچنين قصيدهء رثائيهء ابوالحسن تهامى كه به مناسبت مرگ فرزند جوانش سروده است و اولش اين است :\r\n حكم المنية فى البرية جار * ما هذه الدنيا بدار قرار \r\nو همچنين قسمتهاى اول قصيدهء معروف « بُرده » اثر طبع بلند بوصيرى مصرى ، آنجا كه مىگويد :\r\n فان امارتى بالسوء ما اتّعظت * من جهلها بنذير الشيب والهرم \r\nتا آنجا كه وارد مدح حضرت رسول اكرم صلى الله عليه و آله مىشود و اصل قصيده در مدح ايشان است و باقى مقدمه است و مىگويد :\r\n ظلمت سنة من احيى الظلام الى * ان اشتكت قدماه الضر من ورم \r\nهر كدام از اينها يك اثر جاويدان است و مانند ستاره در ادبيات اسلامى عربى مىدرخشد و هرگز كهنه و فرسوده نخواهد شد .\r\nدر فارسى اشعار موعظه‌اى سعدى در گلستان و بوستان و قصائد ، فوق العاده جالب و مؤثر است و در نوع خود شاهكار است ، مانند اشعار معروفى كه در مقدمهء گلستان آورده و با اين بيت آغاز مىشود :\r\n هر دم از عمر مىرود نفسى * چون نگه مىكنم نمانده بسى \r\nو يا در قصائد ، آنجا كه مىگويد :\r\n ايهاالناس جهان جاى تن آسانى نيست * مرد دانا به جهان داشتن ارزانى نيست \r\nيا آنجا كه مىگويد :\r\n جهان بر آب نهاده است و زندگى بر باد * غلام همت آنم كه دل بر او ننهاد \r\nيا آنجا كه مىگويد :\r\n بس بگرديد و بگردد روزگار * دل به دنيا در نبندد هوشيار \r\nبوستان سعدى پر است از موعظه‌هاى آبدار جاندار ، و شايد باب نهم كه در « توبه و راه صواب » است از همه عاليتر باشد .\r\nهمچنين است پاره‌اى از مواعظ مولوى در مثنوى و ساير شعراى فارسى زبان كه فعلًا مجال ذكر نمونه از آنها نيست .\r\nدر ادبيات اسلامى ( اعم از عربى يا فارسى ) مواعظ و حكم بسيار عالى وجود دارد . منحصر به اين دو زبان نيست ؛ در زبان تركى و اردو و بعضى زبانهاى ديگر نيز\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nاين بخش از ادبيات اسلامى جلوهء خويش را نموده است و يك روح خاص بر همهء آنها حكمفرماست .\r\nاگر كسى با قرآن كريم و كلمات رسول اكرم و اميرالمؤمنين و ساير ائمهء دين و اكابر اوليهء مسلمين آشنا باشد مىبيند يك روح كه همان روح اسلامى است در همهء مواعظ فارسى آشكار است ؛ همان روح است ولى در جامه و پيكرهء زبان شيرين فارسى .\r\nاگر كسى يا كسانى در دو زبان عربى و فارسى تبحر داشته باشند و با ساير زبانهايى كه ادبيات اسلامى را منعكس كرده‌اند نيز آشنايى داشته باشند و شاهكارهايى كه در زمينهء مواعظ اسلامى به وجود آمده جمع آورى كنند ، معلوم خواهد شد كه فرهنگ اسلامى از اين نظر فوق العاده غنى و پيشرفته است .\r\nولى تعجب در اين است كه همهء نبوغ فارسى زبانان از نظر مواعظ در شعر ظهور كرده است اما در نثر هيچ اثر برجسته‌اى وجود ندارد . در نثر آنچه وجود دارد به صورت جمله‌هاى كوتاه و كلمات قصار است ، مانند نثر گلستان كه قسمتى از آنها موعظه است و در نوع خود شاهكار است و يا جمله‌هايى كه از خواجه عبد اللَّه انصارى نقل شده است .\r\nالبته اطلاعات من ضعيف است ولى تا آنجا كه اطلاع دارم در متون فارسى يك نثر موعظه‌اى قابل توجه كه از حدود كلمات قصار تجاوز كرده باشد و به اصطلاح در حد يك مجلس ولو كوتاه بوده باشد وجود ندارد ، خصوصاً اينكه شفاهاً و از ظهرالقلب القا شده باشد و سپس جمع آورى و در متن كتب ثبت شده باشد .\r\nمجالسى كه از مولانا يا از سعدى نقل شده كه در مجالس ارشاد براى پيروان خود به صورت وعظ القا مىكرده‌اند ، در دست است ولى به هيچ وجه آب و رنگ اشعار موعظه‌اى آن مردان بزرگ را ندارد تا چه رسد به اينكه با مواعظ نهج البلاغه قابل مقايسه باشد .\r\nهمچنين است متونى كه به صورت رساله يا نامه نوشته شده است و اكنون در دست است ، نظير نصيحة الملوك ابو حامد محمد غزالى و تازيانهء سلوك احمد غزالى كه نامه‌اى است مفصل خطاب به مريد و شاگردش عين القضاة همدانى .\r\n\r\n","description":"","footnote":"","page_name":" 497 ","page_number":497},
  {"content":"\r\n\r\n\r\nموعظه و حكمت\r\nوعظ همچنانكه در قرآن كريم آمده است يكى از طرق سه گانهء دعوت ( حكمت ، موعظه ، مجادله به نحو احسن ) است .\r\nتفاوت موعظه و حكمت در اين است كه حكمت تعليم است و موعظه تذكار ، حكمت براى آگاهى است و موعظه براى بيدارى ، حكمت مبارزه با جهل است و موعظه مبارزه با غفلت ، سرو كار حكمت با عقل و فكر است و سرو كار موعظه با دل و عاطفه ، حكمت ياد مىدهد و موعظه يادآورى مىكند ، حكمت بر موجودى ذهنى مىافزايد و موعظه ذهن را براى بهره بردارى از موجودى خود آماده مىسازد ، حكمت چراغ است و موعظه باز كردن چشم است براى ديدن ، حكمت براى انديشيدن است و موعظه براى به خودآمدن ، حكمت زبان عقل است و موعظه پيام روح ، از اين رو شخصيت گوينده در موعظه نقش اساسى دارد ، بر خلاف حكمت . در حكمت روحها بيگانه وار با هم سخن مىگويند و در موعظه حالتى شبيه جريان برق كه يك طرف آن گوينده است و طرف ديگر شنونده به وجود مىآيد و از اين رو در اين گونه از سخن است كه « اگر از جان برون آيد نشيند لاجرم بر دل » ، و گرنه از گوش شنونده تجاوز نمىكند . در بارهء سخنان موعظه‌اى گفته شده است : « الكلام اذا خرج من القلب دخل فى القلب و اذا خرج من اللسان لم يتجاوز الاذان » سخن اگر از دل برون آيد و پيام روح باشد در دل نفوذ مىكند اما اگر پيام روح نباشد و صرفاً صنعت لفظى باشد از گوشها آنطرفتر نمىرود .\r\n\r\nموعظه و خطابه\r\nموعظه با خطابه نيز متفاوت است . سروكار خطابه نيز با احساسات است اما خطابه براى تهييج و بيتاب كردن احساسات است و موعظه براى رام ساختن و تحت تسلط درآوردن . خطابه آنجا به كار آيد كه احساساتْ خمود و راكد است و موعظه آنجا ضرورت پيدا مىكند كه شهوات و احساسات خودسرانه عمل مىكنند .\r\nخطابه احساسات غيرت ، حميت ، حمايت ، سلحشورى ، عصبيت ، برترى طلبى ، عزت طلبى ، مردانگى ، شرافت ، كرامت ، نيكوكارى و خدمت را به جوش مىآورد و پشت سر خود حركت و جنبش ايجاد مىكند اما موعظه جوششها و هيجانهاى بى جا را خاموش مىنمايد . خطابه زمام كار را از دست حسابگريهاى عقل خارج مىكند و\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nبه دست طوفان احساسات مىسپارد اما موعظه طوفانها را فرو مىنشاند و زمينه را براى حسابگرى و دورانديشى فراهم مىكند . خطابه به بيرون مىكشد و موعظه به درون مىبرد .\r\nخطابه و موعظه هر دو ضرورى و لازم است . در نهج البلاغه از هردو استفاده شده است . مسألهء عمده موقع شناسى است كه هر كدام در جاى خود و به موقع مورد استفاده واقع شود . خطابه‌هاى مهيج اميرالمؤمنين در موقعى ايراد شده كه احساسات بايد برافروخته شود و طوفانى به وجود آيد و بنيادى ظالمانه بركنده شود آنچنان كه در صفين در آغاز برخوردِ معاويه خطابه‌اى مهيج و آتشين ايراد كرد .\r\nمعاويه و سپاهيانش پيشدستى كرده بودند و « شريعه » را گرفته بودند و كار آب را بر اميرالمؤمنين و يارانش دشوار ساخته بودند . اميرالمؤمنين كوشش داشت كه حتى الامكان از برخورد نظامى پرهيز كند و مىخواست از طريق مذاكره به حل مشكلى كه معاويه براى مسلمين ايجاد كرده بود بپردازد . اما معاويه كه سودايى ديگر در سرداشت ، فرصت را غنيمت شمرد و تصاحب « شريعه » را موفقيتى براى خود تلقى كرد و از هرگونه مذاكره‌اى خوددارى نمود . كار بر ياران على سخت شد .\r\nاينجا بود كه مىبايست با يك خطابهء حماسى آتشين ، طوفانى ايجاد كرد و با يك يورش دشمن را عقب راند . على براى اصحاب خود چنين خطابه سرود :\r\nقَدِ اسْتَطْعَموكُمُ الْقِتالَ ، فَاقِرّوا عَلى مَذَلَّةٍ وَ تَأْخيرِ مَحَلَّةٍ ، اوْ رَوُّوا السُّيوفَ مِنَ الدِّماءِ تَرْوَوْا مِنَ الْماءِ ، فَالْمَوْتُ فى حَياتِكُمْ مَقْهورينَ وَ الْحَياةُ فى مَوْتِكُمْ قاهِرينَ . الا وَ انَّ مُعاوِيَةَ قادَ لُمَةً مِنَ الْغُواةِ وَ عَمَسَ عَلَيْهِمُ الْخَبَرَ حَتّى جَعَلوا نُحورَهُم اغْراضَ الْمَنِيَّةِ « 1 » .\r\nهمانا دشمن گرسنهء جنگ است و از شما نبرد مىطلبد . اكنون دو راه در پيش داريد : يا تن به ذلت و پستى و عقب ماندگى دادن يا تيغها را با خون سيراب كردن و سپس سيراب شدن . مرگ اين است كه زنده باشيد اما مقهور و مغلوب ، زندگى آن است كه بميريد اما غالب و پيروز . همانا معاويه گروهى ناچيز از گمراهان را به دنبال خود كشانده و حقيقت را بر آنها پنهان\r\n\r\n\r\n\r\n\r\n","description":"","footnote":"\r\n( 1 ) . نهج البلاغه خطبهء 51 .\r\n","page_name":" 499 ","page_number":499},
  {"content":"\r\n\r\nداشته است تا آنجا كه گلوى خويش را هدف تيرهاى شما كه مرگ را همراه دارد قرار داده‌اند .\r\nاين جمله‌ها كار خود را كرد ، خونها را به جوش و غيرتها را در خروش آورد ؛ شام نشده « شريعه » در اختيار ياران على قرار گرفت و ياران معاويه به عقب رانده شدند .\r\nاما مواعظ على در شرايط ديگر انجام يافته است . در دورهء خلفا و مخصوصاً در زمان عثمان بر اثر فتوحات پى درپى و غنائم بىحساب و نبودن برنامهء خوب براى بهره بردارى از آن ثروتهاى هنگفت و مخصوصاً برقرارى اريستوكراسى و حكومت اشرافى و بلكه قبيله‌اى در زمان عثمان فساد اخلاق و دنياپرستى و تنعم و تجمل در ميان مسلمين راه يافت ، عصبيتهاى قبيله‌اى از نو جان گرفت ، تعصب عرب و عجم بر آن مزيد گشت . در ميان آن غوغاى دنياپرستى و غنيمت و آز و كامجويى و تعصب ، تنها فرياد ملكوتى موعظه‌اى كه بلند بود فرياد على بود .\r\nدر فصول بعد - ان شاء اللَّه - در بارهء عناصرى كه در مواعظ على عليه السلام وجود دارد از قبيل تقوا ، دنيا ، طول امل ، هواى نفس ، زهد ، عبرت از احوال گذشتگان ، اهوال مرگ ، اهوال قيامت و غيره بحث مىكنيم .\r\n\r\n","description":"","footnote":"","page_name":" 500 ","page_number":500},
  {"content":"\r\n\r\n\r\nعمده‌ترين بخشهاى نهج البلاغه\r\nاز مجموع 239 قطعه‌اى كه سيدرضى تحت عنوان « خطب » جمع كرده است ( هرچند همهء آنها خطبه نيست ) 86 خطبه موعظه است و البته بعضى از آنها مفصل و طولانى است نظير خطبهء 175 كه با جملهء « انْتَفِعوا بِبَيانِ اللَّهِ » آغاز مىشود و خطبهء « القاصعة » كه طولانىترين خطب نهج البلاغه است و خطبهء 184 ( خطبة المتقين ) .\r\nاز مجموع 79 قطعه‌اى كه تحت عنوان « كتب » ( نامه‌ها ) گرد آورده است ( هرچند همهء آنها نامه نيست ) 25 نامه تماماً موعظه است و يا متضمن جمله‌هايى در نصيحت و اندرز و موعظه ، و برخى از آنها مفصل و طولانى است مانند نامهء 31 كه اندرزنامهء آن حضرت است به فرزند عزيزش امام مجتبى عليه السلام و پس از فرمان معروف آن حضرت به مالك اشتر طولانىترين نامه‌هاست ، و ديگر نامهء 45 كه همان نامهء معروف آن حضرت است به عثمان بن حنيف والى بصره از طرف حكومت امام .\r\n\r\nعناصر موعظه‌اى نهج البلاغه\r\nعناصر موعظه‌اى نهج البلاغه مختلف و متنوع است . تقوا ، توكل ، صبر ، زهد ، پرهيز از دنياپرستى ، از تنعم و تجمل ، پرهيز از هواى نفس ، پرهيز از طول امل ، پرهيز\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nاز عصبيت ، پرهيز از ظلم و تبعيض ، ترغيب به احسان و محبت و دستگيرى از مظلومان و حمايت ضعفا ، ترغيب به استقامت و قوّت و شجاعت ، ترغيب به وحدت و اتفاق و ترك اختلاف ، دعوت به عبرت از تاريخ ، دعوت به تفكر و تذكر و محاسبه و مراقبه ، يادآورى گذشت سريع عمر ، يادآورى مرگ و شدايد سكرات و عوالم بعد از مرگ ، يادآورى اهوال قيامت ازجمله عناصرى است كه در مواعظ نهج البلاغه بدانها توجه شده است .\r\n\r\nبا منطق على آشنا شويم\r\nبراى اينكه نهج البلاغه را از اين نظر بشناسيم ، به عبارت ديگر براى اينكه على عليه السلام را در كرسى وعظ و اندرز بشناسيم و براى اينكه با مكتب موعظه‌اى آن حضرت آشنا گرديم و عملًا از آن منبع سرشار بهره‌مند شويم ، كافى نيست كه صرفاً عناصر و موضوعاتى كه على عليه السلام در سخنان خود طرح كرده شماره كنيم ؛ كافى نيست كه مثلًا بگوييم على در بارهء تقوا ، توكل و زهد سخن گفته است بلكه بايد ببينيم مفهوم خاص آن حضرت از اين معانى چه بوده و فلسفهء خاص تربيتى او در مورد تهذيب انسانها و شوق آنها به پاكى و طهارت و آزادى معنوى و نجات از اسارت چه بوده است ؟ .\r\nاين كلمات كلمات رايجى است كه در زبان عموم ، خاصه آنان كه چهرهء اندرزگو به خود مىگيرند ، جارى است اما منظور همهء افراد از اين كلمات يكسان نيست ؛ گاهى مفهومهاى افراد از اين كلمات در جهتهاى متضاد است و طبعاً نتيجه گيرىهاى متضاد از آنها مىشود .\r\nاز اين رو لازم است اندكى به تفصيل در بارهء اين عناصر از نظر مكتب خاص على عليه السلام گفتگو كنيم . سخن خود را از تقوا آغار مىكنيم .\r\n\r\nتقوا\r\nتقوا از رايجترين كلمات نهج البلاغه است . در كمتر كتابى مانند نهج البلاغه بر عنصر تقوا تكيه شده است ، و در نهج البلاغه به كمتر معنى و مفهومى به اندازهء تقوا عنايت شده است . تقوا چيست ؟ .\r\nمعمولًا چنين فرض مىشود كه تقوا يعنى « پرهيزكارى » و به عبارت ديگر تقوا\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nيعنى يك روش عملى منفى ؛ هرچه اجتنابكارى و پرهيزكارى و كناره گيرى بيشتر باشد تقوا كاملتر است .\r\nطبق اين تفسير اولًا تقوا مفهومى است كه از مرحلهء عمل انتزاع مىشود ؛ ثانياً روشى است منفى ؛ ثالثاً هر اندازه جنبهء منفى شديدتر باشد تقوا كاملتر است .\r\nبه همين جهت متظاهران به تقوا براى اينكه كوچكترين خدشه‌اى بر تقواى آنها وارد نيايد از سياه و سفيد ، تر و خشك ، گرم و سرد اجتناب مىكنند و از هر نوع مداخله‌اى در هر نوع كارى پرهيز مىنمايند .\r\nشك نيست كه اصل پرهيز و اجتناب يكى از اصول زندگى سالم بشر است . در زندگى سالم ، نفى و اثبات ، سلب و ايجاب ، ترك و فعل ، اعراض و توجه توأم است .\r\nبا نفى و سلب است كه مىتوان به اثبات و ايجاب رسيد ، و با ترك و اعراض مىتوان به فعل و توجه تحقق بخشيد .\r\nكلمهء توحيد يعنى كلمهء  « لا إِلهَ إِلَّا اللَّهُ »  مجموعاً نفيى است و اثباتى ؛ بدون نفى ماسوا دم از توحيد زدن ناممكن است . اين است كه عصيان و تسليم ، كفر و ايمان قرين يكديگرند ؛ يعنى هر تسليمى متضمن عصيانى و هر ايمانى مشتمل بر كفرى و هر ايجاب و اثبات مستلزم سلب و نفيى است :  « فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى »  « 1 » .\r\nاما اولًا پرهيزها و نفيها و سلبها و عصيانها و كفرها در حدود « تضاد » هاست .\r\nپرهيز از ضدى براى عبور به ضد ديگر است ، بريدن از يكى مقدمهء پيوند با ديگرى است .\r\nاز اين رو پرهيزهاى سالم و مفيد ، هم جهت و هدف دارد و هم محدود است به حدود معين . پس يك روش عملى كوركورانه كه نه جهت و هدفى دارد و نه محدود به حدى است ، قابل دفاع و تقديس نيست .\r\nثانياً مفهوم تقوا در نهج البلاغه مرادف با مفهوم پرهيز حتى به مفهوم منطقى آن نيست . تقوا در نهج البلاغه نيرويى است روحانى كه بر اثر تمرينهاى زياد پديد مىآيد و پرهيزهاى معقول و منطقى از يك طرف سبب و مقدمهء پديد آمدن اين حالت روحانى است و از طرف ديگر معلول و نتيجهء آن است و از لوازم آن به شمار\r\n\r\n\r\n\r\n\r\n","description":"","footnote":"\r\n( 1 ) . بقره / 256 .\r\n","page_name":" 503 ","page_number":503},
  {"content":"\r\n\r\nمىرود .\r\nاين حالت ، روح را نيرومند و شاداب مىكند و به آن مصونيت مىدهد . انسانى كه از اين نيرو بىبهره باشد ، اگر بخواهد خود را از گناهان مصون و محفوظ بدارد چاره‌اى ندارد جز اينكه خود را از موجبات گناه دور نگه دارد ، و چون همواره موجبات گناه در محيط اجتماعى وجود دارد ناچار است از محيط كنار بكشد و انزوا و گوشه گيرى اختيار كند .\r\nمطابق اين منطق يا بايد متقى و پرهيزكار بود و از محيط كناره گيرى كرد و يا بايد وارد محيط شد و تقوا را بوسيد و كنارى گذاشت . طبق اين منطق هرچه افراد اجتنابكارتر و منزوىتر شوند جلوهء تقوايى بيشترى در نظر مردم عوام پيدا مىكنند .\r\nاما اگر نيروى روحانى تقوا در روح فردى پيدا شد ، ضرورتى ندارد كه محيط را رها كند ؛ بدون رها كردن محيط ، خود را پاك و منزه نگه مىدارد .\r\nدستهء اول مانند كسانى هستند كه براى پرهيز از آلودگى به يك بيمارى مسرى ، به دامنهء كوهى پناه مىبرند و دستهء دوم مانند كسانى هستند كه با تزريق نوعى واكسن ، در خود مصونيت به وجود مىآورند و نه تنها ضرورتى نمىبينند كه از شهر خارج و از تماس با مردم پرهيز كنند ، بلكه به كمك بيماران مىشتابند و آنان را نجات مىدهند . آنچه سعدى در گلستان آورده نمونهء دسته اول است :\r\n بديدم عابدى در كوهسارى * قناعت كرده از دنيا به غارى \r\n چرا گفتم به شهر اندر نيايى * كه بارى بند از دل برگشايى ؟ \r\n بگفت آنجا پريرويان نغزند * چو گل بسيار شد پيلان بلغزند \r\nنهج البلاغه تقوا را به عنوان يك نيروى معنوى و روحى كه بر اثر ممارست و تمرين پديد مىآيد و به نوبهء خود آثار و لوازم و نتايجى دارد و از آن جمله پرهيز از گناه را سهل و آسان مىنمايد ، طرح و عنوان كرده است :\r\nذِمَّتى بِما اقولُ رَهينَةٌ وَ انَا بِهِ زَعيمٌ . انَّ مَنْ صَرَّحَتْ لَهُ الْعِبَرُ عَمّا بَيْنَ يَدَيْهِ مِنَ الْمَثُلاتِ حَجَزَتْهُ التَّقْوى عَنْ تَقَحُّمِ الشُّبُهاتِ .\r\nهمانا درستى گفتار خويش را ضمانت مىكنم و عهدهء خود را در گرو گفتار خويش قرار مىدهم . اگر عبرتهاى گذشته براى يك شخص آينه قرار گيرد ، تقوا جلو او را از فرورفتن در كارهاى شبهه ناك مىگيرد .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nتا آنجا كه مىفرمايد :\r\nالا وَ انَّ الْخَطايا خَيْلٌ شُمُسٌ حُمِلَ عَلَيْها اهْلُها وَ خُلِعَتْ لُجُمُها فَتَقَحَّمَتْ بِهِمْ فِى النّارِ . الا وَ انَّ التَّقْوى مَطايا ذُلُلٌ حُمِلَ عَلَيْها اهْلُها وَ اعْطوا ازِمَّتَها فَاوْرَدَتْهُمُ الْجَنَّةَ « 1 » .\r\nهمانا خطاها و گناهان و زمام را در اختيار هواى نفس [ قرار 
  ] دادن ، مانند اسبهاى سركش و چموشى است كه لجام از سر آنها بيرون آورده شده و اختيار از كف سوار بيرون رفته باشد و عاقبت اسبها سوارهاى خود را در آتش افكنند . و مثل تقوا مثل مركبهاى رهوار و مطيع و رام است كه مهارشان در دست سوار است و آن مركبها با آرامش سوارهاى خود را به سوى بهشت مىبرند .\r\nدر اين خطبه تقوا به عنوان يك حالت روحى و معنوى كه اثرش ضبط و مالكيت نفس است ذكر شده است . اين خطبه مىگويد لازمهء بىتقوايى و مطيع هواى نفس بودن ، ضعف و زبونى و بىشخصيت بودن در برابر محركات شهوانى و هواهاى نفسانى است . انسان در آن حالت مانند سوار زبونى است كه از خود اراده و اختيارى ندارد و اين مركب است كه به هر جا كه دلخواهش هست مىرود . لازمهء تقوا قدرت اراده و شخصيت معنوى داشتن و مالك حوزهء وجود خود بودن است ، مانند سوار ماهرى كه بر اسب تربيت شده‌اى سوار است و با قدرت و تسلط كامل آن اسب را در جهتى كه خود انتخاب كرده مىراند و اسب در كمال سهولت اطاعت مىكند .\r\nانَّ تَقْوَى اللَّهِ حَمَتْ اوْلِياءَ اللَّهِ مَحارِمَهُ وَ الْزَمَتْ قُلوبَهُمْ مَخافَتَهُ حَتَّى اسْهَرَتْ لَيالِيَهُمْ وَ اظْمَأَتْ هَواجِرَهُمْ « 2 » .\r\nتقواى الهى اولياى خدا را در حمايت خود قرار داده ، آنان را از تجاوز به\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 16 .\r\n( 2 ) . نهج البلاغه ، خطبهء 113 .\r\n","page_name":" 505 ","page_number":505},
  {"content":"\r\n\r\nحريم منهيات الهى بازداشته است و ترس از خدا را ملازم دلهاى آنان قرار داده است ، تا آنجا كه شبهايشان را بىخواب ( به سبب عبادت ) و روزهايشان را بىآب ( به سبب روزه ) گردانيده است .\r\nدر اينجا على عليه السلام تصريح مىكند كه تقوا چيزى است كه پرهيز از محرمات الهى و همچنين ترس از خدا ، از لوازم و آثار آن است . پس در اين منطق تقوا نه عين پرهيز است و نه عين ترس از خدا ، بلكه نيرويى است روحى و مقدس كه اين امور را به دنبال خود دارد .\r\nفَانَّ التَّقْوى فِى الْيَوْمِ الْحِرْزُ وَ الْجُنَّةُ وَ فى غَدٍ الطَّريقُ الَى الْجَنَّةِ « 1 » .\r\nهمانا تقوا در امروزِ دنيا براى انسان به منزلهء يك حصار و به منزلهء يك سپر است و در فرداى آخرت راه به سوى بهشت است .\r\nدر خطبهء 156 تقوا را به پناهگاهى بلند و مستحكم تشبيه فرموده كه دشمن قادر نيست در آن نفوذ كند .\r\nدر همهء اينها توجه امام معطوف است به جنبهء روانى و معنوى تقوا و آثارى كه بر روح مىگذارد ، به طورى كه احساس ميل به پاكى و نيكوكارى و احساس تنفر از گناه و پليدى در فرد به وجود مىآورد .\r\nنمونه‌هاى ديگرى هم در اين زمينه هست و شايد همين قدر كافى باشد و ذكر آنها ضرورتى نداشته باشد .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 233 .\r\n","page_name":" 506 ","page_number":506},
  {"content":"\r\n\r\n\r\nتقوا مصونيت است نه محدوديت\r\nسخن در بارهء عناصر موعظه‌اى نهج البلاغه بود . از عنصر « تقوا » آغاز كرديم .\r\nديديم كه از نظر نهج البلاغه تقوا نيرويى است روحى ، نيرويى مقدس و متعالى كه منشأ كششها و گريزهايى مىگردد ، كشش به سوى ارزشهاى معنوى و فوق حيوانى ، و گريز از پستيها و آلودگيهاى مادى . از نظر نهج البلاغه تقوا حالتى است كه به روح انسان شخصيت و قدرت مىدهد و آدمى را مسلط بر خويشتن و مالك « خود » مىنمايد .\r\n\r\nتقوا مصونيت است\r\nدر نهج البلاغه بر اين معنى تأكيد شده كه تقوا حفاظ و پناهگاه است نه زنجير و زندان و محدوديت . بسيارند كسانى كه ميان « مصونيت » و « محدوديت » فرق نمىنهند و با نام آزادى و رهايى از قيد و بند ، به خرابى حصار تقوا فتوا مىدهند .\r\nقدر مشترك پناهگاه و زندان « مانعيت » است ، اما پناهگاه مانع خطرهاست و زندان مانع بهره بردارى از موهبتها و استعدادها . اين است كه على عليه السلام مىفرمايد :\r\nاعْلَموا عِبادَ اللَّهِ انَّ التَّقْوى دارُ حِصْنٍ عَزيزٍ ، وَ الْفُجورَ دارُ حِصْنٍ ذَليلٍ ،\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nلايَمْنَعُ اهْلَهُ وَ لا يُحْرِزُ مَنْ لَجَأَ الَيْهِ . الا وَ بِالتَّقْوى تُقْطَعُ حُمَةُ الْخَطايا « 1 » .\r\nبندگان خدا ! بدانيد كه تقوا حصار و بارويى بلند و غيرقابل تسلط است ، و بى تقوايى و هرزگى حصار و بارويى پست است كه مانع و حافظ ساكنان خود نيست و آن كس را كه به آن پناه ببرد حفظ نمىكند . همانا با نيروى تقوا نيش گزندهء خطاكاريها بريده مىشود .\r\nعلى عليه السلام در اين بيان عالى خود گناه و لغزش را كه به جان آدمى آسيب مىزند ، به گزنده‌اى از قبيل مار و عقرب تشبيه مىكند ؛ مىفرمايد نيروى تقوا نيش اين گزندگان را قطع مىكند .\r\nعلى عليه السلام در برخى از كلمات تصريح مىكند كه تقوا مايهء اصلى آزاديهاست ؛ يعنى نه تنها خود قيد و بند و مانع آزادى نيست ، بلكه منبع و منشأ همهء آزاديهاست .\r\nدر خطبهء 221 مىفرمايد :\r\nفَانَّ تَقْوَى اللَّهِ مِفْتاحُ سَدادٍ وَ ذَخيرَةُ مَعادٍ وَ عِتْقٌ مِنْ كُلِّ مَلَكَةٍ وَ نَجاةٌ مِنْ كُلِّ هَلَكَةٍ .\r\nهمانا تقوا كليد درستى و توشهء قيامت و آزادى از هر بندگى و نجات از هر تباهى است .\r\nمطلب روشن است ؛ تقوا به انسان آزادى معنوى مىدهد ، يعنى او را از اسارت و بندگى هوا و هوس آزاد مىكند ، رشتهء آز و طمع و حسد و شهوت و خشم را از گردنش برمىدارد و به اين ترتيب ريشهء رقّيتها و بردگيهاى اجتماعى را از بين مىبرد . مردمى كه بنده و بردهء پول و مقام و راحت طلبى نباشند ، هرگز زير بار اسارتها و رقّيتهاى اجتماعى نمىروند .\r\nدر نهج البلاغه در بارهء آثار تقوا زياد بحث شده است و ما لزومى نمىبينيم در بارهء همهء آنها بحث كنيم . منظور اصلى اين است كه مفهوم حقيقى تقوا در مكتب نهج البلاغه روشن شود تا معلوم گردد كه اينهمه تأكيد نهج البلاغه بر روى اين كلمه\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 157 .\r\n","page_name":" 508 ","page_number":508},
  {"content":"\r\n\r\nبراى چيست .\r\nدر ميان آثار تقوا كه بدان اشاره شده است ، از همه مهمتر دو اثر است : يكى روشن بينى و بصيرت ، و ديگر توانايى بر حل مشكلات و خروج از مضايق و شدايد .\r\nو چون در جاى ديگر به تفصيل در اين باره بحث كرده‌ايم « 1 » و بعلاوه از هدف اين بحث كه روشن كردن مفهوم حقيقى تقواست بيرون است ، از بحث در بارهء آنها خوددارى مىكنيم .\r\nولى در پايان بحث « تقوا » دريغ است كه از بيان اشارات لطيف نهج البلاغه در بارهء تعهد متقابل « انسان » و « تقوا » خوددارى كنيم .\r\n\r\nتعهد متقابل\r\nدر نهج البلاغه با اينكه اصرار شده كه تقوا نوعى ضامن و وثيقه است در برابر گناه و لغزش ، به اين نكته توجه داده مىشود كه در عين حال انسان از حراست و نگهبانى تقوا نبايد آنى غفلت ورزد . تقوا نگهبان انسان است و انسان نگهبان تقوا ، و اين دورِ محال نيست بلكه دورِ جايز است .\r\nاين نگهبانى متقابل از نوع نگهبانى انسان و جامه است كه انسان نگهبان جامه از دزديدن و پاره شدن است و جامه نگهبان انسان از سرما و گرماست ، و چنان كه مىدانيم قرآن كريم از تقوا به « جامه » تعبير كرده است : «  وَ لِباسُ التَّقْوى ذلِكَ خَيْرٌ »  « 2 » . على عليه السلام در بارهء نگهبانى متقابل انسان و تقوا مىفرمايد :\r\nايْقِظوا بِها نَوْمَكُمْ وَاقْطَعوا بِها يَوْمَكُمْ وَ اشْعِروها قُلوبَكُمْ وَ ارْحَضوا بِها ذُنوبَكُمْ . . . الا فَصونوها وَ تَصَوَّنوا بِها « 3 » .\r\nخواب خويش را به وسيلهء تقوا تبديل به بيدارى كنيد و وقت خود را با آن به پايان رسانيد و احساس آن را در دل خود زنده نماييد و گناهان خود را با آن بشوييد . . . همانا تقوا را صيانت كنيد و خود را در صيانت تقوا قرار دهيد .\r\n\r\n\r\n\r\n\r\n","description":"","footnote":"\r\n( 1 ) . رجوع شود به كتاب گفتار ماه ، جلد اول ، سخنرانى دوم ، [ يا به كتاب ده گفتار . 
  ]\r\n( 2 ) . اعراف / 26 .\r\n( 3 ) خطبهء 233 .\r\n","page_name":" 509 ","page_number":509},
  {"content":"\r\n\r\nو هم مىفرمايد :\r\nاوصيكُمْ عِبادَ اللَّهِ بِتَقْوَى اللَّهِ فَانَّها حَقُّ اللَّهِ عَلَيْكُمْ وَالْموجِبَةُ عَلَى اللَّهِ حَقَّكُمْ وَ انْ تَسْتَعينوا عَلَيْها بِاللَّهِ وَ تَسْتَعينوا بِها عَلَى اللَّهِ « 1 » .\r\nبندگان خدا ! شما را سفارش مىكنم به تقوا . همانا تقوا حق الهى است بر عهدهء شما و پديدآورندهء حقى است از شما بر خداوند . سفارش مىكنم كه با مدد از خدا به تقوا نائل گرديد و با مدد تقوا به خدا برسيد .\r\n\r\n\r\n\r\n\r\n","description":"","footnote":"\r\n( 1 ) همان .\r\n","page_name":" 510 ","page_number":510},
  {"content":"\r\n\r\n\r\nزهد و پارسايى\r\nعنصر ديگر موعظه‌اى نهج البلاغه « زهد » است . در ميان عناصر موعظه‌اى ، شايد عنصر زهد بعد از عنصر تقوا بيش از همه تكرار شده باشد . زهد مرادف است با ترك دنيا . در نهج البلاغه به مذمت دنيا و دعوت به ترك آن زياد برمىخوريم . به نظر مىرسد مهمترين موضوع از موضوعات نهج البلاغه كه لازم است با توجه به همهء جوانب كلمات اميرالمؤمنين تفسير شود ، همين موضوع است و با توجه به اينكه زهد و ترك دنيا در تعبيرات نهج البلاغه مرادف يكديگرند ، اين موضوع از هر موضوع ديگر از موضوعات عناصر نهج البلاغه زيادتر در باره‌اش بحث شده است .\r\nبحث خود را از كلمهء « زهد » آغاز مىكنيم :\r\n« زهد » و « رغبت » اگر بدون متعلَّق ذكر شوند ، نقطهء مقابل يكديگرند ؛ « زهد » يعنى اعراض و بىميلى ، در مقابل « رغبت » كه عبارت است از كشش و ميل .\r\nبى ميلى دوگونه است : طبيعى و روحى . بى ميلى طبيعى آن است كه طبع انسان نسبت به شيئى معين تمايلى نداشته باشد ، آنچنان كه طبع بيمار ميل و رغبتى به غذا و ميوه و ساير مأكولات يا مشروبات مطبوع ندارد . بديهى است كه اين گونه بىميلى و اعراض ربطى به زهد به معنى مصطلح ندارد .\r\nبى ميلى روحى يا عقلى يا قلبى آن است كه اشيائى كه مورد تمايل و رغبت\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nطبع است ، از نظر انديشه و آرزوى انسان - كه در جستجوى سعادت و كمال مطلوب است - هدف و مقصود نباشد ؛ هدف و مقصود و نهايت آرزو و كمال مطلوب امورى باشد ما فوق مشتهيات نفسانى دنيوى ، خواه آن امور از مشتهيات نفسانى اخروى باشد و يا اساساً از نوع مشتهيات نفسانى نباشد بلكه از نوع فضائل اخلاقى باشد از قبيل عزت ، شرافت ، كرامت ، آزادى و يا از نوع معارف معنوى و الهى باشد مانند ذكر خداوند ، محبت خداوند ، تقرب به ذات اقدس الهى .\r\nپس زاهد يعنى كسى كه توجهش از ماديات دنيا به عنوان كمال مطلوب و بالاترين خواسته عبور كرده ، متوجه چيز ديگر از نوع چيزهايى كه گفتيم معطوف شده است . بى رغبتى زاهد بىرغبتى در ناحيهء انديشه و آمال و ايده و آرزو است نه بى رغبتى در ناحيهء طبيعت .\r\nدر نهج البلاغه در دو مورد « زهد » تعريف شده است . هر دو تعريف همان معنى را مىرساند كه اشاره كرديم . در خطبهء 80 مىفرمايد :\r\nايُّهَاالنّاسُ ! الزَّهادَةُ قِصَرُ الْامَلِ وَ الشُّكْرُ عِنْدَ النِّعَمِ وَ الْوَرَعُ عِنْدَ الْمَحارِمِ .\r\nاى مردم ! زهد عبارت است از كوتاهى آرزو و سپاسگزارى هنگام نعمت و پارسايى نسبت به نبايستنيها .\r\nدر حكمت 439 مىفرمايد :\r\nالزُّهْدُ كُلُّهُ بَيْنَ كَلِمَتَيْنِ مِنَ الْقُرْانِ قالَ اللَّهُ سُبْحانَهُ : « لِكَيْلا تَأْسَوْا عَلى ما فاتَكُمْ وَ لا تَفْرَحوا بِما اتاكُمْ » وَ مَنْ لَمْ يَأْسَ عَلَى الْماضى وَ لَمْ يَفْرَحْ بِالْاتى فَقَدْ اخَذَ الزُّهْدَ بِطَرَفَيْهِ .\r\nزهد در دو جملهء قرآن خلاصه شده است : « براى اينكه متأسف نشويد بر آنچه ( از ماديات دنيا ) از شما فوت مىشود و شاد نگرديد بر آنچه خدا به شما مىدهد » ؛ هركس بر گذشته اندوه نخورد و براى آينده شادمان نشود بر هر دو جانب زهد دست يافته است .\r\nبديهى است وقتى كه چيزى كمال مطلوب نبود و يا اساساً مطلوب اصلى نبود\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nبلكه وسيله بود ، مرغ آرزو در اطرافش پر و بال نمىزند و پر نمىگشايد و آمدن و رفتنش شادمانى يا اندوه ايجاد نمىكند .\r\nاما بايد ديد كه آيا زهد و اعراض از دنيا كه در نهج البلاغه به پيروى از تعليمات قرآن زياد بر آن اصرار و تأكيد شده است ، صرفاً جنبهء روحى و اخلاقى دارد و به عبارت ديگر زهد صرفاً يك كيفيت روحى است يا آنكه جنبهء عملى هم همراه دارد ؟ يعنى آيا زهد فقط اعراض روحى است يا توأم است با اعراض عملى ؟ .\r\nو بنا بر فرض دوم آيا اعراض عملى محدود است به اعراض از محرمات و بس كه در خطبهء 80 به آن اشاره شده است و يا چيزى بيش از اين است آنچنان كه زندگى عملى على عليه السلام و پيش از ايشان زندگى عملى رسول اكرم صلى الله عليه و آله نشان مىدهد ؟ .\r\nو بنا بر اين فرض كه زهد محدود به محرمات نيست ، شامل مباحات هم مىشود ، چه فلسفه‌اى دارد ؟ زندگى زاهدانه و محدود و پشت پازدن به تنعمها چه اثر و خاصيتى مىتواند داشته باشد ؟ .\r\nو آيا به‌طور مطلق بايد عمل شود و يا صرفاً در شرايط معينى اجازه داده مىشود ؟ .\r\nو اساساً آيا زهد در حد اعراض از مباحات ، با ساير تعليمات اسلامى سازگار است يا خير ؟ .\r\nعلاوه بر همهء اينها ، اساس زهد و اعراض از دنيا بر انتخاب كمال مطلوب‌هايى ما فوق مادى است ؛ آن كمال مطلوب‌ها از نظر اسلام چيست ؟ مخصوصاً در نهج البلاغه چگونه بيان شده است ؟ .\r\nاينها مجموع سؤالاتى است كه در زمينهء مسألهء زهد و اعراض از دنيا ، كوتاهى آرزو - كه در نهج البلاغه فراوان در بارهء آنها بحث شده - بايد روشن شود .\r\nدر فصول آينده اين سؤالات را مطرح و بدانها پاسخ مىگوييم .\r\n\r\n","description":"","footnote":"","page_name":" 513 ","page_number":513},
  {"content":"\r\n\r\n\r\nزهد اسلامى و رهبانيت مسيحى\r\nگفتيم بر حسب تعريف و تفسيرى كه از نهج البلاغه در بارهء زهد استفاده مىشود ، زهد حالتى است روحى . زاهد از آن نظر كه دلبستگيهايى معنوى و اخروى دارد ، به مظاهر مادى زندگى بىاعتناست . اين بىاعتنايى و بىتوجهى تنها در فكر و انديشه و احساس و تعلق قلبى نيست و در مرحلهء ضمير پايان نمىيابد ؛ زاهد در زندگى عملى خويش سادگى و قناعت را پيشه مىسازد و از تنعم و تجمل و لذت گرايى پرهيز مىنمايد . زندگى زاهدانه آن نيست كه شخص فقط در ناحيهء انديشه و ضمير وابستگى زيادى به امور مادى نداشته باشد ، بلكه اين است كه زاهد عملًا از تنعم و تجمل و لذت گرايى پرهيز داشته باشد . زهّاد جهان آنها هستند كه به حداقل تمتع و بهره گيرى از ماديات اكتفا كرده‌اند . شخص على عليه السلام از آن جهت زاهد است كه نه تنها دل به دنيا نداشت ، بلكه عملًا نيز از تمتع و لذت گرايى ابا داشت و به اصطلاح تارك دنيا بود .\r\n\r\nدو پرسش\r\nاينجا قطعاً دو پرسش براى خوانندهء محترم مطرح مىشود و ما بايد بدانها پاسخ دهيم :\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nيكى اينكه همه مىدانيم اسلام با رهبانيت و زهدگرايى به مخالفت برخاسته ، آن را بدعتى از راهبان شمرده است « 1 » . پيغمبر اكرم صريحاً فرمود : « لا رَهْبانِيَّةَ فِى الْاسْلامِ » « 2 » . هنگامى كه به آن حضرت اطلاع دادند كه گروهى از صحابه پشت به زندگى كرده از همه چيز اعراض نموده‌اند و به عزلت و عبادت روى آورده‌اند ، سخت آنها را مورد عتاب قرار داد ، فرمود : من كه پيامبر شمايم چنين نيستم . پيغمبر اكرم به اين وسيله فهماند كه اسلام دينى جامعه گرا و زندگى گراست نه زهدگرا .\r\nبعلاوه تعليمات جامع و همه جانبهء اسلامى در مسائل اجتماعى ، اقتصادى ، سياسى ، اخلاقى بر اساس محترم شمردن زندگى و روى آوردن به آن است نه پشت كردن به آن .\r\nگذشته از همهء اينها ، رهبانيت و اعراض از زندگى با جهان بينى و فلسفهء خوشبينانهء اسلام در بارهء هستى و خلقت ناسازگار است . اسلام هرگز مانند برخى كيشها و فلسفه‌ها با بدبينى به هستى و خلقت نمىنگرد و هم خلقت را به دو بخش زشت و زيبا ، روشنايى و تاريكى ، حق و باطل ، درست و نادرست ، بجا و نابجا تقسيم نمىكند .\r\nپرسش دوم اينكه : گذشته از اينكه زهدگرايى همان رهبانيت است كه با اصول و مبانى اسلامى ناسازگار است ، چه مبنا و فلسفه‌اى مىتواند داشته باشد ؟ چرا بشر محكوم به زهد شده است ؟ چرا بشر بايد به اين دنيا بيايد و دريا دريا نعمتهاى الهى را ببيند و بدون آنكه كف پايش‌تر شود از كنار آن بگذرد ؟ .\r\nبنابراين ، آيا تعليمات زهدگرايانه‌اى كه در اسلام ديده مىشود ، بدعتهايى است كه بعدها از مذاهب ديگر مانند مسيحى و بودايى وارد اسلام شده است ؟ پس با نهج البلاغه چه كنيم ؟ زندگى شخصى پيغمبر اكرم صلى الله عليه و آله و همچنين زندگى عملى على عليه السلام را كه جاى شكى در آن نيست چگونه تفسير و توجيه كنيم ؟ حقيقت اين است كه زهد اسلامى غير از رهبانيت است . رهبانيت ، بريدن از مردم و روآوردن به عبادت است بر اساس اين انديشه كه كار دنيا و آخرت از يكديگر جداست ، دو نوع كار بيگانه از هم است ، از دو كار يكى را بايد انتخاب كرد : يا بايد به عبادت و\r\n\r\n\r\n\r\n\r\n","description":"","footnote":"\r\n( 1 ) حديد / 27 .\r\n( 2 ) رجوع شود به بحارالانوار ، ج 15 ، جزء اخلاق ، باب 14 ( باب النهى عن الرهبانية والسياحة ) . ملاى رومى در دفتر ششم مثنوى داستانى آورده از مناظرهء مرغ و صياد در بارهء اين حديث .\r\n","page_name":" 515 ","page_number":515},
  {"content":"\r\n\r\nرياضت پرداخت تا در آن جهان به كار آيد و يا بايد متوجه زندگى و معاش بود تا در اين جهان به كار آيد . اين است كه رهبانيت بر ضد زندگى و بر ضد جامعه گرايى است ، مستلزم كناره گيرى از خلق و بريدن از مردم و سلب هرگونه مسؤوليت و تعهد از خود است .\r\nاما زهد اسلامى در عين اينكه مستلزم انتخاب زندگى ساده و بىتكلف است و بر اساس پرهيز از تنعم و تجمل و لذت گرايى است ، در متن زندگى و در بطن روابط اجتماعى قرار دارد و عين جامعه گرايى است ، براى خوب از عهدهء مسؤوليتها برآمدن است و از مسؤوليتها و تعهدهاى اجتماعى سرچشمه مىگيرد .\r\nفلسفهء زهد در اسلام آن چيزى نيست كه رهبانيت را به وجود آورده است . در اسلام مسألهء جدا بودن حساب اين جهان با آن جهان مطرح نيست . از نظر اسلام ، نه خود آن جهان و اين جهان از يكديگر جدا و بيگانه هستند و نه كار اين جهان با كار آن جهان بيگانه است . ارتباط دو جهان با يكديگر از قبيل ارتباط ظاهر و باطن شئ واحد است ، از قبيل پيوستگى دو رويهء يك پارچه است ، از قبيل پيوند روح و بدن است كه چيزى است حد وسط ميان يگانگى و دوگانگى . كار اين جهان با كار آن جهان نيز عيناً همين‌طور است ، بيشتر جنبهء اختلاف كيفى دارد تا اختلاف ذاتى ؛ يعنى آنچه بر ضد مصلحت آن جهان است بر ضد مصلحت اين جهان نيز هست ، و هرچه بر وفق مصالح عاليهء زندگى اين جهان است بر وفق مصالح عاليهء آن جهان نيز هست . لهذا يك كار معين كه بر وفق مصالح عاليهء اين جهان است اگر از انگيزه‌هاى عالى و ديدهاى ما فوق طبيعى و هدفهاى ماوراء مادى خالى باشد ، آن كار صرفاً دنيايى تلقى مىشود و به تعبير قرآن به سوى خدا بالا نمىرود اما اگر جنبهء انسانى كار از هدفها و انگيزه‌ها و ديدهاى برتر و بالاتر از زندگى محدود دنيايى بهره مند باشد ، همان كار كار آخرتى شمرده مىشود .\r\nزهد اسلامى كه - چنان كه گفتيم - در متن زندگى قرار دارد ، كيفيت خاص بخشيدن به زندگى است و از دخالت دادن پاره‌اى ارزشها براى زندگى ناشى مىشود . زهد اسلامى چنان كه از نصوص اسلامى برمىآيد بر سه پايهء اصلى كه از اركان جهان بينى اسلامى است استوار است .\r\n\r\n","description":"","footnote":"","page_name":" 516 ","page_number":516},
  {"content":"\r\n\r\n\r\nسه اصل يا سه پايهء زهد اسلامى\r\n1 . بهره گيرىهاى مادى از جهان و تمتعات طبيعى و جسمانى ، تنها عامل تأمين كنندهء خوشى و بهجت سعادت انسان نيست . براى انسان به حكم سرشت خاص ، يك سلسله ارزشهاى معنوى مطرح است كه با فقدان آنها تمتعات مادى قادر به تأمين بهجت و سعادت نيست .\r\n2 . سرنوشت سعادت فرد از سعادت جامعه جدا نيست . انسان از آن جهت كه انسان است ، يك سلسله وابستگيهاى عاطفى و احساس مسؤوليتهاى انسانى در بارهء جامعه دارد كه نمىتواند فارغ از آسايش ديگران آسايش و آرامش داشته باشد .\r\n3 . روح در عين نوعى اتحاد و يگانگى با بدن در مقابل بدن اصالت دارد ، كانونى است در برابر كانون جسم ، منبع مستقلى است براى لذات و آلام . روح نيز به نوبهء خود بلكه بيش از بدن نيازمند به تغذيه و تهذيب و تقويت و تكميل است . روح از بدن و سلامت آن و نيرومندى آن بىنياز نيست ، اما بدون شك غرقه شدن در تنعمات مادى و اقبال تمام به لذت گرايى جسمانى مجال و فراغتى براى بهره بردارى از كانون روح و منبع بىپايان ضمير باقى نمىگذارد و در حقيقت نوعى تضاد ميان تمتعات روحى و تمتعات مادى ( اگر به صورت غرقه شدن و محو شدن و فانى شدن در آنها باشد ) وجود دارد .\r\nمسألهء روح و بدن مسألهء رنج و لذت نيست ؛ چنين نيست كه هرچه مربوط به روح است رنج است و هرچه مربوط به بدن است لذت . لذات روحى بسى صافتر ، عميقتر ، بادوامتر از لذات بدنى است . روآورى يكجانبه به تمتعات مادى و لذات جسمانى ، در حاصل جمع از خوشى و لذت و آسايش واقعى بشر مىكاهد . لهذا آنگاه كه مىخواهيم به زندگى رو آوريم و از آن بهره بگيريم و بدان رونق و صفا و شكوه و جلال ببخشيم و آن را دلپسند و زيبا سازيم ، نمىتوانيم از جنبه‌هاى روحى صرف نظر كنيم .\r\nبا توجه به اين سه اصل است كه مفهوم زهد اسلامى روشن مىشود ، و با توجه به اين سه اصل است كه روشن مىگردد چگونه اسلام رهبانيت را طرد مىكند اما زهدگرايى را در عين جامعه گرايى و در متن زندگى و در بطن روابط اجتماعى مىپذيرد . در فصول بعد ، نصوص اسلامى را بر اساس اين سه اصل در مورد زهد توضيح مىدهيم .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\n\r\nزاهد و راهب\r\nگفتيم اسلام به زهد دعوت و رهبانيت را محكوم كرده است . زاهد و راهب هردو از تنعم و لذت گرايى دورى مىجويند ولى راهب از جامعه و تعهدات و مسؤوليتهاى اجتماعى مىگريزد و آنها را جزء امور پست و مادى دنيايى مىشمارد و به صومعه و دير و دامن كوه پناه مىبرد ، اما زاهد به جامعه و ملاكهاى آن و ايده‌هاى آن و مسؤوليتها و تعهدهاى آن رو مىآورد . زاهد و راهب هر دو آخرت گرايند ، اما زاهد آخرت گراى جامعه گراست و راهب آخرت گراى جامعه گريز . در لذت گريزى نيز ايندو در يك حد نمىباشند ؛ راهب سلامت و نظافت و قوّت و انتخاب همسر و توليد فرزند را تحقير مىكند اما زاهد حفظ سلامت و رعايت نظافت و برخوردارى از همسر و فرزند را جزء وظيفه مىشمارد . زاهد و راهب هردو تارك دنيايند اما دنيايى كه زاهد آن را رها مىكند سرگرم شدن به تنعم و تجمل و تمتعات و اين امور را كمال مطلوب و نهايت آرزو دانستن است ، ولى دنيايى كه راهب آن را ترك مىكند كار ، فعاليت و تعهد و مسؤوليت اجتماعى است . اين است كه زهد زاهد بر خلاف رهبانيت راهب در متن زندگى و در بطن روابط اجتماعى است و نه تنها با تعهد و مسؤوليت اجتماعى و جامعه گرايى منافات ندارد بلكه وسيلهء بسيار مناسبى است براى خوب از عهدهء مسؤوليتها برآمدن .\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nتفاوت روش زاهد و راهب از دو جهان بينى مختلف ناشى مىشود . از نظر راهب ، جهان دنيا و آخرت دو جهان كاملًا از يكديگر جدا و بىارتباط به يكديگرند ؛ حساب سعادت جهان دنيا نيز از حساب سعادت آخرت كاملًا جداست بلكه كاملًا متضاد با يكديگرند و غيرقابل جمع ؛ طبعاً كار مؤثر در سعادت دنيا نيز از كار مؤثر در سعادت آخرت مجزاست و به عبارت ديگر وسايل سعادت دنيا با وسايل سعادت آخرت مغاير و مباين است ؛ امكان ندارد يك كار و يك چيز هم وسيلهء سعادت دنيا باشد و هم وسيلهء سعادت آخرت .\r\nولى در جهان بينى زاهد ، دنيا و آخرت به يكديگر پيوسته‌اند ، دنيا مزرعهء آخرت است . از نظر زاهد آنچه به زندگى اين جهان سامان مىبخشد و موجب رونق و صفا و امنيت و آسايش آن مىگردد اين است كه ملاكهاى اخروى و آنجهانى وارد زندگى اينجهانى شود ، و آنچه مايه و پايهء سعادت آنجهانى است اين است كه تعهدات و مسؤوليتهاى اينجهانى خوب انجام شود و با ايمان و پاكى و طهارت و تقوا توأم باشد .\r\nحقيقت اين است كه فلسفهء زهد زاهد و رهبانيت راهب كاملًا مغاير يكديگر است . اساساً رهبانيت تحريف و انحرافى است كه افراد بشر از روى جهالت يا اغراض سوء در زمينهء تعليمات زهدگرايانهء انبياء ايجاد كرده‌اند .\r\nاينك با توجه به متون تعليمات اسلامى ، فلسفهء زهد را به مفهومى كه تشريح كرديم توضيح مىدهيم .\r\n\r\nزهد و ايثار\r\nيكى از فلسفه‌هاى زهد ايثار است . « أثرة » و « ايثار » هر دو از يك ريشه‌اند .\r\n« اثرة » يعنى خود را و منافع خود را بر ديگران مقدم داشتن ، و به عبارت ديگر همه چيز را به خود اختصاص دادن و ديگران را محروم ساختن . اما ايثار يعنى ديگران را بر خويش مقدم داشتن و خود را براى آسايش ديگران به رنج افكندن .\r\nزاهد از آن جهت ساده و بىتكلف و در كمال قناعت زندگى مىكند و بر خود تنگ مىگيرد كه ديگران را به آسايش برساند . او آنچه دارد به نيازمندان مىبخشد ، زيرا قلب حساس و دل دردآشناى او آنگاه به نعمتهاى جهان دست مىيازد كه انسان نيازمندى نباشد . او از اينكه نيازمندان را بخوراند و بپوشاند و به آنان آسايش\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nبرساند بيش از آن لذت مىبرد كه خود بخورد و بپوشد و استراحت كند . او محروميت و گرسنگى و رنج و درد را از آن جهت تحمل مىكند كه ديگران برخوردار و سير و بىدردسر زندگى كنند .\r\nايثار از پرشكوهترين مظاهر جمال و جلال انسانيت است و تنها انسانهاى بسيار بزرگ به اين قلهء شامخ صعود مىكنند .\r\nقرآن كريم داستان ايثار على عليه السلام و خاندان گرامىاش را در آيات پرشكوه خود در سورهء « هل أتى » منعكس كرده است . على و زهرا و فرزندانش آنچه در ميسور داشتند - كه جز چند قرص نان نبود - با كمال نيازى كه بدان داشتند ، تنها و تنها به خاطر رضاى حق به مسكين و يتيم و اسير بخشيدند . اين بود كه اين داستان در ملأ اعلى بازگو شد و آيهء قرآن در باره‌اش نازل گشت .\r\nرسول اكرم وارد خانهء دختر عزيزش حضرت زهرا شد ، دستبندى از نقره در دست زهرا و پرده‌اى بر در اتاق زهرا ديد ، چهرهء كراهت نشان داد . زهراى مرضيه بلافاصله پرده و دستبند را توسط قاصدى خدمت رسول اكرم صلى الله عليه و آله ارسال داشت كه به مصرف نيازمندان برساند . چهرهء رسول اكرم صلى الله عليه و آله از اينكه دخترش نكته را درك كرده و ديگران را بر خود مقدم داشته شكفته گشت و فرمود : پدرش به فداى او باد .\r\nشعار « الْجارَ ثُمَّ الدّارَ » رسم جارى خاندان على و زهرا بود .\r\nعلى عليه السلام در خطبهء « المتقين » مىگويد :\r\nنَفْسُهُ مِنْهُ فى عَناءٍ وَ النّاسُ مِنْهُ فى راحَةٍ « 1 » .\r\nمتقى كسى است كه خودش از ناحيهء سختگيريهاى خودش در رنج است اما مردم از ناحيهء او در آسايش‌اند .\r\nقرآن كريم انصار مدينه را كه حتى در حال فقر ، برادران مهاجر خود را پذيرايى كردند و آنان را بر خودشان مقدم داشتند ، چنين توصيف مىكند :\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 184 .\r\n","page_name":" 520 ","page_number":520},
  {"content":"\r\n\r\n وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ  « 1 » .\r\nديگران را بر خود مقدم مىدارند هرچند فقير و نيازمند باشند .\r\nبديهى است كه زهد بر مبناى ايثار ، در شرايط مختلف اجتماعى فرق مىكند ؛ در يك اجتماع مرفه كمتر نياز به ايثار پيدا مىشود و در يك اجتماع محروم مانند اجتماع آن روز مدينه بيشتر ، و يكى از رازهاى تفاوت سيرهء رسول اكرم صلى الله عليه و آله و على عليه السلام در اين جهت با ساير ائمهء اطهار همين است .\r\nو به هر حال ، زهد بر اساس فلسفهء ايثار هيچ گونه ربطى با رهبانيت و گريز از اجتماع ندارد بلكه زاييدهء علائق و عواطف اجتماعى است و جلوهء عاليترين احساسات انساندوستانه و موجب استحكام بيشتر پيوندهاى اجتماعى است .\r\n\r\nهمدردى\r\nهمدردى و شركت عملى در غم مستمندان و محرومان ، يكى ديگر از ريشه‌ها و فلسفه‌هاى زهد است . مستمند و محروم آنگاه كه در كنار افرادى برخوردار و مرفه قرار مىگيرد ، رنجش مضاعف مىگردد ؛ از طرفى رنج ناشى از تهيدستى و دستنارسى به ضروريات زندگى ، و از طرف ديگر رنج احساس تأخر و عقب ماندگى از حريفان .\r\nبشر بالطبع نمىتواند تحمل كند كه ديگران كه مزيتى بر او ندارند بخورند و بنوشند و بپوشند و قهقههء مستانه بزنند و او تماشاچى باشد و نظاره كند .\r\nآنجا كه اجتماع به دو نيم مىشود ( برخوردار و محروم ) مرد خدا احساس مسؤوليت مىكند . در درجهء اول ، كوشش مرد خدا اين است كه به تعبير اميرالمؤمنين عليه السلام وضع موجود مبنى بر پرخورى ظالم و گرسنگى مظلوم را دگرگون سازد و اين پيمان خداست با دانايان امت « 2 » ، و در درجهء دوم با ايثار و تقسيم آنچه در اختيار دارد به ترميم وضع نابسامان مستمندان مىكوشد اما همين كه مىبيند « كشته از بس كه فزون است كفن نتوان كرد » ، وقتى كه مىبيند عملًا راه برخورداركردن و\r\n\r\n\r\n\r\n\r\n","description":"","footnote":"\r\n( 1 ) . حشر / 9 .\r\n( 2 ) . « . . . اخَذَاللَّهُ عَلَى الْعُلَماءِ انْ لا يُقارّوا عَلى كِظَّةِ ظالِمٍ وَ لا سَغَبِ مَظْلومٍ » ( نهج البلاغه ، خطبهء 3 ) .\r\n","page_name":" 521 ","page_number":521},
  {"content":"\r\n\r\nرفع نيازمنديهاى مستمندان مسدود است ، با همدردى و همسطحى و شركت عملى در غم مستمندان بر زخمهاى دل مستمندان مرهم مىگذارد . همدردى و شركت در غم ديگران ، مخصوصاً در مورد پيشوايان امت كه چشمها به آنان دوخته است ، اهميت بسزايى دارد . على عليه السلام در دورهء خلافت بيش از هر وقت ديگر زاهدانه زندگى مىكرد . مىفرمود :\r\nانَّ اللَّهَ فَرَضَ عَلى ائِمَّةِ الْعَدْلِ انْ يُقَدِّروا انْفُسَهُمْ بِضَعَفَةِ النّاسِ كَيْلا يَتَبَيَّغَ بِالْفَقيرِ فَقْرُهُ « 1 » .\r\nخداوند بر پيشوايان دادگر فرض كرده است كه زندگى خود را با طبقهء ضعيف تطبيق دهند كه رنج فقر ، مستمندان را ناراحت نكند .\r\nو هم آن حضرت مىفرمود :\r\nااقْنَعُ مِنْ نَفْسى بِانْ يُقالَ هذا اميرُالْمُؤْمِنينَ وَ لا اشارِكَهُمْ فى مَكارِهِ الدَّهْرِ اوْ اكونَ اسْوَةً لَهُمْ فى جُشوبَةِ الْعَيْشِ « 2 » ؟ .\r\nآيا با عنوان و لقب « اميرالمؤمنين » كه روى من نهاده و مرا با آن خطاب مىكنند خودم را قانع سازم و در سختيهاى روزگار با مؤمنين شركت نداشته باشم و يا در فقيرانه زندگى كردن ، امام و پيشواى آنان نباشم ؟ .\r\nو نيز در همان نامه مىفرمايد :\r\n. . . هَيْهاتَ انْ يَغْلِبَنى هَواىَ وَيَقودَنى جَشَعى الى تَخَيُّرِالْاطْعِمَةِ وَ لَعَلَّ بِالْحِجازِ اوِ الْيَمامَةِ مَنْ لا طَمَعَ لَهُ فِى الْقُرْصِ وَ لا عَهْدَ لَهُ بِالشِّبَعِ ، اوْ ابيتَ مِبْطانَاً وَ حَوْلى بُطونٌ غَرْثى وَ اكْبادٌ حَرّى ؟ ! .\r\nچگونه ممكن است هواى نفس بر من غلبه كند و مرا به سوى انتخاب\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 200 .\r\n( 2 ) . نهج البلاغه ، نامهء 45 .\r\n","page_name":" 522 ","page_number":522},
  {"content":"\r\n\r\nبهترين خوراكها بكشاند ، در صورتى كه شايد در حجاز يا يمامه افرادى يافت شوند كه اميد همين يك قرص نان را هم ندارند و ديرزمانى است كه شكمشان سير نشده است . آيا سزاوار است شب را با سيرى صبح كنم در صورتى كه در اطرافم شكمهاى گرسنه و جگرهاى سوزان قرار دارد ؟ ! .\r\nعلى عليه السلام اگر شخص ديگرى را مىديد كه اين اندازه برخود تنگ مىگيرد ، او را مورد مؤاخذه قرار مىداد . هنگامى كه با اعتراض روبرو مىشد كه پس تو خودت چرا اين اندازه بر خود تنگ مىگيرى ، جواب مىداد : من مانند شما نيستم ، پيشوايان وظيفهء جداگانه‌اى دارند ( چنان كه از گفتگوى آن حضرت با عاصم بن زياد حارثى پيدا است ) « 1 » در جلد نهم بحار به نقل از كافى از اميرالمؤمنين عليه السلام روايت مىكند كه مىفرمود :\r\n« خداوند مرا پيشواى خلق قرار داده است و به همين سبب بر من فرض كرده است كه زندگى خود را در خوراك و پوشاك در حد ضعيف‌ترين طبقات اجتماع قرار دهم ، تا از طرفى مايهء تسكين آلام فقير و از طرف ديگر سبب جلوگيرى از طغيان غنى گردد . » « 2 »\r\nدر شرح احوال استادالفقهاء وحيد بهبهانى ( رضوان اللَّه عليه ) مىنويسند كه روزى يكى از عروسهاى خود را مشاهده كرد كه پيراهنى الوان از نوع پارچه‌هايى كه معمولًا زنان اعيان و اشراف آن عصر مىپوشيدند به تن كرده است ؛ فرزندشان ( مرحوم آقا محمد اسماعيل ، شوهر آن خانم ) را مورد ملامت قرار دادند . او در جواب پدر اين آيهء قرآن را خواند :\r\n قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ  « 3 »  ؟ \r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 200 .\r\n( 2 ) . بحار ، ج 9 ، چاپ تبريز ، ص 758 .\r\n( 3 ) . اعراف / 32 .\r\n","page_name":" 523 ","page_number":523},
  {"content":"\r\n\r\nبگو چه كسى زينتهايى كه خدا براى بندگانش آفريده و همچنين روزيهاى پاكيزه را تحريم كرده است ؟ .\r\nايشان جواب دادند : من نمىگويم خوب پوشيدن و خوب نوشيدن و از نعمتهاى الهى استفاده كردن حرام است ؛ خير ، در اسلام چنين ممنوعيتهايى وجود ندارد ولى يك مطلب ديگر هست و آن اينكه ما و خانوادهء ما به اعتبار اينكه پيشواى دينى مردم هستيم وظيفهء خاصى داريم . خانواده‌هاى فقير وقتى كه اغنيا را مىبينند كه از همه چيز برخوردارند طبعاً ناراحت مىشوند ؛ يگانه مايهء تسكين آلامشان اين است كه خانوادهء « آقا » در تيپ خودشان هستند . اگر ما هم در زندگى به شكل تيپ اغنيا درآييم ، اين يگانه مايهء تسكين آلام هم از ميان مىرود . ما كه قادر نيستيم عملًا وضع موجود را تغيير دهيم ، لااقل از اين مقدار همدردى مضايقه نكنيم .\r\nچنان كه به وضوح مىبينيم ، زهدهاى ناشى از همدردى و شركت در غمخوارگى هم به هيچ وجه با رهبانيت همريشگى ندارد ، مبنى بر گريز از اجتماع نيست بلكه راهى است براى تسكين آلام اجتماع .\r\n\r\n","description":"","footnote":"","page_name":" 524 ","page_number":524},
  {"content":"\r\n\r\n\r\nزهد و آزادگى\r\nفلسفهء ديگر زهد ، آزادى و آزادگى است . ميان زهد و آزادگى پيوندى كهن و ناگسستنى برقرار است .\r\nنياز و احتياج ملاك « روبه مزاجى » است و بىنيازى ملاك « آزادگى » . آزادگان جهان كه سبكبارى و سبكبالى و قابليت تحرك و پرواز اصيل‌ترين آرزوى آنهاست ، از آن جهت زهد و قناعت را پيشه مىسازند كه نيازها را تقليل دهند و به نسبت تقليل نيازها خويشتن را از قيد اسارت اشياء و اشخاص رها سازند .\r\nزندگى انسان مانند هرجاندار ديگر يك سلسله شرايط طبيعى و ضرورى دارد كه از آنها گريزى نيست ، از قبيل هوا براى تنفس ، زمين براى سكنى ، نان براى خوردن ، آب براى آشاميدن و جامه براى پوشيدن . انسان نمىتواند خود را از قيد اين امور و يك سلسله امور ديگر مانند نور و حرارت يكسره بىنياز و آزاد سازد و به اصطلاح حكما « مكتفى بذاته » گردد .\r\nولى يك سلسله نيازهاى ديگر هست كه طبيعى و ضرورى نيست ؛ در طول حيات به وسيلهء خود انسان يا عوامل تاريخى و اجتماعى بر او تحميل مىشود و آزادىاش را از آنچه هست محدودتر مىسازد .\r\nجبرها و تحميلها مادام كه به صورت يك نياز درونى در نيامده است ، مانند\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nجبرها و تحميلهاى سياسى ، آنقدر خطرناك نيست ؛ خطرناكترين جبرها و تحميلها و قيدوبندها آن است كه به صورت يك نياز درونى درآيد و آدمى از درون خويش به زنجير كشيده شود .\r\nمكانيسم اين نيازها كه منجر به ضعف و عجز و زبونى انسان مىگردد اين است كه انسان براى اينكه به زندگى خويش رونق و صفا و جلا بخشد ، به تنعم و تجمل رو مىآورد و براى اينكه نيرومندتر و قدرتمندتر شود و از شرايط زندگى بهره‌مند گردد ، در صدد تملك اشياء برمىآيد ؛ از طرف ديگر تدريجاً به آنچه آنها را وسيلهء تنعم و تجمل و يا ابزار قوّت و قدرت خويش قرار داده ، خو مىگيرد و عادت مىكند و شيفته مىگردد و رشته‌هايى نامرئى او را به آن اشياء مىبندد و عاجز و زبون و ذليل آنها مىسازد ؛ يعنى همان چيزى كه مايهء رونق و صفاى زندگىاش شده بود ، شخصيت او را بىرونق مىكند و همان چيزى كه وسيلهء كسب قدرت او در طبيعت شده بود ، در درون او را ضعيف و عاجز و زبون مىسازد و به صورت برده و بندهء آن چيز درمىآورد .\r\nگرايش انسان به زهد ، ريشه‌اى در آزادمنشى او دارد . انسان ، بالفطره ميل به تصاحب و تملك و بهره مندى از اشياء دارد ولى آنجا كه مىبيند اشياء به همان نسبت كه در بيرون او را مقتدر ساخته ، در درون ضعيف و زبونش كرده و مملوك و بردهء خويش ساخته است ، در مقابل اين بردگى طغيان مىكند و نام اين طغيان « زهد » است .\r\nعرفا و شعراى ما از حريت و آزادى و آزادگى ، بسيار گفته‌اند . حافظ خود را غلام همت آن مىداند كه در زير اين چرخ كبود از هرچه رنگ تعلق پذيرد آزاد است . او در ميان همهء درختان ، تنها به حال سرو رشك مىبرد كه « از بار غم آزاد آمده است » . منظور اين بزرگان از آزادى ، آزادى از قيد تعلق خاطر است ، يعنى دلبستگى نداشتن ، شيفته و فريفته نبودن .\r\nولى آزادى و آزادگى ، چيزى بيشتر از دلبستگى نداشتن مىخواهد . رشته‌هايى كه آدمى را وابسته و ذليل و ضعيف و عاجز و زبون مىسازد ، تنها از ناحيهء قلب و تعلقات قلبى نيست ؛ خوگيرىهاى جسمى و روحى به شرايط اضافى و مصنوعى كه ابتدا براى زيباتر كردن و رونق بخشيدن به زندگى و يا براى كسب قدرت و قوّت بيشتر به وجود مىآيد و بعد به شكل يك اعتياد ( طبيعت ثانيه ) مىگردد ، هرچند\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nمورد علاقهء قلبى نباشد و بلكه مورد نفرت باشد ، رشته‌هاى قويترى براى اسارت انسان به شمار مىرود و بيش از تعلقات قلبى آدمى را زبون مىسازد .\r\nعارف وارستهء دل به دنيانبسته‌اى را درنظر بگيريد كه عادت به چاى و سيگار و افيون ، طبيعت ثانيهء او شده است و تخلف از غذاهايى كه به آنها عادت كرده موجب مرگ او مىشود . چنين شخصى چگونه مىتواند آزاد و آزاده زيست نمايد ؟ .\r\nدلبستگى نداشتن شرط لازم آزادگى است اما شرط كافى نيست . عادت به حداقل برداشت از نعمتها و پرهيز از عادت به برداشت زياد ، شرط ديگر آزادگى است .\r\nابوسعيد خدرى كه از اكابر صحابهء رسول خداست ، آنجا كه در مقام توصيف حالات آن حضرت برمىآيد اولين جمله‌اى كه مىگويد اين است : « كانَ صَلَّى اللَّهُ عَلَيْهِ و الِهِ خَفيفَ الْمَؤُونَة » يعنى رسول خدا كم خرج بود ، با اندك بسر مىبرد ، با مؤونهء بسيار كم مىتوانست زندگى خود را ادامه دهد .\r\nآيا اين فضيلت است كه كسى خفيف المؤونه باشد ؟ اگر صرفاً از جنبهء اقتصادى در نظر بگيريم كه ثروت كمترى را مستهلك مىكند ، جواب اين است كه نه ، و لا اقل فضيلت مهمى نيست . ولى اگر موضوع را از جنبهء معنوى يعنى از جنبهء حداكثر آزادى نسبت به قيود زندگى مورد مطالعه قرار دهيم ، جواب اين است : آرى فضيلت است ، فضيلت بزرگى هم هست ، زيرا تنها با احراز اين فضيلت است كه انسان مىتواند سبكبار و سبكبال زندگى كند ، تحرك و نشاط داشته باشد ، آزادانه پرواز نمايد ، در نبرد دائم زندگى سبك به پا خيزد .\r\nمنحصر به عادات فردى نيست ؛ تقيد به عادات و رسوم عرفى در نشستن و برخاستن‌ها ، در رفت و آمدها ، در معاشرتها ، در لباس پوشيدن‌ها و امثال اينها بار زندگى را سنگين و آهنگ حركت را كند مىكند .\r\nحركت در ميدان زندگى مانند شناورى در آب است ؛ هرچه وابستگيها كمتر باشد امكان شناورى بيشتر است . وابستگيهاى زياد اين امكان را سلب و خطر غرق شدن پيش مىآورد .\r\nاثيرالدين اخسيكتى مىگويد :\r\n در شط حادثات برون آى از لباس * كاوّل برهنگى است كه شرط شناور است \r\n\r\n","description":"","footnote":"","page_name":" 527 ","page_number":527},
  {"content":"\r\n\r\nفرخى يزدى مىگويد :\r\nز عريانى ننالد مرد باتقوا كه عريانى .\r\nبود بهتر به شمشيرى كه از خود جوهرى دارد .\r\nبابا طاهر رباعىاى دارد كه اگرچه به منظور ديگرى گفته است ولى مناسب بحث ماست . مىگويد :\r\n دلا راه تو پر خار و خسك بى * گذرگاه تو بر اوج فلك بى \r\n گر از دستت برآيد پوست از تن * برآور تا كه بارت كمترك بى \r\nسعدى نيز داستانى در باب هفتم گلستان آورده است و اگرچه هدف او نيز از آن داستان چيز ديگر است ولى مناسب بحث ماست . مىگويد :\r\n« توانگرزاده‌اى ديدم بر سر گور پدر نشسته و با درويش بچه‌اى مناظره درپيوسته كه صندوق تربت ما سنگين است و كتابه رنگين و فرش رخام انداخته و خشت فيروزه در او ساخته ؛ به گور پدرت چه ماند ، خشتى دو فراهم آورده و مشتى دو خاك بر آن پاشيده . درويش پسر اين بشنيد و گفت : تا پدرت زير آن سنگهاى گران بر خود بجنبيده باشد ، پدر من به بهشت رسيده بود . » .\r\nاينها همه تمثيلهايى است براى سبكبارى و سبكبالى كه شرط اساسى تحركها و جنبشها و جهشهاست . جهشها و جنبشها و مبارزات سرسختانه و پيگير به وسيلهء افرادى صورت گرفته كه عملًا پايبنديهاى كمترى داشته‌اند يعنى به نوعى « زاهد » بوده‌اند . گاندى با روش زاهدانهء خويش امپراتورى انگلستان را به زانو در آورد .\r\nيعقوب ليث صفار به قول خودش نان و پياز را رها نكرد كه توانست خليفه را به وحشت اندازد . در عصر ما ، ويت كنگ . مقاومت حيرت‌انگيز ويت كنگ مديون آن چيزى است كه در اسلام « خفّت مؤونه » خوانده مىشود . يك ويت كنگ قادر است با مشتى برنج روزهاى متوالى در پناهگاهها بسر برد و با حريف نبرد كند .\r\nكدام رهبر مذهبى يا سياسى است كه با نازپروردگى منشأ تحولى در جهان شده است و يا كدام سرسلسله ، قدرت را از خاندانى به خاندانى منتقل كرده است و لذت گرا بوده است ؟\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nآزادمرد جهان ، على بن ابيطالب عليه السلام ، از آن جهت به تمام معنى آزاد بود كه به تمام معنى زاهد بود . على عليه السلام در نهج البلاغه به شعار ترك دنيا يعنى ترك لذت گرايى به عنوان آزادمنشى زياد تكيه مىكند . در يكى از كلمات قصار مىفرمايد :\r\nالطَّمَعُ رِقٌّ مُؤَبَّدٌ « 1 » .\r\nطمع بردگى جاودان است .\r\nزهد عيسى بن مريم را چنين توصيف مىكند :\r\nوَ لا طَمَعٌ يُذِلُّهُ « 2 » .\r\nطمعى كه او را خوار و ذليل سازد در او نبود .\r\nدر جاى ديگر مىفرمايد :\r\nالدُّنيا دارُ مَمَرٍّ لا دارُ مَقَرٍّ وَ النّاسُ فيها رَجُلانِ : رَجُلٌ باعَ نَفْسَهُ فَاوْبَقَها وَ رَجُلٌ ابْتاعَ نَفْسَهُ فَاعْتَقَها « 3 » .\r\nدنيا گذرگاه است نه قرارگاه ، و مردم در اين معبر و گذرگاه دو دسته‌اند :\r\nبرخى خود را مىفروشند و برده مىسازند و خويشتن را تباه مىكنند و برخى برعكس ، خويشتن را مىخرند و آزاد مىسازند .\r\nاز همه صريحتر و روشنتر ، بيان آن حضرت است در نامه‌اى كه به عثمان بن حنيف نوشته است . در آخرين بخش آن نامه ، دنيا و لذات دنيا را مانند يك مخاطب ذى شعور طرف خطاب قرار مىدهد و با زبان مخاطبه با دنيا ، راز زهد و فلسفهء ترك لذت گرايى خويش را براى ما روشن مىسازد . مىفرمايد :\r\n\r\n\r\n\r\n\r\n","description":"","footnote":"\r\n( 1 ) كلمات قصار ، حكمت 171 .\r\n( 2 ) خطبهء 159 .\r\n( 3 ) كلمات قصار ، حكمت 128 .\r\n","page_name":" 529 ","page_number":529},
  {"content":"\r\n\r\nالَيْكِ عَنّى يا دُنيا فَحَبْلُكِ عَلى غارِبِكِ ، قَدِ انْسَلَلْتُ مِنْ مَخالِبِكِ وَ افْلَتُّ مِنْ حَبائِلِكِ . . . .\r\nدور شو از من ! افسارت را بر دوشت انداخته‌ام ، از چنگالهاى درندهء تو خود را رهانيده‌ام و از دامهاى تو جسته‌ام . . .\r\nاعْزُبى عَنّى فَوَاللَّهِ لا اذِلُّ لَكِ فَتَسْتَذِلّينى وَ لا اسْلَسُ لَكِ فَتَقودينى . . . « 1 » .\r\nدور شو ! به خداى سوگند كه رام تو و ذليل تو نخواهم شد كه هر جا بخواهى مرا به خوارى به دنبال خود بكشى ، و مهار خود را به دست تو نخواهم داد كه به هر سو بخواهى ببرى . . .\r\nآرى ، زهد على شورشى است عليه زبونى در برابر لذتها ، طغيانى است عليه عجز و ضعف در برابر حاكميت ميلها ، عصيان و سرپيچى است عليه بندگى دنيا و نعمتهاى دنيا .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، نامهء 45 .\r\n","page_name":" 530 ","page_number":530},
  {"content":"\r\n\r\n\r\nزهد و معنويت\r\n\r\nزهد و عشق و پرستش\r\nسرچشمهء ديگر زهد و ترك لذت گرايى ، برخوردارى از مواهب روحى و معنوى است . ما فعلًا در صدد اثبات جنبهء معنوى جهان و جنبهء معنوى انسان نيستيم ؛ اين خود داستانى ديگر است . بديهى است كه بنا بر جهان بينى مادى ، ترك لذت گرايى و ماده پرستى و پول پرستى براى يك سلسله كمالات معنوى ، بى معنى است . ما فعلًا با اين مكتب و اين گونه طرز تفكر كارى نداريم . روى سخن با كسانى است كه بويى از معنويت به مشامشان رسيده است . اگر كسى بويى از معنويت برده باشد مىداند كه تا انسان از قيد هواپرستى آزاد نگردد و تا طفل جان از پستان طبيعت گرفته نشود و تا مسائل مادى از صورت هدف خارج نشود و به صورت وسيله در نيايد ، سرزمين دل براى رشد و نموّ احساسات پاك و انديشه‌هاى تابناك و عواطف ملكوتى آماده نمىگردد . اين است كه مىگويند : زهد شرط اصلى معرفت افاضى است و پيوندى محكم و ناگسستنى با آن دارد .\r\nحق پرستى به معنى واقعى كلمه ، يعنى شور محبت و خدمت حق را داشتن و با ياد او مأنوس بودن و از پرستش او لذت بردن و در حال توجه و حضور و ذكر دائم بودن ، با خودپرستى و لذت گرايى و در اسارت زرق و برق ماديات بودن به هيچ وجه سازگار نيست . نه تنها خداپرستى مستلزم نوعى زهد است ، هر عشق و پرستشى\r\n\r\n","description":"","footnote":"","page_name":" 531 ","page_number":531},
  {"content":"\r\n\r\n( خواه در مورد وطن يا مسلك و مرام ) مستلزم نوعى زهد و بىاعتنايى نسبت به شؤون مادى است .\r\nعشقها و پرستشها ، بر خلاف علمها و فلسفه‌ها ، چون سروكارشان با دل و احساسات است رقيب نمىپذيرند . هيچ مانعى ندارد كه يك نفر عالم يا فيلسوف بندهء درم و دينار باشد و به موقع خود فكر و انديشه را در مسائل فلسفى و منطقى و طبيعى و رياضى به كار اندازد ، ولى امكان ندارد قلب چنين فردى كانون يك عشق ، آن هم عشق به يك « معنى » از قبيل نوع انسان و يا مرام و مسلك بوده باشد ، تا چه رسد به اينكه بخواهد كانون عشق الهى باشد و از عشق الهى برافروخته گردد و محل سطوع اشراقات و الهامات خدايى گردد . پس خانهء دل را از تعلقات مادى خالى و فارغ نگه داشتن و بتهاى سيم و زر را از كعبهء دل فرود آوردن و شكستن ، شرط حصول كمالات معنوى و رشد شخصيت واقعى انسانى است .\r\nهمان‌طور كه بارها گفته‌ايم ، هرگز نبايد آزادى از بندگى سيم و زر و بىاعتنايى به آنچه قابل تبديل به اين فلز است ، با رهبانيت و ترك مسؤوليتها و شانه خالى كردن از زير تعهدات اشتباه بشود ، بلكه مسؤوليت و تعهد تنها در پرتو چنين زهدهايى است كه حقيقت خويش را باز مىيابند و ديگر لفظ توخالى و ادعاى بىپشتوانه نمىباشند همچنانكه در شخص على عليه السلام ايندو يعنى زهد و احساس مسؤوليت يك جا جمع بود . على اول زاهد جهان بود و در عين حال حساسترين قلبها را نسبت به مسؤوليتهاى اجتماعى در سينه داشت . او از طرفى مىگفت :\r\nما لِعَلِىٍّ وَ لَنَعيمٍ يَفْنى وَ لَذَّةٍ لا تَبْقى « 1 » .\r\nعلى را با نعمت و لذت ناپايدار چه كار ؟ .\r\nاز طرف ديگر ، براى يك بىعدالتى كوچك و احياناً به خاطر يك محروم ، شب خوابش نمىبرد . او حاضر نبود شكم سير بخوابد ، مبادا در اقصى بلاد كشور فردى گرسنه پيدا شود :\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 215 .\r\n","page_name":" 532 ","page_number":532},
  {"content":"\r\n\r\n« وَ لَعَلَّ بِالْحِجازِ اوِ الْيَمامَةِ مَنْ لا طَمَعَ لَهُ فِى الْقُرْصِ وَ لا عَهْدَ لَهُ بِالشِّبَعِ . » « 1 » .\r\nميان آن زهد و اين حساسيت رابطهء مستقيم بود . على چون زاهد و بىاعتنا و بى طمع بود و از طرف ديگر قلبش از عشق الهى مالامال بود و جهان را از كوچكترين ذره گرفته تا بزرگترين ستاره يك واحد مأموريت و مسؤوليت مىديد ، اينچنين نسبت به حقوق و حدود اجتماعى حساس بود . او اگر فردى لذت گرا و منفعت پرست مىبود محال بود اينچنين شخصيت مسؤول و متعهدى پيدا كند .\r\nدر روايات اسلامى به اين فلسفهء زهد تصريح شده است و در نهج البلاغه بالخصوص بر آن تكيه شده است . در حديث از امام صادق عليه السلام رسيده است كه :\r\n. . . وَ كُلُّ قَلْبٍ فيهِ شَكٌّ اوْ شِرْكٌ فَهُوَ ساقِطٌ وَ انَّما ارادُوا الزُّهْدَ لِتَفْرَغَ قُلوبُهُمْ لِلْاخِرَةِ « 2 » .\r\nهر دلى كه در آن شك يا شرك وجود داشته باشد از درجهء اعتبار ساقط است . از اين جهت زهد را برگزيدند كه دلهايشان براى آخرت از هر آرزوى ديگر خالى و فارغ باشد .\r\nچنان كه مىبينيم ، در اين حديث هر نوع هواپرستى و لذت پرستى « شرك » و بر ضد خداپرستى خوانده شده است . مولوى زهد عارفانه را اينچنين توصيف مىكند :\r\n زهد اندر كاشتن كوشيدن است * معرفت آن كشت را روييدن است \r\n جان شرع و جان تقوا عارف است * معرفت محصول زهد سالف است \r\nبوعلى در نمط نهم اشارات كه به « مقامات العارفين » اختصاص يافته است ، زهد را به زهد عارف و زهد غيرعارف تقسيم مىكند . مىگويد :\r\n« زاهدانى كه از فلسفهء زهد آگاهى ندارند ، به خيال خود « معامله » اى انجام مىدهند ؛ كالاى آخرت را با كالاى دنيا معاوضه مىكنند ، از تمتعات دنيا\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، نامهء 45 .\r\n( 2 ) كافى ، ج 2 / ص 16 و 129 .\r\n","page_name":" 533 ","page_number":533},
  {"content":"\r\n\r\nدست مىشويند كه در عوض از تمتعات اخروى بهره‌مند گردند ، به عبارت ديگر در اين جهان برداشت نمىكنند تا در جهان ديگر برداشت نمايند . ولى زاهد آگاه و آشنا به فلسفهء زهد از آن جهت زهد مىورزد كه نمىخواهد ضمير خويش را به غير ذات حق مشغول بدارد . چنين شخصى شخصيت خويش را گرامى مىدارد و جز خدا چيز ديگر را كوچكتر از آن مىداند كه خود را بدان مشغول سازد و در بند اسارتش درآيد . » .\r\nعبارت بوعلى اين است :\r\n« الزهد عند غيرالعارف معاملة ما كان يشترى بمتاع الدنيا الاخرة ، و الزهد عند العارف تنزه ما عما يشغل سره عن الحق و تكبر على كل شىء غير الحق . » .\r\nو هم او در فصلى ديگر از كتاب اشارات ، آنجا كه دربارهء « تمرين عارف » بحث مىكند ، مىگويد :\r\n« اين تمرين به خاطر سه هدف است : يكى رفع مانع يعنى برداشتن غير خدا از سر راه ، دوم رام و مطيع ساختن نفس امّاره نسبت به نفس مطمئنه ، سوم تلطيف باطن . » .\r\nآنگاه براى هر يك از آن سه هدف ، عامل يا عواملى ذكر مىكند . مىگويد زهد حقيقى و واقعى كمك مىكند به هدف اول ، يعنى برداشتن غير حق از سر راه .\r\n\r\nتضاد دنيا و آخرت\r\nمسألهء تضاد دنيا و آخرت و دشمنى آنها با يكديگر و اينكه ايندو مانند دو قطب مخالف‌اند ، از قبيل مشرق و مغرب‌اند كه نزديكى به هريك مساوى است با دورى از ديگرى ، همه مربوط به اين مطلب است يعنى مربوط است به جهان دل و ضمير انسان و دلبستگيها و عشقها و پرستشهاى انسان . خداوند به انسان دو دل نداده\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nاست  ( ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ )  « 1 » . با يك دل نمىتوان بيش از يك معشوق برگزيد . اين است كه وقتى از على عليه السلام در بارهء جامه‌اش كه كهنه و مندرس بود سؤال كردند ، فرمود :\r\nيَخْشَعُ لَهُ الْقَلْبُ وَ تَذِلُّ بِهِ النَّفْسُ وَ يَقْتَدى بِهِ الْمُؤْمِنونَ « 2 » .\r\nدل به اين سبب نرم مىگردد و نفس به اين وسيله رام مىشود و مؤمنان به آن اقتدا مىكنند .\r\nيعنى كسانى كه جامهء نو ندارند از پوشيدن جامهء كهنه ناراحت نمىشوند و احساس حقارت نمىكنند ، زيرا مىبينند پيشوايشان جامه‌اى بهتر از جامهء آنها نپوشيده است .\r\nآنگاه اضافه فرمود كه همانا دنيا و آخرت دو دشمن مشخص و دو راه مختلف‌اند ؛ هركس دنيا را دوست بدارد و رشتهء تسلط دنيا را به گردن خود بيندازد ، طبعاً آخرت را و آنچه مربوط به آخرت است دشمن مىدارد . دنيا و آخرت به منزلهء مشرق و مغرب‌اند كه نزديكى به هر يك از اينها عين دورى از ديگرى است ؛ ايندو در حكم دو هوو مىباشند .\r\nعلى عليه السلام در يكى از نامه هايش مىنويسد :\r\nوَ ايْمُ اللَّهِ - يَميناً اسْتَثْنى فيها بِمَشِيَّةِ اللَّهِ - لَاروضَنَّ نَفْسى رِياضَةً تَهُشُّ مَعَها الَى الْقُرْصِ اذا قَدَرَتْ عَلَيْهِ مَطْعوماً وَ تَقْنَعُ بِالْمِلْحِ مَأْدوماً وَ لَادَعَنَّ مُقْلَتى كَعَيْنِ ماءٍ نَضَبَ مَعينُها مُسْتَفْرَغَةً دُموعُها ، اتَمْتَلِئُ السّائِمَةُ مِنْ رَعْيِها فَتَبْرُكَ وَ تَشْبَعُ الرَّبيضَةُ مِنْ عُشْبِها فَتَرْبِضَ وَ يَأْكُلُ عَلِىٌّ مِنْ زادِهِ فَيَهْجَعُ ؟ ! قَرَّتْ اذاً عَيْنُهُ اذَا اقْتَدى بَعْدَ السِّنينَ الْمُتَطاوِلَةِ بِالْبَهيمَةِ الْهامِلَةِ وَ السّائِمَةِ الْمَرْعِيَّةِ .\r\nسوگند ياد مىكنم به ذات خدا كه به خواست خدا نفس خويش را چنان ورزيده سازم و گرسنگى بدهم كه به قرص نانى و اندكى نمك قناعت بورزد و آن را مغتنم بشمارد . همانا آنقدر ( در خلوتهاى شب ) بگريم كه آب چشمهء\r\n\r\n\r\n\r\n\r\n","description":"","footnote":"\r\n( 1 ) احزاب / 4 .\r\n( 2 ) نهج البلاغه ، حكمت 99 .\r\n","page_name":" 535 ","page_number":535},
  {"content":"\r\n\r\nچشمم خشك شود . شگفتا ! آيا اين درست است كه شتران در چراگاهها شكم خويش را انباشته كنند و در خوابگاه خويش بخسبند ، و گوسفندان در صحراها خود را سير كنند و در جايگاه خويش آرام گيرند ، على نيز شكم خويش را سير كند و در بستر خود استراحت كند ؟ ! چشم على روشن ! پس از ساليان دراز به چهارپايان اقتدا كرده است .\r\nآنگاه مىفرمايد :\r\nطوبى لِنَفْسٍ ادَّتْ الى رَبِّها فَرْضَها وَ عَرَكَتْ بِجَنْبِها بُؤْسَها وَ هَجَرَتْ فِى اللَّيْلِ غُمْضَها حَتّى اذا غَلَبَ الْكَرى عَلَيْهَا افْتَرَشَتْ ارْضَها وَ تَوَسَّدَتْ كَفَّها فى مَعْشَرٍ اسْهَرَ عُيونَهُمْ خَوْفُ مَعادِهِمْ وَ تَجافَتْ عَنْ مَضاجِعِهِمْ جُنوبُهُمْ وَ هَمْهَمَتْ بِذِكْرِ رَبِّهِمْ شِفاهُهُمْ وَ تَقَشَّعَتْ بِطولِ اسْتِغْفارِهِمْ ذُنوبُهُمْ . اولئِكَ حِزْبُ اللَّهِ ،  أَلا إِنَّ حِزْبَ اللَّهِ هُمُ الْمُفْلِحُونَ  « 1 » .\r\nخوشبخت و سعادتمند آن كه فرايض پروردگار خويش را انجام دهد ، رنجها را ( مانند سنگ آسيا دانه را ) خرد كند ، شب هنگام از خواب دورى گزيند ، آنگاه كه سپاه خواب حمله مىآورد زمين را فرش و دست خود را بالش قرار مىدهد ، در زمرهء گروهى كه بيم روز بازگشت خواب از چشمشان ربوده و پهلوهاشان از خوابگاههاشان جا خالى كرده است و لبهاشان به ذكر پروردگارشان در زمزمه است ، ابرهاى گناهان بر اثر استغفار مداومشان بر طرف شده است . آنانند حزب خدا ، همانا تنها آنان رستگارانند .\r\nذكر اين دو قسمت پشت سر يكديگر رابطهء زهد و معنويت را كاملًا روشن مىكند . خلاصهء دو قسمت اين است كه از دو راه يكى را بايد انتخاب كرد : يا خورد و خواب و خشم و شهوت ، نه رازى و نه نيازى ، نه توجهى و نه نم اشكى و نه انسى و نه روشنايىاى ، و گامى از حد حيوانيت فراتر نرفت ، و يا قدمى در وادى\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، نامهء 45 .\r\n","page_name":" 536 ","page_number":536},
  {"content":"\r\n\r\nانسانيت و استفاده از مواهب خاص الهى كه مخصوص دلهاى پاك و روحهاى تابناك است .\r\n\r\n","description":"","footnote":"","page_name":" 537 ","page_number":537},
  {"content":"\r\n\r\n\r\nزهد ، برداشت كم براى بازدهى زياد\r\nچندى پيش سفرى كوتاه به اصفهان اتفاق داد . در آن اوقات روزى در محفلى از اهل فضل بحث « زهد » مطرح شد و جوانب مختلف مطلب با توجه به تعليمات همه جانبهء اسلام مورد توجه واقع شد . همگان مىخواستند تعبيرى جامع و رسا براى زهد به مفهوم خاص اسلامى پيدا كنند . در آن ميان دبيرى فاضل « 1 » - كه بعد معلوم شد دست در كار رساله‌اى در اين موضوع است و يادداشتهاى خود را در اختيار من گذاشت - تعبيرى نغز و رسا كرد ، گفت : « زهد اسلامى عبارت است از برداشت كم و بازدهى زياد » .\r\nاين تعبير براى من جالب بود . آن را با تصورات و استنباط قبلى خودم - كه در طى چند مقاله از اين سلسله مقالات شرح دادم - منطبق يافتم . فقط با اجازهء آن مرد فاضل ، تصرف مختصرى كرده مىگويم : « زهد عبارت است از برداشت كم براى بازدهى زياد » ؛ يعنى رابطه‌اى ميان « كم برداشت كردن » از يك طرف و « زياد بازدهى دادن » از طرف ديگر موجود است ؛ بازدهىهاى انسانى انسان و تجليات شخصيت انسانى انسان ، چه در قسمت عاطفه و اخلاق و چه در قسمت تعاونها و\r\n\r\n\r\n\r\n\r\n","description":"","footnote":"\r\n( 1 ) آقاى اكبر پرورش .\r\n","page_name":" 538 ","page_number":538},
  {"content":"\r\n\r\nهمكاريهاى اجتماعى و چه از نظر شرافت و حيثيت انسانى و چه از نظر عروج و صعود به عالم بالا ، همه و همه رابطهء معكوس دارند با برداشتها و برخورداريهاى مادى .\r\nانسان اين ويژگى را دارد كه برداشت و برخوردارى زياد از ماده و طبيعت و تنعم و اسراف در لذات ، او را در آنچه هنر و كمال انسانى ناميده مىشود ضعيفتر و زبونتر و بىبارتر و عقيم‌تر مىسازد ، و برعكس پرهيز از برداشت و برخوردارى ( البته در حدود معينى ) گوهر او را صفا و جلا مىبخشد ، فكر و اراده ( دو نيروى عالى انسانى ) را نيرومندتر مىكند .\r\nاين حيوان است كه برداشت و برخوردارى بيشتر ، او را در كمال حيوانى به جلو مىبرد . در حيوان نيز آنچه به منزلهء « هنر » ناميده مىشود اين‌طور نيست ؛ يعنى يك حيوان براى اينكه چاقتر بشود و گوشتش بهتر مورد استفاده قرار بگيرد و يا براى اينكه شير و پشم بيشترى بدهد بايد هرچه بيشتر تيمار شود ، اما يك اسب مسابقه چنين نيست . اسب سرطويله محال است كه از عهدهء مسابقه بيرون آيد ؛ اسبى مىبايد كه روزها بلكه ماهها تمرين كم خوراكى ديده باشد و لاغرميان شده باشد ، گوشتها و پيه‌هاى اضافى را ريخته باشد تا چابك و چالاك شده و به تيز روى كه از نوع « هنر » و فعاليت براى آن حيوان است قادر گردد .\r\nزهد براى آدمى تمرين است ، اما تمرين روح . روح با زهد ورزش مىيابد و تعلقات اضافى را مىريزد ، سبكبال و سبكبار مىگردد و در ميدان فضايل ، سبك به پرواز در مىآيد .\r\nاز قضا على عليه السلام از تقوا و زهد به « ورزش » تعبير مىكند . كلمهء « رياضت » در مفهوم اصلى خودش عبارت است از ورزش و تمرين مقدماتى اسب مسابقه .\r\nورزش هم « رياضت » ناميده مىشود . مىفرمايد :\r\nوَ انَّما هِىَ نَفْسى اروضُها بِالتَّقْوى « 1 » .\r\nهمانا نفس خويش را با تقوا ورزش مىدهم .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، نامهء 45 .\r\n","page_name":" 539 ","page_number":539},
  {"content":"\r\n\r\nگياهها چطور ؟ گياه هم مانند حيوان است . لااقل قسمتى از آنچه مىتوان آن را - ولو با تشبيه و مسامحه - « هنر » گياه ناميد ، مشروط به برداشت كمتر است از طبيعت .\r\nعلى عليه السلام به اين نكته نيز اشاره مىكند و از گياهان مَثَلى مىآورد . در يكى از نامه هايش پس از آنكه زندگى زاهدانه و قانعانه و كم برداشت خويش را براى يكى از فرماندارانش تشريح مىكند و او را ترغيب مىنمايد كه در زندگى اين راه را پيشه سازد ، مىفرمايد :\r\n« مثل اين است كه اعتراض معترض را مىشنوم كه اگر برداشت على اين اندازه كم باشد ، بايد به علت ضعف قادر به هماوردى با دلاوران نباشد . پس چگونه است كه هيچ دلاورى تاب هماوردى او را ندارد ؟ ولى اشتباه مىكنند . آن كه با سختيهاى زندگى دست به گريبان است ، نيرومندتر و آبديده‌تر از كوره بيرون مىآيد ؛ همانا چوب درخت صحرايى كه دست باغبان نوازشش نمىدهد و هر لحظه به سراغش نمىرود و با محروميتها همواره در نبرد است محكمتر ، باصلابت‌تر و آتشش فروزانتر و ديرپاتر است . » « 1 »\r\nاين قانون كه بر جانداران حاكم است ، بر انسان بماهو انسان ( يعنى از نظر خصلتهاى خاص انسانى ، از نظر همان چيزها كه به نام « شخصيت انسانى » ناميده مىشود ) به درجاتى بيشتر حكومت مىكند .\r\nكلمهء « زهد » با همهء مفهوم عالى و انسانى كه دارد سرنوشت شومى پيدا كرده است و مخصوصاً در عصر ما ظالمانه محكوم مىشود . در مفهوم اين كلمه غالباً تحريف و اشتباهكارى به عمد يا غيرعمد رخ مىدهد ؛ گاهى مساوى با تظاهر و ريا معرفى مىشود و گاهى مرادف با « رهبانيت و عزلت و گوشه گيرى » .\r\nهر كسى در بارهء اصطلاحات شخصى خود مختار است كه اين الفاظ را به هر معنى كه مىخواهد استعمال كند ، اما هرگز نمىتوان مفهوم و اصطلاح ديگرى را به\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، نامهء 45 .\r\n","page_name":" 540 ","page_number":540},
  {"content":"\r\n\r\nبهانهء يك مفهوم غلط و يك اصطلاح ديگر محكوم كرد .\r\nاسلام در سيستم اخلاقى و تربيتى خود كلمه و اصطلاحى به كار برده است به نام « زهد » . نهج البلاغه و روايات اسلامى پر است از اين كلمه . ما اگر بخواهيم در بارهء زهد اسلامى بحث كنيم بايد قبل از هر چيز مفهوم اسلامى آن را درك كنيم ، سپس در بارهء آن قضاوت كنيم . مفهوم زهد اسلامى همين است كه گفته شد و فلسفه‌اش نيز همان است كه با استناد به مدارك اسلامى توضيح داده شد . حالا كجاى آن مورد ايراد است ؟ هر كجا كه ايرادى دارد بگوييد تا استفاده كنيم .\r\nاز آنچه گفته شد معلوم شد كه اسلام در زمينهء زهد ، دو چيز را سخت محكوم كرده است : يكى رهبانيت و ديگرى ماده پرستى و پول پرستى و به عبارت جامعتر « دنيا زدگى » را .\r\nكدام مكتب و منطق است كه رهبانيت را توصيه كند و كدام مكتب است كه به پول پرستى و كالاپرستى و يا مقام پرستى و به عبارت جامعتر « دنيا زدگى » توصيه كند ؟ و آيا ممكن است انسان اسير و گرفتار و بنده و بردهء ماديات باشد و به تعبير اميرالمؤمنين عليه السلام بندهء دنيا و بندهء كسى باشد كه دنيا در اختيار اوست و آنگاه از شخصيت دم بزند ؟ ! .\r\nدر اينجا مناسب مىبينم قسمتى از عبارات يك نويسندهء ماركسيست را در رابطهء پول پرستى و شخصيت انسانى نقل كنم . اين نويسنده در كتابى جامع و مفيد كه در زمينهء اقتصاد سرمايه دارى و اقتصاد كمونيستى نوشته است ، به جنبهء اخلاقى حكومت پول بر اجتماع توجه مىكند و مىگويد :\r\n« تسلط فوق العادهء « طلا » در اجتماع معاصر ، غالباً باعث تأثر و انزجار قلبهاى حساس است . مردان طالب حقيقت هميشه تنفر خود را نسبت به اين « فلز پليد » ! ابراز مىدارند و فساد اصلى اجتماع معاصر را به واسطهء وجود طلا مىدانند . ولى در حقيقت تكه‌هاى دايره مانند يك فلز زرد و درخشنده كه طلايش مىنامند تقصير و گناهى ندارد . . . قدرت و تسلط پول ،\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nنماينده و مظهر عمومى قدرت و تسلط اشياء بر بشر است . اين قدرت تسلط اشياء بر بشر از خصايص عمدهء اقتصاد بدون نظم و مبتنى بر مبادله مىباشد . همان‌طور كه بشر بىتمدن زمان قديم بتى را كه به دست خود مىساخت معبود و مسجود خود قرار مىداد و آن را مىپرستيد ، بشر دوران معاصر نيز مصنوع خود را مىپرستد و زندگىاش تحت تسلط و اقتدار اشيائى است كه به دست خود ساخته و پرداخته است . . . براى آنكه كالاپرستى و پول پرستى كه ناپاكترين شكل تكامل يافتهء كالاپرستى است به كلى ريشه كن شود ، بايد علل اجتماعى كه آنها را به وجود آورده است از بين برد و سازمان اجتماع را طورى تنظيم كرد كه سلطه و اقتدار سكه‌هاى كوچك ( اين فلز زرد و درخشان ) بر بشر محو و نابود گردد . در چنين سازمانى ديگر حكومت اشياء بر بشر وجود نخواهد داشت ، بلكه بر عكس بشر منطقاً و بر طبق نقشهء معين بر اشياء حكومت خواهد كرد و احترام و گرامى داشتن « شخصيت بشر » جايگزين پرستش پول خواهد بود . » « 1 »\r\nما با نظر نويسنده مبنى بر اينكه حكومت اشياء بر بشر و مخصوصاً حكومت پول بر بشر بر خلاف شؤون و حيثيت و شرافت بشرى است و در دنائت و پستى نظير بت پرستى است موافقيم ، ولى با راه چارهء انحصارى او موافق نيستيم .\r\nاين كه از نظر اجتماعى و اقتصادى بايد اصل مالكيت اشتراكى جاى او را بگيرد يا نه ، مورد بحث ما نيست ، ولى پيشنهاد اين راه از جنبهء اخلاقى درست مثل اين است كه براى آنكه روح امانت را به اجتماع بازگردانيم ، موضوع امانت را معدوم سازيم .\r\nبشر آنگاه شخصيت خود را بازمى يابد كه شخصاً گريبان خويش را از تسلط پول خلاص كند و خود را از اختيار پول خارج سازد و پول را در اختيار خود قرار دهد . شخصيت واقعى آنجاست كه امكان تسلط پول و كالا باشد ، در عين حال بشر بر پول و كالا حكومت كند نه پول و كالا بر بشر . اينچنين شخصيت داشتن همان است كه اسلام آن را « زهد » مىنامد .\r\n\r\n\r\n\r\n\r\n","description":"","footnote":"\r\n( 1 ) . اصول اقتصاد نوشين ، فصل « شكل ارزش - پول » .\r\n","page_name":" 542 ","page_number":542},
  {"content":"\r\n\r\nدر مكتب تربيتى اسلام ، انسان شخصيت خويش را بازمى يابد بدون آنكه نيازى به از بين بردن حق تملك در كار باشد . تربيت يافتگان اسلام در پرتو تعليمات اسلامى به نيروى « زهد » مجهزند و حكومت پول و كالا را از خويشتن دور و حكومت خويش را بر آنها مستقر مىسازند .\r\n\r\n","description":"","footnote":"","page_name":" 543 ","page_number":543},
  {"content":"\r\n . \r\n","description":"","footnote":"","page_name":" 544 ","page_number":544},
  {"content":"\r\n\r\n\r\nبخش هفتم . دنيا و دنيا پرستى\r\nنهج البلاغه و ترك دنيا .\r\nخطرى كه غنائم در زمان خلفا به وجود آورد .\r\nسكر نعمت .\r\nبا زبان خاص هر مكتب بايد آشنا شد .\r\nدنياى مذموم چيست ؟ .\r\nآيا انسان زندانى اين جهان است ؟ .\r\nمنطق اسلام در اين موضوع .\r\nانسان موجود ايده آل جو .\r\nارزش دنيا از نظر قرآن و نهج البلاغه .\r\nارزش انسان از نظر قرآن و نهج البلاغه .\r\nوابستگيها و آزادگيها .\r\nمنطق اگزيستانسيا ليستى .\r\nآيا تكامل از خودبيخود شدن است ؟ .\r\nآزادى از همه چيز ، حتى . . .\r\nخودزيانى و خودفراموشى .\r\nخود گم كردن .\r\nآنجا كه واقعيت انسان مسخ مىگردد .\r\nتنها با خدايابى خود را مىتوان يافت .\r\nنقش عبادت در بازيابى خود .\r\nتضاد دنيا و آخرت .\r\nتابع گرايى و متبوع گرايى .\r\nچنان باش كه هميشه زنده‌اى و چنان باش كه فردا مىميرى\r\n\r\n","description":"","footnote":"","page_name":" 545 ","page_number":545},
  {"content":"\r\n . \r\n","description":"","footnote":"","page_name":" 546 ","page_number":546},
  {"content":"\r\n\r\n\r\nنهج البلاغه و ترك دنيا\r\nاز جمله مباحث نهج البلاغه منع و تحذير شديد از دنياپرستى است . آنچه در بخش پيش در بارهء مقصود و هدف زهد گفتيم روشن كنندهء مفهوم دنياپرستى نيز هست ، زيرا زهدى كه بدان شديداً ترغيب شده است نقطهء مقابل دنياپرستى است كه سخت نفى گرديده است . با تعريف و توضيح هريك از اين دو مفهوم ، ديگرى نيز روشن مىشود . ولى نظر به تأكيد و اصرار فراوان و فوق العاده‌اى كه در مواعظ اميرالمؤمنين على عليه السلام در بارهء منع و تحذير از دنياپرستى به عمل آمده است و اهميت فى نفسه اين موضوع ، ما اين را جداگانه و مستقل طرح مىكنيم و توضيحات بيشترى مىدهيم تا هرگونه ابهام رفع بشود .\r\nنخستين مطلب اين است كه چرا اينهمه در كلمات اميرالمؤمنين به اين مطلب توجه شده است ، به طورى كه نه خود ايشان مطلب ديگرى را اين اندازه مورد توجه قرار داده‌اند نه رسول اكرم و يا ساير ائمهء اطهار اين اندازه در بارهء غرور و فريب دنيا و فنا و ناپايدارى آن و بىوفايى آن و لغزانندگى آن و خطرات ناشى از تجمع مال و ثروت و وفور نعمت و سرگرمى بدانها سخن گفته‌اند .\r\n\r\n","description":"","footnote":"","page_name":" 547 ","page_number":547},
  {"content":"\r\n\r\n\r\nخطرى كه غنائم به وجود آورد\r\nاين يك امر تصادفى نيست ، مربوط است به سلسله خطرات عظيمى كه در عصر على عليه السلام يعنى در دوران خلافت خلفا خصوصاً دورهء خلافت عثمان كه منتهى به دورهء خلافت خود ايشان شد ، متوجه جهان اسلام از ناحيهء نقل و انتقالات مال و ثروت گرديده بود . على عليه السلام اين خطرات را لمس مىكرد و با آنها مبارزه مىكرد ، مبارزه‌اى عملى در زمان خلافت خودش كه بالأخره جانش را روى آن گذاشت ، و مبارزه‌اى منطقى و بيانى كه در خطبه‌ها و نامه‌ها و ساير كلماتش منعكس است .\r\nفتوحات بزرگى نصيب مسلمانان گشت . اين فتوحات مال و ثروت فراوانى را به جهان اسلام سرازير كرد ، ثروتى كه به جاى اينكه به مصارف عموم برسد و عادلانه تقسيم شود غالباً در اختيار افراد و شخصيتها قرار گرفت . مخصوصاً در زمان عثمان اين جريان فوق العاده قوّت گرفت ؛ افرادى كه تا چند سال پيش فاقد هرگونه ثروت و سرمايه‌اى بودند داراى ثروت بىحساب شدند . اينجا بود كه دنيا كار خود را كرد و اخلاق امت اسلام به انحطاط گراييد .\r\nفريادهاى على در آن عصر خطاب به امت اسلام ، به دنبال احساس اين خطر عظيم اجتماعى بود .\r\nمسعودى در ذيل « احوال عثمان » مىنويسد :\r\n« عثمان فوق العاده كريم و بخشنده بود ( البته از بيت المال ! ) . كارمندان دولت و بسيارى از مردم ديگر راه او را پيش گرفتند . او براى اولين بار در ميان خلفا خانهء خويش را با سنگ و آهك بالا برد و درهايش را از چوب ساج و عرعر ساخت و اموال و باغات و چشمه‌هايى در مدينه اندوخته كرد . وقتى كه مُرد در نزد صندوقدارش صدوپنجاه هزار دينار و يك ميليون درهم پول نقد بود . قيمت املاكش در وادى القرى و حنين و جاهاى ديگر بالغ بر صد هزار دينار مىشد . اسب و شتر فراوانى از او باقى ماند . » .\r\nآنگاه مىنويسد :\r\n« در عصر عثمان جماعتى از يارانش مانند خودش ثروتها اندوختند :\r\nزبيربن العوّام خانه‌اى در بصره بنا كرد كه اكنون در سال 332 ( زمان خود\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nمسعودى است ) هنوز باقى است ، و معروف است خانه‌هايى در مصر ، كوفه و اسكندريه بنا كرد . ثروت زبير بعد از وفات پنجاه هزار دينار پول نقد و هزار اسب و هزارها چيز ديگر بود . خانه‌اى كه طلحة بن عبد اللَّه در كوفه با گچ و آجر و ساج ساخت هنوز ( در زمان مسعودى ) باقى است و به دارالطلحتين معروف است . عايدات روزانهء طلحه از املاكش در عراق هزار دينار بود . در سرطويلهء او هزار اسب بسته بود . پس از مردنش يك سى و دوم ثروتش هشتادوچهار هزار دينار برآورد شد . » .\r\nمسعودى نظير همين ثروتها را براى زيدبن ثابت و يعلى بن اميه و بعضى ديگر مىنويسد .\r\nبديهى است كه ثروتهاى بدين كلانى از زمين نمىجوشد و از آسمان هم نمىريزد ؛ تا در كنار چنين ثروتهايى فقرهاى موحشى نباشد ، چنين ثروتها فراهم نمىشود . اين است كه على عليه السلام در خطبهء 129 پس از آنكه مردم را از دنياپرستى تحذير مىدهد مىفرمايد :\r\nوَ قَدْ اصْبَحْتُمْ فى زَمَنٍ لا يَزْدادُ الْخَيْرُ فيهِ الّا ادْباراً وَ لَاالشَّرُّ الّا اقْبالًا وَ لَا الشَّيْطانُ فى هَلاكِ النّاسِ الّا طَمَعاً . فَهذا اوانٌ قَوِيَتْ عُدَّتُهُ وَ عَمَّتْ مَكيدَتُهُ وَ امْكَنَتْ فَريسَتُهُ . اضْرِبْ بِطَرْفِكَ حَيْثُ شِئْتَ مِنَ النّاسِ ، فَهَلْ تُبْصِرُ الّا فَقيراً يُكابِدُ فَقْراً اوْ غَنِيّاً بَدَّلَ نِعْمَةَ اللَّهِ كُفْراً اوْ بَخيلًا اتَّخَذَ الْبُخْلَ بِحَقِّ اللَّهِ وَفْراً اوْ مُتَمَرِّداً كَأنَّ بِاذُنِهِ عَنْ سَمْعِ الْمَواعِظِ وَقْراً ؟ ايْنَ خِيارُكُمْ وَ صُلَحاؤُكُمْ وَ ايْنَ احْرارُكُمْ وَ سُمَحاؤُكُمْ ؟ وَ ايْنَ الْمُتَوَرِّعونَ فى مَكاسِبِهِمْ وَ الْمُتَنَزِّهونَ فى مَذاهِبِهِمْ ؟ .\r\nهمانا در زمانى هستيد كه خير دائماً واپس مىرود و شر همى به پيش مىآيد و شيطان هر لحظه بيشتر به شما طمع مىبندد . اكنون زمانى است كه تجهيزات شيطان ( وسايل غرور شيطانى ) نيرو گرفته و فريب شيطان در همه جا گسترده شده و شكارش آماده است . نظر كن ، هر جا مىخواهى از زندگى مردم را تماشا كن ؛ آيا جز اين است كه يا نيازمندى مىبينى كه با فقر خود دست و پنجه نرم مىكند و يا توانگرى كافر نعمت يا ممسكى كه\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nامساك حق خدا را وسيلهء ثروت اندوزى قرار داده است و يا سركشى كه گوشش به اندرز بدهكار نيست ؟ كجايند نيكان و شايستگان شما ؟ كجايند پارسايان شما در كار و كسب ؟ كجايند پرهيزكاران شما ؟ . . .\r\n\r\nسكر نعمت\r\nاميرالمؤمنين در كلمات خود نكته‌اى را ياد مىكند كه آن را « سكر نعمت » يعنى مستى ناشى از رفاه مىنامد كه به دنبال خود « بلاى انتقام » را مىآورد .\r\nدر خطبهء 151 مىفرمايد :\r\nثُمَّ انَّكُمْ مَعْشَرَ الْعَرَبِ اغْراضُ بَلايا قَدِ اقْتَرَبَتْ ، فَاتَّقوا سَكَراتِ النِّعْمَةِ وَاحْذَروا بَوائِقَ النِّقْمَةِ .\r\nشما مردم عرب هدف مصائبى هستيد كه نزديك است . همانا از « مستيهاى نعمت » بترسيد و از بلاى انتقام بهراسيد .\r\nآنگاه على عليه السلام شرح مفصلى در بارهء عواقب متسلسل و متداوم اين ناهنجاريها ذكر مىكند . در خطبهء 185 آيندهء وخيمى را براى مسلمين پيشگويى مىكند ، مىفرمايد :\r\nذاكَ حَيْثُ تَسْكُرونَ مِنْ غَيْرِ شَرابٍ بَلْ مِنَ النِّعْمَةِ وَ النَّعيمِ .\r\nآن در هنگامى است كه شما مست مىگرديد ، اما نه از باده بلكه از نعمت و رفاه .\r\nآرى ، سرازير شدن نعمتهاى بىحساب به سوى جهان اسلام و تقسيم غيرعادلانهء ثروت و تبعيضهاى ناروا ، جامعهء اسلامى را دچار بيمارى مزمن « دنيا زدگى » و « رفاه زدگى » كرد .\r\nعلى عليه السلام با اين جريان كه خطر عظيمى براى جهان اسلام بود و دنباله‌اش كشيده شد ، مبارزه مىكرد و كسانى را كه موجب پيدايش اين درد مزمن شدند انتقاد مىكرد . خودش در زندگى شخصى و فردى ، درست در جهت ضد آن زندگيها عمل\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nمىكرد ؛ هنگامى هم كه به خلافت رسيد ، در صدر برنامه‌اش مبارزه با همين وضع بود .\r\n\r\nوجههء عام سخن مولى\r\nاين مقدمه كه گفته شد براى اين است كه وجههء خاص سخن اميرالمؤمنين در مورد دنياپرستى كه متوجه يك پديدهء مخصوص اجتماعى آن عصر بود روشن شود .\r\nاز اين وجههء خاص كه بگذريم ، بدون شك وجهه‌اى عام نيز هست كه اختصاص به آن عصر ندارد ، شامل همهء عصرها و همهء مردم است و جزء اصول تعليم و تربيت اسلامى است ؛ منطقى است كه از قرآن كريم سرچشمه گرفته و در كلمات رسول خدا و اميرالمؤمنين و ساير ائمهء اطهار و اكابر مسلمين تعقيب شده است . اين منطق است كه دقيقاً بايد روشن شود . ما در بحث خود بيشتر متوجه وجههء عام سخن اميرالمؤمنين هستيم ، وجهه‌اى كه از آن وجهه همهء مردم در همهء زمانها مخاطب على هستند .\r\n\r\nزبان مخصوص هر مكتب\r\nهر مكتب زبان مخصوص به خود دارد ؛ براى درك مفاهيم و مسائل آن مكتب بايد با زبان مخصوص آن مكتب آشنا شد .\r\nاز طرف ديگر ، براى فهم زبان خاص آن مكتب بايد در درجهء اول بينش كلى آن را در بارهء هستى و جهان و حيات و انسان و به اصطلاح جهان بينى آن را به دست آورد .\r\nاسلام جهان بينى روشنى در بارهء هستى و آفرينش دارد ؛ با ديد ويژه‌اى به حيات و زندگى انسان مىنگرد .\r\nاز جمله اصول جهان بينى اسلامى اين است كه هيچ گونه ثنويتى در هستى نيست .\r\nآفرينش از نظر بينش توحيدى اسلام به دو بخش « بايد » و « نبايد » تقسيم نمىشود ؛ يعنى چنين نيست كه برخى موجودات خير و زيبا هستند و مىبايست آفريده شوند ولى برخى ديگر شر و نازيبا هستند و نمىبايست آفريده شوند و آفريده شدند .\r\nدر جهان بينى اسلامى اينچنين منطقى كفر و منافى با اصل توحيد است . از نظر\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nاسلام همه چيز بر اساس خير و حكمت و حسن و غايت آفريده شده است :\r\n « الَّذِي أَحْسَنَ كُلَّ شَيْءٍ خَلَقَهُ . »  « 1 » .\r\n « ما تَرى فِي خَلْقِ الرَّحْمنِ مِنْ تَفاوُتٍ . »  « 2 » .\r\nعليهذا منطق اسلام در مورد ذمّ دنيا هرگز متوجه جهان آفرينش نيست .\r\nجهان بينى اسلامى كه بر توحيد خالص بنا شده است ، بر روى توحيد در فاعليت تكيهء فراوان كرده است ؛ شريكى در مُلك خدا قائل نيست . اينچنين جهان بينى نمىتواند بدبينانه باشد . انديشهء چرخ كجمدار و فلك كج رفتار يك انديشهء اسلامى نيست . پس ذمّ دنيا متوجه چيست ؟\r\n\r\nدنياى مذموم\r\nمعمولًا مىگويند آنچه از نظر اسلام مذموم و مطرود است علاقهء به دنياست . اين سخن ، هم درست است و هم نادرست . اگر مقصود از علاقه ، صرف ارتباط عاطفى است ، نمىتواند سخن درستى باشد ، چون انسان در نظام كلى خلقت همواره با يك سلسله علايق و عواطف و تمايلات آفريده مىشود و اين تمايلات جزء سرشت او است ، او خودش اينها را كسب نكرده است . و بعلاوه ، اين علايق زائد و بى جا نيست .\r\nهمان طورى كه در بدن انسان هيچ عضو زائدى وجود ندارد ( حتى يك مويين رگ اضافى در كار نيست ) هيچ عاطفه و علاقهء طبيعى زائدى هم وجود ندارد . تمام تمايلات و عواطف سرشتى بشر متوجه هدفها و غاياتى حكيمانه است .\r\nقرآن كريم اين عواطف را به عنوان آيات و نشانه‌هايى از تدبير الهى و حكمتهاى ربوبى ياد مىكند :\r\n وَ مِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها وَ جَعَلَ بَيْنَكُمْ مَوَدَّةً وَ رَحْمَةً  « 3 » .\r\n\r\n\r\n\r\n\r\n","description":"","footnote":"\r\n( 1 ) . سجده / 7 .\r\n( 2 ) . ملك / 3 .\r\n( 3 ) . روم / 21 .\r\n","page_name":" 552 ","page_number":552},
  {"content":"\r\n\r\nاز جمله نشانه‌هاى حق اين است كه از جنس خود شما همسرانى براى شما آفريده كه در كنار آنها آرامش بيابيد و ميان شما و آنها الفت و مهربانى قرار داد .\r\nاين عواطف و علايق يك سلسله كانالهاى ارتباطى ميان انسان و جهان است ؛ بدون اينها انسان نمىتواند راه تكامل خويش را بپيمايد . پس جهان بينى اسلامى همان طورى كه به ما اجازه نمىدهد جهان را محكوم و مطرود و مذموم بشماريم ، اجازه نمىدهد علايق طبيعى و كانالهاى ارتباطى انسان و جهان را نيز زائد و بى مصرف و قطع شدنى بدانيم . اين علايق و عواطف ، جزئى از نظام عمومى آفرينش است . انبياء و اولياى حق از اين عواطف در حد اعلى برخوردار بودند .\r\nحقيقت اين است كه منظور از علاقه به دنيا تمايلات طبيعى و فطرى نيست ؛ مقصود از علاقه و تعلق ، بسته بودن به امور مادى و دنياوى و در اسارت آنها بودن است كه توقف است و ركود است و بازايستادن از حركت و پرواز است و سكون است و نيستى است . اين است كه دنياپرستى نام دارد و اسلام سخت با آن مبارزه مىكند ، و اين است آن چيزى كه بر ضد نظام تكاملى آفرينش است و مبارزه با آن همگامى با ناموس تكاملى آفرينش است . تعبيرات قرآن مجيد در اين زمينه در حد اعجاز است . در فصلهاى آينده اين مطلب را توضيح خواهيم داد .\r\n\r\n","description":"","footnote":"","page_name":" 553 ","page_number":553},
  {"content":"\r\n\r\n\r\nرابطهء انسان و جهان\r\nدر فصل پيش روشن كرديم كه آنچه از نظر قرآن و طبعاً از نظر نهج البلاغه نيز مذموم است نه « وجود فى نفسه » جهان است و نه « تمايلات و علايق فطرى و طبيعى » انسان . در اين مكتب ، نه جهان بيهوده آفريده شده است و نه انسان راه خود را گم كرده و به غلط در اين جهان آمده است .\r\nمكاتبى بوده و هستند كه نسبت به نظام آفرينش با ديدهء بدبينى مىنگرند ؛ نظام موجود را نظام كامل نمىپندارند . و نيز مكتبهايى بوده كه آمدن انسان را به اين جهان نتيجهء يك اشتباه ! و از نوع راه گم كردن ! مىدانند ؛ انسان را موجودى صد در صد بيگانه با جهان مىشمارند كه هيچ گونه پيوند و خويشاوندى با اين جهان ندارد ، زندانى اين جهان است ، يوسفى است كه به دست برادران دشمن در چاه اين جهان محبوس گشته است ، تمام مساعىاش بايد صرف فرار از اين زندان و بيرون آمدن از اين چاه گردد .\r\nبديهى است هنگامى كه رابطهء انسان با جهان دنيا و طبيعت رابطهء زندانى و زندان و به چاه افتاده و چاه است ، انسان نمىتواند هدفى جز « خلاصى » داشته باشد .\r\n\r\n","description":"","footnote":"","page_name":" 554 ","page_number":554},
  {"content":"\r\n\r\n\r\nمنطق اسلام\r\nولى از نظر اسلام رابطهء انسان و جهان از نوع رابطهء زندانى و زندان و چاه و درچاه افتاده نيست ، بلكه از نوع رابطهء كشاورز است با مزرعه « 1 » ، و يا اسب دونده با ميدان مسابقه « 2 » ، و يا سوداگر با بازار تجارت « 3 » ، و يا عابد با معبد است « 4 » . دنيا از نظر اسلام مدرسهء انسان و محل تربيت انسان و جايگاه تكامل اوست .\r\nدر نهج البلاغه گفتگوى اميرالمؤمنين عليه السلام با مردى ذكر شده است كه از دنيا مذمت كرده و على عليه السلام او را كه مىپنداشت دنياى مذموم همين جهان عينى مادى است مورد ملامت قرار داد و به اشتباهش آگاه نمود « 5 » . شيخ عطار اين جريان را در مصيبت نامه به شعر در آورده ، مىگويد :\r\n آن يكى در پيش شير دادگر * ذمّ دنيا كرد بسيارى مگر \r\n حيدرش گفتا كه دنيا نيست بد * بد تويى زيرا كه دورى از خرد \r\n هست دنيا بر مثال كشتزار * هم شب و هم روز بايد كشت و كار \r\n زانكه عزّ و دولت دين سر به سر * جمله از دنيا توان برداى پسر \r\n تخم امروزينه فردا بر دهد * ور نكارد « اى دريغا » بر دهد \r\n پس نكوتر جاى تو دنياى توست * زانكه دنيا توشهء عقباى توست \r\n تو به دنيا در ، مشو مشغول خويش * ليك در وى كار عقبى گير پيش \r\n چون چنين كردى تو را دنيا نكوست * پس براى اين ، تو دنيادار دوست \r\nناصر خسرو علوى كه به حق مىتوان او را « حكيم الشعراء » خواند و يكى از نكته سنج‌ترين و مذهبىترين شعراى پارسى زبان است ، چكامه‌اى در بارهء خوبى و بدى جهان دارد كه هم با منطق اسلام منطبق است و هم فوق العاده عالى و زيباست ؛ شايسته است در اينجا نقل شود . اين اشعار در ديوان او هست و در كتاب جامع الحكمتين خويش نيز آنها را آورده است . مىگويد :\r\n جهانا ! چه درخورد و بايسته‌اى * اگر چند با كس نپايسته‌اى \r\n\r\n\r\n\r\n\r\n","description":"","footnote":"\r\n( 1 ) . « الدُّنْيا مَزْرِعَةُ الْاخِرَةِ » ( حديث نبوى ) . كنوزالحقايق ، باب دال .\r\n( 2 ) . « الا وَ انَّ الْيَوْمَ الْمِضْمارُ وَ غَداً السِّباقُ » . نهج البلاغه ، خطبهء 28 .\r\n( 3 ) . « الدُّنْيا . . . مَتْجَرُ اوْلِياءِ اللَّهِ » . نهج البلاغه ، حكمت 131 .\r\n( 4 ) . « الدُّنْيا . . . مَسْجِدُ احِبّاءِ اللَّهِ » . نهج البلاغه ، حكمت 131 .\r\n( 5 ) . نهج البلاغه ، كلمات قصار ، حكمت 131 . جمله‌هاى بالا ضمن اين داستان آمده است .\r\n","page_name":" 555 ","page_number":555},
  {"content":"\r\n\r\n به ظاهر چو در ديده خس ، ناخوشى * به باطن چو دو ديده بايسته‌اى \r\n اگر بسته‌اى را گهى بشكنى * شكسته بسى نيز تو بسته‌اى \r\n چو آلوده بينندت آلوده‌اى * و ليكن سوى شستگان شسته‌اى \r\n كسى كو تو را مىنكوهش كند * بگويش : « هنوزم ندانسته‌اى » \r\n ز من رُسته‌اى تو ، اگر بخردى * چه بنكوهى آن را كز آن رُسته‌اى \r\n به من برگذر داد ايزد تو را * تو در رهگذر پست چه نشسته‌اى ؟ \r\n ز بهر تو ايزد درختى بكشت * كه تو شاخى از بيخ او جسته‌اى \r\n اگر كژ بر او رُسته‌اى سوختى * وگر راست بر رُسته‌اى رَسته‌اى \r\n بسوزد ، بلى هر كسى چوب كژ * نپرسد كه بادام يا پسته‌اى \r\n تو تير خدايى سوى دشمنش * به تيرش چرا خويشتن خسته‌اى ؟ ! \r\nاكنون كه روشن شد رابطهء انسان با جهان از نوع رابطهء كشاورز با مزرعه و بازرگان با بازار و عابد با معبد است ، پس انسان نمىتواند نسبت به جهانْ بيگانه ، پيوندهايش همه بريده و روابطش همه منفى بوده باشد . در هر ميلى طبيعى در انسان غايتى و هدفى و مصلحتى و حكمتى نهفته است . آدمى در اين جهان « نه به زرق آمده است تا به ملامت برود » .\r\nبه‌طور كلى ميل و كشش و جاذبه سراسر جهان را فرا گرفته است . ذرات جهان با حساب معينى به سوى يكديگر كشيده مىشوند و يكديگر را جذب مىكنند . اين جذب و انجذابها بر اساس هدفهايى بسيار حكيمانه است .\r\nمنحصر به انسان نيست ، هيچ ذره‌اى از ميل يا ميلهايى خالى نيست . چيزى كه هست ، انسان بر خلاف ساير اشياء به ميلهاى خويش آگاهى دارد . وحشى كرمانى مىگويد :\r\n يكى ميل است در هر ذره رقّاص * كشان هر ذره را تا مقصد خاص \r\n رساند گلشنى را تا به گلشن * دواند گلخنى را تا به گلخن \r\n ز آتش تا به باد ، از آب تا خاك * ز زير ماه تا بالاى افلاك \r\n همين ميل است اگر دانى ، همى ميل * جنيبت در جنيبت ، خيل در خيل \r\n از اين ميل است هر جنبش كه بينى * به جسم آسمانى تا زمينى \r\nپس ، از ديدگاه اسلام نه جهان بيهوده آفريده شده و نه انسان به غلط آمده است و نه علايق طبيعى و فطرى انسان امورى نبايستنى است . پس آنچه مذموم است و\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nنبايستنى است و مورد توجه قرآن و نهج البلاغه است چيست ؟ اينجا بايد مقدمه‌اى ذكر كنيم :\r\nانسان خصيصه‌اى دارد كه ايده آل جو و كمال مطلوب خواه آفريده شده است ؛ در جستجوى چيزى است كه پيوندش با او بيش از يك ارتباط معمولى باشد . به عبارت ديگر ، انسان در سرشت خويش پرستنده و تقديس كننده آفريده شده است و در جستجوى چيزى است كه او را منتهاى آرزوى خويش قرار دهد و « او » همه چيزش بشود .\r\nاينجاست كه اگر انسان خوب رهبرى نشود و خود از خود مراقبت نكند ، ارتباط و « علاقهء » او به اشياء به « تعلق » و « وابستگى » تغيير شكل مىدهد ، « وسيله » به « هدف » استحاله مىشود ، « رابطه » به صورت « بند » و « زنجير » در مىآيد ، حركت و تلاش و آزادى مبدل به توقف و رضايت و اسارت مىگردد .\r\nاين است آن چيزى كه نبايستنى است و بر خلاف نظام تكاملى جهان است و از نوع نقص و نيستى است نه كمال و هستى ، و اين است آن چيزى كه آفت انسان و بيمارى خطرناك انسان است ، و اين است آن چيزى كه قرآن و نهج البلاغه انسان را نسبت به آن هشدار مىدهند و اعلام خطر مىكنند .\r\nبدون شك اسلام جهان مادى و زيست در آن را ( ولو بهزيستى در حد اعلى را ) شايستهء اين كه كمال مطلوب انسان قرار گيرد نمىداند ؛ زيرا اولًا در جهان بينى اسلامى جهان ابدى و جاويدان در دنبال اين جهان مىآيد كه سعادت و شقاوتش محصول كارهاى نيك و بد او در اين جهان است ، و ثانياً مقام انسان و ارزشهاى عالى انسان برتر و بالاتر از اين است كه خويشتن را « بسته » و اسير و بردهء ماديات اين جهان نمايد .\r\nاين است كه على عليه السلام مكرر به اين مطلب اشاره مىكند كه دنيا خوب جايى است اما براى كسى كه بداند اينجا قرارگاه دائمى نيست ، گذرگاه و منزلگاه اوست :\r\nوَ لَنِعْمَ دارُ مَنْ لَمْ يَرْضَ بِها داراً « 1 » .\r\nخوب خانه‌اى است دنيا ، اما براى كسى كه آن را خانهء خود ( قرارگاه خود )\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 214 .\r\n","page_name":" 557 ","page_number":557},
  {"content":"\r\n\r\nنداند .\r\nالدُّنْيا دارُ مَجازٍ لا دارُ قَرارٍ ، فَخُذوا مِنْ مَمَرِّكُمْ لِمَقَرِّكُمْ « 1 » .\r\nدنيا خانهء بين راه است ، نه خانهء اصلى و قرارگاه دائمى .\r\nاز نظر مكتبهاى انسانى جاى هيچ گونه شك و ترديد نيست كه هرچيزى كه انسان را به خود ببندد و در خود محو نمايد بر ضد شخصيت انسانى است ، زيرا او را راكد و منجمد مىكند . سير تكامل انسان لايتناهى است و هرگونه توقفى و ركودى و « بستگى » اى بر ضد آن است . ما هم در اين جهت بحثى نداريم ، يعنى اين مطلب را به صورت كلى مىپذيريم . سخن در دو مطلب ديگر است :\r\nيكى اينكه آيا قرآن و به پيروى قرآن نهج البلاغه چنين بينشى دارد در بارهء روابط انسان و جهان ؟ آيا واقعاً آن چيزى كه قرآن محكوم مىكند علاقه به معنى « بستگى » و كمال مطلوب قرار دادن است كه ركود است و توقف است و سكون است و نيستى است و بر ضد حركت و تعالى و تكامل است ؟ آيا قرآن مطلق علايق و عواطف دنيوى را در حدى كه به شكل كمال مطلوب و نقطهء توقف در نيايد محكوم نمىسازد ؟ .\r\nديگر اينكه اگر بنا باشد بسته بودن به چيزى و كمال مطلوب قرارگرفتن چيزى مستلزم اسارت و دربند قرار گرفتن انسان و در نتيجه ركود و انجماد او باشد ، چه فرقى مىكند كه آن چيز مورد علاقه « خدا » باشد يا چيز ديگر ؟ .\r\nقرآن هر بستگى و بندگى را نفى كند و به هر نوع آزادى معنوى و انسانى دعوت كند ، هرگز بستگى به خدا و بندگى خدا را نفى نمىكند و به آزادى از خدا براى كمال آزادى دعوت نمىنمايد ، بلكه بدون ترديد دعوت قرآن بر اساس آزادى از غير خدا و بندگى خدا ، تمرد از اطاعت غير او و تسليم در برابر او استوار است .\r\nكلمهء « لا إله الّا اللَّه » كه پايهء اساسى بناى اسلام است ، بر نفيى و اثباتى ، سلبى و ايجابى ، كفرى و ايمانى ، تمردى و تسليمى استوار است ؛ نفى و سلب و كفر و تمرد نسبت به غير حق ، و اثبات و ايجاب و ايمان و تسليم نسبت به ذات حق . شهادت\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 194 .\r\n","page_name":" 558 ","page_number":558},
  {"content":"\r\n\r\nاول اسلام يك « نه » فقط نيست همچنانكه تنها يك « آرى » نيست ، تركيبى است از « نه » و « آرى » .\r\nاگر كمال انسانى و تكامل شخصيت انسانى ايجاب مىكند كه انسان از هر قيدى و هر اطاعتى و هر تسليمى و هر بردگى رها و آزاد باشد و در مقابل همه چيز « عصيان » بورزد و استقلال داشته باشد و هر « آرى » را نفى كند و براى اينكه آزادى مطلق به دست آورد « نه » محض باشد ( آنچنان كه اگزيستانسياليسم مىگويد ) ، چه فرق مىكند كه آن چيز خدا باشد يا غير خدا ؟ و اگر بناست انسان اسارتى و اطاعتى و قيدى و تسليمى بپذيرد و در يك نقطه توقف كند ، باز هم چه فرق مىكند كه آن چيز خدا باشد يا غير خدا ؟ .\r\nيا اينكه فرق است ميان ايده آل قرار گرفتن خدا و غير خدا . خدا تنها وجودى است كه بندگى او عين آزادى است و در او گم شدن عين به خود آمدن و شخصيت واقعى خويش را بازيافتن است . اگر چنين است ، مبنا و ريشه و بنيادش چيست و چگونه مىتوان آن را توجيه كرد ؟ .\r\nبه عقيدهء ما در اينجا ما به يكى از درخشان‌ترين و مترقىترين معارف انسانى و اسلامى مىرسيم . اينجا يكى از جاهايى است كه علوّ و عظمت منطق اسلام از يك طرف ، و حقارت و كوچكى منطقهاى ديگر از طرف ديگر نمودار مىگردد . در فصول آينده پاسخ اين پرسش را خواهيم يافت .\r\n\r\n","description":"","footnote":"","page_name":" 559 ","page_number":559},
  {"content":"\r\n\r\n\r\nارزش دنيا از نظر قرآن و نهج البلاغه\r\nدر فصل پيش گفتيم چيزى كه از نظر اسلام در رابطهء انسان و دنيا « نبايستنى » است و آفت و بيمارى در انسان تلقى مىشود و اسلام در تعليمات خويش مبارزه‌اى بى امان با آن دارد « تعلق » و « وابستگى » انسان به دنياست نه « علاقه » و « ارتباط » او به دنيا ، « اسير زيستى » انسان است نه « آزاد زيستى » او ، هدف و مقصد قرار گرفتن دنياست نه وسيله و راه واقع شدن آن .\r\nرابطهء انسان و دنيا اگر به صورت وابستگى انسان و طفيلى بودنش در آيد ، موجب محو و نابودى تمام ارزشهاى عالى انسان مىگردد . ارزش انسان به كمال مطلوب‌هايى است كه جستجو مىكند ؛ بديهى است كه اگر فى المثل مطلوبى بالاتر از سير كردن شكم خودش نداشته باشد و تمام تلاشها و آرزوهايش در همين حد باشد ، ارزشى بيشتر از « شكم » نخواهد داشت . اين است كه على عليه السلام مىفرمايد :\r\n« آن كس كه همهء هدفش پركردن شكم است ، ارزشش با آنچه از شكم خارج مىگردد برابر است . » .\r\nهمهء سخنها در بارهء چگونگى ارتباط انسان و جهان است كه به چه كيفيت و به\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nچه شكل باشد ؟ در يك شكل ، انسان محو و قربانى مىشود ؛ به تعبير قرآن - به حكم اينكه هر جوينده در حد پايين‌تر از هدف و كمال مطلوب خويش است - « اسفل سافلين » مىگردد ؛ پست‌ترين ، منحطترين و ساقطترين موجود جهان مىشود ؛ تمام ارزشهاى عالى و مختصات انسانى او از ميان مىرود ؛ و در يك شكل ديگر برعكس ، دنيا و اشياء آن فداى انسان مىگردد و در خدمت انسان قرار مىگيرد و انسان ارزشهاى عالى خويش را باز مىيابد . اين است كه در حديث قدسى آمده است :\r\nيَا ابْنَ ادَمَ خَلَقْتُ الْاشْياءَ لِاجْلِكَ وَ خَلَقْتُكَ لِاجْلى .\r\nهمه چيز براى انسان آفريده شده و انسان براى خدا .\r\nدر فصل پيش دو عبارت از نهج البلاغه به عنوان شاهد سخن - كه آنچه در نهج البلاغه محكوم است چگونگى حاصل ارتباط انسان و جهان طبيعت است كه ما از آن به « وابستگى » و « تعلق » و امثال اينها تعبير كرديم - آورديم . اكنون شواهدى از خود قرآن و سپس شواهد ديگرى از نهج البلاغه مىآوريم :\r\nآيات قرآنى در بارهء رابطهء انسان و دنيا دو دسته است ؛ يك دسته زمينه و مقدمه گونه‌اى است براى دستهء ديگر . در حقيقت دستهء اول در حكم صغرا و كبراى يك قياس است و دستهء دوم در حكم نتيجهء آن .\r\nدستهء اول آياتى است كه تكيه بر تغيير و ناپايدارى و عدم ثبات اين جهان دارد .\r\nدر اين گونه آيات ، واقعيت متغير و ناپايدار و گذراى ماديات آنچنان كه هست ارائه مىشود ؛ مثلًا گياهى را مثل مىآورد كه از زمين مىرويد ، ابتدا سبز و خرم است و بالندگى دارد اما پس از چندى به زردى مىگرايد و خشك مىشود و باد حوادث آن را خرد مىكند و مىشكند و در فضا پراكنده مىسازد . آنگاه مىفرمايد : اين است مَثل زندگى دنيا .\r\nبديهى است كه انسان چه بخواهد و چه نخواهد ، بپسندد يا نپسندد ، از نظر زندگى مادى ، گياهى بيش نيست كه چنين سرنوشتى قطعى در انتظارش است . اگر بناست كه برداشتهاى انسان واقع بينانه باشد نه خيالبافانه ، و اگر انسان با كشف واقعيت آنچنان كه هست مىتواند به سعادت خويش نايل گردد نه با فرضهاى وهمى\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nو واهى و آرزويى ، بايد همواره اين حقيقت را نصب العين خويش قرار دهد و از آن غفلت نورزد .\r\nاين دسته از آيات زمينه است براى اينكه ماديات را از صورت معبودها و كمال مطلوب‌ها خارج سازد .\r\nدر كنار اين آيات و بلكه در ضمن اين آيات فوراً اين نكته گوشزد مىشود كه ولىاى انسان ! جهانى ديگر ، پايدار و دائم هست ؛ مپندار كه آنچه هست همين امور گذرا و غير قابل هدف قرار گرفتن است ، پس زندگى پوچ است و حيات بيهوده است . دستهء دوم آياتى است كه صريحاً مشكل ارتباط انسان را روشن مىكند . در اين آيات است كه صريحاً مىبينيم آن شكلى كه محكوم شده است « تعلق » يعنى « بستگى » و « اسارت » و « رضايت دادن » و « قناعت كردن » به اين امور گذرا و ناپايدار است . اين آيات است كه جوهر منطق قرآن را در اين زمينه روشن مىكند :\r\n1 .  الْمالُ وَ الْبَنُونَ زِينَةُ الْحَياةِ الدُّنْيا وَ الْباقِياتُ الصَّالِحاتُ خَيْرٌ عِنْدَ رَبِّكَ ثَواباً وَ خَيْرٌ أَمَلًا  « 1 » .\r\nثروت و فرزندان آرايش زندگى دنياست و كارهاى پايدار و شايسته ( كارهاى نيكى كه پس از مردن انسان نيز باقى مىماند و نفعش به مردم مىرسد ) از نظر پاداشى كه در نزد پروردگار دارند و از نظر اينكه انسان به آنها دل ببندد و آرزوى خويش را در آنها متمركز كند ، بهتر است .\r\nمىبينيم كه در اين آيه سخن از چيزى است كه نهايت آرزوست . نهايت آرزو آن چيزى است كه انسان به خاطر او زنده است و بدون آن ، زندگى برايش پوچ و بى معنى است .\r\n2 .  إِنَّ الَّذِينَ لا يَرْجُونَ لِقاءَنا وَ رَضُوا بِالْحَياةِ الدُّنْيا وَ اطْمَأَنُّوا بِها وَ الَّذِينَ هُمْ عَنْ آياتِنا غافِلُونَ  « 2 » .\r\n\r\n\r\n\r\n\r\n","description":"","footnote":"\r\n( 1 ) . كهف / 46 .\r\n( 2 ) . يونس / 7 .\r\n","page_name":" 562 ","page_number":562},
  {"content":"\r\n\r\nآنان كه « اميد ملاقات » ما را ندارند ( مىپندارند زندگى ديگرى كه در آنجا پرده‌ها پس مىرود و حقايق آشكار مىشود در كار نيست ! ) و « رضايت داده » و قناعت كرده‌اند به زندگى دنيا و بدان دل بسته و « آرام گرفته‌اند » و آنان كه از آيات و نشانه‌هاى ما غافلند .\r\nدر اين آيه آنچه نفى شده و « نبايستنى » تلقى شده است « اميد به زندگى ديگر نداشتن » و به ماديات « رضايت دادن » و قانع شدن و « آرام گرفتن » است .\r\n3 .   فَأَعْرِضْ عَنْ مَنْ تَوَلَّى عَنْ ذِكْرِنا وَ لَمْ يُرِدْ إِلَّا الْحَياةَ الدُّنْيا . ذلِكَ مَبْلَغُهُمْ مِنَ الْعِلْمِ   « 1 » .\r\nاز آنان كه از ياد ما روگردانده و « جز زندگى دنيا هدف و غايت و مقصدى ندارند » روى برگردان . اين است مقدار دانش آنها .\r\n4 .  . . . وَ فَرِحُوا بِالْحَياةِ الدُّنْيا وَ مَا الْحَياةُ الدُّنْيا فِي الْآخِرَةِ إِلَّا مَتاعٌ  « 2 » .\r\n. . . آنان به زندگى دنيا « شادمان و دلخوش » شده‌اند ، در صورتى كه زندگى دنيا در جنب آخرت جز [ متاع ناقابلى 
  ] نيست .\r\n5 .  يَعْلَمُونَ ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ  « 3 » .\r\nتنها به « ظواهر و نمودهايى » از زندگى دنيا آگاهى دارند و از آخرت ( جهان ماوراى نمودها و پديده‌ها ) بى خبر و ناآگاهند .\r\nاز برخى آيات ديگر نيز همين معنى به خوبى استفاده مىشود . در همهء اين آيات آنچه در رابطهء انسان و جهان نفى شده و « نبايستنى » تلقى شده اين است كه دنيا « نهايت آرزو » و شيئى كه به آن « رضايت » داده شده و به آن قناعت شده است ، شيئى كه مايهء « دلخوشى » و سرگرمى است و آدمى « آرامش » خويش را در آن\r\n\r\n\r\n\r\n\r\n","description":"","footnote":"\r\n( 1 ) . نجم / 29 و 30 .\r\n( 2 ) . رعد / 26 .\r\n( 3 ) . روم / 7 .\r\n","page_name":" 563 ","page_number":563},
  {"content":"\r\n\r\nمىخواهد بيابد ، واقع شود . اين شكل رابطه است كه به جاى اينكه دنيا را مورد بهره بردارى انسان قرار دهد ، انسان را قربانى ساخته و از انسانيت ساقط كرده است .\r\nدر نهج البلاغه نيز به پيروى از قرآن به همين دو دسته برمىخوريم . [ در 
  ] دستهء اول - كه بيشترين آنهاست - با موشكافيهايى دقيق و تشبيهات و كنايات و استعاراتى بليغ و آهنگى مؤثر ، ناپايدارى جهان و غيرقابل دلبستگى [ بودن 
  ] آن تشريح شده است ، و دستهء دوم نتيجه گيرى است كه عيناً همان نتيجه گيرى قرآن است .\r\nدر خطبهء 32 مردم را ابتدا به دو گروه تقسيم مىكند : اهل دنيا و اهل آخرت . اهل دنيا به نوبهء خود به چهار گروه تقسيم شده‌اند :\r\nگروه اول مردمى آرام و گوسفندصفت مىباشند و هيچ گونه تباهكارى ( نه به صورت زور و تظاهر و نه به صورت فريب و زير پرده ) از آنها ديده نمىشود ، ولى تنها به اين دليل كه عرضه‌اش را ندارند ؛ اينها آرزويش را دارند اما قدرتش را ندارند .\r\nگروه دوم ، هم آرزويش را دارند و هم همت و قدرتش را ؛ دامن به كمر زده ، پول و ثروت گرد مىآورند يا قدرت و حكومت به چنگ مىآورند و يا مقاماتى را اشغال مىكنند و از هيچ فسادى كوتاهى نمىكنند .\r\nگروه سوم گرگانى هستند در لباس گوسفند ، جو فروشانى هستند گندم نما ، اهل دنيا اما در سيماى اهل آخرت ؛ سرها را به علامت قدس فرو مىافكنند ، گامها را كوتاه برمىدارند ، جامه را بالا مىزنند ، در ميان مردم آنچنان ظاهر مىشوند كه اعتمادها را به خود جلب كنند و مرجع امانات مردم قرار گيرند .\r\nگروه چهارم در حسرت آقايى و رياست به سر مىبرند و در آتش اين آرزو مىسوزند اما حقارت نفس ، آنان را خانه نشين كرده است و براى اينكه پرده روى اين حقارت بكشند به لباس اهل زهد در مىآيند .\r\nعلى عليه السلام اين چهار گروه را على رغم اختلافاتى كه از نظر برخوردارى و محروميت ، و از نظر روش و سبك ، و از نظر روحيه دارند جمعاً يك گروه مىداند :\r\nاهل دنيا ، چرا ؟ براى اينكه همهء آنها در يك خصيصه مشتركند و آن اينكه همهء آنها مرغانى هستند كه به نحوى ماديات دنيا آنها را شكار كرده و از رفتار و پرواز انداخته است ، انسانهايى هستند اسير و برده .\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nدر پايان خطبه به توصيف گروه مقابل ( اهل آخرت ) مىپردازد . در ضمن توصيف اين گروه مىفرمايد :\r\nوَ لَبِئْسَ الْمَتْجَرُ انْ تَرَى الدُّنْيا لِنَفْسِكَ ثَمَناً .\r\nبد معامله‌اى است كه شخصيت خود را با جهان برابر كنى و براى همهء جهان ارزشى مساوى با انسانيت خويش قائل شوى ، جهان را به بهاى انسانيت خويش بخرى .\r\nناصر خسرو در اين مضمون مىگويد :\r\n تيز نگيرد جهان شكار مرا * نيست دگر با غمانش كار مرا \r\n لاجرم اكنون جهان شكار من است * گرچه همى داشت او شكار مرا \r\n گرچه همى خلق را فكار كند * كرد نيارد جهان فكار مرا \r\n جان من از روزگار برتر شد * بيم نيايد ز روزگار مرا \r\nاين مضمون در كلمات پيشوايان اسلام زياد ديده مىشود كه مسأله مسألهء قربانى شدن انسانيت است ، انسانيت انسان است كه به هيچ قيمتى نبايد از دست برود .\r\nاميرالمؤمنين عليه السلام در وصيت معروف خود به امام حسن عليه السلام كه جزء نامه‌هاى نهج البلاغه است مىفرمايد :\r\nاكْرِمْ نَفْسَكَ عَنْ كُلِّ دَنِيَّةٍ . . . فَانَّكَ لَنْ تَعْتاضَ بِما تَبْذُلُ مِنْ نَفْسِكَ عِوَضاً « 1 » .\r\nنفس خويش را از آلودگى به پستيها گرامى بدار ، كه در برابر آنچه از خويشتن خويش مىپردازى بهايى نخواهى يافت .\r\nامام صادق عليه السلام ، به نقل بحارالانوار در شرح احوال آن حضرت ، مىفرمود :\r\nاثامِنُ بِالنَّفْسِ النَّفيسَةِ رَبَّها وَ لَيْسَ لَها فِى الْخَلْقِ كُلِّهِمْ ثَمَنٌ .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، نامهء 31 .\r\n","page_name":" 565 ","page_number":565},
  {"content":"\r\n\r\nهمانا با خويشتن گرانبها و انسانيت گرانقدر خودم در همهء هستى تنها يك چيز را قابل معامله مىدانم و آن پروردگار است ، ديگر در همهء ماسوا بهايى كه ارزش برابرى داشته باشد وجود ندارد .\r\nدر تحف العقول مىنويسد :\r\n« از امام سجاد عليه السلام سؤال شد : چه كسى از همهء مردم مهمتر است ؟ فرمود :\r\nآن كس كه همهء دنيا را با خويش برابر نداند . » .\r\nبه اين مضمون احاديث زيادى هستند كه براى پرهيز از اطاله ، از نقل آنها خوددارى مىكنم .\r\nاز تعمق در قرآن و نهج البلاغه و ساير سخنان پيشوايان دين روشن مىشود كه اسلام ارزش جهان را پايين نياورده است ، ارزش انسان را بالا برده است ؛ اسلام جهان را براى انسان مىخواهد نه انسان را براى جهان ؛ هدف اسلام احياى ارزشهاى انسان است نه بىاعتبار كردن ارزشهاى جهان .\r\n\r\n","description":"","footnote":"","page_name":" 566 ","page_number":566},
  {"content":"\r\n\r\n\r\nوابستگيها و آزادگيها\r\nبحث در بارهء « دنياپرستى » در نهج البلاغه به درازا كشيد . مطلبى باقى مانده كه نتوان از آن گذشت و بعلاوه قبلًا به صورت سؤال طرح كرده‌ايم و بدان پاسخ نگفته‌ايم .\r\nآن مطلب اين است كه اگر تعلق و وابستگى روحى به چيزى نوعى بيمارى و موجب محو ارزشهاى انسانى است و عامل ركود و توقف و انجماد به شمار مىرود ، چه فرقى مىكند كه آن چيز ماده باشد يا معنى ، دنيا باشد يا عقبى ، و بالأخره خدا باشد يا خرما ! اگر نظر اسلام در جلوگيرى از تعلق به دنيا و ماديات ، حفظ اصالت شخصيت انسانى و رهايى از اسارت بوده و مىخواسته انسان در نقطه‌اى متوقف و منجمد نگردد ، مىبايست به « آزادى مطلق » دعوت كند و هر قيد و تعلق را « كفر » تلقى كند آنچنانكه در برخى از مكتبهاى فلسفى جديد كه آزادى را ركن اساسى شخصيت انسانى مىدانند چنين مىبينيم .\r\nدر اين مكتبها شخصيت انسانى انسان را مساوى مىدانند با تمرد و عصيان و آزادى از هرچه رنگ تعلق پذيرد بلا استثناء ، و هر تقيد و انقياد و تسليمى را بر ضد شخصيت واقعى انسان و موجب بيگانه شدن او با « خود » واقعىاش مىشمارند .\r\nمىگويند انسان آنگاه انسان واقعى است و به آن اندازه از واقعيت انسان بهره مند\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nاست كه فاقد تمكين و تسليم باشد . خاصيت شيفتگى و تعلق به چيزى اين است كه توجه انسان را به خود معطوف مىسازد و آگاهى او را از خودش سلب مىسازد و او را از خود مىفراموشاند و درنتيجه اين موجود آگاه آزاد كه نامش « انسان » است و شخصيتش در اين دو كلمه خلاصه مىشود ، به صورت موجودى ناخودآگاه و اسير درمىآيد . بر اثر فراموش كردن خود ، ارزشهاى انسانى را از ياد مىبرد و در اسارت و وابستگى از حركت و تعالى باز مىماند و در نقطه‌اى راكد مىشود .\r\nاگر فلسفهء مبارزهء اسلام با دنياپرستى احياى شخصيت انسانى است ، مىبايست از هر پرستشى و از هر پابندى جلوگيرى كند و حال آنكه ترديدى نيست كه اسلام آزادى از ماده را مقدمهء تقيد به معنى ، و رهايى از دنيا را براى پابند شدن به آخرت ، و ترك خرما را براى به دست آوردن خدا مىخواهد .\r\nعرفان كه به آزادى از هرچه رنگ تعلق پذيرد دعوت مىكند ، استثنايى هم در كنارش قرار مىدهد .\r\nحافظ مىگويد :\r\n غلام همت آنم كه زير چرخ كبود * ز هرچه رنگ تعلق پذيرد آزاد است \r\n مگر تعلق خاطر به ماه رخسارى * كه خاطر از همه غمها به مهر او شاد است \r\n فاش مىگويم و از گفتهء خودم دلشادم * بندهء عشقم و از هر دو جهان آزادم \r\n نيست بر لوح دلم جز الف قامت يار * چه كنم حرف دگر ياد نداد استادم ! \r\nاز نظر عرفان از هر دو جهان بايد آزاد بود اما بندگى عشق را بايد گردن نهاد ؛ لوح دل از هر رقم بايد خالى باشد جز رقم الف قامت يار ؛ تعلق خاطر به هيچ چيز نبايد داشت جز به ماه رخسارى كه با مهر او هيچ غمى اثر ندارد ، يعنى خدا .\r\nاز نظر فلسفه‌هاى به اصطلاح اومانيستى و انسانى ، آزادى عرفانى دردى از بشر را دوا نمىكند زيرا آزادىِ نسبى است ، آزادى از هر چيز براى يك چيز است .\r\nاسارت بالأخره اسارت است و وابستگى بستگى است ، عامل آن هرچه باشد .\r\nآرى ، اين است اشكالى كه در ذهن برخى از طرفداران مكاتب فلسفى جديد پديد مىآيد .\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nما براى اينكه مطلب را درست روشن كنيم ناچاريم به برخى از مسائل فلسفى اشاره كنيم .\r\nاولًا ممكن است كسى بگويد : به‌طور كلى براى انسان نوعى شخصيت و « خود » فرض كردن و اصرار به اينكه شخصيت انسانى محفوظ بماند و « خود » انسانى تبديل به غير « خود » نشود مستلزم نفى حركت و تكامل انسان است ، زيرا حركت دگرگونى و غيريت است . حركت چيزى بودن و چيز ديگر شدن است و تنها در سايهء توقف و سكون و تحجر است كه يك موجود « خود » خويش را حفظ مىكند و به « ناخود » تبديل نمىشود ؛ و به عبارت ديگر از خود بيگانه شدن لازمهء حركت و تكامل است ، از اين رو برخى از قدماى فلاسفه حركت را به « غيريت » تعريف كرده‌اند . پس ، از طرفى براى انسان نوعى « خود » فرض كردن و اصرار داشتن به محفوظ ماندن اين خود و تبديل نشدنش به « ناخود » و از طرفى از حركت و تكامل دم زدن ، نوعى تناقض لاينحل است .\r\nبرخى براى اينكه از اين تناقض رهايى يابند گفته‌اند : « خود » انسان اين است كه هيچ خودى نداشته باشد و به اصطلاح خودمان انسان عبارت است از « لاتعينى » مطلق ؛ حد انسان بىحدى و مرز او بىمرزى و رنگ او بىرنگى و شكل او بىشكلى و قيد او بىقيدى و بالأخره ماهيت او بىماهيتى است . انسان موجودى است فاقد طبيعت ، فاقد هرگونه اقتضاى ذاتى ، بى رنگ و بىشكل و بىماهيت ، هر حد و هر مرز و هر قيد و هر طبيعت و هر رنگ و شكلى كه به او تحميل كنيم خود واقعى او را از او گرفته‌ايم .\r\nاين سخن به شعر و تخيل شبيه‌تر است تا فلسفه . لاتعينى مطلق و بىرنگى و بى شكلى مطلق ، تنها به يكى از دو صورت ممكن است :\r\nيكى اينكه يك موجود ، كمال لايتناهى و فعليت محض و بىپايان باشد ، يعنى وجودى باشد بىمرزوحد ، محيط بر همهء زمانها و مكانها و قاهر بر همهء موجودات ، آنچنانكه ذات پروردگار چنين است . براى چنين موجودى حركت و تكامل محال است زيرا حركت و تكامل عبور از نقص به كمال است و در چنين ذاتى نقص فرض نمىشود .\r\nديگر اينكه يك موجود فاقد هر فعليت و هر كمال بوده باشد ، يعنى امكان محض و استعداد محض و لافعليت محض باشد ، همسايهء نيستى و در حاشيهء وجود\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nواقع شده باشد ، حقيقتى و ماهيتى نداشته باشد جز اينكه هر حقيقتى و ماهيتى و هر تعينى را مىپذيرد . چنين موجود با آنكه در ذات خود لاتعين محض است همواره در ضمن يك تعين موجود است و با آنكه در ذات خود بىرنگ و بىشكل است همواره در پناه يك موجود رنگدار و شكلدار قرار گرفته است . اينچنين موجود همان است كه فلاسفه آن را « هيولاى اولى » و يا « مادة المواد » مىنامند . هيولاى اولى در مراتب نزولى وجود در حاشيهء وجود قرار گرفته است همچنان كه ذات باريتعالى در مراتب كمال در حاشيهء ديگر وجود قرار گرفته است ، با اين تفاوت كه ذات باريتعالى حاشيه‌اى است كه بر همهء متون احاطه دارد .\r\nانسان مانند همهء موجودات ديگر در وسط اين دو حاشيه قرار دارد ، نمىتواند فاقد هرگونه تعين بوده باشد . تفاوت انسان با ساير موجودات جهان در اين است كه تكامل انسان حد يقف ندارد . ساير موجودات در يك حد معين مىمانند و از آن تجاوز نمىكنند ولى انسان نقطهء توقف ندارد .\r\nانسان داراى طبيعت وجودى خاص است ولى بر خلاف نظر فلاسفهء اصالت ماهيتى - كه ذات هر چيز را مساوى با ماهيت آن چيز مىدانستند و هرگونه تغيير ذاتى و ماهوى را تناقض و محال مىدانستند و همهء تغييرات را در مرحلهء عوارض اشياء قابل تصور مىدانستند - طبيعت وجودى انسان مانند هر طبيعت وجودى مادى ديگر سيال است با تفاوتى كه گفته شد ، يعنى حركت و سيلان انسان حد يقف ندارد .\r\nبرخى از مفسران قرآن در تعبيرات و تأويلات خود آيهء كريمهء «  يا أَهْلَ يَثْرِبَ لا مُقامَ لَكُمْ »  « 1 » را به يثرب انسانيت حمل كرده‌اند ، گفته‌اند اين انسان است كه هيچ مقام معلوم و منزلگاه مشخص ندارد ، هرچه پيش برود باز مىتواند به مقام بالاتر برود .\r\nفعلًا كارى به اين جهت نداريم كه آيا حق اينچنين تأويلاتى در آيات قرآن داريم يا نداريم ؛ مقصود اين است كه علماى اسلامى انسان را اينچنين مىشناخته‌اند .\r\nدر حديث معراج ، آنجا كه جبرئيل از راه باز مىماند و مىگويد يك بند انگشت ديگر اگر نزديك گردم مىسوزم و رسول خدا باز هم پيش مىرود ، رمزى از اين\r\n\r\n\r\n\r\n\r\n","description":"","footnote":"\r\n( 1 ) احزاب / 13 .\r\n","page_name":" 570 ","page_number":570},
  {"content":"\r\n\r\nحقيقت نهفته است .\r\nو باز چنان كه مىدانيم [ در ميان 
  ] علماى اسلامى در بارهء صلوات - كه ما موظفيم وجوباً يا استحباباً بر رسول اكرم و آل اطهار او درود بفرستيم و از خداوند براى آنها رحمت بيشتر طلب كنيم - اين بحث هست كه آيا صلوات براى رسول اكرم كه كاملترين انسان است مىتواند سودى داشته باشد ؟ يعنى آيا امكان بالا رفتن براى رسول اكرم هست ؟ و يا صلوات صددرصد به نفع صلوات فرستنده است و براى ايشان طلب رحمت كردن از قبيل طلب حصول حاصل است ؟ .\r\nمرحوم سيد عليخان در شرح صحيفه اين بحث را طرح كرده است . گروهى از علما را عقيده بر اين است كه رسول اكرم دائماً در حال ترقى و بالا رفتن است و هيچ گاه اين حركت متوقف نمىشود .\r\nآرى اين است مقام انسان . آنچه انسان را اينچنين كرده است « لاتعينى محض » او نيست ، بلكه نوعى تعين است كه از آن به فطرت انسانى و امثال اين امور تعبير مىشود .\r\nانسان مرز و حد ندارد اما « راه » دارد . قرآن روى راه مشخص انسان كه از آن به « صراط مستقيم » تعبير مىكند تكيهء فراوان دارد . انسان « مرحله » ندارد ، به هر مرحله برسد نبايد توقف كند اما « مدار » دارد ، يعنى در يك مدار خاص بايد حركت كند . حركت انسان در مدار انسانى تكامل است نه در مدار ديگر مثلًا مدار سگ و خوك ، و نه در خارج از هر مدارى ، يعنى و نه در هرج و مرج .\r\n\r\nمنطق اگزيستانسيا ليستى\r\nاز اين رو به حق بر اگزيستانسياليسم - كه مىخواهد منكر هر نوع تعين و رنگ و شكل براى انسان بشود و هر تقيدى ( ولو تقيد به مدار و راه خاص ) را بر ضد انسانيت انسان مىداند و تنها بر آزادى و بىقيدى و تمرد و عصيان تكيه مىكند - ايراد گرفته‌اند كه لازمهء اين فلسفه هرج ومرج اخلاقى و بىتعهدى و نفى هرگونه مسؤوليت است .\r\n\r\nآيا تكامل از خود بىخود شدن است ؟\r\nاكنون مىتوانيم به سخن اول خود برگرديم ؛ آيا حركت و تكامل مستلزم از\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nخود بىخود شدن است ؟ آيا هر موجودى يا بايد خودش خودش بماند و يا بايد راه تكامل پيش گيرد ؟ پس انسان يا بايد انسان بماند و يا متحول و متكامل گردد و تبديل به غير انسان گردد ؟ .\r\nپاسخ اين است كه حركت و تكامل واقعى يعنى حركت شئ به سوى غايت و كمال طبيعى خود و به تعبير ديگر حركت از راه مستقيم طبيعت و خلقت به هيچ وجه مستلزم اين نيست كه خود واقعى آن موجود تبديل به خود ديگر گردد .\r\nآنچه خود واقعى يك موجود را تشكيل مىدهد « وجود » اوست نه ماهيتش .\r\nتغيير ماهيت و نوعيت به هيچ وجه مستلزم تبديل خود به ناخود نيست .\r\nصدرالمتألهين كه قهرمان اين مسأله است تصريح مىكند كه انسان نوعيت مشخص ندارد و مدعى است كه هر موجود متكامل در مراتب تكامل ، « انواع » است نه نوع .\r\nرابطهء يك وجود ناقص با غايت و كمال طبيعى خود رابطهء يك شئ با يك شئ بيگانه نيست بلكه رابطهء خود با خود است ، رابطهء خود ضعيف است با خود واقعى .\r\nآنجا كه شئ به سوى كمال واقعى خود در حركت است ، از خود به سوى خود حركت مىكند و به تعبيرى مىتوان گفت از ناخود به خود حركت مىكند . تخم گياهى كه در زمين مىشكافد و از زمين مىدمد و رشد مىكند ، ساقه و شاخه و برگ و گل مىدهد ، از خود به سوى ناخود نرفته است ؛ اگر خودآگاه مىبود و به غايت خويش شاعر مىبود ، احساس ازخودبيگانگى نمىكرد .\r\nاين است كه عشق به كمال واقعى عشق به خود برتر است و عشق ممدوح خودخواهى ممدوح است .\r\nشيخ اشراق رباعى لطيفى دارد ، مىگويد :\r\n هان تا سر رشتهء خرد گم نكنى * خود را ز براى نيك و بد گم نكنى \r\n رهرو تويى و راه تويى ، منزل تو * هشدار كه راه « خود » به « خود » گم نكنى \r\nپس از اين مقدمات ، اجمالًا مىتوانيم حدس بزنيم كه ميان خواستن خدا ، حركت به سوى خدا ، تعلق و وابستگى به خدا ، عشق به خدا ، بندگى خدا ، تسليم به خدا ، با هر خواستن ديگر و حركت ديگر و وابستگى ديگر و عشق و بندگى و تسليم ديگر تفاوت از زمين تا آسمان است . بندگى خدا بندگىاى است كه عين آزادى\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nاست ، تنها تعلق و وابستگىاى است كه توقف و انجماد نيست ، تنها غيرپرستى است كه از خود بىخود شدن و با خود بيگانه شدن نيست ، چرا ؟ زيرا او كمال هر موجود است ، مقصد و مقصود فطرى همهء موجودات است :  « وَ أَنَّ إِلى رَبِّكَ الْمُنْتَهى »  « 1 » .\r\nاكنون به نقطه‌اى رسيده‌ايم كه مىتوانيم بيان قرآن را در زمينهء اينكه فراموشى خدا فراموشى خود است ، باختن خدا باختن همه چيز است ، بريدن با خدا سقوط مطلق است ، توضيح دهيم .\r\n\r\n\r\n\r\n\r\n","description":"","footnote":"\r\n( 1 ) . نجم / 42 .\r\n","page_name":" 573 ","page_number":573},
  {"content":"\r\n\r\n\r\nخودزيانى و خودفراموشى\r\nيادم هست در حدود هجده سال پيش در جلسه‌اى خصوصى كه آياتى از قرآن كريم را تفسير مىكردم ، براى اولين بار به اين نكته برخوردم كه قرآن گاهى تعبيرات خاصى در بارهء برخى از آدميان به كار مىبرد از قبيل « خودزيانى » يا « خودفراموشى » يا « خودفروشى » . مثلًا مىفرمايد :\r\n قَدْ خَسِرُوا أَنْفُسَهُمْ وَ ضَلَّ عَنْهُمْ ما كانُوا يَفْتَرُونَ  « 1 » .\r\nهمانا خود را باخته و معبودهاى دروغين از دستشان رفته است .\r\nيا مىفرمايد :\r\n قُلْ إِنَّ الْخاسِرِينَ الَّذِينَ خَسِرُوا أَنْفُسَهُمْ  « 2 » .\r\nبگو زيان كرده و سرمايه باخته آن است كه خويشتن را زيان كرده و خود را\r\n\r\n\r\n\r\n\r\n","description":"","footnote":"\r\n( 1 ) . اعراف / 53 .\r\n( 2 ) . زمر / 15 .\r\n","page_name":" 574 ","page_number":574},
  {"content":"\r\n\r\nباخته است .\r\nو يا در مواردى مىفرمايد :\r\n نَسُوا اللَّهَ فَأَنْساهُمْ أَنْفُسَهُمْ  « 1 » .\r\nاز خدا غافل شدند و خدا را از ياد بردند ، پس خدا خودشان را از خودشان فراموشاند و خودشان را از خودشان غافل ساخت .\r\nبراى يك ذهن فلسفى اين سؤال پديد مىآيد كه مگر ممكن است انسان خود را ببازد ؟ باختن از دست دادن است و نيازمند به دو چيز است : يكى « بازنده » و ديگر « باخته شده و از دست رفته » . چگونه ممكن است انسان خود را زيان كند و خود را ببازد و خود را از دست بدهد ؟ آيا اين تناقض نيست ؟ .\r\nهمچنين مگر ممكن است انسان خود را فراموش كند و از ياد ببرد ؟ انسان زنده همواره غرق در خود است ، هر چيز را با اضافه به خود مىبيند ، توجهش قبل از هر چيز به خودش است ، پس فراموش كردن خود يعنى چه ؟ .\r\nبعدها متوجه شدم كه اين مسأله در معارف اسلامى ، خصوصاً دعاها و بعضى از احاديث و همچنين در ادبيات عرفانى اسلامى و بلكه در خود عرفان اسلامى ، سابقهء زياد و جاى بس مهمى دارد ؛ معلومم شد كه انسان احياناً خود را با « ناخود » اشتباه مىكند و « ناخود » را « خود » مىپندارد و چون ناخود را خود مىپندارد آنچه به خيال خود براى « خود » مىكند در حقيقت براى « ناخود » مىكند و خود واقعى را متروك و مهجور و احياناً ممسوخ مىسازد .\r\nمثلًا آنجا كه انسان واقعيت خود را همين « تن » مىپندارد و هرچه مىكند براى تن و بدن مىكند ، خود را گم كرده و فراموش كرده و ناخود را خود پنداشته است . به قول مولوى مثلش مثل كسى است كه قطعه زمينى در نقطه‌اى دارد ، زحمت مىكشد و مصالح و بنّا و عمله مىبرد آنجا را مىسازد و رنگ و روغن مىزند و به فرشها و پرده‌ها مزين مىنمايد اما روزى كه مىخواهد به آن خانه منتقل گردد يك مرتبه\r\n\r\n\r\n\r\n\r\n","description":"","footnote":"\r\n( 1 ) . حشر / 19 .\r\n","page_name":" 575 ","page_number":575},
  {"content":"\r\n\r\nمتوجه مىشود كه به جاى قطعه زمين خود يك قطعه زمين ديگر كه اصلًا به او مربوط نيست و متعلق به ديگرى است ساخته و آباد كرده و مفروش و مزين نموده و قطعه زمين خودش خراب به كنارى افتاده است :\r\n در زمين ديگران خانه مكن * كار « خود » كن كار « بيگانه » مكن \r\n كيست بيگانه ؟ « تن » خاكى تو * كز براى اوست غمناكى تو \r\n تا تو تن را چرب و شيرين مىدهى * گوهر جان را نيابى فربهى \r\nدر جاى ديگر مىگويد :\r\n اى كه در پيكار « خود » را باخته * ديگران را تو ز « خود » نشناخته \r\n تو به هر صورت كه آيى بيستى * كه منم اين ، واللّه اين تو نيستى \r\n يك زمان تنها بمانى تو ز خلق * در غم و انديشه مانى تا به حلق \r\n اين تو كى باشى ؟ كه تو آن اوحدى * كه خوش و زيبا و سرمست خودى \r\nاميرالمؤمنين على عليه السلام جمله‌اى دارد كه بسيار جالب و عميق است . مىفرمايد :\r\nعَجِبْتُ لِمَنْ يَنْشُدُ ضالَّتَهُ وَ قَدْ اضَلَّ نَفْسَهُ فَلا يَطْلُبُها « 1 » .\r\nتعجب مىكنم از كسى كه در جستجوى گمشده‌اش برمىآيد و حال آنكه « خود » را گم كرده و در جستجوى آن برنمى آيد .\r\nخود را گم كردن و فراموش كردن منحصر به اين نيست كه انسان در بارهء هويت و ماهيت خود اشتباه كند و مثلًا خود را با بدن جسمانى و احياناً با بدن برزخى - آنچنانكه احياناً اين اشتباه براى اهل سلوك رخ مىدهد - اشتباه كند . همان‌طور كه در فصل پيش گفتيم هر موجودى در مسير تكامل فطرى خودش كه راه كمال را مىپيمايد ، در حقيقت از « خود » به « خود » سفر مىكند ، يعنى از خود ضعيف به سوى خود قوى مىرود .\r\nعليهذا انحراف هر موجود از مسير تكامل واقعى انحراف از خود به ناخود است . اين انحراف بيش از همه جا در مورد انسان كه موجودى مختار و آزاد است صورت مىگيرد . انسان هر غايت انحرافى را كه انتخاب كند ، در حقيقت او را به\r\n\r\n\r\n\r\n\r\n","description":"","footnote":"\r\n( 1 ) . غرر و درر آمُدى ، ج 4 / ص 340 .\r\n","page_name":" 576 ","page_number":576},
  {"content":"\r\n\r\nجاى « خود » واقعى گذاشته است ، يعنى ناخود را خود پنداشته است . آنچه در مورد ذمّ محو شدن و فانى شدن در ماديات آمده است ناظر به اين جهت است .\r\nپس غايات و اهداف انحرافى داشتن يكى از عواملى است كه انسان غيرخود را به جاى خود مىگيرد و در نتيجه خود واقعى را فراموش مىكند و از دست مىدهد و مىبازد .\r\nهدف و غايت انحرافى داشتن تنها موجب اين نيست كه انسان به بيمارى « خود گم كردن » مبتلا شود ؛ كار به جايى مىرسد كه ماهيت و واقعيت انسان مسخ مىگردد و مبدل به آن چيز مىشود . در معارف اسلامى باب وسيعى هست در اين زمينه كه انسان هر چيز را كه دوست داشته باشد و به او عشق بورزد با او محشور مىشود . در احاديث ما وارد شده است كه : « مَنْ احَبَّ حَجَراً حَشَرَهُ اللَّهُ مَعَهُ » « 1 » هركس هرچه را دوست داشته باشد و اگرچه سنگى را دوست داشته باشد با آن سنگ محشور مىگردد .\r\nبا توجه به آنچه از قطعيات و مسلّمات معارف اسلامى است كه آنچه در قيامت ظهور و بروز مىكند تجسم آن چيزهاست كه انسان در اين جهان كسب كرده ، روشن مىشود كه علت اينكه انسان همواره با آن چيزهايى محشور مىگردد كه به آنها عشق مىورزد و علاقه‌مند است ، اين است كه عشق و علاقه و طلب يك چيز آن را در مرحلهء غايت و هدف انسان قرار مىدهد و در حقيقت آن چيز در مسير « صيرورت » و « شدن » آدمى واقع مىشود ؛ آن غايت هرچند انحرافى باشد سبب مىگردد كه روح و واقعيت انسان مبدل به او بشود .\r\nحكماى اسلامى در اين زمينه سخنان فراوان و بسيار جالبى دارند كه اكنون مجال بحث در آنها نيست . اينجا با يك رباعى عارفانه در اين زمينه سخن را كوتاه مىكنيم :\r\n گر در طلب گوهر كانى ، كانى * ور در پى جستجوى جانى ، جانى \r\n من فاش كنم حقيقت مطلب را * هر چيز كه در جستن آنى ، آنى \r\n\r\n\r\n\r\n\r\n","description":"","footnote":"\r\n( 1 ) . سفينة البحار ، مادهء « حب » .\r\n","page_name":" 577 ","page_number":577},
  {"content":"\r\n\r\n\r\nخوديابى و خدايابى\r\nبازيافتن خود علاوه بر اين دو جهت ، يك شرط ديگر هم دارد و آن شناختن و بازيافتن علت و خالق و موجد خود است ؛ يعنى محال است كه انسان بتواند خود را جدا از علت و آفرينندهء خود به درستى درك كند و بشناسد . علت واقعى هر موجود مقدم بر وجود اوست ، از خودش به خودش نزديكتر است .\r\n « وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ . »  « 1 » .\r\n « وَ اعْلَمُوا أَنَّ اللَّهَ يَحُولُ بَيْنَ الْمَرْءِ وَ قَلْبِهِ . »  « 2 » .\r\nعرفاى اسلامى روى اين مطلب تكيهء فراوان دارند كه معرفة النفس و معرفة اللَّه از يكديگر جدا نيست ؛ شهود كردن نفس آنچنانكه هست - كه به تعبير قرآن « دم الهى » است - ملازم است با شهود ذات حق . عرفا حكما را در مسائل معرفة النفس سخت تخطئه مىكنند و گفته‌هاى آنها را كافى نمىدانند .\r\nيكى از سؤالات منظوم كه از خراسان براى شيخ محمود شبسترى آمد و او پاسخ آنها را به نظم گفت و گلشن راز از آنها به وجود آمد ، در همين زمينه است . سؤال كننده مىپرسد :\r\n كه باشم من ؟ مرا از من خبر كن * چه معنى دارد اندر خود سفر كن ؟ \r\nاو در پاسخ به تفصيل بحث مىكند و از آن جمله مىگويد :\r\n همه يك نور دان ، اشباح و ارواح * گه از آيينه پيدا ، گه ز مصباح \r\n تو گويى لفظ « من » در هر عبارت * به سوى روح مىباشد اشارت \r\n من و تو برتر از جان و تن آمد * كه اين هر دو ز اجزاى من آمد \r\n برواى خواجه خود را نيك بشناس * كه نبود فربهى مانند آماس « 3 » \r\n يكى ره برتر از كون و مكان شو * جهان بگذار و خود در خود جهان شو \r\n\r\n\r\n\r\n\r\n","description":"","footnote":"\r\n( 1 ) . ق / 16 .\r\n( 2 ) . انفال / 24 .\r\n( 3 ) . در اين بيت به جملهء معروفى از محيى الدين عربى اشاره كرده كه مىگويد : « هركس گمان كند با آنچه حكما گفته‌اند به معرفة النفس نايل شده است فقد استسمن ذا ورم و نفخ فى غير ضرم » .\r\n","page_name":" 578 ","page_number":578},
  {"content":"\r\n\r\nنظر به اينكه توضيح اين مطلب نيازمند به بحث زيادى است و از سطح اين مقاله بيرون است ، ما از ورود در آن خوددارى مىكنيم . اجمالًا همين قدر مىگوييم كه خود را شهود كردن هرگز از شهود خالق جدا نيست و اين است معنى جملهء معروف رسول اكرم كه مكرر به همين مضمون از على عليه السلام نيز رسيده است : « مَنْ عَرَفَ نَفْسَهُ عَرَفَ رَبَّهُ » « 1 » .\r\nو اين است معنى سخن على عليه السلام در نهج البلاغه كه وقتى كه از آن حضرت سؤال كردند : « هَلْ رَايْتَ رَبَّكَ ؟ » آيا پروردگار خود را ديده‌اى ؟ در پاسخ فرمود : « أَفَأَعْبُدُ ما لا أرى » آيا چيزى را كه نمىبينم عبادت مىكنم ؟ آنگاه چنين توضيح داد :\r\nلا تَراهُ الْعُيونُ بِمُشاهَدَةِ الْعِيانِ وَ لكِنْ تُدْرِكُهُ الْقُلوبُ بِحَقايِقِ الْايمانِ « 2 » .\r\nاو هرگز با چشم ديده نمىشود ولى دلها با ايمانهاى واقعى شهودى او را درك مىكنند .\r\nنكتهء بسيار جالبى كه از تعبيرات قرآن كريم استفاده مىشود اين است كه انسان آنگاه خود را دارد و از دست نداده كه خدا را داشته باشد ؛ آنگاه خود را به ياد دارد و فراموش نكرده كه از خدا غافل نباشد و خدا را فراموش نكند . خدا را فراموش كردن ملازم است با خودفراموشى :\r\n « وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ . »  « 3 » .\r\nمولوى در دنبال قسمت اول اشعارى كه نقل كرديم مىگويد :\r\n گر ميان مشك تن را جا شود * وقت مردن گند آن پيدا شود \r\n مشك را بر تن مزن ، بر جان بمال * مشك چبود ؟ نام پاك ذوالجلال \r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 61 / ص 99 .\r\n( 2 ) . نهج البلاغه ، خطبهء 178 . [ به جاى « لاتراه » « لاتدركه » آمده است . 
  ]\r\n( 3 ) . حشر / 19 .\r\n","page_name":" 579 ","page_number":579},
  {"content":"\r\n\r\nحافظ مىگويد :\r\n « حضورى » گرهمى خواهى ازاو « غايب » مشوحافظ * متى ماتلق من تهوى دع الدنياواهملها \r\nاز اينجا معلوم مىشود كه چرا ياد خدا مايهء حيات قلب است ، مايهء روشنايى دل است ، مايهء آرامش روح است ، موجب صفا و رقت و خشوع و بهجت ضمير آدمى است ، باعث بيدارى و آگاهى و هوشيارى انسان است . و چه زيبا و عميق فرموده على عليه السلام در نهج البلاغه :\r\nانَّ اللَّهَ تَعالى جَعَلَ الذِّكْرَ جِلاءً لِلْقُلوبِ ، تَسْمَعُ بِهِ بَعْدَ الْوَقْرَةِ وَ تُبْصِرُ بِهِ بَعْدَ الْعَشْوَةِ وَ تَنْقادُ بِهِ بَعْدَ الْمُعانَدَةِ ، وَ ما بَرِحَ لِلَّهِ عَزَّتْ الائُهُ فِى الْبُرْهَةِ بَعْدَ الْبُرْهَةِ وَ فى ازْمانِ الْفَتَراتِ عِبادٌ ناجاهُمْ فى فِكَرِهِمْ وَ كَلَّمَهُمْ فى ذاتِ عُقولِهِمْ « 1 » .\r\nخداى متعال ياد خود را مايهء صفا و جلاى دلها قرار داده است . با ياد خدا دلها پس از سنگينى شنوا و پس از كورى بينا و پس از سركشى نرم و ملايم مىگردد . همواره چنين بوده كه در فاصله‌ها خداوند بندگانى ( ذاكر ) داشته كه در انديشه هاشان با آنان نجوا مىكند و در عقلهايشان با آنان سخن مىگويد .\r\n\r\nنقش عبادت در بازيابى خود\r\nدر باب عبادت سخن آنقدر زياد است كه اگر بخواهيم بسط دهيم دهها مقاله بايد به آنها اختصاص دهيم . تنها به يك مطلب اشاره مىكنيم و آن ارزش عبادت از نظر بازيافتن خود است .\r\nبه همان نسبت كه وابستگى و غرق شدن در ماديات انسان را از خود جدا مىكند و با خود بيگانه مىسازد ، عبادت انسان را به خويشتن باز مىگرداند . عبادت به هوش آورندهء انسان و بيداركنندهء انسان است . عبادت ، انسان غرق شده و محو شده در اشياء را مانند نجات غريق از اعماق درياى غفلتها بيرون مىكند . در عبادت و در پرتو ياد خداوند است كه انسان خود را آنچنان كه هست مىبيند ، به نقصها و\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 213 .\r\n","page_name":" 580 ","page_number":580},
  {"content":"\r\n\r\nكسريهاى خود آگاه مىگردد ، از بالا به هستى و حيات و زمان و مكان مىنگرد ؛ و در عبادت است كه انسان به حقارت و پستى آمال و آرزوهاى محدود مادى پى مىبرد و مىخواهد خود را به قلب هستى برساند .\r\nمن هميشه به اين سخن دانشمند معروف عصر خودمان ، اينشتين ، به اعجاب مىنگرم . آنچه بيشتر مايهء اعجاب است اين است كه اين دانشمند ، متخصص در فيزيك و رياضى است نه در مسائل روانى و انسانى و مذهبى و فلسفى . او پس از تقسيم مذهب به سه نوع ، نوع سوم را كه مذهب حقيقى است « مذهب وجود » يا « مذهب هستى » مىنامد و احساسى كه انسان در مذهب حقيقى دارد اينچنين شرح مىدهد :\r\n« در اين مذهب فرد ، كوچكى آمال و هدفهاى بشر و عظمت و جلالى كه در ماوراى پديده‌ها در طبيعت و افكار تظاهر مىنمايد حس مىكند . او وجود خود را يك نوع زندان مىپندارد ، چنان كه مىخواهد از قفس تن پرواز كند و تمام هستى را يكباره به عنوان يك حقيقت واحد دريابد . » « 1 »\r\nويليام جيمز در بارهء نيايش مىگويد :\r\n« انگيزهء نيايش نتيجهء ضرورى اين امر است كه در عين اينكه درونىترين قسمت از خودهاى اختيارى و عملى هركس خودى از نوع اجتماعى است ، با وجود اين ، مصاحب كامل خويش را تنها در جهان انديشه مىتواند پيدا كند . اغلب مردم ، خواه به صورت پيوسته خواه تصادفى ، در دل خود به آن رجوع مىكنند . حقيرترين فرد در روى زمين با اين توجه عالى خود را واقعى و باارزش مىكند . » « 2 »\r\nاقبال لاهورى نيز سخنى عالى در مورد ارزش پرستش و نيايش از نظر بازيافتن خود دارد كه دريغ است نقل نشود ؛ مىگويد :\r\n\r\n\r\n\r\n\r\n","description":"","footnote":"\r\n( 1 ) . دنيايى كه من مىبينم ، ص 57 .\r\n( 2 ) . به نقل احياى فكر دينى ، ص 105 .\r\n","page_name":" 581 ","page_number":581},
  {"content":"\r\n\r\n« نيايش به وسيلهء اشراق نفسانى ، عملى حياتى و متعارفى است كه به وسيلهء آن جزيرهء كوچك شخصيت ما وضع خود را در كل بزرگترى از حيات اكتشاف مىكند . » « 1 »\r\nاين مبحث دامنه‌دار را به همين جا پايان مىدهيم .\r\n\r\n\r\n\r\n\r\n","description":"","footnote":"\r\n( 1 ) . احياى فكر دينى ، ص 105 .\r\n","page_name":" 582 ","page_number":582},
  {"content":"\r\n\r\n\r\nنكاتى چند\r\nاكنون كه بحث ما در بارهء « دنيا در نهج البلاغه » نزديك به پايان است ، چند مسأله را طرح مىكنيم و با توجه به اصول گذشته به توضيح آنها مىپردازيم .\r\n\r\nتضاد دنيا و آخرت .\r\n1 . از بعضى از آثار دينى چنين استشمام مىشود كه ميان دنيا و آخرت تضاد است ، مثل آنكه گفته مىشود دنيا و آخرت به منزلهء دو « هوو » هستند كه هرگز سازگار نخواهند شد ، و يا گفته مىشود كه ايندو به منزلهء مشرق و مغربند كه نزديكى به هر كدام عين دورى از ديگرى است .\r\nچگونه مىتوان اين تعبيرات را توجيه كرد و با آنچه قبلًا گفته شد سازگار ساخت ؟ .\r\nدر پاسخ اين سؤال مىگوييم كه اولًا در بسيارى از آثار اسلامى تصريح شده و بلكه از مسلّمات و ضروريات اسلام است كه جمع ميان دنيا و آخرت از نظر برخوردار شدن ممكن است ؛ آنچه ناممكن است جمع ميان آن دو از نظر ايده آل بودن و هدف اعلى قرار گرفتن است .\r\nبرخوردارى از دنيا مستلزم محروميت از آخرت نيست . آنچه مستلزم\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nمحروميت از آخرت است يك سلسله گناهان زندگى برباد ده است نه برخوردارى از يك زندگى سالم مرفه و تنعم به نعمتهاى پاكيزه و حلال خدا ؛ همچنانكه چيزهايى كه موجب محروميت از دنياست تقوا و عمل صالح و ذخيرهء اخروى داشتن نيست ، يك سلسله عوامل ديگر است .\r\nبسيارى از پيغمبران ، امامان ، صالحان از مؤمنين كه در خوبى آنها ترديدى نيست ، كمال برخوردارى از نعمتهاى حلال دنيا داشته‌اند .\r\nعليهذا فرضاً از جمله‌اى چنين استفاده شود كه ميان برخوردارى از دنيا و برخوردارى از آخرت تضاد است ، به حكم ادلهء قطعى مخالف ، قابل قبول نيست .\r\nثانياً اگر درست دقت شود نكتهء جالبى از تعبيراتى كه در اين زمينه آمده استفاده مىشود و هيچ گونه منافاتى ميان اين تعبيرات و آن اصول قطعى مشاهده نمىشود .\r\nبراى اينكه آن نكته روشن شود مقدمهء كوتاهى بايد ذكر شود و آن اينكه در اينجا سه نوع رابطه وجود دارد كه بايد مورد بررسى قرار گيرد :\r\n1 . رابطهء ميان برخوردارى از دنيا و برخوردارى از آخرت .\r\n2 . رابطهء ميان هدف قرار گرفتن دنيا و هدف قرار گرفتن آخرت .\r\n3 . رابطهء ميان هدف قرار گرفتن يكى از ايندو با برخوردارى از ديگرى .\r\nرابطهء اول به هيچ وجه از نوع تضاد نيست و لهذا جمع ميان آن دو ممكن است .\r\nرابطهء دوم از نوع تضاد است و امكان جمع ميان آن دو وجود ندارد .\r\nاما رابطهء سوم تضاد يكطرفه است ؛ يعنى ميان هدف قرار گرفتن دنيا و برخوردارى از آخرت تضاد است ولى ميان هدف قرار گرفتن آخرت و برخوردارى از دنيا تضاد نيست .\r\n\r\nتابع گرايى و متبوع گرايى\r\nتضاد ميان دنيا و آخرت از نظر هدف قرار گرفتن يكى و برخوردارى از ديگرى ، از نوع تضاد ميان ناقص و كامل است كه هدف قرار گرفتن ناقص مستلزم محروميت از كامل است اما هدف قرارگرفتن كامل مستلزم محروميت از ناقص نيست ، بلكه مستلزم بهره مندى از آن به نحو شايسته و در سطح عالى و انسانى است همچنانكه در مطلق تابع و متبوع‌ها وضع چنين است ؛ اگر انسان هدفش استفاده ار تابع باشد از متبوع محروم مىماند ، ولى اگر متبوع را هدف قرار دهد تابع خود به\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nخود خواهد آمد .\r\nدر نهج البلاغه ، حكمت 269 اين مطلب به نيكوترين شكلى بيان شده است :\r\nالنّاسُ فِى الدُّنْيا عامِلانِ : عامِلٌ عَمِلَ فِى الدُّنْيا لِلدُّنْيا قَدْ شَغَلَتْهُ دُنْياهُ عَنْ اخِرَتِهِ ، يَخْشى عَلى مَنْ يَخْلُفُهُ الْفَقْرَ وَ يَأْمَنُهُ عَلى نَفْسِهِ فَيُفْنى عُمُرَهُ فى مَنْفَعَةِ غَيْرِهِ ، وَ عامِلٌ عَمِلَ فِى الدُّنْيا لِما بَعْدَها فَجاءَ هُ الَّذى لَهُ مِنَ الدُّنْيا بِغَيْرِعَمَلٍ ، فَاحْرَزَ الْحَظَّيْنِ مَعاً و مَلَكَ الدّارَيْنِ جَميعاً ، فَاصْبَحَ وَجيهاً عِنْدَاللَّهِ لا يَسْأَلُ اللَّهَ حاجَةً فَيَمْنَعُهُ .\r\nمردم در دنيا از نظر عمل و هدف دوگونه‌اند : يكى تنها براى دنيا كار مىكند و هدفى ماوراى امور مادى ندارد . سرگرمى به امور مادى و دنيوى او را از توجه به آخرت بازداشته است . چون غير از دنيا چيزى نمىفهمد و نمىشناسد ، همواره نگران آيندهء بازماندگان است كه چگونه وضع آنان را براى بعد از خودش تأمين كند اما هرگز نگران روزهاى سختى كه خود در پيش دارد نيست ، لهذا عمرش در منفعت بازماندگانش فانى مىگردد . يك نفر ديگر آخرت را هدف قرار مىدهد و تمام كارهايش براى آن هدف است اما دنيا خودبه خود و بدون آنكه كارى براى آن و به خاطر آن صورت گرفته باشد به او رو مىآورد . نتيجه اين است كه بهرهء دنيا و آخرت را توأماً احراز مىكند و مالك هر دو خانه مىگردد . چنين كسى صبح مىكند در حالى كه آبرومند نزد پروردگار است و هرچه از خدا بخواهد به او اعطا مىكند .\r\nمولوى تشبيه خوبى دارد ؛ آخرت و دنيا را به قطار شتر و پشكل شتر تشبيه مىكند . مىگويد اگر كسى هدفش داشتن قطار شتر باشد خواه ناخواه و بالتبع پشم و پشكل هم خواهد داشت ، اما اگر كسى هدفش فقط پشم و پشكل باشد هرگز صاحب قطار شتر نخواهد شد ؛ ديگران صاحب قطار شتر خواهند بود و او بايد از پشم و پشكل شتر ديگران استفاده كند . مىگويد :\r\n صيد دين كن تا رسد اندر تبع * حسن و مال و جاه و بخت منتفع \r\n آخرت قطار اشتر دان عمو * در تبع دنياش همچون پشك و مو \r\n\r\n","description":"","footnote":"","page_name":" 585 ","page_number":585},
  {"content":"\r\n\r\n پشم بگزينى شتر نبود تو را * ور بود اشتر چه قسمت پشم را \r\nاين كه دنيا و آخرت تابع و متبوعند و دنياگرايى تابع گرايى است و مستلزم محروميت از آخرت است و اما آخرت گرايى متبوع گرايى است و خود به خود دنيا را به دنبال خود مىكشد ، تعليمى است كه از قرآن كريم آغاز شده است . از آيات 145 - 148 آل عمران به‌طور صريح و از آيات 18 و 19 سورهء اسراء و آيهء 20 سورهء شورى به‌طور اشارهء نزديك به صريح ، اين مطلب كاملًا استفاده مىشود .\r\n\r\nچنان باش كه هميشه زنده‌اى و چنان باش كه فردا مىميرى .\r\n2 . حديث معروفى است كه در كتب حديث و غير حديث نقل شده و جزء وصاياى حضرت امام مجتبى عليه السلام در مرض وفات نيز آمده است به اين مضمون :\r\nكُنْ لِدُنْياكَ كَأَنَّكَ تَعيشُ ابَداً وَ كُنْ لِاخِرَتِكَ كَأَنَّكَ تَموتُ غَداً « 1 » .\r\nبراى دنيايت چنان باش كه گويى جاويدان خواهى ماند و براى آخرتت چنان باش كه گويى فردا مىميرى .\r\nاين حديث معركهء آراء و عقايد ضد و نقيض شده است . برخى مىگويند مقصود اين است كه در كار دنيا سهل انگارى كن ، شتاب به خرج نده ، هر وقت كارى مربوط به زندگى دنيا پيش آمد بگو « دير نمىشود » ، وقت باقى است ولى نسبت به كار آخرت هميشه چنين فكر كن كه بيش از يك روز فرصت ندارى ، هر وقت كار مربوط به آخرت پيش آمد بگو وقت بسيار تنگ است و « دير مىشود » .\r\nبعضى ديگر به حكم اينكه ديده‌اند باورى نيست كه اسلام دستور سهل انگارى بدهد ، روش و سيرت اولياى دين هرگز چنين نبوده است ، گفته‌اند مقصود اين است كه در كار دنيا همواره فكر كن كه جاويدان خواهى ماند ، پس به هيچ وجه كوچك مشمار و كارها را به صورت موقت و به بهانهء اينكه عمر اعتبار ندارد سرسرى انجام\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 2 / ص 535 ، چاپ اميربهادر ( حديث 2 از باب 82 از ابواب مقدمات تجارت ) .\r\n","page_name":" 586 ","page_number":586},
  {"content":"\r\n\r\nنده ، بلكه آنچنان اساسى و با آينده نگرى انجام بده كه گويى تا آخر دنيا زنده هستى زيرا فرضاً خودت زنده نمانى ، ديگران از محصول كار تو بهره خواهند برد ، اما كار آخرت به دست خداست ، هميشه فكر كن كه فردا مىميرى و فرصتى برايت نمانده است .\r\nچنان كه ملاحظه مىكنيم ، طبق يكى از اين دو تفسير در كار دنيا بايد لاقيد و لاابالى و بىمسؤوليت بود و طبق تفسير ديگر در كار آخرت بايد چنين بود . بديهى است كه هيچ كدام از اين دو تفسير نمىتواند مورد قبول باشد .\r\nبه نظر ما اين حديث يكى از لطيفترين احاديث است در زمينهء دعوت به عمل و ترك لاقيدى و پشت سر اندازى ، چه در كارهاى به اصطلاح دنيايى و چه در كارهاى آخرتى .\r\nاگر انسان در خانه‌اى زندگى مىكند و مىداند كه دير يا زود از اين خانه به خانهء ديگر خواهد رفت و براى هميشه در آنجا مستقر خواهد شد اما نمىداند كه چه روزى و بلكه چه ماهى و چه سالى منتقل خواهد شد ، اين شخص يك حالت ترديد ، هم نسبت به كارهاى مربوط به اين خانه كه در آن هست و هم نسبت به كارهاى مربوط به خانه‌اى كه بعدها به آنجا منتقل خواهد شد پيدا مىكند . اگر بداند فردا از اين خانه خواهد رفت هرگز دست به اصلاح اين خانه نخواهد زد ؛ كوشش مىكند فقط كارهاى مربوط به خانه‌اى كه فردا به آنجا منتقل خواهد شد اصلاح كند ، و اگر بداند چند سال ديگر بايد در اين خانه بماند برعكس عمل خواهد كرد ؛ خواهد گفت آنچه لازم است فعلًا اين است كه خانهء فعلى را سر و صورتى بدهيم ، كار آن خانه فعلًا دير نمىشود ، فرصت زياد است .\r\nدر حالى كه شخص در ترديد به سر مىبرد و نمىداند كه به زودى منتقل خواهد شد و يا سالهاى ديگر در اين خانه خواهد ماند ، شخص عاقلى پيدا مىشود و مىگويد نسبت به كارهاى مربوط به اين خانه كه فعلًا ساكن آن هستى چنين فرض كن كه براى هميشه در اينجا باقى خواهى بود ، عليهذا اگر احتياج به تعمير و اصلاح هست انجام بده ، ولى نسبت به كارهاى مربوط به خانهء دوم چنين فرض كن كه فردا منتقل خواهى شد ، پس هرچه زودتر نواقص و ناتماميهاى آنجا را تكميل كن .\r\nنتيجهء چنين دستورى اين است كه انسان در هر دو قسمت كوشا و جدى مىشود .\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nفرض كنيد مىخواهد دست به كار تحصيل علم و يا تأليف كتاب و يا تأسيس مؤسسه‌اى بزند كه سالها وقت و فرصت مىخواهد . اگر بداند عمرش كفاف نمىدهد و كارش ناتمام مىماند ، شروع نمىكند . اينجاست كه مىگويند چنان بينديش كه عمرت دراز است . ولى همين شخص از نظر توبه و جبران گذشته‌ها ، از نظر اداى حقوق الهى و حقوق مردمى ، و بالأخره از نظر كارهايى كه وقت و فرصت كم هم كافى است ، امروز نشد فردا ، فردا اگر نشد پس فردا هم مىشود انجام داد ، چيزى كه هست ممكن است انسان امروز را به فردا و فردا را به پس فردا بيفكند اما فردايى يا پس فردايى نيايد ، در اين گونه كارها بر عكس نوع اول ، لازمهء اين فرض كه عمر باقى است و وقت زياد است اين است كه لزومى ندارد شتاب به خرج داده شود . پس نتيجهء چنين فرضى تأخير و تسويف و اهمال است . در اينجا بايد فرض كرد كه وقت و فرصتى نيست . پس معلوم شد در برخى موارد لازمهء فرض اينكه وقت و فرصت زياد است تشويق به عمل و اقدام ، و لازمهء فرض اينكه وقت كم است دست به كار نشدن است و در برخى موارد ديگر درست كار برعكس است ، يعنى لازمهء فرض اينكه فرصت و وقت زياد است اهمال و دست به كار نشدن است و لازمهء فرض اينكه فرصت و وقتى نيست دست به كار شدن است . پس موارد فرق مىكند و در هر مورد يك گونه بايد فرض كرد كه به عمل و اقدام منتهى گردد .\r\nبه اصطلاح علماى اصول ، لسانِ دليل لسان « تنزيل » است ، لهذا هيچ مانعى ندارد كه دو « تنزيل » از دو جهت بر ضد يكديگر بوده باشند . حاصل معنى حديث اين مىشود كه از نظر برخى كارها بگو اصل « بقاى حيات و ادامهء عمر » است و از نظر برخى كارها بگو اصل « عدم بقاى عمر و كوتاهى آن » است .\r\nاين معانى كه ذكر كردم صرفاً يك توجيه بلادليل نيست ؛ چندين روايت ديگر وجود دارد كه كاملًا مفهوم اين حديث را به همين نحو كه گفته شد روشن مىكند .\r\nعلت اينكه اين حديث مورد اختلاف واقع شده است ، عدم توجه به آن احاديث است .\r\nدر سفينة البحار ، مادهء « رفق » ، از رسول اكرم نقل مىكند ( خطاب به جابر ) :\r\nانَّ هذَا الدّينَ لَمَتينٌ فَاوْغِلْ فيهِ بِرِفْقٍ . . . فَاحْرَثْ حَرْثَ مَنْ يَظُنُّ انَّهُ لا يَموتُ وَ اعْمَلْ عَمَلَ مَنْ يَخافُ انَّهُ يَموتُ غَداً .\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nاين دين توأم با متانت است ، بر خود سخت نگير بلكه مدارا كن . . . كشت كن مانند كسى كه گمان مىبرد نمىميرد و عمل كن مانند كسى كه مىترسد فردا بميرد .\r\nدر جلد 15 بحار ، بخش اخلاق ، باب 29 ، از كافى ، از رسول اكرم خطاب به على عليه السلام نقل مىكند :\r\nانَّ هذَا الدّينَ مَتينٌ . . . فَاعْمَلْ عَمَلَ مَنْ يَرْجو انْ يَموتَ هَرَماً وَ احْذَرْ حَذَرَ مَنْ يَتَخَوَّفُ انَّهُ يَموتُ غَداً .\r\nاسلام دينى است بامتانت . . . در عمل مانند كسى عمل كن كه اميد دارد به پيرى برسد و آنگاه بميرد ، و در احتياط مانند كسى باش كه بيم آن دارد فردا بميرد .\r\nيعنى آنگاه كه دست به كار مفيدى مىزنى كه وقت و فرصت زياد و عمر دراز مىخواهد ، فكر كن كه عمرت دراز خواهد بود و اما آنگاه كه كارى را به بهانهء اينكه وقت زياد است مىخواهى تأخير بيندازى ، فكر كن كه فردا مىميرى ؛ فرصت را از دست نده و تأخير نينداز .\r\nدر نهج الفصاحة از رسول اكرم نقل مىكند :\r\nاصْلِحوا دُنْياكُمْ وَ كونوا لِاخِرَتِكُمْ كَانَّكُمْ تَموتونَ غَداً .\r\nدنياى خويش را سامان دهيد و براى آخرت خويش آنچنان باشيد كه گويا فردا مىميريد .\r\nايضاً نقل مىكند :\r\nاعْمَلْ عَمَلَ امْرِئٍ يَظُنُّ انَّهُ لَنْ يَموتَ ابَداً وَاحْذَرْ حَذَرَ امْرِئٍ يَخْشى انْ يَموتَ غَداً .\r\nمانند آن كس عمل كن كه گمان مىبرد هرگز نمىميرد و مانند آن كس\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nبترس كه مىترسد فردا بميرد .\r\nدر حديث ديگر از رسول اكرم آمده است :\r\nاعْظَمُ النّاسِ هَمّاً الْمُؤْمِنُ ، يَهْتَمُّ بِامْرِ دُنْياهُ وَ امْر اخِرَتِهِ .\r\nاز همهء مردم گرفتارتر مؤمن است ، كه بايد هم به كارهاى دنياى خويش بپردازد و هم به كار آخرت .\r\nدر سفينة البحار ، مادهء « نفس » ، از تحف العقول ، از امام كاظم عليه السلام نقل مىكند كه ايشان به صورت يك روايت مسلّم در ميان اهل البيت نقل كرده‌اند كه :\r\nلَيْسَ مِنّا مَنْ تَرَكَ دُنْياهُ لِدينِهِ اوْ تَرَكَ دينَهُ لِدُنْياهُ .\r\nآن كه دنياى خويش را به بهانهء دين و يا دين خويش را به خاطر دنيا رها كند ، از ما نيست .\r\nاز مجموع آنچه گفتيم معلوم شد كه چنان تعبيرى با چنين مفهومى كه ما استنباط كرديم ، در لسان اولياى دين رايج و شايع بوده است .\r\n\r\n","description":"","footnote":"","page_name":" 590 ","page_number":590},
  {"content":"\r\n\r\n\r\nمشكلات على عليه السلام ( سيرى در سيرهء ائمه اطهار عليهم السلام )\r\n\r\n","description":"","footnote":"","page_name":" 591 ","page_number":591},
  {"content":"\r\n . \r\n","description":"","footnote":"","page_name":" 592 ","page_number":592},
  {"content":"\r\n\r\nبسم اللَّه الرحمن الرحيم .\r\nالحمد للَّه رب العالمين بارئ الخلائق اجمعين و الصلاة والسلام على عبد اللَّه و رسوله و حبيبه و صفيّه و حافظ سرّه و مبلّغ رسالاته سيّدنا و نبيّنا و مولانا ابى القاسم محمّد و آله الطّيّبين الطّاهرين المعصومين . اعوذ باللَّه من الشيطان الرجيم :\r\n« وَ مِنْ كَلامٍ لَهُ عَليْهِ السَّلامُ : دَعونى وَ الْتَمِسوا غَيْرى ، فَانّا مُسْتَقْبِلونَ امْراً لَهُ وُجوهٌ وَ الْوانٌ لاتَقومُ لَهُ الْقُلوبُ وَ لا تَثْبُتُ عَلَيْهِ الْعُقولُ ، وَ انَّ الْافاقَ قَدْ اغامَتْ وَ الَمحَجَّةَ قَدْ تَنَكَّرَتْ . وَ اعْلَموا انّى انْ اجَبْتُكُمْ رَكِبْتُ بِكُمْ ما اعْلَمُ . » « 1 » .\r\nمىدانيم كه على عليه السلام پيوسته در دوران خلافت خلفا از بيان اين مطلب كه خلافت ، حق طلق اوست خوددارى نمىكرد ، و در عين حال مىبينيم بعد از كشته\r\n\r\n\r\n\r\n\r\n","description":"","footnote":"\r\n( 1 ) نهج البلاغه صبحى صالح ، خطبهء 92 .\r\n","page_name":" 593 ","page_number":593},
  {"content":"\r\n\r\nشدن عثمان در اثر يك انقلاب خونين عليه او ، آنگاه كه مردم ريختند به خانهء على و دور او را گرفتند و اصرار فراوان كردند كه با او بيعت كنند و وى زمام امور را به دست گيرد ، على عليه السلام امتناع كرد و از پذيرش خلافت كراهت داشت .\r\nجمله‌هايى كه عرض كردم در نهج البلاغه است . مىفرمايد : « دَعونى وَ الْتَمِسوا غَيْرى » مرا رها كنيد و برويد دنبال كس ديگر . بعد خود امام علت امتناع خودش را توضيح مىدهد ، براى اينكه كسى تصور نكند كه - العياذباللَّه - امام خود را لايق خلافت ، و بعد از پيغمبر ، شايسته‌ترين فرد براى زمامدارى نمىداند . توضيح مىدهد كه اوضاع فوق العاده آشفته است و يك آيندهء آشفته‌تر در جلوى ماست . عبارت اين است : « فَانّا مُسْتَقْبِلونَ امْراً لَهُ وُجوهٌ وَ الْوانٌ » يعنى ما جريانى را در پيش داريم كه اين جريان مشتبه است ، رنگهاى مختلف و چهره‌هاى گوناگون دارد ؛ ما يك آيندهء روشنى در پيش نداريم ، آينده‌اى داريم با چند چهره و چند رنگ مختلف . بعد امام جمله‌اى دارد كه در آن جمله مطلب را بيان مىكند : « وَ انَّ الْافاقَ قَدْ اغامَتْ » افقها را مه گرفته است ؛ مثل وقتى كه مه زياد پيدا مىشود و انسان جلوى چشم خودش را هم نمىبيند . « وَ الَمحَجَّةَ قَدْ تَنَكَّرَتْ » شاهراه به صورت كوره راه در آمده و ناشناخته است و مردم ديگر شاهراه را تشخيص نمىدهند . ولى در آخر يك جمله‌اى به عنوان اتمام حجت فرمود . فرمود : اين را هم بدانيد كه اگر من زمام خلافت را به دست گيرم ، آنچنان رفتار مىكنم كه خودم مىدانم نه آنچنان كه شما مىخواهيد : « وَ اعْلَموا انّى انْ اجَبْتُكُمْ رَكِبْتُ بِكُمْ ما اعْلَمُ » . اين بود كه در آخر فرمود : مرا به حال خودم بگذاريد ، فعلًا اگر من مثل گذشته وزير باشم بهتر است از اينكه امير باشم .\r\nاين جمله‌ها نشان مىدهد كه على عليه السلام مشكلات فراوانى را در دورهء خلافت خود پيش بينى مىكرد ، همان مشكلاتى كه بعد رخ داد و چهره نمود . آن مشكلات چه بود ؟ من در اين يك جلسه نمىتوانم همهء آن مشكلات را براى شما شرح بدهم .\r\nبحث من دربارهء مشكل بزرگ على است . مىخواهم آن يك مشكل را شرح بدهم .\r\nساير مشكلات را به نحو اجمال براى شما عرض مىكنم تا برسم به مشكلترين مشكل على و بزرگترين معضله‌اى كه على عليه السلام گرفتار آن شد .\r\n\r\nمشكل كشته شدن عثمان ( مشكل نفاق )\r\nاولين مشكلى كه وجود داشت و على بر زمينهء آن مىفرمود : آيندهء بسيار مبهمى\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nدر پيش داريم ، داستان كشته شدن عثمان بود . على وارث خلافتى مىشد كه خليفهء قبل از او را انقلابيونى كه انقلاب كرده‌اند كشته‌اند ، حتى اجازهء دفن او را هم نمىدهند و اعتراضات فراوانى دارند . حال اين گروه انقلابى به على پيوسته است .\r\nمردمِ ديگر چه نظرى دارند ؟ همهء مردم كه مثل اين انقلابيون فكر نمىكنند ، و خود على فكرش نه با انقلابيون مىخواند و نه با مخالفين انقلابيون و نه با عامّهء مردم . از يك طرف عثمان است و اطرافيان عثمان و آنهمه اجحافها و بىعدالتيها و ستمگريها و آنهمه اعطاء امتيازات به خويشاوندها ، و از طرف ديگر گروههايى خشمناك و عصبانى از حجاز و مدينه و بصره و كوفه و مصر ، از همه جا آمده‌اند معترض و منتقد .\r\nعثمان هم تسليم نمىشود . على سفير است ميان انقلابيون و عثمان ، كه اين هم جريان عجيبى دارد . على با روش عثمان مخالف است و در عين حال مخالف است كه باب خليفه كشى باز شود ؛ نمىخواهد خليفه را بكشند كه باب فتنه بر روى مسلمين باز گردد ، كه اين داستان مفصلى دارد « 1 » . نسبت به عثمان منتقد است و كوشش دارد او را از راهى كه مىرود منصرف كند و به راه راست بياورد ، بلكه آتش انقلابيون خاموش شود و فتنه بخوابد . نه عثمان و طرفداران عثمان حاضر شدند [ از راه خود منصرف شوند 
  ] و نه انقلابيون دست از انقلاب خودشان برداشتند . نتيجه‌اش همين شد .\r\nعلى مىدانست كه مسألهء قتل عثمان مسأله‌اى خواهد بود [ كه موجب فتنه خواهد شد 
  ] خصوصاً با توجه به اين نكتهء بسيار عجيب كه ما فقط امروز مىبينيم علماى اجتماع يعنى جامعه شناسان و مورخين محققى كه در تاريخ اسلام مطالعه كرده‌اند آن را كشف كرده‌اند - و مىبينيم نهج البلاغه هم اين مطلب را توضيح مىدهد - كه در قتل عثمان بعضى از طرفداران خود عثمان نيز دست داشتند ؛ آنها هم مىخواستند عثمان كشته شود ، فتنه در دنياى اسلام به پا گردد و آنها از اين آب گل آلود استفاده كنند ( اينها در متن نهج البلاغه است ) . مخصوصاً معاويه در قتل عثمان كاملًا دست داشت ؛ باطناً كوشش مىكرد اين فتنه بالا بگيرد ، عثمان كشته شود تا او از كشته شدن عثمان بهره بردارى كند . اين يك مشكل ، كه ديگر بيش از اين نمىتوانم درباره‌اش بحث كنم .\r\n\r\n\r\n\r\n\r\n","description":"","footnote":"\r\n( 1 ) در چهارده جاى نهج البلاغه ، على عليه السلام در موضوع كشته شدن عثمان بحث كرده است .\r\n","page_name":" 595 ","page_number":595},
  {"content":"\r\n\r\nمخالفان على با مخالفان پيغمبر اين تفاوت را داشتند كه مخالفان پيغمبر عده‌اى بودند كافر و بت پرست و در زير شعار بت پرستى با پيغمبر مبارزه مىكردند ، منكر خدا و توحيد بودند و انكار خدا و توحيد را هم علنى مىگفتند ، تحت شعار « اعْلُ هُبَل » زنده باد هُبل ، با پيغمبر مبارزه مىكردند ، پيغمبر هم شعار روشنى داشت : « اللَّهُ اعْلى وَ اجَلُّ » از همه بزرگتر خداست . اما على با يك طبقهء داناى بىدين مواجه شده است كه متظاهر به اسلام‌اند ولى مسلمان واقعى نيستند ، شعارهايشان شعارهاى اسلامى است و هدفهايشان بر ضد اسلام . پدر معاويه كه ابوسفيان است در زير شعار .\r\n« اعْلُ هُبَل » به جنگ پيغمبر مىآيد ، لهذا كار پيغمبر در مبارزه با او آسان است .\r\nپسرش معاوية بن ابى سفيان همان روح ابوسفيانى و همان هدفهاى ابوسفيانى را دارد اما در زير شعار آيهء قرآن : «  مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً »  « 1 » . هر كسى كه مظلوم كشته شد خدا براى اولياء او ( خويشاوندان نزديك او ) يك قدرتى داده است ، حق داده است كه خون مقتول خودشان را مطالبه كنند . شعار ، خيلى شعار خوبى است . حال كسى نيست كه از معاويه بپرسد كه ولىّ شرعى خون عثمان كيست ؟ يك كسى كه در چهار پشت بالاتر با تو انتساب پيدا مىكند ، مطالبهء خون او به تو چه مربوط است ؟ ! عثمان پسر دارد ، خويشاوندان نزديكتر از تو دارد ؛ و ثانياً به على چه مربوط كه عثمان كشته شده است ؟ ! اما يك مرد دغلبازى مثل معاويه به اين حرفها كارى ندارد ، او مىخواهد از اين وسيله استفاده كند .\r\nمعاويه قبلًا به جاسوسهاى خود در اطراف عثمان سپرده بود كه هر وقت خليفه كشته شد ، فوراً پيراهن خون آلود او را براى من به شام بفرستيد . تا عثمان كشته شد نگذاشتند كه خون پيراهن او خشك بشود ، همان پيراهن خون آلود را با انگشت زن عثمان « 2 » فرستادند براى معاويه . ديگر معاويه قند در دلش آب مىشد . دستور داد انگشتهاى بريدهء زن عثمان را كنار منبرش آويزان كردند : « ايهاالناس ! دنيا را ظلم گرفت ، اسلام از دست رفت ، اين انگشتهاى بريدهء زن خليفه است » . و دستور داد پيراهن عثمان را روى چوبى بلند كردند و بردند در مسجد يا جاى ديگر . خودش رفت آنجا نشست ، شروع كرد به گريه كردن بر خليفهء مظلوم . مدتها روضهء عثمان در\r\n\r\n\r\n\r\n\r\n","description":"","footnote":"\r\n( 1 ) اسراء / 33 .\r\n( 2 ) هنگامى كه انقلابيون ريختند كه عثمان را بكشند ، او خودش را روى بدن عثمان انداخت . يك شمشيرى كه خواستند به تن عثمان بزنند ، به دست آن زن خورد و انگشت او ( يكى يا بيشتر ) قطع شد .\r\n","page_name":" 596 ","page_number":596},
  {"content":"\r\n\r\nشام خواند و از مردم اشك گرفت و مردم را آماده كرد كه برويم براى خونخواهى عثمان . از چه كسى خون عثمان را بايد بگيريم ؟ از على بايد بگيريم ؛ على با اين انقلابيون كه با او بيعت كردند همدست بود ، اگر همدست نبود چرا اينها الآن در لشكر على هستند ؟ اين يك مشكل بزرگ . دو جنگ جمل و صفّين را همين مشكل از طرف اشخاص بدخواه به وجود آورد . اين دو جنگ به اين بهانه به پا شد .\r\n\r\nانعطاف ناپذيرى در اجراى عدالت\r\nمشكلات ديگرى على عليه السلام داشت كه مربوط به روش خودش بود از يك جهت ، و تغييرى كه مسلمين پيدا كرده بودند از جهت ديگر . على مردى بود انعطاف ناپذير .\r\nبعد از پيغمبر سالها بود كه جامعهء اسلامى عادت كرده بود به امتياز دادن به افراد متنفّذ ، و على عليه السلام در اين زمينه يك صلابت عجيبى نشان مىداد . مىگفت : من كسى نيستم كه از عدالت يك سر مو منحرف شوم . حتى اصحابش مىآمدند مىگفتند : آقا ! يك مقدار انعطاف داشته باشيد . مىگفت : « اتَأْمُرونّى انْ اطْلُبَ النَّصْرَ بِالْجَوْرِ . . . وَ اللَّهِ ما أطورُ بِهِ ما سَمَرَ سَميرٌ » « 1 » از من تقاضا مىكنيد كه پيروزى و موفقيت در سياست را به قيمت ستمگرى و پايمال كردن حق مردم ضعيف به دست آورم ؟ ! . . . به خدا قسم تا شبى و روزى در دنيا هست ، تا ستاره‌اى در آسمان در حركت است ، چنين چيزى عملى نيست .\r\n\r\nصراحت و صداقت در سياست\r\nمشكل سوم خلافت او مسألهء صراحت و صداقت او در سياست بود كه اين را هم باز عده‌اى از دوستانش نمىپسنديدند ، مىگفتند : « سياست اينهمه صداقت و صراحت برنمى دارد ، يك مقدار خدعه و دغلبازى هم بايد در آن قاطى كرد . چاشنى سياست دغلبازى است » ( اينهايى كه عرض مىكنم تمامش در نهج البلاغه است ) و حتى بعضى مىگفتند : على سياست ندارد ، معاويه را ببين چقدر سياستمدار است ! مىفرمود :\r\n\r\n\r\n\r\n\r\n","description":"","footnote":"\r\n( 1 ) . نهج البلاغه صبحى صالح ، خطبهء 126 .\r\n","page_name":" 597 ","page_number":597},
  {"content":"\r\n\r\nوَاللَّهِ ما مُعاوِيَةُ بِادْهى مِنّى ، وَلكِنَّهُ يَغْدِرُ وَ يَفْجُرُ ، وَ لَوْ لا كَراهِيَةُ الْغَدْرِ لَكُنْتُ مِنْ ادْهَى النّاسِ ، وَ لكِنْ كُلُّ غَدْرَةٍ فَجْرَةٌ وَ كُلُّ فَجْرَةٍ كَفْرَةٌ وَ لِكُلِّ غادِرٍ لِواءٌ يُعْرَفُ بِهِ يَوْمَ الْقِيامَةِ « 1 » .\r\nبه خدا قسم اشتباه مىكنيد ، معاويه از من زيركتر نيست ، او دغلباز است ، فاسق است ، من نمىخواهم دغلبازى كنم ، من نمىخواهم از جادهء حقيقت منحرف شوم ، فسق و فجور مرتكب بشوم . اگر نبود كه خداى تبارك و تعالى دغلبازى را دشمن مىدارد ، آنوقت مىديديد كه زرنگترين مردم دنيا على است . دغلبازى فسق است ، فجور است ، و اين گونه فجورها كفر است و من مىدانم كه هر فريبكارى در قيامت محشور مىشود در حالى كه يك پرچمى دارد ( ظاهراً مقصود اين است كه فريب خوردگان هم در زير پرچم فريب دهنده هستند ) .\r\n\r\nخوارج ، مشكل اساسى على عليه السلام\r\nمشكل اساسى كه من مىخواهم عرض كنم ، كه همهء اينها مقدمه براى اين مطلب بود ، اين است : در زمان پيغمبر اكرم ، طبقه‌اى كه پيغمبر اكرم به وجود آورد ، صرفاً طبقه‌اى نبود كه يك انقلاب به پا شود و عده‌اى در زير پرچمى جمع بشوند .\r\nپيغمبر طبقه‌اى را تعليم داد ، متفقّهشان كرد ، قدم به قدم جلو آورد ، تعليم و تربيت اسلامى را تدريجاً در روح اينها نفوذ داد . پيغمبر سيزده سال در مكه بود ، انواع زجرها و شكنجه‌ها و رنجها از مردم قريش متحمل شد ولى همواره دستور به صبر مىداد . هرچه اصحاب مىگفتند : يا رسول اللَّه ! آخر اجازهء دفاع به ما بدهيد ، ما چقدر متحمل رنج بشويم ، چقدر از ما را اينها بكشند و زجركشمان كنند ، چقدر ما را روى اين ريگهاى داغ حجاز بخوابانند و تخته سنگها را روى سينه‌هاى ما بگذارند ، چقدر ما را شلاق بزنند ، پيغمبر اجازهء جهاد و دفاع نمىداد . در آخر فقط اجازهء مهاجرت داد كه عده‌اى به حبشه مهاجرت كردند ، و مهاجرت سودمندى هم بود . پيغمبر در مدت اين سيزده سال چه مىكرد ؟ تربيت مىكرد ، تعليم مىداد ، يعنى هستهء اصلى اسلام را به وجود مىآورد . آن عده‌اى كه شايد هنگام مهاجرت حدود هزار نفر\r\n\r\n\r\n\r\n\r\n","description":"","footnote":"\r\n( 1 ) نهج البلاغه فيض الاسلام ، خطبهء 191 .\r\n","page_name":" 598 ","page_number":598},
  {"content":"\r\n\r\nبودند ، عده‌اى بودند كه با روح اسلام آشنا بودند و اكثريت آنها تربيتشان هم تربيت اسلامى بود . شرط اوّلى يك نهضت ، وجود يك كادر تعليمى و تربيتى است كه از يك عده افراد تعليم داده شده و تربيت شده و آشنا با اصول و هدف و تاكتيك مرام به وجود آمده باشد . اينها را مىشود به صورت يك هستهء مركزى به وجود آورد و بعد ديگران كه ملحق مىشوند شاگردهاى اينها باشند و خودشان را با اينها تطبيق بدهند . سرّ موفقيت اسلام اين بود .\r\nبنابراين تفاوتهاى ميان وضع على عليه السلام و وضع پيغمبر صلى الله عليه و آله يكى اين بود كه پيغمبر با مردم كافر ، يعنى با كفر صريح ، با كفر مكشوف و بىپرده روبرو بود ، با كفرى كه مىگفت من كفرم ، ولى على با كفر در زير پرده يعنى با نفاق روبرو بود ؛ با قومى روبرو بود كه هدفشان همان هدف كفار بود اما در زير پردهء اسلام ، در زير پردهء قدس و تقوا ، در زير لواى قرآن و ظاهر قرآن . و تفاوت دوم اين بود كه در دورهء خلفا ، مخصوصاً در دورهء عثمان ، آن مقدارى كه بايد و شايد دنبال تعليم و تربيتى را كه پيغمبر گرفته بود نگرفتند . فتوحات اسلامى زيادى صورت گرفت . فتوحات به تنهايى كارى نمىتواند بكند . پيغمبر سيزده سال در مكه ماند و اجازه نداد كه مسلمين حتى از خودشان دفاع كنند ، چون افراد هنوز لايق اين دفاع و جهاد نبودند .\r\nاگر دست به جهاد و فتوحات هم بايد زد ، به تناسب توسعهء فرهنگ و ثقافت اسلامى است ؛ يعنى همين‌طور كه از يك طرف فتوحاتِ تازه مىشود بايد به موازات آن ، فرهنگ و ثقافت اسلامى هم توسعه پيدا كند ؛ مردمى كه به اسلام مىگروند و حتى آنها كه مجذوب اسلام مىشوند ، اصول و حقايق و اهداف اسلام ، پوسته و هستهء اسلام ، همهء اينها را بفهمند و بشناسند . ولى در اثر اين غفلتى كه در زمان خلفا صورت گرفت ، يكى از پديده‌هاى اجتماعى كه در دنياى اسلامى رخ داد اين بود كه طبقه‌اى در اجتماع اسلامى پيدا شد كه به اسلام علاقه‌مند بود ، به اسلام مؤمن و معتقد بود اما فقط ظاهر اسلام را مىشناخت ، با روح اسلام آشنا نبود ؛ طبقه‌اى كه هرچه فشار مىآورد فقط روى مثلًا نماز خواندن بود نه روى معرفت ، نه روى شناسايى اهداف اسلامى . يك طبقهء مقدس مآب و متنسّك و زاهدمسلك در دنياى اسلام به وجود آمد كه پيشانيهاى اينها از كثرت سجود پينه بسته بود ، كف دستها و سر زانوهاى اينها از بس كه در روى زمينها ( نه در روى فرشها ) سرها را به سجده گذاشته بودند و دستها و زانوها را روى خاكها و شنها قرار داده بودند و سجده‌هاى\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nبسيار طولانى ( يك ساعته و دو ساعته و پنج ساعته ) كرده بودند پينه بسته بود .\r\nوقتى كه على عليه السلام ابن عباس را سراغ اينها فرستاد آنگاه كه همينها عليه على عليه السلام طغيان و شورش كرده بودند ، هنگامى كه آمد خبر آورد ، اين‌طور توضيح داد : « لَهُمْ جِباهٌ قَرِحَةٌ لِطولِ السُّجودِ » . پيشانيهايشان از كثرت سجده مجروح شده است ، « وَ ايْدٍ كَثَفَناتِ الْابِلِ » دستهايى كه مثل زانوى شتر پينه بسته است ، « عَلَيْهِمْ قُمُصٌ مُرَحَّضَةٌ » لباسهاى كهنهء زاهدمآبانه به تن دارند ، « وَ هُمْ مُشَمِّرونَ » « 1 » از همه بالاتر قيافهء مصمم و تصميم قاطع اينهاست . حالا آب بيار حوض پركن ! .\r\nيك چنين طبقه‌اى ، يعنى طبقهء متنسّك جاهل ، طبقهء متعبّد جاهل ، طبقهء خشكه مقدس در دنياى اسلام به وجود آمد كه با تربيت اسلامى آشنا نيست ولى علاقه‌مند به اسلام است ، با روح اسلام آشنا نيست ولى به پوست اسلام چسبيده است ، محكم هم چسبيده است . على اين طبقه را اين گونه توصيف مىكند :\r\nجُفاةٌ طَغامٌ عَبيدٌ اقْزامٌ ، جُمِعوا مِنْ كُلِّ اوْبٍ وَ تُلُقِّطوا مِنْ كُلِّ شَوْبٍ مِمَّنْ يَنْبَغى انْ يُفَقَّهَ وَ يُؤَدَّبَ وَ يُعَلَّمَ وَ يُدَرَّبَ . . . لَيْسوا مِنَ الْمُهاجِرينَ وَ الْانْصارِ وَ لا مِنَ الَّذينَ تَبَوَّؤُا الدّارَ وَ الْايمانَ « 2 » .\r\nيك مردمى خشن ، جفاة ، فظّ غليظ القلب ، ولى روحيه‌هايى پست ، مردمانى برده صفت ، روحشان آقا نيست ، در روح اينها آقايى وجود ندارد ، از اراذل مردم هستند ، معلوم نيست از كدام گوشه‌اى پيدا شده‌اند ، يكى از اين گوشه آمده ، يكى از آن گوشه ( يك مردم بىبُنه‌اى ، يك مردم بى بوته‌اى ، معلوم نيست از كجا آمده‌اند ، مردمى كه تازه بايد بيايند در كلاس اول اسلام بنشينند و درس اسلام را ياد بگيرند ، سواد ندارند ، معلومات ندارند ، قرآن را نمىدانند چيست ، معنى قرآن را نمىفهمند ، سنت پيغمبر را نمىفهمند ) اينها بايد تعليم بشوند ، تربيت بشوند ، اينها تعليم و تربيت اسلامى پيدا نكرده‌اند . اينها جزء مهاجرين و انصار كه پيامبر آنها را تربيت كرد كه نيستند ، يك مردمى [ هستند 
  ] كه تربيت اسلامى ندارند .\r\n\r\n\r\n\r\n\r\n","description":"","footnote":"\r\n( 1 ) العقد الفريد ، ج 2 / ص 389 .\r\n( 2 ) نهج البلاغه فيض الاسلام ، خطبهء 238 .\r\n","page_name":" 600 ","page_number":600},
  {"content":"\r\n\r\nعلى عليه السلام در شرايطى خلافت را به دست مىگيرد كه چنين طبقه‌اى هم در ميان مسلمين وجود دارد و در همه جا هستند ؛ در لشكريان خودش هم از اين طبقه وجود دارند . جريان جنگ صفين و حيلهء معاويه و عمرو عاص - كه مكرر شنيده‌ايد - پيش مىآيد . آن ساعتى كه اينها احساس مىكنند كه دارند شكست مىخورند و شكستشان شكست نهايى است ، نقشه مىكشند كه از همين طبقه استفاده كنند .\r\nدستور مىدهند قرآنها را بالاى نيزه مىكنند : ايهاالناس ! همهء ما اهل قرآنيم ، همهء ما اهل قبله هستيم ، چرا مىجنگيد ؟ اگر مىخواهيد بجنگيد پس بياييد اين قرآنها را بزنيد . فوراً همين طبقه دست از جنگ كشيدند ، گفتند ما با قرآن نمىجنگيم . آمدند خدمت على عليه السلام كه ديگر قضيه حل شد ، قرآن به ميان آمد ، حالا كه قرآن به ميان آمده ديگر جنگ معنى ندارد . على فرمود : مگر شما نمىدانيد كه از روز اول سخن من به اينها اين است كه بياييد ما بر اساس قرآن حكومت و قضاوت كنيم ، ببينيم حق با كيست ؟ اينها دروغ مىگويند ، اينها قرآن را به ميان نياورده‌اند ، جلد و كاغذ قرآن را سپر قرار داده‌اند براى اينكه بعد باز عليه قرآن قيام كنند ؛ اهميت ندهيد ، من امام شما هستم ، من قرآن ناطق شما هستم ، بزنيد برويد جلو . گفتند : عجب ! چه حرفها مىزند ؟ ! ما تا به حال تو را آدم خوبى مىدانستيم و مىگفتيم تو آدم خوبى هستى ، معلوم شد تو هم آدم جاه طلبى هستى ، يعنى ما برويم با قرآن بجنگيم ؟ ! خير ، نمىجنگيم . بسيار خوب ، شما نجنگيد .\r\nمالك اشتر مشغول پيشروى بود . گفتند : فوراً فرمان بده كه مالك اشتر برگردد كه ديگر جنگ با قرآن روا نيست . فشار زياد آوردند . على عليه السلام پيغام داد كه مالك برگرد . مالك برنگشت ، گفت : آقا اجازه بدهيد ، يكى دو ساعت ديگر بيشتر باقى نمانده است ، شكست نهايى نصيب اينها مىشود . آمدند كه مالك بر نمىگردد . گفتند :\r\nيا مالك را برگردان يا همين جا با اين شمشيرهاى خودمان ( بيست هزار نفر بودند ) قطعه قطعه‌ات مىكنيم . تو دارى با قرآن مىجنگى ؟ ! على پيغام داد : مالك اگر مىخواهى على را زنده ببينى برگرد . قضيهء حَكَمين پيش آمد . گفتند : دو نفر حَكَم ( داور ) معين كنيم ، حالا ديگر قرآن به ميان آمده . بسيار خوب ، داور معين كنيم . آنها عمرو عاص شيطان را معين كردند . على ، ابن عباسِ عالم دانشمند زيرك را پيشنهاد كرد . گفتند . خير ، ابن عباس پسر عمويت است ، قوم و خويش توست ، ما بايد كسى را انتخاب كنيم كه با تو قوم و خويش نباشد . فرمود : مالك اشتر . گفتند : نه ، ما مالك\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nاشتر را قبول نداريم . چند نفر ديگر را هم قبول نكردند . گفتند : ما فقط ابوموسى اشعرى را قبول داريم . حالا ابوموسى كيست ؟ آيا جزء لشكريان على است ؟ نه ، ابوموسى كسى است كه قبلًا حاكم كوفه بوده و على عليه السلام او را از حكومت كوفه معزول كرده است . يك آدمى است كه اصلًا در دلش با على عليه السلام دشمنى دارد .\r\nابوموسى را آوردند . ابوموسى هم گول عمرو عاص را خورد و آن حقه‌اى كه به بازى شبيه‌تر بود از امر جدى و مكرر شنيده‌ايد رخ داد .\r\nوقتى كه فهميدند گول خورده‌اند ، گفتند اشتباه كرديم . حالا كه مىگويند اشتباه كرديم ، اقرار آن اشتباهشان اشتباه ديگرى است . نگفتند اشتباه كرديم آن روزى كه از جنگ با معاويه دست برداشتيم و ما بايد مىجنگيديم ؛ اين ، جنگ با قرآن نبود ، جنگ له قرآن بود نه عليه قرآن . گفتند : نه ، آن درست بود . و نگفتند اشتباه كرديم كه ابوموسى را معين كرديم ، بايد تسليم ابن عباس مىشديم يا مالك اشتر را مىفرستاديم . گفتند : اساساً اينكه ما قبول كرديم در دين خدا دو تا انسان بيايند داورى كنند كفر است . در قرآن مىفرمايد :  « إِنِ الْحُكْمُ إِلَّا لِلَّهِ »  « 1 » حكم منحصراً مال خداست . چون قرآن گفته حكم منحصراً مال خداست ، هيچ انسانى حق داورى ندارد . پس اساساً داور معين كردن ، كفر و شرك بوده است . همه‌مان كافر شديم . ما كه توبه كرديم : « اسْتَغْفِرُ اللَّهَ رَبّى وَ اتوبُ الَيْه » . آمدند سراغ على : على ! تو هم كه مثل ما كافر شدى ، تو هم استغفار كن . ( حالا ببينيد مشكل چيست ؟ معاويه مشكل على است يا اين خشكه مقدس‌ها ؟ عمرو عاص مشكل على است يا اين خشكه مقدس‌ها ؟ ) فرمود : شما اشتباه مىكنيد ، حكميّت كفر نيست ، معنى آيه را شما نمىدانيد ،  « إِنِ الْحُكْمُ إِلَّا لِلَّهِ »  يعنى قانون فقط از ناحيهء خدا بايد وضع بشود يا كسى كه خدا به او اجازه داده است . ما كه نخواستيم كسى ديگر بيايد برايمان قانون معين كند .\r\nما گفتيم قانون ، قانون قرآن ؛ دو نفر بيايند مطابق قرآن داورى كنند ، خدا كه نمىآيد در اختلافات افراد داورى كند ! گفتند : حرف همين است و همين . على فرمود : من هرگز گناهى را كه مرتكب نشده‌ام اقرار نمىكنم و هرگز چيزى را كه خلاف شرع نيست نمىگويم خلاف شرع بوده است . من چطور بيايم به خدا و پيغمبر دروغ ببندم ، بگويم حَكَم قرار دادن ، داور قرار دادن در اختلافات ، خلاف شرع و كفر است ؛ خير ،\r\n\r\n\r\n\r\n\r\n","description":"","footnote":"\r\n( 1 ) انعام / 57 .\r\n","page_name":" 602 ","page_number":602},
  {"content":"\r\n\r\nكفر نيست ، شما هر كارى مىخواهيد بكنيد .\r\n\r\nرفتار على عليه السلام با خوارج\r\nراهشان را با على عليه السلام جدا كردند . فرقه‌اى شدند به نام « خوارج » يعنى شورشيان بر على . اينها شروع كردند خون دل به دل على وارد كردن . و على تا وقتى كه اينها قيام مسلحانه نكرده بودند با آنها مدارا كرد حداكثر مدارا ، حتى حقوق اينها را از بيت المال قطع نكرد ، آزادى اينها را محدود نكرد . جلوى چشم ديگران مىآمدند به او جسارت و اهانت مىكردند و على حلم مىورزيد . على بالاى منبر صحبت مىكرد ، يكى از اينها پارازيت مىداد . روزى على بالاى منبر بود ، شخصى سؤالى كرد ، على بالبداهه يك جواب بسيار عالى به او داد كه اسباب حيرت و تعجب همه شد و شايد همه تكبير گفتند . يكى از اين خارجيها آنجا بود ، گفت : « قاتَلَهُ اللَّهُ ما أفْقَهَهُ » خدا بكشد اين را ، چقدر ملّاست ؟ ! اصحابش خواستند كه بريزند به سر او ، فرمود : چكارش داريد ؟ يك فحشى به من داده ، حداكثر اين است كه يك فحشى به او بدهيد ؛ نه ، كارى به او نداشته باشيد .\r\nعلى مشغول نماز خواندن است ، نماز جماعت مىخواند ، در حالى كه خليفهء مسلمين است ( اين چه حلمى است از على ؟ ! ) . اينها به على اقتدا كه نمىكردند ، مىگفتند على مسلمان نيست ، على كافر و مشرك است . در حالى كه على مشغول قرائت حمد و سوره بود ، يكى از اينها به نام ابن الكوّاب آمد با صداى بلند اين آيهء قرآن را خواند :  « وَ لَقَدْ أُوحِيَ إِلَيْكَ وَ إِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ »  « 1 » . خطاب به پيغمبر است : اى پيغمبر ! به تو وحى شده است و به پيغمبران پيشين هم وحى شده است ، اگر تو هم مشرك بشوى تمام اعمالت هدر رفته است ، يا آن پيغمبران هم اگر مشرك بشوند تمام اعمالشان هدر رفته است . اين آيه را خواند ، خواست بگويد : على ! ما قبول داريم كه اولين مسلمان تو هستى ، سابقه‌ات در اسلام چنين است ، خدماتت چنين است ، عبادتت چنين است ، اما چون مشرك شدى و براى خدا شريك قائل شدى ، در نزد خدا هيچ اجرى ندارى . على چگونه رفتار\r\n\r\n\r\n\r\n\r\n","description":"","footnote":"\r\n( 1 ) زمر / 65 .\r\n","page_name":" 603 ","page_number":603},
  {"content":"\r\n\r\nمىكند ؟ على به حكم اينكه :  « وَ إِذا قُرِئَ الْقُرْآنُ فَاسْتَمِعُوا لَهُ وَ أَنْصِتُوا »  « 1 » يعنى هر وقت ديديد قرآن مىخوانند استماع كنيد ، گوش كنيد ، تا او شروع كرد به خواندن اين آيه ، سكوت كرد و گوش كرد . وقتى كه تمام كرد ، نماز را ادامه داد . تا ادامه داد ، دو مرتبه همان آيه را تكرار كرد . باز على سكوت كرد و آيهء او را گوش كرد . وقتى او تمام كرد ، نماز را ادامه داد . بار سوم يا چهارم كه او شروع كرد ، ديگر على اعتنا نكرد و اين آيه را خواند :  « فَاصْبِرْ إِنَّ وَعْدَ اللَّهِ حَقٌّ وَ لا يَسْتَخِفَّنَّكَ الَّذِينَ لا يُوقِنُونَ »  « 2 » و نمازش را ادامه داد .\r\n\r\nاصول مذهب خوارج\r\nآيا خوارج به اين مقدار قناعت كردند ؟ اگر قناعت مىكردند ، مشكل بزرگى براى على نبودند . كم كم دور هم جمع شدند ، جمعيت و حزبى تشكيل دادند بلكه فرقه‌اى تشكيل دادند ، يك فرقهء اسلامى ( اينكه مىگويم « اسلامى » نه واقعاً جزء مسلمانان هستند ؛ اينها از نظر ما كافرند ) و مذهبى در دنياى اسلام ابداع كردند ، براى مذهب خودشان اصول و فروعى ساختند ؛ گفتند : كسى از ماست كه اولًا معتقد باشد كه هم عثمان كافر است ، هم على ، هم معاويه ، و هم كسانى كه به حكميت تسليم شدند ، خود ما هم كافر شديم ولى ما توبه كرديم ، و فقط هر كسى كه توبه كند مسلمان است .\r\nهمچنين گفتند : امر به معروف و نهى از منكر شرط ندارد ؛ در مقابل هر امام جائر و هر پيشواى ظالمى در هر شرايطى بايد قيام كرد ولو با يقين به اينكه قيام بىفايده است .\r\nاين هم يك چهرهء خشن عجيبى به اينها داد .\r\nاصل ديگرى كه براى مذهب خودشان تأسيس كردند كه باز حاكى از تنگ نظرى و جهالت اينها بود ، اين بود كه گفتند : اساساً عمل جزء ايمان است و ايمان منفكّ از عمل نداريم . مسلمان به گفتن « اشْهَدُ انْ لا الهَ الَّا اللَّهُ وَ اشْهَدُ انَّ مُحَمَّداً رَسولُ اللَّهِ » مسلمان نيست . مسلمان اگر نمازش را خواند ، روزه‌اش را گرفت ، شراب نخورد ، قمار نكرد ، زنا نكرد ، دروغ نگفت ، و اگر از هر گناه كبيره‌اى پرهيز كرد ، تازه اولِ اسلامش است . و اگر مسلمان يك دروغ بگويد ، اصلًا او كافر است ، نجس است\r\n\r\n\r\n\r\n\r\n","description":"","footnote":"\r\n( 1 ) اعراف / 204 .\r\n( 2 ) روم / 60 .\r\n","page_name":" 604 ","page_number":604},
  {"content":"\r\n\r\nو مسلمان نيست . اگر يك بار غيبت كند يا شراب بخورد ، از دين اسلام خارج است .\r\nمرتكب كبيره را از دين اسلام خارج دانستند . نتيجه اين شد كه فقط خودشان ( اين مقدسها ) در دنيا مسلمانند ، [ گويى مىگفتند 
  ] در زير اين قبّهء آسمان غير از ما ديگر مسلمانى وجود ندارد . و يك سلسله اصول ديگر كه براى خودشان ساختند .\r\nچون يكى از اصول خوارج اين بود كه امر به معروف و نهى از منكر واجب است و هيچ شرطى هم ندارد و در مقابل هر امام جائرى بايد قيام كرد و على عليه السلام را جزء كفار مىدانستند ، گفتند پس راهى نمانده غير از اينكه ما بايد عليه على قيام كنيم .\r\nناگهان در بيرون [ شهر 
  ] خيمه زدند و رسماً ياغى شدند . در ياغى شدنشان هم از اصول بسيار خشك و خشنى پيروى مىكردند ، مىگفتند : ديگران مسلمان نيستند ؛ چون مسلمان نيستند ، از آنها نمىتوانيم زن بگيريم و به آنها نبايد زن بدهيم ، ذبايح آنها ( يعنى گوشتى كه آنها ذبح مىكنند ) حرام است ، از قصابى آنها نبايد بخريم ، و بالاتر اينكه كشتن زنان و اطفال آنها جايز است .\r\nآمدند بيرون [ شهر 
  ] . چون همهء مردم ديگر را جايزالقتل مىدانستند شروع كردند به كشتار و غارت كردن . وضع عجيبى شد . يكى از صحابهء پيغمبر با زنش مىگذشت در حالى كه آن زن حامله بود . از او خواستند كه از على تبرّى بجويد . اين كار را نكرد . كشتندش ، شكم زنش را هم با نيزه دريدند ، گفتند شما كافريد . و همينها از كنار يك نخلستان مىگذشتند ( نخلستان متعلق به كسى بوده كه مال او را محترم مىدانستند ) يكى از اينها دست برد و يك خرما به دهانش گذاشت . چنان به او نهيب زدند كه خدا مىداند . گفتند : به مال برادر مسلمانت تجاوز مىكنى ؟ !\r\n\r\nبرخورد على عليه السلام با خوارج\r\nكارشان به جايى كشيد كه على عليه السلام آمد در مقابل اينها اردو زد . ديگر نمىشد آزادشان گذاشت . ابن عباس را فرستاد برود با آنها سخن بگويد . همانجا بود كه ابن عباس برگشت گفت : پيشانيهايى ديدم پينه بسته از كثرت عبادت ، كف دستها مثل زانوى شتر است ، پيراهنهاى كهنهء زاهدمآبانه و قيافه‌هاى بسيار جدى و مصمم .\r\nابن عباس كارى از پيش نبرد . خود على عليه السلام رفت با آنها صحبت كرد . صحبتهاى حضرت مؤثر واقع شد . از آن عده كه دوازده هزار نفر بودند ، هشت هزار نفرشان پشيمان شدند . على عليه السلام پرچمى را به عنوان پرچم امان نصب كرد كه هركس زير\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nاين پرچم بيايد در امان است . آن هشت هزار نفر آمدند ولى چهار هزار نفر ديگرشان گفتند محال و ممتنع است . على هم شمشير به گردن اين مقدسينى كه پيشانىشان پينه بسته بود گذاشت ، تمام اينها را از دم شمشير گذراند و كمتر از ده نفر آنها نجات پيدا كردند كه يكى از آنها عبد الرحمن بن ملجم ، اين آقاى مقدس بود .\r\nعلى عليه السلام در نهج البلاغه جمله‌اى دارد ( على موجود عجيبى است . اصلًا عظمت على اينجا ظاهر مىشود ) مىگويد : « انَا فَقَأْتُ عَيْنَ الْفِتْنَةِ وَ لَمْ يَكُنْ لِيَجْتَرِئَ عَلَيْها احَدٌ غَيْرى بَعْدَ انْ ماجَ غَيْهَبُها وَ اشْتَدَّ كَلَبُها » « 1 » اين من بودم و فقط من بودم كه چشم اين فتنه را درآوردم ، و غير از من احدى قادر نبود كه چشم اين فتنه را بكَند ( فتنهء اين خشكه مقدس‌ها ) ، غير از من احدى از مسلمين جرأت نمىكرد كه شمشير به گردن اينها بگذارد . چون طبقهء به اصطلاح مقدس مآب را فقط دو طبقه مىتوانند بكشند : يكى طبقه‌اى كه به اسلام و خدا معتقد نيست ، مثل اينكه اصحاب يزيد آمدند امام حسين را كشتند . ولى اينكه طبقه‌اى كه خودشان مسلمان باشند جرأت كنند در مقابل اين طبقه حرفى بزنند و كارى كنند ، كار هركس نيست ، شيرافكن است ، بصيرتى مىخواهد مثل بصيرت على كه خطر اينها را براى دنياى اسلام احساس كند ( حال عرض مىكنم على چه احساسى كرده بود ، از كلام خود على استنباط مىكنند ) ، آنها از اين طرف ذكر خدا بگويند ، قرآن بخوانند ، و على از آن طرف شمشير بزند و قلع و قمعشان كند . بصيرتى فقط مثل بصيرت على مىخواهد . فرمود : « وَ لَمْ يَكُنْ لِيَجْتَرِئَ عَلَيْها احَدٌ غَيْرى » هيچ مسلمان ديگر ، هيچ يك از صحابهء پيغمبر چنين جرأتى را به خود نمىداد كه به روى اينها شمشير بكشد ، ولى من كشيدم و افتخار مىكنم كه كشيدم . مىگويد : « بَعْدَ انْ ماجَ غَيْهَبُها » [ چشم اين فتنه را درآوردم 
  ] پس از آنكه درياى ظلمت داشت موج مىزد و موج تاريكى بالا گرفته بود « 2 » « وَ اشْتَدَّ كَلَبُها » . اين\r\n\r\n\r\n\r\n\r\n","description":"","footnote":"\r\n( 1 ) نهج البلاغه ، خطبهء 92 .\r\n( 2 ) يعنى بعد از اينكه اصلًا اوضاع شبهه ناك و شك آميز و ترديدآور شده بود . ابن عباس هم كه مىرفت اينها را مىديد شك مىكرد . فضا مه آلود بود . خودش فرمود : افقها را مه گرفته است . وضع ، وضعى نبود كه يك سرباز مسلمان كه مىخواهد به نام اسلام به جنگ برود اطمينان داشته باشد كه به نفع اسلام كار مىكند . وقتى كه مقابل مىشد با يك عده‌اى كه مىديد از خودش عابد و زاهدترند ، از خودش كمتر گناه مىكنند ، از خودش بيشتر نماز مىخوانند و آثار عبادت را در وجهه و چهرهء اينها مىديد ، دست او تكان مىخورد ؛ اگر شمشيرش بالا مىرفت ، دستش مىلرزيد ، دلش مىلرزيد كه من چگونه به روى اينها شمشير بكشم . و اگر على و ركاب على نبود و اگر آن افرادى كه در ركاب على بودند اطمينانشان به على نبود ، محال بود كه به روى اينها شمشير بكشند . اوضاع خيلى شبهه ناك بود و حق هم داشتند . ما و شما هم اگر مىبوديم ، دستمان به آن طرف نمىرفت .\r\n","page_name":" 606 ","page_number":606},
  {"content":"\r\n\r\nجمله عجيب است : و كَلَبش داشت فزونى مىگرفت . كَلَب يعنى هارى . سگ وقتى كه هار مىشود و به اصطلاح عاميانه ديوانه مىشود ، بيمارى خاصى پيدا مىكند .\r\nوقتى كه اين حيوان اين بيمارى را پيدا مىكند ، ديگر آشنا و غيرآشنا و صاحب و غيرصاحب نمىشناسد ، به هر انسانى يا حيوانى كه مىرسد گاز مىگيرد و نيش خودش را در بدن او فرو مىكند و بعد ، از لعاب دهان او ميكروب اين بيمارى وارد خون طرف مىشود و بعد از مدتى او هم هار مىشود . يعنى يك سگ هار اگر يك اسب را بگزد ، آن اسب بعد از مدتى هار مىشود ، اگر يك انسان را هم بگزد ، آن انسان بعد از مدتى هار مىشود . على عليه السلام مىگويد : اين مقدس مآب‌ها به صورت يك سگ هار درآمده بودند و مانند سگ هار با هركس تماس مىگرفتند او را هم مثل خودشان هار مىكردند . همين‌طور كه اگر مردم ببينند يك سگ هار شده است ، هر كسى به خودش حق مىدهد كه او را اعدام كند براى اينكه نگزد و ديگران را هار نكند ، من اين سگهاى هار را ديدم ، و ديدم چاره‌اى غير از اعدام اينها نيست ؛ اگر نه ، طولى نمىكشد كه بيمارى هارى خودشان را به جامعهء اسلامى سرايت مىدهند و جامعهء اسلامى را در جمود و تقشّر و تحجّر و حماقت و نادانى فرو مىبرند . من خطر [ براى 
  ] اسلام را پيش بينى مىكردم . من بودم كه چشم اين فتنه را درآوردم ، غير از من احدى جرأت چنين كارى را نداشت ، پس از آنكه موج تاريكى و شبهه و شك دربارهء اينها بالا گرفته بود و هارى اينها فزونى يافته بود و روز به روز به ديگران سرايت مىكرد .\r\n\r\nمميّزات خوارج\r\nخوارج مميّزاتى داشتند . يكى از مميّزات اينها همان مسألهء شجاعت و فداكارى زياد اينها بود . چون روى عقيده كار مىكردند ، فداكار بودند ، و عجيب هم فداكار بودند . داستانهاى عجيبى از فداكاريهاى اينها هست . خاصيت دومشان اين بود كه اينها متنسّك بودند يعنى متعبّد بودند ، زياد عبادت مىكردند . اين آن چيزى بود كه ديگران را زياد به شك و شبهه مىانداخت كه على فرمود : غير از من كسى ديگر جرأت نمىكرد اينها را بكشد . خاصيت سومى كه اينها داشتند همان جهالت و نادانى\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nزياد اينها بود . امان از جهالت و نادانى كه بر سر اسلام از جهالت و نادانى چه آمده است ؟ ! نهج البلاغه كتاب عجيبى است ، در هر جهت كتاب عجيبى است : توحيدش عجيب است ، موعظه‌اش عجيب است ، دعا و عبادتش عجيب است ، تحليل تاريخ زمان خودش هم عجيب است . على عليه السلام وقتى معاويه يا عثمان يا خوارج و يا ساير جريانها را تحليل مىكند ، عجيب تحليل مىكند . از جمله دربارهء خوارج اين‌طور مىفرمايد : « ثُمَّ انْتُمْ شِرارُ النّاس » شما بدترين مردم هستيد . به اين مقدس مآب‌ها مىگويد : شما بدترين مردم هستيد . چرا ؟ ما اگر باشيم مىگوييم : اى آقا ، بالأخره هرچه باشد آدمهاى بىضررى هستند ، آدمهاى خوبى هستند . ما اين‌جور آدمها را مىگوييم آدمهاى خوب . از نظر ما اينها آدمهاى خوب هستند . ولى آيا مىدانيد چرا على مىگويد شما بدترين مردم هستيد ؟ جملهء بعدش اين است : « وَ مَنْ رَمى بِهِ الشَيْطانُ مَرامِيَهُ وَ ضَرَبَ بِهِ تيهَهُ » شما به اين دليل بسيار مردم بدى هستيد كه تيرهايى هستيد در دست شيطانها ؛ شيطان شما را به منزلهء تير قرار مىدهد ، در كمان خودش مىگذارد و هدف خود را مىكوبد . على عليه السلام مىگويد : شما ابزار بسيار قاطعى هستيد در دست شيطانها . و اين را هم توجه داشته باشيد كه در زمان على عليه السلام يك طبقهء منافق امثال عمرو عاص و معاويه پيدا شده بودند كه اينها عالم و دانا بودند و واقعيتها را مىدانستند . واللَّه على را از ديگران بهتر مىشناختند . اين شهادت تاريخ است كه معاويه به على ارادت داشت و با او مىجنگيد . ( دنياطلبى ، حرص ، عقدهء روحى داشتن ، از اينها غافل نمانيد ) . دليلش اين است كه بعد از شهادت على عليه السلام هركس از صحابهء نزديك على [ نزد او مىآمد 
  ] به او مىگفت : على را براى من توصيف كن . وقتى توصيف مىكردند ، اشكهايش جارى مىشد و مىگفت : هيهات كه ديگر روزگار مانند على انسانى را بياورد .\r\nافرادى بودند مثل عمرو عاص و معاويه كه على و حكومت على را مىشناختند ، هدفهاى على را مىدانستند اما دنياطلبى امانشان نمىداد . اين طبقهء زيرك منافق هميشه از اين خشكه مقدس‌ها به عنوان يك تير براى زدن هدفهاى خودشان استفاده مىكردند ، و اين جريان هميشه در دنيا ادامه دارد . اين مشكل بزرگ على هميشه در دنيا هست . هميشه منافق هست ، الآن هم واللَّه معاويه و عمروعاص هست در لباسهاى گوناگون ، و هميشه ابن ملجم‌ها و خشكه مقدس‌ها و تيرهايى كه ابزار دست شيطانها مىباشند هستند ، هميشه آماده‌ها براى\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nگول خوردن‌ها و تهمت زدن‌ها هستند كه مثل على را بگويند كافر شد ، مشرك شد .\r\nيك كسى دربارهء ابن سينا گفته بود كه ابن سينا كافر است « 1 » . ابن سينا اين رباعى را گفت :\r\n كفر چو منى گزاف و آسان نبود * محكمتر از ايمان من ايمان نبود \r\n در دهر يكى چو من و آن هم كافر * پس در همه دهر يك مسلمان نبود \r\nهرچه دانشمند بزرگ تا كنون اسلام داشته ، اين خشكه مقدس‌ها مىگويند : اين مسلمان نبوده ، كافر بوده ؛ اين شيعه نبوده ، مثلًا دشمن على عليه السلام بوده است . جريانى را براى شما نقل كنم . مسلمانها بيدار باشيد ، از خوارج نهروان نباشيد ، تير شيطان قرار نگيريد ! .\r\nروزى يكى از دوستان تلفن كرد : آقا من خيلى تعجب مىكنم ، جريان خيلى عجيبى شنيدم . آقا اين اقبال پاكستانى كه شما جلسهء جشن و يادبود برايش گرفتيد ، اين كه مىگويند در كتابش به امام جعفر صادق عليه السلام اهانت كرده و فحش داده . گفتم :\r\nاين حرفها چيست ؟ ! گفت : فلان صفحه از فلان كتاب را ملاحظه بفرماييد . گفتم :\r\nخودت ديدى ؟ گفت : نه ، يك آقاى خيلى محترمى به من گفت . من تكان خوردم .\r\nتعجب كردم از بعضى دوستان مثل آقاى سعيدى - كه ديوان اقبال را از اول تا آخر خوانده‌اند - كه اينها چطور چنين چيزى را نديده‌اند . به او گفتم : اولًا صحبت يادبود و تجليل نبود ، صحبت سوژه قراردادن بود ؛ ما كسى را كه تجليل نكرديم اقبال بود ؛ اقبال را سوژه قرار داديم براى يك سلسله هدفهاى اسلامى ؛ اگر حضور نداشته‌ايد ، در كتابش كه منتشر مىشود خواهيد ديد . فوراً با جناب آقاى سيد غلامرضا سعيدى تماس گرفتم و از ايشان پرسيدم . او هم حيرت كرد ، گفت : نه آقا من خوانده‌ام ، چنين چيزى نمىشود . گفتم : آخر دروغ به اين بزرگى كه نمىشود . يكى دو ساعت بعد يك وقت ايشان يادش افتاد ، آمد گفت : فهميدم جريان چيست . جريان اين است : دو نفر بوده‌اند در هندوستان ، يكى جعفر نام و يكى صادق نام . در وقتى كه انگليس‌ها آمدند هندوستان را احتلال كردند ، مسلمين عليه آنها قيام كردند و اين دو نفر رفتند\r\n\r\n\r\n\r\n\r\n","description":"","footnote":"\r\n( 1 ) هميشه بىسوادها و نادانها و جاهلها وقتى كه در مقابل دانشمندها ، باقدرتها ، باهنرها قرار مىگيرند و مىبينند جامعه براى اينها احترام قائل است ، نمىدانند چه كنند ، ابزار ديگرى كه ندارند ، اگر بگويند بىسواد است ، آثار علمىاش را مىبينند ، اگر بگويند بىهنر است هنرش را مىبينند ، اگر بگويند بىعقل است عقلش را مىبينند ، چه بگويند ؟ آخرش مىگويند : اين دين ندارد ، اين كافر است ، اين مسلمان نيست .\r\n","page_name":" 609 ","page_number":609},
  {"content":"\r\n\r\nبا انگليس‌ها ساختند و نهضت اسلامى را از پشت خنجر زدند و از بين بردند . اقبال ايندو را در كتابش مذمّت كرده . خيال مىكنم هركس اشتباه كرده ، همين باشد . گفتم حالا ببينيم . كتاب را آوردند . ديدم در آن صفحه‌اى كه اين آقايان مىگويند ، اين جور مىگويد : هر جا كه در دنيا يك خرابى هست در آنجا يا يك صادقى وجود دارد و يا يك جعفرى . در دو صفحهء قبلش مىگويد :\r\n جعفر از بنگال و صادق از دكن * ننگ دين ننگ جهان ننگ وطن \r\nجعفر بنگالى و صادق دكنى را مىگويد . مگر امام جعفر صادق اهل بنگال يا دكن بوده ؟ ! بعد هم ما تحقيق تاريخى كرديم ، معلوم شد پس از آنكه انگليس‌ها مىآيند هندوستان را احتلال كنند ، دو سردار اسلامى شيعى يكى به نام سراج الدين و يكى به نام تيپو سلطان ( ظاهراً سراج الدين در جنوب هندوستان و تيپو سلطان در شمال هندوستان ) اين دو نفر قهرمان بزرگ قيام مىكنند ( و اقبال اين دو قهرمان شيعى را در حدّ اعلى ستايش مىكند ) . انگليس‌ها در دستگاه سراج الدين ، جعفر را پيدا كردند ، با او ساختند ، او شريك دزد بود و رفيق قافله ؛ در دستگاه تيپو سلطان هم صادق را درست كردند ، او هم شد شريك دزد و رفيق قافله ، و اين هر دو آمدند از پشت خنجر زدند و نتيجه اين شد كه انگليس‌ها سيصدسال استعمار خودشان را بر هندوستان مستولى كردند . نتيجه اين شد كه سراج الدين و تيپو سلطان نزد شيعه محترمند چون هم شيعى هستند و هم قهرمان ، نزد اهل تسنن محترمند چون قهرمان اسلامى هستند ، نزد هندوها هم محترمند چون قهرمان ملى هستند . ولى اين دو نفر ديگر ، خائن در نزد شيعه و سنى و هندوى هندوستان و پاكستان ، و مردمانى مذموم ، منفور و سمبل خيانت هستند .\r\nهنوز كه سه ماه از برگزارى آن مجلس يادبود گذشته است ، شايد كمتر روزى اتفاق مىافتد كه من مواجه نشوم با اين سؤال كه : آقا ! اين آقايى كه شما شعرهايش در مدح امام حسين را مىخوانيد چرا به امام جعفر صادق فحش داده ؟ ! و چيزى كه اكنون در محافل غير اسلامى اسباب مضحكه شده است و من رنج مىبرم اين است كه در محافل غيراسلامى اين قضيه منعكس شده است كه اقبال پاكستانى ، جعفر بنگالى و صادق دكنى را هجو كرده و مسلمانها هر جا مىنشينند مىگويند اقبال به امام جعفرصادق فحش داده ؛ عقل مسلمانها را ببينيد ! آن وقت ما در مقابل اين محافل غيراسلامى خجالت مىكشيم كه ببينيم مسلمانهاى ما سطح فكرشان اينقدر\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nپايين است .\r\nمعاويه هنگامى كه پيك على عليه السلام در شام بود ، در حالى كه روز چهارشنبه بود گفت اعلام نماز جمعه كنيد . اعلام نماز جمعه كردند . در روز چهارشنبه نماز جمعه خواند . احدى به او اعتراض نكرد . در خفا نمايندهء على عليه السلام را خواست ، گفت : « برو به على بگو با صدهزار شمشيرزن به سراغ تو مىآيم كه چهارشنبه را از جمعه تشخيص نمىدهند . به على بگو حساب كار خودت را بكن » . حالا حسينيهء ارشاد گنهكار شده است كه يك روزى راجع به فلسطينىها بحث كرده و گفته است مردم ! به فلسطينىها كمك كنيد . يك عده يهودى - كه جاسوسهاى اسرائيل در اين مملكت فراوانند و بسيارى از مسلمانهاى خودمان با كمال تأسف جاسوس آنها هستند - با حسينيهء ارشاد كينه برداشته‌اند و روزى نيست كه عليه حسينيهء ارشاد شايعه درست نكنند « 1 » من از شما هيچ چيزى نمىخواهم جز اينكه بگويم چشمتان را باز كنيد ، تحقيق كنيد ، بدانيد عناصر يهود در اين مملكت و در همهء ممالك اسلامى فراوانند ؛ دست اينها ، جاسوسها و پول اينها مرتب دارد كار مىكند . از خوارج نهروان نباشيد . آخر تا كى ما مىخواهيم به نام اسلام عليه اسلام شمشير بزنيم ؟ ! اگر ما از اين درسها پند نگيريم ، پس از چه مىخواهيم پند بگيريم ؟ چرا ما هر سال مىآييم جمع مىشويم به نام على مجلس مىگيريم ؟ چون على زندگىاش آموزنده است . يكى از نكات آموزندهء زندگى على عليه السلام همين مبارزه با خوارج است ، مبارزه با خشكه مقدسى است ، مبارزه با نفاق است ، مبارزه با جهالت است . على شيعهء جاهل نمىخواهد ، على شيعه‌اى كه حقه بازها و يهوديها و جهودها بيايند شايعه درست كنند بگويند اقبال پاكستانى به امام جعفر صادق‌تان فحش داده ، بعد مثل برق در ميان اين مردم سارى و جارى بشود كه اقبال پاكستانى - العياذباللَّه - ناصبى بوده ( اين مردى كه مخلص اهل بيت پيغمبر است ) و نروند كتابش را باز كنند يا اقلًا تاريخش را از سفارت پاكستان يا جاى ديگر بپرسند ، چنين شيعه‌اى را على عليه السلام نمىخواهد و از او بيزار است . چشمهايتان را باز كنيد ، گوشهايتان را باز كنيد ، هر حرفى را كه\r\n\r\n\r\n\r\n\r\n","description":"","footnote":"\r\n( 1 ) . [ دربارهء رابطهء استاد شهيد با حسينيهء ارشاد ، رجوع شود به كتاب سيرى در زندگانى استاد مطهرى ، چاپ انتشارات صدرا . 
  ]\r\n","page_name":" 611 ","page_number":611},
  {"content":"\r\n\r\nمىشنويد فوراً نگوييد « مىگويند چنين » . آخر اين « مىگويند » ها ريشه هايش يك جاهاى خطرناك است . تحقيق كنيد ، بعد از تحقيق هرچه كه مىخواهيد بينكم و بين اللَّه بگوييد ، اما بىتحقيق حرفى را نزنيد .\r\nعبد الرحمن بن ملجم مىآيد على عليه السلام را مىكشد ، آن وقت ببينيد چقدر برايش كف مىزنند . يكى از اين خارجيها يك رباعى دارد ، [ در بيت اول آن 
  ] مىگويد :\r\n يا ضَرْبَةً مِنْ تَقِىٍّ ما اراد بِها * الّا لِيَبْلُغَ مِنْ ذِى الْعَرْشِ رِضْواناً \r\nمرحبا به ضربت آن مرد پرهيزگار ( كى ؟ ابن ملجم ) ، آن مرد پرهيزگارى كه جز رضاى خدا چيزى را در نظر نداشت . بعد مىگويد : « اگر اعمال تمام مردم را در ترازوى ميزان الهى بگذارند و آن ضربت ابن ملجم را نيز بگذارند ، آن وقت خواهند ديد كه در ميان خلق خدا هيچ كس عملى بزرگتر از عمل ابن ملجم انجام نداده است . » جهالت اينچنين مىكند با اسلام و مسلمين .\r\n\r\nشهادت على عليه السلام\r\nابن ملجم يكى از آن نه نفر زُهّاد و خشكه مقدس‌هاست كه مىروند در مكه و آن پيمان معروف را مىبندند و مىگويند همهء فتنه‌ها در دنياى اسلام معلول سه نفر است : على ، معاويه و عمرو عاص . ابن ملجم نامزد مىشود كه بيايد على عليه السلام را بكشد . قرارشان كِى است ؟ شب نوزدهم ماه رمضان . چرا اين شب را قرار گذاشته بودند ؟ ابن ابى الحديد مىگويد : نادانى را ببين ! اينها شب نوزدهم ماه رمضان را قرار گذاشتند ، گفتند چون اين عمل ما يك عبادت بزرگ است ، آن را در شب قدر انجام بدهيم كه ثوابش بيشتر باشد .\r\nابن ملجم آمد به كوفه و مدتها در كوفه منتظر شب موعود بود . در اين خلالهاست كه با دخترى به نام « قُطام » كه او هم خارجى و هم مسلك خودش است آشنا مىشود ، عاشق و شيفتهء او مىگردد . شايد تا اندازه‌اى مىخواهد اين فكرها را فراموش كند . وقتى كه مىرود با او مسألهء ازدواج را در ميان مىگذارد ، او مىگويد من حاضرم ولى مهر من خيلى سنگين است . اين هم از بس شيفتهء اوست مىگويد هرچه بگويى حاضرم . مىگويد سه هزار درهم . مىگويد مانعى ندارد . يك برده .\r\nمانعى ندارد . يك كنيز . مانعى ندارد . چهارم : كشتن على بن ابيطالب . اول كه خيال مىكرد در مسير ديگرى غير از مسير كشتن على عليه السلام قرار گرفته است تكان خورد ،\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nگفت ما مىخواهيم ازدواج كنيم كه خوش زندگى كنيم ، كشتن على كه مجالى براى ازدواج و زندگى ما نمىگذارد . گفت : مطلب همين است . اگر مىخواهى به وصال من برسى بايد على را بكشى . زنده ماندى كه مىرسى ، نماندى هم كه هيچ . مدتها در شش و پنج اين فكر بود . خودش شعرهايى دارد كه دو شعر آن چنين است :\r\n ثلاثة آلاف و عبد و قينة * و قتل على بالحسام المسمّم \r\n و لا مهر اعلى من على و ان علا * و لا فتك الّا دون فتك ابن ملجم \r\nمىگويد اين چند چيز را به عنوان مهر از من خواست . بعد خودش مىگويد : در دنيا مهرى به اين سنگينى پيدا نشده و راست هم مىگويد . مىگويد : هر مهرى در دنيا هر اندازه بالا باشد ، اين قدر نيست كه به حد على برسد . مهر زن من خون على است .\r\nبعد مىگويد : و هيچ ترورى در عالم نيست و تا دامنهء قيامت واقع نخواهد شد مگر اينكه از ترور ابن ملجم كوچكتر خواهد بود ، و راست هم گفت .\r\nآنوقت ببينيد على چه وصيت مىكند ؟ على در بستر مرگ كه افتاده است ، دو جريان را در كشورى كه پشت سر خود مىگذارد مىبيند : يكى جريان معاويه و به اصطلاح قاسطين ، منافقينى كه معاويه در رأس آنهاست ، و يكى هم جريان خشكه مقدس‌ها ، كه خود اينها با يكديگر تضاد دارند . حالا اصحاب على بعد از او چگونه رفتار كنند ؟ فرمود : بعد از من ديگر اينها را نكشيد : « لا تَقْتُلُوا الْخَوارِجَ بَعْدى » درست است كه اينها مرا كشتند ولى بعد از من اينها را نكشيد ، چون بعد از من شما هرچه كه اينها را بكشيد به نفع معاويه كار كرده‌ايد نه به نفع حق و حقيقت ، و معاويه خطرش خطر ديگرى است . فرمود : « لا تَقْتُلُوا الْخَوارِجَ بَعْدى فَلَيْسَ مَنْ طَلَبَ الْحَقَّ فَاخْطَأَهُ كَمَنْ طَلَبَ الْباطِلَ فَادْرَكَهُ » « 1 » خوارج را بعد از من نكشيد كه آن كه حق را مىخواهد و اشتباه كرده مانند آن كه از ابتدا باطل را مىخواسته و به آن رسيده است نيست . اينها احمق و نادان‌اند ، ولى او از اول دنبال باطل بود و به باطل خودش هم رسيد .\r\nعلى با كسى كينه ندارد ، هميشه روى حساب حرف مىزند . همين ابن ملجم را كه گرفتند و اسير كردند ، آوردند خدمت مولى على عليه السلام . حضرت با يك صداى نحيفى ( در اثر ضربت خوردن ) چند كلمه با او صحبت كرد ، فرمود : چرا اين كار را\r\n\r\n\r\n\r\n\r\n","description":"","footnote":"\r\n( 1 ) نهج البلاغه ، خطبهء 60 .\r\n","page_name":" 613 ","page_number":613},
  {"content":"\r\n\r\nكردى ؟ آيا من بد امامى براى تو بودم ؟ ( من نمىدانم يك نوبت بوده است يا دو نوبت يا بيشتر ، ولى همهء اينها را كه عرض مىكنم نوشته‌اند ) . يك بار مثل اينكه تحت تأثير روحانيت على قرار گرفت ، گفت : « افَانْتَ تُنْقِذُ مَنْ فِى النّار » « 1 » آيا يك آدم شقى و جهنمى را تو مىتوانى نجات دهى ؟ منِ بدبخت بودم كه چنين كارى كردم ؟ و هم نوشته‌اند كه يك بار كه على عليه السلام با او صحبت كرد ، با على با خشونت سخن گفت ، گفت : على ! من آن شمشير را كه خريدم با خداى خودم پيمان بستم كه با اين شمشير بدترين خلق خدا كشته شود ، و هميشه از خدا خواسته‌ام و دعا كرده‌ام كه خدا با اين شمشير بدترين خلق خودش را بكشد . فرمود : اتفاقاً اين دعاى تو مستجاب شده است ، چون خودت را با همين شمشير خواهند كشت .\r\nعلى عليه السلام از دنيا رفت . او در شهر بزرگى مانند كوفه است . غير از آن عده خوارج نهروانى ، باقى مردم همه آرزو مىكنند كه در تشييع جنازهء على شركت كنند ، بر على بگريند و زارى كنند . شب بيست و يكم ، مردم هنوز نمىدانند كه بر على چه دارد مىگذرد و على بعد از نيمه شب از دنيا رفته است . تا على از دنيا مىرود فوراً همان شبانه ، فرزندان على ( امام حسن ، امام حسين ، محمد بن حنفيّه ، جناب ابوالفضل العباس ) و عده‌اى از شيعيان خاص - كه شايد از شش هفت نفر تجاوز نمىكردند - محرمانه على را غسل دادند و كفن كردند و در نقطه‌اى كه ظاهراً خود على عليه السلام قبلًا معين فرموده بود - كه همين مدفن شريف آن حضرت است وطبق روايات ، بعضى از انبياى عظام نيز در همين سرزمين مدفون هستند - در همان تاريكى شب دفن كردند و احدى نفهميد . بعد محل قبر را هم مخفى كردند و به كسى نگفتند . فردا مردم فهميدند كه ديشب على دفن شده . محل دفن على كجاست ؟ گفتند لازم نيست كسى بداند ؛ و حتى بعضى نوشته‌اند امام حسن عليه السلام صورت جنازه‌اى را تشكيل دادند و به مدينه فرستادند كه مردم خيال كنند كه على عليه السلام را بردند مدينه دفن كنند ، چرا ؟ به خاطر همين خوارج . براى اينكه اگر اينها مىدانستند على را كجا دفن كرده‌اند ، به مدفن على جسارت مىكردند ، مىرفتند نبش قبر مىكردند و جنازهء على را از قبرش بيرون مىكشيدند . تا خوارج در دنيا بودند و حكومت مىكردند ، غير از فرزندان على و فرزندانِ فرزندان على ( ائمهء اطهار ) كسى نمىدانست على كجا\r\n\r\n\r\n\r\n\r\n","description":"","footnote":"\r\n( 1 ) زمر / 19 .\r\n","page_name":" 614 ","page_number":614},
  {"content":"\r\n\r\nدفن شده است . تا اينكه آنها بعد از حدود صدسال منقرض شدند ، بنى اميّه هم رفتند ، دورهء بنى العباس رسيد ؛ ديگر مزاحم اين جريان نمىشدند . امام صادق عليه السلام براى اولين بار [ محل قبر على عليه السلام را 
  ] آشكار فرمود . همين صفوان معروفى كه شما در زيارت عاشورا دعايى مىخوانيد كه در سند آن نام او آمده است ، مىگويد من خدمت امام صادق در كوفه بودم ، ايشان ما را آورد سر قبر على عليه السلام و فرمود قبر على اينجاست و دستور داد - ظاهراً براى اولين بار - سايبانى براى قبر على عليه السلام تهيه كنيم ، و از آن وقت قبر على عليه السلام آشكار شد .\r\nپس اين مشكل بزرگ براى على عليه السلام منحصر به زمان حياتش نبود ؛ تا صدسال بعد از وفات على هم قبر على از ترس اينها مخفى بود .\r\n« السَّلامُ عَلَيْكَ يا ابَاالْحَسَنِ ، السَّلامُ عَلَيْكَ يا اميرَالْمُؤمِنينَ » تو و اولاد تو چقدر مظلوم بوديد ! من نمىدانم آقا اميرالمؤمنين مظلومتر است يا فرزند بزرگوارش اباعبد اللَّه الحسين ؟ همان طورى كه پيكر على از شر دشمن راحتى ندارد ، بدن فرزند عزيزش حسين هم از شر دشمن آسايش ندارد ، و شايد به همين جهت است كه فرمودند : « لا يَوْمَ كَيَوْمِكَ يا ابا عَبْدِاللَّهِ » هيچ روزى مانند روز فرزند من حسين نيست .\r\nامام حسن بدن على عليه السلام را مخفى كرد ، چرا ؟ براى اينكه به بدن على جسارت نشود ، اما وضع كربلاطور ديگرى بود . امام زين العابدين عليه السلام قدرت پيدا نكرد كه بدن حسين را بعد از شهادت فوراً مخفى كند ؛ نتيجه‌اش همان شد كه نمىخواهم نام ببرم .\r\nآن شخص گفت :\r\n لباس كهنه چه حاجت كه زير سُمّ ستور * تنى نماند كه پوشند جامه بر بدنش \r\n\r\n","description":"","footnote":"","page_name":" 615 ","page_number":615},
  {"content":"\r\n . \r\n","description":"","footnote":"","page_name":" 616 ","page_number":616},
  {"content":"\r\n\r\n\r\nصلح امام حسن عليه السلام ( سيرى در سيرهء ائمه اطهار عليهم السلام )\r\n\r\n","description":"","footnote":"","page_name":" 617 ","page_number":617},
  {"content":"\r\n . \r\n","description":"","footnote":"","page_name":" 618 ","page_number":618},
  {"content":"\r\n\r\n\r\n1 - كلياتى در مسألهء جنگ و صلح از نظر فقه اسلامى\r\nبسم اللَّه الرحمن الرحيم مسألهء صلح امام حسن ، هم در قديم مورد سؤال و پرسش بوده « 1 » و هم در زمانهاى بعد ، و بالخصوص در زمان ما بيشتر اين مسأله مورد سؤال و پرسش است كه چگونه شد امام حسن عليه السلام با معاويه صلح كرد ؟ مخصوصاً كه مقايسه‌اى به عمل مىآيد ميان صلح امام حسن با معاويه و جنگيدن امام حسين با يزيد و تسليم نشدن او به يزيد و ابن زياد . به نظر مىرسد براى كسانى كه زياد در عمق مطلب دقت نمىكنند اين دو روش متناقض است ، و لهذا برخى گفته‌اند اساساً امام حسن و امام حسين دو روحيهء مختلف داشته‌اند و امام حسن طبعاً و جنساً صلح طلب بود بر خلاف امام حسين كه مردى شورشى و جنگى بود . بحث ما اين است كه آيا اينكه امام حسن قرارداد صلح با معاويه امضا كرد و امام حسين به هيچ وجه حاضر به صلح و تسليم نشد ، ناشى از دو روحيهء مختلف است كه اگر فرض كنيم در موقع امام حسن امام حسين قرار گرفته بود و به جاى امام حسن امام حسين مىبود ، سرنوشت چيز ديگرى مىبود و امام حسين تا قطرهء آخر خونش مىجنگيد ، و همين‌طور اگر در كربلا به جاى امام حسين امام حسن مىبود جنگى واقع نمىشد و مطلب به\r\n\r\n\r\n\r\n\r\n","description":"","footnote":"\r\n( 1 ) در زمان خود امام حسن برخى اعتراض مىكردند ، و در زمان ائمهء بعد نيز اين مسأله مورد سؤال بوده است .\r\n","page_name":" 619 ","page_number":619},
  {"content":"\r\n\r\nشكلى خاتمه مىيافت ؟ يا اين مربوط به شرايط مختلف است ؛ شرايط در زمان امام حسن يك جور ايجاب مىكرد و در زمان امام حسين جور ديگرى . براى اينكه راجع به شرايط مختلف بحث كنيم بايد مبحثى را مطرح نماييم ، و معمولًا كسانى كه بحث كرده‌اند وارد همين مبحث شده‌اند كه شرايط زمان امام حسن با شرايط زمان امام حسين اختلاف داشت و واقعاً مصلحت انديشى در زمان امام حسن آنچنان ايجاب مىكرد و مصلحت انديشى در زمان امام حسين اينچنين . البته ما هم اين مطلب را قبول داريم و بعد هم روى آن بحث مىكنيم ولى قبل از آنكه اين مطلب را بحث كنيم يك بحث اساسى راجع به دستور اسلام در موضوع جهاد لازم است ، چون هر دو بر مىگردد به مسألهء جهاد : امام حسن متاركه كرد و صلح نمود و امام حسين متاركه نكرد و صلح ننمود و جنگيد . پس ما كليات اسلام در باب جهاد را بيان مىكنيم - كه نديده‌ايم كسانى كه در باب صلح امام حسن بحث كرده‌اند اين جهات را وارد شده باشند - بعد وارد اين مسأله مىشويم كه صلح امام حسن روى چه حسابى بوده و جنگ امام حسين روى چه حسابى ؟\r\n\r\nپيغمبر اكرم و صلح\r\nو بعد خواهيم ديد كه اين اساساً اختصاص به صلح امام حسن ندارد ، خود پيغمبر اكرم در سالهاى اول بعثت تا آخر مدتى كه در مكه بودند و نيز ظاهراً تا سال دوم ورود به مدينه ، روششان در مقابل مشركين روش مسالمت است ؛ هرچه از ناحيهء مشركين آزار و رنج و ناراحتى مىبينند و حتى بسيارى از مسلمين در زير شكنجه مىميرند و مسلمين اجازه مىخواهند كه با اينها وارد جنگ بشوند و مىگويند ديگر بالاتر از اين چيزى نيست ، از اين بدتر مىخواهد وضع ما چه بشود ، به آنها اجازه نمىدهد و حداكثر به آنان اجازهء مهاجرت مىدهد كه از حجاز به حبشه مهاجرت مىكنند . ولى وقتى كه پيغمبر اكرم از مكه مهاجرت مىكنند و به مدينه مىروند ، در آنجا آيه نازل مىشود :  « أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَ إِنَّ اللَّهَ عَلى نَصْرِهِمْ لَقَدِيرٌ »  « 1 » خلاصه اجازه داده شد به اين كسانى كه تحت شكنجه و ظلم قرار گرفته‌اند كه بجنگند .\r\n\r\n\r\n\r\n\r\n","description":"","footnote":"\r\n( 1 ) حج / 39 .\r\n","page_name":" 620 ","page_number":620},
  {"content":"\r\n\r\nآيا اسلام دين جنگ است يا دين صلح ؟ اگر دين صلح است ، تا آخر بايد آن روش را ادامه مىدادند و مىگفتند اساساً جنگ كار دين نيست ، كار دين فقط دعوت است ، تا هر جا كه پيش رفت رفت ، هر جا هم نرفت نرفت ؛ و اگر اسلام دين جنگ است پس چرا در سيزده سال مكه به هيچ وجه اجازه ندادند كه مسلمين حتى از خودشان دفاع كنند ، دفاع خونين ؛ يا اينكه نه ، اسلام ، هم دين صلح « 1 » است و هم دين جنگ ، در يك شرايطى نبايد جنگيد و در يك شرايطى بايد جنگيد . باز ما حضرت رسول را مىبينيم كه در همان دورهء مدينه هم در يك مواقعى با مشركين يا با يهود و نصارى مىجنگد و در يك مواقع ديگر حتى با مشركين قرارداد صلح مىبندد ، همچنانكه در حديبيه با همين مشركين مكه كه الَدُّ الخصام پيغمبر بودند و از همهء دشمنهاى پيغمبر سرسخت‌تر بودند ، عليرغم تمايل تقريباً عموم اصحابش قرارداد صلح امضا كرد . باز در مدينه مىبينيم پيغمبر با يهوديان مدينه قرارداد عدم تعرض امضا مىكند . اين حساب چه حسابى است ؟\r\n\r\nعلى عليه السلام و صلح\r\nهمچنين ما مىبينيم اميرالمؤمنين در يك جا مىجنگد ، در جاى ديگر نمىجنگد . بعد از پيغمبر اكرم كه مسألهء خلافت پيش مىآيد و خلافت را ديگران مىگيرند و مىبرند ، على در آنجا نمىجنگد ، دست به شمشير نمىزند و مىگويد من مأمور هستم كه نجنگم و نبايد بجنگم ، و هر مقدار هم كه از ديگران خشونت مىبيند ، نرمش نشان مىدهد ، به طورى كه يك وقت تقريباً مورد سؤال و اعتراض حضرت زهرا قرار گرفت كه فرمود : « ما لَكَ يَا ابْنَ ابى طالِبٍ اشْتَمَلْتَ شَمْلَةَ الْجَنينِ وَ قَعَدْتَ حُجْرَةَ الظَّنينِ » « 2 » پسر ابوطالب ! چرا مثل جنينِ در رحم ، دست و پايت را جمع كرده و همين جور يك گوشه نشسته‌اى ، و مثل اشخاصى كه متهم هستند و خجالت مىكشند از خانه بيرون بروند در خانه نشسته‌اى ؟ تو همان مردى هستى كه در ميدانهاى جنگ شيران از جلوى تو فرار مىكردند ، حالا اين شغالها بر تو مسلط شده‌اند ؟ ! چرا ؟ كه بعد حضرت توضيح مىدهد كه آنجا وظيفهء من آن بوده ، اكنون وظيفهء من اين است .\r\n\r\n\r\n\r\n\r\n","description":"","footnote":"\r\n( 1 ) صلح به معنى اعم ، يعنى ترك جنگ .\r\n( 2 ) احتجاج طبرسى ، ج 1 / ص 107 .\r\n","page_name":" 621 ","page_number":621},
  {"content":"\r\n\r\nبيست و پنج سال مىگذرد و در تمام اين بيست و پنج سال على يك مرد به اصطلاح صلح جو و مسالمت طلب است . آن وقتى كه مردم عليه عثمان شورش مىكنند ( همان شورشى كه بالأخره منجر به قتل عثمان شد ) على خودش جزء شورشيان نيست ، جزء طرفداران هم نيست ، ميانجى است ميان شورشيان و عثمان ، و كوشش مىكند كه بلكه قضايا به جايى بينجامد كه از طرفى تقاضاهاى شورشيان - كه تقاضاهايى عادلانه بود راجع به شكايتى كه از حكام عثمان داشتند و مظالمى كه آنها ايجاد كرده بودند - برآورده شود و از طرف ديگر عثمان كشته نشود . اين در نهج البلاغه است و تاريخ هم به‌طور قطع و مسلّم همين را مىگويد . به عثمان مىفرمود : من مىترسم بر اينكه تو آن پيشواى مقتول اين امت باشى ، و اگر تو كشته شوى باب قتل بر اين امت باز خواهد شد ، فتنه‌اى در ميان مسلمين پيدا مىشود كه هرگز خاموش نشود .\r\nپس على حتى در اواخر عهد عثمان - كه بدترين دوره‌هاى زمان عثمان بود - نيز ميانجى واقع مىشود ميان شورشيان و عثمان . در ابتداى خلافت عثمان هم وقتى كه آن نيرنگ عبد الرحمن بن عوف طى شد كه در آخر فقط دو نفر از شش نفر به عنوان كانديدا و نامزد باقى ماندند : على عليه السلام و عثمان ، [ روش حضرت از همين قبيل بود . قضيه از اين قرار بود كه عمر شورايى مركب از شش نفر را مأمور انتخاب جانشين خود كرد . در اين شورا ابتدا 
  ] سه نفر كنار رفتند ، يكى به نفع حضرت امير و او زبير بود ، يكى به نفع عثمان و او طلحه بود ، و يكى به نفع عبد الرحمن و او سعد وقّاص بود . سه نفر باقى ماندند . عبد الرحمن گفت من هم داوطلب نيستم . باقى ماند دو نفر ، و رأى شد رأى عبد الرحمن . عبد الرحمن به هركس رأى بدهد او چهار رأى دارد ( چون خودش دو رأى داشت ، هر يك از آن دو هم دو رأى داشتند ) و طبق آن شورا خليفه است . اول آمد نزد حضرت امير و گفت : من حاضرم با تو بيعت كنم به شرط عمل به كتاب خدا و سنت پيغمبر و سيرهء شيخين . فرمود : من با تو بيعت مىكنم به شرط عمل به كتاب خدا و سنت پيغمبر و آنچه خودم درك مىكنم . بعد رفت نزد عثمان و گفت : من با تو بيعت مىكنم به شرط عمل به كتاب خدا و سنت پيغمبر و سيرهء شيخين . گفت : بسيار خوب ، قبول مىكنم ؛ در صورتى كه عثمان از سيرهء شيخين هم منحرف شد . به هر حال ، در آنجا آمدند به حضرت اعتراض كردند كه چرا اين‌طور شد ؟ حال كه اينها چنين كارى كردند تو چه مىكنى ؟ ( در نهج البلاغه است )\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nفرمود : « وَاللَّهِ لَاسَلِّمَنَّ ما سَلِمَتْ امورُالْمُسْلِمينَ وَلَمْ يَكُنْ فيها جَوْرٌ الّا عَلَىَّ خاصَّةً » « 1 » مادامى كه ستم بر شخص من است ولى كار مسلمين بر محور و مدار خودش مىچرخد و آن كسى كه به جاى من هست اگرچه به ناحق آمده اما كارها را عجالتاً درست مىچرخاند ، من تسليمم و مخالفتى نمىكنم .\r\nبعد از عثمان و در زمان معاويه ، مردم مىآيند با حضرت بيعت مىكنند . آنجا ديگر اميرالمؤمنين با متمرّدين يعنى ناكثين و قاسطين و مارقين ، اصحاب جمل و اصحاب صفّين و اصحاب نهروان مىجنگد و جنگ خونين راه مىاندازد . همچنين بعد از جنگ صفّين ، در قضيهء طغيان خوارج و نيرنگ عمرو عاص و معاويه كه قرآنها را سر نيزه كردند و گفتند بياييم قرآن را ميان خودمان داور قرار بدهيم ، و عده‌اى گفتند راست مىگويد ، و در سپاه اميرالمؤمنين انشعاب پديد آمد و ديگر جايى براى اميرالمؤمنين باقى نماند ، با اينكه مايل نبود ، تسليم شد و بالأخره حكميت را پذيرفت . اين هم خودش كارى نظير صلح بود ؛ يعنى گفت حَكَمها بروند مطابق قرآن و مطابق دستور اسلام حكومت كنند ، منتها عمرو عاص قضيه را به شكلى درآورد كه حتى براى خود معاويه هم ديگر ارزش نداشت ، يعنى قضيه را به شكل حقه بازى تمام كرد ، ابوموسى را فريب داد اما فريبش به شكلى نبود كه نتيجه‌اش اين باشد كه على خلع بشود و معاويه بماند بلكه به شكلى بود كه همه فهميدند كه اساساً اينها با همديگر توافق نكرده‌اند و يكى از ايندو سر ديگرى كلاه گذاشته است ، چون يكى مىگويد من هر دو نفر را خلع كردم و ديگرى مىگويد در يكى راست گفت و در ديگرى دروغ گفت ، آن يكى را من قبول ندارم ؛ و هنوز از منبر پايين نيامده ، خودشان با همديگر جنگشان در گرفت و فحش و فضاحت كه تو چرا كلاه سر من گذاشتى ؟ و معلوم شد كه قضيه پوچ است .\r\nبه هر حال ، قضيهء حكميت هم همين‌طور است . چرا على ولو اينكه خوارج هم بر او فشار آوردند حاضر به حكميت شد و جنگ را ادامه نداد ؟ حداكثر اين بود كه كشته مىشد ، همين‌طور كه پسرش امام حسين كشته شد ؛ چنان كه مىگوييم چرا پيغمبر در ابتدا نجنگيد ؟ حداكثر اين بود كه كشته بشود ، همين‌طور كه امام حسين كشته شد . چرا در حديبيه صلح كرد ؟ حداكثر اين بود كه كشته بشود ، همين‌طور كه\r\n\r\n\r\n\r\n\r\n","description":"","footnote":"\r\n( 1 ) نهج البلاغه صبحى صالح ، خطبهء 74 .\r\n","page_name":" 623 ","page_number":623},
  {"content":"\r\n\r\nامام حسين كشته شد . يا مىگوييم چرا اميرالمؤمنين در ابتداى بعد از پيغمبر نجنگيد ؟ حداكثر اين بود كه كشته بشود ؛ بسيار خوب ، مثل امام حسين كشته مىشد .\r\nهمچنين چرا تسليم حكميت شد ؟ حداكثر اين بود كه كشته مىشد ؛ بسيار خوب ، مثل امام حسين كشته مىشد . آيا اين سخن درست است يا نه ؟ بعد هم مىآييم به زمان امام حسن و صلح امام حسن . ائمّهء ديگر هم كه تقريباً همه‌شان در حالى شبيه حال صلح امام حسن زندگى مىكردند . اين است كه مسأله تنها مسألهء صلح امام حسن و جنگ امام حسين نيست ؛ مسأله را بايد كلىتر بحث كرد . من قسمتهايى از « كتاب جهاد » فقه را براى شما مىخوانم تا يك كلياتى به دست آيد . بعد ، از اين كليات وارد جزئيات مىشويم .\r\n\r\nموارد جهاد در فقه شيعه\r\nمىدانيم كه در دين اسلام جهاد هست . جهاد در چند مورد است . يك مورد ، جهاد ابتدايى است ، يعنى جهاد بر مبناى اينكه اگر ديگران [ غيرمسلمان باشند و 
  ] مخصوصاً اگر مشرك باشند ، اسلام اجازه مىدهد كه مسلمين ولو اينكه سابقهء عداوت و دشمنى هم با آنها نداشته باشند به آنها حمله كنند براى از بين بردن شرك .\r\nشرط اين نوع جهاد اين است كه افراد مجاهد بايد بالغ و عاقل و آزاد باشند ، و انحصاراً بر مردها واجب است نه بر زنها . و در اين نوع جهاد است كه اذن امام يا منصوب خاص امام شرط است . از نظر فقه شيعه اين نوع جهاد جز در زمان حضور امام يا كسى كه شخصاً از ناحيهء امام منصوب شده باشد جايز نيست ؛ يعنى از نظر فقه شيعه الآن يك نفر حاكم شرعى هم مجاز نيست كه دست به اينچنين جنگ ابتدايى بزند .\r\nمورد دوم جهاد آن جايى است كه حوزهء اسلام مورد حملهء دشمن قرار گرفته ؛ يعنى جنبهء دفاع دارد ، به اين معنا كه دشمن يا قصد دارد بر بلاد اسلامى استيلا پيدا كند و همه يا قسمتى از سرزمينهاى اسلامى را اشغال كند ، يا قصد استيلاى بر زمينها را ندارد ، قصد استيلاى بر افراد را دارد و مىخواهد بيايد يك عده افراد را اسير كند و ببرد ، يا حمله كرده و مىخواهد اموال مسلمين را به شكلى بربايد ( يا به شكل شبيخون زدن يا به شكلى كه امروز مىآيند منابع و معادن و غيره را مىبرند كه به زور مىخواهند بگيرند و ببرند ) و يا مىخواهد به حريم و حرم مسلمين ، به نواميس\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nمسلمين ، به اولاد و ذرّيهء مسلمين تجاوز كند . بالأخره اگر چيزى از مال يا جان يا سرزمين و يا امورى كه براى مسلمين محترم است مورد حملهء دشمن قرار گيرد ، در اينجا بر عموم مسلمين اعمّ از زن و مرد و آزاد و غير آزاد واجب است كه در اين جهاد شركت كنند « 1 » ، و در اين جهاد اذن امام يا منصوب از ناحيهء امام شرط نيست .\r\nآنچه كه عرض مىكنم عين عبارت فقهاست ، عبارت محقّق و شهيد ثانى است كه من دارم براى شما ترجمه‌اش را مىگويم .\r\nمحقّق كتابى دارد به نام « شرايع » كه از متون مسلّمهء فقه شيعه است و شهيد ثانى آن را شرح كرده به نام « مسالك الافهام » كه بسيار شرح خوبى است ، و شهيد ثانى هم از اكابر و بزرگان تقريباً درجهء اول فقهاى شيعه است .\r\nدر اين مورد مىگويند كه اجازهء امام شرط نيست . تقريباً نظير همين وضعى كه الآن بالفعل اسرائيل به وجود آورده كه سرزمين مسلمين را اشغال كرده است . در اينجا بر مسلمين اعمّ از زن و مرد ، آزاد و غير آزاد ، و دور و نزديك واجب است كه در اين جهاد كه اسمش دفاع است شركت كنند ، و هيچ موقوف به اذن امام نيست .\r\nعرض كرديم « اعمّ از دور و نزديك » . مىگويند : « وَلا يَخْتَصُّ بِمَنْ قَصَدوهُ مِنَ الْمُسْلِمينَ بَلْ يَجِبُ عَلى مَنْ عَلِمَ بِالْحالِ النُّهوضُ اذا لَمْ يَعْلَمْ قُدْرَةَ الْمَقْصودينَ عَلَى الْمُقاوَمَةِ » « 2 » . مىگويد : [ اين جهاد 
  ] اختصاص ندارد به افرادى كه خود آنها مورد تجاوز قرار گرفته‌اند ( سرزمينشان ، مالشان ، جانشان ، ناموسشان ) بلكه بر هر مسلمانى كه اطلاع پيدا كند واجب است مگر اينكه بداند كه آنها خودشان كافى هستند ، خودشان دفاع مىكنند ، يعنى قدرت دشمن ضعيف است و قدرت آنها قوى است و نيازى ندارند ، والّا اگر بداند نياز به وجود او هست واجب است ، و هرچه كه نزديكتر به آنها باشند واجبتر است يعنى وجوب مؤكَّد مىشود .\r\nنوع سوم هم نظير جهاد است ولى جهاد عمومى نيست ؛ جهاد خصوصى است و احكامش با جهادهاى عمومى فرق مىكند . جهاد عمومى يك احكام خاصى دارد ، از جمله اينكه هركس كه در اين جهاد كشته شود شهيد است و غسل ندارد . كسى كه در جهاد رسمى كشته مىشود او را با همان لباسش و بدون غسل با همان خونها دفن\r\n\r\n\r\n\r\n\r\n","description":"","footnote":"\r\n( 1 ) شايد حتى غيربالغ هم جايز است كه در اين جهاد شركت كند .\r\n( 2 ) مسالك الافهام ، ج 1 / ص 116 .\r\n","page_name":" 625 ","page_number":625},
  {"content":"\r\n\r\nمىكنند .\r\n خون ، شهيدان را ز آب اولىتر است * اين گنه از صد ثواب اولىتر است \r\nقسم سوم را هم اصطلاحاً « جهاد » مىگويند اما جهادى كه همهء احكامش مثل جهاد نيست ، اجرش مثل اجر جهاد است ، فردش شهيد است ؛ و آن اين است كه اگر فردى در قلمرو اسلام نباشد ، در قلمرو كفار باشد و آن محيطى كه او در قلمرو آن است مورد هجوم يك دستهء ديگر از كفار قرار بگيرد به طورى كه خطر تلف شدن او نيز كه در ميان آنهاست وجود داشته باشد ( مثلًا فردى در فرانسه است ، بين آلمان و فرانسه جنگ در مىگيرد ) ، يك آدمى كه اساساً جزء آنها نيست در اينجا چه وظيفه‌اى دارد ؟ وظيفه دارد كه جان خودش را به هر شكل هست حفظ كند ، و اگر بداند كه حفظ جانش موقوف به اين است كه عملًا بايد وارد جنگ شود و اگر نشود جانش در خطر است ، نه براى همدردى با آن محيطى كه در آنجا هست بلكه براى حفظ جان خودش بايد بجنگد ، و اگر كشته شد اجرش مانند اجر شهيد است . كما اينكه موارد ديگرى هم داريم كه در اسلام اينها را نيز شهيد و مانند مجاهد مىنامند اگرچه حكم شهيد را ندارند در اينكه با همان لباسشان و بدون غسل دفنشان كنند و بعضى احكام ديگر . از جملهء اين موارد اين است كه كسى مورد حملهء دشمن قرار بگيرد كه قصد جانش يا قصد مالش و يا قصد ناموسش را دارد ، ولو اينكه آن دشمن مسلمان باشد . مثلًا انسان در خانهء خودش خوابيده ، يك دزد ( حتى دزدى كه مسلمان است و ممكن است از آن دزدهاى - به قول حاجى كلباسى - نماز شب خوان هم باشد « 1 » ، ولى به هر حال دزد است ) آمده و حمله كرده به اين خانه و مىخواهد مال او را ببرد . آيا در اينجا انسان مىتواند از مال خودش دفاع كند ؟ بله .\r\nمىگوييد احتمال كشته شدن هم هست . ولو انسان صدى ده احتمال بدهد ، حفظ جان در صدى ده احتمال هم واجب است . اما در اينجا چون مقام دفاع از مال است ، تا حدود صدى پنجاه هم مىتواند جلو برود . اما اگر خطرِ غير مال مثل ناموس يا جان در كار باشد ، با صددرصد يقين به اينكه كشته مىشود هم بايد قيام كند ، بايد دفاع كند ، بايد بجنگد و نبايد بگويد خوب ، او قصد كشتن مرا دارد ، من چكار بكنم ؟\r\n\r\n\r\n\r\n\r\n","description":"","footnote":"\r\n( 1 ) [ اشاره به آن داستان است كه به حاجى كلباسى گفتند فلان خانه را نيمه شب دزد زده است ، گفت : پس آن دزد كى نماز شبش را خوانده است ؟ ! 
  ]\r\n","page_name":" 626 ","page_number":626},
  {"content":"\r\n\r\nنه ، او قصد كشتن دارد ، بر تو واجب است كه او را قبلًا بكشى ؛ يعنى بايد مقاوم باشى نه اينكه بگويى او كه مىخواهد بكشد ، من ديگر چرا دست به كارى بزنم ، من چرا شركت كنم ؟ !\r\n\r\nقتال اهل بغى\r\nسه مورد را عرض كرديم . دو مورد ديگر هم داريم . يك مورد را اصطلاحاً مىگويند « قتال اهل بغى » . مقصود اين است : اگر در ميان مسلمين جنگ داخلى در بگيرد و يك طايفه بخواهد نسبت به طايفهء ديگر زور بگويد ، اينجا وظيفهء ساير مسلمين در درجهء اول اين است كه ميان اينها صلح برقرار كنند ، ميانجى بشوند ، كوشش كنند كه اينها با يكديگر صلح كنند ، و اگر ديدند يك طرف سركشى مىكند و به هيچ وجه حاضر نيست صلح كند بر آنها واجب مىشود كه به نفع آن فئهء مظلوم عليه آن فئهء سركش وارد جنگ بشوند . اين نصّ آيهء قرآن است :\r\n « وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ . »  « 1 » .\r\nقهراً يكى از مواردش آن جايى است كه مردمى بر امام عادل زمان خودشان خروج كنند . چون او امام عادل و به حق است و اين عليه او قيام كرده ، فرض اين است كه حق با اوست نه با اين ، پس بايد كه له او و عليه اين وارد جنگ شد .\r\nيكى ديگر از موارد - كه در آن تا اندازه‌اى ميان فقها اختلاف است - مسألهء قيام خونين براى امر به معروف و نهى از منكر است . آن هم يك مرحله و يك مرتبه است .\r\n\r\nصلح در فقه شيعه\r\nيك مسألهء ديگر هم در كتاب « جهاد » مطرح است و آن مسألهء صلح است كه در اصطلاح فقها آن را « هُدنه » يا « مهادنه » مىگويند . مهادنه يعنى مصالحه ، و هدنه يعنى صلح . معنى اين صلح چيست ؟ همان پيمان عدم تعرض ، پيمان نجنگيدن و پيمان\r\n\r\n\r\n\r\n\r\n","description":"","footnote":"\r\n( 1 ) حجرات / 9 .\r\n","page_name":" 627 ","page_number":627},
  {"content":"\r\n\r\nبه اصطلاح امروز - همزيستى مسالمت آميز با يكديگر . اينجا هم من عبارت محقّق در شرايع را مىخوانم : « الْمُهادَنَةُ وَ هِىَ الْمُعاقَدَةُ عَلى تَرْكِ الْحَرْبِ مُدَّةً مُعَيَّنَةً » .\r\nمىگويد : مهادنه يا صلح عبارت است از پيمان بر نجنگيدن و با سلم با يكديگر زيستن اما به اين شرط كه مدتش معين باشد . در فقه اين مسأله مطرح است كه اگر طرف فى حد ذاته قابل جنگيدن است [ يعنى 
  ] مشرك است ، مىتوان با او پيمان صلح بست ولى نمىتوان پيمان صلح را براى يك مدت مجهول بست و گفت « عجالتاً » . نه ، « عجالتاً » درست نيست ؛ مدتش بايد معين و مشخص باشد ، مثلًا براى شش ماه ، يك سال ، ده سال يا بيشتر ، چنان كه پيغمبر اكرم در حديبيه براى مدت ده سال پيمان صلح بست . « وَ هِىَ جَايِزَةٌ اذا تَضَمَّنَتْ مَصْلَحَةً لِلْمُسلِمينَ » . مىگويد :\r\nصلح جايز است اگر متضمن مصلحت مسلمين باشد « 1 » . اگر مسلمين مصلحت ببينند فعلًا صلح بكنند جايز است و حرام نيست . ولى عرض كرديم كه اگر در موردى است كه بايد جنگيد ( مثلًا گفتيم يكى از موارد ، آن است كه سرزمين مسلمين مورد حملهء دشمن قرار بگيرد ) اين ، يك واجبى است كه به هر حال بايد اين سرزمين را آزاد كرد و بايد جنگيد و آزاد كرد . حال اگر مصلحت ايجاب كند كه با همان دشمن اشغالگر يك صلحى را امضا كنند ، امضا بكنند يا نكنند ؟ مىگويد اگر مصلحت ايجاب مىكند ، بكنند اما نه براى مدت نامحدود بلكه براى يك مدت معين ، چون نمىتواند براى مدت نامحدود اشغال سرزمين مسلمين از طرف دشمن مصلحت باشد . اگر مصلحت باشد ، معنايش ترك مخاصمه است براى مدت معين .\r\nحال چطور مىشود كه مصلحت مسلمين ايجاب كند صلح را ؟ مىگويند : « امّا لِقِلَّتِهمْ عَنِ المُقاوَمَةِ » [ يا به خاطر اينكه 
  ] اينها كمترند ، يعنى قدرتشان كمتر است « 2 » ؛ وقتى قدرت ندارند و جنگشان هم براى يك هدف معينى است ، پس بايد فعلًا صبر كنند تا مدتى كه كسب قدرت كنند . « اوْ لِما يَحْصُلُ بِهِ الْاسْتِظْهارُ » يا ترك مخاصمه مىكنند براى اينكه در مدت ترك مخاصمه كسب نيرو كنند ؛ يعنى نقشه‌اى است براى\r\n\r\n\r\n\r\n\r\n","description":"","footnote":"\r\n( 1 ) اين‌طور نيست كه جنگ واجب است و صلح هميشه حرام . نه ، صلح جايز است و بلكه شهيد مىگويد اين « جايز » كه اينجا مىگويند نه معنايش اين است كه اگر هم نكرديد نكرديد ؛ جايز است يعنى حرام نيست ، كه در بعضى موارد واجب مىشود .\r\n( 2 ) در قديم قدرت بر اساس كمّيت محاسبه مىشد ، ولى امروز قدرت بر اساس عدد محاسبه نمىشود ، بر اساسهاى ديگر است .\r\n","page_name":" 628 ","page_number":628},
  {"content":"\r\n\r\nجلب يك پشتيبانى . « اوْ لِرَجاءِ الدُّخولِ فِى الْاسْلامِ مَعَ التَّرَبُّصِ » يا در اين صلح اميدِ اين باشد كه طرف وارد اسلام شود . اين فرض در جايى است كه طرف كافر است ؛ يعنى ما صلح مىكنيم و اين‌جور فكر مىكنيم : در اين مدت صلح طرف را از نظر روحى مغلوب خواهيم كرد همچنانكه در صلح حديبيه همين‌طور بود ، كه بعد عرض مىكنم . « وَ مَتَى ارْتَفَعَتْ ذلِكَ وَ كانَ فِى الْمُسْلِمينَ قُوَّةٌ عَلَى الْخَصْمِ لَمْ يَجُزْ » هر وقت كه اين جهات منتفى شد ، ادامه دادن صلح جايز نيست .\r\nاين هم بحثى بود راجع به مسألهء صلح و به اصطلاح « مهادنه » . ديديم كه از نظر فقه اسلام صلح در يك شرايط خاصى جايز است ، حال صلح چه به معنى اين باشد كه يك قراردادى امضا شود و چه به معنى ترك جنگ باشد . چون اينجا دو مطلب داريم : يك وقت ما مىگوييم « صلح » و معنايش اين است كه يك قرارداد صلحى بسته شود . اين ، آن جايى است كه دو نيرو در مقابل يكديگر قرار مىگيرند و حاضر مىشوند كه يك قرارداد صلحى را امضا كنند ، آن‌طور كه پيغمبر كرد و حتى آن‌طور كه امام حسن كرد ؛ و يك وقت مىگوييم « صلح » و مقصود همان راه مسالمت و نجنگيدن است . گفته‌اند يك وقت ما مىبينيم كه نمىتوانيم مقاومت كنيم و خلاصه جنگيدن ما فايده‌اى ندارد ، پس نمىجنگيم . صدر اسلام را اين‌طور بايد توجيه كرد .\r\nدر صدر اسلام مسلمين قليل و اندك بودند و اگر مىخواستند آن وقت بجنگند ريشه‌شان از بيخ كنده مىشد و اصلًا اثرى از خودشان و از كارشان باقى نمىماند .\r\nگفتيم ممكن است يا مصلحت اين باشد كه در اين خلالها پشتيبانها و پشتيبانيهايى جلب كنند ، و يا مصلحت اين باشد كه در اين بينها تأثير معنوى روى طرف بگذارند .\r\nاينجا بايد صلح حديبيهء پيغمبر اكرم را شرح بدهم كه برهمين مبناست ، كما اينكه صلح امام حسن هم بيشتر از همين جا سرچشمه مىگيرد .\r\n\r\nصلح حديبيّه\r\nپيغمبر اكرم در زمان خودشان صلحى كردند كه اسباب تعجب و بلكه اسباب ناراحتى اصحابشان شد ، ولى بعد از يكى دوسال تصديق كردند كه كار پيغمبر درست بود . سال ششم هجرى است ؛ بعد از آن است كه جنگ بدر ، آن جنگ خونين ، به آن شكل واقع شده و قريش بزرگترين كينه‌ها را با پيغمبر پيدا كرده‌اند ، و بعد از آن است كه جنگ احد پيش آمده و قريش تا اندازه‌اى از پيغمبر انتقام گرفته‌اند و باز\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nمسلمين نسبت به آنها كينهء بسيار شديدى دارند و به هر حال از نظر قريش دشمن‌ترين دشمنانشان پيغمبر و از نظر مسلمين هم دشمن‌ترين دشمنانشان قريش است . ماه ذى القعده پيش آمد كه به اصطلاح ماه حرام بود . در ماه حرام سنت جاهليت نيز اين بود كه اسلحه به زمين گذاشته مىشد و نمىجنگيدند . دشمنهاى خونى در غير ماه حرام اگر به يكديگر مىرسيدند البته همديگر را قتل عام مىكردند ولى در ماه حرام به احترام اين ماه اقدامى نمىكردند . پيغمبر خواست از همين سنت جاهليت در ماه حرام استفاده كند و برود وارد مكه شود و در مكه عمره‌اى بجا آورد و برگردد . هيچ قصدى غير از اين نداشت . اعلام كرد و با هفتصد نفر ( و به قول ديگر با هزار و چهارصد نفر ) از اصحابش و عدهء ديگرى حركت كرد ، ولى از همان مدينه كه خارج شدند مُحرم شدند ، چون حجشان حج قِران بود كه سوق هَدْى مىكردند يعنى قربانى را پيش از خودشان حركت مىدادند و علامت خاصى هم روى شانهء قربانى قرار مىدادند ، مثلًا روى شانهء قربانى كفش مىانداختند - كه از قديم معمول بود - كه هر كسى مىبيند بفهمد كه اين حيوان قربانى است . دستور داد كه اينها - كه هفتصد نفر بودند - هفتاد شتر به علامت قربانى در جلوى قافله حركت دهند كه هر كسى كه از دور مىبيند بفهمد كه ما حاجى هستيم نه افراد جنگى . زىّ و همه چيز زىّ حجاج بود .\r\nاز آنجا كه كار ، مخفيانه نبود و علنى بود ، قبلًا خبر به قريش رسيده بود . پيغمبر در نزديكيهاى مكه اطلاع يافت كه قريش ، زن و مرد و كوچك و بزرگ ، از مكه بيرون آمده و گفته‌اند : به خدا قسم كه ما اجازه نخواهيم داد كه محمد وارد مكه شود . با اينكه ماه ماه حرام بود ، اينها گفتند ما در اين ماه حرام مىجنگيم . از نظر قانون جاهليت هم كار قريش بر خلاف سنت جاهليت بود . پيغمبر تا نزديك اردوگاه قريش رفت و در آنجا دستور داد كه پايين آمدند . مرتب رسولها و پيام رسان‌ها از دو طرف مبادله مىشدند . ابتدا از طرف قريش چندين نفر به ترتيب آمدند كه تو چه مىخواهى و براى چه آمده‌اى ؟ پيغمبر فرمود : من حاجى هستم و براى حج آمده‌ام ، كارى ندارم ، حجّم را انجام مىدهم ، بر مىگردم و مىروم . هركس هم كه مىآمد ، وضع اينها را كه مىديد مىرفت به قريش مىگفت : مطمئن باشيد كه پيغمبر قصد جنگ ندارد . ولى آنها قبول نكردند و مسلمين ( خود پيغمبر اكرم هم ) چنين تصميم گرفتند كه ما وارد مكه مىشويم ولو اينكه منجر به جنگيدن شود ؛ ما كه نمىخواهيم\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nبجنگيم ، اگر آنها با ما جنگيدند با آنها مىجنگيم . « بيعت الرضوان » در آنجا صورت گرفت ؛ [ اصحاب 
  ] مجدداً با پيغمبر بيعت كردند براى همين امر . تا اينكه نماينده‌اى از طرف قريش آمد و گفت كه ما حاضريم با شما قرارداد ببنديم . پيغمبر فرمود : من هم حاضرم . پيغامهايى كه پيغمبر مىداد پيغامهاى مسالمت آميزى بود . به چند نفر از اين پيام رسان‌ها فرمود : « وَيْحَ قُرَيْشٍ « 1 » اكَلَتْهُمُ الْحَرْبُ » واى به حال قريش ! جنگ اينها را تمام كرد . اينها از من چه مىخواهند ؟ مرا وا بگذارند با ديگر مردم ؛ يا من از بين مىروم ، در اين صورت آنچه آنها مىخواهند به دست ديگران انجام شده ، و يا من بر ديگران پيروز مىشوم كه باز به نفع اينهاست ، زيرا من يكى از قريش هستم ، باز افتخارى براى اينهاست . فايده نكرد . گفتند قرارداد صلح مىبنديم . مردى به نام سهيل بن عمرو را فرستادند و قرارداد صلح بستند كه پيغمبر امسال برگردد و سال آينده حق دارد بيايد اينجا و سه روز در مكه بماند ، عمل عمره‌اش را انجام دهد و بازگردد . ساير موادى كه در صلحنامه گنجاندند يك موادى بود كه به ظاهر همه بر ضرر مسلمين بود ، از جمله اينكه : بعد از اين اگر يكى از قريش بيايد به مسلمين ملحق شود قريش حق داشته باشد بيايند او را ببرند ، ولى اگر يكى از مسلمين فرار كند و به قريش ملحق شود مسلمين چنين حقى نداشته باشند ، و بعضى مواد ديگر كه مواد بسيار سنگينى بود . ولى در مقابل ، مسلمانها در مكه آزادى داشته باشند و تحت فشار قرار نگيرند . تمام همت پيغمبر متوجه همين يك كلمه بود . همهء شرايط سنگين آنها را قبول كرد به خاطر همين يك كلمه . قرارداد را امضا كردند .\r\nمسلمين ناراحت بودند ، مىگفتند : يا رسول اللَّه ! اين براى ما ننگ است ، ما تا نزديك مكه آمده‌ايم ، از اينجا برگرديم ؟ ! آيا چنين كارى درست است ؟ ! خير ، ما حتماً مىرويم . پيغمبر فرمود : خير ، قرارداد همين است و ما آن را امضا مىكنيم .\r\nسپس پيغمبر دستور داد قربانيها را همان جا قربانى كردند و بعد فرمود بياييد سر مرا بتراشيد ، و سرش را تراشيد به علامت خروج از احرام . ابتدا مسلمين نمىخواستند اين كار را بكنند ولى بعد خودشان اين كار را كردند اما با ناراحتى زياد ، و آن كه از همه بيشتر اظهار ناراحتى مىكرد عمر بن خطّاب بود ؛ آمد نزد ابوبكر و گفت : مگر\r\n\r\n\r\n\r\n\r\n","description":"","footnote":"\r\n( 1 ) « وَيْحَ » همان « واى » است كه ما مىگوييم اما « واى » در حال خوش و بش . در عربى يك « وَيْلَ » داريم و يك « وَيْحَ » . ما در فارسى كلمه‌اى به جاى « وَيْحَ » نداريم . وقتى مىگويند « وَيْلَكَ » اين در مقام تندى و شدت است ، وقتى مىگويند « وَيْحَكَ » اين در مقام خوش و بش و مهربانى است .\r\n","page_name":" 631 ","page_number":631},
  {"content":"\r\n\r\nاين پيغمبر نيست ؟ گفت : آرى . مگر ما مسلمين نيستيم ؟ مگر اينها مشركين نيستند ؟\r\nآرى . پس اين وضع چيست ؟ ! پيغمبر قبلًا در عالم رؤيا ديده بود كه با مسلمانها وارد مكه مىشوند و مكه را فتح مىكنند ، و اين رؤيا را براى مسلمين نقل كرده بود . آمدند گفتند : مگر شما خواب نديده بوديد كه ما وارد مكه مىشويم ؟ فرمود : آرى . پس چطور شد ؟ چرا اين خوابت تعبير نشد ؟ فرمود : من كه در خواب نديدم و به شما هم نگفتم كه امسال وارد مكه مىشويم ، من خواب ديدم و خواب من هم راست است و ما هم وارد مكه خواهيم شد . گفتند : پس اين چه قراردادى است كه اگر از آنها يك نفر بيايد ميان ما آنها اجازه داشته باشند او را ببرند ، اما اگر از ما كسى برود ميان آنها ما نتوانيم او را بياوريم ؟ فرمود : اگر از ما كسى بخواهد برود ميان آنها ، او يك مسلمانى است كه مرتد شده و به درد ما نمىخورد . مسلمانى كه مرتد شده ، برود ، ما اصلًا دنبالش نمىرويم . و اگر از آنها كسى مسلمان شود و بيايد نزد ما ، ما به او مىگوييم برو ، فعلًا شما مسلمين در مكه به همان حالت استضعاف بسر ببريد ، خداوند يك راهى براى شما باز خواهد كرد .\r\nبه شرايط خيلى عجيبى تن داد . همين سهيل بن عمرو يك پسر داشت كه مسلمان و در جيش مسلمين بود . اين قرارداد را كه امضا كردند ، پسر ديگرش دوان دوان از قريش فرار كرد و آمد نزد مسلمين . تا آمد ، سهيل گفت قرارداد امضا شده ، من بايد او را برگردانم . پيغمبر هم به او - كه اسمش ابوجندل بود - فرمود : برو ، خداوند براى شما مستضعفين هم راهى باز مىكند . اين بيچاره مضطرب شده بود ، داد مىكشيد و مىگفت : مسلمين ! اجازه ندهيد مرا ببرند ميان كفار كه مرا از دينم برگردانند . مسلمين هم عجيب ناراحت بودند و مىگفتند : يا رسول اللَّه ! اجازه بده اين يكى را ديگر ما نگذاريم ببرند . فرمود : نه ، همين يكى هم برود . نشانى به همان نشانى كه همين كه اين قرارداد صلح را بستند و بعد مسلمين آزادى پيدا كردند و آزادانه مىتوانستند اسلام را تبليغ كنند ، در مدت يك سال يا كمتر ، از قريش آن اندازه مسلمان شد كه در تمام آن مدت بيست سال مسلمان نشده بود . بعد هم اوضاع آنچنان به نفع مسلمين چرخيد كه مواد قرارداد خود به خود از طرف خود قريش از بين رفت و يك شور عملى و معنوى در مكه پديد آمد .\r\nداستان شيرينى نقل كرده‌اند كه مردى از مسلمين به نام ابو بصير - كه در مكه بود و مرد بسيار شجاع و قويّى هم بود - فرار كرد آمد به مدينه . قريش طبق قرارداد\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nخودشان دو نفر فرستادند كه بيايند او را برگردانند . آمدند گفتند ما طبق قرارداد بايد اين را ببريم . حضرت فرمود : بله همين‌طور است . هرچه اين مرد گفت : يا رسول اللَّه ! اجازه ندهيد مرا ببرند ، اينها در آنجا مرا از دينم برمىگردانند ، فرمود : نه ، ما قرارداد داريم و در دين ما نيست كه بر خلاف قرارداد خودمان عمل كنيم ؛ طبق قرارداد تو برو ، خداوند هم يك گشايشى به تو خواهد داد . رفت . او را تقريباً در يك حالت تحت الحفظ مىبردند . او غيرمسلّح بود و آنها مسلّح بودند . رسيدند به ذوالحليفه ، تقريباً همين محل مسجد الشجره كه احرام مىبندند و تا مدينه هفت كيلومتر است .\r\nدر سايه‌اى استراحت كرده بودند . يكى از آن دو شمشيرش در دستش بود . اين مرد به او گفت : اين شمشير تو خيلى شمشير خوبى است ، بده من ببينم . گفت : بگير . تا گرفت ، زد او را كشت . تا او را كشت ، نفر ديگر فرار كرد و مثل برق خودش را به مدينه رساند . تا آمد ، پيغمبر فرمود : مثل اينكه خبر تازه‌اى است ! [ گفت 
  ] بله ، رفيق شما رفيق مرا كشت . طولى نكشيد كه ابوبصير آمد . گفت : يا رسول اللَّه ! تو به قراردادت عمل كردى . قرارداد شما اين بود كه اگر كسى از آنها فرار كرد تو او را تسليم كنى ، و تو تسليم كردى . پس كارى به كار من نداشته باشيد . بلند شد رفت در كنار درياى احمر ، نقطه‌اى را پيدا كرد و آنجا را مركز قرار داد . مسلمينى كه در مكه تحت زجر و شكنجه بودند ، همين كه اطلاع پيدا كردند كه پيغمبر كسى را جوار نمىدهد ولى او رفته در ساحل دريا و آنجا نقطه‌اى را مركز قرار داده ، يكى يكى رفتند آنجا . كم كم هفتاد نفر شدند و خودشان قدرتى تشكيل دادند . قريش ديگر نمىتوانستند رفت و آمد كنند . خودشان به پيغمبر نوشتند كه يا رسول اللَّه ! ما از خير اينها گذشتيم ، خواهش مىكنيم به آنها بنويسيد كه بيايند مدينه و مزاحم ما نباشند ، ما از اين مادهء قرارداد خودمان صرف نظر كرديم ؛ و به همين شكل صرف نظر كردند .\r\nبه هر حال اين قرارداد صلح براى همين خصوصيت بود كه زمينهء روحى مردم براى عمليات بعدى فراهمتر بشود ، و همين‌طور هم شد . عرض كردم مسلمين بعد از آن در مكه آزادى پيدا كردند ، و بعد از اين آزادى بود كه مردم دسته دسته مسلمان مىشدند و آن ممنوعيتها به كلى از ميان برداشته شده بود .\r\nحال وارد شرايط زمان امام حسن و شرايط زمان امام حسين بشويم ، ببينيم كه آيا دو جور شرايط بوده است كه واقعاً اگر امام حسن به جاى امام حسين بود كار امام حسين را مىكرد و اگر امام حسين هم به جاى امام حسن بود كار امام حسن را\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nمىكرد ، يا نه ؟ مسلّم همين‌طور است . فقط نكته‌اى عرض بكنم و آن اينكه اگر كسى بپرسد آيا اسلام دين صلح است يا دين جنگ ، ما چه بايد جواب بدهيم ؟ به قرآن رجوع مىكنيم . مىبينيم در قرآن ، هم دستور جنگ رسيده و هم دستور صلح . آيات زيادى راجع به جنگ با كفار و مشركين داريم :  « وَ قاتِلُوا فِي سَبِيلِ اللَّهِ الَّذِينَ يُقاتِلُونَكُمْ وَ لا تَعْتَدُوا »  « 1 » و آيات ديگرى . همچنين است در باب صلح :  « وَ إِنْ جَنَحُوا لِلسَّلْمِ فَاجْنَحْ لَها »  « 2 » اگر تمايل به سلم و صلح نشان دادند ، تو هم تمايل نشان بده . يك جا مىفرمايد :  « وَ الصُّلْحُ خَيْرٌ »  « 3 » و صلح بهتر است . پس اسلام دين كداميك است ؟ .\r\nاسلام نه صلح را به معنى يك اصل ثابت مىپذيرد كه در همهء شرايط [ بايد 
  ] صلح و ترك مخاصمه [ حاكم باشد 
  ] و نه در همهء شرايط جنگ را مىپذيرد و مىگويد همه جا جنگ . صلح و جنگ در همه جا تابع شرايط است ، يعنى تابع آن اثرى است كه از آن گرفته مىشود . مسلمين چه در زمان پيغمبر ، چه در زمان حضرت امير ، چه در زمان امام حسن و امام حسين ، چه در زمان ائمهء ديگر و چه در زمان ما ، در همه جا بايد دنبال هدف خودشان باشند ، هدفشان اسلام و حقوق مسلمين است ؛ بايد ببينند كه در مجموع شرايط و اوضاع حاضر اگر با مبارزه و مقاتله بهتر به هدفشان مىرسند آن راه را پيش بگيرند و اگر احياناً تشخيص مىدهند كه با ترك مخاصمه بهتر به هدفشان مىرسند آن راه را پيش بگيرند . اصلًا اين مسأله كه جنگ يا صلح ؟ هيچ كدامش درست نيست . هر كدام مربوط به شرايط خودش است .\r\nوَ صَلَّى اللَّه عَلى مُحَمَّدٍ وَ آلِهِ الطّاهِرين\r\n\r\n\r\n\r\n\r\n","description":"","footnote":"\r\n( 1 ) بقره / 190 .\r\n( 2 ) انفال / 61 .\r\n( 3 ) نساء / 128 .\r\n","page_name":" 634 ","page_number":634},
  {"content":"\r\n\r\n\r\nپرسش و پاسخ\r\n- استناد به فقه شيعه دربارهء اينكه صلح امام حسن مجاز بوده يا مجاز نبوده درست نيست ، زيرا پايه‌هاى فقه شيعه اصلًا رويّهء ائمه است . هميشه در هر موضوعى يك چيزهايى به عنوان اصل قرارداده مىشود ، بعد قضايا مبتنى بر آن اصل گذاشته مىشود . فقه محقّق يا ساير علماى شيعى اصلًا بنا و بنيادش بر رويّهء ائمه است .\r\nاستاد : تذكر بسيار مفيد و مناسبى است . درست است ، ولى منظور ما اين نبود كه بخواهيم بگوييم امام حسن در اينجا از فقه شيعه پيروى كرده‌اند ، بلكه منظور ما اين بود كه اين كليات فقهى را كه عرض مىكنيم ببينيم آيا با منطق منطبق است يا نه .\r\nاينكه اين مطلب را طرح كردم اين‌جور پيش خودم فكر كردم كه اول قطع نظر از هر بحث ديگرى ، ما كليات فقهى را مطرح كنيم و بعد ببينيم اين كليات فقهى اصلًا با منطق جور در مىآيد يا جور در نمىآيد ( چون وقتى انسان مسأله را به صورت كلى طرح كند ، اين امر كمك مىدهد براى اينكه بتواند به حل مسأله در يك مورد بالخصوص نايل بشود ، و الّا ما نخواستيم به يك مسائل تعبّدى استناد كرده باشيم . به نظر ما آنچه كه ما الآن در فقه مىبينيم ، خود همين مسائل يك مسائل منطقى است ،\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nاعمّ از اينكه آن را از روش ائمه استفاده كرده باشند يا از جاى ديگر ) . ببينيم اينكه در مواردى جهاد را مشروع مىدانند ، آيا جاى ايراد هست كه چرا در اين موارد جهاد مشروع است يا نه ، و نيز اينكه در مواردى صلح را مشروع مىدانند آيا اين منطقى است يا منطقى نيست . ما خواستيم اين‌طور بفهميم كه هم مواردى كه جهاد را مشروع دانسته‌اند منطقى است و هم مواردى كه صلح را مشروع دانسته‌اند . بعد كه اين را از نظر منطق قبول كرديم ، آن وقت برويم دنبال اينكه ببينيم آيا كار امام حسن جايى بوده كه بايد جهاد كند و صلح كرده ، يا كار امام حسين جايى بوده كه مىبايست صلح كند و جهاد كرده ( چون هر دو ستون در اسلام هست : ستون جهاد و ستون صلح ) يا اينكه نه ، امام حسن در جايى صلح كرده كه جاى صلح كردن بوده و امام حسين در جايى جهاد كرده كه جاى جهاد كردن بوده است . همين‌طور اميرالمؤمنين و پيغمبر . در مورد آنها كه ديگر قطعى است . راجع به پيغمبر بالخصوص كه ديگر جاى بحث نيست ، زيرا پيغمبر در يك جا صلح كرده و در يك جا جنگ كرده است .\r\n- آيا در فقه برادران اهل تسنن ما در مورد جهاد اختلافى با فقه شيعه هست يا نه ، و اگر هست موارد اختلاف چيست ؟ سؤال ديگر اينكه در آنجايى كه شرايط جهاد را فرموديد تسلط به مال و انفس بود به‌طور كلى ، آيا تسلط فكرى در اينجا مطرح مىشود يا نه ؟ و در اين صورت نوع جهاد چه خواهد بود ؟ .\r\nاستاد : مسألهء فقه اهل تسنن را بايد مطالعه كنم . نگاه مىكنم و برايتان عرض مىكنم . البته اين قدر مىدانم كه اجمالًا شرايط آنها با شرايط ما زياد فرق ندارد و اگر فرقى هست در ناحيهء ما محدوديتهايى است كه آنها آن محدوديتها را ندارند ؛ از نظر اينكه ما در يك مواردى شرط مىكنيم وجود امام معصوم يا نايب خاص امام معصوم را كه آنها اين شرايط را ندارند . مسألهء دومى كه سؤال كرديد مسأله‌اى نيست كه در قديم در فقه مطرح شده باشد ، چون اصلًا پديده‌اش پديدهء جديدى است . اين را بايد تأمل كرد كه روى اصول كلى حكم اين پديده چيست ، و خلاصه بايد رويش اجتهاد كرد از نظر قواعد ، و الّا چنين مسأله‌اى در قديم مطرح نبوده است .\r\n\r\n","description":"","footnote":"","page_name":" 636 ","page_number":636},
  {"content":"\r\n\r\n\r\n2 - شرايط زمان امام حسن عليه السلام و تفاوت . آن با شرايط زمان امام حسين عليه السلام\r\nبسم اللَّه الرّحمن الرّحيم بحث ما در بارهء صلح امام حسن عليه السلام بود . در جلسهء پيش كلياتى در مسألهء جنگ و صلح از نظر اسلام و از نظر فقه اسلامى بالخصوص عرض كرديم كه به‌طور كلى و هم تاريخ اسلام نشان مىدهد كه براى امام و پيشواى مسلمين در يك شرايط خاصى جايز است و احياناً لازم و واجب است كه قرارداد صلح امضا كند ، همچنانكه پيغمبر اكرم رسماً اين كار را در موارد مختلف انجام داد ؛ هم با اهل كتاب در يك مواقع معينى قرارداد صلح امضا كرد و هم حتى با مشركين قرارداد صلح امضا كرد ، و در مواقعى هم البته مىجنگيد . و بعد ، از فقه اسلامى كلياتى ذكر كردم و به اصطلاح استحسان عقلى عرض كرديم كه اين مطلب معقول نيست كه بگوييم يك دين يا يك سيستم ( هرچه مىخواهيد اسمش را بگذاريد ) اگر قانون جنگ را مجاز مىداند ، معنايش اين است كه [ آن را 
  ] در تمام شرايط [ لازم مىداند 
  ] و در هيچ شرايطى صلح و به اصطلاح همزيستى يعنى متاركهء جنگ را جايز نمىداند ؛ كمااينكه نقطهء مقابلش هم غلط است كه يك كسى بگويد اساساً ما دشمن جنگ هستيم به‌طور كلى و طرفدار صلح هستيم به‌طور كلى . اى بسا جنگها كه مقدمهء صلح كاملتر است واى بسا صلحها كه زمينه را براى يك جنگ پيروزمندانه ، بهتر\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nفراهم مىكند . اينها كلياتى بود كه در جلسهء پيش عرض كرديم . بعد قرار شد كه در بارهء اين موضوع صحبت كنيم كه وضع زمان امام حسن چه وضعى بود و آن شرايط چه شرايطى بود كه امام حسن در آن شرايط صلح كرد و در واقع مجبور شد كه صلح كند ، و نيز اين شرايط با شرايط زمان امام حسين چه تفاوتى داشت كه امام حسين حاضر نشد صلح كند . تفاوت خيلى فراوان و زيادى دارد . حال من جنبه‌هاى مختلفش را برايتان عرض مىكنم ، بعد آقايان خودشان قضاوت كنند .\r\n\r\nتفاوتهاى شرايط زمان امام حسن عليه السلام . و شرايط زمان امام حسين عليه السلام\r\nاولين تفاوت اين است كه امام حسن در مسند خلافت بود و معاويه هم به عنوان يك حاكم ( گواينكه تا آن وقت خودش خودش را به عنوان خليفه و اميرالمؤمنين نمىخواند ) و به عنوان يك نفر طاغى و معترض در زمان اميرالمؤمنين قيام كرد ، به عنوان اينكه من خلافت على را قبول ندارم به اين دليل كه على كشندگان عثمان را كه خليفهء بر حق مسلمين بوده پناه داده است و حتى خودش هم در قتل خليفهء مسلمين شركت داشته است ، پس على خليفهء برحق مسلمين نيست . معاويه خودش به عنوان يك نفر معترض و به عنوان يك دستهء معترض تحت عنوان مبارزه با حكومتى كه برحق نيست و دستش به خون حكومت پيشين آغشته است [ قيام كرد 
  ] . تا آن وقت ادعاى خلافت هم نمىكرد و مردم نيز او را تحت عنوان « اميرالمؤمنين » نمىخواندند ؛ همين‌طور مىگفت كه ما يك مردمى هستيم كه حاضر نيستيم از آن خلافت پيروى كنيم . امام حسن بعد از اميرالمؤمنين در مسند خلافت قرار مىگيرد . معاويه هم روز به روز نيرومندتر مىشود . به علل خاص تاريخى ، وضع حكومت اميرالمؤمنين در زمان خودش - كه امام حسن هم وارث آن وضع حكومت بود - از نظر داخلى تدريجاً ضعيفتر مىشود به طورى كه نوشته‌اند بعد از شهادت اميرالمؤمنين ، به فاصلهء هجده روز ( كه اين هجده روز هم عبارت است از مدتى كه خبر به سرعت به شام رسيده و بعد معاويه بسيح عمومى و اعلام آمادگى كرده است ) معاويه حركت مىكند براى فتح عراق . در اينجا وضع امام حسن يك وضع خاصى است ، يعنى خليفهء مسلمين است كه يك نيروى طاغى و ياغى عليه او قيام كرده است . كشته شدن امام حسن در اين وضع يعنى كشته شدن خليفهء مسلمين\r\n\r\n","description":"","footnote":"","page_name":" 638 ","page_number":638},
  {"content":"\r\n\r\nو شكست مركز خلافت . مقاومت امام حسن تا سرحد كشته شدن نظير مقاومت عثمان بود در زمان خودش ، نه نظير مقاومت امام حسين . امام حسين وضعش وضع يك معترض بود در مقابل حكومت موجود « 1 » ؛ اگر كشته مىشد - كه كشته هم شد - كشته شدنش افتخارآميز بود ، همين‌طور كه افتخارآميز هم شد . اعتراض كرد به وضع موجود و به حكومت موجود و به شيوع فساد و به اينكه اينها صلاحيت ندارند و در طول بيست سال ثابت كردند كه چه مردمى هستند ، و روى حرف خودش هم آنقدر پافشارى كرد تا كشته شد . اين بود كه قيامش يك قيام افتخارآميز و مردانه تلقى مىشد و تلقى هم شد .\r\nامام حسن وضعش از اين نظر درست معكوس وضع امام حسين است ، يعنى كسى است كه در مسند خلافت جاى گرفته است ، ديگرى معترض به اوست ، و اگر كشته مىشد خليفهء مسلمين در مسند خلافت كشته شده بود و اين خودش يك مسأله‌اى است كه حتى امام حسين هم از مثل اين‌جور قضيه احتراز داشت كه كسى در جاى پيغمبر و در مسند خلافت پيغمبر كشته شود . ما مىبينيم كه امام حسين حاضر نيست كه در مكه كشته شود ، چرا ؟ فرمود : اين احترام مكه است كه از ميان مىرود ؛ به هر حال مرا مىكشند ، چرا مرا در حرم خدا و در خانهء خدا بكشند كه هتك حرمت خانهء خدا هم شده باشد ؟ ! ما مىبينيم اميرالمؤمنين در وقتى كه شورشيان در زمان عثمان شورش مىكنند « 2 » فوق العاده كوشش دارد كه خواسته‌هاى آنها انجام شود نه اينكه عثمان كشته شود . ( اين در نهج البلاغه هست . ) از عثمان دفاع مىكرد ، كه خودش فرمود من اينقدر از عثمان دفاع كردم كه مىترسم گنهكار باشم :\r\n« خَشيتُ انْ اكونَ اثِماً » « 3 » . ولى چرا از عثمان دفاع مىكرد ؟ آيا طرفدار شخص عثمان بود ؟ نه ، آن دفاع شديدى كه مىكرد ، مىگفت من مىترسم كه تو خليفهء مقتول باشى .\r\nاين براى عالم اسلام ننگ است كه خليفهء مسلمين را در مسند خلافت بكشند ؛\r\n\r\n\r\n\r\n\r\n","description":"","footnote":"\r\n( 1 ) حالا من كارى ندارم كه در اين جهت تفاوتى هست كه امام حسين معترضِ برحق بود و امام حسن امام برحق و معترضش معترض باطل ؛ وضع را از نظر اجتماعى عرض مىكنم .\r\n( 2 ) كه به حق هم شورش كرده بودند ، يعنى اعتراضهايشان همه بجا بود ( سنيها هم ، اكنون قبول دارند كه معترضين به عثمان اعتراضهايشان بجا بود ) و لهذا على عليه السلام در دورهء خلافتش هم اينها را گرامى مىداشت . در ميان معترضين و قَتَلهء عثمان افرادى مثل محمدبن ابى بكر و مالك اشتر بودند ، و اينها بعدها از خواص و از خصّيصين اميرالمؤمنين شدند چنان كه قبل از آن هم بودند .\r\n( 3 ) نهج البلاغه صبحى صالح ، خطبهء 240\r\n","page_name":" 639 ","page_number":639},
  {"content":"\r\n\r\nبى احترامى است به مسند خلافت . اين بود كه مىگفت اينها خواسته‌هاى مشروعى دارند ، خواسته‌هاى اينها را انجام بده ، بگذار اينها برگردند بروند . از طرف ديگر اميرالمؤمنين نمىخواست به شورشيان بگويد كارى نداشته باشيد ، حرفهاى حق خودتان را نگوييد ، حالا كه اين سرسختى نشان مىدهد پس شما برويد در خانه هايتان بنشينيد كه قهراً دست خليفه بازتر باشد و بر مظالمش افزوده شود . اين حرف را هم البته نمىزد و نبايد هم مىگفت ، اما اين را هم نمىخواست كه عثمان در مسند خلافت كشته شود ، و آخرش هم عليرغم تمايل اميرالمؤمنين [ اين امر واقع شد 
  ] .\r\nپس اگر امام حسن مقاومت مىكرد نتيجهء نهايىاش - آن‌طور كه ظواهر تاريخ نشان مىدهد - كشته شدن بود اما كشته شدن امام و خليفه در مسند خلافت ، ولى كشته شدن امام حسين كشته شدن يك نفر معترض بود . اين يك تفاوت شرايط زمان امام حسن عليه السلام و شرايط زمان امام حسين عليه السلام .\r\nتفاوت دومى كه در كار بود اين بود كه درست است كه نيروهاى عراق يعنى نيروهاى كوفه ضعيف شده بود اما اين نه بدان معنى است كه به كلى از ميان رفته بود و اگر معاويه همين‌طور مىآمد يك جا فتح مىكرد ، بلاتشبيه آن‌طور كه پيغمبر اكرم مكه را فتح كرد ، به آن سادگى و آسانى ؛ با اينكه بسيارى از اصحاب امام حسن به حضرت خيانت كردند و منافقين زيادى در كوفه پيدا شده بودند و كوفه يك وضع ناهنجارى پيدا كرده بود كه معلول علل و حوادث تاريخى زيادى بود .\r\nيكى از بلاهاى بزرگى كه در كوفه پيدا شد مسألهء پيدايش خوارج بود كه خود خوارج را اميرالمؤمنين معلول آن فتوحات بىبند و بار مىداند ، آن فتوحاتِ پشت سر يكديگر بدون اينكه افراد يك تعليم و تربيت كافى بشوند ، كه در نهج البلاغه هست : مردمى كه تعليم و تربيت نديده‌اند ، اسلام را نشناخته‌اند و به عمق تعليمات اسلام آشنا نيستند آمده‌اند در جمع مسلمين ، تازه از ديگران هم بيشتر ادعاى مسلمانى مىكنند .\r\nبه هر حال در كوفه يك چند دستگى پيدا شده بود . اين جهت را هم همه اعتراف داريم كه دست كسى كه پايبند به اصول اخلاق و انسانيت و دين و ايمان نيست ، بازتر است از دست كسى كه پايبند اين‌جور چيزهاست . معاويه در كوفه يك پايگاه بزرگى درست كرده بود كه با پول ساخته بود . جاسوسهايى كه مرتب\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nمىفرستاد به كوفه ، از طرفى پولهاى فراوانى پخش مىكردند و وجدانهاى افراد را مىخريدند و از طرف ديگر شايعه پراكنىهاى زياد مىكردند و روحيه‌ها را خراب مىنمودند . اينها همه به جاى خود ، در عين حال اگر امام حسن ايستادگى مىكرد يك لشكر انبوه در مقابل معاويه به وجود مىآورد ، لشكرى كه شايد حداقل سى چهل هزار نفر باشد ، و شايد - آن‌طور كه در تواريخ نوشته‌اند - تا صد هزار هم امام حسن مىتوانست لشكر فراهم كند كه تا حدى برابرى كند با لشكر جرّار صد و پنجاه هزار نفرى معاويه . نتيجه چه بود ؟ در صفّين ، اميرالمؤمنين - كه در آن وقت نيروى عراق بهتر و بيشتر هم بود - هجده ماه با معاويه جنگيد ؛ بعد از هجده ماه كه نزديك بود معاويه شكست كامل بخورد ، آن نيرنگِ قرآن سر نيزه بلند كردن را اجرا كردند .\r\nاگر امام حسن مىجنگيد ، يك جنگ چند ساله‌اى ميان دو گروه عظيم مسلمين شام و عراق رخ مىداد و چندين ده هزار نفر مردم از دو طرف تلف مىشدند بدون آنكه يك نتيجهء نهايى در كار باشد . احتمال اينكه بر معاويه پيروز مىشدند - آن‌طور كه شرايط تاريخ نشان مىدهد - نيست ، و احتمال بيشتر اين است كه در نهايت امر شكست از آنِ امام حسن باشد . اين چه افتخارى بود براى امام حسن كه بيايد دو سه سال جنگى بكند كه در اين جنگ از دو طرف چندين ده هزار و شايد متجاوز از صد هزار نفر آدم كشته بشوند و نتيجهء نهايىاش يا خستگى دو طرف باشد كه بروند سر جاى خودشان و يا مغولبيت امام حسن و كشته شدنش در مسند خلافت ؟ اما امام حسين يك جمعيتى دارد كه همهء آن هفتاد و دو نفر است . تازه آنها را هم مرخص مىكند ، مىگويد مىخواهيد برويد برويد ، من خودم تنها هستم . آنها ايستادگى مىكنند تا كشته مىشوند ، يك كشته شدن صد در صد افتخارآميز .\r\nپس اين دو تفاوت عجالتاً در كار هست : يكى اينكه امام حسن در مسند خلافت بود و اگر كشته مىشد ، خليفه در مسند خلافت كشته شده بود ، و ديگر اينكه نيروى امام حسن يك نيرويى بود كه كم و بيش با نيروى معاويه برابرى مىكرد و نتيجهء شروع اين جنگ اين بود كه اين جنگ مدتها ادامه پيدا كند و افراد زيادى از مسلمين كشته شوند بدون اينكه يك نتيجهء نهايى صحيحى به دنبال داشته باشد .\r\n\r\n","description":"","footnote":"","page_name":" 641 ","page_number":641},
  {"content":"\r\n\r\n\r\nعوامل دخيل در قيام امام حسين عليه السلام و . مقايسهء آن با شرايط زمان امام حسن عليه السلام\r\nامام حسن و امام حسين در ساير شرايط نيز خيلى با يكديگر فرق داشتند . سه عامل اساسى در قيام امام حسين دخالت داشته است . هر كدام از اين سه عامل را كه ما در نظر بگيريم مىبينيم در زمان امام حسن به شكل ديگر است . عامل اول كه سبب قيام امام حسين شد اين بود كه حكومت ستمكار وقت از امام حسين بيعت مىخواست : « خُذِ الْحُسَيْنَ بِالْبَيْعَةِ اخْذاً شَديداً لَيْسَ فيهِ رُخْصَةٌ » حسين را بگير براى بيعت ، محكم بگير ، هيچ گذشت هم نبايد داشته باشى ، حتماً بايد بيعت كند . از امام حسين تقاضاى بيعت مىكردند . از نظر اين عامل ، امام حسين جوابش فقط اين بود :\r\nنه ، بيعت نمىكنم ، و نكرد . جوابش منفى بود . امام حسن چطور ؟ آيا وقتى كه قرار شد با معاويه صلح كند ، معاويه از امام حسن تقاضاى بيعت كرد كه تو بيا با من بيعت كن ( بيعت يعنى قبول خلافت ) ؟ نه ، بلكه جزء مواد صلح بود كه تقاضاى بيعت نباشد و ظاهراً احدى از مورخين هم ادعا نكرده است كه امام حسن يا كسى از كسان امام حسن يعنى امام حسين ، برادرها و اصحاب و شيعيان امام حسن آمده باشد با معاويه بيعت كرده باشد . ابداً صحبت بيعت در ميان نيست . بنابراين مسألهء بيعت - كه يكى از عواملى بود كه امام حسين را وادار كرد مقاومت شديد بكند - در جريان كار امام حسن نيست .\r\nعامل دوم قيام امام حسين دعوت كوفه بود به عنوان يك شهر آماده . مردم كوفه بعد از اينكه بيست سال حكومت معاويه را چشيدند و زجرهاى زمان معاويه را ديدند و مظالم معاويه را تحمل كردند واقعاً بيتاب شده بودند ، كه حتى مىبينيد بعضى معتقدند كه واقعاً در كوفه يك زمينهء صددرصد آماده‌اى بود و يك جريان غير مترقَّب اوضاع را دگرگون كرد . مردم كوفه هجده هزار نامه مىنويسند براى امام حسين و اعلام آمادگى كامل مىكنند . حال كه امام حسين آمد و مردم كوفه يارى نكردند ، البته همه مىگويند پس زمينه كاملًا آماده نبوده ، ولى از نظر تاريخى اگر امام حسين به آن نامه‌ها ترتيب اثر نمىداد ، مسلّم در مقابل تاريخ محكوم بود ؛ مىگفتند يك زمينهء بسيار مساعدى را از دست داد . و حال آنكه در كوفهء امام حسن اوضاع درست بر عكس بود ؛ يك كوفهء خسته و ناراحتى بود ، يك كوفهء متفرّق و متشتّتى بود ، يك كوفه‌اى بود كه در آن هزار جور اختلاف عقيده پيدا شده بود ، كوفه‌اى بود\r\n\r\n","description":"","footnote":"","page_name":" 642 ","page_number":642},
  {"content":"\r\n\r\nكه ما مىبينيم اميرالمؤمنين در روزهاى آخر خلافتش مكرر از مردم كوفه و از عدم آمادگىشان شكايت مىكند و همواره مىگويد : خدايا مرا از ميان اين مردم ببر و بر اينها حكومتى مسلط كن كه شايستهء آن هستند تا بعد اينها قدر حكومت مرا بدانند .\r\nاينكه عرض مىكنم « كوفهء آماده » يعنى بر امام حسين اتمام حجتى شده بود .\r\nنمىخواهم مثل بعضىها بگويم كوفه يك آمادگى واقعى داشت و امام حسين هم واقعاً روى كوفه حساب مىكرد . نه ، اتمام حجت عجيبى بر امام حسين شد كه فرضاً هم زمينه آماده نباشد ، او نمىتواند آن اتمام حجت را ناديده بگيرد . از نظر امام حسن چطور ؟ از نظر امام حسن اتمام حجت بر خلاف شده بود ؛ يعنى مردم كوفه نشان داده بودند كه ما آمادگى نداريم . آنچنان وضع داخلى كوفه بد بود كه امام حسن خودش از بسيارى از مردم كوفه محترز بود و وقتى كه بيرون مىآمد - حتى وقتى كه به نماز مىآمد - در زير لباسهاى خود زره مىپوشيد براى اينكه خوارج و دست پرورده‌هاى معاويه زياد بودند و خطر كشته شدن ايشان وجود داشت ، و يك دفعه حضرت در حال نماز بود كه به طرفش تيراندازى شد ولى چون در زير لباسهايش زره پوشيده بود تير كارگر نشد ، و الّا امام را در حال نماز با تير از پا در آورده بودند .\r\nپس ، از نظر دعوت مردم كوفه كه بر امام حسين اتمام حجتى بود و چون اتمام حجت بود بايد ترتيب اثر مىداد ، در مورد امام حسن بر عكس ، اتمام حجت بر خلاف بوده و مردم كوفه تقريباً عدم آمادگىشان را اعلام كرده بودند .\r\nعامل سومى كه در قيام امام حسين وجود داشت عامل امر به معروف و نهى از منكر بود ؛ يعنى قطع نظر از اينكه از امام حسين بيعت مىخواستند و او حاضر نبود بيعت كند ، و قطع نظر از اينكه مردم كوفه از او دعوت كرده بودند و اتمام حجتى بر امام حسين شده بود و او براى اينكه پاسخى به آنها داده باشد آمادگى خودش را اعلام كرد ، قطع نظر از اينها مسألهء ديگرى وجود داشت كه امام حسين تحت آن عنوان قيام كرد ، يعنى اگر از او تقاضاى بيعت هم نمىكردند باز قيام مىكرد و اگر مردم كوفه هم دعوت نمىكردند باز قيام مىنمود . آن مسأله چه بود ؟ مسألهء امر به معروف و نهى از منكر ، مسألهء اينكه معاويه از روزى كه به خلافت رسيده است ( در مدت اين بيست سال ) هرچه عمل كرده است بر خلاف اسلام عمل كرده است ، اين حاكم جائر و جابر است ، جور و عدوانش را همهء مردم ديدند و مىبينند ، احكام اسلام را تغيير داده است ، بيت المال مسلمين را حيف و ميل مىكند ، خونهاى محترم\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nرا ريخته است ، چنين كرده ، چنان كرده ، حالا هم بزرگترين گناه را مرتكب شده است و آن اينكه بعد از خودش پسر شرابخوار قمار باز سگباز خودش را [ به عنوان ولايتعهد 
  ] تعيين كرده و به زور سرجاى خودش نشانده است . بر ما لازم است كه به اينها اعتراض كنيم ، چون پيغمبر فرمود :\r\n« مَنْ رَأى سُلْطاناً جائِراً مُسْتَحِلّاً لِحَرامِ اللَّهِ ، ناكِثاً عَهْدَهُ ، مُخالِفاً لِسُنَّةِ رَسولِ اللَّهِ ، يَعْمَلُ فى عِبادِ اللَّهِ بِالْاثْمِ وَ الْعُدْوانِ ، فَلَمْ يُغَيِّرْ عَلَيْهِ بِفِعْلٍ وَ لا قَوْلٍ ، كانَ حَقّاً عَلَى اللَّهِ انْ يُدْخِلَهُ مُدْخَلَهُ . الا وَ انَّ هؤُلاءِ قَدْ لَزِموا طاعَةَ الشَّيْطانِ . . . » « 1 » .\r\nاگر كسى حاكم ستمگرى را به اين وضع و آن وضع و با اين نشانيها ببيند و اعتراض نكند به عملش يا گفته‌اش ، آنچنان مرتكب گناه شده است كه سزاوار است خدا او را به همان عذابى معذّب كند كه آن حكمران جائر را معذّب مىكند . اما در زمان معاويه در اينكه مطلب بالقوّه همين‌طور بود بحثى نيست . براى خود امام حسن كه مسأله محل ترديد نبود كه معاويه چه ماهيتى دارد . ولى معاويه در زمان على عليه السلام معترض بوده است كه من فقط مىخواهم خونخواهى عثمان را بكنم ، و حال مىگويد من حاضرم به كتاب خدا و به سنت پيغمبر و به سيرهء خلفاى راشدين صددرصد عمل كنم ، براى خودم جانشين معين نمىكنم ، بعد از من خلافت مال حسن بن على است و حتى بعد از او مال حسين بن على است ( يعنى به حق آنها اعتراف مىكند ) ، فقط آنها تسليم امر كنند ( كلمه‌اى هم كه در مادهء قرارداد بوده كلمهء « تسليم امر » است ) يعنى كار را به من واگذار كنند ، همين مقدار ، امام حسن عجالتاً كنار برود ، كار را به من واگذار كند و من با اين شرايط عمل مىكنم . ورقهء سفيد امضا فرستاد ؛ يعنى زير كاغذى را امضا كرد ، گفت هر شرطى كه حسن بن على خودش مايل است در اينجا بنويسد من قبول مىكنم ، من بيش از اين نمىخواهم كه من زمامدار باشم و الّا من به تمام مقررات اسلامى صددرصد عمل مىكنم . تا آن وقت هم كه هنوز صابون اينها به جامهء مردم نخورده بود .\r\nحال فرض كنيم الآن ما در مقابل تاريخ اين‌جور قرار گرفته بوديم كه معاويه\r\n\r\n\r\n\r\n\r\n","description":"","footnote":"\r\n( 1 ) تاريخ طبرى ، ج 7 / ص 300 .\r\n","page_name":" 644 ","page_number":644},
  {"content":"\r\n\r\nآمد يك چنين كاغذ سفيد امضايى براى امام حسن فرستاد و چنين تعهداتى را قبول كرد ، گفت تو برو كنار ، مگر تو خلافت را براى چه مىخواهى ؟ مگر غير از عمل كردن به مقررات اسلامى است ؟ من مجرى منويّات تو هستم . فقط امر داير است كه آن كسى كه مىخواهد كتاب و سنت الهى را اجرا كند من باشم يا تو . آيا تو فقط به خاطر اينكه آن كسى كه اين كار را مىكند تو باشى مىخواهى چنين جنگ خونينى را به پا كنى ؟ ! اگر امام حسن با اين شرايط تسليم امر نمىكرد ، جنگ را ادامه مىداد ، دو سه سال مىجنگيد ، دهها هزار نفر آدم كشته مىشدند ، ويرانيها پيدا مىشد و عاقبت امر هم خود امام حسن كشته مىشد ، امروز تاريخ امام حسن را ملامت مىكرد ، مىگفت در يك چنين شرايطى [ بايد صلح مىكرد 
  ] ، پيغمبر هم در خيلى موارد صلح كرد ، آخر يك جا هم آدم بايد صلح كند . غير از اين نيست كه معاويه مىخواهد خودش حكومت كند . بسيار خوب ، خودش حكومت كند ؛ نه از تو مىخواهد كه او را به عنوان خليفه بپذيرى ، نه از تو مىخواهد كه او را اميرالمؤمنين بخوانى « 1 » ، نه از تو مىخواهد كه با او بيعت كنى ، و حتى اگر بگويى جان شيعيان در خطر است ، امضا مىكند كه تمام شيعيان پدرت على در امن و امان ، و روى تمام كينه‌هاى گذشته‌اى كه با آنها در صفّين دارم قلم كشيدم ، از نظر امكانات مالى حاضرم ماليات قسمتى از مملكت را نگيرم و آن را اختصاص بدهم به تو كه به اين وسيله بتوانى از نظر مالى محتاج ما نباشى و خودت و شيعيان و كسان خودت را آسوده اداره كنى .\r\nاگر امام حسن با اين شرايط [ صلح را 
  ] قبول نمىكرد ، امروز در مقابل تاريخ محكوم بود . قبول كرد ؛ وقتى كه قبول كرد ، تاريخ آن طرف را محكوم كرد . معاويه با آن دستپاچگى كه داشت تمام اين شرايط را پذيرفت . نتيجه‌اش اين شد كه معاويه فقط از جنبهء سياسى پيروز شد ؛ يعنى نشان داد كه يك مرد صددرصد سياستمدارى است كه غير از سياستمدارى هيچ چيز در وجودش نيست ، زيرا همينقدر كه مسند خلافت و قدرت را تصاحب كرد تمام مواد قرارداد را زير پا گذاشت و به هيچ كدام از اينها عمل نكرد ، و ثابت كرد كه آدم دغلبازى است ، و حتى وقتى كه به كوفه آمد صريحاً گفت : مردم كوفه ! من در گذشته با شما نجنگيدم براى اينكه شما نماز\r\n\r\n\r\n\r\n\r\n","description":"","footnote":"\r\n( 1 ) قيد كردند كه معاويه هيچ گاه توقع نداشته باشد كه امام حسن او را « يا اميرالمؤمنين » خطاب كند .\r\n","page_name":" 645 ","page_number":645},
  {"content":"\r\n\r\nبخوانيد ، روزه بگيريد ، حج كنيد ، زكات بدهيد ، « وَ لكِنْ لِاتَأَمَّرَ عَلَيْكُمْ » من جنگيدم براى اينكه امير و رئيس شما باشم . بعد چون ديد خيلى بد حرفى شد ، گفت اينها يك چيزهايى است كه خودتان انجام مىدهيد ، لازم نيست كه من راجع به اين مسائل براى شما پافشارى داشته باشم . شرط كرده بود كه خلافت بعد از او تعلق داشته باشد به حسن بن على و بعد از حسن بن على به حسين بن على ، ولى بعد از هفت هشت سال كه از حكومتش گذشت شروع كرد مسألهء ولايتعهد يزيد را مطرح كردن .\r\nشيعيان اميرالمؤمنين را - كه در متن قرارداد بود كه مزاحمشان نشود - به حد اشد مزاحمشان شد و شروع كرد به كينه توزى نسبت به آنها . واقعاً چه فرقى هست ميان معاويه و عثمان ؟ هيچ فرقى نيست ، ولى عثمان كم و بيش مقام خودش را در ميان مسلمين ( غيرشيعه ) حفظ كرد به عنوان يكى از خلفاى راشدين كه البته لغزشهايى هم داشته است ، ولى معاويه از همان اول به عنوان يك سياستمدار دغلباز معروف شد كه از نظر فقها و علماى اسلام عموماً نه فقط ما شيعيان ( از نظر شيعيان كه منطق جور ديگر است ) معاويه و بعد از او ، از رديف خلفا ، از رديف كسانى كه جانشين پيغمبرند و آمدند كه اسلام را اجرا كنند به كلى خارج شدند و عنوان سلاطين و ملوك و پادشاهان به خود گرفتند .\r\nبنابراين وقتى كه ما وضع امام حسن را با وضع امام حسين مقايسه مىكنيم مىبينيم كه اينها از هيچ جهت قابل مقايسه نيستند . جهت آخرى كه خواستم عرض بكنم اين است كه امام حسين يك منطق بسيار رسا و يك تيغ بُرنده داشت . آن چه بود ؟ « مَنْ رَأى سُلْطاناً جائِراً مُسْتَحِلّاً لِحَرامِ اللَّهِ . . . كانَ حَقّاً عَلَى اللَّهِ انْ يُدْخِلَهُ مُدْخَلَهُ . . . »\r\nاگر كسى حكومت ستمگرى را ببيند كه چنين و چنان كرده است و سكوت كند ، در نزد پروردگار گناهكار است . اما براى امام حسن اين مسأله هنوز مطرح نيست . براى امام حسن حداكثر اين مطرح است كه اگر اينها بيايند ، بعد از اين چنين خواهند كرد .\r\nاينكه « اگر بيايند بعد از اين چنين مىكنند » غير از اين است كه يك كارى كرده‌اند و ما الآن سند و حجتى در مقابل اينها بالفعل داريم .\r\nاين است كه مىگويند صلح امام حسن زمينه را براى قيام امام حسين فراهم كرد .\r\nلازم بود كه امام حسن يك مدتى كناره گيرى كند تا ماهيت امويها كه بر مردم مخفى و مستور بود آشكار شود تا قيامى كه بناست بعد انجام گيرد ، از نظر تاريخ قيام موجّهى باشد . پس از همين قرارداد صلح كه بعد معلوم شد معاويه پايبند اين مواد\r\n\r\n","description":"","footnote":"","page_name":" 646 ","page_number":646},
  {"content":"\r\n\r\nنيست ، عده‌اى از شيعيان آمدند به امام حسن عرض كردند : ديگر الآن اين قرارداد صلح كأن لم يكن است - و راست هم مىگفتند زيرا معاويه آن را نقض كرد - و بنابراين شما بياييد قيام كنيد . فرمود : نه ، قيام براى بعد از معاويه ؛ يعنى كمى بيش از اين بايد به اينها مهلت داد تا وضع خودشان را خوب روشن كنند ، آن وقت وقتِ قيام است . معنى اين جمله اين است كه اگر امام حسن تا بعد از معاويه زنده مىبود و در همان موقعى قرار مىگرفت كه امام حسين قرار گرفت ، قطعاً قيام مىكرد .\r\nبنابراين از نظر هر سه عاملى كه انگيزه‌هاى صحيح و مشروع و جدى قيام امام حسين بود ، وضع امام حسن با وضع امام حسين كاملًا متفاوت و متغاير بود . از او تقاضاى بيعت مىكردند و از اين بيعت نمىخواستند . ( خود بيعت كردن يك مسأله‌اى است . ) براى امام حسين از ناحيهء مردم كوفه اتمام حجتى شده بود و مردم مىگفتند كوفه ديگر بعد از بيست سال بيدار شده است ، كوفهء بعد از بيست سالِ معاويه غير از كوفهء قبل از بيست سال است ، اينها ديگر قدرشناس على شده‌اند ، قدرشناس امام حسن شده‌اند ، قدرشناس امام حسين شده‌اند ، نام امام حسين كه در ميان مردم كوفه برده مىشود اشك مىريزند ، ديگر درختها ميوه داده‌اند و زمينها سرسبز شده است ، بيا كه آمادگى كامل است . اين دعوتها براى امام حسين اتمام حجت بود . براى امام حسن بر عكس بود ؛ هركس وضع كوفه را مشاهده مىكرد مىديد كوفه هيچ آمادگى ندارد . مسألهء سوم مسألهء فساد عملى حكومت است .\r\n( فساد حاكم را عرض نمىكنم ؛ فساد حاكم يك مطلب است ، فساد عمل حكومت مطلب ديگرى است . ) معاويه هنوز در زمان امام حسن دست به كار نشده است تا ماهيتش آشكار گردد و تحت عنوان امر به معروف و نهى از منكر زمينه‌اى [ براى قيام موجود 
  ] باشد يا به اصطلاح تكليفى بالفعل به وجود آيد ، ولى در زمان امام حسين صددرصد اينچنين بود .\r\n\r\nمواد قرارداد\r\nحال من مقدارى از مواد قرارداد را برايتان مىخوانم تا ببينيد وضع قرارداد چگونه بوده است . مواد قرارداد را به اين شكل نوشته‌اند :\r\n\r\n","description":"","footnote":"","page_name":" 647 ","page_number":647},
  {"content":"\r\n\r\n1 . « حكومت به معاويه واگذار مىشود « 1 » بدين شرط كه به كتاب خدا و سنت پيغمبر و سيرهء خلفاى شايسته عمل كند . » .\r\n[ در اينجا لازم است مطلبى را عرض كنم : 
  ] اميرالمؤمنين يك منطقى دارد و آن منطق اين است كه مىگويد : به خاطر اينكه خودم خليفه باشم يا ديگرى ، با اينكه خلافت حق من است قيام نمىكنم ، آن وظيفهء مردم است . من آن وقت قيام مىكنم كه آن كسى كه خلافت را بر عهده گرفته است كارها را از مجرا خارج كرده باشد . در نهج البلاغه است : « وَاللَّهِ لَاسَلِّمَنَّ ما سَلِمَتْ امورُالْمُسْلِمينَ وَلَمْ يَكُن فيها جَوْرٌ الّا عَلَىَّ خاصَّةً » « 2 » يعنى مادامى كه ظلم فقط بر شخص من است كه حق مرا از من گرفته‌اند و منهاى اين ساير كارها در مجراى خودش است ، من تسليمم ؛ من آن وقت قيام مىكنم كه كارهاى مسلمين از مجرا خارج شده باشد .\r\nاين مادهء قرارداد اين است [ و در واقع 
  ] امام حسن اينچنين قرارداد مىبندد :\r\nمادامى كه ظلم فقط به من است و مرا از حق خودم محروم كرده‌اند ولى آن غاصب متعهد است كه امور مسلمين را در مجراى صحيح اداره كند ، من به اين شرط حاضرم كنار بروم .\r\n2 . « پس از معاويه حكومت متعلق به حسن است و اگر براى او حادثه‌اى پيش آمد متعلق به حسين . » اين جمله مفهومش اين است كه اين صلح يك مدت موقتى دارد ، نه اينكه [ امام حسن 
  ] گفت ديگر ما گذشتيم و رفتيم ، اين تو و اين خلافت ، تا هر وقت هر كار مىخواهى بكن ؛ نه ، « تا معاويه هست » ، اين صلح تا زمان معاويه است ، شامل بعد از زمان معاويه نمىشود ، پس معاويه حق ندارد براى بعد از زمان خودش توطئه‌اى بچيند : « و معاويه حق ندارد كسى را به جانشينى خود انتخاب كند . » .\r\n3 . معاويه در شام لعن و ناسزاى به اميرالمؤمنين را رسم كرده بود . اين را در متن صلحنامه قيد كردند كه بايد اين عمل زشت موقوف باشد : « معاويه بايد ناسزا به اميرالمؤمنين و لعنت بر او را در نمازها ترك كند و على را جز به نيكى ياد ننمايد » كه اين را هم معاويه تعهد و امضا كرد . اينها روى على تبليغ مىكردند ، مىگفتند على را\r\n\r\n\r\n\r\n\r\n","description":"","footnote":"\r\n( 1 ) تعبير اينجا « حكومت » است كه اين ، تعبير فارسى آن است ولى عبارت عربى « تسليم امر » است ، يعنى كار به او واگذار مىشود .\r\n( 2 ) نهج البلاغه صبحى صالح ، خطبهء 74 .\r\n","page_name":" 648 ","page_number":648},
  {"content":"\r\n\r\nما به اين دليل لعنت مىكنيم كه - العياذباللَّه - او از دين اسلام خارج شده بود . آدمى كه اينجا امضا مىدهد ، لااقل اين مقدار اتمام حجت بر او شده كه تو اگر على را يك آدمى مىخوانى كه واقعاً مستحق لعن است پس چرا متعهد مىشوى كه او را جز به نيكى ياد نكنى ، و اگر مستحق لعن نيست و آن‌طور كه متعهد شده‌اى درست است پس چرا اين‌طور عمل مىكنى ؟ ! كه بعد ، اين را هم زير پا گذاشت و تا نود سال اين كار ادامه پيدا كرد .\r\n4 . « بيت المال كوفه كه موجودى آن پنج ميليون درهم است مستثنى است و « تسليم حكومت » شامل آن نمىشود و معاويه بايد هر سالى دو ميليون درهم براى حسن بفرستد . » اين قيد را كرده بودند براى همين كه مىخواستند نياز شيعيان را از دستگاه حكومت معاويه رفع كنند كه اينها مجبور نباشند و بدانند اگر نيازى داشته باشند مىشود خود امام حسن و امام حسين مرتفع كنند . « و بنى هاشم را از بخششها و هديه‌ها بر بنى اميه امتياز دهد و يك ميليون درهم در ميان بازماندگان شهدايى كه در كنار اميرالمؤمنين در جنگهاى جمل و صفّين كشته شده‌اند تقسيم كند و اينها همه بايد از محل خراج « دارابجرد » تأديه شود . » دارابجرد در اطراف شيراز است كه خراج و ماليات اين نقطه را به بنى هاشم اختصاص دادند .\r\n5 . « مردم در هر گوشه از زمينهاى خدا ( شام يا عراق يا يمن و يا حجاز ) بايد در امن و امان باشند و سياهپوست و سرخپوست از امنيت برخوردار باشند و معاويه بايد لغزشهاى آنان را ناديده بگيرد . » مقصود كينه توزىهايى است كه به گذشته مربوط مىشود ، چون اينها اغلب كسانى بوده‌اند كه در گذشته با معاويه در صفّين جنگيده‌اند . « و هيچ كس را بر خطاهاى گذشته‌اش مؤاخذه نكند و مردم عراق را به كينه‌هاى گذشته نگيرد . اصحاب على در هر نقطه‌اى كه هستند در امن و امان باشند و كسى از شيعيان على مورد آزار واقع نشود و ياران على بر جان و مال و ناموس و فرزندانشان بيمناك نباشند و كسى ايشان را تعقيب نكند و صدمه‌اى بر آنان وارد نسازد و حق هر حقدارى به دو برسد و هر آنچه در دست اصحاب على است از آنان باز گرفته نشود . به قصد جان حسن بن على و برادرش حسين و هيچيك از اهل بيت رسول خدا توطئه‌اى در نهان و آشكار چيده نشود . » اين مواد ، مخصوصاً مادهء 5 و مادهء 3 كه مسألهء لعن اميرالمؤمنين است ، اگرچه از همان شرط اول تأمين شده ( زيرا وقتى كه او متعهد مىشود كه به كتاب خدا و سنت پيغمبر و سيرهء خلفاى راشدين\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nعمل كند ، طبعاً اينها در آن مستتر است ) ولى معذلك اينها را كه مىدانستند مورد توجه خاص معاويه است و بر خلاف عمل مىكند ، براى اينكه بعدها هيچ گونه تأويل و توجيهى در خصوص اين كارها به كار نبرد ، به‌طور خصوصى در مواد قرارداد گنجاندند . « و در هيچيك از آفاق عالم اسلام ارعاب و تهديدى نسبت به آنان انجام نگيرد . » خواستند نشان بدهند كه ما از حالا به روش تو بدبين هستيم .\r\nاينها بود مجموع مواد اين قرارداد . معاويه نماينده‌اى داشت به نام عبد اللَّه بن عامر . او را با نامه‌اى كه زير آن را امضا كرده بود فرستاد نزد امام حسن و گفت :\r\nشرايط همه همان است كه تو مىگويى ؛ هرچه تو در آن صلحنامه بگنجانى من آن را قبول دارم . امام حسن هم اين شرايط را در صلحنامه گنجانيد . بعد هم معاويه با قسمهاى خيلى زيادى كه من خدا و پيغمبر را ضامن قرار مىدهم ، اگر چنين نكنم چنان ، اگر چنين نكنم چنان ، همهء اين شرايط را گفت و اين قرارداد را امضا كردند .\r\nبنابراين به نظر نمىرسد كه در صلح امام حسن ، در آن شرايطى كه امام حسن مىزيست ايرادى باشد ؛ و مقايسه كردن ميان صلح امام حسن در مسند خلافت با قيام امام حسين به عنوان يك معترض ، با اينهمه اختلافات ديگرى كه عرض كردم ، مقايسهء صحيحى نيست ؛ يعنى به نظر اين‌جور مىرسد كه اگر امام حسن در آن وقت نبود و بعد از شهادت اميرالمؤمنين امام حسين خليفه شده بود ، قرارداد صلح امضا مىكرد ، و اگر امام حسن تا بعد از معاويه زنده بود ، مثل امام حسين قيام مىكرد ، چون شرايط مختلف بوده است .\r\n\r\n","description":"","footnote":"","page_name":" 650 ","page_number":650},
  {"content":"\r\n\r\n\r\nپرسش و پاسخ\r\n- اگر اميرالمؤمنين به جاى امام حسن مىبود آيا صلح مىكرد يا نه ؟\r\nحضرت على مىفرمود : من حاضر نيستم يك روز حكومت معاويه را تحمل كنم . چگونه امام حسن راضى به حكومت معاويه شد ؟ .\r\nاستاد : اين سؤال را كه اگر حضرت امير در جاى حضرت امام حسن بود صلح مىكرد يا نه ، به اين شكل نمىشود جواب داد ؛ بله ، اگر شرايط حضرت على مثل شرايط حضرت امام حسن مىبود صلح مىكرد ، اگر بيم كشته شدنش در مسند خلافت مىرفت . ولى مىدانيم كه شرايط حضرت امير با شرايط امام حسن خيلى متفاوت بود ؛ يعنى اين نابسامانيها در اواخر دورهء حضرت امير پيدا شد و لهذا جنگ صفّين هم جنگى بود كه در حال پيشرفت بود و اگر خوارج از داخل انشعاب نمىكردند مسلّم اميرالمؤمنين پيروز شده بود . در اين جهت بحثى نيست . و اما اينكه شما فرموديد چرا اميرالمؤمنين حاضر نيست يك روز حكومت معاويه را قبول كند ولى امام حسن حاضر مىشود ؟ شما ايندو را با همديگر مخلوط مىكنيد . حضرت امير حاضر نيست يك روز معاويه به عنوان نايب او و به عنوان منصوب از قِبَل او حكومت كند ، ولى امام حسن كه نمىخواهد معاويه را نايب و جانشين خود قرار\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nدهد ، بلكه مىخواهد خود كنار برود . صلح امام حسن كنار رفتن است نه متعهد بودن . در متن اين قرارداد هيچ اسمى از خلافت برده نشده ، اسمى از اميرالمؤمنين برده نشده ، اسمى از جانشين پيغمبر برده نشده ؛ سخن اين است كه ما كنار مىرويم ، كار به عهدهء او ، ولى به شرط آنكه اين كه شخصاً صلاحيت ندارد ، كار را درست انجام دهد و متعهد شده كه درست عمل كند . پس ايندو خيلى تفاوت دارد .\r\nاميرالمؤمنين گفت : من حاضر نيستم يك روز كسى مثل معاويه از طرف من نايب من در جايى باشد . امام حسن هم حاضر به چنين چيزى نبود ، و شرايط صلح نيز شامل چنين چيزى نيست .\r\n- آيا اميرالمؤمنين راجع به چگونگى برخورد با معاويه ، وصيتى به امام حسن كرده بودند ؟ .\r\nاستاد : يادم نمىآيد كه تا به حال برخورد كرده باشم در وصيتهاى حضرت امير كه چيزى راجع به اين جهت گفته باشند ، ولى ظاهراً وضع روشن بوده ؛ اگر در متن تاريخ هم نمانده باشد وضع روشن بوده است . اميرالمؤمنين خودش تا آخر طرفدار جنگ با معاويه بود و حتى همان اواخر هم كه وضع اميرالمؤمنين نابسامان بود ، باز چيزى كه اميرالمؤمنين را ناراحت مىداشت وضع معاويه بود و معتقد بود كه بايد با معاويه جنگيد تا او را از ميان برد . شهادت اميرالمؤمنين مانع جنگ جديد با معاويه شد . آن خطبهء معروفى كه در نهج البلاغه است كه حضرت مردم را دعوت به جهاد كرد و بعد ، از اصحاب باوفايش كه در صفّين كشته شدند ياد كرد و فرمود : « ايْنَ اخْوانِىَ الَّذينَ رَكِبُوا الطَّريقَ وَ مَضَوْا عَلَى الْحَقِّ ، ايْنَ عَمّارٌ وَ ايْنَ ابْنُ التَّيْهانِ وَ ايْنَ ذُوالشَّهادَتَيْنِ ؟ » « 1 » و بعد گريست ، اين خطابه را در نماز جمعه خواند ، مردم را دعوت كرد كه حركت كنند ؛ و نوشته‌اند هنوز جمعهء ديگر نرسيده بود كه ضربت خورد و شهيد شد . امام حسن هم در ابتدا تصميم به جنگيدن با معاويه داشت ، ولى آنچه كه از اصحابش ظهور و بروز كرد از عدم آمادگى و اختلافات داخلى ، تصميم امام حسن را از جنگ منصرف به صلح كرد ؛ يعنى امام حسن ديد اين جنگيدن يك جنگيدن\r\n\r\n\r\n\r\n\r\n","description":"","footnote":"\r\n( 1 ) نهج البلاغه صبحى صالح ، خطبهء 182 .\r\n","page_name":" 652 ","page_number":652},
  {"content":"\r\n\r\nافتضاح آميزى است ، با اين مردم جنگيدن افتضاح و رسوايى است . در « ساباط » اصحاب خودش آمدند با نيزه به پاى او زدند .\r\nيكى از امتيازات بزرگ جريان امام حسين اين است كه امام حسين يك هستهء نيرومند ايمانى به وجود آورد كه اينها در مقابل هرچه شدايد بود مقاومت كردند .\r\nتاريخ نمىنويسد كه يك نفر از اينها به لشكر دشمن رفته باشد ، ولى تاريخ مىنويسد كه عدهء زيادى از لشكر دشمن در همان وقايع عاشورا به اينها ملحق شدند ؛ يعنى در اصحاب امام حسين كسى نبود كه ضعف نشان دهد مگر يك نفر ( يا دو نفر ) به نام ضحّاك بن عبد اللَّه مشرقى كه از اول آمد به امام حسين گفت : من با شما مىآيم ولى يك شرطى با شما دارم و آن اين است كه تا وقتى كه احتمال بدهم وجود من به حال شما مفيد است هستم ، ولى از آن ساعتى كه بدانم ديگر ذرّه‌اى به حال شما نمىتوانم مفيد باشم مرخص شوم . با اين شرط حاضر شد ، امام هم قبول كرد . آمد و تا روز عاشورا و تا آن لحظات آخر بود ، بعد آمد نزد امام و گفت : من طبق شرطى كه كردم الآن ديگر مىتوانم بروم ، چون حس مىكنم كه ديگر وجود من براى شما هيچ فايده‌اى ندارد . فرمود : مىخواهى به روى برو . يك اسب بسيار دوندهء عالى داشت ، سوار اين اسب شد و چند شلّاق محكم به آن زد كه اسب را به اصطلاح اجير و آماده كرده باشد . اطراف محاصره بود . نقطه‌اى را در نظر گرفت . يك مرتبه به قلب لشكر دشمن زد ولى نه به قصد محاربه ، به قصد اينكه لشكر را بشكافد و فرار كند . زد و خارج شد . عده‌اى تعقيبش كردند . نزديك بود گرفتار شود . اتفاقاً در ميان تعقيب كنندگان شخصى بود كه از آشنايان او بود ، گفت : كارى به او نداشته باشيد ، او كه نمىخواهد بجنگد ، مىخواهد فرار كند . رهايش كردند ، رفت . ولى غير از اين ، هيچ كس ضعف نشان نداد . اما اصحاب امام حسن ضعف و رسوايى نشان دادند .\r\n[ اگر حضرت صلح نمىكرد 
  ] يك كشته شدنى بود براى امام حسن مقرون به رسوايى از طرف اصحاب خودش . پس اينها با همديگر تفاوت دارد .\r\nغرض اين است كه اميرالمؤمنين باز هم تصميم به جنگ داشت و امام حسن هم در ابتدا تصميم به جنگ داشت ولى امورى كه از مردم كوفه ظهور و بروز كرد مانع شد كه امام به جنگ ادامه دهد . حتى امام لشكرش را به همان مقدار كمى هم كه آمدند ، بيرون از شهر زد ، گفت : برويد در نُخَيلهء كوفه . خودش هم خطبه خواند ، مردم را دعوت كرد ، و وقتى هم كه خطبه خواند يك نفر جواب مثبت نداد تا عدىّ بن حاتم\r\n\r\n","description":"","footnote":"","page_name":" 653 ","page_number":653},
  {"content":"\r\n\r\nبلند شد و مردم را ملامت كرد و بعد گفت : من خودم كه راه افتادم ، و خودش راه افتاد . يك هزار نفرى هم داشت . بعد ديگران راه افتادند و بعد خود امام حسن راه افتاد رفت به نخليهء كوفه . ده روز آنجا بود . فقط چهار هزار نفر جمع شدند . بار دوم حضرت آمد مردم را بسيج كرد . اين بار جمعيت زياد آمدند ، ولى باز هم همان جا ضعف نشان دادند . به يك عده از رؤسايشان پول دادند ، شب فرار كردند و رفتند ؛ يك عده به شكل ديگر و يك عده به شكل ديگر . حضرت ديد زمينه ديگر زمينهء جنگيدن افتخارآميز نيست .\r\n- اينكه فرموديد اگر امام حسن صلح نمىكرد تاريخ او را ملامت مىكرد كه چرا با اينكه مىتوانستى شرايط خود را در صلحنامه بگنجانى اين كار را نكردى ، درست به نظر نمىرسد ، زيرا مردم فرستادن كاغذ سفيد امضا براى امام حسن را يك نيرنگ تلقى مىكردند ، چرا كه اين كار بدين معنى است كه تو هرچه مىخواهى بنويس ، من كه حرفهاى تو را قبول ندارم . معاويه را مردم در زمان حضرت امير شناخته بودند . . .\r\nاستاد : اتفاقاً در آن سفيد امضا معاويه مىتوانست نيرنگ ديگرى به كار ببرد و آن اين است كه ببيند شرايطى كه امام حسن مىنويسد يك شرايط اسلامى است يا شرايط غير اسلامى . چون معاويه از نظر وضع و موقعيت خودش - از نظر واقعيت هم همين‌طور - مىخواست روشن شود كه امام حسن چه مىخواهد ( هم امام حسن مىخواست اين كار بشود و هم معاويه ) ؛ آيا شرايط او به نفع خودش است يا به نفع مسلمين ؟ ما ديديم همهء شرايط به نفع مسلمين بود و غير از اين ، امام حسن نه مىتوانست بكند و نه مىكرد . شما مىگوييد كه مردم اين را نيرنگ تلقى مىكردند .\r\nاتفاقاً مردم مىگفتند چه آدم خوبى است ! [ و به امام حسن مىگفتند 
  ] حرفهايت را بزن ، ببينيم آخر تو چه مىخواهى ؟ آيا حرفت فقط اين است كه من بايد خليفه باشم يا حرف ديگرى دارى ؟ اگر حرف ديگرى دارى ، اين كه حاضر است كه واقعاً مسلمين را به سعادت برساند .\r\nشما بعد فرموديد كه معاويه را مردم در زمان حضرت امير شناخته بودند . اتفاقاً قضيه اين‌طور است كه مردم معاويه را بد آدمى شناخته بودند و خوب حاكمى ، و\r\n\r\n","description":"","footnote":"","page_name":" 654 ","page_number":654},
  {"content":"\r\n\r\nاينكه مردم كوفه سست شدند يكى به همين خاطر بود ؛ مىگفتند درست است كه معاويه آدم بدى است ولى با رعيت خيلى خوب است ، ببين با شاميها چگونه رفتار مىكند ! چقدر شاميها از او راضى هستند ! آنهايى كه معاويه را شناخته بودند به اين صورت شناخته بودند كه درست است كه آدم بدى است اما حاكم خوبى است ، اگر او حاكم شود هيچ فرقى ميان مردم كوفه و غير كوفه نخواهد گذاشت . مخصوصاً معروف شده بود به حلم و بردبارى . معاويه يك حلم سياسىاى داشت و مورخين به او عيب گرفته‌اند كه نتوانست حلم سياسى خود را در مورد كوفه عملى كند ، و اگر مىكرد از نظر معنوى هم پيروز مىشد . معاويه معروف بود به حلم سياسى . مردم مىرفتند به او فحش مىدادند ، مىخنديد و در آخر پول مىداد و آنها را جلب مىكرد . مىگفتند براى حكومت بهتر از اين ديگر نمىشود پيدا كرد ، حالا آدم بدى است آدم بدى باشد . امام حسن هم بر همين اساس [ تصميم به صلح گرفت ، و گويى به مردم مىگفت 
  ] بسيار خوب ، ما اين آدم بد را آورديم كه كارها را خوب انجام دهد ، حال ببينيد آن‌طور كه شما انتظار داريد كه اين آدم بد كارها را خوب انجام دهد انجام خواهد داد يا انجام نخواهد داد . هرگز معاويه به عنوان يك حاكم جائر شناخته نشده بود ؛ به عنوان يك مرد جاه طلب شناخته شده بود نه بيش از آن .\r\nمعاويه را واقعاً دوران صلح امام حسن شناساند از نظر اينكه چگونه حاكمى است .\r\n- آيا امام حسين هم صلحنامه را امضا كرده‌اند يا خير ؟ و آيا ايشان به صلح امام حسن اعتراضى داشته‌اند يا خير ؟ .\r\nاستاد : من جايى نديده‌ام كه امام حسين هم صلحنامه را امضا كرده باشد ، از باب اينكه ضرورتى نداشته كه امام حسين امضا كند ، چون امام حسين آن وقت به عنوان يك نفر تابع بود و تسليم امام حسن ، و هرچه كه امام حسن مىكرد آن را قبول داشت و متعهد بود . حتى يك عده‌اى كه با صلح امام حسن مخالف بودند آمدند نزد امام حسين كه ما اين صلح را قبول نداريم ، آيا بياييم با تو بيعت كنيم ؟ فرمود : نه ، هرچه برادرم حسن كرده من تابع همان هستم . از نظر تاريخ ، مسلّم اين است كه امام\r\n\r\n","description":"","footnote":"","page_name":" 655 ","page_number":655},
  {"content":"\r\n\r\nحسين صددرصد تابع امام حسن بود « 1 » ، يعنى كوچكترين ابراز مخالفتى از امام حسين نسبت به اين صلح ابراز نشده ، و ديده نشده كه جايى اعتراض كند كه من با اين صلح موافق نيستم و بعد كه ببيند امام حسن مصمم به صلح است تسليم شود ؛ نه ، هيچ اعتراضى از او ديده نشده است .\r\n\r\n\r\n\r\n\r\n","description":"","footnote":"\r\n( 1 ) از نظر تاريخ عرض مىكنيم والّا از نظر امامت كه ما نمىتوانيم تفكيك كنيم .\r\n","page_name":" 656 ","page_number":656},
  {"content":"\r\n\r\n\r\nفهرستها\r\n\r\n","description":"","footnote":"","page_name":" 657 ","page_number":657},
  {"content":"\r\n . \r\n","description":"","footnote":"","page_name":" 658 ","page_number":658},
  {"content":"\r\n\r\n\r\nفهرست آيات قرآن كريم\r\nمتن آيه - نام سوره - شمارهء آيه - صفحه .\r\nافتطمعون ان يؤمنوا لكم . . . . . . . . بقره . . . . . 75 . . . . . 121 .\r\nوللَّه المشرق و المغرب فاينما . . . . . . . . بقره . . . . . 115 . . . . . 392 .\r\nانّا ارسلناك بالحقّ بشيراً . . . . . . . . بقره . . . . . 119 . . . . . 155 .\r\nو من . . . والّذين آمنوا . . . . . . . . بقره . . . . . 165 . . . . . 256 .\r\nشهر . . . يريداللَّه بكم . . . . . . . . بقره . . . . . 185 . . . . . 161 .\r\nو قاتلوا فى سبيل اللَّه . . . . . . . . بقره . . . . . 190 . . . . . 80 ، 634 .\r\nالشّهرالحرام بالشّهرالحرام . . . . . . . . بقره . . . . . 194 . . . . . 114 .\r\nو من النّاس من يعجبك . . . . . . . . بقره . . . . . 204 . . . . . 25 .\r\nو اذا تولّى سعى فى . . . . . . . . بقره . . . . . 205 . . . . . 25 .\r\nو يسئلونك . . . انّ اللَّه يحبّ . . . . . . . . بقره . . . . . 222 . . . . . 256 .\r\nاللَّه لااله الّا هو الحىّ . . . . . . . . بقره . . . . . 255 . . . . . 392 .\r\nلا اكراه فى الدّين . . . . . . . . بقره . . . . . 256 . . . . . 166 ، 183 ، 186 ، 187 ، 503 .\r\nالم . . . فبهت الّذى كفر . . . . . . . . بقره . . . . . 258 . . . . . 103 .\r\nقل ان كنتم تحبّون اللَّه . . . . . . . . آل عمران . . . . . 31 . . . . . 257 .\r\nو ما محمّدٌ الّا رسول . . . . . . . . آل عمران . . . . . 144 . . . . . 431 .\r\nفاتيهم . . . و اللَّه يحبّ المحسنين . . . . . . . . آل عمران . . . . . 148 . . . . . 256 .\r\nفبما رحمةٍ من اللَّه . . . . . . . . آل عمران . . . . . 159 . . . . . 171 ، 173 ، 174 ، 176 - 179 ، 260 .\r\nانّ اللَّه يأمركم ان . . . . . . . . نساء . . . . . 58 . . . . . 450 .\r\nيا ايّهاالّذين آمنوا اطيعوا . . . . . . . . نساء . . . . . 59 . . . . . 330 ، 450\r\n\r\n","description":"","footnote":"","page_name":" 659 ","page_number":659},
  {"content":"\r\n\r\nو ان . . . والصّلح خيرٌ . . . . . . . . نساء . . . . . 128 . . . . . 634 .\r\nيا ايّهاالّذين آمنوا . . . و لايجرمنّكم . . . . . . . . مائده . . . . . 8 . . . . . 81 .\r\nقالوا يا موسى انّا لن . . . . . . . . مائده . . . . . 24 . . . . . 122 .\r\nيا ايّها . . . فسوف . . . يجاهدون . . . . . . . . مائده . . . . . 54 . . . . . 257 ، 289 .\r\nيا ايّهاالرّسول بلّغ . . . . . . . . مائده . . . . . 67 . . . . . 430 .\r\nهوالّذى . . . ثمّ قضى . . . . . . . . انعام . . . . . 2 . . . . . 32 .\r\nو هواللَّه فى السّموات . . . . . . . . انعام . . . . . 3 . . . . . 392 .\r\nقل . . . ان الحكم الّا . . . . . . . . انعام . . . . . 57 . . . . . 324 ، 602 .\r\nو قاسمهما انّى لكما . . . . . . . . اعراف . . . . . 21 . . . . . 150 .\r\nيا بنى . . . و لباس التّقوى . . . . . . . . اعراف . . . . . 26 . . . . . 509 .\r\nقل من حرّم زينة . . . . . . . . اعراف . . . . . 32 . . . . . 523 .\r\nهل . . . قد خسروا انفسهم . . . . . . . . اعراف . . . . . 53 . . . . . 574 .\r\nابلّغكم . . . و انصح لكم . . . . . . . . اعراف . . . . . 62 . . . . . 150 .\r\nابلّغكم . . . و انا لكم ناصحٌ امينٌ . . . . . . اعراف . . . . . 68 . . . . . 150 .\r\nقل . . . و اتّبعوه لعلّكم تهتدون . . . . . . اعراف . . . . . 158 . . . . . 280 .\r\nو اذا قرئ القرآن فاستمعوا . . . . . . . . اعراف . . . . . 204 . . . . . 312 ، 604 .\r\nيا ايّهاالّذين آمنوا استجيبوا . . . . . . . . انفال . . . . . 24 . . . . . 24 ، 578 .\r\nيا ايّها . . . ان تتّقوا اللَّه . . . . . . . . انفال . . . . . 29 . . . . . 328 .\r\nواعدّوا لهم ما استطعتم . . . . . . . . انفال . . . . . 60 . . . . . 82 .\r\nو ان جنحوا للسّلم فاجنح . . . . . . . . انفال . . . . . 61 . . . . . 634 .\r\nالّا . . . انّ اللَّه يحبّ المتّقين . . . . . . توبه . . . . . 4 . . . . . 256 .\r\nكيف . . . انّ اللَّه يحبّ المتّقين . . . . . . توبه . . . . . 7 . . . . . 79 ، 256 .\r\nالمنافقون و المنافقات بعضهم . . . . . . . . توبه . . . . . 67 . . . . . 221 .\r\nوالمؤمنون و المؤمنات بعضهم . . . . . . . . توبه . . . . . 71 . . . . . 221 .\r\nو لا تصلّ على احدٍ منهم . . . . . . . . توبه . . . . . 84 . . . . . 327 .\r\nلا . . . واللَّه يحبّ المطّهّرين . . . . . . توبه . . . . . 108 . . . . . 256 .\r\nو ما . . . فلولا نفر من كلّ . . . . . . . . توبه . . . . . 122 . . . . . 328 .\r\nلقد جائكم رسولٌ من . . . . . . . . توبه . . . . . 128 . . . . . 191 .\r\nانّ الّذين لايرجون . . . . . . . . يونس . . . . . 7 . . . . . 562 .\r\nانزل . . . فامّا الزّبد فيذهب . . . . . . . . رعد . . . . . 17 . . . . . 36 .\r\nاللَّه . . . و فرحوا بالحيوة . . . . . . . . رعد . . . . . 26 . . . . . 563 .\r\nالّذين . . . الا بذكر اللَّه . . . . . . . . رعد . . . . . 28 . . . . . 422 .\r\nربّنا . . . فاجعل افئدةً من . . . . . . . . ابراهيم . . . . . 37 . . . . . 258 .\r\nللّذين . . . وللَّه المثل الاعلى . . . . . . . . نحل . . . . . 60 . . . . . 392 .\r\nادع الى سبيل ربّك . . . . . . . . نحل . . . . . 125 . . . . . 109 ، 143 ، 166 ، 180 .\r\nو لا . . . من قتل مظلوماً . . . . . . . . اسراء . . . . . 33 . . . . . 596 .\r\nو اذ . . . و ما جعلنا الرّؤيا . . . . . . . . اسراء . . . . . 60 . . . . . 125\r\n\r\n","description":"","footnote":"","page_name":" 660 ","page_number":660},
  {"content":"\r\n\r\nو لو لا ان ثبّتناك . . . . . . . . اسراء . . . . . 74 . . . . . 129 .\r\nاذاً لاذقناك ضعف . . . . . . . . اسراء . . . . . 75 . . . . . 129 .\r\nو بالحقّ . . . الّا مبشّراً و نذيراً . . . . . . اسراء . . . . . 105 . . . . . 155 .\r\nقل . . . يخرّون للاذقان سجّداً . . . . . . اسراء . . . . . 107 . . . . . 148 .\r\nو يخرّون للاذقان يبكون . . . . . . . . اسراء . . . . . 109 . . . . . 148 .\r\nام حسبت انّ اصحاب . . . . . . . . كهف . . . . . 9 . . . . . 242 .\r\nو لا تقولنّ لشئٍ انّى . . . . . . . . كهف . . . . . 23 . . . . . 130 .\r\nالّا ان يشاء اللَّه . . . . . . . . كهف . . . . . 24 . . . . . 130 .\r\nالمال و البنون زينة الحيوة . . . . . . . . كهف . . . . . 46 . . . . . 562 .\r\nقل لوكان البحرمداداً . . . . . . . . كهف . . . . . 109 . . . . . 393 .\r\nانّ الّذين آمنوا و عملوا . . . . . . . . مريم . . . . . 96 . . . . . 257 .\r\nالرّحمن على العرش استوى . . . . . . طه . . . . . 5 . . . . . 387 .\r\nاللَّه لا إله الّا هو له الاسماء . . . . . . . . طه . . . . . 8 . . . . . 392 .\r\nانّنى . . . و اقم الصّلوة لذكرى . . . . . . طه . . . . . 14 . . . . . 417 .\r\nقال ربّ اشرح لى صدرى . . . . . . طه . . . . . 25 . . . . . 136 .\r\nو يسّرلى امرى . . . . . . طه . . . . . 26 . . . . . 136 ، 137 .\r\nواحلل عقدةً من لسانى . . . . . . طه . . . . . 27 . . . . . 136 .\r\nيفقهوا قولى . . . . . . طه . . . . . 28 . . . . . 136 .\r\nواجعل لى وزيراً من اهلى . . . . . . طه . . . . . 29 . . . . . 136 .\r\nهرون اخى . . . . . . طه . . . . . 30 . . . . . 136 .\r\nاشدد به ارزى . . . . . . طه . . . . . 31 . . . . . 136 .\r\nواشركه فى امرى . . . . . . طه . . . . . 32 . . . . . 136 .\r\nكى نسبّحك كثيراً . . . . . . طه . . . . . 33 . . . . . 136 .\r\nو نذكرك كثيراً . . . . . . طه . . . . . 34 . . . . . 136 .\r\nفأتياه . . . و السّلام على من . . . . . . . . طه . . . . . 47 . . . . . 341 .\r\nلوكان فيهما آلهةٌ . . . . . . . . انبياء . . . . . 22 . . . . . 392 .\r\nقالوا سمعنا فتىً يذكرهم . . . . . . . . انبياء . . . . . 60 . . . . . 184 .\r\nقالوا ءَ انت فعلت هذا . . . . . . . . انبياء . . . . . 62 . . . . . 184 .\r\nقال بل فعله كبيرهم . . . . . . . . انبياء . . . . . 63 . . . . . 184 .\r\nفرجعوا الى انفسهم . . . . . . . . انبياء . . . . . 64 . . . . . 185 .\r\nو ما ارسلناك الّا رحمةً . . . . . . . . انبياء . . . . . 107 . . . . . 228 .\r\nو من النّاس من يعبداللَّه . . . . . . . . حج . . . . . 11 . . . . . 69 ، 70 .\r\nاذن للّذين يقاتلون بانّهم . . . . . . . . حج . . . . . 39 . . . . . 620 .\r\nما اتّخذ اللَّه من ولدٍ . . . . . . . . مؤمنون . . . . . 91 . . . . . 392 .\r\nالزّانية . . . و لا تأخذكم بهما . . . . . . . . نور . . . . . 2 . . . . . 229 .\r\nولو . . . سبحانك هذا بهتانٌ . . . . . . . . نور . . . . . 16 . . . . . 103 .\r\nو . . . و لا تكرهوا فتياتكم . . . . . . . . نور . . . . . 33 . . . . . 197\r\n\r\n","description":"","footnote":"","page_name":" 661 ","page_number":661},
  {"content":"\r\n\r\nاتل . . . انّ الصّلوة تنهى عن . . . . . . . . عنكبوت . . . . . 45 . . . . . 417 .\r\nو الّذين جاهدوا فينا . . . . . . . . عنكبوت . . . . . 69 . . . . . 328 .\r\nيعلمون ظاهراً من الحيوة . . . . . . . . روم . . . . . 7 . . . . . 563 .\r\nو من آياته ان خلق لكم . . . . . . . . روم . . . . . 21 . . . . . 252 ، 257 ، 552 .\r\nو . . . له المثل الاعلى . . . . . . . . روم . . . . . 27 . . . . . 392 .\r\nفاصبر انّ وعد اللَّه . . . . . . . . روم . . . . . 60 . . . . . 313 ، 604 .\r\nالّذى احسن كلّ شئٍ خلقه . . . . . . . . سجده . . . . . 7 . . . . . 552 .\r\nما جعل اللَّه لرجلٍ من . . . . . . . . احزاب . . . . . 4 . . . . . 535 .\r\nالنّبى . . . و ازواجه امّهاتهم . . . . . . . . احزاب . . . . . 6 . . . . . 307 .\r\nو اذ . . . يا اهل يثرب لا . . . . . . . . احزاب . . . . . 13 . . . . . 570 .\r\nلقد كان لكم فى رسول اللَّه . . . . . . . . احزاب . . . . . 21 . . . . . 37 ، 43 ، 47 .\r\nالّذين يبلّغون رسالات اللَّه . . . . . . . . احزاب . . . . . 39 . . . . . 153 ، 162 ، 164 .\r\nيا ايّها النّبى انّا ارسلناك . . . . . . . . احزاب . . . . . 45 . . . . . 135 ، 143 ، 145 ، 153 .\r\nو داعياً الى اللَّه باذنه . . . . . . . . احزاب . . . . . 46 . . . . . 135 ، 145 ، 153 .\r\nو . . . لايعزب عنه مثقال . . . . . . . . سبأ . . . . . 3 . . . . . 393 .\r\nقل ما سألتكم من اجرٍ . . . . . . . . سبأ . . . . . 47 . . . . . 279 .\r\nو . . . انّما يخشى اللَّه . . . . . . . . فاطر . . . . . 28 . . . . . 162 .\r\nانّ . . . فقال اكفلنيها و . . . . . . . . ص . . . . . 23 . . . . . 117 .\r\nقال لقد ظلمك بسؤال . . . . . . . . ص . . . . . 24 . . . . . 117 .\r\nكتابٌ انزلناه اليك . . . . . . . . ص . . . . . 29 . . . . . 393 .\r\nقل ما اسألكم عليه من . . . . . . . . ص . . . . . 86 . . . . . 150 - 152 .\r\nفاعبدوا . . . قل انّ الخاسرين . . . . . . . . زمر . . . . . 15 . . . . . 574 .\r\nا فمن . . . ا فانت تنقذ . . . . . . . . زمر . . . . . 19 . . . . . 614 .\r\nو لقد اوحى اليك و . . . . . . . . زمر . . . . . 65 . . . . . 312 ، 603 .\r\nانّا لننصر رسلنا . . . . . . . . مؤمن . . . . . 51 . . . . . 132 .\r\nفارسلنا . . . فى ايّامٍ نحساتٍ . . . . . . . . فصّلت . . . . . 16 . . . . . 73 .\r\nو لا تستوى الحسنة و . . . . . . . . فصّلت . . . . . 34 . . . . . 261 .\r\nفاطر . . . ليس كمثله شئٌ . . . . . . . . شورى . . . . . 11 . . . . . 391 ، 392 .\r\nله . . . انّه بكلّ شئٍ عليمٌ . . . . . . شورى . . . . . 12 . . . . . 393 .\r\nذلك . . . الّا المودّة فى . . . . . . . . شورى . . . . . 23 . . . . . 258 ، 278 ، 279 .\r\nكم تركوا من جنّاتٍ و عيونٍ . . . . . . دخان . . . . . 25 . . . . . 92 .\r\nو زروعٍ و مقامٍ كريمٍ . . . . . . دخان . . . . . 26 . . . . . 92 .\r\nو نعمةٍ كانوا فيها فاكهين . . . . . . دخان . . . . . 27 . . . . . 92 .\r\nا فلا يتدبّرون القرآن . . . . . . . . محمّد صلى الله عليه و آله . . . . . 24 . . . . . 393 .\r\nمحمّدٌ . . . و مثلهم فى الانجيل . . . . . . . . فتح . . . . . 29 . . . . . 34 .\r\nو ان طائفتان من المؤمنين . . . . . . . . حجرات . . . . . 9 . . . . . 257 ، 335 ، 336 ، 627 .\r\nو . . . و نحن اقرب اليه . . . . . . . . ق . . . . . 16 . . . . . 578\r\n\r\n","description":"","footnote":"","page_name":" 662 ","page_number":662},
  {"content":"\r\n\r\nو ذكّر فانّ الذّكرى . . . . . . . . ذاريات . . . . . 55 . . . . . 165 .\r\nفاعرض عن من تولّى . . . . . . . . نجم . . . . . 29 . . . . . 563 .\r\nذلك مبلغهم من العلم . . . . . . . . نجم . . . . . 30 . . . . . 563 .\r\nو انّ الى ربّك المنتهى . . . . . . نجم . . . . . 42 . . . . . 573 .\r\nسبّح للَّه ما فى السّموات . . . . . . . . حديد . . . . . 1 . . . . . 146 .\r\nله ملك السّموات و الارض . . . . . . . . حديد . . . . . 2 . . . . . 146 .\r\nهوالاوّل و الآخر و الظّاهر . . . . . . . . حديد . . . . . 3 . . . . . 146 ، 392 .\r\nلكيلا تأسوا على ما . . . . . . . . حديد . . . . . 23 . . . . . 70 ، 512 .\r\nلقد ارسلنا رسلنا بالبيّنات . . . . . . . . حديد . . . . . 25 . . . . . 430 .\r\nثمّ . . . و رهبانيّةً ابتدعوها . . . . . . . . حديد . . . . . 27 . . . . . 515 .\r\nوالّذين تبوّؤا الدّار و . . . . . . . . حشر . . . . . 9 . . . . . 256 ، 521 .\r\nو لا تكونوا كالّذين نسوا . . . . . . . . حشر . . . . . 19 . . . . . 575 ، 579 .\r\nهو . . . الملك القدّوس . . . . . . . . حشر . . . . . 23 . . . . . 392 .\r\nلا . . . انّ اللَّه يحبّ المقسطين . . . . . . ممتحنه . . . . . 8 . . . . . 257 .\r\nتؤمنون باللَّه و رسوله و . . . . . . . . صف . . . . . 11 . . . . . 29 .\r\nالّذى . . . ماترى فى . . . . . . . . ملك . . . . . 3 . . . . . 552 .\r\nانّا سنلقى عليك قولًا . . . . . . . . مزّمّل . . . . . 5 . . . . . 139 ، 140 ، 142 .\r\nبل الانسان على نفسه . . . . . . . . قيامت . . . . . 14 . . . . . 161 .\r\nيا ايّها الانسان انّك . . . . . . . . انشقاق . . . . . 6 . . . . . 422 .\r\nفذكّر انّما انت مذكّرٌ . . . . . . غاشيه . . . . . 21 . . . . . 165 ، 166 ، 168 ، 187 ، 188 .\r\nلست عليهم بمصيطرٍ . . . . . . غاشيه . . . . . 22 . . . . . 165 ، 166 ، 187 ، 188 .\r\nالّا من تولّى و كفر . . . . . . غاشيه . . . . . 23 . . . . . 165 ، 187 ، 188 .\r\nفيعذّبه اللَّه العذاب . . . . . . . . غاشيه . . . . . 24 . . . . . 165 ، 187 ، 188 .\r\nانّ الّذين آمنوا و عملوا . . . . . . . . بيّنه . . . . . 7 . . . . . 241 .\r\nالم نشرح لك صدرك . . . . . . انشراح . . . . . 1 . . . . . 137 ، 142 .\r\nو وضعنا عنك وزرك . . . . . . انشراح . . . . . 2 . . . . . 137 .\r\nالّذى انقض ظهرك . . . . . . انشراح . . . . . 3 . . . . . 137 .\r\nو رفعنا لك ذكرك . . . . . . انشراح . . . . . 4 . . . . . 138 .\r\nفانّ مع العسر يسراً . . . . . . انشراح . . . . . 5 . . . . . 138 .\r\nانّ مع العسر يسراً . . . . . . انشراح . . . . . 6 . . . . . 138 .\r\nفاذا فرغت فانصب . . . . . . انشراح . . . . . 7 . . . . . 138 .\r\nو الى ربّك فارغب . . . . . . انشراح . . . . . 8 . . . . . 138 .\r\nقل هواللَّه احدٌ . . . . . . اخلاص . . . . . 1 . . . . . 146 .\r\nاللَّه الصّمد . . . . . . اخلاص . . . . . 2 . . . . . 146 ، 392 .\r\nلم يلد و لم يولد . . . . . . اخلاص . . . . . 3 . . . . . 146 ، 392 .\r\nو لم يكن له كفواً احدٌ . . . . . . اخلاص . . . . . 4 . . . . . 146 ، 392\r\n\r\n","description":"","footnote":"","page_name":" 663 ","page_number":663},
  {"content":"\r\n\r\n\r\nفهرست احاديث\r\nمتن حديث - گوينده - صفحه .\r\nاعدى عدوّك نفسك . . . . . . . . رسول اكرم صلى الله عليه و آله . . . . . 25 .\r\nقولوا لااله الّا اللَّه . . . . . . . . رسول اكرم صلى الله عليه و آله . . . . . 33 .\r\nقطع اللَّه رحمك . . . . . . . . امام حسين عليه السلام . . . . . 41 .\r\nاعطيت جوامع الكلم . . . . . . رسول اكرم صلى الله عليه و آله . . . . . 45 .\r\nنضراللَّه عبداً سمع . . . . . . . . رسول اكرم صلى الله عليه و آله . . . . . 46 .\r\nيا كميل . . . همج رعاع . . . . . . . . امام على عليه السلام . . . . . 53 ، 347 .\r\nواللَّه ما معاوية بادهى . . . . . . . . امام على عليه السلام . . . . . 54 ، 598 .\r\n. . . هوّن عليك . . . . . . . . رسول اكرم صلى الله عليه و آله . . . . . 66 .\r\nكالجبل الرّاسخ لاتحرّكه . . . . . . . . امام على عليه السلام . . . . . 69 .\r\nالزّهد كلّه بين كلمتين . . . . . . . . امام على عليه السلام . . . . . 70 ، 512 .\r\n. . . هركس كه تو را تصديق كند . . . . . . . . امام على عليه السلام . . . . . 72 .\r\n. . . تو از اصحاب ما ، تو راوى . . . . . . . . امام صادق عليه السلام . . . . . 73 .\r\nمالك ! با هر كسى پيمان بستى . . . . . . . . امام على عليه السلام . . . . . 79 .\r\nوقتى كه دشمن افتاده . . . . . . . . امام على عليه السلام . . . . . 80 .\r\nطبيبٌ دوّارٌ بطبّه . . . . . . . . امام على عليه السلام . . . . . 83 ، 84 ، 108 .\r\nو انّما ينبغى لاهل . . . . . . . . امام على عليه السلام . . . . . 83 .\r\nعيساى مسيح عليه السلام را ديدند . . . . . . . . - . . . . . 84 .\r\nشرح زندگانى پيغمبر اكرم صلى الله عليه و آله . . . . . . . . امام حسن عليه السلام . . . . . 85 .\r\nو عليهما مدارع الصّوف . . . . . . . . امام على عليه السلام . . . . . 87 - 89 .\r\nچكار مىكنيد . . . . شما با اين كار . . . . . . . . امام على عليه السلام . . . . . 92\r\n\r\n","description":"","footnote":"","page_name":" 664 ","page_number":664},
  {"content":"\r\n\r\n. . . زندگى من زندگى ساده . . . . . . . . رسول اكرم صلى الله عليه و آله . . . . . 92 .\r\n. . . پدرش به قربانش . . . . . . . . رسول اكرم صلى الله عليه و آله . . . . . 93 .\r\nاسماء آن لباسهاى پاكيزه . . . . . . . . فاطمهء زهرا عليها السلام . . . . . 94 .\r\nمن زار مبدعاً فقد . . . . . . . . - . . . . . 102 .\r\n. . . فباهتوهم . . . . . . - . . . . . 103 ، 104 .\r\n. . . من چنين كارى نمىكنم . . . . . . امام على عليه السلام . . . . . 105 .\r\n. . . از اين سه پيشنهادى كه . . . . . . . . رسول اكرم صلى الله عليه و آله . . . . . 106 .\r\n. . . اينكه خورشيد گرفت به خاطر . . . . . . . . رسول اكرم صلى الله عليه و آله . . . . . 109 .\r\n. . . ولى من اين كار را نمىكنم . . . . . . . . امام على عليه السلام . . . . . 111 .\r\nمعاويه ! چرا اينهمه مردم . . . . . . . . امام على عليه السلام . . . . . 112 .\r\nانا الامام القرشى . . . . . . . . امام على عليه السلام . . . . . 112 .\r\n. . . من نمىخواهم شروع كرده باشم . . . . . . . . امام حسين عليه السلام . . . . . 114 .\r\nباسم اللَّه و باللَّه و . . . . . . . . امام حسين عليه السلام . . . . . 115 .\r\nسبحان اللَّه ! چطور شما به پيغمبر . . . . . . . . امام رضا عليه السلام . . . . . 118 .\r\nالهى لا تشمت بى . . . . . . . . رسول اكرم صلى الله عليه و آله . . . . . 119 .\r\nانّ للحسين محبّةً . . . . . . . . - . . . . . 133 .\r\nانا قتيل العبرة . . . . . . امام حسين عليه السلام . . . . . 133 .\r\nيك سختى با دو سستى چه خواهد كرد ؟ . . . . . رسول اكرم صلى الله عليه و آله . . . . . 138 .\r\nانت منّى بمنزلة هارون . . . . . . . . رسول اكرم صلى الله عليه و آله . . . . . 139 .\r\nيا صباحا يا صباحا . . . انّى نذيرٌ لكم . . . . . . . . رسول اكرم صلى الله عليه و آله . . . . . 144 .\r\nسلونى قبل ان تفقدونى . . . . . . امام على عليه السلام . . . . . 151 ، 167 .\r\n. . . ديشب خداى ما شكم . . . . . . . . رسول اكرم صلى الله عليه و آله . . . . . 156 .\r\nيا معاذ بشّر و لا تنفّر . . . . . . . . رسول اكرم صلى الله عليه و آله . . . . . 157 - 160 .\r\nيا جابر انّ هذا الدّين . . . . . . . . رسول اكرم صلى الله عليه و آله . . . . . 157 .\r\nمردى بود مسلمان و عابد . . . . . . . . امام صادق عليه السلام . . . . . 158 .\r\nبعثت على الشّريعة . . . . . . . . رسول اكرم صلى الله عليه و آله . . . . . 160 ، 162 .\r\nلازم نيست اين خوف و نگرانى . . . . . . . . - . . . . . 161 .\r\nاللّهم اقسم لنا من خشيتك . . . . . . . . رسول اكرم صلى الله عليه و آله . . . . . 163 .\r\nالطّيش لا يقوم به حجج اللَّه . . . . . . امام على عليه السلام . . . . . 167 .\r\n. . . اجب ابا عبد اللَّه . . . . . . . . امام حسين عليه السلام . . . . . 168 .\r\nيا اصحاب الصّفا و يا فرسان . . . . . . . . امام حسين عليه السلام . . . . . 170 .\r\n. . . كارى نداشته باشيد . . . . . . . . رسول اكرم صلى الله عليه و آله . . . . . 174 .\r\n. . . آيا مىگوييد من قانون اسلام . . . . . . . . رسول اكرم صلى الله عليه و آله . . . . . 175 .\r\nالمؤمن بشره فى وجهه . . . . . . . . امام على عليه السلام . . . . . 176 .\r\nفصيّرها فى حوزةٍ خشناء . . . . . . . . امام على عليه السلام . . . . . 176 ، 474 .\r\nثكلتك الثّواكل يا عقيل . . . . . . . . امام على عليه السلام . . . . . 177 .\r\n. . . لا تزرموا . . . . . . . . رسول اكرم صلى الله عليه و آله . . . . . 178\r\n\r\n","description":"","footnote":"","page_name":" 665 ","page_number":665},
  {"content":"\r\n\r\nبرز الاسلام كلّه الى . . . . . . . . رسول اكرم صلى الله عليه و آله . . . . . 183 .\r\n. . . على جان ، دوران . . . . . . . . فاطمهء زهرا عليها السلام . . . . . 188 .\r\n. . . دختر پيغمبر ، تو والاتر . . . . . . . . امام على عليه السلام . . . . . 188 .\r\nالسّلام عليك يا رسول اللَّه . . . . . . . . امام على عليه السلام . . . . . 190 .\r\n. . . اينجا قبر مادر من است . . . . . . رسول اكرم صلى الله عليه و آله . . . . . 195 .\r\nآيا شما تا كنون از من سخن . . . . . . . . رسول اكرم صلى الله عليه و آله . . . . . 197 .\r\nمن در كارهاى اينها شركت . . . . . . . . رسول اكرم صلى الله عليه و آله . . . . . 197 ، 198 .\r\nو لقد قرن اللَّه به من . . . . . . . . امام على عليه السلام . . . . . 198 .\r\nبودند فرشتگانى الهى كه از . . . . . . . . امام باقر عليه السلام . . . . . 198 .\r\n. . . يأتى مثل فلق الصّبح . . . . . . . رسول اكرم صلى الله عليه و آله . . . . . 198 .\r\n. . . من بچه بودم ، پيغمبر وقتى به . . . . . . . . امام على عليه السلام . . . . . 199 .\r\nو لقد جاورت رسول اللَّه صلى الله عليه و آله . . . . . . . . امام على عليه السلام . . . . . 201 .\r\nالنّاس سواءٌ كاسنان المشط . . . . . . رسول اكرم صلى الله عليه و آله . . . . . 203 .\r\nايّهاالنّاس ! انّ ربّكم واحدٌ . . . . . . . . رسول اكرم صلى الله عليه و آله . . . . . 203 .\r\nثلاث لا يغلّ عليهنّ . . . . . . . . رسول اكرم صلى الله عليه و آله . . . . . 203 .\r\nكلّكم راعٍ و كلّكم مسؤول . . . . . . . . رسول اكرم صلى الله عليه و آله . . . . . 204 ، 449 .\r\nالمسلم من سلم المسلمون . . . . . . . . رسول اكرم صلى الله عليه و آله . . . . . 204 .\r\nلن تقدّس امّةٌ حتّى . . . . . . . . رسول اكرم صلى الله عليه و آله . . . . . 204 .\r\n. . . انّ اللَّه يكره من عبده . . . . . . . . رسول اكرم صلى الله عليه و آله . . . . . 204 ، 205 .\r\nبعثت لاتمّم مكارم الاخلاق . . . . . . رسول اكرم صلى الله عليه و آله . . . . . 205 .\r\nلا يستعن احد كم من غيره . . . . . . . . رسول اكرم صلى الله عليه و آله . . . . . 205 .\r\nدعونى والتمسوا غيرى . . . . . . . . امام على عليه السلام . . . . . 593 ، 594 .\r\nاللَّه اعلى واجلّ . . . . . . . . رسول اكرم صلى الله عليه و آله . . . . . 596 .\r\nا تأمرونّى ان اطلب النّصر . . . . . . . . امام على عليه السلام . . . . . 440 ، 597 .\r\nجفاةٌ طغامٌ عبيدٌ اقزام . . . . . . . . امام على عليه السلام . . . . . 322 ، 600 .\r\nمگر شما نمىدانيد كه از روز . . . . . . . . امام على عليه السلام . . . . . 601 .\r\nانا فقأت عين الفتنة . . . . . . . . امام على عليه السلام . . . . . 319 ، 492 ، 606 .\r\nثمّ انتم شرار النّاس . . . . . . . . امام على عليه السلام . . . . . 323 ، 608 .\r\nلا تقتلوا الخوارج بعدى . . . . . . . . امام على عليه السلام . . . . . 318 ، 613 .\r\nلا يوم كيومك يا اباعبد اللَّه . . . . . . . . - . . . . . 615 .\r\nجبلٌ يحبّنا و نحبّه . . . . . . رسول اكرم صلى الله عليه و آله . . . . . 228 .\r\nاريد حياته و يريد قتلى . . . . . . امام على عليه السلام . . . . . 229 .\r\nاعجزالنّاس من عجز عن . . . . . . . . امام على عليه السلام . . . . . 230 .\r\nاشدّ الذّنوب ما استهان به . . . . . . . . امام على عليه السلام . . . . . 230 .\r\nهلك خزّان الاموال و . . . . . . . . امام على عليه السلام . . . . . 238 .\r\nغداً ترون ايّامى و . . . . . . . . امام على عليه السلام . . . . . 239 .\r\nو الّذى نفسى بيده انّ . . . . . . . . رسول اكرم صلى الله عليه و آله . . . . . 241\r\n\r\n","description":"","footnote":"","page_name":" 666 ","page_number":666},
  {"content":"\r\n\r\nلو ضربت خيشوم المؤمن . . . . . . . . امام على عليه السلام . . . . . 242 .\r\nالنّاس معادن كمعادن الذّهب . . . . . . . . - . . . . . 244 .\r\nمن عشق و كتم و عفّ . . . . . . . . - . . . . . 253 .\r\nو هل الدّين الّا الحبّ . . . . . . امام باقر عليه السلام . . . . . 258 .\r\nتعصى الاله و انت تظهر . . . . . . . . امام صادق عليه السلام . . . . . 258 .\r\nو اشعر قلبك الرّحمة . . . . . . . . امام على عليه السلام . . . . . 261 ، 452 .\r\nحبّ الشّئ يعمى و يصمّ . . . . . . امام على عليه السلام . . . . . 264 .\r\nو عشق شيئاً اعشى . . . . . . . . امام على عليه السلام . . . . . 264 .\r\nمن ذكّر كم باللَّه رؤيته . . . . . . . . رسول اكرم صلى الله عليه و آله . . . . . 265 .\r\n. . . اگر خيرى در او هست . . . . . . . . رسول اكرم صلى الله عليه و آله . . . . . 271 .\r\nحجورٌ طابت و طهرت . . . . . . - . . . . . 279 .\r\nفاطمه پارهء تن من است . . . . . . . . رسول اكرم صلى الله عليه و آله . . . . . 279 .\r\nيا على ! خداوند تو را به . . . . . . . . رسول اكرم صلى الله عليه و آله . . . . . 280 .\r\nدوستى على ايمان است . . . . . . . . رسول اكرم صلى الله عليه و آله . . . . . 280 .\r\nآيا راهنمايى كنم شما را به . . . . . . . . رسول اكرم صلى الله عليه و آله . . . . . 280 .\r\n. . . نگاه به چهرهء على . . . . . . . . رسول اكرم صلى الله عليه و آله . . . . . 281 .\r\nبهترين برادران من على . . . . . . . . رسول اكرم صلى الله عليه و آله . . . . . 281 .\r\n. . . خدايا محبوبترين بندگانت . . . . . . . . رسول اكرم صلى الله عليه و آله . . . . . 281 ، 282 .\r\nيا ايّهاالنّاس ! لا تشكوا عليّاً . . . . . . . . رسول اكرم صلى الله عليه و آله . . . . . 290 .\r\nفلمّا نهضت بالامر نكثت . . . . . . . . امام على عليه السلام . . . . . 292 .\r\nستقاتل بعدى النّاكثين . . . . . . . . رسول اكرم صلى الله عليه و آله . . . . . 292 .\r\n. . . استغفراللَّه من كلّ ذنبٍ . . . . . . امام على عليه السلام . . . . . 298 ، 329 .\r\nانّك لملبوسٌ عليك . . . . . . . . امام على عليه السلام . . . . . 308 ، 365 .\r\nو حملوا بصائرهم على . . . . . . . . امام على عليه السلام . . . . . 321 .\r\nكلمة حقٍّ يراد بها الباطل . . . . . . . . امام على عليه السلام . . . . . 324 .\r\nپيغمبر ، جانى را سياست مىكرد . . . . . . . . امام على عليه السلام . . . . . 326 .\r\nلا تخاصمهم بالقرآن . . . . . . . . امام على عليه السلام . . . . . 328 .\r\nانّا لم نحكّم الرّجال و . . . . . . . . امام على عليه السلام . . . . . 330 .\r\nضع فعل اخيك على احسنه . . . . . . - . . . . . 331 .\r\nانّى ما اخاف على امّتى . . . . . . . . رسول اكرم صلى الله عليه و آله . . . . . 335 .\r\nانّكم لن تعرفوا الرّشد . . . . . . . . امام على عليه السلام . . . . . 337 .\r\nو لقد قال لى رسول اللَّه . . . . . . . . امام على عليه السلام . . . . . 338 .\r\nو لولا الاجل الّذى كتب . . . . . . . . امام على عليه السلام . . . . . 348 ، 423 .\r\n. . . من از همين مىترسيدم . . . . . . . . امام على عليه السلام . . . . . 360 .\r\nقيمة كلّ امرئٍ ما يحسنه . . . . . . امام على عليه السلام . . . . . 361 .\r\nامّا بعد فانّ مصر قدافتتحت . . . . . . . . امام على عليه السلام . . . . . 363 .\r\nزبان . . . و انّا لامراء الكلام . . . . . . . . امام على عليه السلام . . . . . 367\r\n\r\n","description":"","footnote":"","page_name":" 667 ","page_number":667},
  {"content":"\r\n\r\nما به پنج خصلت از ديگران ممتازيم . . . . . . . . امام على عليه السلام . . . . . 367 ، 368 .\r\nانّ القوم لم يجروا فى . . . . . . . . امام على عليه السلام . . . . . 370 .\r\nملاك كار شما دين است . . . . . . . . امام على عليه السلام . . . . . 371 .\r\nا لاينظرون الى صغير . . . . . . . . امام على عليه السلام . . . . . 380 .\r\nمع كلّ شئٍ لا بمقارنةٍ . . . . . . . . امام على عليه السلام . . . . . 396 .\r\nليس فى الاشياء بوالجٍ . . . . . . . . امام على عليه السلام . . . . . 396 .\r\nبان من الاشياء بالقهر . . . . . . . . امام على عليه السلام . . . . . 397 .\r\nالاحد لا بتأويل عددٍ . . . . . . امام على عليه السلام . . . . . 399 .\r\nلا يشمل بحدٍّ و لا يحسب بعدٍّ . . . . . . امام على عليه السلام . . . . . 399 .\r\nمن اشار اليه فقد حدّه . . . . . . . . امام على عليه السلام . . . . . 399 .\r\nمن وصفه فقد حدّه و . . . . . . . . امام على عليه السلام . . . . . 399 .\r\nكلّ مسمًّى بالوحدة غيره . . . . . . . . امام على عليه السلام . . . . . 399 .\r\nالحمد للَّه الّذى لم تسبق له . . . . . . . . امام على عليه السلام . . . . . 400 .\r\nلا تصحبه الاوقات و لا . . . . . . . . امام على عليه السلام . . . . . 400 .\r\nالحمد للَّه الدّالّ على وجوده . . . . . . . . امام على عليه السلام . . . . . 401 .\r\nو كمال الاخلاص له نفى الصّفات . . . . . . . . امام على عليه السلام . . . . . 404 .\r\nالّذى ليس لصفته حدٌّ محدودٌ . . . . . . . . امام على عليه السلام . . . . . 404 .\r\nيقول لمن اراد كونه كن . . . . . . . . امام على عليه السلام . . . . . 405 .\r\nانّ قوماً عبدوا اللَّه . . . . . . . . امام على عليه السلام . . . . . 416 .\r\nلولم يتوعّد اللَّه على . . . . . . . . امام على عليه السلام . . . . . 416 .\r\nالهى ما عبدتك خوفاً من نارك . . . . . . . . امام على عليه السلام . . . . . 417 .\r\nانّ اللَّه سبحانه و تعالى جعل الذّكر . . . . . . . . امام على عليه السلام . . . . . 417 ، 580 .\r\nقد حفّت بهم الملائكة و . . . . . . . . امام على عليه السلام . . . . . 418 .\r\nطوبى لنفسٍ ادّت الى ربّها . . . . . . . . امام على عليه السلام . . . . . 419 ، 536 .\r\nامّا اللّيل فصافّون اقدامهم . . . . . . . . امام على عليه السلام . . . . . 421 .\r\nقد احيى عقله و امات نفسه . . . . . . . . امام على عليه السلام . . . . . 422 .\r\nيرون اهل الدّنيا يعظّمون موت . . . . . . . . امام على عليه السلام . . . . . 423 .\r\nصحبوا الدّنيا بابدانٍ ارواحها . . . . . . . . امام على عليه السلام . . . . . 423 .\r\nقد اخلص للَّه سبحانه فاستخلصه . . . . . . امام على عليه السلام . . . . . 423 .\r\nهجم بهم العلم على حقيقة . . . . . . . . امام على عليه السلام . . . . . 424 .\r\nو انّها لتحتّ الذّنوب حتّ . . . . . . . . امام على عليه السلام . . . . . 424 .\r\nو عن ذلك ما حرس اللَّه . . . . . . . . امام على عليه السلام . . . . . 425 .\r\nاللّهمّ انّك آنس الآنسين . . . . . . . . امام على عليه السلام . . . . . 425 .\r\nو انّ للذّكر لاهلًا اخذوه . . . . . . . . امام على عليه السلام . . . . . 426 .\r\nثمّ ليشحذنّ فيها قومٌ . . . . . . . . امام على عليه السلام . . . . . 426 .\r\nبلى ، من هم مىگويم لا حكم . . . . . . . . امام على عليه السلام . . . . . 432 .\r\n. . . ارزش همين كفش كهنه . . . . . . . . امام على عليه السلام . . . . . 433\r\n\r\n","description":"","footnote":"","page_name":" 668 ","page_number":668},
  {"content":"\r\n\r\nو اعظم ما افترض سبحانه . . . . . . . . امام على عليه السلام . . . . . 433 .\r\n. . . العدل يضع الامور مواضعها . . . . . . . . امام على عليه السلام . . . . . 436 .\r\nالحقّ القديم لايبطله شئٌ . . . . . . امام على عليه السلام . . . . . 438 .\r\nفانّ فى العدل سعةً و من . . . . . . . . امام على عليه السلام . . . . . 438 .\r\nلولا حضور الحاضر و قيام . . . . . . . . امام على عليه السلام . . . . . 439 .\r\nاما بعد فقد جعل اللَّه لى . . . . . . . . امام على عليه السلام . . . . . 445 .\r\nو ليس امرؤٌ و ان عظمت . . . . . . . . امام على عليه السلام . . . . . 446 .\r\nفلا تكلّمونى بما تكلّم به الجبابرة . . . . . . . . امام على عليه السلام . . . . . 446 .\r\nحقٌّ على الامام ان يحكم بما . . . . . . . . امام على عليه السلام . . . . . 450 ، 451 .\r\nو انّ عملك ليس لك بطعمةٍ . . . . . . . . امام على عليه السلام . . . . . 451 .\r\nفانصفوا النّاس من انفسكم و . . . . . . . . امام على عليه السلام . . . . . 452 .\r\nولا تقولنّ انّى مؤمّرٌ . . . . . . . . امام على عليه السلام . . . . . 452 .\r\nفانّ حقّاً على الوالى ان . . . . . . . . امام على عليه السلام . . . . . 452 .\r\nبه راه بيفت بر اساس تقواى خداى . . . . . . . . امام على عليه السلام . . . . . 453 ، 454 .\r\nموضع سرّه و لجأ امره . . . . . . . . امام على عليه السلام . . . . . 458 .\r\nنحن شجرة النّبوّة و الرّسالة . . . . . . . . امام على عليه السلام . . . . . 458 ، 459 .\r\nاين الّذين زعموا انّهم الرّاسخون . . . . . . . . امام على عليه السلام . . . . . 459 .\r\nنحن الشّعار و الاصحاب و الخزنة . . . . . . . . امام على عليه السلام . . . . . 459 .\r\nفيهم كرائم القرآن و هم كنوز الرّحمن . . . . . . . . امام على عليه السلام . . . . . 459 .\r\nهم عيش الموت و موت الجهل . . . . . . . . امام على عليه السلام . . . . . 460 .\r\nاى كميل . . . اللّهمّ بلى لا تخلوا الارض . . . . . . . . امام على عليه السلام . . . . . 461 .\r\nفو اللَّه ما زلت مدفوعاً عن حقّى . . . . . . . . امام على عليه السلام . . . . . 464 .\r\nبل انتم و اللَّه لاحرص و ابعد و . . . . . . . . امام على عليه السلام . . . . . 464 .\r\nاللّهمّ انّى استعديك على قريشٍ . . . . . . . . امام على عليه السلام . . . . . 465 .\r\nفانّها كانت اثرةً شحّت عليها . . . . . . . . امام على عليه السلام . . . . . 466 .\r\nارى تراثى نهباً . . . . . . امام على عليه السلام . . . . . 466 .\r\nاما واللَّه لقد تقمّصها ابن ابى قحافه . . . . . . . . امام على عليه السلام . . . . . 467 ، 472 .\r\nفمن ذا احقّ به منّى حيّاً و ميّتاً . . . . . . امام على عليه السلام . . . . . 467 .\r\nانصار . . . احتجّوا بالشّجرة و اضاعوا الّثمرة . . . . . . امام على عليه السلام . . . . . 469 .\r\nامّا الاستبداد علينا بهذا المقام . . . . . . . . امام على عليه السلام . . . . . 469 .\r\nبيا با هم فرياد كنيم . . . . . . . . امام على عليه السلام . . . . . 471 .\r\nو يكثر العثار فيها و الاعتذار منها . . . . . . امام على عليه السلام . . . . . 474 .\r\nباور نمىكردم كه عرب اين امر را . . . . . . . . امام على عليه السلام . . . . . 474 .\r\nاينكه مىگويى مرا به زور وادار به . . . . . . . . امام على عليه السلام . . . . . 475 .\r\nدختر ابى حثمه راست گفت . . . . . . . . امام على عليه السلام . . . . . 475 .\r\nثمّ ذكرت ما كان من امرى . . . . . . . . امام على عليه السلام . . . . . 479 .\r\nفامّا اكثارك الحجاج فى عثمان . . . . . . . . امام على عليه السلام . . . . . 480\r\n\r\n","description":"","footnote":"","page_name":" 669 ","page_number":669},
  {"content":"\r\n\r\nاستأثر فاساء الاثرة و جزعتم . . . . . . . . امام على عليه السلام . . . . . 481 .\r\nو انّى انشدك اللَّه ان تكون امام . . . . . . . . امام على عليه السلام . . . . . 481 ، 482 .\r\nفلا تكوننّ لمروان سيّقةً يسوقك . . . . . . . . امام على عليه السلام . . . . . 483 .\r\nيا ابن عبّاس ما يريد عثمان الّا ان . . . . . . . . امام على عليه السلام . . . . . 483 .\r\nالى ان قام ثالث القوم نافجاً . . . . . . . . امام على عليه السلام . . . . . 484 .\r\nو اغضيت على القذى و شربت . . . . . . . . امام على عليه السلام . . . . . 485 .\r\nواللَّه لابن ابيطالبٍ آنس بالموت . . . . . . . . امام على عليه السلام . . . . . 486 .\r\nو طفقت ارتإى بين ان اصول بيدٍ . . . . . . . . امام على عليه السلام . . . . . 487 .\r\nپس از وفات . . . وايم اللَّه لولا مخافةٌ . . . . . . . . امام على عليه السلام . . . . . 487 ، 488 .\r\nقريش . . . فرأيت انّ الصّبر على . . . . . . . . امام على عليه السلام . . . . . 488 .\r\nانّى اكره الخلاف . . . . . . . . امام على عليه السلام . . . . . 488 ، 489 .\r\nسلامة الدّين احبّ الينا من غيره . . . . . . امام على عليه السلام . . . . . 489 .\r\nشقّوا امواج الفتن بسفن النّجاة . . . . . . . . امام على عليه السلام . . . . . 489 .\r\nلقد علمتم انّى احقّ النّاس بها من . . . . . . . . امام على عليه السلام . . . . . 489 ، 490 .\r\nفامسكت يدى حتى رأيت راجعة . . . . . . . . امام على عليه السلام . . . . . 490 .\r\nپسر ابوطالب ! چرا به گوشهء خانه . . . . . . . . فاطمهء زهرا عليها السلام . . . . . 491 .\r\nحسبى اللَّه و نعم الوكيل . . . . . . فاطمهء زهرا عليها السلام . . . . . 491 .\r\n. . . آيا دوست دارى اين فرياد خاموش شود ؟ . . . . . . . . امام على عليه السلام . . . . . 491 .\r\nقد استطعمو كم القتال . . . . . . . . امام على عليه السلام . . . . . 499 .\r\nانتفعوا ببيان اللَّه . . . . . . امام على عليه السلام . . . . . 501 .\r\nذمّتى بما اقول رهينةٌ و انا . . . . . . . . امام على عليه السلام . . . . . 504 .\r\nالا و انّ الخطايا خيلٌ شمسٌ . . . . . . . . امام على عليه السلام . . . . . 505 .\r\nانّ تقوى اللَّه حمت اولياء اللَّه . . . . . . . . امام على عليه السلام . . . . . 505 .\r\nفانّ التّقوى فى اليوم الحرز . . . . . . . . امام على عليه السلام . . . . . 506 .\r\nاعلموا عباداللَّه انّ التّقوىدار . . . . . . . . امام على عليه السلام . . . . . 507 ، 508 .\r\nفانّ تقوى اللَّه مفتاح سدادٍ . . . . . . . . امام على عليه السلام . . . . . 508 .\r\nايقظوا بها نومكم و اقطعوا بها . . . . . . . . امام على عليه السلام . . . . . 509 .\r\nاوصيكم عباداللَّه بتقوى اللَّه . . . . . . . . امام على عليه السلام . . . . . 510 .\r\nايها الناس ! الزهادة قصر الامل . . . . . . . . امام على عليه السلام . . . . . 512 .\r\nلا رهبانيّة فى الاسلام . . . . . . رسول اكرم صلى الله عليه و آله . . . . . 515 .\r\nپدرش به فداى او باد . . . . . . رسول اكرم صلى الله عليه و آله . . . . . 520 .\r\nالجارثم الدّار . . . . . . - . . . . . 520 .\r\nنفسه منه فى عناءٍ و الناس . . . . . . . . امام على عليه السلام . . . . . 520 .\r\n. . . اخذ اللَّه على العلماء ان لا يقارّوا . . . . . . . . امام على عليه السلام . . . . . 521 .\r\nان اللَّه فرض على ائمّة العدل ان . . . . . . . . امام على عليه السلام . . . . . 522 .\r\nا اقنع من نفسى بان يقال هذا . . . . . . . . امام على عليه السلام . . . . . 522 .\r\n. . . هيهات ان يغلبنى هواى و يقودنى . . . . . . . . امام على عليه السلام . . . . . 522\r\n\r\n","description":"","footnote":"","page_name":" 670 ","page_number":670},
  {"content":"\r\n\r\nمن مانند شما نيستم . . . . . . . . امام على عليه السلام . . . . . 523 .\r\nخداوند مرا پيشواى خلق قرار داده است . . . . . . . . امام على عليه السلام . . . . . 523 .\r\nالطّمع رقٌّ مؤبّدٌ . . . . . . امام على عليه السلام . . . . . 529 .\r\nولا طمعٌ يذلّه . . . . . . امام على عليه السلام . . . . . 529 .\r\nالدّنيادار ممرٍّ لادار مقرٍّ . . . . . . . . امام على عليه السلام . . . . . 529 .\r\nاليك عنّى يا دنيا فحبلك على غاربك . . . . . . . . امام على عليه السلام . . . . . 530 .\r\nاعزبى عنّى فواللَّه لا اذلّ لك . . . . . . . . امام على عليه السلام . . . . . 530 .\r\nما لعلىٍّ و لنعيم يفنى و لذّةٍ لا تبقى . . . . . . امام على عليه السلام . . . . . 532 .\r\nو لعلّ بالحجاز او اليمامة من لا طمع . . . . . . . . امام على عليه السلام . . . . . 533 .\r\nو كلّ قلبٍ فيه شكٌّ او شركٌ . . . . . . . . امام صادق عليه السلام . . . . . 533 .\r\nيخشع له القلب و تذلّ به النّفس . . . . . . . . امام على عليه السلام . . . . . 535 .\r\nوايم اللَّه - يميناً استثنى فيها . . . . . . . . امام على عليه السلام . . . . . 535 .\r\nو انّما هى نفسى اروضها بالتّقوى . . . . . . امام على عليه السلام . . . . . 539 .\r\nمثل اين است كه اعتراض معترض . . . . . . . . امام على عليه السلام . . . . . 540 .\r\nو قد اصبحتم فى زمنٍ لا يزداد . . . . . . . . امام على عليه السلام . . . . . 549 .\r\nثمّ انّكم معشر العرب اغراض . . . . . . . . امام على عليه السلام . . . . . 550 .\r\nذاك حيث تسكرون من غير شراب . . . . . . . . امام على عليه السلام . . . . . 550 .\r\nالدّنيا مزرعة الاخرة . . . . . . رسول اكرم صلى الله عليه و آله . . . . . 555 .\r\nالا و انّ اليوم المضمار و غداً السّباق . . . . . . امام على عليه السلام . . . . . 555 .\r\nالدّنيا . . . متجر اولياء اللَّه . . . . . . امام على عليه السلام . . . . . 555 .\r\nالدّنيا . . . مسجد احبّاء اللَّه . . . . . . امام على عليه السلام . . . . . 555 .\r\n[ دنيا بد نيست 
  ] . . . . . . . . امام على عليه السلام . . . . . 555 .\r\nو لنعم‌دار من لم يرض بها داراً . . . . . . امام على عليه السلام . . . . . 557 .\r\nالدّنيادار مجازٍ لادار قرارٍ . . . . . . . . امام على عليه السلام . . . . . 558 .\r\nآن كس كه همهء هدفش پر كردن شكم است . . . . . . . . امام على عليه السلام . . . . . 560 .\r\nيا ابن آدم خلقت الاشياء لاجلك . . . . . . . . حديث قدسى . . . . . 561 .\r\nاهل دنيا و آخرت . اهل دنيا . . . . . . . . امام على عليه السلام . . . . . 564 .\r\nو لبئس المتجر ان ترى الدّنيا . . . . . . . . امام على عليه السلام . . . . . 565 .\r\nاكرم نفسك عن كلّ دنيّةٍ . . . . . . . . امام على عليه السلام . . . . . 565 .\r\nاثامن بالنّفس النّفيسة ربّها . . . . . . . . امام صادق عليه السلام . . . . . 565 .\r\n. . . آن كس كه همهء دنيا را با خويش برابر . . . . . . . . امام سجّاد عليه السلام . . . . . 566 .\r\nعجبت لمن ينشد ضالّته و قد اضلّ . . . . . . . . امام على عليه السلام . . . . . 576 .\r\nمن احبّ حجراً حشره اللَّه معه . . . . . . - . . . . . 577 .\r\nمن عرف نفسه عرف ربّه . . . . . . رسول اكرم صلى الله عليه و آله . . . . . 579 .\r\n. . . ا فأعبد ما لا ارى . . . . . . . . امام على عليه السلام . . . . . 579 .\r\nالنّاس فى الدّنيا عاملان . . . . . . . . امام على عليه السلام . . . . . 585 .\r\nكن لدنياك كانّك تعيش . . . . . . . . امام حسن عليه السلام . . . . . 586\r\n\r\n","description":"","footnote":"","page_name":" 671 ","page_number":671},
  {"content":"\r\n\r\nانّ هذا الدّين لمتينٌ فاوغل فيه . . . . . . . . رسول اكرم صلى الله عليه و آله . . . . . 588 .\r\nانّ هذا الدّين متينٌ . . . فاعمل عمل . . . . . . . . رسول اكرم صلى الله عليه و آله . . . . . 589 .\r\nاصلحوا دنياكم و كونوا لآخرتكم . . . . . . . . رسول اكرم صلى الله عليه و آله . . . . . 589 .\r\nاعمل عمل امرئٍ يظنّ انّه لن . . . . . . . . رسول اكرم صلى الله عليه و آله . . . . . 589 .\r\nاعظم النّاس همّاً المؤمن . . . . . . . . رسول اكرم صلى الله عليه و آله . . . . . 590 .\r\nليس منّا من ترك دنياه لدينه . . . . . . . . امام كاظم عليه السلام . . . . . 590 .\r\nما لك يا ابن ابى طالبٍ اشتملت . . . . . . . . فاطمهء زهرا عليها السلام . . . . . 621 .\r\nواللَّه لاسلّمنّ ما سلمت امور المسلمين . . . . . . . . امام على عليه السلام . . . . . 623 ، 648 .\r\nويح قريشٍ اكلتهم الحرب . . . . . . رسول اكرم صلى الله عليه و آله . . . . . 631 .\r\n. . . خشيت ان اكون آثماً . . . . . . امام على عليه السلام . . . . . 639 .\r\nمن رأى سلطاناً جائراً مستحلّاً . . . . . . . . رسول اكرم صلى الله عليه و آله . . . . . 644 ، 646 .\r\nاين اخوانى الّذين ركبوا الطّريق . . . . . . . . امام على عليه السلام . . . . . 652\r\n\r\n","description":"","footnote":"","page_name":" 672 ","page_number":672},
  {"content":"\r\n\r\n\r\nفهرست اشعار عربى\r\nمصرع اول اشعار - نام سراينده - تعداد ابيات - صفحه .\r\nاثامن بالنّفس النّفيسة ربّها . . . . . امام صادق عليه السلام . . . . . 1 . . . . . 565 .\r\nانا الامام القرشى المؤتمن . . . . . امام على عليه السلام . . . . . - . . . . . 112 .\r\nالاشعرى بازدياد قائله . . . . . حاج ملا هادى سبزوارى . . . . . 1 . . . . . 404 .\r\nامرر على جدث الحسين . . . . . ابوهارون مكفوف . . . . . 5 . . . . . 133 .\r\nتعصى الاله و انت تظهر حبّه . . . . . امام صادق عليه السلام . . . . . 2 . . . . . 258 .\r\nثلاثة آلاف و عبد و قينة . . . . . ابن ملجم . . . . . 2 . . . . . 613 .\r\nجمعت فى صفاتك الاضداد . . . . . صفى الدّين حلّى . . . . . 5 . . . . . 374 .\r\nحكم المنية فى البرية جار . . . . . ابوالحسن تهامى . . . . . 1 . . . . . 496 .\r\nدع المكارم لاترحل لبغيتها . . . . . حطيئه . . . . . 1 . . . . . 484 .\r\nدع عنك لومى فانّ اللّوم اغراءٌ . . . . . ابونواس . . . . . 1 . . . . . 160 .\r\nذهبت دولة اصحاب البدع . . . . . - . . . . . 3 . . . . . 332 .\r\nزيادة المرء فى دنياه نقصان . . . . . ابوالفتح بستى . . . . . 1 . . . . . 496 .\r\nصلّى الاله على روحٍ تضمّنها . . . . . سودهء همدانى . . . . . 2 . . . . . 284 .\r\nظلمت سنة من احيى الظلام الى . . . . . بوصيرى مصرى . . . . . 1 . . . . . 496 .\r\nعزّ الامانة اغلاها و ارخصها . . . . . سيد مرتضى . . . . . 1 . . . . . 128 .\r\nعلوٌّ فى الحياة و فى الممات . . . . . - . . . . . 1 . . . . . 68\r\n\r\n","description":"","footnote":"","page_name":" 673 ","page_number":673},
  {"content":"\r\n\r\nفان امارتى بالسّوء ما اتعظت . . . . . بوصيرى مصرى . . . . . 1 . . . . . 496 .\r\nو لاىّ الامور تدفن ليلًا . . . . . - . . . . . 1 . . . . . 189 .\r\nو لقد بححت من النّداء بجمعكم هل من مبارز . . . . . عمربن عبدود . . . . . 2 . . . . . 182 .\r\nيا ضربة من تقىٍّ ما اراد بها . . . . . - . . . . . 1 . . . . . 612 .\r\nيا قادة الكوفة من اهل الفتن . . . . . عمرو عاص . . . . . 2 . . . . . 112 .\r\nيا من هواختفى لفرط نوره . . . . . - . . . . . 1 . . . . . 402 .\r\nيرى النّاس دهناً فى الزّجاجة صافياً . . . . . - . . . . . 1 . . . . . 142\r\n\r\n","description":"","footnote":"","page_name":" 674 ","page_number":674},
  {"content":"\r\n\r\n\r\nفهرست اشعار فارسى\r\nمصرع اول اشعار - نام سراينده - تعداد ابيات - صفحه .\r\nآن حكيمى گفت ديدم هم تكى . . . . . مولوى . . . . . 3 . . . . . 225 .\r\nآن يكى در پيش شير دادگر . . . . . عطار نيشابورى . . . . . 8 . . . . . 555 .\r\nاز چه‌اى كل با كلان آميختى . . . . . مولوى . . . . . 1 . . . . . 39 .\r\nاز قضا سركنگبين صفرا فزود . . . . . مولوى . . . . . - . . . . . 26 .\r\nاز محبت تلخها شيرين شود . . . . . مولوى . . . . . 1 . . . . . 247 .\r\nاگر در كاسهء چشمم نشينى . . . . . وحشى بافقى . . . . . 1 . . . . . 265 .\r\nاگر مادر شاه بانو بدى . . . . . فردوسى . . . . . 2 . . . . . 68 .\r\nاو به تيغ حلم چندين خلق را . . . . . مولوى . . . . . 2 . . . . . 261 .\r\nاى كه در پيكار خود را باخته . . . . . مولوى . . . . . 4 . . . . . 576 .\r\nاين نفس جان دامنم برتافته است . . . . . مولوى . . . . . 7 . . . . . 268 ، 269 .\r\nايّها النّاس جهان جاى تن آسانى نيست . . . . . سعدى . . . . . 1 . . . . . 496 .\r\nببخش‌اى پسر كآدميزاده صيد . . . . . سعدى . . . . . 2 . . . . . 261 .\r\nببين تفاوت ره از كجاست تا به كجا ؟ . . . . . - . . . . . - . . . . . 217 ، 409 .\r\nبديدم عابدى در كوهسارى . . . . . سعدى . . . . . 3 . . . . . 504 .\r\nبس بگرديد و بگردد روزگار . . . . . سعدى . . . . . 1 . . . . . 496 .\r\nبلبل از فيض گل آموخت سخن ورنه نبود . . . . . حافظ . . . . . 1 . . . . . 246 ، 269 .\r\nبود بقالى مر او را طوطىاى . . . . . مولوى . . . . . - . . . . . 38 .\r\nبيا سوته دلان گرد هم آييم . . . . . - . . . . . - . . . . . 471 .\r\nپاى استدلاليان چوبين بود . . . . . مولوى . . . . . 1 . . . . . 266\r\n\r\n","description":"","footnote":"","page_name":" 675 ","page_number":675},
  {"content":"\r\n\r\nپرو بال ما كمند عشق اوست . . . . . مولوى . . . . . 3 . . . . . 277 .\r\nتن فداى خار مىكرد آن بلال . . . . . مولوى . . . . . 16 . . . . . 272 .\r\nتو مپندار كه مجنون سر خود مجنون شد . . . . . علامه طباطبايى . . . . . 1 . . . . . 246 .\r\nتيز نگيرد جهان شكار مرا . . . . . ناصرخسرو . . . . . 4 . . . . . 565 .\r\nجعفر از بنگال و صادق از دكن . . . . . اقبال لاهورى . . . . . 1 . . . . . 610 .\r\nجهانا چه در خورد و بايسته‌اى . . . . . ناصرخسرو . . . . . 11 . . . . . 555 ، 556 .\r\nجهان بر آب نهادست و زندگى بر آب . . . . . سعدى . . . . . 1 . . . . . 496 .\r\nجهاندار محمود شاه بزرگ . . . . . فردوسى . . . . . 1 . . . . . 68 .\r\nجهان را صاحبى باشد خدا نام . . . . . - . . . . . - . . . . . 28 .\r\nچنان با نيك و بد خو كن كه بعد از مردنت عرفى . . . . . عرفى . . . . . 1 . . . . . 226 .\r\nچه نسبت خاك را با عالم پاك . . . . . - . . . . . - . . . . . 403 .\r\nحجاب روى تو هم روى توست در همه حال . . . . . - . . . . . 1 . . . . . 402 .\r\nحضورىگر همى خواهى از او غايب مشو حافظ . . . . . حافظ . . . . . 1 . . . . . 580 .\r\nخاتم ملك سليمان است علم . . . . . - . . . . . - . . . . . 266 .\r\nخشم و شهوت وصف حيوانى بود . . . . . مولوى . . . . . 2 . . . . . 252 .\r\nخون شهيدان را زآب اوليتر است . . . . . - . . . . . 1 . . . . . 626 .\r\nدرين ره انبيا چون ساربانند . . . . . - . . . . . 4 . . . . . 140 .\r\nدرخت اگر متحرك بدى زجاى به جاى . . . . . - . . . . . 1 . . . . . 68 .\r\nدررفتن جان از بدن گويند هر نوعى سخن . . . . . سعدى . . . . . 2 . . . . . 41 .\r\nدر زمين ديگران خانه مكن . . . . . مولوى . . . . . 3 . . . . . 576 .\r\nدر شجاعت شير ربّانيستى . . . . . مولوى . . . . . 1 . . . . . 284 .\r\nدر شطّ حادثات برون آى از لباس . . . . . اخسيكتى . . . . . 1 . . . . . 527 .\r\nدلا راه تو پرخار و خسك بى . . . . . بابا طاهر . . . . . 2 . . . . . 528 .\r\nدهن سگ به لقمه دوخته به . . . . . - . . . . . - . . . . . 440 .\r\nدى شيخ با چراغ همى گشت گرد شهر . . . . . مولوى . . . . . 2 . . . . . 90 .\r\nذات نايافته از هستى بخش . . . . . - . . . . . 2 . . . . . 151 .\r\nذره ذره كاندر اين ارض و سماست . . . . . - . . . . . 1 . . . . . 223 .\r\nز آب و خاك دگر و شهر و ديار دگرند . . . . . - . . . . . - . . . . . 38 .\r\nز عريانى ننالد مرد باتقوا كه عريانى . . . . . فرخى يزدى . . . . . 1 . . . . . 528 .\r\nزهد اندر كاشتن كوشيدن است . . . . . مولوى . . . . . 2 . . . . . 533 .\r\nساحل افتاده گفت گرچه بسى زيستم . . . . . اقبال لاهورى . . . . . 2 . . . . . 32 .\r\nسخن كز جان برون آيد نشيند لاجرم بردل . . . . . - . . . . . - . . . . . 498 .\r\nشاد باش‌اى عشق خوش سوداى ما . . . . . مولوى . . . . . 2 . . . . . 244 .\r\nشاه جان مر جسم را ويران كند . . . . . مولوى . . . . . 7 . . . . . 247 .\r\nشب مردان خدا روز جهان افروزست . . . . . - . . . . . 1 . . . . . 419 .\r\nشير باطن سخرهء خرگوش نيست . . . . . مولوى . . . . . - . . . . . 24 .\r\nصبا از من بگو يار عبوساً قمطريرا را . . . . . - . . . . . 1 . . . . . 175\r\n\r\n","description":"","footnote":"","page_name":" 676 ","page_number":676},
  {"content":"\r\n\r\nصلاى باده زد پير خرابات . . . . . - . . . . . 2 . . . . . 141 .\r\nصيد دين كن تا رسد اندر تبع . . . . . مولوى . . . . . 3 . . . . . 585 ، 586 .\r\nعابد و زاهد و صوفى همه طفلان رهند . . . . . سعدى . . . . . 1 . . . . . 348 .\r\nعشق از اوّل سركش و خونى بود . . . . . مولوى . . . . . - . . . . . 272 .\r\nعشقهايى كز پى رنگى بود . . . . . مولوى . . . . . 5 . . . . . 255 .\r\nعصر من دانندهء اسرار نيست . . . . . اقبال لاهورى . . . . . 11 . . . . . 239 .\r\nغلام همّت آنم كه زير چرخ كبود . . . . . حافظ . . . . . 2 . . . . . 526 ، 568 .\r\nفاش مىگويم و از گفتهء خود دلشادم . . . . . حافظ . . . . . 2 . . . . . 568 .\r\nقياس كردم تدبير عقل در ره عشق . . . . . - . . . . . 1 . . . . . 254 .\r\nكار پاكان را قياس از خود مگير . . . . . مولوى . . . . . - . . . . . 38 ، 39 .\r\nكار هر بز نيست خرمن كوفتن . . . . . - . . . . . 1 . . . . . 160 .\r\nكشته از بس كه فزون است كفن نتوان كرد . . . . . - . . . . . - . . . . . 521 .\r\nكفر چو منى گزاف و آسان نبود . . . . . ابن سينا . . . . . 2 . . . . . 609 .\r\nكه باشم من مرا از من خبر كن . . . . . شبسترى . . . . . 1 . . . . . 578 .\r\nگر به مغزم زنى وگر دنبم . . . . . - . . . . . 1 . . . . . 122 .\r\nگر در سرت هواى وصال است حافظا . . . . . حافظ . . . . . 1 . . . . . 267 .\r\nگر در طلب گوهر كانى كانى . . . . . - . . . . . 2 . . . . . 577 .\r\nگر ميان مشك تن را جان شود . . . . . مولوى . . . . . 2 . . . . . 579 .\r\nگوسفند از براى چوپان نيست . . . . . سعدى . . . . . 1 . . . . . 449 .\r\nلباس كهنه چه حاجت كه زير سمّ ستور . . . . . - . . . . . 1 . . . . . 615 .\r\nمأمون ، آن كز ملوك دولت اسلام . . . . . اسكافى . . . . . 4 . . . . . 339 .\r\nمادح خورشيد مدّاح خود است . . . . . - . . . . . 1 . . . . . 367 .\r\nمثنوى هفتاد من كاغذ شود . . . . . مولوى . . . . . - . . . . . 395 .\r\nمعده نان را مىكشد تا مستقر . . . . . - . . . . . 1 . . . . . 224 .\r\nمهر خوبان دل و دين از همه بىپروا برد . . . . . علامه طباطبايى . . . . . 4 . . . . . 268 .\r\nنردبان آسمان است اين كلام . . . . . مولوى . . . . . 2 . . . . . 345 .\r\nنظام بىنظام ار كافرم خواند . . . . . خواجه طوسى . . . . . 2 . . . . . 326 .\r\nنيكخواهانم نصيحت مىكنند . . . . . سعدى . . . . . 2 . . . . . 254 .\r\nهان تا سر رشتهء خرد گم نكنى . . . . . سهروردى . . . . . 2 . . . . . 572 .\r\nهر آن دل را كه سوزى نيست دل نيست . . . . . وحشى بافقى . . . . . 2 . . . . . 245 .\r\nهر دم از عمر مىرود نفسى . . . . . سعدى . . . . . 1 . . . . . 496 .\r\nهر كه را جامه ز عشقى چاك شد . . . . . مولوى . . . . . 1 . . . . . 248 .\r\nهمچو نى زهرى و ترياقى كه ديد . . . . . مولوى . . . . . 3 . . . . . 267 .\r\nهمه يك نور دان اشباح و ارواح . . . . . شبسترى . . . . . 5 . . . . . 578 .\r\nيكى ميل است در هر ذرّه رقّاص . . . . . وحشى بافقى . . . . . 5 . . . . . 556\r\n\r\n","description":"","footnote":"","page_name":" 677 ","page_number":677},
  {"content":"\r\n\r\n\r\nفهرست اسامى اشخاص\r\nآدم عليه السلام : 119 ، 203 ، 208 .\r\nآغا محمد خان قاجار : 86 .\r\nآقا محمد اسماعيل : 523 .\r\nآمدى ( عبد الواحد بن محمد تميمى ) : 576 .\r\nآمنه بنت وهب : 193 - 195 .\r\nآنسلم ( سنت ) : 409 .\r\nابراهيم عليه السلام : 103 ، 184 ، 258 .\r\nابراهيم بن رسول اللَّه : 108 .\r\nاثيرالدّين اخسيكتى : 527 .\r\nابن ابى الحديد ( عزالدين عبد الحميد بن محمد ) :\r\n. . . . . 276 ، 292 ، 360 ، 361 ، 363 ،\r\n370 ، . . . . . 465 ، 466 ، 468 ، 471 ، 472 ، 475 ،\r\n. . . . . 484 ، 487 ، 488 ، 491 ، 612 .\r\nابن اثير ( عزالدّين على بن محمد ) : 280 .\r\nابن اسحاق : 50 .\r\nابن الجوزى ( ابوالفرج عبد الرحمن بن . . . . . ابوالحسن ) : 151 .\r\nابن العميد ( ابوالفضل محمد بن عميد كاتب . . . . . خراسانى ) : 360 .\r\nابن الكوّاء : 242 ، 243 ، 312 .\r\nابن الكوّاب : 603 .\r\nابن بابويه قمى ( ابوالحسن على بن حسين بن . . . . . موسى ) : 384 .\r\nابن تيهان : 652 .\r\nابن حجر : 241 ، 281 .\r\nابن خلدون ( ابوزيد عبد الرحمن بن محمد ) : 361 .\r\nابن رشد اندلسى ( ابوالوليد محمد بن احمد ) : . . . . . 408 .\r\nابن سكّيت : 233 ، 234 .\r\nابن سينا ( ابوعلى حسين بن عبد اللَّه ) : 51 ، 52 ، . . . . . 147 ، 217 ، 254 ، 263 ، 326 ،\r\n348 ، . . . . . 384 ، 399 ، 406 ، 408 ، 533 ، 534\r\n، . . . . . 609 .\r\nابن عاليه : 471 .\r\nابن عبّاس ( عبد اللَّه ) : 105 ، 176 ، 265 ، 297 ، . . . . . 317 ، 328 ، 329 ، 358 ، 359 ، 361 ،\r\n\r\n","description":"","footnote":"","page_name":" 678 ","page_number":678},
  {"content":"\r\n\r\n. . . . . 363 ، 433 ، 473 ، 483 ، 488 ، 600\r\n، . . . . . 602 ، 605 ، 606 .\r\nابن عبدربّه : 316 .\r\nابن عساكر : 241 .\r\nابن قتيبه ( ابوعبد اللَّه محمد بن مسلم كوفى . . . . . مروزى ) : 361 .\r\nابن مسعود : 151 .\r\nابن مقفع ( عبد اللَّه ، روزبه ) : 360 .\r\nابن هشام : 50 .\r\nابوالاسود دوئلى : 371 .\r\nابوالعلاء معرّى ( احمد بن عبد اللَّه بن سليمان ) : . . . . . 128 .\r\nابوالفضل العبّاس : 112 ، 114 .\r\nابوبصير : 632 .\r\nابوبكر بن ابى قحافه : 94 ، 176 ، 272 ، 303 ، . . . . . 456 ، 468 ، 471 - 474 ، 631 .\r\nابو جندل : 632 .\r\nابوجهل : 385 .\r\nابو حنيفهء اسكافى : 339 .\r\nابو داود ايادى : 371 .\r\nابوداود سجستانى : 384 .\r\nابوذر غفارى ( جنادة بن جندب ) : 65 ، 66 ، 69 ، . . . . . 127 ، 270 ، 271 ، 307 ، 350 ، 482 .\r\nابوسعيد خدرى : 86 ، 527 .\r\nابوسفيان بن حرب : 274 ، 385 ، 486 ، 489 ، . . . . . 596 .\r\nابوطالب : 195 ، 492 .\r\nابو عبيده جرّاح : 465 ، 468 .\r\nابولهب : 84 ، 489 .\r\nابوموسى اشعرى : 297 ، 298 ، 330 ، 623 .\r\nابونعيم : 280 .\r\nابونواس ( حسن بن هانى ) : 160 .\r\nابوهارون مكفوف : 133 .\r\nابوهريره : 105 .\r\nابىّ بن كعب : 98 .\r\nابى حثمه : 475 .\r\nابى على قالى : 361 .\r\nاحمد امين مصرى : 382 - 385 .\r\nاحمد حنبل ( ابن محمد ) : 332 .\r\nارسطو : 51 ، 216 ، 364 .\r\nاسامة بن زيد : 85 .\r\nاسپينوزا ( باروخ بنديكت ) : 409 .\r\nاسدآبادى ( سيد جمال الدّين ) : 326 ، 383 .\r\nاسكندر : 90 ، 91 .\r\nاسماء بنت عميس : 94 .\r\nاسماعيل بن على حنبلى : 471 .\r\nاشعث بن قيس كندى : 72 ، 329 ، 339 .\r\nاعشى : 371 ، 372 .\r\nافلاطون : 25 ، 51 ، 216 ، 244 ، 364 .\r\nاقبال لاهورى ( محمّد ) : 28 ، 239 ، 326 ، 581 ، . . . . . 609 - 611 .\r\nام ايمن : 194 ، 281 .\r\nام سلمه : 119 .\r\nام فروه : 473 .\r\nامرؤ القيس : 370 ، 371 .\r\nاميدى ( فتح اللَّه ) : 219 .\r\nانس بن مالك : 281 ، 282 .\r\nانصارى ( شيخ مرتضى بن محمد مير شوشترى ) :\r\n. . . . . 47 ، 66 ، 69 ، 101 ، 103 ، 152 .\r\nانوشيروان : 64 ، 91 .\r\nاوريا : 118 ، 124 ، 444 .\r\nاويس قرنى : 66 ، 307 .\r\nاياز : 100 .\r\nاينشتين ( آلبرت ) : 67 ، 581 .\r\nباباطاهر عريان همدانى : 528 .\r\nبازان : 156 .\r\nبخارى ( محمد بن اسماعيل بن ابراهيم ) : 382 ، . . . . . 384 ، 449 .\r\nبريد عجلى : 285 .\r\nبستى ( ابوالفتح ) : 495 .\r\nبسطام : 364 .\r\nبلال حبشى ( ابن رباح ) : 272 .\r\nبودا ( سيدارته گوتمه ) : 48 ، 171 .\r\nبوصيرى مصرى : 496\r\n\r\n","description":"","footnote":"","page_name":" 679 ","page_number":679},
  {"content":"\r\n\r\nبهبهانى ( وحيد ) : 523 .\r\nبهمنيار ( ابوالحسن ابن مرزبان ) : 147 .\r\nبى بىشهربانو : 107 .\r\nبيرونى ( ابوريحان محمد بن احمد ) : 51 ، 52 .\r\nبيكن ( فرانسيس ) : 51 .\r\nپرورش ( اكبر ) : 538 .\r\nتهامى ( ابوالحسن ) : 496 .\r\nتيپو سلطان : 610 .\r\nتيمور : 87 .\r\nثعالبى ( ابو منصور عبد الملك بن محمد . . . . . نيشابورى ) : 356 .\r\nجابر بن عبد اللَّه انصارى : 241 .\r\nجابر : 157 ، 588 .\r\nجاحظ ( عمرو بن بحربن محبوب ) : 202 ، 361 . . . . . 363 ، 367 .\r\nجالينوس : 244 .\r\nجبرئيل : 40 ، 125 ، 281 ، 570 .\r\nجبران خليل جبران : 240 .\r\nجرداق ( جرج ) : 366 .\r\nجرهم : 364 .\r\nجعفر بن ابيطالب : 94 .\r\nجعفر بنگالى : 610 .\r\nجعفر بن محمّد ، امام صادق عليه السلام : 73 ، 85 ، . . . . . 133 ، 158 ، 191 ، 192 ، 203 ، 258 ،\r\n. . . . . 291 ، 533 ، 565 ، 610 ، 611 ، 615 .\r\nجيلاس ( ميلوان ) : 86 .\r\nجيمز ( ويليام ) : 581 .\r\nچرچيل ( سر وينستون ) : 78 .\r\nچنگيز ( تموچين ) : 87 ، 231 .\r\nچومبه ( موسى ) : 127 .\r\nحائرى ( حاج شيخ عبد الكريم ) : 161 .\r\nحافظ ( خواجه شمس الدين محمّد ) : 50 ، 246 ، . . . . . 267 ، 269 ، 370 ، 526 ، 568 ، 580 .\r\nحبيب بن مظاهر : 114 .\r\nحجّاج بن يوسف بن حكم ثقفى : 176 ، 231 ، . . . . . 286 ، 473 .\r\nحجة بن الحسن ، امام زمان ( عج ) : 426 .\r\nحسن بن على ، امام عسكرى عليه السلام : 78 .\r\nحسن بن على ، امام مجتبى عليه السلام : 57 ، 58 ، . . . . . 85 ، 95 ، 194 ، 233 ، 501 ، . . . . . 565 ،\r\n586 ، 614 ، 619 - 656 .\r\nحسنى ( هاشم معروف ) : 382 .\r\nحسين ( طه ) : 308 ، 365 ، 366 .\r\nحسين بن على ، سيدالشّهدا عليه السلام : 39 ، 40 ، 41 ، . . . . . 57 ، 58 ، 69 ، 77 ، 95 ، 107 ،\r\n110 ، . . . . . 114 ، 115 ، 131 ، 134 ، 168 ، 170 ،\r\n. . . . . 194 ، 233 ، 610 ، 614 ، 615 ، 619 ،\r\n. . . . . 620 ، 623 ، 624 ، 633 ، 636 ، . . . . . 638\r\n، 644 ، 646 - 650 ، 653 ، . . . . . 655 ، 656 .\r\nحطيئه : 484 .\r\nحليمهء سعديّه : 193 .\r\nحلّى ( صفى الدّين ) : 374 .\r\nحمزه : 275 ، 281 .\r\nخبيب بن عدىّ : 273 - 275 .\r\nخديجه بنت خويلد : 33 ، 85 ، 181 ، 199 ، . . . . . 200 .\r\nخسرو پرويز : 64 ، 156 .\r\nخليل بن احمد : 364 .\r\nخواجه عبد اللَّه انصارى : 497 .\r\nخوانسارى ( محقق جمال الدين ) : 357 .\r\nخيّام نيشابورى ( عمر بن ابراهيم ) : 370 .\r\nداوود عليه السلام : 117 - 120 ، 124 ، 125 ، 470 .\r\nدكارت ( رنه ) : 51 ، 216 ، 409 .\r\nذوشهادتين : 652 .\r\nراسل ( برتراند آرتور ويليام ) : 252 - 254 ، . . . . . 384 .\r\nرودكى ( ابو عبد اللَّه جعفر بن محمد ) : 50 .\r\nروسو ( ژان ژاك ) : 442 ، 443 .\r\nزبير بن العوام : 63 ، 67 ، 307 ، 308 ، 365 ، . . . . . 464 ، 487 ، 488 ، 548 ، 622 .\r\nزرارة بن اعين : 72 .\r\nزردشت : 48 ، 172 .\r\nزمخشرى ( جاراللَّه ابوالقاسم محمود بن عمر بن\r\n\r\n","description":"","footnote":"","page_name":" 680 ","page_number":680},
  {"content":"\r\n\r\n. . . . . محمد خوارزمى ) : 279 .\r\nزهدى جار اللَّه : 332 .\r\nزهير بن ابى سلمى : 371 ، 372 .\r\nزهير بن القين : 168 - 170 .\r\nزياد بن ابيه : 296 ، 317 .\r\nزيد بن ثابت : 549 .\r\nزيد بن دثنّه : 273 ، 274 .\r\nزينب بنت جحش : 85 .\r\nزينب بنت على عليها السلام : 194 .\r\nسحبان بن وائل : 364 .\r\nسراج الدّين : 610 .\r\nسعد بن ابى عباده : 468 .\r\nسعد بن ربيع : 275 ، 276 .\r\nسعد بن ابى وقّاص : 465 ، 622 .\r\nسعدى ( مشرف الدين مصلح بن عبد اللَّه ) : 100 ، . . . . . 126 ، 254 ، 261 ، 264 ، 347 ،\r\n370 ، . . . . . 449 ، 496 ، 497 ، 504 ، 528 .\r\nسعيدى ( سيد غلامرضا ) : 609 .\r\nسقراط : 25 ، 216 ، 265 ، 364 .\r\nسلطان محمود غزنوى : 68 ، 100 .\r\nسلمان فارسى : 64 - 66 ، 69 ، 159 ، 307 .\r\nسليمان بن داود عليه السلام : 266 .\r\nسنايى ( ابوالمجد مجدود بن آدم ) : 50 .\r\nسودهء همدانى : 284 .\r\nسهروردى ( شهاب الدين يحيى بن حبش ، شيخ . . . . . اشراق ) : 572 .\r\nسهيل بن عمرو : 631 ، 632 .\r\nسيبويه ( ابو بشر عمرو بن عثمان بن قنبر ) : . . . . . 233 .\r\nسيد رضى ( محمد حسين موسوى بغدادى ) : . . . . . 351 ، 355 - 357 ، 359 ، 362 ،\r\n373 ، . . . . . 384 ، 408 ، 464 ، 468 ، 476 .\r\nسيد عليخان : 571 .\r\nسيد قطب : 388 .\r\nسيد مرتضى : 128 .\r\nسيوطى ( جلال الدين عبد الرحمن بن ابوبكر بن . . . . . محمد ) : 241 ، 280 .\r\nشاو ( جرج برنارد ) : 28 .\r\nشبسترى ( سعدالدين محمود بن عبد الكريم ) : . . . . . 578 .\r\nشكيب ارسلان ( امير البيان ) : 366 .\r\nشمر بن ذى الجوشن ضبابى كلابى ( شرحبيل ) :\r\n. . . . . 114 .\r\nشمس تبريزى ( محمد بن على بن ملكداد ) : . . . . . 268 ، 269 .\r\nشهرستانى ( ابوالفتح محمد بن ابوالقاسم . . . . . عبد الكريم ) : 303 .\r\nشهيد ثانى ( زيدالدين بن على بن احمد بن . . . . . محمد ) : 625 .\r\nشيخ صدوق ( ابوجعفر محمد بن على ) :\r\n47 ، . . . . . 51 ، 382 ، 407 .\r\nشيخ طوسى ( ابوجعفر محمد بن حسن ) :\r\n45 ، . . . . . 47 .\r\nشيخ كلينى : 51 ، 192 .\r\nشيخ مفيد : 47 .\r\nشيرازى ( حاج ميرزا على آقا ) : 73 ، 349 .\r\nشيرويه : 156 .\r\nصائب تبريزى ( ميرزا محمد على بن ميرزا . . . . . عبد الرحيم ) : 50 .\r\nصادق دكنى : 610 .\r\nصدرالدّين شيرازى ( محمد بن ابراهيم قوامى ، . . . . . ملاصدرا ) : 254 ، 326 ، 408 ، 409 ، . . . . . 572 .\r\nصعصعة بن صوحان عبدى : 310 ، 362 .\r\nصفوان : 615 .\r\nصفوان بن اميّه قرشى : 273 .\r\nصناعى ( محمود ) : 443 .\r\nضحاك بن عبد اللَّه مشرقى : 653 .\r\nطباطبائى ( علامه محمد حسين ) : 99 ، 101 ، . . . . . 105 ، 125 ، 126 ، 246 ، 406 -\r\n408 ، . . . . . 431 .\r\nطبرسى ( ابوعلى فضل بن حسن ) : 382 ، 450 ، . . . . . 621 .\r\nطبرى ( ابو جعفر محمد بن جرير ) : 475\r\n\r\n","description":"","footnote":"","page_name":" 681 ","page_number":681},
  {"content":"\r\n\r\nطلحة بن عبد اللَّه : 63 ، 67 ، 307 ، 308 ، 365 ، . . . . . 464 ، 478 ، 487 ، 488 ، 549 ، 622 .\r\nطوسى ( خواجه نصيرالدين محمد بن حسن ) : . . . . . 51 ، 263 ، 326 ، 406 ، 408 .\r\nعاصم بن ثابت : 273 .\r\nعاصم بن زياد حارثى : 523 .\r\nعايشه : 281 ، 307 ، 308 ، 464 ، 488 .\r\nعبد الحميد كاتب : 360 .\r\nعبد الرحمن بن عوف : 489 ، 622 .\r\nعبد الرحمن بن ملجم مرادى : 229 ، 606 . . . . . 608 ، 612 ، 613 .\r\nعبد الرحيم بن نباته : 361 .\r\nعبد اللَّه بن جدعان : 197 .\r\nعبد اللَّه بن الحسن بن على ( عبد اللَّه محض ) : . . . . . 367 .\r\nعبد اللَّه بن جناده : 487 .\r\nعبد اللَّه بن طارق : 273 .\r\nعبد اللَّه بن عامر : 650 .\r\nعبد اللَّه بن عبد المطلب : 193 - 195 .\r\nعبد اللَّه بن عمر : 297 .\r\nعبد اللَّه بن وهب راسبى : 302 .\r\nعبد المطلب بن هاشم بن عبدمناف : 194 ، 195 .\r\nعبد الملك بن اعين : 72 .\r\nعبده ( شيخ محمد ) : 29 ، 346 ، 356 ، 364 ، . . . . . 373 .\r\nعبيداللَّه بن زياد بن ابيه : 114 ، 286 .\r\nعثمان بن حنيف انصارى : 474 ، 501 ، 529 .\r\nعثمان بن عفّان : 65 ، 67 ، 168 ، 298 ، 300 ، . . . . . 303 ، 362 ، 437 ، 454 ، 477 -\r\n484 ، . . . . . 548 ، 594 - 597 ، 599 ، 604 ،\r\n. . . . . 622 ، 623 ، 638 ، 639 ، 644 ، 646 .\r\nعثمان بن مظعون : 475 .\r\nعدى بن حاتم : 653 .\r\nعرفى شيرازى ( جمال الدين محمد بن بدر . . . . . الدين ) : 226 .\r\nعطّار نيشابورى ( فريدالدين ابو حامد محمد بن . . . . . ابوبكر ) : 555 .\r\nعقيل ابن ابيطالب : 177 .\r\nعلى الجندى : 357 ، 360 ، 365 .\r\nعلىّ الوردى : 63 ، 64 .\r\nعلى بن ابيطالب ، اميرالمؤمنين عليه السلام : در بسيارى . . . . . از صفحات .\r\nعلى بن الحسين ، امام سجّاد عليه السلام : 107 ، 566 ، . . . . . 615 .\r\nعلى بن الحسين ، على اكبر : 41 .\r\nعلى بن موسى ، امام رضا عليه السلام : 118 - 120 ، . . . . . 124 ، 131 ، 189 .\r\nعمّار ياسر : 66 ، 69 ، 307 ، 308 ، 350 ، 652 .\r\nعمر بن خطّاب : 92 ، 176 ، 177 ، 182 ، 303 ، . . . . . 454 ، 468 ، 473 - 475 ، 622 ، 631 .\r\nعمر بن سعد بن ابى وقاص زهرى : 41 ، 107 ، . . . . . 114 .\r\nعمرو بن عبدود : 182 ، 183 .\r\nعمرو بن عبيد : 294 .\r\nعمرو بن عاص : 112 ، 295 ، 297 ، 298 ، . . . . . 304 ، 601 ، 602 ، 608 ، 612 ،\r\n623 .\r\nعناق : 123 .\r\nعنبسه : 364 .\r\nعوج بن عناق : 123 .\r\nعيسى بن مريم ، مسيح عليه السلام : 44 ، 45 ، 84 ، . . . . . 143 ، 173 ، 192 ، 529 .\r\nعين القضاة همدانى ( ابوالمعالى عبد اللَّه بن محمد . . . . . بن على ميانجى ) : 497 .\r\nغزالى طوسى ( ابو حامد محمد بن محمد ) 408 ، . . . . . 497 .\r\nغزالى طوسى ( احمد بن محمد ) : 497 .\r\nفارابى ( ابو نصر محمد بن محمد بن طرخان ) :\r\n. . . . . 399 ، 406 ، 408 .\r\nفاطمهء زهرا عليها السلام : 40 ، 57 ، 58 ، 85 ، 93 ، 94 ، . . . . . 169 ، 188 - 190 ، 194 ، 279 ،\r\n496 ، . . . . . 621 .\r\nفتحعلى شاه قاجار ( باباخان ) : 86 .\r\nفخرالدين رازى ( ابوعبد اللَّه محمد بن عمر بن . . . . . حسين ) : 242 ، 279 ، 280\r\n\r\n","description":"","footnote":"","page_name":" 682 ","page_number":682},
  {"content":"\r\n\r\nفرّخى يزدى ( محمد بن ابراهيم ) : 528 .\r\nفردوسى ( ابوالقاسم ) : 50 ، 68 ، 370 .\r\nفرعون : 88 ، 136 ، 150 .\r\nفلسفى : 141 .\r\nفيض كاشانى : 326 .\r\nفيلون : 442 .\r\nقدامة بن جعفر : 365 .\r\nقسّ بن ساعده : 364 .\r\nقضاعى : 357 .\r\nقطام : 612 .\r\nقطب راوندى ( سعيد بن هبة اللَّه بن حسن ) : 475 .\r\nقمشه‌اى ( آقا محمد رضا الهى ) : 48 .\r\nقمى ( حاج شيخ عبّاس ) : 130 ، 205 .\r\nقنبر : 233 .\r\nقيصر : 93 .\r\nكاليگولا : 442 .\r\nكانت ( امانوئل ) : 409 .\r\nكسرى : 93 .\r\nكلباسى ( حاجى ) : 626 .\r\nكلبى : 488 .\r\nكلينى ( محمد بن يعقوب ) : 382 ، 384 .\r\nكميل بن زياد نخعى : 460 .\r\nكنفوسيوس : 48 .\r\nگاندى ( مهاتما ) : 227 ، 528 .\r\nگرسيوس : 443 .\r\nلامارتين ( آلفونس دو ) : 172 .\r\nلايب نيتس ( گوتفريد ويلهلم ) : 409 .\r\nلوئى سيزدهم : 443 .\r\nلومومبا ( پاتريس ) : 127 .\r\nليلى بنت سعد : 246 ، 268 .\r\nمأمون عباسى ( عبد اللَّه ) : 189 ، 339 .\r\nماركس ( كارل ) : 64 ، 67 .\r\nماريهء قبطيه : 108 .\r\nمازندرانى ( محمد بن شهر آشوب ) : 216 .\r\nمالك اشتر نخعى : 79 ، 261 ، 296 ، 297 ، . . . . . 329 ، 350 ، 452 ، 490 ، 501 ، 601 ،\r\n. . . . . 602 ، 639 .\r\nمبرد ( ابوالعباس ) : 294 ، 314 ، 318 ، 329 ، . . . . . 361 .\r\nمتوكّل عباسى : 233 ، 286 .\r\nمجلسى ( ملا محمد باقر ) : 52 ، 281 ، 362 .\r\nمجنون عامرى : 246 ، 268 .\r\nمحب طبرى : 281 .\r\nمحدّث ارموى ( مير جلال الدين حسين ) : 357 .\r\nمحدّث قمى : 133 .\r\nمحقّق حلّى ( ابوالقاسم نجم الدين جعفر بن . . . . . حسن ) : 625 ، 628 ، 635 .\r\nمحقن بن ابى محقن : 359 .\r\nمحمد بن ابى بكر : 94 ، 338 ، 363 ، 639 .\r\nمحمد بن ابى طالب مازندرانى : 384 .\r\nمحمد بن حنفيّه : 416 .\r\nمحمد بن عبد اللَّه ، رسول اكرم صلى الله عليه و آله : در بسيارى . . . . . از صفحات .\r\nمحمد بن على ، امام باقر عليه السلام : 198 ، 258 .\r\nمحمودى ( محمد باقر ) : 357 .\r\nمحيى الدين ابن عربى ( ابوبكر محمد بن على ) :\r\n. . . . . 578 .\r\nمرثد بن ابى مرثد : 273 .\r\nمروان بن محمد : 360 .\r\nمروان حكم : 67 ، 482 ، 483 .\r\nمسعودى ( ابوالحسين على بن حسين ) : 351 ، . . . . . 355 ، 356 ، 548 ، 549 .\r\nمسلم بن عقيل : 170 .\r\nمطهّرى ( محمد حسين ) : 130 ، 346 .\r\nمعاذ بن جبل : 155 ، 156 ، 160 .\r\nمعاوية بن ابى سفيان : در بسيارى از صفحات .\r\nمغنيه ( محمد جواد ) : 366 .\r\nمغيرة بن شعبه : 105 ، 475 .\r\nمقداد بن اسود كندى : 69 ، 307 .\r\nملك الشّعراى بهار ( محمد تقى ) : 50 ، 51 .\r\nمناوى : 241 .\r\nموسى بن جعفر ، امام كاظم عليه السلام : 590 .\r\nموسى بن عمران عليه السلام : 44 ، 87 ، 122 ، 123 ، . . . . . 136 ، 137 ، 139 ، 150\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nمولوى بلخى ( جلال الدين محمد ) : 24 ، 39 ، . . . . . 50 ، 90 ، 244 ، 252 ، 254 ، 267 ،\r\n268 ، . . . . . 272 ، 284 ، 370 ، 497 ، 515 ، 533\r\n، . . . . . 575 ، 579 ، 585 .\r\nميل ( جان استوارت ) : 51 .\r\nميلوان : 86 .\r\nنابغه ذبيانى : 371 .\r\nنادرشاه افشار : 231 .\r\nناصر خسرو ( ابومعين ناصر بن خسرو . . . . . قباديانى ) : 555 ، 565 .\r\nندوى هندى ( سيد ابوالحسن ) : 388 ، 389 .\r\nنصر بن مزاحم : 112 .\r\nنظام العلماء : 326 .\r\nنظامى ( ابومحمد الياس بن يوسف ) : 370 .\r\nنعيمه ( ميخائيل ) : 366 .\r\nنمرود : 103 .\r\nنورى ( حاج ميرزا حسين ) : 130 ، 133 .\r\nنوشين : 542 .\r\nنهرو ( جواهر لعل ) : 28 .\r\nنيشابورى ( مسلم بن حجاج ) : 484 .\r\nنيوتن ( سر اسحاق ) : 232 .\r\nوجدى ( فريد ) : 388 ، 389 .\r\nوحشى بافقى ( كمال الدين ) : 245 ، 265 ، 556 .\r\nوليد بن مغيره : 276 ، 277 .\r\nوهب : 193 .\r\nهابز ( توماس ) : 444 ، 445 .\r\nهارون : 87 ، 136 ، 139 .\r\nهانى بن عروة : 170 .\r\nهگل ( جرج ويلهلم فردريك ) : 51 .\r\nهمام بن شريح : 359 ، 360 .\r\nهند بن ابى هاله : 85 .\r\nهيثمى : 241 .\r\nيزدگرد : 64 .\r\nيزيد بن معاويه : 619 ، 644 .\r\nيعقوب ليث صفار : 528 .\r\nيعلى بن اميه : 549 .\r\nيفتاح : 444 .\r\nيوسف بن يعقوب عليه السلام : 239 ، 268 .\r\nيونس عليه السلام : 119 .\r\nيونس ( نحوى ) : 371\r\n\r\n","description":"","footnote":"","page_name":" 684 ","page_number":684},
  {"content":"\r\n\r\n\r\nفهرست اسامى . كتب ، نشريات ، مقالات\r\nآزادى فرد و قدرت دولت : 443 ، 444 .\r\nاثنى عشريه : 49 .\r\nاحتجاج طبرسى : 382 ، 621 .\r\nاحياى فكر دينى در اسلام : 27 ، 581 ، 582 .\r\nادب الكاتب : 361 .\r\nاسدالغابة : 280 .\r\nاسفار اربعه : 254 .\r\nاشارات : 407 ، 533 ، 534 .\r\nاصول اقتصاد : 542 .\r\nاصول فلسفه و روش رئاليسم : 387 ، 389 ، . . . . . 390 ، 392 .\r\nاصول كافى : 203 ، 204 ، 382 .\r\nامالى : 45 .\r\nانجيل : 46 ، 48 .\r\nالاغانى : 133 .\r\nالامامة و السياسة : 314 .\r\nالامام على عليه السلام : 367 .\r\nالبيان و التبيين : 202 ، 358 ، 361 ، 363 ، 367 ، . . . . . 368 .\r\nالجامع الصّغير : 204 .\r\nالخطط : 357 .\r\nالخطوط العريضه : 121 ، 122 .\r\nالدّر المنثور : 241 .\r\nالرياض النضرة : 281 .\r\nالسّيرة الحلبيّه : 193 .\r\nالصواعق المحرقه : 241 ، 281 .\r\nالعقد الفريد : 317 ، 600 .\r\nالفرق بين الفرق : 300 .\r\nالمعتزله : 332 .\r\nالملل و النحل : 303 .\r\nالنّوادر : 361 .\r\nبحارالانوار : 119 ، 133 ، 167 ، 182 ، 229 ، . . . . . 242 ، 265 ، 271 ، 281 ، 296 ،\r\n362 ، . . . . . 417 ، 515 ، 523 ، 565 ، 579 ،\r\n589 .\r\nبرهان قاطع : 244 .\r\nبوستان : 261 ، 496 .\r\nبيت الاحزان : 190 .\r\nتاريخ جنگ بين الملل دوم : 78\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nتاريخ طبرى : 644 .\r\nتاريخ فلسفهء غرب : 384 .\r\nتاريخ يعقوبى : 203 .\r\nتازيانهء سلوك : 497 .\r\nتحف العقول : 46 ، 49 ، 203 ، 566 ، 590 .\r\nتفسير الميزان : 73 ، 85 ، 99 ، 101 ، 117 ، . . . . . 125 ، 450 .\r\nتفسير كبير : 242 ، 280 .\r\nتوحيد صدوق : 382 ، 407 .\r\nتورات : 122 - 124 .\r\nجامع الحكمتين : 555 .\r\nجمع الجوامع : 280 .\r\nحكمت اديان : 49 .\r\nحكم سيدنا على عليه السلام : 358 .\r\nحلية الاولياء : 281 .\r\nخدمات متقابل اسلام و ايران : 156 .\r\nدراسات فى الكافى للكلينى و الصحيح . . . . . للبخارى : 382 .\r\nدرّ المنثور : 450 .\r\nدستور معالم الحكم : 357 .\r\nدنيايى كه من مىبينم : 581 .\r\nديوان اقبال لاهورى : 609 .\r\nديوان شمس : 90 .\r\nديوان ناصر خسرو قباديانى : 557 .\r\nرسالهء عشق : 254 .\r\nزادالمعاد : 163 .\r\nزناشويى و اخلاق : 252 .\r\nزند و پازند : 100 .\r\nسبعهء معلقه : 416 .\r\nسبك شناسى : 51 .\r\nسفينة البحار : 46 ، 139 ، 151 ، 167 ، 258 ، . . . . . 577 ، 588 ، 590 .\r\nسيرهء ابن هشام : 50 ، 156 ، 275 ، 276 ، 290 .\r\nسيرهء حلبيّه : 50 .\r\nشرايع : 296 ، 625 ، 628 .\r\nشرح ابن ابى الحديد : 276 ، 292 ، 302 ، 313 ، . . . . . 370 ، 488 .\r\n[ شرح شيخ محمد عبده بر نهج البلاغه 
  ] : 346 .\r\nشرح اشارات : 264 ، 265 .\r\nشرح صحيفه : 571 .\r\nصحيح بخارى : 382 ، 449 .\r\nصفّين : 111 .\r\nضحى الاسلام : 294 ، 300 ، 301 .\r\nظهرالاسلام : 382 .\r\nعلل گرايش به ماديگرى : 409 .\r\nعلى اطلال المذهب المادّى : 388 .\r\nعلى بن ابيطالب ، شعره و حكمه : 357 ، 365 .\r\nعلى و بنوه : 308 ، 365 .\r\nغررالحكم و درر الكلم : 576 .\r\nفجرالاسلام : 317 .\r\nقانون : 348 .\r\nقرآن كريم : در بسيارى از صفحات .\r\nقرارداد اجتماعى : 442 .\r\nكافى : 46 ، 102 ، 157 ، 160 ، 192 ، 203 ، . . . . . 382 ، 523 ، 533 .\r\nكامل ابن اثير : 302 .\r\nكامل فى اللغة و الادب : 294 ، 314 ، 315 ، . . . . . 318 ، 329 ، 361 .\r\nكشّاف : 279 .\r\nكليات اشعار فارسى اقبال لاهورى : 239 .\r\nكليله و دمنه : 100 .\r\nكنز العمّال : 280 .\r\nكنوز الحقايق : 241 .\r\nگفتار ماه : 299 ، 509 .\r\nگلستان : 100 ، 264 ، 496 ، 497 ، 504 ، 528 .\r\nگلشن راز : 578 .\r\nلمعه : 296 .\r\nلؤلؤ و مرجان : 130 ، 133 .\r\nماذا خسرالعالم بانحطاط المسلمين : 388 .\r\nمثنوى معنوى : 225 ، 247 ، 255 ، 261 ، 267 . . . . . 269 ، 272 ، 515 .\r\nمجمع البيان : 98 ، 117 ، 450 .\r\nمجمع الزوايد : 241 .\r\nمحمد پيغمبرى كه از نو بايد شناخت : 164\r\n\r\n","description":"","footnote":"","page_name":" 686 ","page_number":686},
  {"content":"\r\n\r\nمحمد خاتم پيامبران : 231 ، 237 .\r\nمروج الذّهب : 351 ، 355 .\r\nمسالك الافهام : 625 .\r\nمستدرك الصحيحين : 282 .\r\nمصيبت نامه : 555 .\r\nمفاتيح الجنان : 163 .\r\nمقدمهء ابن خلدون : 361 .\r\n[ مقدمهء عبده بر شرح نهج البلاغه 
  ] : 356 ، 364 ، . . . . . 365 ، 374 .\r\nمكتب تشيّع ( نشريه ) : 406 - 408 .\r\nمناقب : 216 .\r\nنثراللئالى : 357 .\r\nنصاب : 199 .\r\nنصيحة الملوك : 497 .\r\nنفثة المصدور : 133 .\r\nنهج البلاغه : در بسيارى از صفحات .\r\nنهج السّعاده فى مستدرك نهج البلاغه : 357 .\r\nنهج الفصاحه : 589 .\r\nوسائل الشّيعه : 72 ، 586 .\r\nولايت و حكومت ( مقاله ) : 431 .\r\nهدية الاحباب : 204 .\r\nهنر اسلامى : 51\r\n\r\n\r\n","description":"","footnote":"","page_name":" 687 ","page_number":687}
  ]