[
  {"content":"\r\n . \r\n","description":"","footnote":"","page_name":" الغلاف 1 ","page_number":1},
  {"content":"\r\n . \r\n","description":"","footnote":"","page_name":" الغلاف 2 ","page_number":2},
  {"content":"\r\n\r\nترجمه\r\nتفسير مجمع البيان\r\nتاليف\r\nامين الاسلام ومفسر بزرگ عالم تشيع\r\nشيخ ابوعلى الفضل بن الحسن الطبرسى ( ره )\r\nمتوفى سال 548\r\nترجمه ونگارش از :\r\nدانشمند معظم جناب آقاى دكتر احمد بهشتى\r\nجلد دهم\r\n\r\n","description":"","footnote":"","page_name":" 1 ","page_number":3},
  {"content":"\r\n\r\nمؤسسه انتشارات فراهانى\r\nمؤلف : علامه بزرگوار مرحوم طبرسى ره\r\nمترجم : آقاى دكتر احمد بهشتى\r\nتصحيح وتنظيم آيات : از آقاى حاج سيد هداية الله مسترحمى\r\nناشر : مؤسسه انتشارات فراهانى\r\nچاپ : از مشعل آزادى\r\nتعداد : 2000\r\nقطع : وزيرى\r\nكاغذ : 80 گرمى اعلاء\r\nتاريخ چاپ اول : 1 / 12 / 1350\r\nصحافى : از مؤسسه مهر آئين\r\nنقاشى پشت جلد : از آتليه آريان\r\nهمه ى حقوق طبع براى ناشر محفوظ است\r\nتهران - بازار كتابفروشان تلفن 530465\r\n\r\n","description":"","footnote":"","page_name":" 2 ","page_number":4},
  {"content":"\r\n\r\n\r\nجلد دهم\r\nبِسْمِ اللَّهِ الرَّحْمنِ الرَّحِيمِ\r\n\r\nمقدمه\r\n\r\nتفسير مجمع البيان و اهميت آن در ميان تفاسير\r\n\r\n1 - تفسير و ضرورت دينى آن\r\n2 - گفتارى از لجنهء تصحيح 3 - بيوگرافى مؤلف 4 - گفتارى از دار التقريب ، بقلم استاد بزرگوار محمد تقى قمى 5 - مقدمه ، بقلم استاد بزرگ ، شيخ محمود شلتوت ترديدى نيست كه كتاب آسمانى ما قرآن كريم ، از كتب عظيم و بسيار پر بارى است كه همواره افكار و عقول مردم دانشمند و متفكر را به خود جلب كرده و آنها را به مطالعه و تفكر در پيرامون اسرار دقيق و مطالب عميق آن واداشته است .\r\nاز همان روزگارى كه آيات كتاب خدا تدريجا بر پيامبر عظيم الشان ما نازل مىشد ، توجه مسلمانان را به خود جلب مىكرد و با توضيحاتى كه پيامبر بزرگ اسلام در بارهء مطالب و اسرار قرآن مىداد ، افرادى بعنوان نخستين مفسران قرآنى و متخصص در تفسير ، پرورش مى يافتند و مسلمين در حل مشكلات قرآن ، از افكار و اطلاعات آنها استمداد مىجستند .\r\nنه تنها خود قرآن كريم ، با صراحت مردم را به تدبر در بارهء آيات ، دعوت مىكرد و آنها را كه در اين راه فكر نمىكردند ، مورد نكوهش قرار مىداد ، بلكه رهبران عظيم الشان اسلام نيز همواره در اين راه مشوق مردم مسلمان بودند و آنها را به اين كار وادار مىكردند ، قرآن كريم مىگويد :  « أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها » \r\n\r\n","description":"","footnote":"","page_name":" 3 ","page_number":5},
  {"content":"\r\n\r\n( سوره محمد آيهء 24 ) يعنى : مگر بر دلهايشان قفل زده شده است كه لحظه‌اى برى رو معارف قرآن گشوده نميشود و از حقايق قرآن چيزى درك نمىكنند ؟\r\nاز امام هشتم ع نقل شده است كه در هر سه شبانه روزى يك بار قرآن را ختم مىكرد و مىفرمود : « اگر ميخواستم در كمتر از مدت سه روز قرآن را ختم مىكردم ، لكن بهر آيه‌اى مىرسم ، در بارهء آن و اينكه در چه مورد و در چه وقت نازل شده ، فكر مىكنم ، از اينرو در هر سه روز يك بار قرائت مىكنم » « 1 » همين سفارشها كه نسبت به تدبر و تفكر در باره قرآن كريم شده است ، مسلمانان را وادار كرد كه از صدر اسلام تا امروز ، همواره در زمينهء تفسير قلم فرسايى كنند و دانش خود را در راه فهم نكات و دقائق قرآنى به كار اندازند . اهل بيت عصمت و طهارت نيز ، با توجه به اينكه وحى در خاندان آنها نازل شده و اهل خانه ، به اسرار خانه آگاه‌تر است ! كمكهاى بسيار شايانى بمفسران كرده و همواره در اين راه آنها را رهنمون بوده‌اند .\r\nبدون ترديد با گسترش علوم و معارف بشرى و با توجه به اينكه قرآن همچون سر چشمه‌اى است كه تمام معارف از آن مىجوشد و همچون مادر علوم ، اصل و نسب دانشها به آنجا منتهى مىشود ، امروز فن تفسير نويسى راه ارتقا و كمال پيموده و مفسران معاصر ، كه عمر گرانمايهء خود را در اين راه وقف كرده‌اند ، در راه تكميل كارى كه مسلمانان سلف انجام داده‌اند و اداى دينى كه به اسلام و مسلمين دارند ، كوششهاى چشمگيرى انجام داده‌اند ، اما اينان هر اندازه هم در راه انجام اين مسئوليت بزرگ ، پيشروى كنند ، همواره مديون كوششهاى پيگير و بيدريغ مفسران سلف هستند و در حقيقت آنها بوده‌اند كه راه را براى هر گونه ترقى و پيشرفت ، در علوم قرآن صاف و هموار كرده‌اند .\r\nمسلمانان امروز ، در حقيقت داراى دو وظيفه هستند : يكى احياى علوم و معارف گذشتگان و طبع و نشر آثار ارزنده و پر ارزش آنان و ديگر كوشش در راه تكميل كارى\r\n\r\n\r\n","description":"","footnote":"\r\n( 1 ) - عيون أخبار الرضا ( ع ) باب 43\r\n","page_name":" 4 ","page_number":6},
  {"content":"\r\n\r\nكه ايشان تا سر حد امكان انجام داده و انصافاً توفيقات بزرگى هم نصيبشان شده است .\r\nيكى از تفاسير قديم ، تفسير مجمع البيان است كه در نه قرن پيش ، دانشمند عاليقدر امامى و شيعى به تاليف آن دست زد و با موفقيت به پايان رسانيد و در صف بهترين تفاسير قرآنى قرار گرفت .\r\nمفسر بزرگ شيعه و ايرانى مرحوم طبرسى ، با استفادهء از اطلاعات و نظريات مفسران پيش از خود ، دينى كه در اين راه داشت ، ادا كرد ، و انصافاً علم تفسير را از نردبان تكامل ، چندين درجه بالا برد . هنوز تفسير مجمع البيان بعنوان دائرة المعارف بزرگ قرآن و گنج گرانبهاى معارف اسلامى مورد استفاده و بهره بردارى دانش پژوهان و محققان است . در دنياى امروز ارزش يك دانشمند ، به اين است كه همواره طالب كشف حقيقت باشد و بر كنار از غوغاى تعصب و جمود ، راهى را كه در پيش دارد ، بپويد . اين كار ارزش فراوان دارد و تحسين و آفرين مخالف و موافق را به خود جلب مىكند . مفسر بزرگ ما اين توفيق بزرگ را بدست آورده و كارش در خور تحسين و تمجيد همهء مسلمانان جهان است .\r\nاحاطهء بر آيات قرآن ، شرط لازم و عمدهء تفسير نويسى است ، زيرا اجزاى قرآن به يكديگر پيوند دارد ، و تفسير آيات ، محتاج است به اينكه نظائر و نمونه‌هاى آنها كه در جاهاى ديگر قرآن پراكنده است ، مورد توجه قرار گيرد . اين شرط ، در عصر ما بوسيلهء كشف الآيات‌ها و مخصوصاً « المعجم المفهرس » تا حد زيادى آسان شده است ولى در دوره‌هاى پيش كه به احتمال قريب به يقين ، براى قرآن كريم كشف الاياتى تهيه نشده بوده است ، اين كار اشكالات بسيارى داشته و تنها احاطهء بر قرآن از راه وقوف بر يكا يك آيات و در خاطر بودن موارد مشابه ، امكان پذير بوده است . طبرسى مظهر اين امتياز بزرگ است . او هرگز در تفسير يك آيه ، از توجه به آيات مشابه ، كه كار تفسير را آسانتر و در عين حال قابل اطمينان‌تر مىسازد ، غفلت نورزيده است .\r\nهرگز منظور ما اين نيست كه كار گذشتگان طبرسى را تحقير كنيم . بهر حال طبرسى هر چه باشد ، پرورش يافته مكتبى است كه قرنها پيشينيان او در آن مكتب شاگردى و\r\n\r\n","description":"","footnote":"","page_name":" 5 ","page_number":7},
  {"content":"\r\n\r\nاستادى كرده و خدمات بزرگى انجام داده‌اند . طبرسى هم ، از راه شاگردى در همان مكتب و استفادهء از اطلاعات همان استادان سر انجام به پايهء استادى رسيده و چنين اثر گرانبهايى را بيادگار گذاشته است .\r\nدر عصر حاضر ، از يك سو وظيفهء ما اين است كه همراه سمند تيزتك زمان و دوشادوش ترقيات علمى و فكرى گام برداريم و با شاگردى در مكتب مفسران بزرگ سلف ، دين خود را ادا كنيم و كسانى بپرورانيم كه به تناسب عصر پر شكوه ما طبرسى و مفسر گرانقدر اين عصر باشند و از سوى ديگر معارف اسلامى گذشته را كه يادگار افكار درخشان طبرسىهاست احيا كنيم .\r\nاين دو وظيفه ، هر دو در حال انجام شدن است و هيچيك بدست فراموشى سپرده نشده است . نمونهء انجام وظيفهء اول دانشمندان بزرگ معاصرى است كه در حوزه‌هاى علمى و در گوشه و كنار جهان اسلام مشغول انجام وظيفه‌اند و جوانان پر شور و دل شيفته‌اى است كه بدون غفلت و مسامحه ، در حال پرورش و پيشرفت هستند و نمونهء انجام وظيفهء دوم ، كتابهايى است كه يادگار فكرى گذشتگان است و پى در پى در حال طبع و انتشار است . ما كسانى را كه به انجام اين گونه وظيفه‌ها مشغولند و احساس مسئوليت مىكنند ، تقديس مىكنيم .\r\nبراى نمونه ، ترجمه و انتشار ترجمهء فارسى تفسير مجمع البيان است كه توسط مؤسسهء انتشارات فراهانى در حال انجام شدن است . ما توفيقات روز افزون مدير محترم مؤسسه را در ادامهء اين گونه خدمات از خداوند بزرگ مسألت داريم .\r\nتفسير مجمع البيان با توجه بمزايايى كه گذشت ، توانسته است نظر مخالف و موافق را به خود جلب كند ، متن عربى آن بارها تجديد طبع شده و در همه جا زيب و زينت كتابخانه‌هاست ، ترجمهء فارسى آن نيز ظاهراً همين است كه براى اولين بار در دسترس علاقمندان فارسى زبان قرار مىگيرد .\r\nدار التقريب مصر سالهاست كه در راه تقريب ميان مذاهب اسلامى كوشش كرده و در اين راه ، مخصوصاً در جهت جلب علاقهء برادران مسلمان سنى بمذهب مقدس جعفرى\r\n\r\n","description":"","footnote":"","page_name":" 6 ","page_number":8},
  {"content":"\r\n\r\nموفقيتهايى هم كسب كرده است . يكى از گام‌هاى مؤثرى كه دار التقريب در اين راه برداشته ، طبع و انتشار تفسير مجمع البيان است كه چنان كه گفتيم بر اثر مزايايى كه دارد توجه علماى بزرگ تسنن را به خود جلب كرده و حتى بعضى از آنها خود را از مراجعهء به اين كتاب ، در راه حل معضلات قرآن بىنياز نمىديدند .\r\nبراى اينكه خوانندگان محترم ، بيش از پيش به اهميت اين تفسير پى ببرند ، توجه آنها را به چند مقدمه كه در صدر تفسير مجمع البيانى است كه از طرف دار التقريب به طبع رسيده ، جلب مىكنيم و ضمناً كارى را كه دار التقريب انجام داده است ، صميمانه مىستاييم ، انعكاس ترجمهء فارسى قسمتهاى عمده‌اى از اين چند مقدمه ، دو فايده دارد :\r\nيكى اينكه توجه خوانندگان را به اين نكته جلب مىكند كه تفسير حاضر ، بقدرى عظمت دارد كه توجه چند تن از دانشمندان كم نظير مصرى و ايرانى دار التقريب را به خود جلب كرده و آنها را بطبع و مقدمه نويسى آن واداشته است . ديگر اينكه با اين كار ، حس قدر شناسى همهء برادران شيعى و امامى را ابراز داشته‌ايم .\r\n\r\n2 - گفتارى از لجنهء تصحيح\r\nاستاد محمد محمد مدنى رئيس بخش علوم اسلامى در دانشكدهء دار العلوم دانشگاه الازهر و عبد العزيز محمد عيسى استاد فقه در دانشكدهء شريعت دانشگاه مزبور و محمد محمد اسماعيل عبده كه در بخش علوم اسلامى دانشكدهء دار العلوم ، مقام مهمى دارد عهده‌دار تصحيح و شرح شواهد و ضبط كلمات بخش اول هستند ، اين لجنه ، كه همهء افراد آن از دانشمندان نخبهء اسلامى هستند ، تحت عنوان « كلمة اللجنة » مىنويسند :\r\n. . . يكى از مقاصد مهم دار التقريب ، اين است كه براى مسلمانان مختلف جهان راه علم و معرفت را بسوى ميراث پر ارزش اسلامى بگشايد و از هر راهى ممكن است براى آنها امكاناتى فراهم كند كه بتوانند تبادل فكرى داشته باشند و از ذخائر علمى يكديگر استفاده كنند ، زيرا نتيجهء آن آشنايى و تفاهم و دوستى خواهد بود .\r\nيكى از امتيازات مسلمين اين است كه داراى كتابى آسمانى هستند كه دلهاى\r\n\r\n","description":"","footnote":"","page_name":" 7 ","page_number":9},
  {"content":"\r\n\r\nايشان با آن پيوندى معنوى و ناگسستنى دارد و با عقل خود خدمتگزار آن هستند . . .\r\nتفسير مجمع البيان ، بقلم علامهء طبرسى ، دائرة المعارف منظم و مرتبى است كه تمام فنون قرآن را در خود گرد آورده است . علاوه بر اين داراى اين امتياز است كه تمام مطالبى كه در تفسير آيات قرآنى از اهل بيت و از مذاهب مختلف تسنن نقل شده ، گرد آورده و از اين لحاظ منحصر بفرد است . همين موضوع ، شيخ الاسلام فقيد ، شيخ عبد المجيد سليم را وادار كرد كه از دار التقريب بخواهد كه دست به طبع و نشر اين كتاب بزند ، وى اين تفسير را زياد مطالعه مىكرد و بر نسخهء شخصى خود نوشته بود : « اين تفسير ، از بهترين تفاسيرى است كه من مطالعه كرده‌ام ! » همچنين استاد بزرگوار ، شيخ محمود شلتوت ، رئيس دانشگاه الازهر ، در مقدمهء خود مقام و موقعيت علمى كتاب و عظمت مؤلف و اخلاص علمى وى را ستوده و در اينباره بحث جالبى كرده است .\r\nاين عوامل ، دار التقريب را به طبع و نشر اين كتاب ، تشويق كردند .\r\nدار التقريب نيز اين كار را بما واگذار كرد . براى انجام اين وظيفه ، ميان دو امر مردد بوديم : يكى اشتياقى كه به انجام اين كار علمى و درك ثواب اخروى آن داشتيم و ديگر ترس از اينكه از عهدهء انجام اين وظيفهء بزرگ بر نياييم و بار مسئوليت را نتوانيم به منزل برسانيم . براى رفع ترديد استخاره كرديم و به اميد اينكه خداوند ما را در اين راه يارى كند و دلهاى ما را براى اتمام آن نيرومند گرداند و اين كار را براى ما از باقيات صالحات قرار دهد ، دست به اين كار زديم .\r\nبراى تصحيح متن كتاب ، مشتاقانه كوشيديم و تمام نسخه‌هاى خطى و چاپى را كه در دسترس بودند ، مورد استفاده قرار داديم . يكى از نسخه‌هاى خطى ، نسخه كتابخانه بزرگ الازهر است كه به توصيهء فقيد عاليقدر ، شيخ عبد المجيد سليم رئيس سابق دانشگاه الازهر ، در اختيار ما گذاشته شد . در اين نسخه كه به خط ريز نوشته شده و اكثر حروف بدون نقطه است ، دقتهاى فراوانى شده است .\r\nهمچنين نسخهء چاپى صيدا كه چاپ حروفچينى است و قريب 30 سال پيش ،\r\n\r\n","description":"","footnote":"","page_name":" 8 ","page_number":10},
  {"content":"\r\n\r\nاستاد علامه شيخ احمد عارف الزين صاحب « العرفان » بطبع رسانيده و اولين نسخه‌اى است كه چاپ حروفچينى شده و شمارهء آيات در آن نوشته شده است ، مورد استفادهء ما قرار گرفت و از ناشر آن سپاسگزاريم .\r\n\r\n3 - بيوگرافى مؤلف\r\nامام سعيد ، ابو على ، فضل بن حسن طبرسى مؤلف كتاب است . اختلاف است كه آيا وى اهل طبرستان است يا اهل طبرس كه هموزن و معرّب تفرش است . طبرستان و طبرس هر دو از بلاد ايران است .\r\nاو سالها در مشهد مقدس رضوى به سر برد ، به همين جهت گاهى هم او را طبرسى مشهدى خوانده‌اند . در سال 523 به سبزوار رفت و اين كتاب را در همانجا برشتهء تحرير در آورد و در ذى القعدهء سال 536 كتاب را بپايان رسانيد و همانجا وفات يافت و جسدش را بمشهد منتقل كردند و در آنجا به خاك سپردند و اكنون قبر او در آنجا معروف است .\r\nاو در قرنهاى پنجم و ششم هجرى بيش از 90 سال عمر كرد . چهل و پنج سال در قرن پنجم و پنجاه سال در قرن ششم . وفاتش در شب عيد قربان سال 548 بود .\r\nدر عصر خود يكى از نوابغ مشار بالبنان بود و در بسيارى از علوم ، از جمله تفسير ، فقه ، نحو ، حساب ، جبر و مقابله برازندگى داشت .\r\nدر بارهء تفسير قرآن ، غير از مجمع البيان ، تأليفات ديگرى هم دارد . يكى « الوسيط » در چهار جلد و ديگر « الوجيز » در يك يا دو جلد . گاهى اولى را « جوامع الجامع » و دومى را « الكاف الشاف عن الكشاف » ناميده‌اند . بعقيدهء بعضى هم اين دو كتاب ، غير از « الوسيط » و « الوجيز » است .\r\nسبب تأليف كتاب اخير اين بود كه او پس از نگارش مجمع البيان تفسير كشاف زمخشرى را ديد و روش آن را پسنديد ، از اينرو كتابى مختصر نگاشت كه جامع فوايد هر دو كتاب باشد .\r\nدر بارهء اصول عقايد ، كتاب « العمده » و در بارهء اخبار كتاب « حقايق الامور »\r\n\r\n","description":"","footnote":"","page_name":" 9 ","page_number":11},
  {"content":"\r\n\r\nو در بارهء « فرايض و نوافل » كتابى به فارسى و كتاب « شواهد التنزيل لقواعد التفضيل » كه در همين كتاب ذيل آيه « يا ايها الرسول بلغ ما انزل اليك . . . » ( سوره مائده آيه 67 ) از آن ياد مىكند و در علم نحو كتاب « المقتصد » را برشته تحرير كشيده است .\r\nاعضاى خانوادهء او ، غالباً از دانشمندان بزرگ هستند و ثروت علمى سر شارى به كتابخانه‌هاى اسلامى تقديم داشته‌اند . يكى از آنها فرزند وى رضى الدين ابو نصر حسن بن فضل صاحب كتاب « مكارم الاخلاق » و ديگر سبط وى ابو الفضل على بن حسن صاحب كتاب « مشكاة الانوار » و . . . است .\r\nبسيارى از علماى بزرگ ، از جمله فرزندش و ابن شهر آشوب و شيخ منتجب الدين و قطب راوندى و سيد ابو احمد و مهدى بن نزار حسينى قاينى و شيد شرفشاه بن محمد بن زياده افطيسى و شيخ عبد اللَّه بن جعفر دوريستى و شاذان بن جبريل قمى و . . . از وى روايت كرده‌اند .\r\nصاحب كتاب لؤلؤ او را از مشايخ و اساتيد برهان الدّين محمّد بن على قزوينى همدانى ، مفسر معروف ، صاحب كتاب « مفتاح التفسير و دلايل القرآن » شمرده است . بعضى از علماى فوق شاگرد وى نيز بوده‌اند .\r\n\r\n4 - گفتارى از دار التقريب بقلم استاد بزرگوار محمد تقى قمى\r\nفر آورده‌هاى فكرى مسلمين كه در رأس آنها علوم قرآنى قرار دارد ، به همه مسلمانان متعلق است . دانشمندان بزرگ و عاليقدر اسلامى از گوشه و كنار سر زمين‌هاى اسلامى در اين راه بذل مساعى كرده ، ميراث ارزنده‌اى بيادگار گذاشته‌اند كه ما آن را فرهنگ اسلامى نام مىگذاريم . فرهنگ اسلامى از بزرگترين فرهنگهايى است كه تاريخ شناخته است . اين فرهنگ در عصر طلايى خود از بزرگترين فرهنگهاى جهان بوده است .\r\nسرعت پيشرفت اين فرهنگ به حدى است كه محققان را بحيرت واداشته است .\r\nآنها در جستجوى علل اين سرعت ، گفتگوهاى بسيارى كرده‌اند . غافل از اينكه قبل از هر چيز منشأ آن قرآن كريم بوده است .\r\n\r\n","description":"","footnote":"","page_name":" 10 ","page_number":12},
  {"content":"\r\n\r\nآرى اقوام و مللى به اسلام گرايش پيدا كردند و كتاب خدا را مورد تصديق قرار دادند و بحقانيت آن معتقد شدند و آن را مبين حقايق و نور پر فروغ و ريسمان استوار خداوند و اصل نخستين تشريع و ملغى كنندهء امتيازات شوم سفيد و سياه ، شناختند .\r\nمسلمانان يكباره دل به قرآن بستند و براى اينكه درست قرائت كنند و معانى و اسرار آن را خوب درك كنند ، بكوشش پرداختند . بدين ترتيب عقلها در سطح قرآن تلاقى كردند و افكار بر محور قرآن بگردش در آمدند و دلها از تعليمات پر ارزش و انسانى قرآن مالا مال شدند . شعله‌هاى تعصب قومى و فردى فرو نشست و از اقوام و ملل گوناگون ملتى واحد پديد آمد كه تنها به جنسيت عقيده اعتقاد داشت و تنها تعصبش براى فكر توحيد بود و تنها بمبانى اسلام افتخار مىكرد .\r\nاگر در دنياى اسلام ، حوادثى روى نميداد و دست زمامداران خود سرو نالايق گلوى مردم را نمىفشرد و تعصبات قومى را احيا نمىكرد ، بدون ترديد ، وضع ! امروز بهتر از اين بود و فرهنگ ما هم چنان در رأس فرهنگها قرار داشت و بسوى تكامل پيش مىرفت و انسانها را از غوطه ور شدن در ماديات خشك و دور شدن از معانى روحى باز مىداشت .\r\nدر چنين شرايطى ، چه عاملى باعث شده است كه هم چنان فكر اسلامى زنده باشد و مسلمين ، على رغم تمام انحرافاتى كه مىنگرند و سختىهايى كه متحمل مىشوند و فتنه‌هاى بزرگى كه روى داده و بسيارى از حقايق را مسخ كرده ، باز هم با اطمينان كامل متوجه اسلام باشند ؟ ! اين عامل منحصر بفرد قرآن است كه امروز سالم و دست نخورده بما رسيده و هم چنان در ميدان نبرد ريشهء يأس را از دلها مىكند و ضعف و زبونى را از جانها طرد مىكند و عقلها را چنان روشنى و فروغ مىبخشد كه از تمام فتنه‌ها رها مىگردند .\r\nچنان كه على ( ع ) نقل مىكند كه پيامبر گرامى اسلام فرموده :\r\n- به زودى فتنه‌هايى روى خواهد داد ! پرسيدم ، بچه وسيله مىتوان از آنها رها شد ؟ فرمود : به وسيلهء كتاب خدا . در اين كتاب اخبار گذشتگان و آيندگان و دستورات زندگى شما آمده است . كسانى است كه بطور جدى حق و باطل را فيصله مىبخشد و از\r\n\r\n","description":"","footnote":"","page_name":" 11 ","page_number":13},
  {"content":"\r\n\r\nهوى و هوس مردم بر كنار است و دانشمندان هرگز از سر چشمهء معارف آن سير نمىشوند و كهنگى و از ارزش افتادن به ساحت آن راه ندارد . كتابى است كه هر جبارى به آن پشت پا زند ، خداوند او را سركوفت مىدهد و هر كس هدايت را از غير آن بجويد ، خداوند گمراهش مىكند . اين كتاب ريسمان محكم خدا و راه راست است . هر كس به آن عمل كند ، مأجور و هر كس به آن حكم كند ، دادگر و هر كس به آن دعوت كند ، دعوت كنندهء به راه راست است .\r\nكتابى كه داراى چنين صفاتى است ، شايسته است كه پيروان آن ، حد اكثر اهميت را براى آن قائل شوند و براى قرائت آن حد اكثر علاقه را نشان دهند . مردم بىسواد عرب ، سواد مىآموختند تا بتوانند قرآن را بخوانند و بنويسند . مسلمانان غير عرب ، زبان عربى را فرا مىگرفتند تا بتوانند قرآن را بخوانند و از آن استفاده كنند . بنا بر اين قرآن مهم‌ترين عاملى بود كه امّت اسلام را بسوى دانش و كمال سوق مىداد . خداوند بهتر مىدانست كه وحى خود را كتاب و قرآن ناميد ، چه اين دو كلمه ، هر دو صفت بارز قرائت و كتابت هستند .\r\nهنگامى كه احساس كردند كه به ضبط اعراب و كلمات قرآن ، براى فهم معناى صحيح آن نيازمند هستند ، بعلوم صرف و نحو روى آوردند و در راه فهم معانى الفاظ آن به لغت توجه كردند و به همين منظور اشعار گذشتگان را هم مورد مطالعه قرار دادند .\r\nدر نتيجه كتابهاى بسيارى بوجود آمد .\r\nسپس بمطالعهء فصاحت و اعجاز قرآن پرداختند و فنّ بلاغت و معانى و بيان را بوجود آوردند . جالب اين است كه گروهى بفرا گرفتن « عروض » پرداختند ، نه براى اينكه اوزان اشعار را بسنجند ، بلكه براى اينكه بفهمند كه قرآن كتاب شعر نيست ! در اين راه سهم عمده ، از مسلمانانى است كه عربى زبان نبوده و در جزيره سكونت نداشته‌اند . مثل زمخشرى و سيبويه و فيروزآبادى و ابو على فارسى « فسايى » و جرجانى و كسانى كه از سمرقند و بخارا و غرناطه و قرطبه بوده‌اند . چرا اينان عمر خود را با همهء نبوغى كه داشتند ، صرف زبانى كردند كه زبان خودشان نبود ؟ علت اين بود كه زبان\r\n\r\n","description":"","footnote":"","page_name":" 12 ","page_number":14},
  {"content":"\r\n\r\nعربى زبان قرآن بود و قرآن در زندگى مردم مسلمان حد اكثر اهميت را داشت . اگر اين كتاب به زبان ديگرى هم بود ، اينان عمر خود را در راه آن بيدريغ صرف مىكردند .\r\nنتيجه اين شد كه زبان عربى ، زبان علم و علما گرديد . همانطورى كه زبان لاتينى قرنها براى اروپائيان همين حالت را داشت . بلكه كلمهء عربيت با كلمهء اسلام مرادف شد . هنوز هم خاور شناسان در تعبيرات خود عربيت را در همين معنى استعمال مىكنند .\r\nاين علوم ، از راه توجه مسلمين به الفاظ قرآن پيدا شدند . به همين ترتيب از راه توجه مسلمين ، بمعانى و مطالب قرآن ، درهاى ديگرى از علوم به روى آنها گشوده شد و مسلمانان طى چند قرن ، بعنوان رهبران فكرى و صاحبان معارف و علوم ، شناخته شدند .\r\nمباحث روانى قرآن ، منشأ و سر چشمهء بسيارى از معارف كلامى و سير و سلوك هاى روحى است .\r\nدستوراتى كه در بارهء تفكر در مخلوقات خدا دارد ، انسان را وادار مىكند كه در بارهء زمين و آسمان و موجودات آنها و در بارهء قدرت خداوند بتفكر پردازد .\r\nدستوراتى كه در بارهء قبله و وقت نماز و هلال ماه دارد ، انسان را بسوى فرا گرفتن حساب و هيأت و جغرافيا سوق مىدهد .\r\nداستانهايى كه در قرآن در بارهء گذشتگان و پيامبران آمده ، مسلمانان را تشويق كرد كه بفرا گرفتن تاريخ پردازند .\r\nتوجهى كه در قرآن به تورات و انجيل و ديگر كتب آسمانى شده است .\r\nمسلمين را وادار كرد كه زبانهاى بيگانه را بياموزند و در بارهء اين كتب ، به تحقيق پردازند .\r\nاساس تمام معارف كلامى و معارف فكرى معتزله و اشاعره و ديگران ، فهمى است كه آنها از قرآن داشته‌اند ، بر اثر اينكه تفكرات و انديشه‌ها به پيشرفتهاى شايان توجهى نائل آمده بودند ، اختلافات نيز بمراحل سخت و حساسى رسيدند .\r\n\r\n","description":"","footnote":"","page_name":" 13 ","page_number":15},
  {"content":"\r\n\r\nهنگامى كه دائرهء تفكر مسلمين توسعه پيدا كرد و احتياج پيدا كردند كه در بارهء مسائل فكرى جديد به استدلال و مناظره پردازند ، متوجه علم منطق شدند .\r\nاين علم ، در ميان مسلمين سابقه‌اى نداشت و به منظور حفظ عقيده خود از ديگران گرفتند . اما تنها اين علم نبود كه از ديگران گرفته مىشد . علوم ديگرى نيز به عنوان سلاح فكرى به منظور حفظ عقيده ، از تمدنهاى علمى و عقلى قديم اقتباس كردند .\r\nنمونهء آن فلسفه است . بعضى از علما احساس كردند كه فلسفه مىتواند در راه تقويت ايمان مفيد باشد ، از اينرو فلسفهء يونان را اقتباس كردند و آن را برنگ انديشه‌هاى خود در آوردند و فلسفه‌اى كه سابقاً در خدمت بت پرستى بود ، در خدمت معانى قرآنى از قبيل اثبات يگانگى خدا و قدم و بقا و رسالت و معاد و . . . درآمد .\r\nتوجه بحديث نيز اساسش توجه به احكام قرآنست . اسلوب قرآن طورى است كه در بسيارى از احكام اجمال دارد . اين موضوع سبب شد كه مسلمين به بحث در بارهء حديث پردازند ، زيرا پيامبر گرامى اسلام ، عهده‌دار روشنگرى و تفصيل اجمال - هاى قرآن بود . به همين جهت مسلمين بجمع روايات پيامبر دست بردند و ثروت سرشارى از احاديث ، كه در هيچ آيينى سابقه ندارد ، بوجود آوردند . حديث نيز از لحاظ نقل و از لحاظ درايت مورد توجه واقع شد و مسائل علم جرح و تعديل پى - ريزى كرديد . در راه استنباط احكام از كتاب و سنت ، فقهاى نابغه‌اى ظهور كردند و توانستند از راه اجتهاد ، فقه اسلامى را همدوش زمان بجلو برانند . اينها در اين راه ، خود رهبران فكرى و صاحبان رأى و نظر پيشوايان مذاهب فقهى شدند . اين مذاهب از بركت اجتهاد ، هم چنان رو به تكامل گذاشتند . بدون ترديد اگر قرآن نبود ، امامان فقه چهار يا شش يا بيشتر ، نمىشدند و مذاهب فقهى متعددى كه احياناً مورد تعصب طرفداران خود هستند ، تأسيس نمىيافتند و آراى مختلفى كه مورد استفادهء جامعهء عظيم اسلامى است ظهور نمىكردند .\r\nطبيعى است كه ميان مذاهب مختلف ، اختلافاتى هم پيدا شد . اساس اين\r\n\r\n","description":"","footnote":"","page_name":" 14 ","page_number":16},
  {"content":"\r\n\r\nاختلافات ، وقتى است كه در بارهء فهم آيه يا صحت و سقم روايت مىشد . از اين لحاظ ميان مذاهب تسنن و مذاهب شيعه فرقى نيست زيرا همگى تابع يك كتابند و در هيچيك از آيات آن اختلافى ندارند و قرآن را زير بناى تمام احكام ميدانند و همچنين در بارهء حجيت سنت هم با يكديگر اختلافى ندارند ، زيرا قرآن كريم مىگويد :\r\n« هر چه پيامبر بشما دستور دهد بگيريد و هر چه شما را نهى كند ، ترك كنيد » ( سوره حشر آيه 7 ) پس همهء مسلمين كوشش داشتند كه دستورات قرآن را به كار بندند .\r\nاينكه گروهى از مسلمين را اهل سنت ناميده‌اند ، به اين معنى نيست كه شيعه اهل سنت نيست و سنت را كنار گذاشتند ، زيرا اصل دوم احكام از نظر شيعه نيز « سنت » و حديث است .\r\nپس هستهء اصلى اختلاف كجاست ؟ چه عاملى اين دو طايفه را از هم جدا كرده و آنها را در اسلام شاگرد دو مكتب كرده است ؟\r\nهستهء اصلى اختلاف اينجاست . مسلمين مىخواهند بدانند سزاوارترين افراد براى رهبرى و زمامدارى دينى و دنيوى مردم كيست ؟ آيا پيامبر خدا جهان را بدرود گفت ، بدون اينكه تكليف مسلمين را روشن كرده باشد ؟ آيا پيامبر خدا مسلمين را در اين مسألهء حياتى بلا تكليف گذاشت ؟ آيا در اينباره نظر قرآن چيست و از پيامبر خدا چه نقل شده است ؟\r\nسنى و شيعه ، حد اكثر اهميت را براى قرآن و حديث و تفسير و موارد تنزيل قائل شدند و ثروت عظيمى از علوم قرآنى و مباحث عقلى براى ما به ارث گذاشتند .\r\nسياست زمامداران ، آتش اين اختلاف را دامن مىزد و ميان فرزندان اسلام عداوت و كينه بوجود مىآورد و قلم‌هايى نيز براى انجام اين نيّت ، استخدام ميكرد .\r\nاما اساس اختلاف جنبهء دينى داشت . دليل اين مدعا اين است كه بسيارى از رجال دينى و علما و فقها و متكلمين و مفسرين و خردوران هر دو طايفه ، با اخلاص در برابر اين فكر سر فرود آورده‌اند ، هر محققى از اينكه اين اختلاف را مولود سياست يا\r\n\r\n","description":"","footnote":"","page_name":" 15 ","page_number":17},
  {"content":"\r\n\r\nعوامل ديگرى از قبيل انگيزه نژادى و ملى بداند ، دچار ترديد مىشود . آنچه مسلم است اين است كه سياست از اين اختلاف بهره بردارى كرده است . زيرا امام طبرسى و شيخ طوسى و ابو الفتوح رازى و . . . از بزرگان شيعه در علم تفسير ، از همان كشورى برخاسته‌اند كه زمخشرى و فخر رازى و نيشابورى و بيضاوى و . . . از بزرگان سنى مذهب در علم تفسير برخاسته‌اند . كشورى كه حجة الاسلام غزالى را پرورش داد ، شيخ - الطائفهء طوسى را هم پرورش داد .\r\nوانگهى دانشمندان اسلامى طورى به مسائل مىنگرند كه انسان به آسانى نمىتواند درك كند كه صاحب اين راى جزء كدام فرقه است .\r\nاگر كسى تفسير امام رازى يا تفسير امام زمخشرى را مطالعه كند ، مىبيند بسيارى از مطالب آنها مطابق نظر شيعه است . اگر چه مؤلفان كتاب از بزرگان تسنن هستند .\r\nگروهى از دانشمندان از جمله برخى از ائمه تفسير ، بقدرى در بحثهاى خود معتدل هستند كه هر فرقه‌اى آنها را از خود شمرده‌اند .\r\nبدون ترديد ، اينها دليلى است بر اينكه آنها تحت تاثير قرآن بپايه‌اى از ادب و كمال رسيده‌اند كه در خور مقام شايستگان است .\r\nبهر صورت ، اينها نتيجهء ايمان مسلمانان بعظمت قرآن و نتيجهء عنايتى است كه آنها تابع هر مذهبى بوده‌اند ، طى قرنهاى مختلف ، در كشورهاى اسلامى بعلوم قرآن نشان داده‌اند .\r\nجماعت تقريب ، به منظور ايجاد تفاهم و برادرى و شناسايى ميان مسلمانان و نزديك شدن شرقى با غربى و سنى با شيعى ، تفسير مجمع البيان را انتخاب كرد ، نويسندهء بزرگ اين تفسير از افراد منصفى است كه هرگز از جادهء ادب قرآنى منحرف نشده و راه جدال نپيموده است . او مخالف و موافق را از لحاظ بيان دليل و روايت سند بيك چشم نگريسته است . در نتيجه خواننده تفسير را از خطاى در حكم مصون داشته و كتاب خود را سر مشق جدال « بالتى هى احسن » قرار داده است .\r\n\r\n","description":"","footnote":"","page_name":" 16 ","page_number":18},
  {"content":"\r\n\r\nهدف جماعت تقريب اين است كه براى جهان اسلام غذاى فكرى سالمى فراهم آورد ، زيرا دنياى اسلام ، براى پايدار ماندن خود بچنين غذايى نيازمند است .\r\n\r\n5 - مقدمه بقلم استاد بزرگ شيخ محمود شلتوت\r\nشلتوت پس از نقل پاره‌اى از مطالبى كه طبرسى در مقدمهء كتاب خود آورده ، مىگويد :\r\nامام سعيد ، امين الاسلام ، ابو على ، فضل بن حسن طبرسى ، كتاب خود را كه در ميان تفاسير جامع ، بى نظير است ، با اين عبارات رسا و گويا وصف كرده است . در وصف اين كتاب و بيان روش آن ، بهتر از اين عبارات ، چيزى نيافتم . . .\r\nگفتم اين كتاب در ميان كتب تفسير بىنظير است ، زيرا با همهء گسترش و عمق و تنوعى كه در بحثهاى آن هست ، از لحاظ نظم و ترتيب ، داراى خاصيتى است كه هيچ كتابى پيش از آن داراى چنين مقامى نبوده است . تقريباً كتابهاى تفسيرى كه بعداً هم نوشته شده ، داراى چنين امتيازى نيستند ، در تفاسيرى كه قبل از مجمع البيان نوشته شده است ، روايات و اقوالى كه در مسائل مختلف وجود داشت ، ضبط مىشد . بطورى كه گاهى فنى با فنى آميخته مىشد و خواننده به سختى مىتوانست ، مطلبى را كه ميخواست :\r\nاز اينجا و آنجا استخراج كند . در پاره‌اى از موارد مطلب بطور خسته كننده‌اى تفصيل داده مىشد و در پاره‌اى از موارد ، بقدرى مطلب خلاصه شده بود كه مخل به مقصود بود .\r\nدر ميان مفسرينى كه بعداً آمده‌اند و مطالب را به تفصيل بررسى و تحقيق كرده‌اند ، گروه قليلى هستند كه توانسته‌اند تفسير خود را در جوّ قرآن نگه دارند ، بطورى كه خواننده احساس كند كه در فضاى كتاب خدا در حركت است و ارتباط بحث كاملا با قرآن محفوظ است و چنين نيست كه مفسر بخاطر كمترين مناسبتى بسراغ بحثهاى دور و دراز رفته باشد .\r\nلكن تفسير مجمع البيان ، يكى از كتابهاى جامعى است كه توانسته است با\r\n\r\n","description":"","footnote":"","page_name":" 17 ","page_number":19},
  {"content":"\r\n\r\nبحثهاى فراوان و عميقى كه دارد ، داراى نظمى بىنظير باشد و مطالب را دسته بندى و منظم كند و خواص تفسير را از دست ندهد و توجه داشته باشد كه تفسير فنى است در خدمت قرآن ، نه در خدمت لغت و نه در خدمت فقها و نه براى تطبيق قرآن با نحو سيبويه يا بلاغت عبد القاهر يا فلسفه يونان و روم و نه براى تطبيق بر مذاهبى كه خود موظفند تابع قرآن باشند نه متبوع آن ! يكى از مزاياى اين روش اين است كه خوانندهء كتاب بمقصدى كه دارد ، بهتر دست مىيابد . كسانى كه طالب تحقيق در بارهء لغت يا نحو باشند بفصل مخصوص آن مراجعه مىكنند و كسانى كه بخواهند در بارهء قرائتهاى مختلف از لحاظ روايت و دليل تحقيق كنند بفصل مخصوص آن مراجعه مىكنند و مطلب خود را به آسانى بدست مىآورند و . . .\r\nبدون ترديد ، اين روش ، كار را براى كسانى كه مشغول مطالعهء قرآن هستند ، آسان مىكند . مخصوصاً در عصر حاضر كه مهمترين عاملى كه افراد را از مطالعهء كتب تفسير باز مىدارد ، همان دشواريهايى است كه در اين راه مشاهده مىكنند و حوصله اينكه با صبر و استقامت مطلب را دنبال كنند ، ندارند .\r\nاين بود مزيت اين كتاب ، از لحاظ نظم و ترتيب ، در كنار مزاياى علمى و فكرى آن 2 براى تأليف ، دو روش وجود دارد :\r\n1 - اينكه نظر مؤلف ، اين باشد كه عقيدهء خود را در برابر خوانندگان قرار دهد . چنين مؤلفى تمام كوشش خود را در اين راه صرف مىكند . بدون اينكه انحرافى پيدا كند ، يا راه ديگرى هم بخواننده ارائه دهد .\r\nاين روش در پاره‌اى از موارد مقبول است . از جمله اينكه مؤلف بخواهد كتاب خود را براى پيروان مذهب خاصى بنويسد . در اين مورد ، مؤلف ، فرض مىكند كه\r\n\r\n","description":"","footnote":"","page_name":" 18 ","page_number":20},
  {"content":"\r\n\r\nخودش و خوانندگانش اصول مذهبى را قبول دارند و آنها را بر همين اساس مخاطب قرار مىدهد .\r\n2 - اينكه مقصود مؤلف ، از كتابش هم مخالف باشد و هم موافق . چنين مؤلفى دانش را از وجهه خاصى مورد توجه قرار مىدهد و تمام آرا و ادله را ذكر مىكند و پس از آنكه خواننده را در ميان آرا و دلايل مختلف بگردش در آورد ، نظر خود را هم ذكر مىكند .\r\nاين روش عمومىتر و از لحاظ خدمت به حق و اخلاص علمى بهتر است . كتبى كه بر اين اساس نوشته شده است ، از لحاظ اسلامى ، فايدهء عمومى دارد و بطائفهء خاص يا مذهب معينى ارتباط ندارد .\r\nمؤلفين كه تابع اين روش هستند ، با هم مختلفند . برخى با اخلاص تابع اين روش هستند و همواره با حق در حركتند . گاهى از مذهب خود پيروى مىكنند و گاهى از مذاهب ديگر . وقتى كه اقوال پيروان مذاهب ديگر را نقل مىكنند ، كمال امانت و دقت را رعايت مىكنند . تو گويى خود پيروان آن مذاهب هستند و در بارهء عقيده و رأى خود گفتگو مىكنند ، برخى هم به اين پايه از اخلاص نرسيده‌اند . اينها نيز مراتبى دارند و بدترين مراتب آن ، اين است كه نويسنده ، مذهب خصم را با تحقير ياد كند و مخالفين را با القاب زشت نام ببرد . مىبينيم برخى از سنيان هنگامى كه مىخواهند از شيعه ياد كند ، مىگويند : « قال الروافض . . . » و هر گاه برخى از شيعه بخواهند از اقوال سنيان چيزى بنويسند ، مىگويند : « قال النواصب . . . » و هر گاه حنفىها بخواهند قولى از شافعيان نقل كنند ، مىگويند : « قال الشويفعيه . . . » اينها بر خلاف راه و رسمى است كه قرآن در مورد بحث و مناظره بما ياد داده و گفته است : بايد « بالتى هى احسن » باشد .\r\nميخواهم بگويم صاحب مجمع البيان تا حد زيادى توانسته است ، اخلاص علمى خود را در برابر عاطفه مذهبى خود حفظ كند . او اگر چه كوشش مىكند كه وجههء نظر شيعه را در مسائل خلافى روشن كند و گاهى هم در اين راه ، تحت تأثير عواطف مذهبى\r\n\r\n","description":"","footnote":"","page_name":" 19 ","page_number":21},
  {"content":"\r\n\r\nخود قرار مىگيرد ، مع الوصف مىبينيم هرگز در هماهنگى با عواطف خود و حملهء بمخالفين مذهب خود راه افراط را نمىپيمايد . حق اين است كه عالم ، با كمال انصاف و بصيرت بگويد : « مذهب من صواب است و احتمال دارد كه خطا باشد و مذهب ديگران خطاست و احتمال دارد كه صواب باشد » وانگهى ما مىبينيم كه امام طبرسى در پاره‌اى از مواضع ، رواياتى را كه مورد تاييد مذهبش هستند ، نقل مىكند ، آن گاه نظر ديگرى را ترجيح مىدهد يا مىپسندد .\r\n« مثلا در تفسير « اهدنا الصراط المستقيم » مىگويد :\r\nدر معناى صراط مستقيم ، وجوهى گفته شده است :\r\n1 - منظور كتاب خداست . اين وجه از پيامبر ( ص ) و از على ( ع ) و ابن مسعود روايت شده است .\r\n2 - منظور اسلام است . اين وجه ، از جابر و ابن عباس روايت شده است .\r\n3 - منظور دين خداست كه غير از آن از بندگان پذيرفته نمىشود . اين وجه از محمد بن حنيفه است .\r\n4 - منظور پيامبر و ائمه است . چنان كه در اخبار ما روايت شده است .\r\nبهتر اين است كه آيه را حمل بر عموم كنيم . تا همهء اين معانى در آن داخل باشد ، زيرا صراط مستقيم ، همان دينى است كه مشتمل بر توحيد و عدل و ولايت كسانى كه اطاعتشان واجب است ، مىباشد و خداوند سفارش آن را كرده است . » بديهى است كه روايت اخير با مذهب شيعه ، تناسب بيشترى دارد و در اخبار شيعه هم همين طور وارد شده است . لكن مؤلف ، نه آن را در اول ذكر مىكند و نه آن را ترجيح مىدهد ، بلكه در رديف روايات ديگر قرار مىدهد . آن گاه آيه را حمل بر عموم مىكند . چقدر جالب است وقتى كه مىگويد : « ولايت كسانى كه اطاعت شان واجب است ! » اين عبارت ، هم مورد قبول سنى است و هم مورد قبول شيعه .\r\nهر دو قبول دارند كه كسانى هستند كه اطاعتشان واجب است و در رأس آنها پيامبر و اولو الامر مىباشند . جالب بودن اين جمله ، از اين لحاظ است كه در مسألهء ولايت\r\n\r\n","description":"","footnote":"","page_name":" 20 ","page_number":22},
  {"content":"\r\n\r\nو امامت ، به تفصيل نمىپردازد ، زيرا مقام ، مقتضى آن نيست . بلكه عبارتى مىآورد كه مورد پسند خاطر همگان باشد و هيچ فكرى از آن گريزان نباشد .\r\nطبرسى مثل همهء مفسرين ديگر براى اسباب نزول آيات ، اهميت خاصى قائل است . بديهى است كه اين كار ، با عموميت جاودانى عبارات قرآن سازگار نيست .\r\nلكن تنها امام طبرسى گرفتار آن نيست بلكه او تحت تاثير پيشينيان خود قرار گرفته و بعديها نيز از اين تاثير بر كنار نمانده‌اند . بدون شك ، منظور آنها اين نيست كه معناى آيات را منحصر در موارد نزول گردانند . زيرا آنچه مورد ملاحظه است ، عموميت الفاظ است ، نه خصوص سبب .\r\n3 مؤلف اين كتاب ، از دانشمندانى است كه از علوم مختلف ، آگاهى دارد و ده‌ها تأليف و تصنيف بيادگار گذاشته است ، برخى از تاليفات او در بارهء موضوعات مذهبى شيعى است .\r\nاما عمدهء كوشش او در راه تفسير صرف شده است و اين بخاطر علاقه‌اى بوده ، كه از زمان جوانى به اين كار داشته است . به اين مطلب در مقدمهء تفسير خود اشاره كرده است .\r\nمورخان ، در بارهء سيرهء او مطلب جالبى نوشته‌اند و آن اين است كه او كتاب مجمع البيان را نوشت و مطالب كتاب تبيان شيخ طوسى را در آن گرد آورد ، بدون اينكه از تفسير كشاف زمخشرى اطلاعى داشته باشد . هنگامى كه از تفسير كشاف اطلاع يافت ، دست به تاليف كتاب ديگرى در زمينهء تفسير زد ، بنام « الكاف الشاف من كتاب الكشاف » از اين اسم بر مىآيد كه در اين كتاب ، مطالبى را كه از تفسير زمخشرى بدست آورده ، گنجانيده است - كتاب ديگرى هم به او نسبت ميدهند كه بنام « الوسيط » در چهار جلد ، بعد از نگارش كتاب مذكور تاليف كرد . همچنين مىگويند . كتابى هم بنام « الوجيز » در يك يا دو جلد نوشت . همهء اينها در زمينهء تفسير نگاشته شده‌اند . اينها را بدنبال اتمام بزرگترين تفسير خود « مجمع البيان »\r\n\r\n","description":"","footnote":"","page_name":" 21 ","page_number":23},
  {"content":"\r\n\r\nتاليف كرد . بعضى از اين كتاب‌ها بنام « جامع الجوامع » ناميده شده است ، زيرا ميان فرائد تبيان و زوايد كشاف ، جمع كرده بود .\r\nهمين صفات ، انسان را در برابر اين عالم شيعى به شگفت و حيرت و اميدارد ، زيرا او به آنچه خود ميدانست و از تبيان شيخ طوسى استفاده كرده بود ، اكتفاء نكرد و همين كه بكتاب تازه‌اى دست يافت ، كوشش كرد كه از مطالب آن نيز بهره‌مند گردد .\r\nعلت اينكه تفسير مجمع البيان را بهمهء مسلمين جهان تقديم مىكنم ، همين مزايايى است كه در اين كتاب وجود دارد . تا از دانش سرشار و روش اعتدالى و خلق نيكوى آن برخوردار گردند .\r\nدر اين كتاب ، مطالبى هم وجود دارد كه مورد قبول من يا برخى از خوانندگان نيست ، اما اينها از عظمت آن نمىكاهد .\r\nمسلمين داراى اديان و اناجيل مختلف نيستند . آنها داراى دين و كتاب و اصول واحدى هستند . تنها اختلاف در رأى و روايت و روش است . اما همگى تابع كتاب خدا و سنت پيامبر گرامى هستند . لازم است كه مسلمانان تبادل فكرى و علمى داشته باشند و دست از سوء ظن و طعن و سب بردارند و حق را دنبال كنند و از هر چيزى بهتر آن را برگزينند .\r\nاين بود قسمتهايى كه از مقدمات تفسير مجمع البيان طبع مصر ، انتخاب و ترجمه و در دسترس خوانندگان محترم قرار داده شد .\r\nقم - مهر ماه 1350 احمد بهشتى\r\n\r\n","description":"","footnote":"","page_name":" 22 ","page_number":24},
  {"content":"\r\n\r\n\r\n[ ادامه سوره اعراف 
  ]\r\n\r\n[ سوره الأعراف ( 7 ) : آيات 132 تا 133 
  ]\r\nوَ قالُوا مَهْما تَأْتِنا بِهِ مِنْ آيَةٍ لِتَسْحَرَنا بِها فَما نَحْنُ لَكَ بِمُؤْمِنِينَ ( 132 ) فَأَرْسَلْنا عَلَيْهِمُ الطُّوفانَ وَ الْجَرادَ وَ الْقُمَّلَ وَ الضَّفادِعَ وَ الدَّمَ آياتٍ مُفَصَّلاتٍ فَاسْتَكْبَرُوا وَ كانُوا قَوْماً مُجْرِمِينَ ( 133 )\r\n« 1 »\r\n\r\nترجمه :\r\nگفتند : هر معجزه‌اى كه براى مسحور كردن ما بياورى ، به تو ايمان نمىآوريم .\r\nما بر آنها طوفان و ملخ و شپش و غورباغه و خون ، كه معجزاتى آشكار بودند ، نازل كرديم .\r\nآنها تكبر كردند و قومى مجرم بودند .\r\n\r\n\r\n","description":"","footnote":"\r\n( 1 ) - سوره اعراف آيهء 132 و 133 جزء 9 سوره 7\r\n","page_name":" 23 ","page_number":25},
  {"content":"\r\n\r\n\r\nبيان آيه 132 - 133\r\n\r\nقرائت :\r\nالقمل : در قرائت غير مشهور بفتح قاف و سكون ميم خوانده شده است .\r\n\r\nلغت :\r\nطوفان : سيلابى كه زمين را فرا گيرد . اين كلمه ماخوذ از « طوف » است و برخى آن را مصدر دانسته‌اند ، مثل « رجحان و نقصان » اخفش گويد : مفرد آن « طوفانه » است . ابو عبيده گويد : سيلاب تند و مرگ ناگهانى را طوفان گويند :\r\nقمل : شپش بزرگ ، ابو عبيده گويد : شپش كوچك است .\r\n\r\nاعراب :\r\nمهما : خليل گويد : « مه » در اصل « ما » بوده و مثل « اما و متى ما » بر آن « ما » داخل و « هاء » تبديل به الف شده است . برخى هم « مه » را اسم فعل دانسته‌اند .\r\nفرق « مهما و ما » اين است كه اولى فقط براى شرط است و دومى مشترك است .\r\nتاتنا : فعل شرط و حذف ياء آن علامت جزم است .\r\nبه : اين ضمير به « مهما » بر ميگردد .\r\nبها : اين ضمير به « آية » بر ميگردد .\r\nمفصلات : حال\r\n\r\nمقصود :\r\n وَ قالُوا مَهْما تَأْتِنا بِهِ مِنْ آيَةٍ لِتَسْحَرَنا بِها فَما نَحْنُ لَكَ بِمُؤْمِنِينَ  : قوم فرعون به موسى گفتند : هر معجزه‌اى كه بياورى ، براى اينكه ما را مسحور و شيفتهء خود كنى تا از دين فرعون دست بكشيم ، تصديق تو نخواهيم كرد .\r\nمنظورشان اين است كه در راه كفر اصرار دارند و ثابت قدمند و در برابر هيچ\r\n\r\n","description":"","footnote":"","page_name":" 24 ","page_number":26},
  {"content":"\r\n\r\nمعجزه‌اى سر تسليم فرو نمىآورند .\r\nاكنون به منظور اينكه نشان دهد كه كار موسى مهم و شكست ناپذير بوده است ، مىفرمايد :\r\n فَأَرْسَلْنا عَلَيْهِمُ الطُّوفانَ  : در بارهء طوفان ، اختلاف است :\r\nابن عباس گويد : سيل بنيان كنى است كه خانه‌ها را ويران كند .\r\nمجاهد و عطا گويند : مرگ سريع و عمومى است .\r\nوهب بن منبه گويد : به لغت اهل يمن ، منظور طاعون است كه شب هنگام بر آل فرعون نازل شد و از آنها نه انسانى باقى گذاشت و نه حيوانى .\r\nابى قلابه گويد : آبله است و قوم فرعون ، اولين قومى بود كه گرفتار اين عذاب شد و بعداً هم براى مردم روى زمين باقى ماند .\r\nابو ظبيان از ابن عباس روايت كرده است كه منظور امر خداست كه آنها را در محاصره قرار داد . چنان كه مىفرمايد :  « فَطافَ عَلَيْها طائِفٌ مِنْ رَبِّكَ وَ هُمْ نائِمُونَ »  ( قلم 19 : در حالى كه آنان در خواب بودند ، طواف كننده‌اى از جانب خداوند آنها را در محاصره گرفت )  وَ الْجَرادَ  : معناى آن ملخ و معروف است .\r\n وَ الْقُمَّلَ  : در اين باره اختلاف است .\r\nابن عباس و مجاهد و سدى و قتاده و كلبى گويند : منظور ملخ‌هاى كوچكى است كه پر و بال ندارند و منظور از « جراد » ملخ بالدار است .\r\nعكرمه گويد : بچه ملخ ماده است .\r\nبرخى گويند : كيك است .\r\nسعيد بن جبير و حسن و عطاء خراسانى گويند : حشرات سياه رنگ و كوچك است .\r\nبه همين جهت ، حسن اين كلمه را بفتح قاف و سكون ميم خوانده است .\r\nاز سعيد بن جبير نقل شده است كه : منظور كرمى است كه از گندم بيرون مىآيد .\r\n\r\n","description":"","footnote":"","page_name":" 25 ","page_number":27},
  {"content":"\r\n\r\n وَ الضَّفادِعَ وَ الدَّمَ آياتٍ مُفَصَّلاتٍ  : مجاهد گويد : يعنى : طوفان و ملخ و قمل و قورباغه و خون ، معجزات آشكار و دلايل واضحى بودند كه موسى نشان داد .\r\nبرخى گفته‌اند : منظور از « مفصلات » اين است كه اين معجزات از يكديگر جدا بودند .\r\n فَاسْتَكْبَرُوا وَ كانُوا قَوْماً مُجْرِمِينَ  : آنها از قبول حق و ايمان به خدا تكبر كردند و مردمى عاصى و كافر بودند .\r\n\r\nداستان\r\nابن عباس و سعيد بن جبير و قتاده و محمد بن اسحاق بن يسار و على بن ابراهيم - بروايت از امام باقر و امام صادق عليهما السلام - گويند :\r\nهنگامى كه ساحران ايمان آوردند و فرعون مغلوب شد و با قومش به راه كفر ، استوار ماندند ، هامان بفرعون گفت :\r\nبنى اسرائيل بموسى ايمان آورده‌اند . آنها را زندانى كن . فرعون تمام افرادى را كه ايمان آورده بودند ، زندانى كرد . خداوند آنها را گرفتار كرد و دچار قحطى شدند . سپس بر آنها طوفان نازل كرد و خانه‌هاى آنها را ويران ساخت و آنها در صحرا خيمه زدند . خانهء قبطيان را آب فرا گرفت ، اما خانهء اسرائيليان را آب فرا نگرفت . زمين‌هاى زراعتى در زير آب مستور شد و نتوانستند زراعت كنند . به موسى گفتند : از خداوند بخواه كه ما را از اين باران نجات دهد تا به تو ايمان بياوريم و بنى - اسرائيل را همراه تو بفرستيم . موسى دعا كرد . و آنها نجات يافتند ، اما ايمان نياوردند . هامان به فرعون گفت : اگر بنى اسرائيل را آزاد كنى ، موسى بر تو غالب مىشود و ترا مغلوب مىسازد . در اين سال خداوند ، زمين‌ها را سبز و خرم كرد و قحطى و گرسنگى از ميان رفت . در سال دوم و بقولى در ماه دوم ، خداوند ملخ فرستاد و تمام زراعتها را خورد . آن گاه به خوردن درها و لباسها و اثاثيه‌ها پرداخت . ملخها در خانه‌هاى بنى اسرائيل وارد نمىشدند و فرعون و مردم ، از اين بلا بدست و پا و بدبختى افتادند . فرعون به موسى گفت : از خداوند بخواه ملخ‌ها را دفع كند ، تا بنى اسرائيل\r\n\r\n","description":"","footnote":"","page_name":" 26 ","page_number":28},
  {"content":"\r\n\r\nرا آزاد كنيم . موسى دعا كرد و پس از آنكه هفت روز ، از شنبه تا شنبه ، گرفتار بودند ، ملخها رفتند . گويند : موسى بيرون آمد و با عصاى خود به طرف شرق و غرب ، اشاره كرد و ملخها از همانجا كه آمده بودند ، بازگشتند . باز هم هامان مانع شد كه فرعون بنى اسرائيل را آزاد كند . سال سوم و بقولى در ماه سوم ، خداوند ملخهاى ريز بىبالى فرستاد . اينها بدترين ملخها بودند و در مدت كوتاهى همه چيز را خوردند و زمين را عريان كردند .\r\nبرخى گويند : موسى مامور شد كه به قريهء عين الشمس رود و عصاى خود را بر تلى از رمل بزند . همين كه عصاى خود را بر آن زد ، شپش‌هاى بسيارى توليد شدند و بجان مردم افتادند .\r\nسعيد بن جبير گويد : كرمهايى در گندمها پيدا شدند و شروع كردند به خوردن گندمها . بطورى كه اگر كسى مقدارى گندم به آسيا مىبرد ، چيزى از آن باقى نمىماند .\r\nاين بلاء بسيار سخت بود ، مو و پوست و مژگان چشمشان را مىخورد و خواب را بر چشم آنها حرام ميكرد .\r\nفرعون به موسى گفت : دعا كن خداوند اين بلا را از ما دور كند ، تا بنى - اسرائيل را آزاد كنم . موسى دعا كرد و بعد از هفت روز ، از شنبه تا شنبه بلا دفع شد .\r\nباز هم بوعدهء خود وفا نكردند .\r\nسال چهارم و بقولى ماه چهارم : قورباغه بر آنها نازل شد ، بطورى كه لباس و خوراك و آب و خانه‌ها همه را فرا گرفت و غذاهاى آنها را فاسد كرد و عرصهء زندگى بر آنها تنگ شد و اگر دهان خود را باز مىكردند كه غذايى بخورند . قورباغه وارد آن مىشد . باز هم با چشم گريان بموسى روى آوردند و گفتند اينبار توبه مىكنيم و ديگر باز نمىگرديم . از خدا بخواه تا ما را نجات بخشد . هفت روز از شنبه تا شنبه ، از نزول اين بلا گذشته بود كه موسى دعا كرد و خداوند آنها را آسوده گردانيد .\r\nباز هم عهد شكنى كردند . سال پنجم خون نازل شد و آب نيل را فرا گرفت . قبطى\r\n\r\n","description":"","footnote":"","page_name":" 27 ","page_number":29},
  {"content":"\r\n\r\nآب نيل را خون آلود مىديد و سبطى صاف و زلال ! فرعون داشت از تشنگى مىمرد و از روى ناچارى چوب درختان مرطوب را مىجويد . مدت هفت روز خوراك و نوشابهء آنها خون بود . زيد بن مسلم گويد : گرفتار خونريزى بينى شده بودند ! بار ديگر نزد موسى آمدند و تقاضا كردند كه دعا كند و آنها را نجات دهد ، تا ايمان آورند .\r\nلكن موسى دعا كرد و خداوند آنها را نجات داد و ايمان نياوردند .\r\n\r\n","description":"","footnote":"","page_name":" 28 ","page_number":30},
  {"content":"\r\n\r\n\r\n[ سوره الأعراف ( 7 ) : آيات 134 تا 136 
  ]\r\nوَ لَمَّا وَقَعَ عَلَيْهِمُ الرِّجْزُ قالُوا يا مُوسَى ادْعُ لَنا رَبَّكَ بِما عَهِدَ عِنْدَكَ لَئِنْ كَشَفْتَ عَنَّا الرِّجْزَ لَنُؤْمِنَنَّ لَكَ وَ لَنُرْسِلَنَّ مَعَكَ بَنِي إِسْرائِيلَ ( 134 ) فَلَمَّا كَشَفْنا عَنْهُمُ الرِّجْزَ إِلى أَجَلٍ هُمْ بالِغُوهُ إِذا هُمْ يَنْكُثُونَ ( 135 ) فَانْتَقَمْنا مِنْهُمْ فَأَغْرَقْناهُمْ فِي الْيَمِّ بِأَنَّهُمْ كَذَّبُوا بِآياتِنا وَ كانُوا عَنْها غافِلِينَ ( 136 )\r\n« 1 »\r\n\r\nترجمه :\r\nهمين كه گرفتار عذاب شدند ، گفتند : موسى ، نزد پروردگارت بعهدى كه پيش تست براى ما دعا كن . اگر ما را از عذاب نجات دهى ، به تو ايمان مىآوريم و بنى اسرائيل را همراه تو مىفرستيم . همين كه با فرا رسيدن وقت تعيين شده ، عذاب را از آنها برداشتيم ، پيمان شكنى كردند . از اينرو از آنها انتقام گرفتيم و آنها را در دريا غرق كرديم ، زيرا آيات ما را تكذيب كردند و از آن غفلت داشتند .\r\n\r\n\r\n","description":"","footnote":"\r\n( 1 ) - سوره اعراف آيه 134 تا 136 جزء 9 سوره 7\r\n","page_name":" 29 ","page_number":31},
  {"content":"\r\n\r\n\r\nبيان آيه 134 تا 136\r\n\r\nلغت\r\nرجز : در اصل دورى از حق . مثل « و الرجز فاهجر » ( المدثر 5 : از عبادت بت دورى كن ) عذاب هم رجز است ، زيرا كيفر دورى از حق است . « رجز » لرزش پاى شتر ، بطورى كه نتواند به خوبى راه برود . نوعى از شعر را هم بمناسبت اين كه همراه تحرك و لرزش ادا مىشود ، رجز مىگويند .\r\nنكث : پيمان شكنى يم : دريا . شاعر گويد :\r\n دوية و دجى ليل كانهما * يم تراطن فى حافاته الروم \r\nيعنى : بيابانى وسيع و شبى ظلمانى كه گويى دريايى است كه روميان در كرانه‌هاى آن به زبان عجمى سخن مىگويند .\r\nغفلت : حالتى است كه غير از آگاهى و بيدارى است .\r\n\r\nاعراب\r\nاذا : اين كلمه ظرف مفاجاة است و بجمله اضافه نميشود . بلكه مثل « هناك » است . گاهى بدنبال آن فقط اسم مىآيد ، مثل « خرجت فاذا زيد » مقصود اين است كه از آنها انتظار بود كه به پيمان خود وفا كنند ، اما ناگهان پيمان شكنى كردند .\r\n\r\nمقصود\r\nاكنون خداوند از حال آنها خبر دارد ، مىفرمايد :\r\n وَ لَمَّا وَقَعَ عَلَيْهِمُ الرِّجْزُ قالُوا يا مُوسَى ادْعُ لَنا رَبَّكَ بِما عَهِدَ عِنْدَكَ  : حسن و قتاده و مجاهد گويند : منظور عذابى است كه بوسيلهء طوفان و . . . دامنگير آنها شده بود . از امام صادق ( ع ) روايت شده است كه برف سرخ بر آنها باريد و آنها اين بلا را\r\n\r\n","description":"","footnote":"","page_name":" 30 ","page_number":32},
  {"content":"\r\n\r\nموجب هلاك و پريشانى بود ، قبلا نديده بودند . همين كه گرفتار اين بلاها شدند ، نزد موسى رفتند و گفتند : خداوند هميشه دعاى تو را مستجاب مىكرد . از خدا بخواه تا ما را نجات دهد . برخى گفته‌اند : يعنى طبق آن عهدى كه داريم و اگر ايمان بياوريم ، خداوند بلا را دفع مىكند ، خدا را بخوان . ابو مسلم گويد : يعنى خدا را بعهد نبوت بخوان . طبق اين معنى ، باء براى قسم است ، يعنى به حق نبوتى كه خداوند به تو داده است كه اگر دعا كنى ما را نجات مىدهد .\r\n لَئِنْ كَشَفْتَ عَنَّا الرِّجْزَ لَنُؤْمِنَنَّ لَكَ وَ لَنُرْسِلَنَّ مَعَكَ بَنِي إِسْرائِيلَ  : اگر عذاب را از ما دور سازى ، به رسالت تو ايمان مىآوريم و بنى اسرائيل را از خدمت و كارهاى سخت آزاد مىكنيم و با تو مىفرستيم .\r\n فَلَمَّا كَشَفْنا عَنْهُمُ الرِّجْزَ إِلى أَجَلٍ هُمْ بالِغُوهُ إِذا هُمْ يَنْكُثُونَ  : منظور از « اجل » مدتى است كه خداوند براى آنها تعيين كرده بود . يعنى همين كه مدت مقدر و تعيين شده ، فرا رسيد و عذاب را از آنها دور ساختم ، عهد شكنى كردند .\r\n فَانْتَقَمْنا مِنْهُمْ فَأَغْرَقْناهُمْ فِي الْيَمِّ بِأَنَّهُمْ كَذَّبُوا بِآياتِنا وَ كانُوا عَنْها غافِلِينَ  : بر اثر كردار و رفتار ناپسندشان از آنها انتقام گرفتيم و آنها را به دريا غرق كرديم ، زيرا آيات و حجج ما را تكذيب كردند و نبوت موسى را تصديق نكردند . عذاب هنگامى بر آنها نازل شد كه غافل بودند . برخى گويند : يعنى كارهاى غفلت آميز ايشان باعث نزول عذاب شد\r\n.\r\n\r\n","description":"","footnote":"","page_name":" 31 ","page_number":33},
  {"content":"\r\n\r\n\r\n[ سوره الأعراف ( 7 ) : آيه 137 
  ]\r\nوَ أَوْرَثْنَا الْقَوْمَ الَّذِينَ كانُوا يُسْتَضْعَفُونَ مَشارِقَ الْأَرْضِ وَ مَغارِبَهَا الَّتِي بارَكْنا فِيها وَ تَمَّتْ كَلِمَتُ رَبِّكَ الْحُسْنى عَلى بَنِي إِسْرائِيلَ بِما صَبَرُوا وَ دَمَّرْنا ما كانَ يَصْنَعُ فِرْعَوْنُ وَ قَوْمُهُ وَ ما كانُوا يَعْرِشُونَ ( 137 )\r\n« 1 »\r\n\r\nترجمه :\r\nمردمى را كه ضعيف شده بودند ، وارث شرق و غرب زمين كه آن را بركت داده بوديم ، كرديم و سخن نيكوى خداوند بر بنى اسرائيل بواسطهء اينكه صبر كردند ، تمام شد و آنچه فرعون و قومش ساخته بودند و باغهاى آنها را تباه كرديم .\r\n\r\n\r\n","description":"","footnote":"\r\n( 1 ) - سوره اعراف آيه 137 جزء 9 سوره 7\r\n","page_name":" 32 ","page_number":34},
  {"content":"\r\n\r\n\r\nبيان آيهء 137\r\n\r\nقرائت :\r\nيعرشون : ابن عامر و ابو بكر بضم راء و ديگران بكسر راء خوانده‌اند . اما كسر راء فصيح‌تر است .\r\n\r\nلغت :\r\nيعرشون : ابو عبيده گويد : يعنى بنا مىكنند . « عرش مكه » يعنى بناى مكه\r\n\r\nاعراب :\r\n مَشارِقَ الْأَرْضِ وَ مَغارِبَهَا  : ممكن است مفعول « اورثنا » يا مفعول فيه باشد .\r\nبرخى گويند : مفعول فيه براى « يستضعفون » است . بنا بر اين « هاءِ » در « فيها » به « التي » كه صفت « ارض » محذوف است باز مىگردد و محل آن نصب است به « اورثنا » .\r\n\r\nمقصود :\r\n وَ أَوْرَثْنَا الْقَوْمَ الَّذِينَ كانُوا يُسْتَضْعَفُونَ مَشارِقَ الْأَرْضِ وَ مَغارِبَهَا الَّتِي بارَكْنا فِيها  : بدنبال مطالب پيش مىفرمايد : قوم بنى اسرائيل را كه بر اثر ظلم قبطيان ضعيف شده بودند ، قدرت بخشيديم و پس از هلاك فرعون ، سراسر قلمرو كشور فرعون را در اختيار آنها گذاشتيم و بوسيلهء زراعت و ميوه و جارى كردن چشمه‌ها و نهرها آنجا را بركت داديم .\r\nحسن گويد : قلمرو كشور فرعون شام و مصر بود . قتاده گويد : شرق و غرب شام بود . جبائى گويد : مصر بود . زجاج گويد : داود و سليمان از بنى اسرائيل بودند و بر كشور فرعون حكومت كردند .\r\n وَ تَمَّتْ كَلِمَتُ رَبِّكَ الْحُسْنى عَلى بَنِي إِسْرائِيلَ بِما صَبَرُوا  : وعدهء نيكويى كه\r\n\r\n","description":"","footnote":"","page_name":" 33 ","page_number":35},
  {"content":"\r\n\r\nخداوند به بنى اسرائيل داده بود تحقق يافت . دشمنشان نابود شد و بر سرزمين وى دست يافتند . وفاى به وعده ، از لحاظ اينكه همراه ارزانى داشتن نعمت است ، بمنزلهء تمام سخن است . برخى گويند : « كلمهء حسنى » اين آيه است :  وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ . . . »  ( قصص 5 ) حسن گويد : تمام كلمات خدا نيكوست زيرا وعده است به چيزهايى كه پسنديده است و مقصود وعدهء بهشت است . بهر صورت ، آنها از اين لحاظ ، مشمول عنايات و الطاف خداوندى شدند كه در برابر آزارهاى فرعونيان صبر كردند و به كارهاى سخت ، تن دادند .\r\n وَ دَمَّرْنا ما كانَ يَصْنَعُ فِرْعَوْنُ وَ قَوْمُهُ وَ ما كانُوا يَعْرِشُونَ  : خانه‌ها و كاخهاى فرعون و فرعونيان و درختها و باغهاى آنها و بقول ابن عباس سقف‌هاى ايشان را ويران كرديم\r\n.\r\n\r\n","description":"","footnote":"","page_name":" 34 ","page_number":36},
  {"content":"\r\n\r\n\r\n[ سوره الأعراف ( 7 ) : آيات 138 تا 140 
  ]\r\nوَ جاوَزْنا بِبَنِي إِسْرائِيلَ الْبَحْرَ فَأَتَوْا عَلى قَوْمٍ يَعْكُفُونَ عَلى أَصْنامٍ لَهُمْ قالُوا يا مُوسَى اجْعَلْ لَنا إِلهاً كَما لَهُمْ آلِهَةٌ قالَ إِنَّكُمْ قَوْمٌ تَجْهَلُونَ ( 138 ) إِنَّ هؤُلاءِ مُتَبَّرٌ ما هُمْ فِيهِ وَ باطِلٌ ما كانُوا يَعْمَلُونَ ( 139 ) قالَ أَ غَيْرَ اللَّهِ أَبْغِيكُمْ إِلهاً وَ هُوَ فَضَّلَكُمْ عَلَى الْعالَمِينَ ( 140 )\r\n« 1 »\r\n\r\nترجمه\r\nبنى اسرائيل را از دريا عبور داديم . آن گاه بقومى گذشتند كه در پيشگاه بتها سر فرو مىآورند . گفتند : موسى ، براى ما هم خدايى قرار ده ، چنان كه آنها را خدايى است . موسى گفت : شما مردمى نادان هستيد . آنچه اينان به آن مشغول هستند ، تباه مىشود و كردار آنها باطل است . گفت : آيا جز خداى يكتا براى شما معبود ديگرى بجويم ، حال آنكه او شما را بر مردم جهان برترى داده است ؟ !\r\n\r\n\r\n","description":"","footnote":"\r\n( 1 ) - سوره اعراف آيه 138 تا 140 جزء 9 سوره 7\r\n","page_name":" 35 ","page_number":37},
  {"content":"\r\n\r\n\r\nبيان آيه 138 تا 140\r\n\r\nقرائت\r\nيعكفون : كوفيان - بجز عاصم - اين كلمه را بكسر كاف و ديگران بضم خوانده‌اند و هر دو صحيح است .\r\n\r\nلغت :\r\nمجاوزه : خارج كردن از حد بحر : اين كلمه در اصل به معناى گشايش است . شتر گوش شكافته را « بحيره » گويند ، زيرا ميان دو قطعهء گوش آن فاصله افتاده است . « تبحر » در علم ، يعنى وسعت معلومات .\r\nعكوف : درنگ كردن . « اعتكاف » ماندن در مسجد است .\r\nمتبر : هلاك شد . طلا را به دو جهت « تبر » گويند : يكى اينكه معدن هلاكت است و ديگر اينكه بظرف شكسته « متبر » گويند و قراضهء آن « تبر » است .\r\n\r\nاعراب :\r\nكما : « ما » در اينجا كاف را از عمل بازداشته ، زيرا ما بعد آن جمله است .\r\nبصير گويد « ما » مصدريه است كه متصل بظرف شده ، چنان كه متصل به مبتدا و خبر مىشود . مثل « كما سيف عمر و لم تخنه مضاربه » ممكن است « ما » به معناى « الذى » و ضمير « لهم » عائد به آن باشد و در اين صورت « آلهة » بدل يا خبر مبتداى محذوف است .\r\n ما هُمْ فِيهِ  : موصول وصله و در محل رفع و نائب فاعل « متبر » و همچنين  « ما كانُوا يَعْمَلُونَ »  كه فاعل « باطل » است .\r\nابغى : داراى دو مفعول است : « كم و الها » و « غير » حال است .\r\n\r\n","description":"","footnote":"","page_name":" 36 ","page_number":38},
  {"content":"\r\n\r\n\r\nمقصود\r\nاكنون خداوند از حال بنى اسرائيل خبر داده ، مىفرمايد :\r\n وَ جاوَزْنا بِبَنِي إِسْرائِيلَ الْبَحْرَ فَأَتَوْا عَلى قَوْمٍ يَعْكُفُونَ عَلى أَصْنامٍ لَهُمْ  :\r\nدرياى نيل را براى بنى اسرائيل شكافتيم و با ظاهر كردن راه‌هايى خشك آنها را عبور داديم . آن گاه فرعون و قومش را در آن هلاك كرديم . پس از عبور از دريا بقومى برخوردند كه سرگرم پرستش بتها بودند .\r\nقتاده گويد : اين قوم بت پرست از لخم بودند كه در « رقه » سكونت گزيده بودند .\r\nابن جريح گويد : بت آنها به شكل گاو بود و همين ، منشأ گوساله پرستى اسرائيليان شد .\r\n قالُوا يا مُوسَى اجْعَلْ لَنا إِلهاً كَما لَهُمْ آلِهَةٌ  : گفتند : موسى ، براى ما هم چيزى آماده ساز تا مثل اين قوم ، بعبادتش پردازيم . اين سخن كفر آميز را ممكن است جاهلان قوم گفته باشند ، نه مؤمنان . علت اين پيشنهاد اين بود كه انسان هر چه را ببيند ، به آن مايل مىشود و مىخواهد داشته باشد . اين آيه دلالت دارد بر اينكه آنها بعد از ديدن آن همه معجزات روشن هنوز هم در جهالت بودند و فكر مىكردند عبادت غير خدا هم جايز است و توجه نداشتند كه بت شايستهء پرستش نيست . ممكن است آنها تصور كرده باشند كه از راه عبادت بت هم مىشود به خدا تقرب يافت و الا آنها معتقد بودند كه خداوند شبيه چيزى نيست و هيچ چيز نمىتواند با خداوند برابرى كند . چنان كه خداوند از مشركين نقل مىكند كه :  « ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى »  ( زمر 3 : آنها را پرستش نمىكنيم مگر به منظور قرب به خدا )  قالَ إِنَّكُمْ قَوْمٌ تَجْهَلُونَ  : موسى در جواب آنها گفت : شما مردمى نادان هستيد و از عظمت و صفات خداوند بىخبريد . اگر خدا را درست شناخته بوديد ، چنين خواهشى نمىكرديد . اين معنى از جبائى است . ابن عباس گويد : يعنى شما از نعمت خدا بى خبريد .\r\n إِنَّ هؤُلاءِ مُتَبَّرٌ ما هُمْ فِيهِ وَ باطِلٌ ما كانُوا يَعْمَلُونَ  : اين قوم بت پرست ، از پرستش بتها خبرى نمىبينند و به هلاكت مىرسند و عمل آنها باطل است و براى آنها سودى ندارد و دفع ضررى نمىكند . باطل شدن چيزى به اين است كه منهدم و ويران گردد يا\r\n\r\n","description":"","footnote":"","page_name":" 37 ","page_number":39},
  {"content":"\r\n\r\nنادرست باشد .\r\n قالَ أَ غَيْرَ اللَّهِ أَبْغِيكُمْ إِلهاً  : موسى بعد از آنكه رفتار بت پرستان را مورد نكوهش قرار داد ، بقوم خود فرمود : آيا جز خداوند يكتا ، براى شما خدايى ديگر جستجو كنم كه به پرستش آن بپردازيد .\r\n وَ هُوَ فَضَّلَكُمْ عَلَى الْعالَمِينَ :  حسن و جبائى گويند : يعنى خداى يكتا شما را بر مردم زمانتان برترى داد .\r\nبرخى گويند : يعنى خداوند سبحان ، به شما فضائلى بخشيده ، كه به احدى نبخشيده است . اين فضائل اين است كه دو مرد از خود شما در ميان شما برگزيده است تا بهتر بتوانيد سخنانشان را قبول كنيد و شما را بطور شگفت آميزى از آزار و اذيت فرعونيان نجات داد و سر زمين و خانه و ثروت آنها را بشما بخشيد\r\n.\r\n\r\n","description":"","footnote":"","page_name":" 38 ","page_number":40},
  {"content":"\r\n\r\n\r\n[ سوره الأعراف ( 7 ) : آيات 141 تا 142 
  ]\r\nوَ إِذْ أَنْجَيْناكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ يُقَتِّلُونَ أَبْناءَكُمْ وَ يَسْتَحْيُونَ نِساءَكُمْ وَ فِي ذلِكُمْ بَلاءٌ مِنْ رَبِّكُمْ عَظِيمٌ ( 141 ) وَ واعَدْنا مُوسى ثَلاثِينَ لَيْلَةً وَ أَتْمَمْناها بِعَشْرٍ فَتَمَّ مِيقاتُ رَبِّهِ أَرْبَعِينَ لَيْلَةً وَ قالَ مُوسى لِأَخِيهِ هارُونَ اخْلُفْنِي فِي قَوْمِي وَ أَصْلِحْ وَ لا تَتَّبِعْ سَبِيلَ الْمُفْسِدِينَ ( 142 )\r\n« 1 »\r\n\r\nترجمه :\r\nهنگامى را به ياد آوريد كه شما را از فرعونيان نجات داديم . آنها شما را خوار و ذليل و گرفتار عذاب سخت مىكردند . پسرانتان را مىكشتند و زنانتان را زنده مىگذاشتند . در اين نجات ، نعمت بزرگى بود از جانب خداوندتان . با موسى سى شب مواعده كرديم و بده شب تمام كرديم و او ميقات پروردگارش را در چهل شب ، به پايان رسانيد و به برادرش هارون گفت : در ميان قوم من خليفهء من باش ، و اصلاح كن و پيرو راه تبه‌كاران مباش .\r\n\r\n\r\n","description":"","footnote":"\r\n( 1 ) - سوره اعراف آيه 141 و 142 جزء 9 سوره 7\r\n","page_name":" 39 ","page_number":41},
  {"content":"\r\n\r\n\r\nبيان آيه 141\r\n\r\nقرائت\r\nانجيناكم : ابن عامر « انجاكم » و ديگران « انجيناكم » خوانده‌اند .\r\nيقتلون : نافع به تخفيف و ديگران به تشديد خوانده‌اند .\r\n\r\nمقصود :\r\nاكنون خداوند بنى اسرائيل زمان پيامبر گرامى اسلام را مخاطب ساخته ، از راه امتنان مىفرمايد :\r\n وَ إِذْ أَنْجَيْناكُمْ   مِنْ آلِ فِرْعَوْنَ يَسُومُونَكُمْ سُوءَ الْعَذابِ  : به ياد آوريد هنگامى را كه شما را از دست فرعونيان كه شما را بخوارى و ذلت كشانده و به شكنجه‌هاى سخت گرفتار كرده بودند ، نجات داديم .\r\n يُقَتِّلُونَ أَبْناءَكُمْ وَ يَسْتَحْيُونَ نِساءَكُمْ  : پسران شما را مىكشتند و دختران شما را براى كلفتى و خدمتگزارى باقى مىگذاشتند .\r\n وَ فِي ذلِكُمْ بَلاءٌ مِنْ رَبِّكُمْ عَظِيمٌ  : سر انجام نعمت خدا شامل حال شما شد و از شر آنها رهايى يافتيد . و اين نعمت ، بزرگ بود . برخى گويند : يعنى اينكه خداوند مدتى شما را در ميان قوم فرعون نگاه داشت ، بلاى بزرگى بود . تفسير اين آيه ، در سورهء بقره گذشته است .\r\n\r\n","description":"","footnote":"","page_name":" 40 ","page_number":42},
  {"content":"\r\n\r\n\r\nبيان آيه 142\r\n\r\nلغت :\r\nميقات : فرق آن با « وقت » اين است كه ميقات ، زمان يا مكانى است كه براى كارى تعيين شده و وقت ، زمانى است كه ممكن است تعيين شده يا نشده باشد . به همين جهت مىگويند : « مواقيت حج » يعنى جاهايى كه براى احرام تعيين شده است .\r\n\r\nمقصود :\r\nاكنون خداوند بدنبالهء نعمتهايى كه به بنى اسرائيل ارزانى داشته ، اشاره مىكند و ميفرمايد :\r\n وَ واعَدْنا مُوسى ثَلاثِينَ لَيْلَةً وَ أَتْمَمْناها بِعَشْرٍ  : در سورهء بقره ، فرمود :  « أَرْبَعِينَ لَيْلَةً »  و در اينجا نفرمود : در بارهء آن چند وجه گفته شده است :\r\n1 - مدت اقامت موسى ، ماه ذى القعده و ده روز اول ذى الحجه بود . اگر مىگفت « اربعين ليلة » معلوم نبود كه ابتداى آن اول ماه بود و همچنين معلوم نبود كه ايام ، پياپى بود و نيز معلوم نبود كه ماه معينى بوده است . اين قول از فراءِ و مطابق نظر مجاهد و ابن عباس و ابن جريح و مسروق و بيشتر مفسران است .\r\n2 - خداوند سى شب با موسى وعده گذاشت كه روزه بگيرد و از راه عبادت به خداوند تقرب يابد ، بعد آن سى شب را با ده شب با تمام رسانيد تا وقت مناجات موسى فرا رسيد . برخى گفته‌اند : اين همان ده روزى است كه تورات در آن نازل شده است و از اين جهت ، جداگانه ذكر شده است .\r\n3 - موسى بقوم خود گفت سى روز از شما دور مىشوم تا بر آنها آسمان باشد ، آن گاه ده روز ديگر اضافه كرد و اين خلف وعده نبود ، زيرا هر گاه چهل روز ، دور باشد سى روز هم دور بوده و بقول خود وفا كرده است . اين قول از امام باقر عليه السلام است . قريب\r\n\r\n","description":"","footnote":"","page_name":" 41 ","page_number":43},
  {"content":"\r\n\r\nبه همين مضمون از حسن است كه در اصل چهل شب وعده گذاشته شده بود كه در اينجا براى تأكيد به تفصيل و در آنجا به اجمال ذكر شده است .\r\n فَتَمَّ مِيقاتُ رَبِّهِ أَرْبَعِينَ لَيْلَةً  : اين جمله را ذكر مىكند با اينكه از جملهء پيش بر مىآيد كه مدت اقامت موسى چهل شب بوده است . مقصود از اين بيان و تفصيل ، همان چيزى است كه نويسندگان ، آن را « فذلكة » « 1 » مىنامند . اگر اين جمله را ذكر نميكرد ، ممكن بود تصور شود كه موسى سى شب را بده شب تمام كرده است . در سورهء بقره ، در بارهء معناى « مواعده و وعد » گفتگو كرده ، گفتيم كه « اربعين » حال است .\r\n وَ قالَ مُوسى لِأَخِيهِ هارُونَ اخْلُفْنِي فِي قَوْمِي وَ أَصْلِحْ  : موسى هنگامى كه به ميقات مىرفت ، به برادرش هارون گفت : تو در ميان قوم جانشين من باش و در راه صلاح گام بگذار . برخى گويند : يعنى در غيبت من فاسد آنها را اصلاح كن . برخى گويند :\r\nيعنى آنها را بطاعت خداوند وادار .\r\n وَ لا تَتَّبِعْ سَبِيلَ الْمُفْسِدِينَ  : راه معصيت كاران را مپيماى و كمك ظالمان نباش . منظور اصلاح قوم است . اگر چه مخاطب را برادرش قرار داده است . علت اينكه موسى هارون را امر مىكند كه : در ميان قوم جانشين و نائب او باشد ، با اينكه خود هارون پيامبر مرسل است ، اينست كه رياست بر هارون و قوم از آن موسى بود و جايز نبود كه هارون هم موسى را جانشين خود سازد . از اينجا بر مىآيد كه مقام امامت از مقام نبوت جدا مىشود و داخل آن نيست . گروهى از پيامبران ، علاوه بر نبوت داراى مقام امامت هم بوده‌اند . هارون اگر مىتوانست علاوه بر نبوت ، داراى مقام امامت هم باشد ، لازم نبود كه موسى او را خليفهء خود كند و مقام امامت را به او واگذار سازد .\r\n\r\n\r\n","description":"","footnote":"\r\n( 1 ) - يعنى : خلاصه كردن مطلب\r\n","page_name":" 42 ","page_number":44},
  {"content":"\r\n\r\n\r\n[ سوره الأعراف ( 7 ) : آيه 143 
  ]\r\nوَ لَمَّا جاءَ مُوسى لِمِيقاتِنا وَ كَلَّمَهُ رَبُّهُ قالَ رَبِّ أَرِنِي أَنْظُرْ إِلَيْكَ قالَ لَنْ تَرانِي وَ لكِنِ انْظُرْ إِلَى الْجَبَلِ فَإِنِ اسْتَقَرَّ مَكانَهُ فَسَوْفَ تَرانِي فَلَمَّا تَجَلَّى رَبُّهُ لِلْجَبَلِ جَعَلَهُ دَكًّا وَ خَرَّ مُوسى صَعِقاً فَلَمَّا أَفاقَ قالَ سُبْحانَكَ تُبْتُ إِلَيْكَ وَ أَنَا أَوَّلُ الْمُؤْمِنِينَ ( 143 )\r\n« 1 »\r\n\r\nترجمه :\r\nهمين كه موسى به ميقات ما رسيد و پروردگارش با او تكلم كرد ، گفت : پروردگارا ، خود را بنمايان تا ترا بنگرم . خداوند فرمود : هرگز مرا نمىبينى . لكن كوه را بنگر اگر بر جاى خود استقرار يافت ، مرا خواهى ديد . همين كه خداوند براى كوه تجلى كرد ، كوه را متلاشى كرد و موسى بيهوش افتاد . هنگامى كه به هوش آمد ، گفت : منزهى تو .\r\nبدرگاه تو توبه كردم و من أوّلين مؤمنانم .\r\n\r\n\r\n","description":"","footnote":"\r\n( 1 ) - سوره اعراف آيه 143 جزء 9 سوره 7\r\n","page_name":" 43 ","page_number":45},
  {"content":"\r\n\r\n\r\nبيان آيه 143\r\n\r\nقرائت :\r\nدكا : كوفيان - بجز عاصم - در اينجا و در سورهء كهف به مد و ديگران در هر دو جا بقصر و تنوين خوانده‌اند . عاصم نيز در سورهء كهف بمد خوانده است .\r\nدك : به معناى كوبيده و دكاءِ تپه‌اى است كه فروتر از كوه و برتر از زمين باشد .\r\n\r\nلغت :\r\nتجلى : ظهور ، اعم از اينكه بدلالت باشد يا به آشكار شدن .\r\n\r\nمقصود :\r\nاكنون در پيرامون داستان ميقات مىفرمايد :\r\n وَ لَمَّا جاءَ مُوسى لِمِيقاتِنا وَ كَلَّمَهُ رَبُّهُ قالَ رَبِّ أَرِنِي أَنْظُرْ إِلَيْكَ  : موسى به جايگاهى كه براى او تعيين كرده بوديم ، آمد ، تا با او سخن گوييم و تورات را بر او نازل كنيم . ممكن است منظور از « ميقات » زمانى باشد كه خداوند تعيين كرده بود كه موسى به آنجا رود ، زيرا لفظ ميقات هم براى زمان به كار مىرود و هم براى مكان .\r\nبهر صورت ، خداوند در آنجا بدون واسطه ، با موسى سخن گفت . در اينجا تعيين نكرده است كه كلام خدا را از كجا شنيد ، لكن در جاهاى ديگر گفته است كه از درخت شنيد .\r\nبنا بر اين درخت ، محل خروج صدا بود . زيرا صدا عرض است و بايد قائم به جسم باشد . برخى گفته‌اند : در اينجا خداوند صدا را از ابر به گوش موسى رسانيد ، موسى از فرصت استفاده كرد و گفت : خدايا خود را به من بنماى تا ترا بنگرم . علما در بارهء علت اين درخواست ، اختلاف كرده‌اند ، زيرا موسى مىدانست كه خدا را نمىتوان بوسيلهء حواس رؤيت كرد . اقوال علما از اينقرار است :\r\n\r\n","description":"","footnote":"","page_name":" 44 ","page_number":46},
  {"content":"\r\n\r\n1 - جمهور مىگويند : براى خودش درخواست رؤيت نكرد . بلكه براى قومش درخواست كرد ، زيرا آنها مىگفتند : تا خدا را آشكارا ننگريم ، به تو ايمان نمىآوريم .\r\nاز اينرو پس از آنكه خداوند آنها را هلاك كرد ، گفت : ما را به سبب كردار سفيهان هلاك مىكنى ؟ ! ( آيه 155 همين سوره ) پرسش اگر جايز باشد كه براى قوم درخواست رؤيت كند ، با اينكه مىداند كه رؤيت خداوند محال است ، جايز است كه ساير خواسته‌هاى ايشان را هم كه محال بود ، از خداوند درخواست كند .\r\nپاسخ تفاوت اين است كه هر گاه آنها شك در جواز رؤيت داشته باشند ، همين كه بشنوند كه خداوند ديدنى نيست ، شكشان بر طرف مىشود ، زيرا خداوند حكيم و گفتارش راست است . بنا بر اين جوابى كه از جانب خداوند مىرسد ، شك آنها را بر طرف مىكند ، اما شك در جواز جسم بودن خداوند ، از اين راه بر طرف نمىشود ، زيرا كسى كه جسم است ، ممكن نيست بىنياز و عالم بهمهء معلومات باشد و جوابى كه داده مىشود ، مفيد يقين نيست و نفعى ندارد .\r\nبرخى از علما گفته‌اند : جايز است كه موسى با علم باستحالهء رؤيت ، براى قوم خود درخواست رؤيت كند ، زيرا اين كار به صلاح قوم است . منتهى پيامبر بايد خودش عالم باشد كه آنچه درخواست مىكند ، از محالات است و مقصودش اين است كه از راه لطف ، جوابى از جانب خداوند داده بشود ، 2 - منظور موسى اين نبود كه خدا را به چشم بنگرد ، بلكه مىخواست پاره‌اى از نشانه‌هاى آخرت به او نشان داده شود ، تا معرفت كامل حاصل شود و شك و ترديدها زايل گردد و نيازى نداشته باشد كه براى قوم بنى اسرائيل استدلال كند و آنها انكار كنند . نظير آن سؤالى است كه ابراهيم از خداوند كرد كه كيفيت زنده شدن مردگان را كه او از راه استدلال ، پذيرفته و معتقد شده بود ، به او نشان دهد تا خاطر او آسوده\r\n\r\n","description":"","footnote":"","page_name":" 45 ","page_number":47},
  {"content":"\r\n\r\nشود . خلاصه اينكه اگر چه درخواست كرده است كه خدا را به چشم بنگرد ، لكن منظور رؤيت حقيقى نيست ، بلكه منظور تحصيل علم است . اين وجه از ابو القاسم بلخى است .\r\n3 - حسن و ربيع و سدى گويند : اينكه سؤال كرد كه خدا را ببيند ، منظور تشبيه خداوند به موجودات جسمانى نبود . زيرا براى كسى كه نسبت به مسألهء رؤيت جاهل است ، علم به توحيد ، ممكن است و در اين صورت مانعى ندارد كه از راه سمع ، علم پيدا كند كه خداوند ، قابل رؤيت نيست .\r\nاين وجه ، با توجه بمقام شامخ انبياء و اينكه ممكن نيست آنها از چنين مسأله‌اى بىخبر باشند ، صحيح نيست .\r\n قالَ لَنْ تَرانِي  : اين پاسخ ، از جانب خداست . يعنى : هرگز مرا نمىبينى ، زيرا « لن » نفى ابد مىكند .\r\n وَ لكِنِ انْظُرْ إِلَى الْجَبَلِ فَإِنِ اسْتَقَرَّ مَكانَهُ فَسَوْفَ تَرانِي  : لكن اگر كوه ، در جاى خود استقرار پيدا كرد ، مرا خواهى ديد . يعنى شرط رؤيت من استقرار كوه است و از آنجا كه كوه ، استقرار پيدا نكرد ، معلوم مىشود ديدن خداوند امكان ندارد .\r\nرسم اين است كه هر گاه بخواهند چيزى را بعيد و غير ممكن بشمارند ، آن را مشروط به چيزى مىكنند كه عدم امكان آن محقق است .\r\nپرسش اگر منظور استبعاد بود ، بايد به چيزى مشروط كند كه محال باشد ، چنان كه داخل شدن بهشت را به داخل شدن طناب در سوراخ سوزن مشروط دانسته است .\r\nپاسخ خداوند جواز رؤيت را مشروط باستقرار كوه در آن حال كرده است كه كوه درهم كوبيده شد . بنا بر اين محال است كه در آن حال جمع ضدين شود و كوه هم استقرار داشته باشد و هم نداشته باشد .\r\n فَلَمَّا تَجَلَّى رَبُّهُ لِلْجَبَلِ جَعَلَهُ دَكًّا  : همين كه امر خداوند براى اهل كوه ظاهر شد ،\r\n\r\n","description":"","footnote":"","page_name":" 46 ","page_number":48},
  {"content":"\r\n\r\nآن را با زمين يكسان كرد و بقول ابن عباس ، كوه را مبدل به خاك كرد . حسن گويد :\r\nيعنى به زمين فرو رفت . برخى گويند : كوه به چهار قسمت شد ، قسمتى بسوى مشرق و قسمتى بسوى مغرب و قسمتى به دريا رفت و چهارمين قسمت ، به صورت شن در آمد . برخى گويند : اين كوه ، شش قسمت شد . سه قسمت به مدينه رفت و « احد » و « ورقان » و « رضوى » شد و سه قسمت به مكه رفت و « ثور » و « ثبير » و « حراء » شد .\r\nوجه اخير از پيامبر گرامى روايت شده است .\r\nبهر حال ، مقصود اين است كه خداوند ، آياتى ظاهر كرد كه كسانى كه نزد كوه بودند ، يقين كردند كه ديدن خداوند محال است . پس منظور از تجلى خداوند ، تجلى آيات و نشانه‌هاى قدرت اوست . هر نشانه‌اى كه خداوند از قدرت خود در معرض ديد مردم قرار دهد ، مثل اين است كه خودش براى مردم تجلى شده است . در آنجا نيز همين كه گوشه‌اى از قدرت خود را بر كوه ظاهر كرد ، مثل اين بود كه خودش در برابر آن عده ، حاضر شده است . برخى گويند « تجلى » به معناى « جلى » است . يعنى :\r\nخداوند امر خود را بر كوه ظاهر كرد . در نتيجه ، كوه ، متلاشى شد . مؤيد آن روايتى است كه مىگويند : خداوند عرش خود را به اندازهء يك انگشت ، آشكار كرد و كوه را متزلزل ساخت . ابن عباس گويد : يعنى نور خدا براى كوه ظاهر شد . حسن گويد : يعنى وحى خدا بر كوه نازل شد .\r\n وَ خَرَّ مُوسى صَعِقاً  : ابن عباس و حسن و ابن زيد گويند : يعنى موسى بيهوش بر زمين افتاد . البته موسى از دنيا نرفت ، ولى آن عدهء هفتاد نفرى كه با او آمده بودند ، همگى جان سپردند . در بارهء موسى مىگويد :  « فَلَمَّا أَفاقَ »  يعنى همين كه به هوش آمد .\r\nدر بارهء آنها مىگويد :  « ثُمَّ بَعَثْناكُمْ مِنْ بَعْدِ مَوْتِكُمْ »  يعنى : شما را پس از مرگ زنده كرديم . از ابن عباس نقل شده است كه موسى در عصر روز پنجشنبه - كه روز عرفه بود - بيهوش شد و جمعه به هوش آمد . در همين وقت بود كه تورات بر او نازل شد . قتاده گويد : موسى هم مرده بود .\r\n فَلَمَّا أَفاقَ قالَ سُبْحانَكَ  : همين كه به هوش آمد ، گفت : خدايا از آنچه در خور\r\n\r\n","description":"","footnote":"","page_name":" 47 ","page_number":49},
  {"content":"\r\n\r\nشان و مقام تو نيست ، منزه هستى . برخى گويند : يعنى منزهى از اينكه مرا به سؤالى كه يك مشت آدم سفيه كردند ، مجازات كنى .\r\n تُبْتُ إِلَيْكَ  : من توبه مىكنم كه چيزى را مسألت كنم كه اذن ندارم . برخى گويند : اين جمله را به منظور توجه به خداوند بر زبان آورد . چنان كه در موقع ديدن امور حيرت انگيز ، انسان ، « سبحان اللَّه » و « لا إله الا اللَّه » مىگويد .\r\n وَ أَنَا أَوَّلُ الْمُؤْمِنِينَ  : ابن عباس و حسن گويند : يعنى من نخستين كسى هستم كه ايمان دارم به اينكه ترا نتوان رؤيت كرد . نظير همين معنى از امام صادق ( ع ) نقل شده است . جبائى گويد : يعنى من در ميان قومم اولين كسى هستم كه به بزرگى اين سؤال ايمان دارم . مجاهد و سدى گويند : يعنى من در ميان بنى اسرائيل ، اولين مؤمن هستم\r\n.\r\n\r\n","description":"","footnote":"","page_name":" 48 ","page_number":50},
  {"content":"\r\n\r\n\r\n[ سوره الأعراف ( 7 ) : آيات 144 تا 145 
  ]\r\nقالَ يا مُوسى إِنِّي اصْطَفَيْتُكَ عَلَى النَّاسِ بِرِسالاتِي وَ بِكَلامِي فَخُذْ ما آتَيْتُكَ وَ كُنْ مِنَ الشَّاكِرِينَ ( 144 ) وَ كَتَبْنا لَهُ فِي الْأَلْواحِ مِنْ كُلِّ شَيْءٍ مَوْعِظَةً وَ تَفْصِيلاً لِكُلِّ شَيْءٍ فَخُذْها بِقُوَّةٍ وَ أْمُرْ قَوْمَكَ يَأْخُذُوا بِأَحْسَنِها سَأُرِيكُمْ دارَ الْفاسِقِينَ ( 145 )\r\n« 1 »\r\n\r\nترجمه :\r\nخداوند فرمود : اى موسى ، ترا برسالات و كلامم بر مردم بر گزيدم . آنچه بر تو نازل كردم برگير و از شاكران باش . براى موسى در لوحه‌ها از هر چيزى - اعم از موعظه و تفصيل هر حكمى - نگاشتيم . قومت را امر كن تا نيكوتر آن را بگيرند . به زودى خانهء فاسقان را به شما نشان مىدهم .\r\n\r\n\r\n","description":"","footnote":"\r\n( 1 ) - سوره اعراف آيه 144 تا 145 جزء 9 سوره 7\r\n","page_name":" 49 ","page_number":51},
  {"content":"\r\n\r\n\r\nبيان آيه 144 - 145\r\n\r\nقرائت\r\nحجازيان و روح « برسالتى » و ديگران « برسالاتى » خوانده‌اند و وجه آن گذشت .\r\n\r\nلغت :\r\nلوح : صحيفه‌اى كه براى نوشتن مورد استفاده قرار گيرد .\r\nموعظة : بر حذر داشتن از كار زشت\r\n\r\nمقصود :\r\nاكنون خداوند ، پيرامون نعمتهايى كه به موسى ارزانى داشته و اينكه به او دستور سپاسگزارى داده است ، مىفرمايد :\r\n قالَ يا مُوسى إِنِّي اصْطَفَيْتُكَ عَلَى النَّاسِ بِرِسالاتِي وَ بِكَلامِي  : خداوند متعال فرمود :\r\nموسى ، ترا برگزيدم بوسيلهء رسالتها و سخنان خود ترا بر مردم ديگر ترجيح دادم .\r\nاين امتياز براى موسى است ، زيرا خداوند ، بدون واسطه با هيچ بشرى صحبت نكرده بود . برخى گويند : خداوند در طور با موسى و در سدرة المنتهى با پيامبر اسلام سخن گفت .\r\n فَخُذْ ما آتَيْتُكَ وَ كُنْ مِنَ الشَّاكِرِينَ  : دستورات تورات را به كار ببند و به نعمت من اعتراف كن و شكر نعمتهاى مرا بجاى آور . بديهى است كه نعمت هر چه بزرگتر باشد ، شكر آن بايد كاملتر و تمام‌تر باشد . علت اينكه در اينجا شرافت موسى افزون مىشود ، اين است كه خداوند با او سخن گفت و بدون هيچ واسطه‌اى به او حكمت آموخت ، بديهى است كه هر كس علم را از بزرگترين عالم فرا بگيرد ، مقام او والاتر است .\r\n وَ كَتَبْنا لَهُ فِي الْأَلْواحِ مِنْ كُلِّ شَيْءٍ مَوْعِظَةً وَ تَفْصِيلًا لِكُلِّ شَيْءٍ  : در لوحه‌هاى\r\n\r\n","description":"","footnote":"","page_name":" 50 ","page_number":52},
  {"content":"\r\n\r\nتورات ، كه بقولى از چوب و بقولى از زمرد ، به طول ده ذراع و بقولى از زبرجد سبز و ياقوت سرخ و بقولى تعداد آنها دو تا بود ، هر چه كه براى دين لازم بود ، اعم از موعظه و اصول و فروع دين ، نگاشتيم .\r\n فَخُذْها بِقُوَّةٍ  : اين الواح را با نيروى جسمى و جديت و كوشش و بقولى با تصميم قطعى بردار .\r\n وَ أْمُرْ قَوْمَكَ   يَأْخُذُوا بِأَحْسَنِها  : و قومت را امر كن كه بهترين دستورات آن را كه در بارهء واجبات و مستحبات است و بهتر از مباحات مىباشد ، بگيرند و عمل كنند .\r\nجبائى گويد : يعنى به ناسخ آن عمل كنند ، نه منسوخ آن . اين قول ضعيف است . زيرا منسوخ ، حسن خود را از دست داده است . برخى گويند : منظور از « احسن » حسن و نيكوست نه نيكوتر و تمام مطالب تورات نيكو بود . مثل  « وَ لَذِكْرُ اللَّهِ أَكْبَرُ »  ( عنكبوت 45 : ياد خدا بزرگ است ، نه بزرگتر ) .\r\n سَأُرِيكُمْ دارَ الْفاسِقِينَ  : حسن و مجاهد و جبائى گويند : يعنى به زودى جهنم را به شما نشان مىدهم . مقصود اين است كه متوجه باشيد كه از فاسقين كه در جهنم هستند ، نباشيد . در اين جمله ، مخالفين امر خدا را تهديد مىكند .\r\nعطيهء عوفى گويد : منظور از ديار فاسقين ، ديار فرعون و قوم او در مصر است .\r\nقتاده گويد : يعنى شما را به شام مىبرم و به شما خانه‌هاى مردمى نشان مىدهم كه گرفتار بلا شدند تا عبرت بگيريد .\r\nدر تفسير على بن ابراهيم است كه : يعنى قومى نزد شما مىآيند كه حكومت و دولت از آن آنهاست\r\n.\r\n\r\n","description":"","footnote":"","page_name":" 51 ","page_number":53},
  {"content":"\r\n\r\n\r\n[ سوره الأعراف ( 7 ) : آيات 146 تا 147 
  ]\r\nسَأَصْرِفُ عَنْ آياتِيَ الَّذِينَ يَتَكَبَّرُونَ فِي الْأَرْضِ بِغَيْرِ الْحَقِّ وَ إِنْ يَرَوْا كُلَّ آيَةٍ لا يُؤْمِنُوا بِها وَ إِنْ يَرَوْا سَبِيلَ الرُّشْدِ لا يَتَّخِذُوهُ سَبِيلاً وَ إِنْ يَرَوْا سَبِيلَ الغَيِّ يَتَّخِذُوهُ سَبِيلاً ذلِكَ بِأَنَّهُمْ كَذَّبُوا بِآياتِنا وَ كانُوا عَنْها غافِلِينَ ( 146 ) وَ الَّذِينَ كَذَّبُوا بِآياتِنا وَ لِقاءِ الْآخِرَةِ حَبِطَتْ أَعْمالُهُمْ هَلْ يُجْزَوْنَ إِلاَّ ما كانُوا يَعْمَلُونَ ( 147 )\r\n« 1 »\r\n\r\nترجمه\r\nبه زودى مردمى كه در روى زمين ، بناحق تكبر مىكنند ، از آيات خود منع مىكنم . اينان هر آيه‌اى كه بنگرند ، ايمان نمىآورند و اگر راه باطل را بنگرند ، آن را انتخاب مىكنند ، زيرا اينها آيات ما را تكذيب كردند و از آن غافل بودند .\r\nكسانى كه آيات ما و ملاقات آخرت را تكذيب كردند ، اعمالشان تباه شد . آيا جز سزاى كردار خود چيزى خواهند ديد ؟ !\r\n\r\n\r\n","description":"","footnote":"\r\n( 1 ) - سوره اعراف آيه 146 - 147 جزء 9 سوره 7\r\n","page_name":" 52 ","page_number":54},
  {"content":"\r\n\r\n\r\nبيان آيه 146 - 147\r\n\r\nقرائت\r\nالرشد : كوفيان - بجز عاصم - به دو فتحه و ديگران بضم راء و سكون شين خوانده‌اند . تنها ابو عمرو ميان آنها فرق گذاشته و گفته است : قرائت دوم به معناى شايستگى عقلى - و قرائت اول به معناى شايستگى دينى است .\r\nگاهى هم به اين معنى نيامده است . مثل :\r\n حنت الى نعم الدهنا فقلت لها * امى بلا لا على التوفيق و الرشد \r\nيعنى : به شتر دهناءِ اشتياق پيدا كرد و من به او گفتم : مقصود من اين است كه توفيق پيدا كنم و به آنى دست يابم .\r\n\r\nلغت :\r\nرشد : پيمودن راه حق . ضد « غى » به معناى گمراهى .\r\nحبوط : سقوط عمل و دچار آفت شدن آن .\r\n\r\nمقصود :\r\n سَأَصْرِفُ عَنْ آياتِيَ الَّذِينَ يَتَكَبَّرُونَ فِي الْأَرْضِ بِغَيْرِ الْحَقِّ  : در معناى اين جمله چند وجه گفته‌اند :\r\n1 - يعنى مردم متكبر را از اينكه بوسيلهء آيات من كسب عزت و احترام كنند ، محروم مىسازم . اين عزت و احترام ، خاص مؤمنين است . چنان كه خداوند بموسى قدرتى بخشيد كه قبطيان را مىكشت و آنها از ترس اژدها جرات نداشتند از خود دفاع كنند و همچنين بنى اسرائيل را از دريا عبور داد و فرعون و قومش را غرق كرد . اين قول از ابو على جبائى است .\r\nبنا بر اين منظور از آيات ، ممكن است ساير ادله باشد و ممكن است منظور\r\n\r\n","description":"","footnote":"","page_name":" 53 ","page_number":55},
  {"content":"\r\n\r\nمعجزات انبياء باشد . اينكه مىفرمايد : آيات ما را تكذيب كردند ، بيان اين است كه آنها بخاطر تكذيب آيات ، مستحق بودند كه از آيات خدا محروم شوند .\r\n2 - يعنى آنها را از معجزات ديگرى كه براى انبيا ظاهر مىسازم ، محروم خواهم ساخت ، زيرا به اندازه‌اى كه براى آنها يقين حاصل شود ، معجزاتى به آنها نشان داده‌ام .\r\nمعجزه هنگامى نشان داده مىشود ، كه فايدهء آن ايمان آوردن همه يا بعضى از افراد باشد . پس منظور از صرف اين است كه : جملهء معجزات را براى آنها ظاهر نمىسازد يا اينكه آنها را از مشاهدهء آن محروم مىسازد و براى كسانى ظاهر مىكند كه از آن نفعى ببرند . اين وجه را قاضى اختيار كرده است ، زيرا جملهء بعد مؤيد آن است .\r\n3 - يعنى دروغگويان و متكبران را از آيات و معجزات خود منع مىكنم و آنها را به انبياى خود اختصاص مىدهم . اين تعبير نظير اين است كه گفته شود : آياتم را از دروغگويان و متكبران منع خواهم كرد .\r\nاز اين آيه استفاده مىشود كه قول برخى كه گفته‌اند خداوند نيل را بفرمان فرعون در آورده بود ، باطل است .\r\n4 - مقصود از صرف ، منع است . يعنى آنها را از اينكه آيات مرا باطل كنند و به آن زيانى برسانند ، منع مىكنم . زيرا من حامى و حافظ آيات خود هستم .\r\nاين تعبير مثل اين است كه گفته شود ، فلانى با كارهاى خويش ، زبان دشمنان را از بدگويى و انتقاد بسته است .\r\nبنا بر اين  « ذلِكَ بِأَنَّهُمْ كَذَّبُوا بِآياتِنا »  متصل بما قبل خود هست ، نه متصل به  « سَأَصْرِفُ . . . »  5 - يعنى متكبران را بوسيلهء هلاك كردن يا بوسيله‌اى ديگر ، از ابطال آيات و منع تبليغ باز مىدارم تا نتوانند ضررى به آيات و مبلغين برسانند . چنان كه مىفرمايد :\r\n « وَ اللَّهُ يَعْصِمُكَ مِنَ النَّاسِ »  ( مائده 67 : خداوند ترا از مردم حفظ مىكند ) طبق اين وجه ، منظور از آيات قرآن و كتابهاى ديگر آسمانى است . همچنين جمله  « ذلِكَ بِأَنَّهُمْ كَذَّبُوا . . . »  به ما قبل خود تعلق دارد .\r\n\r\n","description":"","footnote":"","page_name":" 54 ","page_number":56},
  {"content":"\r\n\r\nمقصود از تكبر ، اين است كه خود را از مردم بالاتر بدانند و آنها را از پيروى انبيا منع كنند . اينكه مىگويد :  « بِغَيْرِ الْحَقِّ »  منظور تاكيد است . يعنى تكبر ، تنها ، از راه ناحق ممكن است .\r\n وَ إِنْ يَرَوْا كُلَّ آيَةٍ لا يُؤْمِنُوا بِها  : هر دليلى كه بر يگانگى خدا و نبوت انبيا به آنها نشان داده شود ، ايمان نمىآورند . اين جمله ، بيان اين است كه خداوند از حال آنها آگاه است و آنها را از آيات خود منع كرده است .\r\n وَ إِنْ يَرَوْا سَبِيلَ الرُّشْدِ لا يَتَّخِذُوهُ سَبِيلًا  : اگر راه حق را ببينند ، آن را براى خود انتخاب نمىكنند .\r\n وَ إِنْ يَرَوْا سَبِيلَ الغَيِّ يَتَّخِذُوهُ سَبِيلًا  : و اگر راه باطل را ببينند ، آن را براى خود انتخاب مىكنند . برخى گويند : رشد ، ايمان و غى ، كفر است . برخى گويند : رشد ، هر كار پسنديده و غى ، هر كار زشتى است .\r\n ذلِكَ بِأَنَّهُمْ كَذَّبُوا بِآياتِنا  : علت اينكه آنها را از آيات خود منع كرده‌ايم ، يا علت اينكه آنها به راه باطل تمايل دارند ، اين است كه آنها آيات و معجزات ما را تكذيب كرده‌اند .\r\n وَ كانُوا عَنْها غافِلِينَ  : و در بارهء آنها نمىانديشند . مقصود اين نيست كه واقعاً غافلند ، بلكه مقصود اين است كه مثل آدم غافل هستند .\r\nمثل :  « صُمٌّ بُكْمٌ عُمْيٌ »  كه مقصود اين نيست كه واقعاً كر و لال و كورند ، بلكه يعنى مثل آدم كر و لال و كورند .\r\n وَ الَّذِينَ كَذَّبُوا بِآياتِنا وَ لِقاءِ الْآخِرَةِ حَبِطَتْ أَعْمالُهُمْ  : كسانى كه آيات و قيامت و بعث و نشور را تكذيب كردند ، اعمالى كه كردند ، دچار آنت زدگى شد و به حال آنها سودى نبخشيد ، زيرا آن طورى كه از آنها خواسته شده بود انجام ندادند .\r\n هَلْ يُجْزَوْنَ إِلَّا ما كانُوا يَعْمَلُونَ  : اين جمله به صورت استفهام است ، ولى مقصود انكار و توبيخ است . يعنى ، هر چه كرده‌اند ، پاداش همان را مىبينند . پاداش\r\n\r\n","description":"","footnote":"","page_name":" 55 ","page_number":57},
  {"content":"\r\n\r\nخوبى ، خوب و پاداش بدى ، بد است .\r\n\r\nنظم آيات\r\nدر وجه اتصال آيه‌ها به سابق ، چند وجه گفته‌اند : 1 - قبلا در بارهء معجزات خود و كوششى كه فرعون در راه ابطال آنها كرد ، سخن گفت ، در اينجا مىگويد :\r\nمن از ابطال معجزات جلوگيرى خواهم كرد . بنا بر اين متصل است به داستان موسى و فرعون . 2 - از آنجا كه قبلا در بارهء معجزات موسى سخن گفت ، در اينجا ميخواهد بگويد : معجزات خود را بدست كسى كه پيامبر نيست ظاهر نمىكند . نتيجه اينكه موسى و محمد ( ص ) بدليل اينكه معجزه داشته‌اند ، راستگو هستند . 3 - اين آيات خطاب به موسى و از تورات است . منظور اين است كه موسى را دلگرم كند ، تا از افرادى كه او را طعن مىزدند ، نهر اسد . 4 - اين دو آيه ، بمنزلهء جمله معترضه‌اى است كه در داستان موسى واقع شده و خطاب به پيامبر ماست ، مقصود اين است كه خداوند همانطورى كه شر فرعون را از سر موسى كوتاه كرد . شر اين متكبران را هم كوتاه مىكند .\r\n\r\n","description":"","footnote":"","page_name":" 56 ","page_number":58},
  {"content":"\r\n\r\n\r\n[ سوره الأعراف ( 7 ) : آيات 148 تا 149 
  ]\r\nوَ اتَّخَذَ قَوْمُ مُوسى مِنْ بَعْدِهِ مِنْ حُلِيِّهِمْ عِجْلاً جَسَداً لَهُ خُوارٌ أَ لَمْ يَرَوْا أَنَّهُ لا يُكَلِّمُهُمْ وَ لا يَهْدِيهِمْ سَبِيلاً اتَّخَذُوهُ وَ كانُوا ظالِمِينَ ( 148 ) وَ لَمَّا سُقِطَ فِي أَيْدِيهِمْ وَ رَأَوْا أَنَّهُمْ قَدْ ضَلُّوا قالُوا لَئِنْ لَمْ يَرْحَمْنا رَبُّنا وَ يَغْفِرْ لَنا لَنَكُونَنَّ مِنَ الْخاسِرِينَ ( 149 )\r\n« 1 »\r\n\r\nترجمه\r\nقوم موسى بعد از او از زر و زيورهاى خود پيكرهء گوساله‌اى را كه داراى صداى گوساله بود ، بخدايى گرفتند ! آيا ندانستند كه گوساله با آنها تكلم نميكند و آنها را براهى هدايت نمىكند ؟ گوساله را معبود خود دانستند و مردمى ستمكار بودند . همين كه پشيمان شدند و ديدند كه گمراه شده‌اند ، گفتند : اگر خداى ما بما رحم نكند و ما را نيامرزد ، از زيان كاران خواهيم بود .\r\n\r\n\r\n","description":"","footnote":"\r\n( 1 ) - سوره اعراف آيه 148 - 149 جزء 9 سوره 7\r\n","page_name":" 57 ","page_number":59},
  {"content":"\r\n\r\n\r\nبيان آيه 148\r\n\r\nقرائت\r\nحليهم : حمزه و كسايى بكسر حاء و لام و يعقوب بفتح حاء و سكون لام و ديگران بضم حاء و كسر لام خوانده‌اند .\r\nقرائت سوم بنا بر اين است كه جمع « حلى » كه قرائت دوم است باشد و قرائت دوم از اين لحاظ است كه اسم جنس است و شامل قليل و كثير مىشود و قرائت اول بنا بر اين است كه حركت حاء تابع حركت لام شده باشد مثل « قسى » .\r\n\r\nلغت\r\nاتخاذ : برگزيدن ، آنها گوساله را براى عبادت برگزيدند .\r\nحلى : زر و زيور .\r\nجسد : كالبد حيوان . جسم هم بكالبد حيوانات گفته مىشود و هم به جمادات .\r\nخوار : صداى گاو . وزن فعال بر آفت دلالت دارد ، مثل صراخ و عطاس .\r\n\r\nاعراب\r\n مِنْ حُلِيِّهِمْ  : در محل نصب .\r\nجسداً : بدل از عجلا .\r\n\r\nمقصود\r\nاكنون بداستان بنى اسرائيل و كارى كه پس از رفتن موسى به ميقات ، انجام دادند ، بازگشته ، مىفرمايد :\r\n وَ اتَّخَذَ قَوْمُ مُوسى مِنْ بَعْدِهِ مِنْ حُلِيِّهِمْ عِجْلًا جَسَداً لَهُ خُوارٌ  : پس از رفتن موسى ، سامرى و همراهانش - كه اكثريت را تشكيل مىدادند - از زر و زيورهايى كه به منظور آرايش خود در ايام عيد از قبطيان گرفته بودند و پس از غرق فرعونيان براى\r\n\r\n","description":"","footnote":"","page_name":" 58 ","page_number":60},
  {"content":"\r\n\r\nخودشان شده بود ، پيكرهء گوساله‌اى كه صداى گوساله ميداد ، ساختند و به پرستش آن پرداختند .\r\nاز على ( ع ) « جوار » نيز نقل شده كه با « خوار » يك معنى دارد .\r\nدر اينكه پيكرهء گوساله چگونه صداى گوساله مىداد ، اختلاف است . برخى گفته‌اند : سامرى مقدارى خاك از جاى پاى اسب جبرئيل كه براى شكافتن دريا آمده بود برداشت و در دهان گوساله ريخت و تبديل به گوشت و خون شد و جان گرفت . ممكن است خداوند چنين كارى را انجام دهد .\r\nبلخى و زجاج و جبائى گويند . او حيله‌اى به كار برده بود كه هوا در دهان آن داخل مىشد و توليد صدا مىكرد .\r\nسامرى در ميان قوم ، نفوذى داشت و چون بعد از گذشتن سى روز ، موسى برنگشت ، فكر كرد موسى مرده است . از اينرو مردم را به پرستش گوساله دعوت كرد . مردم از اطاعت هارون دست كشيدند و دنبال گوساله رفتند .\r\nبدنبال بيان اين مطلب مىفرمايد :\r\n أَ لَمْ يَرَوْا أَنَّهُ لا يُكَلِّمُهُمْ وَ لا يَهْدِيهِمْ سَبِيلًا  : آيا نميدانستند كه گوساله با آنها تكلم نمىكرد و به حال آنها سود و زيانى نداشت و راه سعادت به آنها نشان نميداد .\r\nبدين ترتيب خداوند بيان مىكند كه آنها به راه فساد رفته بودند ، زيرا كسى كه در نيك و بدى سخن نگويد و براهى هدايت نكند ، جمادى است كه سود و زيانى ندارد . پس چگونه مىتواند ، معبود باشد ؟ !  اتَّخَذُوهُ وَ كانُوا ظالِمِينَ  : بنى اسرائيل گوساله را خدا دانستند و آن را پرستيدند و مردمى ستمكار بودند .\r\n\r\n","description":"","footnote":"","page_name":" 59 ","page_number":61},
  {"content":"\r\n\r\n\r\nبيان آيه 149\r\n\r\nقرائت\r\nلئن لم يرحمنا ربنا و يغفر : كوفيان بجز عاصم - هر دو فعل را به تاء و « ربنا » را به نصب خوانده‌اند و بنا بر اين فعل براى مخاطب است و « ربنا » منادى است . طبق قرائت ديگران « ربنا » فاعل فعل است .\r\n\r\nلغت :\r\nسقط فى ايديهم : يعنى بلا را در دست خود يافتند ، اين جمله را در بارهء كسى مىگويند كه به اشتباه خود پى برده و پشيمان شده است .\r\n\r\nمقصود :\r\nاكنون خداوند خبر مىدهد كه آنها از پرستش گوساله نادم شدند . مىفرمايد :\r\n وَ لَمَّا سُقِطَ فِي أَيْدِيهِمْ وَ رَأَوْا أَنَّهُمْ قَدْ ضَلُّوا قالُوا . . .  همين كه بر اثر مراجعت موسى و راهنمايىهاى او پشيمان شدند و دانستند كه گمراه شده و از راه حق دور شده‌اند ، گفتند : اگر خداوند توبهء ما را قبول نكند و گناه گوساله پرستى ما را نيامرزد ، زيانكار و سزاوار عذاب خواهيم بود .\r\nحسن گويد : جز هارون ، همهء آنها به پرستش گوساله پرداخته بودند ، زيرا موسى گفت :  « رَبِّ اغْفِرْ لِي وَ لِأَخِي »  ( خدايا خودم و برادرم را بيامرز ) و اگر غير از آن دو ، مؤمن ديگرى هم باقى مانده بود ، موسى در حقش دعا مىكرد .\r\nديگران گفته‌اند : بعضى از قوم به پرستش گوساله پرداختند\r\n.\r\n\r\n","description":"","footnote":"","page_name":" 60 ","page_number":62},
  {"content":"\r\n\r\n\r\n[ سوره الأعراف ( 7 ) : آيات 150 تا 151 
  ]\r\nوَ لَمَّا رَجَعَ مُوسى إِلى قَوْمِهِ غَضْبانَ أَسِفاً قالَ بِئْسَما خَلَفْتُمُونِي مِنْ بَعْدِي أَ عَجِلْتُمْ أَمْرَ رَبِّكُمْ وَ أَلْقَى الْأَلْواحَ وَ أَخَذَ بِرَأْسِ أَخِيهِ يَجُرُّهُ إِلَيْهِ قالَ ابْنَ أُمَّ إِنَّ الْقَوْمَ اسْتَضْعَفُونِي وَ كادُوا يَقْتُلُونَنِي فَلا تُشْمِتْ بِيَ الْأَعْداءَ وَ لا تَجْعَلْنِي مَعَ الْقَوْمِ الظَّالِمِينَ ( 150 ) قالَ رَبِّ اغْفِرْ لِي وَ لِأَخِي وَ أَدْخِلْنا فِي رَحْمَتِكَ وَ أَنْتَ أَرْحَمُ الرَّاحِمِينَ ( 151 )\r\n« 1 »\r\n\r\nترجمه :\r\nهمين كه موسى با خشم و تاسف ، بسوى قوم خود بازگشت ، گفت : بعد از من كار زشتى انجام داديد ! آيا در امر خدا تعجيل كرديد ؟ لوحه‌ها را انداخت و سر برادرش را گرفت و كشيد . هارون گفت : فرزند مادر ، قوم ، مرا ناتوان كردند و نزديك بود مرا بكشند . دشمنان را از من شاد مكن و مرا با قوم ستمكار قرار مده . موسى گفت :\r\nخدايا مرا و برادرم را بيامرز و ما را در رحمت خود داخل كن و تو ارحم الراحمينى .\r\n\r\n\r\n","description":"","footnote":"\r\n( 1 ) - سوره اعراف آيه 150 تا 151 جزء 9 سوره 7\r\n","page_name":" 61 ","page_number":63},
  {"content":"\r\n\r\n\r\nبيان آيه 150 - 151\r\n\r\nقرائت :\r\nام : ابن عامر و كوفيان بنقل از عاصم ، در اينجا و در سورهء طه بكسر ميم و ديگران در هر دو مورد به نصب خوانده‌اند .\r\nفتحهء آن بخاطر كثرت استعمال و كسرهء آن بنا بر حذف ياء و بقاى حركت ما قبل است .\r\n\r\nلغت :\r\nاسف : خشمى كه همراه تاسف باشد .\r\nعجله : انجام كارى پيش از وقت آن . به همين جهت عجله ناپسند است .\r\nشماتت : خوشحالى دشمن از سر انجام كار كسى\r\n\r\nاعراب :\r\nغضبان : حال . مذكر آن غضبى است . اين كلمه بخاطر الف و نون كه شبيه الف تانيث است ، غير منصرف است .\r\n\r\nمقصود :\r\nاكنون خداوند در بارهء كارهايى كه موسى پس از بازگشت از ميقات و مشاهدهء گوساله پرستى قوم ، انجام داد ، مىفرمايد :\r\n وَ لَمَّا رَجَعَ مُوسى إِلى قَوْمِهِ غَضْبانَ أَسِفاً قالَ بِئْسَما خَلَفْتُمُونِي مِنْ بَعْدِي  :\r\nابن عباس گويد : وقتى كه موسى بسوى قوم بازگشت ، غمگين بود . ابو الدرداء گويد :\r\nمتاسف و خشمگين بود . ابو مسلم گويد : معناى « غضبان و اسف » يكى است و تكرار آنها براى تاكيد است برخى گويند : از كردار قوم خشمگين و از اينكه از مناجات پروردگار محروم شده بود ، اندوهگين بود .\r\n\r\n","description":"","footnote":"","page_name":" 62 ","page_number":64},
  {"content":"\r\n\r\nبهر حال ، وقتى كه بازگشت ، بقوم خود گفت : شما بعد از من مرتكب كار زشتى شديد .\r\n أَ عَجِلْتُمْ أَمْرَ رَبِّكُمْ  : ابن عباس گويد : يعنى آيا صبر نكرديد كه وعدهء خدا فرا رسد و من از ميقات باز گردم ؟ حسن گويد : اينها پس از گذشتن سى روز ، خيال كردند موسى مرده است و صبر نكردند كه مدت چهل روز ، كه وعدهء خدا بود بپايان برسد .\r\nكلبى گويد : يعنى آيا در پرستش گوساله عجله كرديد و مهلت نداديد كه امر خداوند فرا برسد ؟ ابو على جبائى گويد : يعنى شما وعدهء ثواب خدا را با شتابزدگى پشت سر گذاشتيد و بگوساله پرستى پرداختيد ؟\r\n وَ أَلْقَى الْأَلْواحَ  : از شدت خشم و ناراحتى در مقابل رفتار قوم ، لوحه‌ها را بر زمين افكند . از پيامبر گرامى روايت شده است كه فرمود : « خداوند برادرم موسى را رحمت كند . شنونده مثل بيننده نيست . خداوند به او خبر داده بود كه قومش دچار فتنه مىشوند و مىدانست كه خبر خداوند راست است و الواح را به همين جهت در دست گرفته بود . همين كه بسوى قوم بازگشت و آنها را بر آن حال ديد ، خشمگين شد و لوحه را افكند ! » قبلا در بارهء مطالب الواح سخن گفته شده است .\r\n وَ أَخَذَ بِرَأْسِ أَخِيهِ يَجُرُّهُ إِلَيْهِ  : در بارهء معناى اين جمله چند وجه گفته شده است :\r\n1 - موسى سر بردار را گرفت و كشيد ، تا قوم بدانند كه كار زشتى مرتكب شده‌اند چنان كه هر گاه انسان خشمگين مىشود ، همين كارها را با خودش هم انجام مىدهد ، لب مىگزد و ريش خود را مىكشد . موسى هارون را بمنزلهء خودش قرار داد و همين كارها را با او كرد . اين وجه از ابو على جبائى است . اين جور كارها تابع موازين عرفى است . ممكن است در بعضى جاها تحقير و در بعضى جاها احترام باشد .\r\n2 - شيخ مفيد مىفرمايد : موسى مىخواست از اين راه نشان دهد كه از كردار آنها سخت غضبناك شده است و بدينوسيله زشتى عمل آنها را به آنها بفهماند تا بعدا چنين كارهايى نكنند .\r\n\r\n","description":"","footnote":"","page_name":" 63 ","page_number":65},
  {"content":"\r\n\r\n3 - مىخواست او را از قوم جدا كند و از او سؤال كند كه آيا تقصيرى دارد يا ندارد ؟ لذا وقتى معلوم شد بيگناه است ، براى او و خودش دعا كرد .\r\n4 - وقتى كه ديد هارون هم مثل خودش ناراحت است ، براى تسكين هارون سرش را چنان كشيد كه درد گرفت و مردم نادان فكر كردند مىخواهد او را تحقير كند . آن گاه برائت او را آشكار كرد و براى ازالهء تهمت در حقش دعا كرد .\r\n5 - منظورش اين بود كه هارون را از اينكه متابعت نكرده ، ملامت كند .\r\nچنان كه در سورهء طه مىفرمايد :   « ما مَنَعَكَ إِذْ رَأَيْتَهُمْ ضَلُّوا أَلَّا تَتَّبِعَنِ »   يعنى چه چيز ترا واداشت كه وقتى ديدى آنها گمراه شده‌اند ، از من متابعت نكنى ؟\r\n قالَ ابْنَ أُمَّ إِنَّ الْقَوْمَ اسْتَضْعَفُونِي وَ كادُوا يَقْتُلُونَنِي  : هارون گفت : پسر مادر ، قومى كه مرا در ميان آنها گذاشتى ، دست از حمايت من كشيدند و مرا ضعيف كردند و بخاطر اينكه با آنها مخالفت كردم ، نزديك بود مرا بكشند . حسن گويد : هارون برادر پدرى و مادرى موسى بود . لكن در اينجا او را فرزند مادر خطاب كرد تا عواطف او را بيشتر برانگيزد .\r\n فَلا تُشْمِتْ بِيَ الْأَعْداءَ  : كارى نكن كه ظاهراً موجب اهانت من بشود و آنها شاد گردند .\r\n وَ لا تَجْعَلْنِي مَعَ الْقَوْمِ الظَّالِمِينَ  ، و در اظهار خشم ، مرا با گوساله پرستان قرار مده .\r\n قالَ رَبِّ اغْفِرْ لِي وَ لِأَخِي  : وقتى كه هارون موسى را متوجه كرد كه اين عمل او باعث خوارى وى مىشود ، و قوم به اشتباه مىافتند ، گفت : پروردگارا مرا و برادرم را بيامرز و بدينوسيله متوجه خداوند شد . منظور اين نيست كه از او و برادرش گناهى سر زده بوده و حالا طلب مغفرت مىكند ، زيرا طبق دلائل قطعى انبياء عليهم السلام مرتكب كار زشت نمىشوند .\r\nجبائى گويد : موسى با اين دعا خواست ببنى اسرائيل بفهماند كه اين كار را كه با هارون كرد ، بخاطر خطاى هارون نبود ، بلكه درست مثل اين است كه شخص\r\n\r\n","description":"","footnote":"","page_name":" 64 ","page_number":66},
  {"content":"\r\n\r\nخشمگين به خودش صدمه مىزند .\r\n وَ أَدْخِلْنا فِي رَحْمَتِكَ  : و ما را در نعمت و بهشت خود داخل كن .\r\n وَ أَنْتَ أَرْحَمُ الرَّاحِمِينَ  : معناى آن ظاهر است . اين جمله را در آخر دعا ذكر كرد تا بيان كند كه به خداوند ، سخت اميدوار است - زيرا كسى كه ابتداى به نعمت مىكند ، بايد آن را تمام كند و كسى كه رحمتش زياد و وسيع است ، بيشتر رحمت مىكند .\r\nپس هر گاه  « أَرْحَمُ الرَّاحِمِينَ »  بگويند براى استدعاى رحمت بسيار است . چنان كه « اجود الاجودين » براى استدعاى جود بسيار است\r\n.\r\n\r\n","description":"","footnote":"","page_name":" 65 ","page_number":67},
  {"content":"\r\n\r\n\r\n[ سوره الأعراف ( 7 ) : آيات 152 تا 154 
  ]\r\nإِنَّ الَّذِينَ اتَّخَذُوا الْعِجْلَ سَيَنالُهُمْ غَضَبٌ مِنْ رَبِّهِمْ وَ ذِلَّةٌ فِي الْحَياةِ الدُّنْيا وَ كَذلِكَ نَجْزِي الْمُفْتَرِينَ ( 152 ) وَ الَّذِينَ عَمِلُوا السَّيِّئاتِ ثُمَّ تابُوا مِنْ بَعْدِها وَ آمَنُوا إِنَّ رَبَّكَ مِنْ بَعْدِها لَغَفُورٌ رَحِيمٌ ( 153 ) وَ لَمَّا سَكَتَ عَنْ مُوسَى الْغَضَبُ أَخَذَ الْأَلْواحَ وَ فِي نُسْخَتِها هُدىً وَ رَحْمَةٌ لِلَّذِينَ هُمْ لِرَبِّهِمْ يَرْهَبُونَ ( 154 )\r\n« 1 »\r\n\r\nترجمه :\r\nآنان كه گوساله را بخدايى گرفتند ، به زودى خشم خداوند دامنگيرشان مىشود و در زندگى اين جهان دچار خوارى خواهند شد و مردمى را كه افترا ببندند ، اينطور كيفر مىدهيم . آنان كه كارهاى زشت مرتكب شوند ، سپس بدنبال آن توبه كنند و ايمان آورند . خداوند بعد از آن آمرزگار و رحيم است . چون خشم موسى فرو نشست ، لوحه‌ها را برداشت . در نسخهء لوحه هدايت و رحمت بود براى كسانى كه از خداى خويش بترسند .\r\n\r\n\r\n","description":"","footnote":"\r\n( 1 ) - سوره اعراف آيه 152 تا 154 جزء 9 سوره 7\r\n","page_name":" 66 ","page_number":68},
  {"content":"\r\n\r\n\r\nبيان آيهء 152 تا 154\r\n\r\nلغت :\r\nنول : فرا رسيدن .\r\nسكوت : سكون و آرامش . سكوت خشم ، معناى مجازى است . در عين حال هم متضمن معناى خاموش شدن شعلهء غضب است و هم به معناى خموشى از تكلم .\r\n\r\nاعراب :\r\nلربهم : اين كلمه بايد بيش از فعل بيايد ، زيرا هر گاه مفعول بر فعل مقدم شود ، عمل فعل در آن ضعيف مىشود و بمنزلهء فعل غير متعدى است . برخى گويند :\r\nهر گاه لام به معناى « من اجل » باشد ، مىتواند پيش از فعل آيد و مىتواند بعد از فعل بيايد . مثل « ردف لكم » .\r\n\r\nمقصود :\r\nاكنون خداوند به تهديد ايشان پرداخته ، مىفرمايد :\r\n إِنَّ الَّذِينَ اتَّخَذُوا الْعِجْلَ سَيَنالُهُمْ غَضَبٌ مِنْ رَبِّهِمْ  : آنان كه گوساله را به خدايى گرفتند و پرستش كردند ، به زودى گرفتار كيفر خداوند خواهند شد . در اينجا بجاى وعدهء آتش ، غضب را به كار برد ، زيرا براى بازداشتن از كار زشت مؤثر تر است .\r\n وَ ذِلَّةٌ فِي الْحَياةِ الدُّنْيا  : اينان در زندگى اين جهان نيز دچار خوارى و پستى خواهند شد .\r\nزجاج گويد : خوارى آنها در اين جهان اين است كه فرمان يافتند كه يكديگر را بكشند .\r\nبرخى گويند : منظور گرفتن جزيه است .\r\nلكن كسانى كه گوساله پرستى كردند ، مامور نشدند كه جزيه بدهند . پس\r\n\r\n","description":"","footnote":"","page_name":" 67 ","page_number":69},
  {"content":"\r\n\r\nمنظور تسليم آنها بقتل است ،  وَ كَذلِكَ نَجْزِي الْمُفْتَرِينَ  : آنان كه دروغ بگويند و بدنبال گمان‌ها و انديشه‌هاى باطل خود بروند ، با تهديد و عذاب و خشم كيفر مىدهيم . علت اينكه آنان را مفترين ناميده ، اين است كه به پرستش گوساله پرداختند و گفتند : خدا همين است .\r\nبدنبال آن مىفرمايد :\r\n وَ الَّذِينَ عَمِلُوا السَّيِّئاتِ ثُمَّ تابُوا مِنْ بَعْدِها وَ آمَنُوا إِنَّ رَبَّكَ مِنْ بَعْدِها لَغَفُورٌ رَحِيمٌ  : آنان كه تن به شرك و گناه دادند ، سپس به راه ايمان بازگشتند و بقولى آنان كه مشرك شدند و گناه كردند . آن گاه ايمان آوردند كه خداوند توبه پذير است ، بدانند كه خداوند پس از توبه پس از ارتكاب گناه ، آمرزگار گناهان و رحيم است .\r\n وَ لَمَّا سَكَتَ عَنْ مُوسَى الْغَضَبُ أَخَذَ الْأَلْواحَ  : همين كه شعله خشم موسى فرو نشست ، لوحه‌هايى كه در آن تورات نگاشته شده بود ، بر گرفت . برخى گفته‌اند :\r\nتنها شعلهء خشم فرو نشست ، اما اصل خشم از بين نرفت ، زيرا آنها توبهء واقعى نكرده بودند . برخى هم گفته‌اند : از آنجا كه توبهء آنها واقعى بود ، خشم موسى به كلى زايل شد .\r\n وَ فِي نُسْخَتِها هُدىً وَ رَحْمَةٌ لِلَّذِينَ هُمْ لِرَبِّهِمْ يَرْهَبُونَ  : جبائى و ابو مسلم گويند : يعنى مطالبى كه در لوحه‌ها نوشته شده بود ، هدايت و رحمت براى جهانيان بود . برخى گويند : يعنى مطالبى كه در لوحه‌ها نسخه بردارى شد ، مردم را به امور دينى هدايت مىكرد و براى كسانى كه بر اثر خوف از خدا ، معصيت نمىكنند و بدستورات آن عمل مىكنند ، رحمت است .\r\n\r\nدلالت آيه :\r\nاز اين آيه بر مىآيد كه مىتوان تورات را بواسطهء خشم بر زمين افكند ، سپس آن را برداشت . البته به شرطى كه انداختن آن از روى اعراض و بىاعتنايى نباشد .\r\n\r\n","description":"","footnote":"","page_name":" 68 ","page_number":70},
  {"content":"\r\n\r\n\r\n[ سوره الأعراف ( 7 ) : آيه 155 
  ]\r\nوَ اخْتارَ مُوسى قَوْمَهُ سَبْعِينَ رَجُلاً لِمِيقاتِنا فَلَمَّا أَخَذَتْهُمُ الرَّجْفَةُ قالَ رَبِّ لَوْ شِئْتَ أَهْلَكْتَهُمْ مِنْ قَبْلُ وَ إِيَّايَ أَ تُهْلِكُنا بِما فَعَلَ السُّفَهاءُ مِنَّا إِنْ هِيَ إِلاَّ فِتْنَتُكَ تُضِلُّ بِها مَنْ تَشاءُ وَ تَهْدِي مَنْ تَشاءُ أَنْتَ وَلِيُّنا فَاغْفِرْ لَنا وَ ارْحَمْنا وَ أَنْتَ خَيْرُ الْغافِرِينَ ( 155 )\r\n« 1 »\r\n\r\nترجمه :\r\nموسى هفتاد نفر براى ميقات ، از قوم خود برگزيد . همين كه دچار لرزش شدند گفت : خدايا ، اگر مىخواستى ، آنها و مرا پيش از اين هلاك مىكردى ! آيا ما را بواسطهء كردار سفيهان هلاك مىكنند ؟ ! اين نيست بجز آزمايش تو كه هر كه را خواهى بدان گمراه و هر كه را خواهى هدايت مىكنى ، تويى ولىّ ما . ما را بيامرز و بما رحم كن كه تو بهترين آمرزندگانى :\r\n\r\n\r\n","description":"","footnote":"\r\n( 1 ) - سوره اعراف آيه 155 جزء 9 سوره 7\r\n","page_name":" 69 ","page_number":71},
  {"content":"\r\n\r\n\r\nبيان آيه 155\r\n\r\nلغت :\r\nاختيار : برگزيدن چيز خوب . ايثار نيز به همين معنى است .\r\nفتنة : كشف و آزمايش . مسيب بن علس گويد :\r\n اذ تستبيك باصلتى ناعم * قامت لتفتنه به غير قناع \r\nيعنى : هنگامى كه ترا با آن پيشانى بلند و نرم ، گرفتار خود ميسازد ، بپاى مىخيزد ، تا پرده از روى آن برگيرد .\r\n\r\nاعراب\r\nو اختار موسى قومه : تقدير آن « من قومه » است كه حرف جر ، بخاطر دلالت فعل بر آن ، حذف شده است . چنان كه غيلان گويد :\r\n و انت الذى اخترت المذاهب كلها * بوهبين اذ ردت على الاباعر \r\nيعنى : تو آن راهى هستى كه من ترا از ميان راه‌ها بسوى « وهبين » هنگامى كه شترها به من باز گردانده شد ، برگزيدم\r\n\r\nمقصود\r\nاكنون در پيرامون كسانى كه موسى آنها را بهنگام رفتن بميقات برگزيد و با خود برد ، مىفرمايد :\r\n وَ اخْتارَ مُوسى قَوْمَهُ سَبْعِينَ رَجُلًا لِمِيقاتِنا  : اختلاف است كه موسى چرا و كى آنها را برگزيد ؟\r\nابو على جبائى و ابو مسلم و گروهى از مفسران گويند : موسى هنگامى آنها را اختيار كرد كه براى تكلم با خداوند به ميقات رفت . منظور اين بود كه آنها در موقع تكلم و نزول تورات حاضر باشند تا اگر بنى اسرائيل بگفتهء موسى اعتماد نكردند ، آنها\r\n\r\n","description":"","footnote":"","page_name":" 70 ","page_number":72},
  {"content":"\r\n\r\nگواه باشند . هنگامى كه آنها در ميقات ، كلام خدا را شنيدند ، درخواست رؤيت كردند و گرفتار صاعقه‌اى كوبنده شدند . سپس خداوند آنها را زنده كرد . در اين آيات ، خداوند ، نخست داستان ميقات را شرح داد ، سپس به بيان داستان گوساله پرستى اسرائيليان پرداخت . آن گاه بدنبالهء داستان ميقات پرداخت . اين ميقات نخستين ميعادى است كه قبلا در بارهء آن سخن گفته شد .\r\nاين قول صحيح است و در تفسير على بن ابراهيم نيز روايت شده است .\r\n2 - برخى گويند : موسى آنها را براى ميقات دوم و بعد از پرستش گوساله ، برگزيد ، تا عذر خواهى كنند .\r\n فَلَمَّا أَخَذَتْهُمُ الرَّجْفَةُ  : هنگامى كه آنها كلام خدا را شنيدند ، گفتند : خدا را آشكارا به ما نشان ده ، در نتيجه دچار لرزه و حركت سختى شدند ، بطورى كه نزديك بود اندامشان از يكديگر جدا شود . موسى از مرگ آنها ترسناك شد و در بارهء آنها دعا كرد . زيرا مىترسيد كه وقتى باز مىگردد ، بنى اسرائيل او را متهم كنند و تصديقش نكنند كه آنها مرده‌اند . اين قول از سدى و حسن است .\r\nابن عباس گويد : آن هفتاد نفرى كه گفتند : هرگز ايمان نمىآوريم ، تا خدا را آشكارا بنگريم و گرفتار صاعقه شدند ، پيش از اين هفتاد نفر كه دچار لرزش سخت شدند بوده‌اند . خداوند بموسى امر كرد كه هفتاد نفر از قوم خود اختيار كند . او هفتاد نفر اختيار كرد كه با خداوند به نيايش پردازند . آنها در ضمن نيايش از خدا خواستند كه به آنها چيزى بدهد كه نه قبلا به كسى داده باشد و نه بعداً به كسى بدهد . خداوند اين خواهش را نپسنديد و آنها را گرفتار آن لرزش شديد كرد .\r\nاز على ( ع ) روايت كرده‌اند كه : آنها از اين جهت گرفتار آن لرزش وحشتناك شدند كه موسى را متهم كردند كه برادر خود هارون را بقتل رسانده است . علت اين بود كه موسى و هارون و شبر و شبير ، پسران هارون ، بدامنهء كوهى رفته بودند و در آنجا هارون كه بر روى تختى خفته بود ، زندگى اين سراى را بدرود گفته بود . موسى جسد برادر را به خاك سپرد و بسوى قوم مراجعت كرد . گفتند : هارون كجاست ؟ گفت : خداوند\r\n\r\n","description":"","footnote":"","page_name":" 71 ","page_number":73},
  {"content":"\r\n\r\nاو را به سراى ديگر برد . گفتند : نه ، تو از خوى نيكوى او دچار حسد شدى و او را از ميان ما برداشتى . موسى گفت : هر كه را مىخواهيد ، اختيار كنيد . آنها هفتاد نفر اختيار كردند و موسى آنها را بر سر قبر هارون برد . گفت : هارون ، آيا كشته شده‌اى يا مرده‌اى ؟ هارون گفت : كسى مرا نكشته است . خداوند زندگى مرا خاتمه داد .\r\nهمراهان موسى گفتند : از اين پس گناه نمىكنيم و دچار لرزش شدند و از هوش رفتند برخى گفته‌اند : آنها مردند و خداوند آنها را زنده كرد و بمقام پيامبرى رسانيد وهب گويد : اين لرزش ، مرك نبود لكن آنها هنگامى كه اين وضع را مشاهده كردند ، بلرزه در آمدند ، بطورى كه نزديك بود مفاصل آنها از هم گسسته شود . موسى كه از حال آنها متأثر شده بود به آنها رحم كرد و ترسيد كه بميرند و از تصور فقدان آنها ناراحت شد ، زيرا آنها وزيران موسى بودند و از دستوراتش اطاعت مىكردند . در اين وقت ، موسى براى آنها دعا كرد و گريست و از خداوند در خواست كرد كه آنها را راحت كند از بركت دعاى موسى آرامش يافتند و به استماع كلام خدا پرداختند .\r\n قالَ رَبِّ لَوْ شِئْتَ أَهْلَكْتَهُمْ مِنْ قَبْلُ وَ إِيَّايَ  : موسى گفت : پروردگارا ، اگر مىخواستى اين هفتاد نفر را هلاك كنى ، قبلا مرا با ايشان هلاك مىكردى ! اكنون جواب بنى اسرائيل را چه بگويم ؟ !  أَ تُهْلِكُنا بِما فَعَلَ السُّفَهاءُ مِنَّا  : اين جمله ، به صورت ، استفهام و در معنى نفى است . يعنى ما را بكردار سفيهان ما هلاك نكن . از تو ميخواهيم كه محنت را از ما دفع كنى و ما را دچار هلاكت نسازى . منظور از كردار سفيهان ، پرستش گوساله است .\r\nموسى گمان مىكرد ، هلاكت آنها بخاطر گوساله پرستى بنى اسرائيل كم خرد مىباشد .\r\nبرخى گفته‌اند : منظور سؤال رؤيت است .\r\n إِنْ هِيَ إِلَّا فِتْنَتُكَ  : اين لرزش شديد كه بر اندام اينان افتاده است ، چيزى نيست جز آزمايش و سخت كردن عبادت و تكليف به صبر بر آنچه تو بر ما نازل كرده‌اى .\r\nاين معنى از سعيد بن جبير و ابو العاليه و ربيع است . مثل  « أَ وَ لا يَرَوْنَ أَنَّهُمْ يُفْتَنُونَ فِي كُلِّ عامٍ مَرَّةً أَوْ مَرَّتَيْنِ »  ( توبه 126 ) يعنى خداوند سالى يك بار يا دو بار آنها را\r\n\r\n","description":"","footnote":"","page_name":" 72 ","page_number":74},
  {"content":"\r\n\r\nدچار بيمارى مىكند و بوسيلهء آن بر بندگان سخت مىگيرد ، تا به عبادت خداوند تن دهند .\r\nاينكه بيماريها و گرفتاريها فتنه ناميده شده ، بخاطر اينست كه قوه صبر را تقويت مىكند . نظير ديگر آن اين آيه است :  « أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ »  ( عنكبوت 2 ) يعنى آيا مردم گمان ميكنند كه اگر بگويند ايمان آورده‌ايم ، دچار سختيهاى دنيا نميشوند ؟\r\nابن عباس گويد : يعنى اين لرزش شديد ، چيزى جز عذاب تو نيست . در اين آيه نيز خداوند ، عذاب را فتنه ناميده است :  يَوْمَ هُمْ عَلَى النَّارِ يُفْتَنُونَ  ( ذاريات 13 .\r\nروزى كه آنها بر شعلهء آتش معذب هستند ) گويى منظور اين است كه اين هلاكت ، چيزى جز عذاب تو نيست كه بر اثر كفر و گوساله پرستى و درخواست رؤيت ، دامنگيرشان شده است .\r\n تُضِلُّ بِها مَنْ تَشاءُ وَ تَهْدِي مَنْ تَشاءُ  : اين لرزش را بهر كه بخواهى ميرسانى و از هر كه بخواهى دور مىسازى . اين معنى از ابن عباس است . برخى گويند : يعنى هر كه را بخواهى بواسطه ترك صبر و نارضايتى از ثواب خود محروم مىكنى و هر كه را بخواهى ، بواسطهء صبر و رضا بسوى ثواب خود هدايت مىكنى .\r\n أَنْتَ وَلِيُّنا  : تو ياور ما و صاحب اختيار مايى و ما را حفظ مىكنى .\r\n فَاغْفِرْ لَنا وَ ارْحَمْنا وَ أَنْتَ خَيْرُ الْغافِرِينَ  : ما را بيامرز و بر ما رحم كن كه تو بهترين عيب پوشان و برترين بخشندگانى\r\n.\r\n\r\n","description":"","footnote":"","page_name":" 73 ","page_number":75},
  {"content":"\r\n\r\n\r\n[ سوره الأعراف ( 7 ) : آيه 156 
  ]\r\nوَ اكْتُبْ لَنا فِي هذِهِ الدُّنْيا حَسَنَةً وَ فِي الْآخِرَةِ إِنَّا هُدْنا إِلَيْكَ قالَ عَذابِي أُصِيبُ بِهِ مَنْ أَشاءُ وَ رَحْمَتِي وَسِعَتْ كُلَّ شَيْءٍ فَسَأَكْتُبُها لِلَّذِينَ يَتَّقُونَ وَ يُؤْتُونَ الزَّكاةَ وَ الَّذِينَ هُمْ بِآياتِنا يُؤْمِنُونَ ( 156 )\r\n« 1 »\r\n\r\nترجمه\r\nدر اين دنيا و در آخرت براى ما نيكى مقرر بدار ، زيرا ما بسوى تو بازگشته‌ايم .\r\nخداوند فرمود : عذابم را بهر كس بخواهم ميرسانم و رحمتم همه چيز را فرا گرفته و به زودى براى كسانى كه تقوى دارند و زكات مىدهند و به آيات ما ايمان دارند ، واجب خواهم ساخت .\r\n\r\n\r\n","description":"","footnote":"\r\n( 1 ) - سوره اعراف آيه 156 جزء 9 سوره 7\r\n","page_name":" 74 ","page_number":76},
  {"content":"\r\n\r\n\r\nبيان آيه 156\r\n\r\nمقصود\r\nاين آيه نيز دنبالهء دعاى موسى است . ميفرمايد :\r\n وَ اكْتُبْ لَنا فِي هذِهِ الدُّنْيا حَسَنَةً  : از خداوند سؤال كرد كه در دنيا به ايشان نيكى يعنى نعمت ، ببخشد ، علت اينكه نعمت ، حسنه ناميده شده ، با اينكه حسنه ، به معناى طاعت خداست ، اين است كه :\r\n1 - نعمت مورد قبول نفس است ، همانطورى كه طاعت مورد قبول عقل است .\r\n2 - نعمت نتيجهء اطاعت خداست . در اينجا از خدا درخواست مىكند كه براى او حسنه را بنويسد ، زيرا چيزى كه نوشته شود ، دوام بيشترى دارد .\r\n وَ فِي الْآخِرَةِ  : مقصود اين است كه در آخرت نيز براى ما نيكى قرار ده .\r\nچنان كه مىفرمايد :  « رَبَّنا آتِنا فِي الدُّنْيا حَسَنَةً وَ فِي الْآخِرَةِ حَسَنَةً »  ( بقره 201 :\r\nپروردگارا در دنيا و آخرت براى ما نيكى قرار ده ) .\r\nبرخى گفته‌اند : حسنه در دنيا ستايش نيكو و در آخرت ، مقام عالى است .\r\nبرخى گفته‌اند : حسنه ، در دنيا توفيق كار نيك و در آخرت ، آمرزش و بهشت است .\r\n إِنَّا هُدْنا إِلَيْكَ  : زيرا ما بوسيلهء توبه ، بسوى تو بازگشته‌ايم .\r\n قالَ عَذابِي أُصِيبُ بِهِ مَنْ أَشاءُ  : خداوند در پاسخ موسى فرمود : هر يك از معصيت كاران را كه بخواهم ، گرفتار عذاب خواهم كرد ، چه ممكنست بعضى از گنه كاران ، مشمول عفو خداوند قرار گيرند .\r\n وَ رَحْمَتِي وَسِعَتْ كُلَّ شَيْءٍ  : حسن و قتاده گويند : رحمت خداوند در اين جهان شامل حال نيك و بد مىشود و در روز قيامت ، تنها شامل حال مردم متقى مىشود .\r\n\r\n","description":"","footnote":"","page_name":" 75 ","page_number":77},
  {"content":"\r\n\r\nعطيه عوفى گويد : درست است كه رحمت خداوند همه چيز را فرا گرفته است ، اما تنها متقين هستند كه از رحمت خداوند برخوردار مىشوند ، زيرا كافر در اين جهان از بركت وجود مؤمن ، در آسايش است ، چنان كه انسان از نور آتش ديگرى استفاده مىكند ، اما در آخرت ، خود مؤمن از اين رحمت استفاده مىكند . برخى گفته‌اند :\r\nيعنى اگر همهء مردم و موجودات ، داخل رحمت بشوند ، آنها را فرا مىگيرد . لكن كسانى هستند كه بگمراهى تن مىدهند و داخل رحمت خدا نمىشوند . در حديث است كه پيامبر مشغول نماز بود ، مردى اعرابى گفت : خدايا مرا و محمد را رحم كن و هيچكس را با ما مورد رحم قرار نده . همين كه پيامبر سلام داد ، فرمود : چيزى را كه وسعت دارد ، محدود ساختى ! منظور حضرت رحمت خدا بود .\r\nاين روايت ، در صحيح بخارى است .\r\n فَسَأَكْتُبُها لِلَّذِينَ يَتَّقُونَ  : رحمتم را براى كسانى واجب ميسازم كه از شرك و بقولى از گناهان كبيره ، اجتناب كنند .\r\n وَ يُؤْتُونَ الزَّكاةَ  : و كسانى كه زكات اموال خود را بدهند ، زيرا دادن زكات ، از واجبات دشوار است . ابن عباس و حسن گويند : يعنى خدا و رسولش را اطاعت كنند ، منظورشان تزكيهء نفس و تطهير آن است .\r\n وَ الَّذِينَ هُمْ بِآياتِنا يُؤْمِنُونَ  : و كسانى كه حجت‌ها و دلائل ما را مورد تصديق قرار مىدهند .\r\nاز ابن عباس و قتاده و ابن جريح روايت شده است كه : چون اين آيه نازل شد ، شيطان گفت : رحمت خداوند شامل من هم مىشود ، از اينرو خداوند فرمود :\r\n « فَسَأَكْتُبُها لِلَّذِينَ يَتَّقُونَ »  يهود و نصارا گفتند : ما هم تقوى داريم و زكات هم مىدهيم و به آيات خدا ايمان داريم . خداوند با آيهء بعد  « الَّذِينَ يَتَّبِعُونَ الرَّسُولَ . . . »  اختصاص به اين امت داد\r\n.\r\n\r\n","description":"","footnote":"","page_name":" 76 ","page_number":78},
  {"content":"\r\n\r\n\r\n[ سوره الأعراف ( 7 ) : آيه 157 
  ]\r\nالَّذِينَ يَتَّبِعُونَ الرَّسُولَ النَّبِيَّ الْأُمِّيَّ الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ يَأْمُرُهُمْ بِالْمَعْرُوفِ وَ يَنْهاهُمْ عَنِ الْمُنْكَرِ وَ يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ وَ يَضَعُ عَنْهُمْ إِصْرَهُمْ وَ الْأَغْلالَ الَّتِي كانَتْ عَلَيْهِمْ فَالَّذِينَ آمَنُوا بِهِ وَ عَزَّرُوهُ وَ نَصَرُوهُ وَ اتَّبَعُوا النُّورَ الَّذِي أُنْزِلَ مَعَهُ أُولئِكَ هُمُ الْمُفْلِحُونَ ( 157 )\r\n« 1 »\r\n\r\nترجمه\r\nكسانى كه از فرستادهء خدا كه پيامبرى امى است و صفات او را در تورات و انجيل مىيابند ، اطاعت مىكنند . پيامبرى كه آنها را به نيكى امر مىكند و از بدى نهى مىكند . چيزهاى پاكيزه را بر آنها حلال و چيزهاى پليد را بر آنها حرام و بارها و زنجيرهايى كه بر آنهاست ، از دوش ايشان بر مىدارد . مردمى كه به او ايمان آوردند و او را تعظيم و يارى كردند و تابع نورى كه بر او نازل شده بود ، شدند ، رستگارند .\r\n\r\n\r\n","description":"","footnote":"\r\n( 1 ) - سوره اعراف آيه 157 جزء 9 سوره 7\r\n","page_name":" 77 ","page_number":79},
  {"content":"\r\n\r\n\r\nبيان آيه 157\r\n\r\nقرائت\r\nابن عامر « آصارهم » و باقى « اصرهم » خوانده‌اند . ابو على فارسى ( فسايى ) « 1 » مىگويد : چون اين كلمه اسم جنس است ، هم شامل مفرد مىشود و هم شامل جمع . در موارد ديگر قرآن هم به صورت مفرد به كار رفته است . علت اينكه ابن عامر جمع آورده ، اين است كه گويا ارادهء انواع گناهان را كرده است . بديهى است كه مصدر هر گاه جمع بسته شود ، انواع مصاديق خود را معنى ميدهد . بنا بر اين اگر اين كلمه جمع بسته شود ، تا انواع گناهان را معنى دهد بهتر است . مثل :  « وَ لَيَحْمِلُنَّ أَثْقالَهُمْ وَ أَثْقالًا مَعَ أَثْقالِهِمْ »  ( عنكبوت 13 : بارهاى خود را با بارهاى سنگين ديگران بدوش مىكشند ) .\r\n\r\nلغت\r\nعزروه : او را يارى كردند و شر دشمن را از سر او كوتاه كردند .\r\n\r\nاعراب\r\n يَأْمُرُهُمْ بِالْمَعْرُوفِ  : اين جمله ممكن است استيناف يا بتقدير « . . عندهم\r\n\r\n\r\n","description":"","footnote":"\r\n( 1 ) - ابو على حسن بن احمد بن عبد الغفار بن سليمان بن ابان فارسى فسوى ، در علم نحو و عربيت ، امام زمان خود بود و در خدمت سلاطين منزلتى داشت . مدتى در حلب ، در خدمت سيف الدولة بن حمدان پادشاه حلب باحترام گذرانيد . پس عود بفارس نمود و عضد الدولهء ديلمى او را احترام تمام فرمود . روزى از او پرسيد : چرا مىگوييد : قام القوم الا زيدا ( بنصب زيدا ) در جواب گفت :\r\nنصب بتقدير « استثنى » است . عضد الدوله فرمود : زيد را رفع مىدادند به تقدير « امتنع » و ابو على در اين جواب ، كتابى نوشت و عضد الدوله فرمود : من غلامى از أبو على فسوى در علم نحو مىباشم . . . در سال 377 وفات يافت و او را چندين كتاب است . مانند كتاب تذكره و مقصور و ممدود و غيرهما . در روضات الجنات نوشته كه در كتاب علما گاهى « فارسى » مىگويند . رك :\r\nفارسنامهء ناصرى صفحه 229\r\n","page_name":" 78 ","page_number":80},
  {"content":"\r\n\r\nانه يامرهم بالمعروف » باشد . ابو على وجه دوم را قبول ندارد ، زيرا دليلى بر محذوف نداريم . از اينرو به عقيدهء وى  « يَأْمُرُهُمْ بِالْمَعْرُوفِ »  تفسير است براى « مكتوب » چنان كه  « لَهُمْ مَغْفِرَةٌ وَ أَجْرٌ عَظِيمٌ »  تفسير است براى « وعد » ( مائده 9 )\r\n\r\nمقصود\r\nاكنون در وصف مردم متقى مىفرمايد :\r\n الَّذِينَ يَتَّبِعُونَ الرَّسُولَ النَّبِيَّ الْأُمِّيَّ  : آنان كه به نبوت رسول خدا حضرت محمد ( ص ) كه امى هست ، معتقدند و از او پيروى مىكنند . در بارهء معناى « امى » اختلاف است .\r\n1 - يعنى كسى كه خواندن و نوشتن نمىداند . 2 - اين كلمه منسوب به « امت » است . يعنى همانطورى كه بشر اولى نمىتوانست از هنر كتابت ، استفاده كند ، او نيز نمىتواند . برخى گفته‌اند : منظور از « امت » عرب است ، زيرا عرب از نعمت سواد محروم بود . 3 - منسوب به « ام » به معناى مادر است . يعنى بر همان حالى است كه از مادر ، تولد شده و سواد خواندن و نوشتن را ندارد . 4 - منسوب است به « ام القرى » يعنى مكه . پس « امى » يعنى « مكى » همين معنى از امام باقر ( ع ) نيز روايت شده است .\r\n الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ  : اوصاف او را در كتاب تورات و كتاب انجيل مىيابند ، زيرا در سفر پنجم تورات آمده است كه :\r\nبه زودى از نسل برادرانشان پيامبرى مثل تو ، بپاى مىدارم و كلام خودم را در دهانش مىگذارم و هر چه به او سفارش كنم به ايشان مىگويد . همچنين در همين سفر آمده است كه : خدا ما را از كوه سينا آورد و از كوه ساعير نور افشانى كرد و از كوه‌هاى فاران ( حراءِ ) آشكار ساخت . در كتاب انجيل ، چند جا بشارت داده است كه به شما فارقليط ديگرى مىدهيم كه جهان با او سپرى خواهد شد . در همين كتاب ، مسيح به حواريين گفته است : من مىروم و فارقليط ، روح حق ، كه از جانب خود تكلم نمىكند و شما را بهمهء حقائق ، انذار مىكند و امور\r\n\r\n","description":"","footnote":"","page_name":" 79 ","page_number":81},
  {"content":"\r\n\r\nوحشتناك را به شما خبر مىدهد و مرا مدح مىكند و گواه من است ، بسوى شما خواهد آمد . نيز در همان كتاب است كه : هر گاه بيايد مردم جهان او را تكذيب مىكنند .\r\n يَأْمُرُهُمْ بِالْمَعْرُوفِ وَ يَنْهاهُمْ   عَنِ الْمُنْكَرِ  : ممكن است كه اين جمله نيز در تورات و انجيل نوشته شده و متصل به ما قبل خود و شرح حال و توصيف كسى باشد كه رحمت ولايت و محبت ، براى او تقدير شده است و ممكن است اين جمله ، از خود قرآن و مدحى باشد براى پيامبر اسلام . مقصود از معروف ، حق و مقصود از منكر ، باطل است ، زيرا عقل‌ها اولى را به نيكى مىشناسند و دومى را به زشتى مورد انكار قرار مىدهند .\r\nبرخى گفته‌اند : معروف ، اخلاق نيكو و صلهء رحم و منكر ، بت پرستى و قطع رحم است . اين معنى از ابن عباس و داخل در معناى اول است .  وَ يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ  : اين پيامبر ، چيزهاى لذتبخش و خوب را براى آنها مباح و چيزهاى زشت و مورد تنفر را بر آنها حرام مى - كند . برخى گويند : يعنى آنچه كه از راه صحيح كسب كرده‌اند ، بر آنها حلال و آنچه كه از راه غلط كسب كرده‌اند ، بر آنها حرام مىكند . برخى گويند : يعنى آنچه كه راهبان و علما و مردم جاهليت ، بر آنها حرام كرده‌اند ، حلال و مردار و خون و گوشت خوك را بر آنها حرام مىكند .\r\n وَ يَضَعُ عَنْهُمْ إِصْرَهُمْ  : بارهاى سنگينى را از دوش آنها بر مىدارد . در اينجا تكليف‌هاى سختى كه بر بنى اسرائيل لازم شده بود ، تشبيه بيار سنگينى كرده است ، زيرا توبهء بنى اسرائيل اين بوده كه يكديگر را بكشند و توبهء مسلمان ، به احترام پيامبر اسلام ، اين است كه قلباً نادم شود . اين معنى از حسن است . ابن عباس و ضحاك و سدى گويند : منظور عهدى است كه خداوند در تورات از بنى اسرائيل گرفته بود كه بدستورات آن عمل كنند . جامع هر دو معنى ، قول زجاج است كه « اصر » را به معناى پيمانى كه بر انسان سنگينى كند ، دانسته است .\r\n وَ الْأَغْلالَ الَّتِي كانَتْ عَلَيْهِمْ  : و پيمان‌هايى كه بر عهده آنها بود و همچون\r\n\r\n","description":"","footnote":"","page_name":" 80 ","page_number":82},
  {"content":"\r\n\r\nغلهاى سنگين بر گردن آنها سنگينى مىكرد ، از گردن آنها بر مىدارد . برخى گويند : منظور از اين غلها همان امتحاناتى است كه براى آنها پيش آمد . مثل اينكه براى قبول شدن توبه ، يكديگر را بكشند و اگر نقطه‌اى از بدنشان با بول اصابت كرد ، بچينند و مثل حرمت روز شنبه و حرمت رگ و پيه و قطع عضوى كه خطا مىكند و وجوب قصاص ، نه ديه .\r\n فَالَّذِينَ آمَنُوا بِهِ وَ عَزَّرُوهُ وَ نَصَرُوهُ وَ اتَّبَعُوا النُّورَ الَّذِي أُنْزِلَ مَعَهُ أُولئِكَ هُمُ الْمُفْلِحُونَ  : آنان كه به اين پيامبر ، ايمان آورده ، او را تصديق و تعظيم و در برابر دشمن از جان او دفاع كردند و از قرآن كه نور آن دلها را روشن مىكند ، به اطاعت پرداختند ، مردمى رستگارند . اينان بمراد خود مىرسند و از كيفر ، ايمنى دارند . كلمهء « مع » گاهى جانشين كلمهء « على » مىشود .\r\nدر روايت است كه پيامبر از اصحاب پرسيد : ايمان چه كسانى عجيب‌تر است ؟\r\nگفتند : فرشتگان . فرمود : آنها نزد پروردگار هستند . چه مانعى دارند كه ايمان نياورند ؟ گفتند : پيامبران . فرمود : به آنها وحى مىشود . چرا ايمان نياورند ؟ ! گفتند : ما . فرمود : من در ميان شما هستم . چرا ايمان نياوريد ؟ ! اينان مردمى هستند كه بعد از شما خواهند آمد و كتاب خدا بدستشان خواهد رسيد و ايمان خواهند آورد . اين است معناى  « وَ اتَّبَعُوا النُّورَ الَّذِي أُنْزِلَ مَعَهُ » \r\n\r\n","description":"","footnote":"","page_name":" 81 ","page_number":83},
  {"content":"\r\n\r\n\r\n[ سوره الأعراف ( 7 ) : آيه 158 
  ]\r\nقُلْ يا أَيُّهَا النَّاسُ إِنِّي رَسُولُ اللَّهِ إِلَيْكُمْ جَمِيعاً الَّذِي لَهُ مُلْكُ السَّماواتِ وَ الْأَرْضِ لا إِلهَ إِلاَّ هُوَ يُحيِي وَ يُمِيتُ فَآمِنُوا بِاللَّهِ وَ رَسُولِهِ النَّبِيِّ الْأُمِّيِّ الَّذِي يُؤْمِنُ بِاللَّهِ وَ كَلِماتِهِ وَ اتَّبِعُوهُ لَعَلَّكُمْ تَهْتَدُونَ ( 158 )\r\n« 1 »\r\n\r\nترجمه\r\nبگو : اى مردم ، من فرستادهء خدا هستم بسوى همهء شما ، خدايى كه پادشاهى آسمانها و زمين از اوست ، جز او خدايى نيست ، زنده مىكند و مىميراند . پس ايمان آوريد به خدا و رسولش كه پيامبرى امى است و به خدا و كلمات او ايمان دارد و از او تبعيت كنيد تا هدايت شويد .\r\n\r\n\r\n","description":"","footnote":"\r\n( 1 ) - سوره اعراف آيه 158 جزءِ 9 سوره 7\r\n","page_name":" 82 ","page_number":84},
  {"content":"\r\n\r\n\r\nبيان آيهء 158\r\n\r\nاعراب\r\nجميعاً : حال از « كم » عامل آن معناى فعلى است كه از  « رَسُولُ اللَّهِ »  استفاده مىشود . لكن حال در اينجا نمىتواند از حرف جر مقدم شود .\r\n\r\nمقصود\r\nاكنون پيامبر ما را امر مىكند كه تمام مردم ، اعم از عرب و عجم را مخاطب قرار دهد . مىفرمايد :\r\n قُلْ يا أَيُّهَا النَّاسُ إِنِّي رَسُولُ اللَّهِ إِلَيْكُمْ جَمِيعاً  : بگو اى مردم ، من از جانب خداوند بسوى همه شما فرستاده شده‌ام و شما را دعوت به توحيد و اطاعت دستورات خود مىكنم . كلمهء « جميع » براى تاكيد است . يعنى من بسوى تمام مردم جهان مبعوث شده‌ام .\r\n الَّذِي لَهُ مُلْكُ السَّماواتِ وَ الْأَرْضِ لا إِلهَ إِلَّا هُوَ يُحيِي وَ يُمِيتُ  : خدايى كه هر گونه تصرفى بخواهد در آسمانها و زمين مىكند و منازعى ندارد و او را شريكى نيست مردگان را زنده مىكند و زندگان را مىميراند . زيرا كسى كه قادر بر كارى باشد ، بر ضد آن نيز قادر است .\r\n فَآمِنُوا بِاللَّهِ وَ رَسُولِهِ النَّبِيِّ الْأُمِّيِّ الَّذِي يُؤْمِنُ بِاللَّهِ وَ كَلِماتِهِ وَ اتَّبِعُوهُ لَعَلَّكُمْ تَهْتَدُونَ  : او اول خودش ايمان آورد ، سپس شما را دعوت به ايمان كرد .\r\nتكليف او از تكليف شما دشوارتر است ، زيرا بايد رسالت خود را ادا كند و قوانين خدا را بمردم برساند . او بكتابهاى آسمانى ايمان آورده است . شما به او ايمان بياوريد تا به پاداش و بهشت برسيد\r\n.\r\n\r\n","description":"","footnote":"","page_name":" 83 ","page_number":85},
  {"content":"\r\n\r\n\r\n[ سوره الأعراف ( 7 ) : آيات 159 تا 160 
  ]\r\nوَ مِنْ قَوْمِ مُوسى أُمَّةٌ يَهْدُونَ بِالْحَقِّ وَ بِهِ يَعْدِلُونَ ( 159 ) وَ قَطَّعْناهُمُ اثْنَتَيْ عَشْرَةَ أَسْباطاً أُمَماً وَ أَوْحَيْنا إِلى مُوسى إِذِ اسْتَسْقاهُ قَوْمُهُ أَنِ اضْرِبْ بِعَصاكَ الْحَجَرَ فَانْبَجَسَتْ مِنْهُ اثْنَتا عَشْرَةَ عَيْناً قَدْ عَلِمَ كُلُّ أُناسٍ مَشْرَبَهُمْ وَ ظَلَّلْنا عَلَيْهِمُ الْغَمامَ وَ أَنْزَلْنا عَلَيْهِمُ الْمَنَّ وَ السَّلْوى كُلُوا مِنْ طَيِّباتِ ما رَزَقْناكُمْ وَ ما ظَلَمُونا وَ لكِنْ كانُوا أَنْفُسَهُمْ يَظْلِمُونَ ( 160 )\r\n« 1 »\r\n\r\nترجمه\r\nو از قوم موسى امتى است كه به حق هدايت مىكنند و به آن عدالت دارند .\r\nآنها را به دوازده قبيله تقسيم كرديم و به موسى هنگامى كه قوم از او آب خواستند ، وحى كرديم كه عصايت را به سنگ بزن و از سنگ دوازده چشمه ظاهر شد و هر دسته‌اى محل آب خوردن خود را مىدانست و ابر را برايشان سايه كرديم و عسل و بلدرچين بر آنها نازل كرديم . از روزى پاكيزهء ما بخوريد . آنها به ما ستم نكردند ، بلكه به خود ستم كردند .\r\n\r\n\r\n","description":"","footnote":"\r\n( 1 ) - سوره اعراف آيه 159 - 160 جزءِ 9 سوره 7\r\n","page_name":" 84 ","page_number":86},
  {"content":"\r\n\r\n\r\nبيان آيه 159 - 160\r\n\r\nلغت\r\nسبط : از هرى گويد : اين كلمه به معناى فرقه است كه مثنى و جمع و مؤنث ندارد . اما « اسباط » جمع « سبط » به معناى درخت و مفرد آن « سبطة » است .\r\nدر لغت عرب ، اين كلمه به معناى اولاد است .\r\nزجاج گويد : صحيح اين است كه سبط در اولاد اسحاق ، بمنزلهء قبيله در اولاد اسماعيل است ، زيرا از هر يك از اولاد يعقوب ، يك سبط و از هر يك از اولاد اسماعيل يك قبيله بوجود آمد . اولى را اسباط و دومى را قبايل ناميدند تا ميانشان فرق باشد .\r\nدر حقيقت اسحاق و اسماعيل هر كدام به منزلهء درختى هستند كه از آنها شاخه‌هايى .\r\nرسته است . علماى علم نسب نيز ، شجره نامه درست مىكنند و پدر را بمنزلهء درخت و اولاد را بمنزلهء شاخه‌هاى آن قرار مىدهند .\r\n\r\nاعراب\r\n اثْنَتَيْ عَشْرَةَ أَسْباطاً  : تميز عدد « فرقة » است و حذف شده ، از همين جهت است كه عدد را مؤنث آورده است . كلمهء « اسباط » بدل است از عدد . كلمهء « امم » صفت « اسباط » است .\r\n\r\nمقصود\r\nاكنون بازهم بداستان بنى اسرائيل پرداخته ، مىفرمايد :\r\n وَ مِنْ قَوْمِ مُوسى أُمَّةٌ يَهْدُونَ بِالْحَقِّ وَ بِهِ يَعْدِلُونَ  : جماعتى از قوم موسى هستند كه مردم را بسوى حق ارشاد مىكنند و در حكم خود تابع حق و عادل هستند .\r\nدر بارهء اين « امت » اقوالى است :\r\n1 - اينها مردمى هستند كه در پشت كشور چين زندگى مىكنند و يك بيابان\r\n\r\n","description":"","footnote":"","page_name":" 85 ","page_number":87},
  {"content":"\r\n\r\nشنزار ، آنها را از چين جدا مىكند . اينها احكام خدا را در معرض تغيير و تبديل قرار نمىدهند . اين قول از ابن عباس و سدى و ربيع و ضحاك و عطا و روايت از امام باقر ( ع ) است . گويند : تمام افراد اين است ، داراى ثروت هستند ، شبها براى آنها باران مىبارد ، و روزها آفتاب مىشود و بزراعت مشغولند ، نه ما را به آنها دسترسى هست و نه آنها به ما و در راه حق استوارند .\r\nابن جريح گويد : در تاريخ آمده است كه چون بنى اسرائيل پيامبران خود را كشتند و كافر شدند ، از دوازده قبيلهء آنها يك قبيله ، از آنها بيزارى جستند و با عذر خواهى ، از خدا خواستند كه ميان ايشان جدايى افكند . خداوند در زمين براى آنها راهى گشود و يك سال و نيم راه پيمودند تا كه از پشت چين سر درآوردند . اينان بر دين اسلام هستند و بسوى قبلهء ما نماز مىخوانند .\r\nگويند : جبرئيل در شب معراج ، پيامبر را از آنجا عبور داد و پيامبر قرآن را بر آنها تلاوت كرد و همگى ايمان آوردند و به آنها امر كرد كه در جاى خود بمانند و شنبه را ترك كنند و نماز بخوانند و زكات بدهند . ديگر دستورى به آنها داده نشده است .\r\nابن عباس گويد : به همين جهت است كه مىفرمايد :  « وَ قُلْنا مِنْ بَعْدِهِ لِبَنِي إِسْرائِيلَ اسْكُنُوا الْأَرْضَ فَإِذا جاءَ وَعْدُ الْآخِرَةِ جِئْنا بِكُمْ لَفِيفاً »  ( اسراءِ 104 ) يعنى :\r\nبعد از آن به بنى اسرائيل گفتيم كه در زمين ساكن شويد ، تا وقتى كه وعدهء مسيح فرا رسيد ، شما را بياوريم .\r\nاصحاب ما روايت كرده‌اند كه : آنها با قائم آل محمد « 1 » ، ظهور خواهند كرد .\r\nدر روايت است كه : ذو القرنين آنها را ديد و گفت : اگر دستور داشتم ، دوست ميداشتم كه در ميان شما به سر ببرم .\r\n2 - اينها قومى از بنى اسرائيل هستند كه در وقت گمراهى قوم ، ثابت قدم ماندند .\r\nاينها پيش از ظهور عيسى و نسخ آئين يهود بودند . پس تقدير آيه  « كانُوا يَهْتَدُونَ . . . » \r\n\r\n\r\n","description":"","footnote":"\r\n( 1 ) - عجل اللَّه تعالى فرجه الشريف - حاج مسترحمى .\r\n","page_name":" 86 ","page_number":88},
  {"content":"\r\n\r\nاست . اين قول از ابو على جبائى است ، وى منكر قول اول است . گويند : اگر آنها باقى بودند ، بر اثر انكار نبوت محمد ( ص ) كافر بودند . اما اين مطلب صحيح نيست ، زيرا ممكن است آنها از آيين محمد ( ص ) بىخبر باشند و بنا بر اين حكم بكفر آنها نمىشود و ممكن است از نبوت محمد ( ص ) مطلع شده و ايمان آورده باشند .\r\n3 - منظور عبد اللَّه بن سلام و ابن صوريا و . . . كه ايمان آورده بودند . در حديث ابو حمزهء ثمالى و حكم بن ظهير است كه چون موسى لوحه‌ها را برگرفت ، گفت : خدايا در لوحه‌ها امتى را مىنگرم ، كه بهترين امتى است كه براى مردم خارج شده است ، آنها امر بمعروف و نهى از منكر مىكنند . آنها را از امت من قرار ده . خداوند فرمود :\r\nاينان از امت احمد ( ص ) هستند . گفت : خدايا ، در لوحه‌ها امتى را مىنگرم ، كه در آخر الزمان مىآيند و بيش از همه ، داخل بهشت مىشوند . آنها را از امت من گردان .\r\nخطاب رسيد : آنها امت احمد هستند . عرض كرد : خدايا در لوحه‌ها امتى را مى - نگرم كه كتابهاى ايشان در سينهء ايشان است و قرائت مىكنند . آنها را امت من گردان .\r\nخطاب رسيد : آنها هم امت احمد هستند . عرض كرد : خدايا در لوحه‌ها امتى را مىنگرم كه به كتاب اول و به كتاب آخر ايمان مىآورند و دجال را مىكشند . آنها را امت من گردان . خطاب رسيد : آنها امت احمد هستند . عرض كرد : در لوحه‌ها امتى را مىنگرم كه هر گاه يكى از آنها بخواهد كار نيكى انجام دهد و انجام ندهد يك حسنه براى او نوشته مىشود و اگر انجام دهد ، ده حسنه . و اگر بخواهد گناهى كند و نكند ، گناهى برايش نوشته نمىشود و اگر انجام دهد ، يك گناه برايش نوشته مىشود . اينها را امت من گردان . فرمود : اينان امت احمد هستند . گفت خدايا ، امتى را مىنگرم كه براى آنها شفاعت شده و شفاعت ايشان بدرگاه خدا قبول است ، آنها را امت من گردان . فرمود : اينان امت احمد هستند . عرض كرد ، خدايا مرا از امت احمد گردان . ابو حمزه مىگويد : دو آيت به موسى داده شد كه به امت احمد داده نشده است .\r\nخداوند فرمود : من ترا برسالات و كلامم بر مردم برگزيدم ( اعراف 144 ) و نيز فرمود :\r\n « وَ مِنْ قَوْمِ مُوسى أُمَّةٌ يَهْدُونَ بِالْحَقِّ وَ بِهِ يَعْدِلُونَ »  و موسى خوشنود شد . در\r\n\r\n","description":"","footnote":"","page_name":" 87 ","page_number":89},
  {"content":"\r\n\r\nحديث ديگر است كه پيامبر وقتى اين آيه را خواند .  « وَ مِمَّنْ خَلَقْنا أُمَّةٌ يَهْدُونَ بِالْحَقِّ وَ بِهِ يَعْدِلُونَ »  ( اعراف 181 : از آفريدگان ما مردمى هستند كه به حق هدايت مىكنند و داورى آنها بر طبق آنست ) فرمود : خداوند به شما هم نظير آنچه بقوم موسى داده بود ، عطا كرد .\r\n وَ قَطَّعْناهُمُ اثْنَتَيْ عَشْرَةَ أَسْباطاً أُمَماً  : بنى اسرائيل را به دوازده قبيله تقسيم كرديم ، زيرا فرزندان اسرائيل ، دوازده نفر بوده‌اند و از هر كدام قبيله‌اى پديد آمد .\r\nعلت اينكه خداوند آنها را تقسيم كرد ، اين بود كه در خوردنيها و نوشيدنيها هر كدام تكليفشان روشن باشد و به رئيس خود مراجعه كنند و كار موسى آسان شود و كينه و عداوتى ميان آنها واقع نشود .\r\n وَ أَوْحَيْنا إِلى مُوسى إِذِ اسْتَسْقاهُ قَوْمُهُ أَنِ اضْرِبْ بِعَصاكَ الْحَجَرَ . . .  : هنگامى كه آنها از موسى طلب آب كردند ، به او وحى كرديم كه عصاى خود را به سنگ بزند . همين كه عصا را به سنگ زد ، دوازده چشمهء آب ، بمدارايى بجريان در آمد .\r\nاين آب هنگامى كه از سنگ خارج مىشد ، كم بود و تدريجاً زياد مىشد . به همين جهت ، در اينجا « انبجاس » و در سورهء بقره « انفجار » به كار رفته . فرق اين دو كلمه همين است كه اولى به معناى جريان يافتن آب كم و دومى به معناى جريان يافتن آب زياد است . ما بقى آيه را در سورهء بقره تفسير كرده‌ايم ( آيه 60 )\r\n\r\n","description":"","footnote":"","page_name":" 88 ","page_number":90},
  {"content":"\r\n\r\n\r\n[ سوره الأعراف ( 7 ) : آيات 161 تا 162 
  ]\r\nوَ إِذْ قِيلَ لَهُمُ اسْكُنُوا هذِهِ الْقَرْيَةَ وَ كُلُوا مِنْها حَيْثُ شِئْتُمْ وَ قُولُوا حِطَّةٌ وَ ادْخُلُوا الْبابَ سُجَّداً نَغْفِرْ لَكُمْ خَطِيئاتِكُمْ سَنَزِيدُ الْمُحْسِنِينَ ( 161 ) فَبَدَّلَ الَّذِينَ ظَلَمُوا مِنْهُمْ قَوْلاً غَيْرَ الَّذِي قِيلَ لَهُمْ فَأَرْسَلْنا عَلَيْهِمْ رِجْزاً مِنَ السَّماءِ بِما كانُوا يَظْلِمُونَ ( 162 )\r\n« 1 »\r\n\r\nترجمه :\r\nو ياد آور هنگامى كه به آنها گفته شد ، در اين قريه ساكن شويد و از هر جاى آن مىخواهيد بخوريد و از خدا بخواهيد كه بار شما را سبك گرداند و در حالى كه سجده ميكنيد ، از در داخل شويد تا گناهان شما را بيامرزيم . به زودى بر پاداش نيكو كاران مىافزاييم . كسانى كه در ميان آنها ظالم شدند ، غير از آنچه به آنها گفته شده بود ، گفتند و بر آنها بواسطهء ستمشان از آسمان عذاب فرستاديم .\r\n\r\n\r\n","description":"","footnote":"\r\n( 1 ) - سوره اعراف آيه 161 و 162 جزء 9 سوره 7\r\n","page_name":" 89 ","page_number":91},
  {"content":"\r\n\r\n\r\nبيان آيه 161 - 162\r\n\r\nقرائت\r\nاهل مدينه و ابن عامر و يعقوب و سهل « تغفر » بتاء و به صيغهء مجهول و ديگران « نغفر » به نون و كسر فاء خوانده‌اند . در سورهء بقره نيز قرائت دوم آمده است و قرائت اول بنا بر اين است كه نايب فاعل آن « خطيئاتكم » باشد . اين قرائت ، با توجه به « قيل » بهتر است .\r\nخطيئاتكم : اهل مدينه و يعقوب و سهل بجمع سالم و بضم تاء خوانده‌اند . ابن عامر « خطيتكم » بمفرد و بضم تاءِ خوانده است . ابو عمرو « خطاياكم » به غير همزه و بجمع تكسير خوانده است . ديگران « خطيئاتكم » بجمع سالم و بكسر تاء خوانده‌اند\r\n.\r\n\r\n","description":"","footnote":"","page_name":" 90 ","page_number":92},
  {"content":"\r\n\r\n\r\n[ سوره الأعراف ( 7 ) : آيات 163 تا 164 
  ]\r\nوَ سْئَلْهُمْ عَنِ الْقَرْيَةِ الَّتِي كانَتْ حاضِرَةَ الْبَحْرِ إِذْ يَعْدُونَ فِي السَّبْتِ إِذْ تَأْتِيهِمْ حِيتانُهُمْ يَوْمَ سَبْتِهِمْ شُرَّعاً وَ يَوْمَ لا يَسْبِتُونَ لا تَأْتِيهِمْ كَذلِكَ نَبْلُوهُمْ بِما كانُوا يَفْسُقُونَ ( 163 ) وَ إِذْ قالَتْ أُمَّةٌ مِنْهُمْ لِمَ تَعِظُونَ قَوْماً اللَّهُ مُهْلِكُهُمْ أَوْ مُعَذِّبُهُمْ عَذاباً شَدِيداً قالُوا مَعْذِرَةً إِلى رَبِّكُمْ وَ لَعَلَّهُمْ يَتَّقُونَ ( 164 )\r\n« 1 »\r\n\r\nترجمه :\r\nاز آنها از قريه‌اى بپرس كه در كنار دريا بود . هنگامى كه در روز شنبه كه در آن روز ماهيها بر روى آب ظاهر مىشدند و در روزهاى ديگر ظاهر نمىشدند - تجاوز كردند . آنها را بواسطهء گناهشان ، اينطور آزمايش كرديم . و هنگامى كه گروهى از آنها گفتند : چرا مردمى را موعظه مىكنيد كه خداوند آنها را هلاك يا گرفتار عذاب سخت خواهد كرد ؟ گفتند : براى اينكه عذرى باشد پيش خداوند و به اميد اينكه آنها تقوى پيشه كنند .\r\n\r\n\r\n","description":"","footnote":"\r\n( 1 ) - سوره اعراف آيه 163 - 164 جزءِ 9 سوره 7\r\n","page_name":" 91 ","page_number":93},
  {"content":"\r\n\r\n\r\nبيان آيه 163 - 164\r\n\r\nقرائت\r\nمعذرة : حفص به نصب و ديگران به رفع خوانده‌اند . قرائت اول به تقدير « نعتذر معذرة » و قرائت دوم به تقدير مبتداست .\r\n\r\nلغت\r\nحيتان : جمع حوت . ماهيها يعدون : تجاوز مىكنند .\r\nشرع : ظاهر شوندگان . « شرعه » و « شريعت » نيز مذهبى است كه ظاهر و مستقيم باشد .\r\nمعذرة : عذر خواهى . « معذر » كسى كه عذرش مقبول نيست و « معتذر » كسى كه عذرش مقبول باشد يا نباشد .\r\n\r\nاعراب\r\n إِذْ يَعْدُونَ  : به تقدير « سلهم عن عدوهم اذ . . . »  إِذْ تَأْتِيهِمْ  : در محل نصب به « يعدون » شرعا : حال از « حيتان » كذلك : در محل نصب به « نبلوهم » كه استيناف است . ممكن است « كذلك » حال از « تاتيهم » باشد لكن وجه اول بهتر است .\r\n لِمَ تَعِظُونَ  : در اصل « لما » ست كه الف حذف شده . مثل « مم » و « فيم » و « علام » و « عم »\r\n\r\nمقصود\r\nاكنون خداوند به بيان يكى ديگر از اخبار بنى اسرائيل پرداخته ، مىفرمايد :\r\n\r\n","description":"","footnote":"","page_name":" 92 ","page_number":94},
  {"content":"\r\n\r\n وَ سْئَلْهُمْ عَنِ الْقَرْيَةِ الَّتِي كانَتْ حاضِرَةَ الْبَحْرِ  : اى محمد ، بعنوان توبيخ و سركوفت ، از بنى اسرائيل در بارهء قريه‌اى سؤال كن كه بر كنار درياى « ايله » بود .\r\nاين قول از ابن عباس است . برخى گفته‌اند : مدين و زهرى گويد : طبريه است .\r\n إِذْ يَعْدُونَ فِي السَّبْتِ إِذْ تَأْتِيهِمْ حِيتانُهُمْ يَوْمَ سَبْتِهِمْ شُرَّعاً وَ يَوْمَ لا يَسْبِتُونَ لا تَأْتِيهِمْ  : هنگامى كه در روز شنبه ، با شكار ماهى از حد خود تجاوز مىكردند .\r\nزيرا در روز شنبه ماهىها بر روى آب ظاهر مىشدند و در روزهاى ديگر زير آب مىرفتند . اين معنى از ابن عباس است . ضحاك گويد : در روز شنبه ماهىها در روى آب ، بدنبال هم قرار مىگرفتند . حسن گويد : در آن روز ماهىها مثل بره سفيد تا در خانه‌هاى ايشان مىآمدند ، زيرا ايمن بودند .\r\nدر اينكه چگونه ماهى را در روز شنبه ، صيد مىكردند ، اختلاف است .\r\nبرخى گويند : روز شنبه ، تور ماهيگيرى را به دريا مىانداختند ، تا ماهىها بدام بيفتند ولى تور را روز بعد از آب بيرون مىكشيدند . بديهى است كه چنين عملى براى آنها كه از شكار ماهى ممنوع شده بودند ، در حكم شكار ماهى و حرام بود . عكرمه از ابن عباس روايت كرده است كه حوضچه‌هايى درست كرده بودند و ماهىها را در آنها گرفتار و روزهاى ديگر صيد مىكردند . حسن گويد : در روز شنبه ، ماهى را صيد مىكردند و مىخوردند .\r\n كَذلِكَ نَبْلُوهُمْ بِما كانُوا يَفْسُقُونَ  : ما آنها را بر اثر گناهشان ، اينطور آزمايش ميكرديم .\r\n وَ إِذْ قالَتْ أُمَّةٌ مِنْهُمْ لِمَ تَعِظُونَ قَوْماً اللَّهُ مُهْلِكُهُمْ  : بنى اسرائيل سه فرقه شده بودند : يك فرقه ، صيد ماهى مىكردند و يك فرقه ساكت بودند و صيد نمىكردند و يك فرقه ، صيد نمىكردند و موعظه مىكردند . آنها كه ساكت بودند ، گفتند : چرا مردمى را موعظه مىكنيد كه خداوند آنها را هلاك خواهد كرد ؟ ! اين مطلب را از اين جهت مىگفتند ، كه از تأثير موعظه ، مايوس بودند ، زيرا امر بمعروف ، وقتى واجب است كه انسان مايوس نباشد . اين معنى از جبائى است . يعنى براى كسى كه موعظه\r\n\r\n","description":"","footnote":"","page_name":" 93 ","page_number":95},
  {"content":"\r\n\r\nرا قبول نميكنند موعظه سودى ندارد . خداوند آنها را در اين جهان هلاك خواهد كرد .\r\n أَوْ مُعَذِّبُهُمْ عَذاباً شَدِيداً  : يا اينكه آنها را در آخرت ، عذاب سختى خواهد كرد .\r\n قالُوا مَعْذِرَةً إِلى رَبِّكُمْ وَ لَعَلَّهُمْ يَتَّقُونَ  : گفتند : ما به منظور انجام وظيفه و اينكه پيش خداوند معذور باشيم و مورد مؤاخذه قرار نگيريم و به اميد اينكه آنها به موعظهء ما گوش كنند ، موعظه مىكنيم\r\n.\r\n\r\n","description":"","footnote":"","page_name":" 94 ","page_number":96},
  {"content":"\r\n\r\n\r\n[ سوره الأعراف ( 7 ) : آيات 165 تا 168 
  ]\r\nفَلَمَّا نَسُوا ما ذُكِّرُوا بِهِ أَنْجَيْنَا الَّذِينَ يَنْهَوْنَ عَنِ السُّوءِ وَ أَخَذْنَا الَّذِينَ ظَلَمُوا بِعَذابٍ بَئِيسٍ بِما كانُوا يَفْسُقُونَ ( 165 ) فَلَمَّا عَتَوْا عَنْ ما نُهُوا عَنْهُ قُلْنا لَهُمْ كُونُوا قِرَدَةً خاسِئِينَ ( 166 ) وَ إِذْ تَأَذَّنَ رَبُّكَ لَيَبْعَثَنَّ عَلَيْهِمْ إِلى يَوْمِ الْقِيامَةِ مَنْ يَسُومُهُمْ سُوءَ الْعَذابِ إِنَّ رَبَّكَ لَسَرِيعُ الْعِقابِ وَ إِنَّهُ لَغَفُورٌ رَحِيمٌ ( 167 ) وَ قَطَّعْناهُمْ فِي الْأَرْضِ أُمَماً مِنْهُمُ الصَّالِحُونَ وَ مِنْهُمْ دُونَ ذلِكَ وَ بَلَوْناهُمْ بِالْحَسَناتِ وَ السَّيِّئاتِ لَعَلَّهُمْ يَرْجِعُونَ ( 168 )\r\n« 1 »\r\n\r\nترجمه :\r\nهمين كه تذكرات را از ياد بردند ، كسانى را از بدى نهى مىكردند ، نجات داديم و ستمكاران را بواسطهء گناهشان به عذابى سخت گرفتار كرديم و چون سركشى كردند و نهى ما را نپذيرفتند ، به آنها گفتيم : بوزينگانى مطرود باشيد . و ياد آور هنگامى كه خداوند اعلام كرد كه تا روز قيامت ، كسانى بر آنها مسلط مىكند كه آنها را به سختى عذاب كنند ، كيفر خدايت سريع و او آمرزگار و رحيم است .\r\nو آنها را در زمين متفرق ساختيم . گروهى شايسته ماندند و گروهى در مرتبهء پايينتر قرار گرفتند و آنها را به نيكىها و بديها مبتلا كرديم . شايد بازگشت كنند .\r\n\r\n\r\n","description":"","footnote":"\r\n( 1 ) - سوره اعراف آيه 165 تا 168 جزء 9 سوره 7\r\n","page_name":" 95 ","page_number":97},
  {"content":"\r\n\r\n\r\nبيان آيه 165 - 166\r\n\r\nقرائت\r\nبئيس : اهل مدينه « بيس » به باءِ مكسور و ياء خوانده‌اند . ابن عامر « بئس » به باء مكسور و همزهء ساكن خوانده است . ابو بكر « بيئس » به باءِ مفتوح و ياء ساكن و همزهء مفتوح خوانده و ديگران طبق متن قرائت كرده‌اند .\r\nابو على گويد : قرائت متن يا صفت و به معناى شديد يا مصدر است قرائت ابن عامر بنا بر اين است كه فعل « بئس » در اينجا بجاى اسم به كار رفته باشد . مثل « قيل و قال » قرائت ابو بكر بنا بر اين است كه صفت باشد بر وزن ضيغم و حيدر . قرائت اهل مدينه ، بخاطر اين ممكن است باشد كه همزه قلب بياءِ شده است .\r\n\r\nلغت\r\nبئيس : دشوار .\r\nعتو : سركشى و ارتكاب بدترين گناه‌ها .\r\nخاسئ : مطرود .\r\n\r\nمقصود\r\n فَلَمَّا نَسُوا ما ذُكِّرُوا بِهِ أَنْجَيْنَا الَّذِينَ يَنْهَوْنَ عَنِ السُّوءِ وَ أَخَذْنَا الَّذِينَ ظَلَمُوا بِعَذابٍ بَئِيسٍ بِما كانُوا يَفْسُقُونَ  : همين كه مردم اين قريه ، موعظه‌ها و اندرزهاى نصيحت كنندگان را فراموش كردند و هم چنان به شكار ماهى ادامه دادند .\r\nنصيحت كنندگان را نجات داديم و كسانى را كه به خود ستم مىكردند ، بواسطهء گناهشان گرفتار عذابى سخت كرديم . اين عذاب پيش از آنكه به صورت ميمون مسخ شوند ، دامنگيرشان شد . چنان كه جبائى گفته است . در اينجا بيان نكرده است كه سر انجام فرقه‌اى كه ماهى صيد نمىكردند از موعظه هم خوددارى مىكردند ، چه شد ؟ آيا\r\n\r\n","description":"","footnote":"","page_name":" 96 ","page_number":98},
  {"content":"\r\n\r\nنجات يافتند يا هلاك شدند ؟ از ابن عباس در بارهء آنها سه قول روايت شده است :\r\n1 - دو فرقه نجات يافت و يك فرقه هلاك شد 2 - دو فرقه هلاك شد و يك فرقه نجات يافت 3 - حال فرقه‌اى كه نهى نمىكرد ، معلوم نيست .\r\nعكرمه گويد : بر ابن عباس داخل شدم . قرآن در برابرش بود و گريه مىكرد و اين آيه را مىخواند . سپس گفت : مىدانم كه خداوند كسانى را كه ماهى صيد مىكردند ، هلاك كرد و كسانى كه آنها را نهى مىكردند ، نجات داد . نميدانم با كسانى نهى نمىكردند ، چه كرد ؟ ! اين است حال ما و رفتار ما ! جبائى هم همين قول را اختيار كرده است .\r\nحسن گويد : فرقهء سوم را نجات داد ، زيرا آنها متوجه نهى خدا بودند و براى امر بمعروف و نهى از منكر ، هيچ چيز بهتر از اين نيست كه آنها مىگفتند : قومى كه بدست خدا هلاك خواهند شد ، موعظه نكنيد كه گوش نمىكنند . اينها مؤمن بودند و كشتن مؤمن بدتر از خوردن ماهى است .\r\n فَلَمَّا عَتَوْا عَنْ ما نُهُوا عَنْهُ   قُلْنا لَهُمْ كُونُوا قِرَدَةً خاسِئِينَ  : همين كه از اطاعت دستور خداوند سر پيچى كردند و با گستاخى به راه معصيت رفتند و از بازگشت ، امتناع كردند ، آنها را به صورت بوزينگان مسخ كرديم و آنها را مطرود ساختيم . زجاج مىگويد : ممكن است آنها از خداوند شنيده باشند كه به آنها مىگويد : بوزينگانى مطرود باشيد ! و اين معنى براى نشان دادن عظمت بلايى كه نازل شد ، رساتر است .\r\nقتاده گويد : تمام زنان و مردان به صورت بوزينگان دم دار در آمدند و مثل بوزينه‌ها صدا مىكردند . ابن عباس گويد : سه روز زنده ماندند و مردم آنها را تماشا كردند ، سپس هلاك شدند و نسلى از آنها باقى نماند . هيچيك از انسانى كه مسخ شدند ، بيشتر از سه روز باقى نماندند . مقاتل گويد : هفت روز زنده ماندند . حسن گويد : زاد و ولد هم كردند . اما اين قول صحيح نيست ، زيرا معلوم است كه بوزينگان و همچنين سگان از اولاد آدم نيستند . ابن مسعود روايت كرده است كه پيامبر فرمود : خداوند\r\n\r\n","description":"","footnote":"","page_name":" 97 ","page_number":99},
  {"content":"\r\n\r\nكسى را مسخ نكرد كه براى او نسلى قرار بدهد .\r\n\r\nداستان\r\nگويند : اين قصه ، در زمان داود ، واقع شد . ابن عباس گويد : به آنها دستور داده شد كه روز آدينه را انتخاب كنند ، آنها شنبه را اختيار كردند ، از اينرو مأمور شدند كه ماهى شكار نكنند و آن روز را احترام كنند . در آن روز ماهىهاى سفيد و فربه ، طورى بر روى آب مىآمدند كه سطح آب را مىپوشاندند . مدتى آنها را شكار نميكردند . تا اينكه شيطان به آنها گفت : شما در روز شنبه بايد ماهى بگيريد . حوضچه‌ها و تورهايى درست كنيد و ماهى را بدام افكنيد و در روز يكشنبه بگيريد .\r\nابن زيد گويد : يكى از آنها يك ماهى گرفت و ريسمانى بگوشش بست و روز يكشنبه او را از آب بيرون كشيد و گوشتش را خورد . ديگران او را ملامت كردند و چون ديدند برايش عذاب نازل نشد ، خودشان هم به همين كار مبادرت كردند . جمعيت آنها حدود دوازده هزار نفر بود و چنان كه گذشت ، سه فرقه شدند .\r\nفرقه‌اى كه موعظه مىكرد ، از آنها جدا شد . روز ديگر ديدند كسى بيرون نمىآيد ، وقتى كه درها را گشودند ، با يك مشت ميمون رو برو شدند كه همه گريه مىكردند .\r\nگفتند : آيا ما شما را نهى نكرديم ؟ آنها با سر اشاره مىكردند كه : بله ! ! ! قتاده گويد : جوانان بوزينه و پيران خوك شدند\r\n.\r\n\r\n","description":"","footnote":"","page_name":" 98 ","page_number":100},
  {"content":"\r\n\r\n\r\nبيان آيه 167 - 168\r\n9\r\n\r\nاعراب :\r\n وَ مِنْهُمْ دُونَ ذلِكَ  : كلمهء « دون » در محل رفع و مبتداست . لكن منصوب است .\r\nمثل اينكه « بين » در  « لَقَدْ تَقَطَّعَ بَيْنَكُمْ »  منصوب و فاعل و « يوم » در  « يَوْمَ الْقِيامَةِ يَفْصِلُ بَيْنَكُمْ »  مبتدا و فاعل است . ممكن است گفته شود : مبتدا محذوف و « دون » صفت آن است .\r\n\r\nمقصود :\r\nاكنون خداوند ، پيامبر گرامى اسلام را مخاطب ساخته ، مىفرمايد :\r\n وَ إِذْ تَأَذَّنَ رَبُّكَ لَيَبْعَثَنَّ عَلَيْهِمْ إِلى يَوْمِ الْقِيامَةِ مَنْ يَسُومُهُمْ سُوءَ الْعَذابِ  :\r\nاى محمد ، بخاطر داشته باش كه خداوند اعلام كرده است كه بر قوم يهود ، تا روز قيامت ، كسانى را مسلط مىكند كه آنها را گرفتار شكنجه كنند و از آنها جزيه بگيرند . همهء مفسران مىگويند : منظور امت محمد ( ص ) است . از امام باقر ( ع ) نيز روايت شده است .\r\nاز اين آيه بر مىآيد كه يهود تا روز قيامت ، دولت و عزتى نخواهند داشت . اين تسلط ، به اين معنى است كه دست آنها را - اگر چه از راه معصيت باشد - بر سر يهوديان باز گذارد . مثل :  « أَنَّا أَرْسَلْنَا الشَّياطِينَ عَلَى الْكافِرِينَ تَؤُزُّهُمْ أَزًّا »  ( مريم 83 : ما شياطين را بر سر كافران مىفرستيم تا آنها را بفريبند )  إِنَّ رَبَّكَ لَسَرِيعُ الْعِقابِ وَ إِنَّهُ لَغَفُورٌ رَحِيمٌ  : خداوند نسبت به كسانى كه سزاوار باشند ، زود كيفر مىرساند و نسبت به نيكان آمرزگار و رحيم است .\r\n وَ قَطَّعْناهُمْ فِي الْأَرْضِ أُمَماً  : ابن عباس و مجاهد گويند : يعنى يهوديان را در بلاد ، دسته دسته متفرق كرديم . اين تفرقه بخاطر اختلاف هدف و مسلك است و مايهء ذلت و خوارى آنهاست ، نمىتوانند به يكديگر كمك كنند . برخى گويند : خداوند به اين جهت\r\n\r\n","description":"","footnote":"","page_name":" 99 ","page_number":101},
  {"content":"\r\n\r\nآنها را متفرق كرد كه بصلاحشان بود . گروهى صالح شدند و گروهى عاصى .\r\n مِنْهُمُ الصَّالِحُونَ وَ مِنْهُمْ دُونَ ذلِكَ  : گروهى از بنى اسرائيل از لحاظ ايمان و اعتقاد ، شايستگى نشان دادند و گروهى در مرتبه‌اى پايينتر قرار گرفتند ، زيرا هم صواب مىكردند و هم گناه .\r\nاين داستان مربوط به قبل از ارتداد آنهاست . يعنى پيش از بعثت حضرت عيسى ع برخى گفته‌اند : يعنى گروهى به نبوت حضرت عيسى ( ع ) و حضرت محمد ( ص ) ايمان مىآورند و گروهى ايمان نمىآورند .\r\n وَ بَلَوْناهُمْ بِالْحَسَناتِ وَ السَّيِّئاتِ لَعَلَّهُمْ يَرْجِعُونَ  : و آنها را به خوشى و سختى و آسايش و ناراحتى مبتلا كرديم ، زيرا نعمتها انسان را به ياد خدا مىاندازند و بلاها انسان را وادار مىكنند كه از خداوند در خواست نجات و آسايش كند ، در نتيجه ، انسان بسوى خدا بازگشت مىكند .\r\nممكن است گفته شود : آنها هرگز در راه دين نبوده‌اند كه بسوى آن بازگشت كنند . پاسخ اين است كه چنين تعبيراتى در اين موارد مانعى ندارد . چنان كه به كسى كه مىخواهد در مهلكه بيفتد ، مىگويند : به راه راست باز گرد .\r\nبرخى گويند : يعنى به اصل فطرت ، بازگشت كنند\r\n.\r\n\r\n","description":"","footnote":"","page_name":" 100 ","page_number":102},
  {"content":"\r\n\r\n\r\n[ سوره الأعراف ( 7 ) : آيات 169 تا 170 
  ]\r\nفَخَلَفَ مِنْ بَعْدِهِمْ خَلْفٌ وَرِثُوا الْكِتابَ يَأْخُذُونَ عَرَضَ هذَا الْأَدْنى وَ يَقُولُونَ سَيُغْفَرُ لَنا وَ إِنْ يَأْتِهِمْ عَرَضٌ مِثْلُهُ يَأْخُذُوهُ أَ لَمْ يُؤْخَذْ عَلَيْهِمْ مِيثاقُ الْكِتابِ أَنْ لا يَقُولُوا عَلَى اللَّهِ إِلاَّ الْحَقَّ وَ دَرَسُوا ما فِيهِ وَ الدَّارُ الْآخِرَةُ خَيْرٌ لِلَّذِينَ يَتَّقُونَ أَ فَلا تَعْقِلُونَ ( 169 ) وَ الَّذِينَ يُمَسِّكُونَ بِالْكِتابِ وَ أَقامُوا الصَّلاةَ إِنَّا لا نُضِيعُ أَجْرَ الْمُصْلِحِينَ ( 170 )\r\n« 1 »\r\n\r\nترجمه :\r\nپس از آنها افرادى آمدند كه وارث تورات شدند و متاع اين جهان را ترجيح مىدادند و مىگفتند : خداوند ما را مىآمرزد و اگر متاعى مثل آن بدستشان مىآمد مىگرفتند - آيا پيمان تورات از آنها گرفته نشده است كه در بارهء خداوند جز سخن حق نگويند ؟ - و مطالب تورات را مىخواندند و خانهء آخرت ، براى مردم متقى ، بهتر است .\r\nآيا تعقل نمىكنيد ؟ كسانى كه به كتاب چنگ مىزنند و نماز را بپاى مىدارند ، بدانند كه ما اجر مردم شايسته را ضايع نمىكنيم .\r\n\r\n\r\n","description":"","footnote":"\r\n( 1 ) - سوره اعراف آيه 169 - 170 جزء 9 سره 7\r\n","page_name":" 101 ","page_number":103},
  {"content":"\r\n\r\n\r\nبيان آيهء 169 - 170\r\n\r\nقرائت :\r\nيمسكون : ابو بكر به سكون ميم و ديگران بفتح ميم و تشديد سين خوانده‌اند و هر دو بيك معنى است .\r\n\r\nلغت :\r\nخلف : قرنى كه بدنبال قرنى ديگر آيد و چيزى كه بجاى چيزى ديگر نصيب انسان شود . اين چيز ممكن است بد . و ممكن است خوب باشد . لبيد گويد :\r\n ذهب الذين يعاش فى اكنافهم * و بقيت فى خلف كجلد الاجرب \r\nيعنى : آنهايى كه در پناه آنها زندگى مىشد ، رفتند و در ميان مردمى گرفتار شدم كه مزاحم هستند .\r\nهر گاه اين كلمه بفتح لام استعمال شود ، بيشتر معناى عوض و جانشين خوب مىدهد .\r\nعرض : چيزى كه عارض شود .\r\nدرس : قرائت مكرر كتاب . درس منزل ، يعنى خانه‌اى كه زياد در معرض باد و باران قرار گرفته و ويران شده است و اثرى از او باقى نمانده .\r\nتمسك : امساك و چنگ زدن .\r\n\r\nاعراب\r\nياخذون : حال از ضمير « ورثوا »  وَرِثُوا الْكِتابَ  : صفت براى « خلف »  أَ لَمْ يُؤْخَذْ عَلَيْهِمْ . . .   إِلَّا الْحَقَّ  : جمله معترضه . وقف جز بر سر « ما فيه » جايز نيست .\r\n\r\n","description":"","footnote":"","page_name":" 102 ","page_number":104},
  {"content":"\r\n\r\n إِنَّا لا نُضِيعُ . . .  خبر  الَّذِينَ يُمَسِّكُونَ . . . \r\n\r\nمقصود\r\nاكنون خداوند در پيرامون اخلاف بنى اسرائيل مىفرمايد :\r\n فَخَلَفَ مِنْ بَعْدِهِمْ خَلْفٌ وَرِثُوا الْكِتابَ يَأْخُذُونَ عَرَضَ هذَا الْأَدْنى  : آنها رفتند و قومى ديگر ، بجاى آنها وارث تورات شدند اينها تنها به دنيا و منافع عارضى و غير پايدار آن توجه داشتند . اين معنى از ابن عباس است . زيرا متاعهاى دنيوى همه عرضى و ناپايدار است . برخى گويند : رشوه خوارى و حكم به ستم مىكردند .\r\nبرخى گويند : حكم به حق مىكردند و رشوه مىگرفتند . همهء اين منافع ، از عوارض پست دنيا بود . منظور از « ادنى » دنياست كه پست يا نزديك است .\r\n وَ يَقُولُونَ سَيُغْفَرُ لَنا  : اينان هر چه بدست آوردند ، خواه حلال و خواه حرام ، مورد استفاده قرار مىدادند و مىگفتند : خداوند ما را مىبخشد .\r\n وَ إِنْ يَأْتِهِمْ عَرَضٌ مِثْلُهُ يَأْخُذُوهُ  : در عين اينكه آرزوى مغفرت مىكردند ، از سر منافع دنيوى نمىگذشتند و با حرص و ولع ، دنبال كسب ثروت بودند .\r\nابن عباس و سعيد بن جبير و مجاهد گويند : اگر به رشوه يا مال حرامى دست مىيافتند ، حلال مىشمردند و بيمى بدل راه نمىدادند . حسن گويد : اينان سير نمىشدند .\r\n أَ لَمْ يُؤْخَذْ عَلَيْهِمْ مِيثاقُ الْكِتابِ أَنْ لا يَقُولُوا عَلَى اللَّهِ إِلَّا الْحَقَّ  : آيا از اين رشوه خواران كه در آرزوى آمرزش خداوند ، بودند ، پيمان گرفته نشده بود كه به خدا دروغ نبندند و جز آنچه در تورات بر موسى نازل شده است ، بذات پاكش نسبت ندهند . بديهى است كه در تورات نيامده است كه : هر كس اصرار بر معصيت داشته باشد به مغفرت خداوند مىرسد .\r\n وَ دَرَسُوا ما فِيهِ  : اينها كتاب تورات را مكرر مىخواندند و بدستورات آن توجه داشتند . برخى گويند : اين جمله ، معطوف است بر  « وَرِثُوا الْكِتابَ »  يعنى الان وارث كتاب شدند و مطالب آن را خواندند و تضييع كردند .\r\n\r\n","description":"","footnote":"","page_name":" 103 ","page_number":105},
  {"content":"\r\n\r\n وَ الدَّارُ الْآخِرَةُ خَيْرٌ لِلَّذِينَ يَتَّقُونَ  : آنچه خداوند در بهشت وعده كرده است ، براى مردم متقى بهتر است .\r\n أَ فَلا تَعْقِلُونَ  : چرا تعقل نمىكنيد تا به درستى فرمان خدا پىببريد ؟ !  وَ الَّذِينَ يُمَسِّكُونَ بِالْكِتابِ وَ أَقامُوا الصَّلاةَ إِنَّا لا نُضِيعُ أَجْرَ الْمُصْلِحِينَ  :\r\nمجاهد و ابن زيد گويند : يعنى كسانى كه بتورات چنگ مىزنند و مطالب آن را تحريف نمىكنند و نماز را - كه از هر عبادتى مهم‌تر است - انجام مىدهند ، بدانند كه ما اجر مردم شايسته را ضايع نمىكنيم . عطا گويد : منظور از كتاب ، قرآن و اين آيه در بارهء امت حضرت محمد ( ص ) است .\r\n\r\n","description":"","footnote":"","page_name":" 104 ","page_number":106},
  {"content":"\r\n\r\n\r\n[ سوره الأعراف ( 7 ) : آيات 171 تا 174 
  ]\r\nوَ إِذْ نَتَقْنَا الْجَبَلَ فَوْقَهُمْ كَأَنَّهُ ظُلَّةٌ وَ ظَنُّوا أَنَّهُ واقِعٌ بِهِمْ خُذُوا ما آتَيْناكُمْ بِقُوَّةٍ وَ اذْكُرُوا ما فِيهِ لَعَلَّكُمْ تَتَّقُونَ ( 171 ) وَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَ أَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ قالُوا بَلى شَهِدْنا أَنْ تَقُولُوا يَوْمَ الْقِيامَةِ إِنَّا كُنَّا عَنْ هذا غافِلِينَ ( 172 ) أَوْ تَقُولُوا إِنَّما أَشْرَكَ آباؤُنا مِنْ قَبْلُ وَ كُنَّا ذُرِّيَّةً مِنْ بَعْدِهِمْ أَ فَتُهْلِكُنا بِما فَعَلَ الْمُبْطِلُونَ ( 173 ) وَ كَذلِكَ نُفَصِّلُ الْآياتِ وَ لَعَلَّهُمْ يَرْجِعُونَ ( 174 )\r\n« 1 »\r\n\r\nترجمه :\r\nو هنگامى كه كوه را همچون سر سايه‌اى بر سر آنها قرار داديم و پنداشتند كه بر سرشان فرو مىآيد و گفتيم : با جديت ، آنچه بر شما نازل كرده‌ايم بگيريد و مطالب آن را به ياد آوريد ، تا اهل تقوى باشيد . و ياد آور هنگامى كه خداوند از پشت بنى آدم ، ذريهء ايشان را درآورد و آنها را بر خويشتن گواه گرفت و گفت : آيا من خداى شما نيستم ؟ گفتند : آرى شهادت داديم ، تا روز قيامت نگوييد : ما از اين امر غافل بوديم يا اينكه نگوييد : پدران ما قبل از ما مشرك بودند و ما فرزندان آنها و بدنبال آنها بوديم . آيا ما را بكردار اهل باطل ، هلاك مىكنى ؟ بدين ترتيب ، آيات را تفصيل مىدهيم ، براى اينكه بازگشت كنند .\r\n\r\n\r\n","description":"","footnote":"\r\n( 1 ) - سوره اعراف آيه 171 تا 174 جزءِ 9 سوره 7\r\n","page_name":" 105 ","page_number":107},
  {"content":"\r\n\r\n\r\nبيان آيه 171\r\n\r\nلغت\r\nنتق : كندن چيزى از ريشه . برخى گويند : به معناى بلند كردن و برخى گويند : به معناى كشيدن است .\r\nظلة : آنچه سايه مياندازد همانند : سقف و ابر و ديوار\r\n\r\nمقصود\r\nاكنون بازهم در بارهء قوم موسى مىفرمايد :\r\n وَ إِذْ نَتَقْنَا الْجَبَلَ فَوْقَهُمْ كَأَنَّهُ ظُلَّةٌ  : ياد آور هنگامى را كوه را از ريشه بركنديم و بر سر لشكر موسى كه مساحت يك فرسخ را فرا گرفته بود ، سايه كرديم . تو گويى قطعهء ابر يا سقفى بود .\r\n وَ ظَنُّوا أَنَّهُ واقِعٌ بِهِمْ  : حسن گويد : يعنى يقين كردند كه بر سرشان فرو مىآيد :\r\nرمانى و جبائى گويند : يعنى احتمال قوى مىدادند كه . . .\r\n خُذُوا ما آتَيْناكُمْ بِقُوَّةٍ  : به آنها گفتيم : دستوراتى را كه در تورات به شما داديم با جديت ، بگيريد و بدون سستى به كار ببنديد .\r\n وَ اذْكُرُوا ما فِيهِ لَعَلَّكُمْ تَتَّقُونَ  : و به ياد آوريد عهد و پيمانهايى كه در آن از شما گرفته‌ايم . تا تقوى پيشه كنيد و از كيفر خدا بترسيد . تفسير اين آيه در سورهء بقره گذشت\r\n.\r\n\r\n","description":"","footnote":"","page_name":" 106 ","page_number":108},
  {"content":"\r\n\r\n\r\nبيان آيه 172 تا 174\r\n\r\nقرائت\r\nذريتهم : كوفيان به صورت مفرد و ديگران به صورت جمع خوانده‌اند . ابو على گويد : كلمهء « ذرية » گاهى مفرد و گاهى جمع استعمال مىشود . جمع ، مثل « و كنا ذرية من بعدهم ( اعراف 7 ) مفرد ، مثل  « رَبِّ هَبْ لِي مِنْ لَدُنْكَ ذُرِّيَّةً طَيِّبَةً »  ( ال عمران 3 ) كسانى كه جمع بسته‌اند ، « ذرية » را مفرد حساب كرده‌اند .\r\nان تقولوا ، او تقولوا : ابو عمر هر دو را بياء و ديگران هر دو را به تاء خوانده‌اند . قرائت ابو عمر بخاطر اين است كه ضمير به « بنى آدم » بازگردد و قرائت ديگران براى اين است كه مانند « ا لست بربكم » باشد .\r\n\r\nاعراب\r\n مِنْ ظُهُورِهِمْ  : بدل از « بنى آدم » .\r\n أَنْ تَقُولُوا  : بتقدير « كراهة ان تقولوا » يا « لئلا تقولوا » .\r\n\r\nمقصود\r\nاكنون در پيرامون پيمانهايى كه با عقول مردم بسته است گفتگو مىكند . قبلا هم در بارهء پيمانهايى كه در كتب آسمانى هست گفتگو كرد ، تا ميان دلائل سمعى و عقلى جمع و اقامهء حجت ، كامل گردد . مىفرمايد ،  وَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَ أَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ قالُوا بَلى  : به آنها بگو كه خداوند از پشت بنى آدم ، ذريهء ايشان را بيرون آورد و آنها را بر خويشتن گواه گرفت و گفت : من خداى شما نيستم ؟ گفتند :\r\nبله . هستى .\r\nعلماى سنى و شيعه ، در بارهء معناى اين آيه و اين بيرون آوردن و شهادت\r\n\r\n","description":"","footnote":"","page_name":" 107 ","page_number":109},
  {"content":"\r\n\r\nخواستن ، اختلاف كرده و چند وجه گفته‌اند :\r\n1 - خداوند ، ذريهء آدم را به صورت ذرات ( ژنها ) از صلبش بيرون آورد و آنها را به آدم نشان داد و فرمود : من از ذريهء تو پيمان مىگيرم كه مرا بپرستند و برايم شريك قرار ندهند و روزى آنها با من باشد . سپس به آنها گفت : آيا من خداى شما نيستم ؟\r\nگفتند : بله ، شهادت مىدهيم كه خداى ما هستى . به ملائكه فرمود : شما گواه باشيد ، گفتند : گواهيم .\r\nبرخى گفته‌اند : خداوند در آن حالت به آنها فهم و خرد بخشيد ، بطورى كه خطاب خدا را مىشنيدند و مىفهميدند . سپس آنها را به صلب آدم بازگردانيد . مردم همگى در صلب آدم محبوس بودند و خداوند تدريجاً آنها را بيرون مىآورد . كسانى كه بر اسلام پايدار بمانند ، تابع فطرت نخستين هستند و كسانى كه كافر شوند ، فطرت نخستين را ترك كرده‌اند . اين وجه ، از جماعتى از مفسرين است . رواياتى هم در اينباره نقل كرده‌اند كه از نظر فنى چندان مورد اعتماد نيستند .\r\nمحققين مىگويند : ظاهر قرآن با اين مطلب ، سازش ندارد . زيرا خداوند مىگويد : ذريهء بنى آدم را از پشت بنى آدم گرفت نه از پشت آدم . سپس خداوند مىگويد : اين كار را كرديم تا نگويند : غافل بوديم يا عذر بياورند كه پدرانى مشرك داشته و بر دين پدران خود بزرگ شده‌اند ، از اينجا بر مىآيد : كه اينان داراى پدرانى مشرك بوده‌اند . پس منظور صلب آدم نيست . وانگهى ذريه‌اى كه از صلب آدم بيرون آمد . اگر عاقل نبود كه نمىتوانست شناسندهء توحيد باشد و اگر عاقل بود ، نبايد اين عهد و پيمان را از ياد ببرد ، زيرا گرفتن عهد و پيمان در صورتى حجت است كه انسان فراموش نكند . اكنون ما طبق اين قول بايد آن پيمان را بخاطر داشته باشيم و حال آنكه نداريم . چگونه ممكن است كه تمام عقلاى عالم چنين پيمانى را كه خود بسته و امضاء كرده‌اند ، از ياد ببرند ؟ ! ما ملاحظه مىكنيم كه اهل آخرت ، بسيارى از احوال دنيا را مىشناسند و اهل بهشت به اهل جهنم مىگويند : ما وعدهء خدا را حق يافتيم ! ( اعراف 44 ) .\r\n\r\n","description":"","footnote":"","page_name":" 108 ","page_number":110},
  {"content":"\r\n\r\nدر صورتى كه اين مطلب صحيح باشد ، بايد به اين صورت باشد كه خداوند مردم را در گذشته ، مكلف ساخته باشد . آن گاه آنها را بار ديگر باز گردانده باشد تا آنها را ثواب يا كيفر دهد . بدون اينكه به ياد گذشته باشند و چنين فرضى نتيجه‌اش درستى مذهب تناسخ است .\r\nاز على بن عيسى نقل شده است كه ابو بكر بن اخشيد ، مىگفت : ممكن است اين مطلب صحيح باشد ، لكن خداوند اين كار را به اين منظور انجام داد كه آنها را در راه شكر و نعمت و اقرار به يكتايى قرار دهد و نشان دهد كه اساس خلقت انسان ، بر نيكى گذاشته شده است . چنان كه روايت شده است كه : مردم بر فطرت ، زاده‌اند « 1 » ابو الهذيل در كتاب حجت ، حكايت كرده است كه : حسن بصرى و اصحابش مىگفتند : نعمتى كه در بهشت به اطفال داده مىشود ، پاداش ايمان آنها در عالم ذر است .\r\n2 - مقصود اين است كه خداوند اولاد آدم را از صلب پدران برحم مادران انتقال داد و تدريجاً آنها را به صورت انسانى كامل و عاقل و مكلف در آورد و آثار صنع خود را به آنها نشان داد و آنها را متمكن ساخت كه دلائل توحيد را بشناسند . تو گويى از آنها شهادت خواست و به آنها گفت : آيا خداى شما نيستم ؟ آنها تصديق كردند .\r\nبنا بر اين معناى شاهد گرفتن آنها اين است كه : خداوند از راه آفرينش به آنها توحيد خود را فهمانيد ، زيرا در عقول آنها دلايلى قرار داد كه اثبات يكتايى خدا مىكنند و در وجود آنها و غير آنها شگفتيهايى خلق كرد كه براى آنها جاى ترديد و ابهامى باقى نگذارد . بدين ترتيب ، درست مثل اين است كه خداوند با اين آيات و دلائل ، آنها را به يگانگى خود گواه گرفته باشد و طورى مطلب را واضع و بديهى كرده است كه مثل اين است كه آنها زبان به اقرار و اعتراف گشوده‌اند . گر چه حقيقتاً شهادت و اعترافى نبوده است - نظير اين مطلب ، اين است كه خداوند مىفرمايد :  « فَقالَ لَها وَ لِلْأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ »  ( فصلت 11 ) يعنى : به آسمان\r\n\r\n\r\n","description":"","footnote":"\r\n( 1 ) - شاعر ، گويد\r\n : مردم همه بفطرت توحيد زاده‌اند * اين كفر عارضى بود و عارضى نيروى \r\n","page_name":" 109 ","page_number":111},
  {"content":"\r\n\r\nو زمين گفت : به رغبت يا كراهت ، بيائيد . گفتند برغبت آمديم . اگر چه واقعاً خداوند چنين نگفته و آنها چنين جوابى نداده‌اند . نظير ديگر آن اين آيه است :  « شاهِدِينَ عَلى أَنْفُسِهِمْ بِالْكُفْرِ »  ( توبهء 17 ) يعنى كفار ، بكفر خويشتن گواهى دادند ، در حالى كه به زبان خويش ، چنين اعترافى نكرده‌اند . لكن عملى كه از آنها ظاهر شده ، طورى در اثبات كفر آنها صراحت داشته است كه گويى اعتراف كرده‌اند .\r\nشاعر گويد :\r\n و قالت له العينان سمعا و طاعة * و حدر تا كالدر لما يثقب \r\nيعنى : چشمها به او گفتند : شنيديم و اطاعت كرديم و همچون درى كه سوراخ شود ، اشك ريختند .\r\nدر محاورات مردم نيز بچنين تعبيراتى بر مىخوريم . مثل اينكه انسان مىگويد :\r\nاعضا و اندام من به نعمت تو گواهى مىدهند يا بعضى از خطبا مىگويند : از زمين بپرسيد كه چه كسى رودها را جارى ساخته و درختان را غرس كرده و ميوه‌هاى ترا بكمال رسانيده است ؟ ! اگر نتواند به زبان پاسخ گويد ، اسبابى فراهم مىكند كه عبرت آموز و پاسخ اعتبارى است . بررسى سخنان و اشعار و نظم عربى اين مطلب را ثابت مىكند . اين قول از رمانى و ابو مسلم و ابن اخشيد است .\r\n3 - مقصود جماعتى از ذريهء آدم است كه آنها را خلق و عقل آنها را كامل كرد و به زبان فرستادگان خود از آنها اقرار گرفت كه خدا را بشناسند و اطاعتش كنند . آنها نيز اقرار كردند . خداوند آنها را بر خويشتن گواه گرفت كه روز قيامت نگويند : ما غافل بوديم يا پدرانمان مشرك بودند و ما از آنها تقليد كرديم . بدينترتيب ، خداوند مىخواهد بيان كند كه از روى رحمت خود ، كسانى را كه عذرى دارند ، كيفر نمىدهد . اين مطلب ، مربوط بقومى خاص از بنى آدم است ، نه همه ، و مؤمن داخل در اين آيهء نيست . چه مىفرمايد : اينهايى كه پيمان بسته‌اند ، پدران مشرك داشته‌اند . علاوه بر اين فرزندان صلبى آدم از صلب بنى آدم گرفته نشده‌اند . اين قول از جبائى و قاضى است . جملهء  « شَهِدْنا »  از زبان ملائكه است . يعنى فرشتگان گفتند : شهادت داديم تا روز قيامت\r\n\r\n","description":"","footnote":"","page_name":" 110 ","page_number":112},
  {"content":"\r\n\r\nنگوييد . . . . اين مطلب را ازهرى از بعضى نقل كرده و گويد : بوسيلهء  « قالُوا بَلى »  مطلب تمام شده است . اما اين مطلب ، هم خلاف ظاهر و هم خلاف قول مفسرين است ، زيرا منظور اين است كه آنها در جواب گفتند : ما شهادت داديم . نه فرشتگان گفتند : ما شهادت داديم . تنها اختلاف در اين است كه بنى آدم چگونه شهادت داده‌اند و در اين آيه نامى از ملائكه برده نشده است .\r\n أَنْ تَقُولُوا يَوْمَ الْقِيامَةِ إِنَّا كُنَّا عَنْ هذا غافِلِينَ  : براى اينكه روز قيامت هنگامى كه گرفتار كيفر مىشويد ، نگوييد : ما از اين جريان بىخبر بوديم و اطلاعى از آن نيافتيم و عقل ما كامل نشده بود كه در بارهء آن بينديشيم .\r\n أَوْ تَقُولُوا إِنَّما أَشْرَكَ آباؤُنا مِنْ قَبْلُ وَ كُنَّا ذُرِّيَّةً مِنْ بَعْدِهِمْ  : يا اينكه نگوييد :\r\nپدران ما كه بالغ و عاقل شده بودند ، مشرك بودند و ما اطفالى بوديم كه هنوز قوهء تفكر در ما بكمال نرسيده بود و از فكر آنها تبعيت مىكرديم . بنا بر وجه سوم ، يعنى : از شما اقرار گرفتم تا مرا اطاعت كنيد و شكر نعمتم را بجاى آوريد و روز قيامت نگوييد : ما از پيمانى كه به زبان پيامبران گرفته شده بود غافل بوديم و نگوييد : پدران ما مشرك بودند و ما هم تربيت يافتهء آنها هستيم و از آنها تقليد كرديم . پس جايى براى بهانه تراشى باقى نمانده است .\r\n أَ فَتُهْلِكُنا بِما فَعَلَ الْمُبْطِلُونَ  : و براى اينكه در روز قيامت نگوييد : چرا ما را بوسيلهء رفتار پدران مشركمان هلاك مىكنى ؟ يعنى هلاك شما بخاطر رفتار خود شماست ، نه رفتار پدران .\r\n وَ كَذلِكَ نُفَصِّلُ الْآياتِ وَ لَعَلَّهُمْ يَرْجِعُونَ  : همانطورى كه اين آيات را براى شما بيان كرديم ، براى سايرين نيز بيان مىكنيم و تفصيل مىدهيم ، تا همه بتوانند به آنها استدلال كنند و از باطل بسوى حق بازگشت كنند\r\n.\r\n\r\n","description":"","footnote":"","page_name":" 111 ","page_number":113},
  {"content":"\r\n\r\n\r\n[ سوره الأعراف ( 7 ) : آيات 175 تا 178 
  ]\r\nوَ اتْلُ عَلَيْهِمْ نَبَأَ الَّذِي آتَيْناهُ آياتِنا فَانْسَلَخَ مِنْها فَأَتْبَعَهُ الشَّيْطانُ فَكانَ مِنَ الْغاوِينَ ( 175 ) وَ لَوْ شِئْنا لَرَفَعْناهُ بِها وَ لكِنَّهُ أَخْلَدَ إِلَى الْأَرْضِ وَ اتَّبَعَ هَواهُ فَمَثَلُهُ كَمَثَلِ الْكَلْبِ إِنْ تَحْمِلْ عَلَيْهِ يَلْهَثْ أَوْ تَتْرُكْهُ يَلْهَثْ ذلِكَ مَثَلُ الْقَوْمِ الَّذِينَ كَذَّبُوا بِآياتِنا فَاقْصُصِ الْقَصَصَ لَعَلَّهُمْ يَتَفَكَّرُونَ ( 176 ) ساءَ مَثَلاً الْقَوْمُ الَّذِينَ كَذَّبُوا بِآياتِنا وَ أَنْفُسَهُمْ كانُوا يَظْلِمُونَ ( 177 ) مَنْ يَهْدِ اللَّهُ فَهُوَ الْمُهْتَدِي وَ مَنْ يُضْلِلْ فَأُولئِكَ هُمُ الْخاسِرُونَ ( 178 )\r\n« 1 »\r\n\r\nترجمه :\r\nداستان كسى براى آنها تلاوت كن كه آيات خود را به او داديم و از آن جدا شد و شيطان او را دنبال كرد و از گمراهان شد . اگر مىخواستيم ، او را بوسيلهء آيات بالا مىبرديم ، ولى به زمين چسبيد و از هواى خود پيروى كرد . پس مثل او مانند مثل سگ است كه اگر بر او حمله كنى يا نكنى ، زبان خود را بيرون مىآورد . اين است مثل قومى كه آيات خدا را تكذيب كردند . اين داستان را براى آنها نقل كن . باشد كه فكر كنند . بد است مثل قومى كه آيات خدا را تكذيب و بخويشتن ظلم كردند . هر كه را خدا هدايت كند ، هدايت يافته و كسانى را كه گمراه كند ، از زيانكارانند .\r\n\r\n\r\n","description":"","footnote":"\r\n( 1 ) - سوره اعراف آيه 175 تا 178 جزءِ 9 سوره 7\r\n","page_name":" 112 ","page_number":114},
  {"content":"\r\n\r\n\r\nبيان آيه 175 تا 178\r\n\r\nلغت :\r\nنبا : خبر از حادثه‌اى بزرگ . نبوت نيز از همين كلمه مشتق است . نبى كسى است كه خداوند به او خبر داده است .\r\nاخلاد : سكون دائم « اخلاد به ارض » چسبيدن به زمين .\r\nلهث : اين است كه سگ زبان خود را از تشنگى بيرون آورد . « لهاث » سوزش عطش . در حديث سعيد بن جبير است كه :\r\n« المراة اللهثى انما تفطر رمضان »\r\nزنى كه عطش دارد ، روزهء رمضان را افطار مىكند . برخى گفته‌اند : لهث يعنى نفس زدن شديد .\r\n\r\nاعراب :\r\nمثلا : تفسير ضمير « ساء » كه به معناى « بئس » است . بنا بر اين فعل ماضى غير متصرف و تقدير آن « ساء المثل مثلا » است . در اين كلام يك حذف ديگر هم هست و آن اين است كه  « الْقَوْمُ الَّذِينَ »  به تقدير « مثل القوم . . . » است . اين حذفها بخاطر قرينه است .\r\n\r\nمقصود\r\nاكنون خداوند پيامبر خود را امر مىكند كه داستانى ديگر از بنى اسرائيل را نقل كند . مىفرمايد :\r\n وَ اتْلُ عَلَيْهِمْ نَبَأَ الَّذِي آتَيْناهُ آياتِنا فَانْسَلَخَ مِنْها  : داستان كسى براى آنها نقل كن كه حجت‌ها و دلائل خود را به او داديم و او خود را بجهالت افكند و علم را مثل چيزى كه از پوست كنده شود ، از خود دور كرد .\r\n فَأَتْبَعَهُ الشَّيْطانُ فَكانَ مِنَ الْغاوِينَ  : از اينرو شيطان او را دنبال كرد تا گمراهش كند و سر انجام گرفتار گمراهى و هلاكت شد .\r\n\r\n","description":"","footnote":"","page_name":" 113 ","page_number":115},
  {"content":"\r\n\r\nبرخى گفته‌اند : منظور از اين كس بلعام بن باعور و برخى گفته‌اند : مردى بود تابع دين موسى و در آن شهرى كه موسى مىخواست برود و مردم آن كافر بودند ، مىزيست و اسم اعظم پيش او بود و هر گاه دعا مىكرد ، مستجاب مىشد . ابو حمزه ثمالى گويد :\r\nاو بلعم بن باعور از بنى هاب بن لوط است . و مىگويد : نيز بما رسيده است كه امية بن ابى - الصلت ثقفى است . از عبد اللَّه بن عمر و سعيد بن مسيب و زيد بن اسلم و ابو روق نيز روايت شده است . سرگذشت اميه اين است كه او كتابهاى آسمانى را خواند و دانست كه خداوند پيامبرى مىفرستد و فكر مىكرد آن پيامبر خودش خواهد بود . هنگامى كه خداوند حضرت محمد ( ص ) را مبعوث كرد ، دچار حسد شد و چون بر كشتگان بدر گذشت ، پرسيد : اينها را كه كشته است ؟ گفتند : محمد ( ص ) . گفت اگر پيامبر بود ، خويشان خود را نمىكشت . وقتى كه زندگى را بدرود گفت ، پيامبر اسلام از خواهرش خواست كه پاره‌اى از اشعار وى را بخواند و او چند قصيده ، انشاد كرد . در يكى از قصيده‌ها چنين آمده بود :\r\nپروردگارا ، تراست حمد و نعمت و هيچ چيز برتر و بزرگتر از تو نيست .\r\nتو بر عرش آسمان پادشاه و صاحب قدرتى و پيشانىها بر آستانت سجده مىكنند .\r\nدر قصيدهء ديگر چنين آمده است .\r\nمردم ، براى حساب به پا ايستاده‌اند . برخى بدبخت و معذب . و برخى خوشبخت هستند .\r\nدر قصيدهء ديگر چنين آمده است :\r\nشما بر خداوند صاحب عرش كه به آشكار و نهان آگاه است ، عرضه مىشويد .\r\nروزى كه وعدهء خداوند رحمان و رحيم فرا مىرسد و وعدهء او حتمى است .\r\nخدايا ، اگر عفو كنى ، اميد من همين است و اگر عقاب كنى ، بىگناه را عقاب نمىكنى .\r\nپيامبر فرمود : به زبان شعر ايمان آورده و قلبش كافر بود . خداوند اين آيه را\r\n\r\n","description":"","footnote":"","page_name":" 114 ","page_number":116},
  {"content":"\r\n\r\nدر بارهء وى نازل فرمود .\r\nبرخى گويند : منظور ابو عامر بن نعمان بن صيفى راهب است كه پيامبر او را فاسق ناميد . او در جاهليت ، از راهبان بود و پوست مسوخ را مىپوشيد . وقتى كه بمدينه آمد ، از پيامبر پرسيد : اين چه دينى است كه آورده‌اى ؟ فرمود : دين حنيف ابراهيم را آورده‌ام . گفت : من هم بر دين حنيفم . فرمود : تو نيستى زيرا چيزهايى بر آن افزوده‌اى كه از آن نيست . ابو عامر گفت : خداوند دروغگو را در غربت و بيكسى بميراند . سپس بشام رفت و منافقان را سفارش كرد كه تهيهء سلاح ببينند . بعد نزد قيصر رفت و لشكرى آورد كه پيامبر را از مدينه اخراج كند . سر انجام در شام ، با غربت و بيكسى جان سپرد . اين قول از سعيد بن مسيب است . حسن و ابن كيسان گويند : منظور منافقين اهل كتاب است كه پيامبر را مثل فرزندان خود مىشناختند ، ولى از آيات خدا اعراض مىكردند . خداوند هم شيطان را بر آنها مسلط ساخت .\r\nقتاده گويد : اين آيه مثلى است در بارهء كسانى كه هدايت بر آنها عرضه شود و از آن روى بگردانند . امام باقر ( ع ) فرمود : اصل آيه ، در بارهء بلعم است . سپس خداوند آن را مثل قرار داده است براى مردمى كه اهل قبله هستند و هواى خود را بر هدايت الهى مقدم مىشمارند . در باره اين آيات ، اقوال ديگرى هم هست . ابو مسلم گويد : منظور فرعون است كه معجزات پيامبران را ناديده گرفت : حسن گويد : منظور از آيات ، هدايت و دين است . مجاهد گويد : منظور از آيات ، نبوت است . لكن اين قول صحيح نيست ، زيرا انبيا حجج خدا و منزه از چنين صفتى هستند .\r\n وَ لَوْ شِئْنا لَرَفَعْناهُ بِها  : جبائى گويد : يعنى اگر مىخواستيم ، مقام او را كه از آيات ما روى گردان شد ، پيش از آنكه كافر شود ، بالا مىبرديم . لكن او را بر همان حال باقى گذاشتيم كه ايمان خود را زياد كند و او كافر شد . بلخى و زجاج گويند : يعنى اگر مىخواستيم ، ميان او و معصيت فاصله ايجاد مىكرديم و اين دليل بر كمال قدرت خداوند است .\r\n وَ لكِنَّهُ أَخْلَدَ إِلَى الْأَرْضِ وَ اتَّبَعَ هَواهُ  : سعيد بن جبير و سدى گويند : يعنى او\r\n\r\n","description":"","footnote":"","page_name":" 115 ","page_number":117},
  {"content":"\r\n\r\nبه دنيا و لذائذ آن متمايل شد و از روى هواى نفس ، دنيا را بر آخرت ترجيح داد . اكنون در بارهء او مثل زده ، مىفرمايد :\r\n فَمَثَلُهُ كَمَثَلِ الْكَلْبِ إِنْ تَحْمِلْ عَلَيْهِ يَلْهَثْ أَوْ تَتْرُكْهُ يَلْهَثْ  : او مثل سگ است كه اگر طردش كنى يا نكنى ، در همه حال زبان خود را بيرون مىآورد . يعنى : هر چه او را موعظه كنى يا موعظه نكنى ، گمراه است . همهء حيوانات در حال خستگى و ناتوانى زبانشان بيرون مىآورند ولى سگ در همه حال . در جاى ديگر در بارهء آنها مىفرمايد :\r\n « سَواءٌ عَلَيْكُمْ أَ دَعَوْتُمُوهُمْ أَمْ أَنْتُمْ صامِتُونَ »  ( اعراف 193 : براى شما فرق نمى - كند كه آنها را دعوت كنيد يا ساكت باشيد ) ابو مسلم گويد : او را از اين جهت به سگ تشبيه كرده است كه پستى و بىارزشى او را برساند . اينكه در بارهء زبان بيرون آوردن سگ گفتگو مىكند ، از اين لحاظ است كه عرب چيزى را به چيزى تشبيه مىكند . آن گاه به وصف « مشبه به » مىپردازد ، اگر چه آن وصف در « مشبه » نباشد . برخى گويند :\r\nتشبيه كردن به سگ ، از اين لحاظ است كه سگ وقتى كه زبان خود را بيرون آورد ، قصد اذيت دارد . خواه به او حمله كنى يا حمله نكنى . به كسى كه با زبانش مردم را آزار مىكند ، مىگويند : زبانش را مثل سگ از دهانش در آورده است . منظور از « لهث » در اينجا پارس كردن سگ است . مجاهد گويد : اين مثل در بارهء كسى است كه قرآن مىخواند و عمل نمىكند .\r\n ذلِكَ مَثَلُ الْقَوْمِ الَّذِينَ كَذَّبُوا بِآياتِنا  : اين است صفت كسانى كه آيات ما را تكذيب مىكنند . ابن عباس گويد : مردم مكه آرزو مىكردند كه يك نفر از جانب خداوند براى هدايت آنها فرستاده شود . همين كه پيامبر خدا كه در بارهء او هيچ شكى نداشتند ، بسوى آنها آمد ، او را تكذيب كردند و از نعمت هدايت محروم شدند .\r\n فَاقْصُصِ الْقَصَصَ لَعَلَّهُمْ يَتَفَكَّرُونَ  : داستان گذشتگان را براى آنها نقل كن باشد كه عبرت گيرند و دست از رفتار زشت خود بردارند و دچار بدبختى نشوند . بعد كه در باره مثلى كه در بالا زد ، مىفرمايد :\r\n ساءَ مَثَلًا الْقَوْمُ الَّذِينَ كَذَّبُوا بِآياتِنا  : بد است صفت مردمى كه در بارهء آنها\r\n\r\n","description":"","footnote":"","page_name":" 116 ","page_number":118},
  {"content":"\r\n\r\nچنان مثلى زده شده است . زيرا مثل از روى حكمت و صواب است . آنچه كه بد است ، صفت آنهاست .\r\n وَ أَنْفُسَهُمْ كانُوا يَظْلِمُونَ  : اينان با تكذيب آيات خدا ، از قدر و مقام خود كاستند و بجاى ديگر ضرر وارد نكردند ، زيرا گرفتار كيفر مىشوند و خداوند از كفر آنها زيانى نمىبرد . چنان كه از ايمان و اطاعت آنها نيز نفعى نمىگيرد .\r\n مَنْ يَهْدِ اللَّهُ فَهُوَ الْمُهْتَدِي  : هر كس كه خداوند او را براى رسيدن به ثواب ، هدايت كرده است ، بسوى ايمان و خير هدايت يافته است . چنين هدايتى مخصوص مؤمنين است . اين معنى از جبائى است .\r\n وَ مَنْ يُضْلِلْ فَأُولئِكَ هُمُ الْخاسِرُونَ  : و هر كه را خداوند از راه بهشت و ثواب بكيفر كفر و گناهش گمراه سازد ، زيانكار است و از بهشت و نعمتهاى آن محروم .\r\nبلخى گويد : « مهتدى » كسى است كه هدايت خدا را پذيرفته و اجابت كرده است و كسى كه خدا او را گمراه كرده ، كسى است كه : گمراهى را اختيار كرده و خداوند هم او را به حال خود گذاشته و او را مجبور به ترك آن نكرده است\r\n.\r\n\r\n","description":"","footnote":"","page_name":" 117 ","page_number":119},
  {"content":"\r\n\r\n\r\n[ سوره الأعراف ( 7 ) : آيات 179 تا 181 
  ]\r\nوَ لَقَدْ ذَرَأْنا لِجَهَنَّمَ كَثِيراً مِنَ الْجِنِّ وَ الْإِنْسِ لَهُمْ قُلُوبٌ لا يَفْقَهُونَ بِها وَ لَهُمْ أَعْيُنٌ لا يُبْصِرُونَ بِها وَ لَهُمْ آذانٌ لا يَسْمَعُونَ بِها أُولئِكَ كَالْأَنْعامِ بَلْ هُمْ أَضَلُّ أُولئِكَ هُمُ الْغافِلُونَ ( 179 ) وَ لِلَّهِ الْأَسْماءُ الْحُسْنى فَادْعُوهُ بِها وَ ذَرُوا الَّذِينَ يُلْحِدُونَ فِي أَسْمائِهِ سَيُجْزَوْنَ ما كانُوا يَعْمَلُونَ ( 180 ) وَ مِمَّنْ خَلَقْنا أُمَّةٌ يَهْدُونَ بِالْحَقِّ وَ بِهِ يَعْدِلُونَ ( 181 )\r\n« 1 »\r\n\r\nترجمه :\r\nبسيارى از جن و انس را براى جهنم آفريده‌ايم . آنان را دلهايى است كه به آن درك نمىكنند و چشم‌هايى است كه به آن نمىبينند و گوشهايى است كه به آن نمىشنوند .\r\nآنان همچون چارپايان بلكه گمراه‌ترند . آنان مردمى غافل هستند . خدا را نامهاى نيكوست . او را به آن نامها بخوانيد و مردمى را كه در آن نامها تغيير مىدهند ، ترك كنيد . به زودى كيفر كردارشان را خواهند ديد . از مردمى كه آفريده‌ايم كسانى هستند كه مردم را به حق هدايت و به حق حكم مىكنند .\r\n\r\n\r\n","description":"","footnote":"\r\n( 1 ) - سوره اعراف آيه 179 تا 181 جزءِ 9 سوره 7\r\n","page_name":" 118 ","page_number":120},
  {"content":"\r\n\r\n\r\nبيان آيه 179 تا 181\r\n\r\nقرائت\r\nيلحدون : حمزه در همه جا بفتح ياءِ و حاء خوانده است . كسايى و خلف نيز در سورهء نحل با او موافقت كرده‌اند ، ديگران بضم ياء و كسر حاء خوانده‌اند . ابو الحسن گويد : هر دو بيك معنى است . لكن بضم ياء در كلام عرب بيشتر است . شاعر گويد :\r\n« ليس الامام بالشحيح الملحد » يعنى : پيشوا ، بخيل و ملحد نيست . در قرآن كريم است :  « وَ مَنْ يُرِدْ فِيهِ بِإِلْحادٍ . . » \r\n( حج 25 )\r\n\r\nلغت\r\nذرء : انشاء و خلق اسم : كلمه‌اى است كه دلالت بر معنى كند بطور اشاره و فعل كلمه‌اى است كه دلالت بر معنى كند بطور افاده و صفت كلمه‌اى است كه از يك اصل گرفته شده و تابع اسم است .\r\nالحاد : انحراف از راه راست . لحد قبر هم به همين مناسبت است كه در كنار قبر است .\r\n\r\nاعراب\r\nلجهنم : لام عاقبت . مثل  « فَالْتَقَطَهُ آلُ فِرْعَوْنَ لِيَكُونَ   لَهُمْ عَدُوًّا »  ( قصص 8 ) يعنى او را گرفتند و سر انجام دشمنشان شد . در حالى كه او را گرفته بودند كه نور چشمشان باشد . چنان كه زن فرعون گفت :  « قُرَّتُ عَيْنٍ لِي وَ لَكَ »  ( قصص 9 ) .\r\nشاعر گويد :\r\n و ام سماك فلا تجزعى فللموت ما تلد الوالدة \r\nيعنى : اى ام سماك ، شيون مكن كه هر چه مادر بزايد ، سر انجام مىميرد .\r\n\r\n","description":"","footnote":"","page_name":" 119 ","page_number":121},
  {"content":"\r\n\r\nعلى بن عيسى گويد : اين لام براى اضافه است كه گاهى مفيد علت و گاهى مفيد شبه علت است .\r\n\r\nمقصود\r\nاكنون در بارهء سر انجام و عاقبت كفار مىفرمايد :\r\n وَ لَقَدْ ذَرَأْنا لِجَهَنَّمَ كَثِيراً مِنَ الْجِنِّ وَ الْإِنْسِ  : بسيارى از جن و انس را براى جهنم آفريده‌ايم و بر اثر كفر و انكار و سوء اختيار ، سر انجام بجهنم خواهند رفت . در جاى ديگر مىفرمايد :  « وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ »  ( ذاريات 56 ) يعنى جن و انس را براى عبادت آفريده‌ايم . پس خلقت انسانها براى عبادت است نه براى جهنم .\r\nمقصود تمام كسانى است كه خداوند مىداند كه ايمان نمىآورند و سر انجام بجهنم مىروند .\r\n لَهُمْ قُلُوبٌ لا يَفْقَهُونَ بِها وَ لَهُمْ أَعْيُنٌ لا يُبْصِرُونَ بِها وَ لَهُمْ آذانٌ لا يَسْمَعُونَ بِها  : آنها دلهايى دارند كه بر اثر عدم تدبير ، حق را درك نمىكنند و چشمهايى دارند كه راه راست را نمىبينند و گوشهايى دارند كه موعظه را نمىشنوند . مقصود اين است كه آنها از فهميدن و ديدن و شنيدن اعراض دارند و بواسطهء استفاده نكردن از اين آلات ، مثل كسى هستند كه اينها را ندارند . در سورهء بقره مىفرمايد :  « صُمٌّ بُكْمٌ عُمْيٌ »  ( كر و لال و كور هستند . آيه 18 )  أُولئِكَ كَالْأَنْعامِ :  اينها - در آيات خدا دقت نمىكنند و بوسيلهء آنها بيكتايى خدا و صدق انبيا استدلال نمىكنند - از لحاظ فهم و درك ، شبيه چارپايان هستند .\r\n بَلْ هُمْ أَضَلُّ  : بلكه از چارپايان هم گمراه ترند ، زيرا چارپايان ، هر گاه از كارى ممنوع شوند ، ترك مىكنند و هر گاه براهى هدايت شوند ، پيش مىروند . اما اينها بر اثر كفر و سركشى به راه خير هدايت نمىشوند ، با اينكه خداوند به آنها عقلى بخشيده است كه نيك و بد را تميز دهند . برخى گويند : اينكه آنها را گمراه تر از چارپايان مىداند ، بخاطر اين است كه چارپايان قوهء تميز ندارند و لذا ملامتى هم بر آنها نيست ، ولى اينان قوهء تميز دارند و از آن استفاده . نمىكنند . و آن گهى چارپايان اگر اطاعت\r\n\r\n","description":"","footnote":"","page_name":" 120 ","page_number":122},
  {"content":"\r\n\r\nنمىكنند ، معصيت هم نمىكنند .\r\n أُولئِكَ هُمُ الْغافِلُونَ  : اينها از آيات و براهين من و از استدلال به آنها غافل هستند . ولى چار پايان ، رام و فرمانبر مىباشند . برخى گويند : يعنى از عذاب آخرت غافلند .\r\n وَ لِلَّهِ الْأَسْماءُ الْحُسْنى  : خدا را نامهاى نيكوست ، زيرا معانى آنها پسنديده است . مثل جواد ، رحيم ، رزاق و كريم ، همهء اسماى خداوند داخل در اين جمله است اين اسماء بر چند قسم هستند : برخى مربوط به صفات ذات هستند . مثل : عالم ، قادر ، حى ، إله ، قديم ، سميع و بصير . برخى هم مربوط به صفات فعل هستند ، مثل : خالق ، رازق ، مبدع ، محيى و مميت . برخى هم مربوط به تنزيه و نفى صفات نقص هستند .\r\nمثل : غنى ، واحد ، قدوس . . .\r\nبرخى گويند : مقصود از « حسنى » صفاتى است كه انسان را به طرف خود متمايل مىكند مثل عفو و رحمت . نه خشم و انتقام .\r\n فَادْعُوهُ بِها  : خدا را بنامهاى نيكو بخوانيد و بگوييد : يا اللَّه ، يا رحمان ، يا رحيم ، يا خالق السماوات و الارض تمام نامهاى خداوند ، صفاتى هستند كه مفيد معنى مىباشند و بمنزلهء اشاره بحاضر هستند . در حديث است كه : خدا را نود و نه اسم است . صد - منهاى - يك . هر كس آنها را بشمارد ، به بهشت مىرود . خداوند طاق است و طاق را دوست مىدارد . اين حديث در صحيح مسلم است .\r\n وَ ذَرُوا الَّذِينَ يُلْحِدُونَ فِي أَسْمائِهِ  : آنان كه نام‌هاى خدا را از معانى واقعى آن بر مىگردانند و بر روى بتهاى خود مىگذارند و نامها را با كم و زياد كردن تغيير مىدهند و « لات » را از « اللَّه » و « عزى » را از « عزيز » و « منات » را از « منان » مشتق مىدانند ، ترك كن . اين معنى از ابن عباس و مجاهد است .\r\nبرخى گويند : يعنى كسانى كه خدا را بنامهايى مىخوانند كه در خور مقامش نيست . اين معنى از لحاظ فايده ، عمومىتر است . قول جبائى كه مىگويد : منظور كسانى است كه مسيح را پسر خدا ناميدند ، نيز در اين قول داخل است . از اين آيه\r\n\r\n","description":"","footnote":"","page_name":" 121 ","page_number":123},
  {"content":"\r\n\r\nبرمىآيد كه خدا را بايد بنامهايى خواند كه خودش خوانده است .\r\n سَيُجْزَوْنَ ما كانُوا يَعْمَلُونَ  : به زودى جزاى كردار آنها در آخرت داده مىشود .\r\nبرخى گفته‌اند : يعنى هم در دنيا و هم در آخرت .\r\n وَ مِمَّنْ خَلَقْنا أُمَّةٌ يَهْدُونَ بِالْحَقِّ وَ بِهِ يَعْدِلُونَ  : در اينجا خداوند خبر مىدهد كه در ميان انسانهايى كه آفريده است ، كسانى هستند كه مردم را بتوحيد و دين حق دعوت و ارشاد و به حق حكم مىكنند .\r\nابن جريج از پيامبر گرامى روايت كرده است كه : اين آيه براى امت من است كه به حق داد و ستد مىكنند . نظير اين امتياز به قوم يهود نيز داده شده است :\r\n « وَ مِنْ قَوْمِ مُوسى أُمَّةٌ يَهْدُونَ . . . »  ( اعراف 159 ) ربيع بن انس گويد : پيامبر خدا اين آيه را خواند و فرمود : گروهى از امت من بر حق پايدار مىمانند تا عيسى نازل شود .\r\nعياشى از امير المؤمنين ( ع ) روايت كرده است كه : به خدا ، اين امت ، به هفتاد و سه فرقه تقسيم مىشوند . همهء اين فرقه‌ها در آتش هستند ، جز يكى .  « وَ مِمَّنْ خَلَقْنا أُمَّةٌ . . . »  تنها اين فرقه - كه به حق هدايت و به حق حكم مىكنند - اهل نجات هستند .\r\nاز امام صادق ( ع ) و امام باقر ( ع ) نقل شده است كه فرمودند : مائيم آن امت\r\n\r\nنظم آيات\r\nدر وجه اتصال اين آيه به سابق ، دو وجه گفته‌اند :\r\n1 - در آيهء پيش ، حال مردمى بيان كرد كه از حق غفلت مىكنند و در اين آيه ، حال آنهايى كه دعوت بدين حق و حكم بعدل مىكنند .\r\n2 - اين آيه ، متصل است به  « ذَرَأْنا . . . »  يعنى مردمى آفريده‌ايم كه صفتشان آن است و مردمى آفريده‌ايم كه صفتشان اين\r\n\r\n","description":"","footnote":"","page_name":" 122 ","page_number":124},
  {"content":"\r\n\r\n\r\n[ سوره الأعراف ( 7 ) : آيات 182 تا 186 
  ]\r\nوَ الَّذِينَ كَذَّبُوا بِآياتِنا سَنَسْتَدْرِجُهُمْ مِنْ حَيْثُ لا يَعْلَمُونَ ( 182 ) وَ أُمْلِي لَهُمْ إِنَّ كَيْدِي مَتِينٌ ( 183 ) أَ وَ لَمْ يَتَفَكَّرُوا ما بِصاحِبِهِمْ مِنْ جِنَّةٍ إِنْ هُوَ إِلاَّ نَذِيرٌ مُبِينٌ ( 184 ) أَ وَ لَمْ يَنْظُرُوا فِي مَلَكُوتِ السَّماواتِ وَ الْأَرْضِ وَ ما خَلَقَ اللَّهُ مِنْ شَيْءٍ وَ أَنْ عَسى أَنْ يَكُونَ قَدِ اقْتَرَبَ أَجَلُهُمْ فَبِأَيِّ حَدِيثٍ بَعْدَهُ يُؤْمِنُونَ ( 185 ) مَنْ يُضْلِلِ اللَّهُ فَلا هادِيَ لَهُ وَ يَذَرُهُمْ فِي طُغْيانِهِمْ يَعْمَهُونَ ( 186 )\r\n« 1 »\r\n\r\nترجمه\r\nكسانى كه آيات ما را تكذيب كردند ، به زودى از جايى كه ندانند گرفتارشان مىكنيم . آنها را مهلت مىدهم ، زيرا كيفر من دشوار است . آيا فكر نمىكنند كه صاحب آنها مجنون نيست ؟ او فقط ترساننده‌اى آشكار است . آيا در ملكوت آسمانها و زمين و آنچه خدا آفريده و اينكه شايد اجل آنها نزديك باشد ، نمىانديشند ؟ بكدام حديث ، بعد از قرآن ، ايمان مىآورند ؟ هر كه را خدا گمراه كند ، رهنمايى ندارد و آنان را در سرگردانى رها مىكند .\r\n\r\n\r\n","description":"","footnote":"\r\n( 1 ) - سوره اعراف آيه 182 تا 186 جزء 9 سوره 7\r\n","page_name":" 123 ","page_number":125},
  {"content":"\r\n\r\n\r\nبيان آيه 182 تا 186\r\n\r\nقرائت\r\nيذرهم : عراقيان به ياء و كوفيان به جزم و ديگران بنون و رفع خوانده‌اند .\r\nجزم آن بخاطر اين است كه : عطف بر محل « فلا هادى له » است مثل :  « فَأَصَّدَّقَ وَ أَكُنْ »  ( منافقين 10 ) .\r\n\r\nلغت\r\nاستدراج : فرا گرفتن تدريجى .\r\nاملاء : تاخير و مهلت .\r\nمتين : قوى و سخت كيد : مكر .\r\nجنة : جنون .\r\nملكوت : ملك اعظم كه متعلق به مالكى باشد كه مملوك نباشد .\r\n\r\nمقصود :\r\nقبلا در بارهء كسانى كه اهل هدايت و ايمانند ، سخن گفت . اينك در بارهء كسانى كه تكذيب آيات مىكنند ، مىفرمايد :\r\n وَ الَّذِينَ كَذَّبُوا بِآياتِنا سَنَسْتَدْرِجُهُمْ مِنْ حَيْثُ لا يَعْلَمُونَ  : آنان كه قرآن و معجزات پيامبر را تكذيب كردند ، بطورى كه ندانند ، آنها را بتدريج گرفتار مىكنيم ، تا ناگهان گرفتار آيند و نتوانند نجات يابند . چنان كه مىفرمايد :  « بَلْ تَأْتِيهِمْ بَغْتَةً فَتَبْهَتُهُمْ فَلا يَسْتَطِيعُونَ رَدَّها »  ( انبياء 40 : ناگهان آنها را فرا مىگيرد و آنها را مبهوت مىكند و نمىتوانند آن را رد كنند ) برخى گويند : ممكن است منظور عذاب آخرت باشد . يعنى ما عذاب آخرت را\r\n\r\n","description":"","footnote":"","page_name":" 124 ","page_number":126},
  {"content":"\r\n\r\nتدريجاً به آنها نزديك مىكنيم ، تا در آن گرفتار شوند . برخى گويند : يعنى طورى آنها را مىگيريم كه ندانند از كدام راه رفتند ، زيرا همه بسوى من باز گشت مىكنند .\r\nهيچكس بر من غالب نمىشود و سبقت نمىگيرد . و از دست من فرار نميكند . برخى گويند : يعنى آنها را هلاك مىكنيم و از روى زمين بر مىداريم . ضحاك گويد : يعنى آنها هر چه گناهان خود را تجديد كنند ، ما هم نعمتى براى آنها تجديد مىكنيم .\r\nبرخى گفته‌اند : يعنى آنها را بتدريج به طرف كفر و گمراهى مىبريم . ولى صحيح نيست ، زيرا آيه در بارهء كفار و متضمن اين است كه در آينده آنها را متدرجاً گرفتار مىكند و اينهم بكيفر كفر آنهاست .\r\n وَ أُمْلِي لَهُمْ إِنَّ كَيْدِي مَتِينٌ  : آنها را مهلت مىدهم و در كيفر آنها تعجيل نمى - كنم ، زيرا آنها از دست من بيرون نمىروند و كيفر من سخت و دشوار است و كسى نمىتواند از آن ممانعت كند . اينكه عذاب را « كيد » ناميده ، بخاطر اين است كه بطور ناخودآگاه ، دامنگير آنها مىشود .\r\nبرخى گويند : يعنى كيفر مكر آنها سخت است . قول اول بهتر است .\r\n أَ وَ لَمْ يَتَفَكَّرُوا ما بِصاحِبِهِمْ مِنْ جِنَّةٍ  : اين كافران تكذيب كننده ، فكر نكردند كه مردى همچون محمد ، ديوانه نيست ، زيرا گفتار و كردار او غير از گفتار و كردار آدم مجنون است ؟ حسن و قتاده گويند : پيامبر خدا به بالاى كوه صفا رفت و قريش را بتوحيد فرا خواند و از عذاب خدا ترسانيد . مشركين گفتند : ديوانه شده است .\r\nخداوند اين آيه را نازل فرمود .\r\n إِنْ هُوَ إِلَّا نَذِيرٌ مُبِينٌ  : او فقط بمردم اعلام خطر مىكند و خطرات را به آنها نشان مىدهد ، تا پرهيز كارى كنند و بدنبال اسباب ايمنى بروند .\r\n أَ وَ لَمْ يَنْظُرُوا فِي مَلَكُوتِ السَّماواتِ وَ الْأَرْضِ وَ ما خَلَقَ اللَّهُ مِنْ شَيْءٍ  :\r\nآيا اينان در بارهء عجايب آسمانها و زمين و موجودات گوناگونى كه در آنها هستند و خداوند آنها را آفريده است ، نمىانديشند ، تا بدانند كه آنها را خالق و مدبرى است ؟ ! بديهى است كه تمام موجودات ، دليل وجود حق و يگانگى او هستند .\r\n\r\n","description":"","footnote":"","page_name":" 125 ","page_number":127},
  {"content":"\r\n\r\n وَ أَنْ عَسى أَنْ يَكُونَ قَدِ اقْتَرَبَ أَجَلُهُمْ  : آيا فكر نمىكنند كه شايد مرگ آنها نزديك شده است ، تا قدرى به خود آيند و احتياط كنند و آخرت را فداى فخر و شرف و عزت دنيا نكنند ؟\r\n فَبِأَيِّ حَدِيثٍ بَعْدَهُ يُؤْمِنُونَ  : پس از قرآن كه دلالت آن واضح است ، بچه كتابى ايمان مىآورند ؟ اين همان كتاب معجزى است كه نتوانستند يك سوره مثل آن بياورند . اينكه مىگويد : حديث ، بخاطر اين است كه قديم نيست .\r\n مَنْ يُضْلِلِ اللَّهُ فَلا هادِيَ لَهُ  : معناى اين جمله را گفتيم .\r\n وَ نَذَرُهُمْ فِي طُغْيانِهِمْ يَعْمَهُونَ  : و آنها را در گمراهى و سرگردانى رها مىكنيم .\r\n\r\n","description":"","footnote":"","page_name":" 126 ","page_number":128},
  {"content":"\r\n\r\n\r\n[ سوره الأعراف ( 7 ) : آيات 187 تا 188 
  ]\r\nيَسْئَلُونَكَ عَنِ السَّاعَةِ أَيَّانَ مُرْساها قُلْ إِنَّما عِلْمُها عِنْدَ رَبِّي لا يُجَلِّيها لِوَقْتِها إِلاَّ هُوَ ثَقُلَتْ فِي السَّماواتِ وَ الْأَرْضِ لا تَأْتِيكُمْ إِلاَّ بَغْتَةً يَسْئَلُونَكَ كَأَنَّكَ حَفِيٌّ عَنْها قُلْ إِنَّما عِلْمُها عِنْدَ اللَّهِ وَ لكِنَّ أَكْثَرَ النَّاسِ لا يَعْلَمُونَ ( 187 ) قُلْ لا أَمْلِكُ لِنَفْسِي نَفْعاً وَ لا ضَرًّا إِلاَّ ما شاءَ اللَّهُ وَ لَوْ كُنْتُ أَعْلَمُ الْغَيْبَ لاسْتَكْثَرْتُ مِنَ الْخَيْرِ وَ ما مَسَّنِيَ السُّوءُ إِنْ أَنَا إِلاَّ نَذِيرٌ وَ بَشِيرٌ لِقَوْمٍ يُؤْمِنُونَ ( 188 )\r\n« 1 »\r\n\r\nترجمه :\r\nاز تو در بارهء قيامت سؤال مىكنند كه چه وقت فرا مىرسد ؟ بگو : علم آن پيش پروردگار من است و جز او پرده از وقت آن بر نمىدارد . قيامت در آسمانها و زمين سنگين است و بطور ناگهانى شما را فرا مىگيرد . طورى از تو سؤال مىكنند كه گويا تو از آن خبر دارى ! بگو علم آن پيش خداست و بيشتر مردم نمىدانند . بگو : جز آنچه خدا بخواهد ، براى خودم مالك سود و زيان نيستم و اگر غيب مىدانستم ، خير بيشترى طلب مىكردم و بدى به من نمىرسيد . همانا من ترساننده و بشارت دهندهء قومى هستم كه ايمان آورند .\r\n\r\n\r\n","description":"","footnote":"\r\n( 1 ) - سوره اعراف آيه 187 - 188 جزء 9 سوره 7\r\n","page_name":" 127 ","page_number":129},
  {"content":"\r\n\r\n\r\nبيان آيه 187\r\n\r\nلغت :\r\nايان : سؤال از وقت و ظرف براى فعل . مثل\r\n ايان تقضى حاجتى ايانا * اما ترى لنجحها ابانا \r\nيعنى : كى حاجتم را بر مىآورى ؟ كى ؟ آيا وقتى براى بر آوردن آن نمىبينى ؟\r\nساعة : رستاخيز ارساه : اثبات حفى : كنجكاو .\r\n\r\nاعراب :\r\n يَسْئَلُونَكَ  : كاف مفعول اول و  « عَنِ السَّاعَةِ »  در محل مفعول دوم  أَيَّانَ مُرْساها  : بتقدير « قائلين ايان . . . » مبتدا و خبر بغتة : مصدر و در محل حال از ضمير « تاتيكم »\r\n\r\nشأن نزول :\r\nگويند : اين آيه در باره قومى از يهود نازل شده است كه نزد پيامبر آمده ، گفتند :\r\nاگر پيامبر هستى قيامت كى فرا مىرسد ؟ از اين رو اين آيه نازل شد . اين قول از ابن عباس است . قتاده و حسن گويند : قريش اين سؤال را كردند .\r\n\r\nمقصود :\r\nنظر به اينكه پيامبر آنها را از فرا رسيدن قيامت ، ترسانيده بود ، آنها از وقت آن سؤال كردند . مىفرمايد :\r\n يَسْئَلُونَكَ عَنِ السَّاعَةِ أَيَّانَ مُرْساها  : زجاج گويد : منظور از ساعت ، وقتى است كه مردم ميميرند . بيشتر مفسران گويند : منظور وقتى است كه مردم زنده مىشوند و به\r\n\r\n","description":"","footnote":"","page_name":" 128 ","page_number":130},
  {"content":"\r\n\r\nصحراى محشر مىروند . جبائى گويد : مقصود وقت فناى خلق است . سؤال آنها اين بود كه : اين ساعت مدهش ، چه وقت فرا مىرسد ؟\r\n قُلْ إِنَّما عِلْمُها عِنْدَ رَبِّي  : بگو : علم آن پيش خداوند است او هيچيك از مردم از آن اطلاع ندارند . علت اينكه خداوند ، از وقت آن خبر نداده ، اين است كه مردم از آن بترسند و از معصيت ، اجتناب كنند و به اطاعت روى آورند .\r\n لا يُجَلِّيها لِوَقْتِها إِلَّا هُوَ  : هيچكس وقت آن را آشكار نمىكند ، جز خداوند و هيچكس از وقت آن خبر ندارد .\r\nمجاهد گويد : هيچكس قيامت را برپا نمىكند ، جز خداوند .\r\n ثَقُلَتْ فِي السَّماواتِ وَ الْأَرْضِ  : در اينباره وجوهى گفته‌اند :\r\n1 - يعنى علم قيامت ، براى اهل آسمانها و زمين دشوار است ، زيرا چيزى كه علم آن بر كسى پنهان است ، براى او سنگين است . اين وجه از سدى و ديگران است .\r\nابو على گويد : چيزى كه انسان بر آن احاطه دارد و از آن مطلع است ، برايش آسان و سبك است و چيزى كه آن را نمىداند ، برايش سنگين و دشوار است .\r\n2 - حسن و ابن جريج گويند : يعنى وصف قيامت ، براى اهل آسمانها و زمين ، بزرگ است . زيرا در آن وقت ، ستاره‌ها پراكنده مىشوند و خورشيد ، تيره و تار مىشود و كوه‌ها به حركت در مىآيند .\r\n3 - جبائى و ابو مسلم و جماعتى گويند : يعنى وقوع قيامت ، بر اهل آسمانها و زمين ، سنگين است و اين بخاطر عظمت و شدت آن و محاسبه و كيفر است .\r\n4 - قتاده گويد : منظور خود آسمانها و زمين است . يعنى بر اثر عظمت و شدت آن ، آسمانها و زمين طاقت آن را ندارند . منظور اين است كه اگر آسمانها و زمين ، حيات داشتند نمىتوانستند شكافتن و تيره شدن ستاره‌ها و به حركت در آمدن كوه‌ها و . . .\r\nرا تحمل كنند .\r\n لا تَأْتِيكُمْ إِلَّا بَغْتَةً  : براى اينكه بزرگتر و هول انگيزتر باشد ، ناگهان بر سر شما فرو مىآيد\r\n\r\n","description":"","footnote":"","page_name":" 129 ","page_number":131},
  {"content":"\r\n\r\n يَسْئَلُونَكَ كَأَنَّكَ حَفِيٌّ عَنْها  : مجاهد و ضحاك گويند : يعنى طورى از تو سؤال مىكنند كه گويا تو زياد در بارهء آن كنجكاوى كرده و به آن عالم شده‌اى . بايد توجه داشت كه « بها » در اينجا محذوف است و در قرائت ابن عباس « حفى بها » آمده و « عنها » محذوف است . برخى گويند : يعنى طورى از تو سؤال مىكنند كه گويا تو از سؤال آنها خوشحال هستى . برخى گويند : يعنى طورى از تو سؤال مىكنند كه گويا تو سؤال كرده‌اى و دانسته‌اى . طبق اين معنى « حفى » به معناى « سائل » است .\r\n قُلْ إِنَّما عِلْمُها عِنْدَ اللَّهِ  : بگو : علم آن تنها پيش خداوند است . علت اعاده اين مطلب اين است كه متصل به بعد شده است .\r\n وَ لكِنَّ أَكْثَرَ النَّاسِ لا يَعْلَمُونَ  : لكن بيشتر مردم نميدانند . برخى گويند : منظور از  « عِلْمُها عِنْدَ رَبِّي »  علم به وقت آن و منظور از  « عِلْمُها عِنْدَ اللَّهِ »  علم به كيفيت آن است . اين قول از جبائى است . وى گويد : اين آيه ، دلالت دارد بر اينكه عقيدهء شيعه در مورد علم امام و اينكه هر امامى امام بعدى را تعيين مىكند تا روز قيامت فرا رسد باطل است . اگر اين مطلب صحيح باشد . بايد آخرين امام اعلام كند كه بعد از او قيامت فرا مىرسد و اين خلاف :  إِنَّما عِلْمُها عِنْدَ رَبِّي  است .\r\nلكن اين مطلب ضعيف است ، زيرا چه مانعى دارد كه آخرين امام ، بداند كه بعد از او امامى نيست و قيامت فرا مىرسد و در عين حال وقت قيامت را هم نداند ؟ ! زيرا وقت مرگ خود را هم بطور دقيق و قطعى نمىداند .\r\nاين در صورتى است كه بگوييم : ساعت يعنى وقت مردن مردم . اما اگر بگوييم يعنى وقت حشر ، شبهه‌اى باقى نمىماند ، زيرا هر گاه امام بداند كه بعد از او مردم فانى مىشوند ، لازم نيست بداند كه چه وقت محشور مىشوند ؟\r\nعلاوه بر اين در روايت است كه در وقت مرگ آخرين امام تكليف برداشته مىشود زيرا شرايط قيامت و علائم آن از قبيل : طلوع خورشيد از مغرب و . . . ظاهر مىشود . با اينهمه جايز است كه امام وقت قيامت را نداند\r\n.\r\n\r\n","description":"","footnote":"","page_name":" 130 ","page_number":132},
  {"content":"\r\n\r\n\r\nبيان آيهء 188\r\n\r\nشأن نزول :\r\nگويند : اهل مكه گفتند ، اى محمد ، آيا خداوند به تو خبر نمىدهد كه نرخها كى ترقى مىكند تا جنس خريدارى كنى و سود ببرى ؟ آيا به تو نمىگويد : كدام زمينى دچار خشكسالى مىشود تا به سر زمينى برويم كه گياه آن مىرويد و نعمت آن فراوان است ؟ از اينرو اين آيه نازل شد .\r\n\r\nمقصود :\r\n قُلْ لا أَمْلِكُ لِنَفْسِي نَفْعاً وَ لا ضَرًّا إِلَّا ما شاءَ اللَّهُ  : بگو جز آنچه خداوند بخواهد و در اختيار من قرار دهد ، من مالك هيچ سود و زيانى براى خود نيستم .\r\n وَ لَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ  : تنها از علوم غيبى ، آنها را مى دانم كه خداوند به من تعليم كند و اگر از پيش خود چيزى مىدانستم در سالهاى فراوانى براى سالهاى تنگى ذخيره مىكردم و وقت ارزانى براى روز گرانى اجناسى مىخريدم .\r\nمجاهد و ابن جريج گويند : يعنى اگر غيب مىدانستم ، پيش از فرا رسيدن اجل ، كارهاى شايسته را فراوان انجام مىدادم و آنچه افضل بود ، بر مىگزيدم . زجاج گويد : يعنى اگر غيب مىدانستم ، هر چه از من در مورد قيامت و امور ديگر سؤال مىشد ، جواب مىدادم .\r\n وَ ما مَسَّنِيَ السُّوءُ  : و گرفتار زيان و تهيدستى نمىشدم ، برخى گويند : يعنى به خيال شما جنون نداشتم . برخى گويند : يعنى مواجه با تكذيب شما نمىشدم ، زيرا اگر به همه چيز عالم بودم ، تمام سؤالات شما را جواب مىدادم و تصديقم مىكرديد . برخى گويند : يعنى از جانب دشمنان زيانى نمىديدم ، زيرا قبلا علم داشتم و خود را از آنها حفظ مىكردم .\r\n\r\n","description":"","footnote":"","page_name":" 131 ","page_number":133},
  {"content":"\r\n\r\n إِنْ أَنَا إِلَّا نَذِيرٌ وَ بَشِيرٌ لِقَوْمٍ يُؤْمِنُونَ  : من براى مردم مؤمن ترساننده از عذاب و بشارت دهنده به ثوابم . علت اينكه فقط مردم مؤمن را مىگويد ، اين است كه آنها فقط از بشارت و تهديد او استفاده مىكنند و گرنه او براى تمام مردم ، انجام وظيفه مىكند .\r\nاينكه مىگويد :  « إِلَّا ما شاءَ اللَّهُ »  دليل است بر بطلان قول جبريان ، زيرا اگر همهء كارها مخلوق خدا بود ، استثناى از آن صحيح نبود ، به نظر جبريان ، هيچكس مالك چيزى نيست ولى در اين آيه مىگويد : آنچه را بخواهد من مالك هستم .\r\nو اينكه مىگويد :  « وَ لَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ »  دليل است بر اينكه قدرت ، قبل از فعل است ، زيرا اگر همراه فعل بود ، نمىتوانست بوقت علم غيب ، طلب خير كثير كند .\r\n\r\nنظم آيه :\r\nابو مسلم گويد : چون در آيهء پيش بيان كرد كه پيامبر خدا غيب نمىداند ، در اينجا بيان كرد كه علم غيب ، مخصوص كسى است كه مالك سود و زيان است . يعنى خدا .\r\nبرخى گويند : اين آيه نيز در جواب سؤال ايشان است . يعنى : من كه مالك سود و زيان خود نيستم ، چگونه علم غيب دارم ؟ !\r\n\r\n","description":"","footnote":"","page_name":" 132 ","page_number":134},
  {"content":"\r\n\r\n\r\n[ سوره الأعراف ( 7 ) : آيات 189 تا 193 
  ]\r\nهُوَ الَّذِي خَلَقَكُمْ مِنْ نَفْسٍ واحِدَةٍ وَ جَعَلَ مِنْها زَوْجَها لِيَسْكُنَ إِلَيْها فَلَمَّا تَغَشَّاها حَمَلَتْ حَمْلاً خَفِيفاً فَمَرَّتْ بِهِ فَلَمَّا أَثْقَلَتْ دَعَوَا اللَّهَ رَبَّهُما لَئِنْ آتَيْتَنا صالِحاً لَنَكُونَنَّ مِنَ الشَّاكِرِينَ ( 189 ) فَلَمَّا آتاهُما صالِحاً جَعَلا لَهُ شُرَكاءَ فِيما آتاهُما فَتَعالَى اللَّهُ عَمَّا يُشْرِكُونَ ( 190 ) أَ يُشْرِكُونَ ما لا يَخْلُقُ شَيْئاً وَ هُمْ يُخْلَقُونَ ( 191 ) وَ لا يَسْتَطِيعُونَ لَهُمْ نَصْراً وَ لا أَنْفُسَهُمْ يَنْصُرُونَ ( 192 ) وَ إِنْ تَدْعُوهُمْ إِلَى الْهُدى لا يَتَّبِعُوكُمْ سَواءٌ عَلَيْكُمْ أَ دَعَوْتُمُوهُمْ أَمْ أَنْتُمْ صامِتُونَ ( 193 )\r\n« 1 »\r\n\r\nترجمه :\r\nاوست كه شما را از نفس واحد آفريد و همسرش را از خودش آفريد تا با او انس گيرد . همين كه او را در برگرفت ، احساس حملى سبك كرد . مدتى گذشت تا اينكه سنگين شد و هر دو خداى خويش را خواندند كه اگر فرزندى صالح بما بدهى ، از سپاسگزاران خواهيم بود . چون به آنها فرزند صالح داد ، براى او در آن فرزند شريك قرار دادند و خداوند برتر است از آنچه شريكش قرار مىدهند . آيا كسى را شريك قرار مىدهند كه خالق نيست و مخلوق است و نمىتواند آنها را و خود را يارى كند ؟ ! اگر بتها را بهدايت بخوانيد ، شما را تبعيت نمىكنند . مساوى است كه آنها را بخوانيد يا نخوانيد .\r\n\r\n\r\n","description":"","footnote":"\r\n( 1 ) - سوره اعراف آيه 189 تا 193 جزء 9 سوره 7\r\n","page_name":" 133 ","page_number":135},
  {"content":"\r\n\r\n\r\nبيان آيه 189 تا 193\r\n\r\nقرائت\r\nشركاء : اهل مدينه و ابو بكر « شركاء » بكسر شين و سكون راءِ و ديگران به صيغهء جمع خوانده‌اند . هر دو قرائت بيك معنى است . زيرا مصدر هم به معناى صفت به كار مىرود .\r\nلا يتبعوكم : نافع در اينجا و در سورهء شعراءِ به سكون تاء و ديگران به تشديد خوانده‌اند . هر دو قرائت بيك معنى است .\r\n\r\nمقصود\r\nدر آيهء پيش ، نام خداوند برده شد و در اين آيات در بارهء يگانگى او مىفرمايد :\r\n هُوَ الَّذِي خَلَقَكُمْ مِنْ نَفْسٍ واحِدَةٍ وَ جَعَلَ مِنْها زَوْجَها لِيَسْكُنَ إِلَيْها  : اين خطاب به بنى آدم است ، يعنى خداوند شما را از آدم آفريد و همسرش حوا نيز از خود آدم خلق كرد ، تا با او انس بگيرد .\r\n فَلَمَّا تَغَشَّاها حَمَلَتْ حَمْلًا خَفِيفاً  : همين كه او را در آغوش كشيد و با او در آميخت احساس حملى سبك كرد .\r\n فَمَرَّتْ بِهِ فَلَمَّا أَثْقَلَتْ دَعَوَا اللَّهَ رَبَّهُما لَئِنْ آتَيْتَنا صالِحاً لَنَكُونَنَّ مِنَ الشَّاكِرِينَ  :\r\nمدتى اين حمل سبك بود و مىتوانست نشست و برخاست و آمد و رفت كند و حمل او را مانع نمىشد . همين كه حمل بزرگ شد و احساس سنگينى كرد ، آدم و حوا ، هر دو از خداوند درخواست كردند كه اگر بما فرزندى صالح و بقولى نسلى صالح و سالم عطا كنى ، در برابر اين نعمت ترا شكر گزارى خواهيم كرد . اين سؤال را از اين جهت كردند كه مىخواستند با داشتن فرزندى شايسته ، از وحشت و غم تنهايى نجات يابند .\r\nهر گاه يكى از آنها بجايى مىرفت ، ديگرى تنها مىماند و همدمى نداشت . ممكن\r\n\r\n","description":"","footnote":"","page_name":" 134 ","page_number":136},
  {"content":"\r\n\r\nاست منظور از صالح ، نيكو كار و غير مفسد باشد .\r\n فَلَمَّا آتاهُما صالِحاً جَعَلا لَهُ شُرَكاءَ فِيما آتاهُما  : و چون خداوند به آنها طبق درخواستشان فرزندى شايسته داد ، در آنچه به آنها عطا كرده بود ، برايش شريك قرار دادند . در بارهء مرجع ضمير « جعلا » اختلاف است و چند وجه گفته‌اند :\r\n1 - از آنجا كه حوا از هر شكمى يك پسر و يك دختر مىزاييد ، اين ضمير به پسر و دختر بر مىگردد . يعنى اينها براى خداوند شريك قرار دادند . اينها نعمتهاى خدا را از ديگرى دانستند و در نتيجه مشرك شدند و به بتها گرويدند .\r\n2 - حسن و قتاده گويند : منظور زن و مردهايى است كه از اولاد آدم هستند .\r\nاصم مىگويد : مقصود اين است كه خداوند شما انسانها را از نفس واحد آفريده و براى آن نفس نيز همسرى از جنس خودش قرار داده است . پس آيه در بارهء آدم و حوا نيست چنان كه مىفرمايد :  « وَ مِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها »  ( روم - 21 : از آيات خدا اين است كه از جنس خودتان براى شما جفت‌هايى آفريده كه به آنها انس گيريد ) يعنى همين كه مردها همسر خود را در آغوش كشيدند و با او در آميختند ، احساس حملى سبك مىكند و چون سنگين شد ، زن و شوى از خداوند مىخواهند كه به آنها فرزندى صالح بدهد تا او را شكر كنند . هنگامى كه خداوند دعاى آنها را مستجاب كرد ، فرزندان را بنام « عبد العزى » و « عبد اللات » و « عبد منات » مىنامند و ديگرى را در بخشش اين نعمت با خدا شريك مىسازند .\r\n فَتَعالَى اللَّهُ عَمَّا يُشْرِكُونَ  : در اينجا مطلب توسعه پيدا مىكند و شامل حال تمام مشركين مىشود و اختصاصى به آن پدر و مادرى كه بجاى شكر گزارى مشرك شدند ، ندارد . مىفرمايد : خداوند برتر است از آنچه آنها شريكش قرار مىدهند .\r\nابو مسلم گويد : در اين آيه خطاب بعموم مردم است كه از نفس واحد ، يعنى آدم آفريده شدند و همسر او حوا نيز از خودش آفريده شد . پس از ذكر اين مطلب ، داستان آدم و حوا تمام شد و به وصف اولاد مشرك آدم پرداخت كه از خداوند فرزند خوب خواستند و چون به آنها عطا كرد ، مشرك شدند . ممكن است در ابتدا ذكر عموم شود\r\n\r\n","description":"","footnote":"","page_name":" 135 ","page_number":137},
  {"content":"\r\n\r\nآن گاه به وصف حال بعض ، پرداخته شود . چنان كه مىفرمايد :  « هُوَ الَّذِي يُسَيِّرُكُمْ فِي الْبَرِّ وَ الْبَحْرِ حَتَّى إِذا كُنْتُمْ فِي الْفُلْكِ وَ جَرَيْنَ بِهِمْ بِرِيحٍ طَيِّبَةٍ »  ( يونس 22 :\r\nخداوند شما را در خشكى و دريا به حركت در آورد . هنگامى كه در كشتى هستيد و بادى خوش آنها را به حركت در مىآورد و . . . در اين آيه ، نخست همه را مخاطب ساخته ، سپس كشتى سواران را . در آيهء مورد بحث نيز نخست خبر داده است كه تمام مردم از آدم و حوا خلق شده‌اند . سپس به شرح حال كسانى پرداخته است كه از خدا آن حاجت را ميخواهند و همين كه حاجتشان را برآورد ، در عطيهء او برايش شريك قرار مىدهند . ممكن است از اول خطاب به مشركين باشد ، زيرا هر فردى از بنى آدم ، مخلوق است از يك نفس و جفتش . اين معنى با قول اصم ، نزديك است . طبق اين معنى ، منظور از « خلقكم » اين است كه : هر يك از شما را از نفس واحد آفريده است .\r\nنمونهء آن در قرآن اين آيه است :  « وَ الَّذِينَ يَرْمُونَ الْمُحْصَناتِ ثُمَّ لَمْ يَأْتُوا بِأَرْبَعَةِ شُهَداءَ فَاجْلِدُوهُمْ »  ( نور - 4 : كسانى كه بزنهاى پاكدامن نسبت زنا مىدهند و چهار شاهد نمىآورند ، بهر يك از آنها هشتاد تازيانه بزنيد ) 3 - ضمير در « جعلا » به آدم و حوا بر مىگردد و تقدير آن « جعل اولادهما » است . يعنى : اولاد آدم و حوا براى خدا شريك قرار دادند . پس مضاف حذف شده و مضاف اليه ، جانشين آن شده است . مثل :  « وَ إِذْ قَتَلْتُمْ نَفْساً »  ( بقره 72 ) اين خطاب به بنى اسرائيل است . يعنى : هنگامى كه اسلاف شما شخصى را كشتند ، نه خود شما .\r\nبدين ترتيب ، ضميرها از اول تا آخر آيه ، به آدم و حوا بر مىگردد . مؤيد اين قول ، جملهء  « فَتَعالَى اللَّهُ عَمَّا يُشْرِكُونَ »  است .\r\n4 - اهل تسنن روايت كرده‌اند كه : آدم و حوا در نامگذارى فرزندشان براى خدا شريك قرار دادند . جريان از اينقرار بود كه آنها مدتى صاحب فرزند نمىشدند ، وقتى كه به شيطان رسيدند ، پيش او شكايت كردند . گفت : اگر كارى كنم كه صاحب فرزند شويد ، او را بنام من نامگذارى مىكنيد ؟ گفتند : نام تو چيست ؟ گفت : نامم\r\n\r\n","description":"","footnote":"","page_name":" 136 ","page_number":138},
  {"content":"\r\n\r\nحرث است . « 1 » هنگامى كه صاحب فرزند شدند ، نامش را « عبد الحرث » « 2 » گذاشتند .\r\nاين قول از ابن فضال است .\r\nبرخى گويند : وقتى كه حوا باردار شد ، شيطان نزد او رفت و گفت : از كجا مىدانى كه طفل تو حيوانى نباشد ؟ حوا به آدم گفت : كه شخصى گفته است كه طفل من حيوان است و من احساس سنگينى مىكنم . هر دو در فكر بودند تا اينكه باز شيطان نزد او رفت و گفت : اگر از خدا بخواهم كه طفل ترا سالم به دنيا آورد و درد زاييدن را بر تو آسان كند ، او را عبد الحرث مىنامى ؟ حوا در اول راضى نمىشد ولى تدريجاً او و آدم هر دو راضى شدند . نام شيطان پيش ملائكه حارث بود .\r\nاين معنى با عقل سازگار نيست ، زيرا دلائل قطعى در دست داريم كه انبيا معصوم هستند و مرتكب شرك و معصيت و طاعت شيطان نمىشوند . ما اگر معناى آيه را هم نفهميم ، مسلم مىدانيم كه بايد داراى معنايى باشد كه با آن دلائل قطعى و عقلى سازگار باشد . اگر چه وجوهى را كه در معناى آيه گفتيم ، - باستثناى وجه اخير - صحيح و واضح هستند . وانگهى علما در روايت اهل تسنن خدشه كرده‌اند و در جاى خود ذكر شده و احتياجى بذكر آن در اينجا نيست . از طرفى آيهء بعد دلالت دارد كه آنها بتهايى كه مخلوقند نه خالق ، شريك خدا قرار دادند . در حالى كه در روايت مىگويد : آنها شيطان را شريك خدا دانستند . پس آيه با روايت عامه ، هيچ سازشى ندارد .\r\nبلخى از جماعتى از علما نقل كرده است كه اگر اين روايت صحيح باشد ، تنها مىرساند كه آدم و حوا در نامگذارى فرزندشان شرك آوردند و اين عمل در صورتى كه همراه با پرستش شيطان نباشد ، نه كفر است و نه معصيت . طبرى نيز همين وجه را اختيار كرده است . عياشى در تفسير خود از ائمه ( ع ) روايت كرده است كه شرك آدم و حوا شرك در عبادت نبود ، بلكه شرك در طاعت بود .\r\n أَ يُشْرِكُونَ ما لا يَخْلُقُ شَيْئاً وَ هُمْ يُخْلَقُونَ  : منظور توبيخ و سرزنش آنهاست\r\n\r\n\r\n","description":"","footnote":"\r\n( 1 - 2 ) : حارث ، عبد الحارث ، تفسير ابو الفتوح - مسترحمى\r\n","page_name":" 137 ","page_number":139},
  {"content":"\r\n\r\nكه با خدا به پرستش جماداتى مىپردازند كه چيزى خلق نمىكند و كارى كه سزاوار عبادت باشد انجام نمىدهد و در عين حال مخلوق هم هستند . كلمه « ما » به معناى چيزهاى غير عاقل است و از اينجا بر مىآيد كه آنچه آنها شريك خدا قرار مىدادند بتها بودند نه شيطان . علت اينكه با جملهء  « وَ هُمْ يُخْلَقُونَ »  ضمير ذوى العقول به آنها بر مىگرداند ، اين است كه مىخواهد بگويد : بتها و بت پرستان هر دو مخلوق خداوند متعال هستند . ممكن است از اين لحاظ باشد كه بتها مورد تعظيم آنها بودند و بعنوان موجوداتى قادر و عاقل پرستيده مىشدند ، از اينرو ضمير ذوى العقول به غير ذوى العقول برگشته است . چنان كه مىفرمايد :  « وَ الشَّمْسَ وَ الْقَمَرَ رَأَيْتُهُمْ لِي ساجِدِينَ »  ( يوسف - 4 : ستارگان و ماه و خورشيد را ديدم كه براى من سجده مىكنند . )  وَ لا يَسْتَطِيعُونَ لَهُمْ نَصْراً وَ لا أَنْفُسَهُمْ يَنْصُرُونَ  : چيزهايى را شريك خدا قرار مىدهند و پرستش مىكنند كه نه از عهدهء يارى و حمايت آنها بر مىآيند و نه از عهدهء حمايت و يارى خودشان . چنين موجودى در نهايت عجز و زبونى است و كارى از دستش ساخته نيست و نمىتواند معبود باشد .\r\n وَ إِنْ تَدْعُوهُمْ إِلَى الْهُدى لا يَتَّبِعُوكُمْ  : ابو على جبائى گويد : يعنى اگر بتها را بهدايت دعوت كنيد ، قبول هدايت نمىكنند . يعنى بقدرى ضعيفند كه نه از عهدهء هدايت كسى بر مىآيند و نه خودشان مىتوانند هدايت پذير باشند .\r\nحسن گويد : يعنى اگر مشركين را كه بر كفر اصرار دارند ، بدين حق بخوانى ايمان نمىآورند . چنان كه مىفرمايد :  « سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ »  ( بقره - 6 : مساوى است كه آنها را بترسانى يا نترسانى آنها ايمان نمىآورند ) .\r\n سَواءٌ عَلَيْكُمْ أَ دَعَوْتُمُوهُمْ أَمْ أَنْتُمْ صامِتُونَ  : تفاوتى ندارد كه آنها را بخوانيد يا نخوانيد . علت اينكه بجاى « صامتون » فعل به كار نمىبرد ، اين است كه هم شامل ماضى شود و هم شامل حال . در اينجا تقابل ميان دو جمله ، دلالت بر ماضى و صورت « صامتون » دلالت بر حال دارد\r\n.\r\n\r\n","description":"","footnote":"","page_name":" 138 ","page_number":140},
  {"content":"\r\n\r\n\r\n[ سوره الأعراف ( 7 ) : آيات 194 تا 195 
  ]\r\nإِنَّ الَّذِينَ تَدْعُونَ مِنْ دُونِ اللَّهِ عِبادٌ أَمْثالُكُمْ فَادْعُوهُمْ فَلْيَسْتَجِيبُوا لَكُمْ إِنْ كُنْتُمْ صادِقِينَ ( 194 ) أَ لَهُمْ أَرْجُلٌ يَمْشُونَ بِها أَمْ لَهُمْ أَيْدٍ يَبْطِشُونَ بِها أَمْ لَهُمْ أَعْيُنٌ يُبْصِرُونَ بِها أَمْ لَهُمْ آذانٌ يَسْمَعُونَ بِها قُلِ ادْعُوا شُرَكاءَكُمْ ثُمَّ كِيدُونِ فَلا تُنْظِرُونِ ( 195 )\r\n« 1 »\r\n\r\nترجمه :\r\nآنان را كه جز خدا مىخوانيد ، موجودات ضعيفى هستند مثل شما - آنان را بخوانيد تا اگر راست مىگوييد ، شما را اجابت كنند ! آيا آنها را پايى است كه با آن راه بروند يا دستى است كه دفاعى كنند يا چشمى است كه ببينند يا گوشى است كه بشنوند ؟\r\nبگو : شركاى خود را بخوانيد . سپس با من نيرنگ كنيد و مرا مهلت ندهيد .\r\n\r\n\r\n","description":"","footnote":"\r\n( 1 ) - سوره اعراف آيه 194 - 195 جزء 9 سوره 7\r\n","page_name":" 139 ","page_number":141},
  {"content":"\r\n\r\n\r\nبيان آيه 194 - 195\r\n\r\nقرائت :\r\nيبطشون : ابو جعفر در اينجا و در قصص و دخان بضم طاء و ديگران بكسر خوانده‌اند و كسر افصح است .\r\nكيدون : هشام و يعقوب ياء آخر را آورده و ديگران حذف كرده‌اند . در « تنظرون » نيز يعقوب به ياء خوانده است . ابو على فارسى گويد : فواصل آيات در حكم قافيهء شعر هستند و همانطورى كه ياء در قافيه بايد حذف شود ، در آخر آيه هم حذف مىشود . أعشى شاعر گويد :\r\n فهل يمنعنى ارتياد البلاء * د من حذر الموت ان ياتين \r\nيعنى : آيا گردش در بلاد ، مانع مىشود كه مرگ به سراغ من نيايد ؟ ( ياء آخر « ياتين » حذف شده است )\r\n\r\nمقصود :\r\nاكنون به منظور اتمام حجت ، بر مشركين مىفرمايد :\r\n إِنَّ الَّذِينَ تَدْعُونَ مِنْ دُونِ اللَّهِ عِبادٌ أَمْثالُكُمْ  : اين بتها كه شما آنها را خدا مىخوانيد و در برابر آنها كرنش مىكنيد ، خود مخلوقاتى مثل شما و در برابر فرمان خدا رام و تسليم هستند . اينها از اين نظر ، بندگان خدا شمرده مىشوند و در برابر خدا ذليل هستند . كلمهء « عباد » يعنى خوارها و فرومايه‌ها . چنان كه مىفرمايد :  « وَ تِلْكَ نِعْمَةٌ تَمُنُّها عَلَيَّ أَنْ عَبَّدْتَ بَنِي إِسْرائِيلَ »  ( شعراء 22 : آيا بر من منت مىگذارى كه بنى اسرائيل را خوار كردى ؟ )  فَادْعُوهُمْ فَلْيَسْتَجِيبُوا لَكُمْ  : اين دعا با دعاى اول فرق مىكند . يعنى براى رفع مشكلات و گرفتاريها آنها را بخوانيد ، تا شما را اجابت كنند . لام امر در اينجا\r\n\r\n","description":"","footnote":"","page_name":" 140 ","page_number":142},
  {"content":"\r\n\r\nبراى بيان عجز بتهاست . مثل :  « هاتُوا بُرْهانَكُمْ »  ( انبياء 24 ) يعنى از آوردن برهان عاجزيد .\r\n إِنْ كُنْتُمْ صادِقِينَ  : ابن عباس گويد : يعنى اگر راست مىگوييد آنها را بپرستيد و از آنها پاداش بگيريد .\r\n أَ لَهُمْ أَرْجُلٌ يَمْشُونَ بِها أَمْ لَهُمْ أَيْدٍ يَبْطِشُونَ بِها أَمْ لَهُمْ أَعْيُنٌ يُبْصِرُونَ بِها أَمْ لَهُمْ آذانٌ يَسْمَعُونَ بِها  : آيا اين بتها داراى دست و پا هستند تا در راه مصالح شما حركت كنند يا براى شما كارى انجام دهند ؟ آيا اينها داراى گوش و چشم هستند كه بشنوند و ببينند ؟ ! شما كه داراى اين قوا هستيد از آنها بهتريد . پس چرا در برابر موجودى پست‌تر از خود كرنش مىكنيد ؟ ! سپس به منظور تقبيح بيشتر اعمال آنها مىفرمايد :\r\n قُلِ ادْعُوا شُرَكاءَكُمْ ثُمَّ كِيدُونِ فَلا تُنْظِرُونِ  : به آنها بگو : اين بتها را كه گمان مىكنيد خدا هستند و آنها را در مال خود شريك مىسازيد و از چار پايان و غير چارپايان سهمى هم به آنها مىدهيد و آنها را مىپرستيد ، بخوانيد . آن گاه همگى با من نيرنگ كنيد و مرا مهلت ندهيد .\r\nمنظور اين است كه شما و بتهاى شما نمىتوانيد به من صدمه وارد كنيد ، زيرا معبود من مرا يارى مىكند و شر نيرنگ بازان را از من دور مىسازد ، اما معبود شما قادر بر يارى شما نيست . اكنون اين گوى و اين ميدان !\r\n\r\n","description":"","footnote":"","page_name":" 141 ","page_number":143},
  {"content":"\r\n\r\n\r\n[ سوره الأعراف ( 7 ) : آيات 196 تا 200 
  ]\r\nإِنَّ وَلِيِّيَ اللَّهُ الَّذِي نَزَّلَ الْكِتابَ وَ هُوَ يَتَوَلَّى الصَّالِحِينَ ( 196 ) وَ الَّذِينَ تَدْعُونَ مِنْ دُونِهِ لا يَسْتَطِيعُونَ نَصْرَكُمْ وَ لا أَنْفُسَهُمْ يَنْصُرُونَ ( 197 ) وَ إِنْ تَدْعُوهُمْ إِلَى الْهُدى لا يَسْمَعُوا وَ تَراهُمْ يَنْظُرُونَ إِلَيْكَ وَ هُمْ لا يُبْصِرُونَ ( 198 ) خُذِ الْعَفْوَ وَ أْمُرْ بِالْعُرْفِ وَ أَعْرِضْ عَنِ الْجاهِلِينَ ( 199 ) وَ إِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّهِ إِنَّهُ سَمِيعٌ عَلِيمٌ ( 200 )\r\n« 1 »\r\n\r\nترجمه :\r\nيار و ياور من خدايى است كه قرآن را نازل كرده ، صالحان را حمايت مىكند .\r\nآنان كه شما مىخوانيد ، نمىتوانند شما و خويشتن را يارى كنند . و اگر آنها را بهدايت بخوانيد نمىشنوند و مىبينى كه به تو نگاه مىكنند و نمىبينند . عفو را بگير و به نيكى امر كن و از جاهلان اعراض كن . اگر شيطان ترا وسوسه كند ، به خدا پناه ببركه شنوا و دانا است .\r\n\r\n\r\n","description":"","footnote":"\r\n( 1 ) - سوره اعراف آيه 196 تا 200 جزء 9 سوره 7\r\n","page_name":" 142 ","page_number":144},
  {"content":"\r\n\r\n\r\nبيان آيه 196 تا 198\r\n\r\nمقصود :\r\nاكنون خداوند بعد از يارى پيامبر خود به او دستور مىدهد كه به مشركين بگويد :\r\n إِنَّ وَلِيِّيَ اللَّهُ الَّذِي نَزَّلَ الْكِتابَ وَ هُوَ يَتَوَلَّى الصَّالِحِينَ  : كسى كه مرا يارى مىكند و شر شما را از من دور مىسازد ، خدايى است كه قرآن را به منظور تاييد من ، نازل فرموده و مردمى را كه اهل تقوى باشند ، يارى مىكند ، اين يارى كردن خداوند هم بوسيلهء استدلال است و هم بوسيلهء دفاع عملى .\r\n وَ الَّذِينَ تَدْعُونَ مِنْ دُونِهِ لا يَسْتَطِيعُونَ نَصْرَكُمْ وَ لا أَنْفُسَهُمْ يَنْصُرُونَ  :\r\nاما بتها و معبودهاى شما قادر نيستند كه شما را يارى كنند يا از شما دفاع كنند . حتى از يارى خويشتن نيز عاجز هستند . اين مطلب باز هم تكرار مىشود : زيرا قبلا منظور سركوبى و توبيخ بت پرستان بود و اينجا منظور فرق گذاشتن ميان موجودى است كه قابل پرستش است و موجودى كه قابل پرستش نيست . تو گويى پيامبر اسلام مىگويد :\r\nمعبود من مرا يارى مىكند و معبود شما نه شما را يارى مىكند و نه خود را !  وَ إِنْ تَدْعُوهُمْ إِلَى الْهُدى لا يَسْمَعُوا  : جبائى و فراء گويند : يعنى اگر بتها را بسوى هدايت و رشد بخوانيد ، دعاى شما را نمىشنوند ، حسن گويد : يعنى اگر مشركين را بسوى دين بخوانيد ، نمىشنوند .\r\n وَ تَراهُمْ يَنْظُرُونَ إِلَيْكَ وَ هُمْ لا يُبْصِرُونَ  : آنها را طورى ساخته‌ايد كه خيره خيره بشما نگاه مىكنند ولى چيزى نمىبينند . البته اين نگاه كردن ، مجازى است ، زيرا جماد نمىتواند به چيزى نگاه كند .\r\nحسن و مجاهد و سدى گويند : منظور مشركين عرب است كه به پيامبر نگاه مىكردند ، اما حجت او را نمىديدند\r\n.\r\n\r\n","description":"","footnote":"","page_name":" 143 ","page_number":145},
  {"content":"\r\n\r\n\r\nبيان آيه 199 - 200\r\n\r\nلغت :\r\nعفو : در سورهء بقره ذيل « قل العفو » در بارهء آن گفتگو كرده‌ايم . ( آيه 219 ) عرف : ضد نكر ، هر صفت نيكو نزع : فريفتن و از جاى كندن . برخى گويند : يعنى فساد . زجاج گويد : نزغ شيطان يعنى وسوسهء او\r\n\r\nمقصود :\r\nقبلا پيامبر خود را امر كرد كه مردم را دعوت و تبليغ رسالت كند . در اينجا به منظور تعليم افعال پسنديده و مكارم اخلاق و خصال مىفرمايد :\r\n خُذِ الْعَفْوَ  : زيادى اموال مردم را بگير . يعنى هر چه از مخارج آنها زياد آيد . پيامبر ، در ابتدا زيادى اموال را از مردم مىگرفت . هنگامى كه آيهء زكات نازل شد ، اين حكم نسخ شد ، زيرا اين سوره ، مكى است . اين معنى از ابن عباس و سدى و ضحاك است . مجاهد و حسن گويند : يعنى مردم را عفو كن و نسبت به آنها سختگير نباش و در حقوق واجب خدا و مردم و حقوق غير واجب ، گذشت داشته باش . در خبر است كه : خداوند بنده‌اى را دوست مىدارد كه اهل مسامحه باشد ، بخرد ، بفروشد ، قضاوت كند و بقضاوت ديگران تن دهد . برخى گويند : منظور قبول عذر مردم و ترك مؤاخذهء آنها در برابر بدرفتاريهاست . در روايت است كه وقتى اين آيه نازل شد ، پيامبر معناى آن را از جبرئيل پرسيد ، گفت نمىدانم ، از خداوند سؤال مىكنم . هنگامى كه بازگشت ، گفت :\r\nخداوند ترا امر مىكند كه كسى به تو ظلم كند ، عفو كنى و كسى كه ترا محروم كرد عطا كنى و كسى كه از تو گسست ، به او نزديك شوى .\r\n وَ أْمُرْ بِالْعُرْفِ  : بهر چه از نظر عقل و شرع ، پسنديده است و قبحى ندارد ، امر\r\n\r\n","description":"","footnote":"","page_name":" 144 ","page_number":146},
  {"content":"\r\n\r\nكن ، برخى گويند : يعنى بهر خصلت پسنديده .\r\n وَ أَعْرِضْ عَنِ الْجاهِلِينَ  : از مردم نادان ، بعد از آن كه بر آنها اتمام حجت كردى و از هدايت آنها مأيوس شدى ، اعراض كن تا از قدر و منزلت تو كاسته نشود ، زيرا گفتگو كردن با آدم سفيه و نادان موجب حقارت انسان مىشود . نمىتوان گفت اين آيه ، با آيهء قتال نسخ شده است ، زيرا اين آيه ، عام است و با آيهء قتال ، كافر از آن استثنا شده است .\r\nابن زيد گويد : وقتى كه اين آيه نازل شد ، عرض كرد : با غضب چه بايد كرد ؟ از اينرو آيه بعد نازل شد .\r\n وَ إِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّهِ  : هر گاه شيطان در دل تو وسوسه كند ، از خداوند بخواه تا ترا در پناه خود حفظ كند . اين معنى از ابن عباس است ، برخى گويند يعنى اگر شيطان ترا از اطاعت دستور خدا منع كرد ، به خدا پناه ببر .\r\n إِنَّهُ سَمِيعٌ عَلِيمٌ  : خداوند شنوا و داناست . برخى گويند : يعنى دعاى ترا مىشنود و به حال تو آگاه است . برخى گويند : نزغ اولين وسوسه و مس بعد از دست يافتن است .\r\nاز اينرو خداوند ميان پيامبر و ديگران فرق گذاشته است . در مورد پيامبر ،  « إِمَّا يَنْزَغَنَّكَ »  گفته و در باره ديگران مىگويد :  « إِذا مَسَّهُمْ طائِفٌ مِنَ الشَّيْطانِ »  ( آيه بعد )\r\n\r\n","description":"","footnote":"","page_name":" 145 ","page_number":147},
  {"content":"\r\n\r\n\r\n[ سوره الأعراف ( 7 ) : آيات 201 تا 203 
  ]\r\nإِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُبْصِرُونَ ( 201 ) وَ إِخْوانُهُمْ يَمُدُّونَهُمْ فِي الغَيِّ ثُمَّ لا يُقْصِرُونَ ( 202 ) وَ إِذا لَمْ تَأْتِهِمْ بِآيَةٍ قالُوا لَوْ لا اجْتَبَيْتَها قُلْ إِنَّما أَتَّبِعُ ما يُوحى إِلَيَّ مِنْ رَبِّي هذا بَصائِرُ مِنْ رَبِّكُمْ وَ هُدىً وَ رَحْمَةٌ لِقَوْمٍ يُؤْمِنُونَ ( 203 )\r\n« 1 »\r\n\r\nترجمه :\r\nآنان كه تقوى پيشه كرده‌اند ، هر گاه وسوسه‌اى شيطانى آنها را لمس كند ، متذكر ميشوند و براى رشد و صلاح بصيرت دارند . و شيطانها مشركين را بگمراهى مىكشانند و از آنها دست برنمىدارند . هر گاه آيه‌اى براى آنها نياورى ، گويند : چرا آيه‌اى اختيار نكردى و نياوردى ؟ بگو : همانا پيرو آن چيزى هستم كه از خدايم به من وحى شود . اين است براهين خداى شما و هدايت و رحمت براى مردم مؤمن .\r\n\r\n\r\n","description":"","footnote":"\r\n( 1 ) - سوره اعراف آيه 201 تا 203 جزء 9 سوره 7\r\n","page_name":" 146 ","page_number":148},
  {"content":"\r\n\r\n\r\nبيان آيه 201 تا 203\r\n\r\nقرائت :\r\nطائف : بصريان و ابن كثير و كسايى و بعضى « طيف » بدون الف و ديگران « طائف » خوانده‌اند . طيف مصدر و به معناى عارض شدن خاطرات شيطانى است .\r\nطائف ، اسم فاعل است . استعمال مصدر ، بيشتر است . شاعر گويد :\r\n الا يا لقومى لطيف الخيا * ل ارق من نازح ذى دلال \r\nيعنى : هان اى قوم من ، مرا از عارض شدن خيالى كه رقيقتر از كسى است كه از دور ناز و غمزه كند ، نجات دهيد .\r\nيمدونهم : اهل مدينه بضم ياء و كسر ميم و ديگران بفتح ياء و ضم ميم خوانده‌اند . ابو على گويد : قرائت اول ، در قرآن كريم در مورد امور پسنديده آمده است . مثل :  « أَمْدَدْناهُمْ بِفاكِهَةٍ »  ( طور 22 : آنها را بميوه امداد كرديم ) در مورد غير امور پسنديده قرائت دوم به كار مىرود . مثل :  « يَمُدُّهُمْ فِي طُغْيانِهِمْ »  ( بقره 15 : آنها را در سر كشى مدد مىكند ) پس قرائت دوم بهتر است .\r\nيقصرون : عيسى بن عمر اين كلمه را بفتح ياء و ضم صاد خوانده است . هر دو قرائت بيك معنى است .\r\n\r\nلغت :\r\nممسوس : كسى كه جن زده شده باشد .\r\nاجتباء : برگزيدن ، جبايه : جمع آورى خراج .\r\nبصائر : براهين . جمع بصيرة اين كلمه در سورهء انعام ذيل آيهء 104 مورد بحث واقع شده است .\r\n\r\n","description":"","footnote":"","page_name":" 147 ","page_number":149},
  {"content":"\r\n\r\n\r\nاعراب :\r\nاذا : اولى ظرف زمان و از أدات شرط و دومى ظرف مكان و براى مناجات است .\r\n\r\nمقصود :\r\nاكنون در بارهء روش متقين ، بهنگام عارض شدن وسوسه‌هاى شيطانى گفتگو كرده ، مىفرمايد :\r\n إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُبْصِرُونَ :  آنان كه از راه اجتناب معاصى تقوى پيشه كرده‌اند ، هر گاه شيطان آنها را وسوسه كند و به معصيت وادارد ، به ياد عقاب مىافتند و معصيت را مرتكب نمىشوند و متوجه رشد و صلاح خود هستند . اين معنى از ابن عباس و سدى است . حسن گويد : يعنى هنگامى كه شيطان با وسوسه‌هاى خود آنها را طواف كند ، به ياد خدا مىافتند . سعيد بن جبير گويد : او مردى است كه دچار خشم مىشود و همين كه متذكر شد ، خشمش فرو مى - نشيند . مجاهد نيز چنين گفته است . از وى نيز نقل شده است كه مقصود مردى است كه تصميم بگناه مىگيرد و با ياد خدا آن را ترك مىكند . برخى گفته‌اند : طائف يعنى غضب و طيف يعنى جنون .\r\n وَ إِخْوانُهُمْ يَمُدُّونَهُمْ فِي الغَيِّ ثُمَّ لا يُقْصِرُونَ  : شيطانها كه برادران مشركين شمرده مىشوند ، گناهان را در نظر آنها مىآرايند و از گمراه كردن آنها خوددارى نمىكنند . اين معنى از مجاهد و قتاده است . ابن عباس و سدى و جبائى گويند : يعنى شيطان‌ها آنها را به معصيت وادار مىكنند و اينها مثل متقين داراى آن تصميم نيرومند نيستند كه از معصيت دست بكشند ،  وَ إِذا لَمْ تَأْتِهِمْ بِآيَةٍ قالُوا لَوْ لا اجْتَبَيْتَها  : هر گاه براى آنها آيه‌اى بياورى ، تكذيب مىكنند و هر گاه نياورى ، مىگويند : همهء آياتى كه تو مىخوانى ، وحى آسمانى نيست . چرا از جانب خودت آيه‌اى نمىآورى ؟ اين معنى از قتاده و مجاهد و زجاج است . ابن عباس و جبائى و ابو مسلم گويند : يعنى هر گاه آيه‌اى نياورى ، مى - گويند : چرا از خداوند درخواست نمىكنى كه آيه‌اى بر تو نازل كند ؟ !\r\n\r\n","description":"","footnote":"","page_name":" 148 ","page_number":150},
  {"content":"\r\n\r\n قُلْ إِنَّما أَتَّبِعُ ما يُوحى إِلَيَّ مِنْ رَبِّي  : به آنها بگو : من آيات را از پيش خودم نمىآوردم . خداوند هر گاه مصلحت بداند آيات خود را نازل مىكند . نه هر گاه مردم بخواهند من تابع وحى هستم و از آن منحرف نميشوم . وظيفه من نيست كه از خداوند بخواهم كه آيات خود را نازل كند . مگر اينكه خودش دستور دهد .\r\n هذا بَصائِرُ مِنْ رَبِّكُمْ  : اين قرآن دليلها و براهين آشكارى است كه از جانب خداى شماست و امور دين را به انسان نشان مىدهد .\r\n وَ هُدىً وَ رَحْمَةٌ لِقَوْمٍ يُؤْمِنُونَ  : اين قرآن مردم مؤمن را بسوى رشد و كمال دينى و دنيوى هدايت مىكند . علت اينكه تنها هدايت و رحمت را بمردم مؤمن اختصاص مىدهد ، اين است كه فقط آنها از آن بهره‌مند مىشوند . از اين آيه بر مىآيد كه كارها و گفته‌هاى پيامبر تابع وحى است نه تابع رأى و قياس .\r\n\r\nنظم آيات :\r\nابو مسلم گويد : آيهء اخير ، متصل است به  « يَسْئَلُونَكَ عَنِ السَّاعَةِ »  يعنى :\r\nاز تو آياتى مىخواهند و چون نياورى ، مىگويند : چرا نمىآورى ؟\r\nبرخى گفته‌اند : متصل است به آيهء قبل :  « وَ إِخْوانُهُمْ يَمُدُّونَهُمْ »  يعنى آنها در گمراهى باقى هستند و هر گاه آيه‌اى نياورى ، اين حرفها را مىزنند .\r\n\r\n","description":"","footnote":"","page_name":" 149 ","page_number":151},
  {"content":"\r\n\r\n\r\n[ سوره الأعراف ( 7 ) : آيات 204 تا 206 
  ]\r\nوَ إِذا قُرِئَ الْقُرْآنُ فَاسْتَمِعُوا لَهُ وَ أَنْصِتُوا لَعَلَّكُمْ تُرْحَمُونَ ( 204 ) وَ اذْكُرْ رَبَّكَ فِي نَفْسِكَ تَضَرُّعاً وَ خِيفَةً وَ دُونَ الْجَهْرِ مِنَ الْقَوْلِ بِالْغُدُوِّ وَ الْآصالِ وَ لا تَكُنْ مِنَ الْغافِلِينَ ( 205 ) إِنَّ الَّذِينَ عِنْدَ رَبِّكَ لا يَسْتَكْبِرُونَ عَنْ عِبادَتِهِ وَ يُسَبِّحُونَهُ وَ لَهُ يَسْجُدُونَ ( 206 )\r\n« 1 »\r\n\r\nترجمه :\r\nهنگامى كه قرآن خوانده مىشود ، گوش كنيد و ساكت باشيد تا به شما رحم شود . خدا را پيش خود با تضرع و ترس و آهسته ، بصبح و عصر ياد كن و از غافلان نباش .\r\nآنان كه در پيشگاه خدايت هستند ، از عبادت او تكبر نمىكنند و او را تسبيح مىگويند و برايش سجده مىكنند .\r\n\r\n\r\n","description":"","footnote":"\r\n( 1 ) - سوره اعراف آيه 204 تا 206 جزء 9 سوره 7\r\n","page_name":" 150 ","page_number":152},
  {"content":"\r\n\r\n\r\nبيان آيه 204 تا 206\r\n\r\nلغت :\r\nانصات : سكوت براى گوش دادن .\r\nآصال : جمع « اصل » و « اصل » جمع « اصيل » ميان عصر و غروب خورشيد .\r\n\r\nاعراب :\r\n تَضَرُّعاً وَ خِيفَةً  : مصدرهايى هستند كه جايگزين صفت شده و حال مىباشند .\r\n دُونَ الْجَهْرِ  : عطف بر  « تَضَرُّعاً وَ خِيفَةً »  يعنى « غير رافعين اصواتكم »\r\n\r\nمقصود :\r\nاكنون دستور مىدهد كه مردم قرائت قرآن را استماع كنند .\r\n وَ إِذا قُرِئَ الْقُرْآنُ فَاسْتَمِعُوا لَهُ وَ أَنْصِتُوا لَعَلَّكُمْ تُرْحَمُونَ  : هر وقت قرآن خوانده مىشود ، گوش كنيد و ساكت شويد ، تا از پندهاى آن بهره‌مند و مورد رحم خدا واقع شويد . در بارهء اين وقت ، كه بايد قرآن را گوش كرد و ساكت بود ، اختلاف است . ابن عباس و ابن مسعود و سعيد بن جبير و سعيد بن مسيب و مجاهد و زهرى گويند : منظور اين است كه اگر مأموم در نماز جماعت ، قرائت امام را مىشنود ، گوش دهد . از امام باقر نيز چنين نقل شده است . گويند : مسلمانها در نماز تكلم و به يكديگر سلام مىكردند و هر گاه يكى وارد مىشد ، مىپرسيد : از نماز چقدر خوانده شده است ؟ و مسلمين جوابش مىدادند . از اينرو خداوند از اين كار نهى كرد و دستور استماع داد . عطا و عمرو بن دينار و زيد بن اسلم گويند : منظور اين است كه مردم خطبهء روز جمعه را استماع كنند . حسن گويد : منظور خطبه و نماز هر دو ، مىباشد . شيخ طوسى مىفرمايد : بهتر از همه : قول اول است ، زيرا تنها در همان حال است كه سكوت كردن براى\r\n\r\n","description":"","footnote":"","page_name":" 151 ","page_number":153},
  {"content":"\r\n\r\nاستماع قرآن واجب است . اختلافى نيست كه در غير حال نماز ، سكوت و استماع ، واجب نيست . از امام صادق ( ع ) روايت شده است كه : سكوت براى استماع قرآن در حال نماز و غير حال نماز ، واجب است . شيخ طوسى مىگويد : استماع قرآن در غير حال نماز ، مستحبّ است . در كتاب عياشى از امام صادق ( ع ) نقل شده است كه ابن كوا پشت سر امير المؤمنين در حال نماز ، اين آيه را خواند :  « لَئِنْ أَشْرَكْتَ لَيَحْبَطَنَّ عَمَلُكَ وَ لَتَكُونَنَّ مِنَ الْخاسِرِينَ »  حضرت سكوت كرد . عبد اللَّه بن ابى يعفور مىگويد :\r\nخدمت امام صادق ( ع ) عرض كردم : شخصى مشغول قرائت قرآن است . آيا بر كسى كه صداى او را مىشنود ، استماع واجب است ؟ فرمود : آرى ، هر گاه قرآن نزد تو خوانده شود ، بايد سكوت و استماع كنى .\r\nزجاج گويد : ممكن است منظور اين باشد كه بدستور قرآن عمل كنيد و تجاوز نكنيد ، زيرا « سمع اللَّه دعائك » يعنى خداوند دعاى ترا اجابت كرد . چه او شنوا و داناست . جبائى گويد : اين آيه ، در ابتداى تبليغ نازل شد ، تا مردم دقت كنند و بفهمند . احمد حنبل گويد : باجماع امت ، اين آيه . در بارهء نماز نازل شده است .\r\n وَ اذْكُرْ رَبَّكَ فِي نَفْسِكَ تَضَرُّعاً وَ خِيفَةً وَ دُونَ الْجَهْرِ مِنَ الْقَوْلِ  : اين خطاب به پيامبر و مقصود عموم است . برخى گويند : خطاب به شنوندهء قرآن است . يعنى : از روى تضرع و خوف با صداى آهسته ، خداوند را با تسبيح و تهليل و حمد ، ياد كن . زراره نقل كرده است كه : هر گاه مشغول نماز جماعت و مأموم هستى ، سكوت كن و پيش خودت تسبيح بگوى . يعنى : در مواردى كه امام آهسته قرائت مىكند . برخى گويند :\r\nمنظور اين است كه بوسيلهء تفكر ، در ياد نعمتهاى خداوند باش . برخى گويند :\r\nيعنى به ياد صفات بزرگ و نامهاى نيكوى خدا باش . اينكه مىگويد : از روى تضرع و خوف ، براى اين است كه : دعايى كه با تضرع و ترس همراه باشد ، بهتر مستجاب مىشود . جبائى مىگويد : ذكرى كه در نفس باشد ، از ريا دور تر است . اينكه مى - گويد : با صداى آهسته ، منظور اين است كه : صدا معتدل باشد و از حد خود تجاوز نكند . چنان كه مىفرمايد :  « وَ لا تَجْهَرْ بِصَلاتِكَ وَ لا تُخافِتْ بِها »  ( اسراء 110 :\r\n\r\n","description":"","footnote":"","page_name":" 152 ","page_number":154},
  {"content":"\r\n\r\nنماز را بلند و آهسته مخوان ) ابن عباس گويد : منظور اين است كه امام : صداى خود را بطورى بلند كند كه مأمومين صدايش را بشنوند .\r\n بِالْغُدُوِّ وَ الْآصالِ  : قتاده گويد : يعنى صبح و شام در ياد خدا باشيد . مقصود اين است كه دائم الذكر باشيد . برخى گويند : علت اينكه تنها صبح و شام را ميگويد ، اين است كه در اين دو وقت ، قلب انسان از فكر معاش آسوده است و بهتر مىتواند به ياد خدا باشد .\r\n وَ لا تَكُنْ مِنَ الْغافِلِينَ  : و از كسانى كه از دعا و ذكر غافلند ، نباش . ابن زيد و مجاهد و ابن جريج گويند : آيه متوجه كسى است كه مامور به استماع قرآن و سكوت شده است . مسلمين هر گاه قرآن را مىشنيدند ، با شنيدن نام بهشت و دوزخ صداى خود را بدعا بلند مىكردند .\r\nجبائى گويد : اين آيه دلالت دارد بر اينكه هر كس در موقع دعا صداى خود را بلند كند ، خطا كار است . اكنون به منظور تشويق بذكر دعا مىفرمايد :\r\n إِنَّ الَّذِينَ عِنْدَ رَبِّكَ لا يَسْتَكْبِرُونَ عَنْ عِبادَتِهِ  : حسن و ديگران گويند : يعنى فرشتگان كه در پيشگاه خداوند هستند ، با همهء قدر و منزلتى كه دارند ، خدا را عبادت مىكنند و از ياد او غفلت نمىورزند . مقصود اينكه : اگر شما تكبر كنيد ، كسانى كه برتر از شما هستند و در پيشگاه خداوند شرف و برترى دارند ، از عبادتش تكبر نميكنند .\r\nمنظور از اينكه ، آنها در پيشگاه خدا هستند ، تشريف و تجليل آنهاست نه قرب مكانى . برخى گويند : يعنى آنها در مكانى مقدس و با شرافت هستند و جز خدا كسى بر آنها حكم نمىراند . بر خلاف بشر ! زجاج گويد : هر كس برحمت و فضل خدا نزديك است ، در پيشگاه خداست .\r\n وَ يُسَبِّحُونَهُ وَ لَهُ يَسْجُدُونَ  : اينان خدا را از آنچه در خور مقامش نيست ، تنزيه و در برابرش خضوع مىكنند . برخى گويند : يعنى نماز مىگزارند .\r\nبدون خلاف : اين آيه ، آيهء سجده و اولين سجده‌هاى قرآن است ، در بارهء سجدهء آن ، اختلاف است . ابو حنيفه گويد : واجب و شافعى گويد : مستحبّ مؤكد است .\r\nعقيدهء شيعه نيز بر استحباب است .\r\n\r\n","description":"","footnote":"","page_name":" 153 ","page_number":155},
  {"content":"\r\n\r\nبِسمِ اللَّه الرحمن الرحيم\r\n\r\nسورهء انفال\r\nاين سوره ، بقول ابن عباس و قتاده ، بجز هفت آيه آن كه در مكه نازل شده است ، مدنى است . آيات مدنى آن از آيهء  « وَ إِذْ يَمْكُرُ بِكَ الَّذِينَ كَفَرُوا . . . »  شروع مىشود . و حسن و عكرمه گويند : تمام سوره در جنگ بدر نازل شده است .\r\n\r\nشمارهء آيات\r\nبنا به تعداد شاميان 77 آيه و بنا به تعداد بصريان و حجازيان 76 آيه و بنا به تعداد كوفيان 75 آيه است . ( اختلافات را در جاى خود ذكر مىكنيم . )\r\n\r\nفضيلت سوره\r\nابى بن كعب ، از پيامبر نقل كرده است كه : هر كس سورهء انفال و برائت را قرائت كند ، روز قيامت ، من شفيع و گواه او خواهم بود . او از نفاق ، برى است و بعدد هر منافقى در دنيا ده حسنه به او داده مىشود و ده گناه از او برداشته مىشود و ده درجه بر درجاتش افزوده مىشود و عرش و حاملان آن در ايام زندگى برايش طلب رحمت مىكنند .\r\nعياشى از امام صادق ( ع ) روايت كرده است كه : هر كس سورهء انفال و برائت را در هر ماه بخواند ، هرگز نفاق بقلبش وارد نمىشود و حقاً از شيعهء امير المؤمنين است و روز قيامت از خوانهاى بهشت ، مىخورد تا مردم از حساب تمام شوند .\r\nمحمد بن مسلم از امام باقر ( ع ) نقل كرده است كه : در سوره انفال قطع بينىهاست ( زيرا مشتمل بر آيه خمس است )\r\n\r\nتفسير :\r\nدر سوره اعراف ، داستان انبيا و در پايان آن از پيامبر ما ( ص ) وصفى بميان آمد .\r\n\r\n","description":"","footnote":"","page_name":" 154 ","page_number":156},
  {"content":"\r\n\r\nاكنون سوره انفال نيز با نام پيامبر و ماجرايى كه ميان آن بزرگوار و مردم روى داد ، آغاز مىشود . مىفرمايد :\r\n\r\n[ سوره الأنفال ( 8 ) : آيه 1 
  ]\r\nبِسْمِ اللَّهِ الرَّحْمنِ الرَّحِيمِ\r\nيَسْئَلُونَكَ عَنِ الْأَنْفالِ قُلِ الْأَنْفالُ لِلَّهِ وَ الرَّسُولِ فَاتَّقُوا اللَّهَ وَ أَصْلِحُوا ذاتَ بَيْنِكُمْ وَ أَطِيعُوا اللَّهَ وَ رَسُولَهُ إِنْ كُنْتُمْ مُؤْمِنِينَ ( 1 )\r\n« 1 »\r\n\r\nترجمه :\r\nاز تو در باره انفال مىپرسند . بگو : انفال براى خدا و رسول است . از خدا بترسيد و ميان خودتان را اصلاح كنيد و خدا و رسولش را اگر ايمان داريد ، اطاعت كنيد .\r\n\r\n\r\n","description":"","footnote":"\r\n( 1 ) - سوره انفال آيه 1 جزء 9 سوره 8\r\n","page_name":" 155 ","page_number":157},
  {"content":"\r\n\r\n\r\nبيان آيه 1\r\n\r\nقرائت :\r\nابن مسعود و سعد بن ابى وقاص و على بن الحسين ( ع ) و امام باقر ( ع ) و زيد بن على و امام صادق ( ع ) و طلحة بن مصرف « يسالونك الانفال » خوانده‌اند . ابن جنى مىگويد : از اين قرائت مىتوان فهميد كه سؤال از انفال ، كه مفاد قرائت مشهور است نيز به منظور درخواست انفال بوده و غرض آنها از سؤال ، اين بوده است كه انفال را تصاحب كنند .\r\n\r\nلغت :\r\nانفال : جمع « نفل » يعنى زيادى شىء . لبيد گويد :\r\n ان تقوى ربنا خير نفل * و باذن اللَّه ريثى و عجل \r\nيعنى : تقواى خدايمان بهترين افزونى است . سرعت و تأخير من باذن خداست .\r\nبرخى گفته‌اند : نفل يعنى بخشش . نافله نماز غير واجبى است كه انسان از روى ميل بخشش مىكند . نوفل يعنى مرد بخشنده .\r\n\r\nمقصود :\r\n  يَسْئَلُونَكَ عَنِ الْأَنْفالِ   : جماعتى از اصحاب در باره انفال از تو سؤال مىكنند .\r\nمفسرين در باره انفال اختلاف كرده‌اند . گروهى گفته‌اند : منظور غنائم جنگ بدر است برخى گويند : غنائم سريه‌هاست . برخى گويند : متاع يا كنيز يا غلامى است كه بدون جنگ از مشركين بدست مسلمين بيفتد . برخى گويند : اين غنائم مخصوص پيامبر است و هر گونه بخواهد ، مصرف مىكند . برخى گفته‌اند : مقصود از انفال ، چيزهايى است كه بعد از قسمت غنائم بر زمين مانده است . مثل زره و نيزه و اسب . از ابن عباس نيز روايت شده است كه منظور لباس جنگ و اسب است كه پيامبر بهر كه خواست مى -\r\n\r\n","description":"","footnote":"","page_name":" 156 ","page_number":158},
  {"content":"\r\n\r\nدهد . برخى گفته‌اند : منظور همان خمس است و بايد به اهل خمس داده شود . در روايت صحيح از امام باقر و امام صادق ( ع ) نقل شده است كه : انفال اموالى است كه بدون جنگ از دار الحرب بدست آيد و زمينى است كه صاحبانش آن را تخليه كنند . فقها اينها را « فىء » مىنامند . همچنين ميراث كسى كه وارث ندارد و زمينى كه در دست شاهان باشد و بيشه‌ها و وادىها و اراضى موات و . . . فرمودند : اينها متعلق به خدا و رسول و جانشينان اوست و در هر راهى بخواهند مصرف مىكنند و كسى را از آنها حقى نيست .\r\nغنائم بدر مخصوص پيامبر بود . اصحاب درخواست كردند كه به آنها بدهد و قرائت اهل بيت ( يسالونك الانفال ) صحيح است .\r\n  قُلِ الْأَنْفالُ لِلَّهِ وَ الرَّسُولِ   : بگو انفال از خدا و رسول است . تقاضاى آنها اين بود كه انفال بخودشان داده شود . از اينرو عده‌اى ترجيح داده‌اند كه منظور از   « يَسْئَلُونَكَ عَنِ الْأَنْفالِ »   اين است كه آنها تقاضا داشتند كه انفال بخودشان داده شود .\r\nنه اينكه حكم انفال را مىخواستند . پس « عن » زائده است . مؤيد آن جمله زير است كه آنها را امر بتقوى و پرهيزكارى مىكند .\r\n  فَاتَّقُوا اللَّهَ . . . :   بازهم در مورد اين آيه ، اختلافات ديگرى وجود دارد . برخى گفته‌اند : اين آيه با آيهء خمس نسخ شده است  ( وَ اعْلَمُوا أَنَّما غَنِمْتُمْ مِنْ شَيْءٍ . . . )  طبق آيهء خمس ، فقط خمس غنائم متعلق به خدا و رسول و . . . است .\r\nبرخى گويند : اين آيه ، منسوخ نيست ، زيرا نسخ محتاج دليل است و اين آيه با آيهء خمس ناسازگار نيست . عده‌اى گويند : آنها حكم انفال را از پيامبر خواستند و پرسيدند : انفال از كيست ؟ از اينرو در جواب آنها گفته شد : از خدا و رسول است . دسته‌اى مىگويند : آنها پرسيدند كه حكم غنائم چيست و آيا تقسيم آن حلال است يا حرام ؟ از اينرو جواب داده شد كه تقسيم آن حلال است . در علت اين سؤال نيز اختلاف شده است .\r\nابن عباس گويد : در روز بدر ، پيامبر فرمود : هر كس چنين و چنان كند ، براى اوست چنان و هر كس اسيرى بياورد ، براى اوست فلان . جوانها شتاب كردند و پيران در زير پرچمها باقى ماندند . هنگامى كه جنگ تمام شد ، جوانها چيزى را كه پيامبر براى آنها مقرر\r\n\r\n","description":"","footnote":"","page_name":" 157 ","page_number":159},
  {"content":"\r\n\r\nداشته بود مطالبه كردند . پيران گفتند : ما پناهگاه شما بوده‌ايم . اگر فرار مىكرديد ، پيش ما مىآمديد . ميان ابو اليسر بن عمر و انصارى و سعد بن معاذ ، بر سر اين موضوع گفتگويى شد . از اينجهت خداوند ، غنائم را اختصاص به پيامبر داد تا هر جور بخواهد تقسيم كند . پيامبر هم بطور مساوى تقسيم كرد . عبادة بن صامت گويد : در بارهء غنيمت اختلاف و بد خلقى كرديم . خداوند هم آن را به پيامبر خود اختصاص داد و او بطور مساوى ميان ما تقسيم كرد . پس اين دستور به منظور اينكه اصحاب از مسير تقوى و طاعت خارج نشوند و با يكديگر آشتى كنند ، صادر شده است . سعد بن ابى وقاص گويد : در روز بدر برادرم عمير كشته شد . من سعيد بن عاصم را كشتم و شمشيرش را گرفتم . اين شمشير « ذا الكتيفه » ناميده مىشد . آوردم خدمت پيامبر و تقاضا كردم كه به من ببخشد . فرمود : اين شمشير نه از من و نه از تست . آن را بازگردان و بينداز . من شمشيرم را انداختم و بازگشتم و مىگفتم : شايد مىخواهد به كسى ببخشد كه سختىهاى مرا متحمل نشده است . طولى نكشيد كه فرستادهء پيامبر بدنبال من آمد و آيهء   « يَسْئَلُونَكَ . . . »   نازل شده بود . من ترسيدم كه چيزى در بارهء من نازل شده باشد . وقتى نزد پيامبر رفتم ، فرمود : چيزى از من خواستى كه از من نبود . اينك براى من شد . برو و آن را بردار كه از تست .\r\nعلى بن طلحه از ابن عباس نقل كرده است كه غنائم اختصاص به پيامبر داشت .\r\nاگر كسى يك سوزن يا يك نخ بر مىداشت ، خيانت كرده بود . از پيامبر خواستند كه چيزى هم به آنها بدهد . از اينرو اين آيه نازل شد .\r\nابن جريج گويد : مهاجران و انصارى كه در بدر بودند در بارهء غنيمت اختلاف كردند . خداوند اين آيه را نازل كرد و اختصاص به پيامبر داد تا هر گونه خداوند دستور دهد تقسيم كند .\r\nمجاهد گويد : مقصود از انفال خمس است . زيرا مهاجرين مىخواستند از دادن آن جلوگيرى كنند . خداوند فرمود : اين مال مخصوص خدا و رسول است و هر گونه بخواهند تقسيم مىكنند و شما بايد از معصيت خدا بپرهيزيد و امر او را اطاعت كنيد .\r\n  وَ أَصْلِحُوا ذاتَ بَيْنِكُمْ   : دست از جنگ و جدال برداريد و با يكديگر آشتى\r\n\r\n","description":"","footnote":"","page_name":" 158 ","page_number":160},
  {"content":"\r\n\r\nكنيد و در راه اجراى امر خدا هماهنگى داشته باشيد . چنان كه گفته مىشود : « اللهم اصلح ذات البين » يعنى حال مسلمين را اصلاح كن تا با يكديگر هماهنگ و همراه باشند . بدين ترتيب ، خداوند متعال مردم را از اختلاف منع و نهى مىكند .\r\n  وَ أَطِيعُوا اللَّهَ وَ رَسُولَهُ إِنْ كُنْتُمْ مُؤْمِنِينَ   : امر و نهى خداوند را در مورد غنائم و در موارد ديگر اطاعت كنيد . زيرا لازمهء ايمان و تصديق رسالت پيامبر همين است .\r\nدر تفسير كلبى است كه خمس در جنگ بدر مشروع نبود بلكه در جنگ احد مشروع شد .\r\nدر همين تفسير است كه وقتى اين آيه نازل شد ، مسلمانان فهميدند كه آنها را در غنيمت حقى نيست ، از اينرو گفتند : يا رسول اللَّه ، ما مطيع هستيم . شما هرطور مىخواهيد ، مصرف كنيد . بعد آيهء  « وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ »  نازل شد . يعنى غنيمت‌هايى كه بعد از جنگ بدر بدست مىآوريد ، خمس آن از خدا و رسول و . . .\r\nاست .\r\nدر روايت است كه پيامبر غنائم بدر را بطور مساوى ميان جنگاوران اسلام تقسيم كرد و خمس آن را بر نداشت\r\n.\r\n\r\n","description":"","footnote":"","page_name":" 159 ","page_number":161},
  {"content":"\r\n\r\n\r\n[ سوره الأنفال ( 8 ) : آيات 2 تا 4 
  ]\r\nإِنَّمَا الْمُؤْمِنُونَ الَّذِينَ إِذا ذُكِرَ اللَّهُ وَجِلَتْ قُلُوبُهُمْ وَ إِذا تُلِيَتْ عَلَيْهِمْ آياتُهُ زادَتْهُمْ إِيماناً وَ عَلى رَبِّهِمْ يَتَوَكَّلُونَ ( 2 ) الَّذِينَ يُقِيمُونَ الصَّلاةَ وَ مِمَّا رَزَقْناهُمْ يُنْفِقُونَ ( 3 ) أُولئِكَ هُمُ الْمُؤْمِنُونَ حَقًّا لَهُمْ دَرَجاتٌ عِنْدَ رَبِّهِمْ وَ مَغْفِرَةٌ وَ رِزْقٌ كَرِيمٌ ( 4 )\r\n« 1 »\r\n\r\nترجمه :\r\nهمانا مؤمنان كسانى هستند كه هر گاه نام خداوند برده شود ، دلشان مىترسد و هر گاه آيات خدا بر آنها خوانده شود ، بر ايمانشان افزوده مىشود ، كسانى كه نماز را بپاى مىدارند و از آنچه روزى آنها كرده‌ايم ، انفاق مىكنند . آنان مؤمن حقيقى هستند و براى آنهاست پيش خدايشان ، درجات و آمرزش و رزقى نيكو .\r\n\r\n\r\n","description":"","footnote":"\r\n( 1 ) - سوره انفال آيه 2 تا 4 جزء 9 سوره 8\r\n","page_name":" 160 ","page_number":162},
  {"content":"\r\n\r\n\r\nبيان آيهء 2 تا 4\r\n\r\nلغت :\r\nوجل : خوف و ترس . فعل آن « وجل يوجل » بهتر است . شاعر گويد :\r\n لعمرك ما ادرى و انى لاوجل * على اينا تغدو المنية اول \r\nيعنى : بجان تو سوگند ، نميدانم و مىترسم كه مرگ ابتدا گلوى كداميك از ما را بفشارد .\r\nتوكل : اعتماد به خدا در همهء نيازمنديها .\r\n\r\nاعراب\r\nحقاً : منصوب است به مفاد جمله . يعنى « احق ذلك حقا »\r\n\r\nمقصود :\r\nآيهء پيش را بجملهء   « إِنْ كُنْتُمْ مُؤْمِنِينَ »   تمام كرد . اكنون در وصف مؤمنين مىفرمايد :\r\n إِنَّمَا الْمُؤْمِنُونَ الَّذِينَ إِذا ذُكِرَ اللَّهُ وَجِلَتْ قُلُوبُهُمْ  : مؤمن كسانى هستند كه در برابر خداوند از روى تعظيم بترسند . يعنى هر گاه در بارهء عدالت و كيفر و قدرت خدا گفتگو شود بترسند و هر گاه از نعمتها و احسانها و رحمت و پاداشش گفتگو شود ، آرامش خاطر پيدا كنند . چنان كه مىفرمايد :  « بِذِكْرِ اللَّهِ تَطْمَئِنُّ الْقُلُوبُ »  ( رعد 28 : با ياد خدا دلها آرام مىگيرد ) بنا بر اين ميان اين دو آيه ، ناسازگارى نيست . زيرا ترس مربوط بذكر كيفر خدا و آرامش مربوط بذكر عفو و احسان خداست . ديگر اينكه : مؤمن هر گاه به ياد نعمتها و آمرزش خدا بيفتد ، حسن ظن پيدا مىكند و آرامش مىيابد و هر گاه به ياد گناهان خود بيفتد ، ناراحت و پريشان مىشود . و جل يعنى ترسى كه همراه با اندوه است .\r\n وَ إِذا تُلِيَتْ عَلَيْهِمْ آياتُهُ زادَتْهُمْ إِيماناً  : هر گاه قرآن براى آنها خوانده شود ، بر يقين و ايمان آنها افزوده مىشود . ابن عباس گويد : يعنى بر تصديق آنها نسبت به آياتى كه تدريجاً از جانب خداوند نازل مىشود ، افزوده مىشود .\r\n\r\n","description":"","footnote":"","page_name":" 161 ","page_number":163},
  {"content":"\r\n\r\n وَ عَلى رَبِّهِمْ يَتَوَكَّلُونَ  : اينان به خدا توكل مىكنند و امور زندگى خود را به او واگذار مىكنند . برخى گويند : يعنى به خدا اميدوارند كه پاداش آنها را مىدهد .\r\n الَّذِينَ يُقِيمُونَ الصَّلاةَ وَ مِمَّا رَزَقْناهُمْ يُنْفِقُونَ  : تفسير اين آيه در سوره بقره ذيل آيه ( 3 ) گذشت اينكه تنها در باره نماز و زكات سخن مىگويد ، بخاطر اهميت آنهاست و بخاطر اينكه مردم از آنها مواظبت بيشترى كنند .\r\n أُولئِكَ هُمُ الْمُؤْمِنُونَ حَقًّا  : كسانى كه داراى چنين صفاتى باشند ، در حقيقت شايسته هستند كه مؤمن ناميده شوند .\r\n لَهُمْ دَرَجاتٌ عِنْدَ رَبِّهِمْ وَ مَغْفِرَةٌ وَ رِزْقٌ كَرِيمٌ  : عطا گويد : يعنى اينها در بهشت ، داراى مقامات و درجات عاليه‌اى هستند و خداوند آنها را از مغفرت خويش و رزقى بزرگ و هميشگى ، برخوردار مىگرداند .\r\nكسانى كه معتقدند ايمان زياد و كم مىشود و كارهايى كه بوسيله اعضاى بدن انجام مىشود ، جزو ايمان است ، به همين آيات ، استدلال كرده‌اند .\r\nاينان گويند : از اين آيات استفاده مىشود كه تنها كسانى مؤمن هستند كه داراى صفات مذكور باشند . پس اگر كسى با ياد خدا دلش ترسان نشود و با شنيدن آيات خدا بر ايمانش افزوده نشود و از توكل و نماز و انفاق بىبهره باشد ، ايمان ندارد .\r\nپاسخ اين است كه اين صفات ، مربوط به مؤمنين . برجسته و برگزيده مىباشد ، نه همهء مؤمنين . گويا مىخواهد بگويد : مؤمنين برگزيده و ممتاز كسانى هستند كه داراى چنين اوصافى باشند . بدينترتيب مانعى نيست كه افراد مؤمن از لحاظ ايمان مساوى و از لحاظ طاعات با هم متفاوت باشند . بدليل اينكه ترس قلبى واجب نيست ، بلكه مستحبّ است . نماز و انفاق هم كه در ايه آمده است ، اعم از واجب و مستحبّ است .\r\nپس معلوم است كه آيات نظر به مؤمنين ممتاز و برگزيده دارد ، نه همهء مؤمنين و از آيات استفاده مىشود كه هر كس پايين‌تر از آنها باشد داراى ايمان نيست .\r\nابن عباس گويد : از اين آيه بر مىآيد كه شخص كافر از خداوند ترسى ندارد و از چنين صفاتى محروم است\r\n.\r\n\r\n","description":"","footnote":"","page_name":" 162 ","page_number":164},
  {"content":"\r\n\r\n\r\n[ سوره الأنفال ( 8 ) : آيات 5 تا 8 
  ]\r\nكَما أَخْرَجَكَ رَبُّكَ مِنْ بَيْتِكَ بِالْحَقِّ وَ إِنَّ فَرِيقاً مِنَ الْمُؤْمِنِينَ لَكارِهُونَ ( 5 ) يُجادِلُونَكَ فِي الْحَقِّ بَعْدَ ما تَبَيَّنَ كَأَنَّما يُساقُونَ إِلَى الْمَوْتِ وَ هُمْ يَنْظُرُونَ ( 6 ) وَ إِذْ يَعِدُكُمُ اللَّهُ إِحْدَى الطَّائِفَتَيْنِ أَنَّها لَكُمْ وَ تَوَدُّونَ أَنَّ غَيْرَ ذاتِ الشَّوْكَةِ تَكُونُ لَكُمْ وَ يُرِيدُ اللَّهُ أَنْ يُحِقَّ الْحَقَّ بِكَلِماتِهِ وَ يَقْطَعَ دابِرَ الْكافِرِينَ ( 7 ) لِيُحِقَّ الْحَقَّ وَ يُبْطِلَ الْباطِلَ وَ لَوْ كَرِهَ الْمُجْرِمُونَ ( 8 )\r\n« 1 »\r\n\r\nترجمه :\r\nچنان كه خدايت ترا بوحى خويش از خانه‌ات بيرون آورد و گروهى از مؤمنان كراهت داشتند و بعد از آنكه حق ظاهر شده است ، در بارهء آن با تو جدال مىكنند .\r\nگويى بسوى مرگ رانده مىشوند و مرگ را از نزديك تماشا مىكنند . به ياد آور هنگامى كه خداوند ترا وعده داد كه يكى از كاروان و سپاه دشمن از شماست و شما دوست مىداشتيد كه آنكه دشوارى ندارد براى شما باشد . خداوند اراده دارد كه حق را با كلمات خود ظاهر كند و دنبالهء كافران را قطع كند . تا حق را ظاهر كند و باطل را تباه گرداند . اگر چه مردم مجرم كراهت دارند .\r\n\r\n\r\n","description":"","footnote":"\r\n( 1 ) - سوره انفال آيه 5 تا 8 جزء 9 سوره 8\r\n","page_name":" 163 ","page_number":165},
  {"content":"\r\n\r\n\r\nبيان آيه 5 تا 8\r\n\r\nلغت :\r\nمجادله : نزاعى كه براى اثبات مذهبى صورت مىگيرد .\r\nسوق : راندن و اصرار بر راه پيمودن .\r\nشوكة : حدّ . اصل اين كلمه از شوك به معناى خار است . مىگويند : « ما اشد شوكة فلان » يعنى : چقدر نيرو و قدرت او زياد است ! « شاك فى السلاح و شائك السلاح و شاك السلاح » يعنى كسى كه در استعمال سلاح داراى قدرت و حدّت است .\r\nشاعر گويد :\r\n فتوهمونى اننى انا ذاكم * شاك سلاحى فى الحوادث معلم \r\nيعنى : آنها پنداشتند كه من ، در حوادث جنگى از نيروى سلاح استفاده ميكنم و جاى خود را مىشناسم .\r\nدابر : دنباله .\r\nحق : چيزى كه به حكم عقل و برهان در جاى خود استعمال شود . عكس آن باطل است .\r\n\r\nاعراب :\r\n كَما أَخْرَجَكَ  : كاف متعلق است به مدلول   « قُلِ الْأَنْفالُ لِلَّهِ »   يعنى : « نزعها من ايديهم بالحق كما . . . » برخى گفته‌اند : تقدير آن « الانفال ثابت للَّه و الرسول ثبوتا مثل ما . . . » برخى گفته‌اند : متعلق است به  « يُجادِلُونَكَ »  و . . .\r\n أَنَّها لَكُمْ  : در محل نصب و بدل از « احدى . . . »\r\n\r\nمقصود :\r\n كَما أَخْرَجَكَ رَبُّكَ مِنْ بَيْتِكَ بِالْحَقِّ  : هر گاه اين آيه متصل به سابق باشد ،\r\n\r\n","description":"","footnote":"","page_name":" 164 ","page_number":166},
  {"content":"\r\n\r\nيعنى : بگو انفال از خداست و با اينكه كراهت داريد ، به شما نمىدهد ، زيرا اصلاح شما را بهتر مىداند ، هم چنان كه با همهء كراهتى كه گروهى از مؤمنين داشتند ، ترا از مدينه بوسيلهء وحى خارج كرد و رهسپار بدر گردانيد ، زيرا رفتن به بدر براى شما مصلحت بيشترى داشت تا ماندن در شهر ، و اگر متصل به بعد باشد ، يعنى : در بارهء حق از روى كراهتى كه نسبت به آن دارند ، با تو جدال مىكنند ، همانطورى كه در بارهء خارج شدن تو از مدينه بسوى بدر نيز با تو جدال كردند ، زيرا مىگفتند : چگونه خارج شويم ، با اينكه عدهء ما كم و عدهء دشمن زياد است ؟ برخى مىگفتند : چگونه خارج شويم . در حالى كه نميدانيم بسوى قافله مىرويم يا بسوى جنگ ! در حديث ابو حمزهء ثمالى است كه : خداوند ياور تست ، چنان كه ترا از خانه‌ات خارج گردانيد .\r\nكلمهء « بالحق » ممكن است به معناى وحى باشد يا به اين معنى كه : ترا از مدينه خارج كرد و حق با تو بود . برخى گفته‌اند : يعنى ترا بواسطهء اينكه جهاد بر تو واجب بود ، از مدينه خارج كرد .\r\n وَ إِنَّ فَرِيقاً مِنَ الْمُؤْمِنِينَ لَكارِهُونَ  : گروهى از مؤمنين بواسطهء مشقتى كه خارج شدن از مدينه ، بسوى بدر ، براى آنها در برداشت ، از اين كار كراهت داشتند .\r\n يُجادِلُونَكَ فِي الْحَقِّ بَعْدَ ما تَبَيَّنَ  : با اينكه مىدانستند تو صحيح مىگويى و از راه معجزات فهميده بودند كه تو راستگو هستى ، در بارهء آنچه مىگويى ، با تو جدال مىكردند . مجادلهء آنها اين بود كه مىگفتند : چرا ما را امر بخروج كردى و گفتى كه بر كاروان يا سپاه دشمن ، غلبه پيدا مىكنيد ؟ با اينكه مىدانستند كه او جز به حق و صواب امر نمىكند . علت اين مجادله اين بود كه : اين كار براى آنها سخت بود و مىخواستند اجازه بگيرند كه برگردند يا حركت آنها به وقت ديگرى موكول شود .\r\nابن عباس گويد : يعنى در بارهء جنگ بدر با تو جدال مىكنند ، با اينكه مىدانند اين كار پسنديده است . برخى گويند : يعنى بعد از آنكه فهميده‌اند كه تمام كارهاى تو\r\n\r\n","description":"","footnote":"","page_name":" 165 ","page_number":167},
  {"content":"\r\n\r\nبه امر خداست ، با تو جدال مىكنند .\r\n كَأَنَّما يُساقُونَ إِلَى الْمَوْتِ وَ هُمْ يَنْظُرُونَ  : اينها كه با تو جدال مىكنند و مىخواهند شانه را از زير جنگ خالى كنند ، گويا بسوى مرگ رانده مىشوند و آن را در برابر خود آشكارا مىنگرند .\r\n وَ إِذْ يَعِدُكُمُ اللَّهُ إِحْدَى الطَّائِفَتَيْنِ أَنَّها لَكُمْ  : خدا را ياد و شكر كنيد كه به شما وعده مىدهد كه كاروان يا سپاه دشمن ، از آن شما خواهد بود .\r\n وَ تَوَدُّونَ أَنَّ غَيْرَ ذاتِ الشَّوْكَةِ تَكُونُ لَكُمْ  : شما دوست مىداريد كه كاروان كه متعلق به ابو سفيان است و تصاحب آن براى شما مشقتى ندارد ، از شما باشد ، نه سپاه .\r\nحسن گويد : پيامبر ، سپاه را مىخواست و مسلمين كاروان را . كلمهء « شوكة » كنايهء از جنگ است ، زيرا در جنگ سختى و مشقت است . اين قول از قطرب است . برخى گويند :  « ذاتِ الشَّوْكَةِ »  يعنى صاحب سلاح .\r\n وَ يُرِيدُ اللَّهُ أَنْ يُحِقَّ الْحَقَّ بِكَلِماتِهِ وَ يَقْطَعَ دابِرَ الْكافِرِينَ  : خداوند بمصالح ، داناتر است . او مىخواهد به لطف خود حق را ظاهر كند و اسلام را عزت بخشد و قريش را بدست شما هلاك كند . اينها را در ضمن كلمات و وعده‌هاى خود بيان كرده است چنان كه مىفرمايد :    « لَقَدْ سَبَقَتْ كَلِمَتُنا لِعِبادِنَا الْمُرْسَلِينَ إِنَّهُمْ لَهُمُ الْمَنْصُورُونَ وَ إِنَّ جُنْدَنا لَهُمُ الْغالِبُونَ »    ( صافات ، 171 تا 173 : بندگان مرسل خود را وعده كرده‌ايم كه آنها از نصرت ما برخوردارند دارند و لشكر ما غالب است ) .\r\n لِيُحِقَّ الْحَقَّ وَ يُبْطِلَ الْباطِلَ وَ لَوْ كَرِهَ الْمُجْرِمُونَ  : اينها را خداوند به اين منظور انجام مىدهد كه اسلام را ظاهر كند و اهل كفر را هلاك سازد .\r\nگر چه اينها براى مردم كافر خوشايند نيست . بلخى از حسن نقل كرده است كه : آيهء  « وَ إِذْ يَعِدُكُمُ . . . »  بعد از  « كَما أَخْرَجَكَ . . . »  نازل شده است .\r\n\r\nداستان جنگ بدر\r\nابو سفيان با كاروانى از قريش كه مشك حمل كرده بود و چهل سوار ، آن را همراهى مىكرد ، از شام ، رهسپار مكه شد . پيامبر به اصحاب دستور داد كه بر سر راه\r\n\r\n","description":"","footnote":"","page_name":" 166 ","page_number":168},
  {"content":"\r\n\r\nكاروان بروند و اموال قريش را غارت كنند . عده‌اى با ميل و رغبت و گروهى با كراهت به راه افتادند . آنها اطمينان داشتند كه مقصود پيامبر يك يورش ناگهانى است ، نه جنگ ! از اينرو به اميد تصاحب اموال كاروان به راه افتادند . ابو سفيان كه از ماجرا مطلع شده بود ، ضمضم بن عمرو غفارى را اجير كرده و به مكه فرستاد تا بقريش اطلاع دهد كه پيامبر اسلام و مسلمين قصد تعرض به كاروان دارند . ضمضم با سرعت هر چه بيشتر حركت كرده . لكن عاتكه دختر عبد المطلب ، پيش از رسيدن قاصد به مكه ، در خواب ديد كه شتر سوارى به مكه آمد و بمردم اعلام خطر كرد ، سپس بر سر كوه ابو قبيس رفت و سنگى پرتاب كرد و قطعات اين سنگ ، تمام خانه‌هاى قريش را مورد اصابت قرار داد اين رؤيا را به اطلاع عباس رسانيد . عتبه كه بوسيلهء وى از خواب عاتكه مطلع شده بود : گفت : قريش مصيبتى بزرگ در پيش دارد ! كم كم خواب عاتكه در مكه منتشر شد و خبر به گوش ابو جهل رسيد . گفت : اين زن پيامبر دومين است كه در ميان اولاد عبد المطلب ظهور كرده است . سه روز صبر كنيد . اگر رؤياى او راست شد كه بجاى خود و اگر دروغ شد ، بر كتيبه‌اى بنويسيد كه : در ميان عرب ، خانواده‌اى دروغگوتر از زنان و مردان بنى هاشم ، وجود ندارد . سومين روز فرا رسيد و ضمضم وارد مكه شد و پيام ابو سفيان را به اطلاع اهالى رسانيد و گفت : اگر شتاب نكنيد ، محمد و مردم مدينه ، كاروان شما را غارت خواهند كرد .\r\nمردم آمادهء حركت شدند و گفتند : هر كس حركت نكند ، خانه‌اش را غارت مىكنيم عباس بن عبد المطلب و نوفل بن حرث بن عبد المطلب و عقيل بن ابى طالب نيز با آنها حركت كردند . رامشگران با آنها به حركت در آمدند .\r\nپيامبر اسلام با سيصد و سيزده نفر عازم بدر شدند . همين كه به بدر رسيدند ، كسى از طرف پيامبر مأمور شد كه وضع قافله را به اطلاع برساند و او مأموريت خود را انجام داد . اما در همين موقع ، جبرئيل نازل شد و حركت مشركين را از مكه به پيامبر گزارش داد . پيامبر با همراهان مشورت كرد كه چه بايد كرد ؟ قافله را بايد غارت كرد يا به نبرد پرداخت ؟\r\n\r\n","description":"","footnote":"","page_name":" 167 ","page_number":169},
  {"content":"\r\n\r\nابو بكر بپاخاست و گفت : شما براى جنگ حركت نكرده‌ايد . قريش مردمى نيرومند و گردن‌فراز هستند ! عمر نيز برخاست و سخن ابو بكر را تكرار كرد و هر دو بامر پيامبر بر زمين نشستند . سپس مقداد برخاست و عرض كرد : يا رسول اللَّه ، ما به تو ايمان آورده‌ايم . اگر ما را مأمور كنى كه در آتش بيفتيم يا بدن خود را تسليم خارهاى سخت كنيم ، اطاعت خواهيم كرد . ما مثل بنى اسرائيل نيستيم كه به موسى گفتند : تو و خدايت با دشمنان جنگ كنيد كه ما در اينجا نشسته‌ايم . ما مىگوييم : بدستور خداوند عمل كن كه ما تابع تو هستيم . پيامبر از گفتار او دلشاد شد . سپس بمردم گفت : راى خود را براى من بگوييد . البته منظورش انصار بود زيرا بيشتر همراهان از انصار بودند و آنها در بيعت عقبه با پيامبر پيمان بسته بودند كه در خانهء خود ، همچون افراد خانوادهء خود از او دفاع كنند . پيامبر بيم داشت كه انصار بگويند : وظيفهء ما نيست كه در خارج مدينه از تو يارى كنيم .\r\nسعد بن معاذ برخاست و گفت : مثل اينكه منظور شما انصار مىباشد . فرمود :\r\nآرى . عرض كرد : پدرم و مادرم فداى تو ، ما به تو ايمان آورده‌ايم . جان و مال ما در اختيار تست . اگر دستور بدهى كه خود را به دريا افكنيم ، اطاعت كنيم ، اميدواريم خداوند بما توفيقى ببخشد كه مايهء چشم روشنى شما باشد .\r\nپيامبر خوشحال شد و دستور حركت داد و فرمود : خداوند به من وعده كرده است كه يا بر كاروان و يا بر سپاه غالب خواهيم شد و وعدهء خدا حتمى است . گويا مىبينم كه ابو جهل و عقبه و شيبه و . . . در خون خود غوطه ور شده‌اند .\r\nهمين كه بر سر چاه بدر رسيدند ، غلامان قريش براى برداشتن آب بر سر چاه آمدند و از طرف مسلمين توقيف شدند . از آنها از محل كاروان سؤال كردند و آنها اظهار بى اطلاعى كردند . پيامبر مشغول نماز بود . مسلمين غلامان را مىزدند كه از محل كاروان اطلاع دهند . پيامبر پس از فراغ از نماز ، فرمود : اگر به شما دروغ مىگفتند ، آنها را نمىزديد و حالا كه راست مىگويند ، آنها را مىزنيد ! آنها را نزد من آوريد .\r\nپيامبر خدا از آنها پرسيد كه چه كسانى هستند ؟ گفتند : ما بندگان قريش هستيم . پيامبر\r\n\r\n","description":"","footnote":"","page_name":" 168 ","page_number":170},
  {"content":"\r\n\r\nپرسيد : آنها چند نفرند ؟ گفتند : نميدانيم . پرسيد : روزانه ، چند گوسفند ذبح مىكنند ؟\r\nگفتند : نه تا ده عدد . فرمود : تعداد آنها 900 تا هزار نفر است . سپس دستور داد ، تا آنها را زندانى كنند .\r\nاين خبر بقريش رسيد و همگى از آمدن خود نادم شدند . عقبه به ابو البخترى برخورد كرد و به او گفت : آيا اين صحنه را نمىبينى ؟ من جاى پاى خودم را نمىبينم ! ما آمديم از كاروان دفاع كنيم و حالا گرفتار جنگ و دشمنى شده‌ايم . به خدا مردم ستمكار هرگز رستگار نمىشوند ! دوست مىداشتم همهء اموال كاروان غارت شده بود و ما از اين راه حركت نكرده بوديم .\r\nابو البخترى گفت : تو يكى از بزرگان قريش هستى . در ميان مردم برو و با قبول خسارت كاروان و خون بهاى ابن الحضرمى كه هم سوگند تست ، آنها را از جنگ باز دار .\r\nعتبه گفت : تنها ابو جهل با ما مخالف است . برو و او را از تصميم ما مطلع گردان .\r\nابو البخترى بخيمهء ابو جهل رفت و او را از تصميم عقبه مطلع ساخت : وى گفت :\r\nعقبه از بنى عبد مناف و پسرش همراه محمد است ، از اينرو تعصب او را دارد . ما دست از سر آنها بر نميداريم ، تا آنها را اسير كنيم يا اينكه يثرب را بر سر آنها خراب كنيم و اين خبر به گوش عرب برسد .\r\nپس از آن كه ابو سفيان كاروان را عبور داد ، كسى بسوى قريش فرستاد كه كاروان شما نجات يافت . باز گرديد و محمد را به حال خود گذاريد و اگر باز نگشتيد رامشگران را باز گردانيد .\r\nپيامبر در جحفه به آنها رسيد . عتبه مىخواست مراجعت كند . ابو جهل و بنى مخزوم امتناع كردند و رامشگران باز گرداندند .\r\nهنگامى كه اصحاب پيامبر از كثرت جمعيت قريش اطلاع يافتند ، بوحشت افتادند و نزد پيامبر اسلام رفتند و مشغول التماس شدند . به دنبال اين ماجرا آيات بعد :\r\n« اذ تستغيثون ربكم . . . » نازل گرديد .\r\n\r\n","description":"","footnote":"","page_name":" 169 ","page_number":171},
  {"content":"\r\n\r\n\r\n[ سوره الأنفال ( 8 ) : آيات 9 تا 14 
  ]\r\nإِذْ تَسْتَغِيثُونَ رَبَّكُمْ فَاسْتَجابَ لَكُمْ أَنِّي مُمِدُّكُمْ بِأَلْفٍ مِنَ الْمَلائِكَةِ مُرْدِفِينَ ( 9 ) وَ ما جَعَلَهُ اللَّهُ إِلاَّ بُشْرى وَ لِتَطْمَئِنَّ بِهِ قُلُوبُكُمْ وَ مَا النَّصْرُ إِلاَّ مِنْ عِنْدِ اللَّهِ إِنَّ اللَّهَ عَزِيزٌ حَكِيمٌ ( 10 ) إِذْ يُغَشِّيكُمُ النُّعاسَ أَمَنَةً مِنْهُ وَ يُنَزِّلُ عَلَيْكُمْ مِنَ السَّماءِ ماءً لِيُطَهِّرَكُمْ بِهِ وَ يُذْهِبَ عَنْكُمْ رِجْزَ الشَّيْطانِ وَ لِيَرْبِطَ عَلى قُلُوبِكُمْ وَ يُثَبِّتَ بِهِ الْأَقْدامَ ( 11 ) إِذْ يُوحِي رَبُّكَ إِلَى الْمَلائِكَةِ أَنِّي مَعَكُمْ فَثَبِّتُوا الَّذِينَ آمَنُوا سَأُلْقِي فِي قُلُوبِ الَّذِينَ كَفَرُوا الرُّعْبَ فَاضْرِبُوا فَوْقَ الْأَعْناقِ وَ اضْرِبُوا مِنْهُمْ كُلَّ بَنانٍ ( 12 ) ذلِكَ بِأَنَّهُمْ شَاقُّوا اللَّهَ وَ رَسُولَهُ وَ مَنْ يُشاقِقِ اللَّهَ وَ رَسُولَهُ فَإِنَّ اللَّهَ شَدِيدُ الْعِقابِ ( 13 )\r\nذلِكُمْ فَذُوقُوهُ وَ أَنَّ لِلْكافِرِينَ عَذابَ النَّارِ ( 14 )\r\n« 1 »\r\n\r\nترجمه :\r\nهنگامى كه به درگاه خداوند استغاثه كرديد و خداوند شما را اجابت كرد و گفت : شما را بهزار فرشته كه هزارى ديگر به دنبال دارد ، يارى مىكنم . اين امداد را به منظور بشارت و آرامش دلهاى شما انجام داد و فتح و پيروزى تنها از جانب\r\n\r\n\r\n","description":"","footnote":"\r\n( 1 ) - سوره انفال آيه 9 تا 14 جزء 9 سوره 8\r\n","page_name":" 170 ","page_number":172},
  {"content":"\r\n\r\nخداست كه توانا و حكيم است . هنگامى كه به منظور ايمنى از دشمن بر شما خواب افكند و از آسمان بر شما باران نازل كرد تا شما را تطهير كند و پليدى شيطان را از شما دور كند و دلهاى شما را سخت گرداند و پاهاى شما را استوار دارد . هنگامى كه خدايت به فرشتگان وحى كرد كه من با شمايم . مردم مؤمن را استوار داريد . به زودى در دلهاى مردم كافر ترس و وحشت مىافكنم . سرها و دست و پاهاى آنها را بزنيد .\r\nاين است كيفر آنها ، زيرا با خدا و رسولش بجنگ برخاستند و هر كس بجنگ خدا و رسولش برخيزد ، بداند كه كيفر خداوند دشوار است . اين عذاب را بچشيد و بدانيد كه كافران را عذاب و دوزخ است .\r\n\r\nبيان آيه 9 تا 14\r\n\r\nقرائت :\r\nمردفين : اهل مدينه و يعقوب بفتح دال و ديگران بكسر دال خوانده‌اند .\r\nابو على گويد : اين كلمه ممكن است به اين معنى باشد كه فرشتگان به دنبال صف خود ، يك صف هزار نفرى ديگر قرار داده‌اند . پس تقدير آن « مردفين مثلهم » مىباشد و ممكن است به معناى اين باشد كه عده‌اى بعداً آمده‌اند .\r\nچنان كه شاعر مىگويد :\r\n اذا الجوزاء اردفت الثريا * ظننت بآل فاطمة الظنونا \r\nيعنى : از آن وقتى كه جوزا به دنبال ستارهء ثريا درآمد ، من به آل فاطمه گمانهايى پيدا كردم .\r\nمثل اينكه اين معنى با جملهء « اذ تستغيثون . . . » سازگارتر است . يعنى فرشتگان بعد از استغاثهء شما آمدند . كلمهء « مردفين » صفت « الف » مىباشد .\r\n\r\n","description":"","footnote":"","page_name":" 171 ","page_number":173},
  {"content":"\r\n\r\nيغشيكم : اهل مدينه ، بضم ياء و سكون غين و « نعاس » را به نصب خوانده‌اند .\r\nابن كثير و ابو عمرو « يغشاكم » و « نعاس » را به رفع خوانده‌اند . ديگران طبق متن قرائت كرده‌اند . قرائت دوم بنا بر اسناد فعل به « نعاس » و قرائت اول و سوم بنا بر اسناد فعل به خداوند متعال است .\r\n\r\nلغت :\r\nرعب : ترس .\r\nبنان : انتهاى دست و پا . انگشت . شاعر گويد :\r\n الا ليتنى قطعت منه بنانه * و لاقيته فى البيت يقظان حاذرا \r\nيعنى ، كاش دست او را قطع مىكردم و او را در خانه ، بيدار و كسل ملاقات مىكردم .\r\nشقاق : عصيان و جدايى .\r\n\r\nاعراب :\r\n إِذْ تَسْتَغِيثُونَ  : عامل « اذ » فعل « يبطل الباطل » و بقولى محذوف است .\r\nجعله : اين ضمير به امداد و بقولى به بشارتى كه داده شده و بقولى به ارداف بر مىگردد .\r\nامنة : مفعول له براى « يغشى » .\r\n إِذْ يُوحِي  : منصوب به  « جَعَلَهُ اللَّهُ . . . »  ممكن است به تقدير « و اذكروا اذ يغشيكم النعاس و اذ يوحى » باشد .\r\n ذلِكُمْ فَذُوقُوهُ  : ممكن است « ذلكم » خبر مبتداى محذوف باشد . چنان كه شاعر گويد :\r\n و قائلة خولان فانكح فتاتهم * و اكرومة الحيين خلو كماهيا \r\n( اى هذه خولان ) يعنى : بسا گويندان كه مىگفت : اين است قبيلهء خولان ، با دوشيزهء ايشان ازدواج كن . اين قبيله ، داراى فضيلت است و بطور كامل ، فارغ از غم و اندوه است .\r\n\r\n","description":"","footnote":"","page_name":" 172 ","page_number":174},
  {"content":"\r\n\r\nممكن است منصوب باشد به فعلى كه بوسيلهء فعل بعد تفسير شده است .\r\n وَ أَنَّ لِلْكافِرِينَ . . .  : ممكن است مرفوع و عطف بر « ذلكم » باشد .\r\n\r\nشان نزول :\r\nابن عباس گويد : در روز بدر ، هنگامى كه مردم صف كشيدند ، ابو جهل گفت :\r\nخدايا هر كدام از ما را كه به يارى تو سزاوارتريم ، يارى كن . مسلمانان استغاثه كردند و خداوند فرشتگان را فرستاد و فرمود :  « إِذْ تَسْتَغِيثُونَ رَبَّكُمْ . . . »  برخى گويند : هنگامى كه پيامبر به كثرت جمعيت دشمن نگريست ، رو به قبله ايستاد و گفت : خدايا بوعده‌اى كه به من داده‌اى ، وفا كن . اگر ياران من شكست بخورند و كشته شوند ، در روى زمين كسى ترا عبادت نخواهد كرد . وى چنان در حال دعا دستها را بلند كرده بود كه عبا از دوشش افتاد . در اين وقت خداوند ، اين آيات را نازل كرد .\r\nروايتى به همين مضمون از امام باقر ( ع ) نيز روايت شده است . مىفرمايد : همين كه شب فرا رسيد ، خداوند بر اصحاب كه در جايى فرود آمده بودند كه از زيادى رمل ، پاها قرار نمىگرفتند ، پردهء خواب افكند و بارانى فرستاد تا رملها چسبيدند و پاهاى ايشان بر زمين قرار گرفت . لكن اين باران براى قريش شديد بود و آنها را به زحمت افكند و مرعوب شدند . چنان كه مىفرمايد :  « سَأُلْقِي فِي قُلُوبِ الَّذِينَ كَفَرُوا الرُّعْبَ » \r\n\r\nمقصود :\r\nاكنون خداوند متعال در بارهء پيروزى كه به مسلمين بخشيد ، مىفرمايد :\r\n إِذْ تَسْتَغِيثُونَ رَبَّكُمْ  : بخاطر بياوريد هنگامى را كه در روز بدر از شر دشمنان به خداوند پناه برديد و از او درخواست كرديد كه شما را يارى كند ، زيرا تعداد شما كم و تعداد آنها بسيار بود . آن روز چاره‌اى نداشتيد ، جز اينكه بدرگاه خداوند استغاثه كنيد و از او بخواهيد كه شما را كمك و از شر دشمن خلاص كند . استغاثه به معناى طلب كمك و نجات است . برخى گفته‌اند : به معناى طلب يارى و پيروزى است .\r\n فَاسْتَجابَ لَكُمْ أَنِّي مُمِدُّكُمْ بِأَلْفٍ مِنَ الْمَلائِكَةِ مُرْدِفِينَ  : خداوند دعاى شما را مستجاب و به شما اعلام كرد كه : من شما را بهزار فرشته كه هزار فرشته ديگر بدنبال\r\n\r\n","description":"","footnote":"","page_name":" 173 ","page_number":175},
  {"content":"\r\n\r\nدارد ، يارى خواهم كرد ، اين معنى از جبائى است . ابن عباس و قتاده و سدى گويند : يعنى اين فرشتگان پشت سر يكديگر قرار گرفته‌اند . ابو حاتم گويد : يعنى هزار فرشته بدنبال صف مسلمين قرار گرفتند .\r\n وَ ما جَعَلَهُ اللَّهُ إِلَّا بُشْرى وَ لِتَطْمَئِنَّ بِهِ قُلُوبُكُمْ  : خداوند شما را بوسيلهء فرشتگان يارى كرد تا به شما بشارت پيروزى بدهد و دلهاى شما آرام شود و دچار وسوسه نشويد و الا لازم نبود كه هزاران فرشته در برابر دشمنان شما صف آرايى كنند . بلكه يك فرشته براى نابود كردن آنها كافى بود . چنان كه جبرئيل به تنهايى قوم لوط را هلاك كرد .\r\nاختلاف است كه آيا فرشتگان در روز بدر ، جنگ كردند يا اينكه فقط سياهى لشكر مسلمين شدند و آنها را تشجيع كردند و به آنها مژدهء پيروزى دادند . مجاهد مىگويد : هزار فرشته براى جنگ آمدند . اما آنچه در سورهء آل عمران ( آيهء 126 ) در بارهء سه هزار و پنج هزار فرشته گفته شده است ، آنها مامور بودند كه مسلمين را مژده دهند . ابن مسعود گويد : از ابو جهل پرسيدند : از كجا بما حمله مىشود ؟ ما كسى را نمىبينيم ! گفت : فرشتگان بما حمله مىكنند . ما بوسيلهء فرشتگان مغلوب شديم نه بوسيلهء شما ! ابن عباس گويد : فرشتگان در روز بدر ، جنگ كردند .\r\n وَ مَا النَّصْرُ إِلَّا مِنْ عِنْدِ اللَّهِ  : پيروزى شما بدست فرشتگان نبود ، بلكه بدست خداوند متعال بود ، زيرا فرشتگان بندگان مطيع خداوند هستند و تنها كسى را يارى مىكنند كه خدا بخواهد . ممكن است منظور اين باشد كه : پيروزى به كثرت جمعيت نيست ، بلكه بدست خداست .\r\n إِنَّ اللَّهَ عَزِيزٌ حَكِيمٌ  : خداوند بكارها قادر است و بدون حكمت و مصلحت كارى را انجام نمىدهد .\r\n إِذْ يُغَشِّيكُمُ النُّعاسَ أَمَنَةً مِنْهُ  : تفسير اين آيه را ذيل آيهء  « ثُمَّ أَنْزَلَ عَلَيْكُمْ مِنْ بَعْدِ الْغَمِّ أَمَنَةً نُعاساً »  ( آل عمران 154 ) آورده‌ايم . نعاس ، ابتداى خواب است . يعنى :\r\nبه منظور ايمنى از دشمن ، بر شما خوابى سبك افكنديم . بديهى است كه انسان در حال ترس خوابش نمىبرد ، خداوند آنها را ايمنى بخشيد و ترس از دل ايشان رخت بر بست\r\n\r\n","description":"","footnote":"","page_name":" 174 ","page_number":176},
  {"content":"\r\n\r\nو خواب به ديدگان آنها راه يافت . نتيجهء ديگر اين خواب اين بود كه استراحت كردند و براى جنگ با دشمن نيروى بيشترى بدست آوردند .\r\n وَ يُنَزِّلُ عَلَيْكُمْ مِنَ السَّماءِ ماءً لِيُطَهِّرَكُمْ بِهِ وَ يُذْهِبَ عَنْكُمْ رِجْزَ الشَّيْطانِ  :\r\nبراى شما باران فرستاد ، تا شما را پاكيزه كند و وسوسهء شيطان را از شما دور سازد .\r\nمشركين قبل از مسلمين بر سر آب فرود آمدند و مسلمين بر يك منطقهء خشك و شن‌زار ! بر اثر نداشتن آب ، هم تشنه شدند و هم نتوانستند بدن خود را از حدث اكبر و اصغر و نجاسات پاك سازند . شيطان هم بوسوسه‌گرى پرداخت و گفت : دشمن شما آب را تصرف كرده است و شما بايد با جنايت و بدون وضو نماز بخوانيد و پاهاى شما در رمل فرو برود . از اين جهت خداوند باران بر آنها نازل كرد و تمام نيازمنديها و اشكالات ايشان بر طرف شد .  وَ لِيَرْبِطَ عَلى قُلُوبِكُمْ وَ يُثَبِّتَ بِهِ الْأَقْدامَ  : باران را به اين منظور فرستاد تا دلهاى شما را قوى سازد و يقين پيدا كنيد كه پيروز مىشويد و در موقع جنگ پاهاى شما استوار بماند و در رمل فرو نرود . برخى گويند : يعنى بواسطهء قوت قلب ، ثابتقدم بمانيد . ضمير « به » به باران يا به قوت قلب بر مىگردد .\r\n إِذْ يُوحِي رَبُّكَ إِلَى الْمَلائِكَةِ أَنِّي مَعَكُمْ  : خداى تو به فرشتگانى كه به يارى مسلمين فرستاده بود ، وحى كرد كه من با شما هستم و شما را كمك مىكنم . وحى اين است كه مطلبى بطور پوشيده . به دل كسى القاء شود . يا اينكه علائمى مخفى به او نشان داده شود كه بوسيلهء آن مطلبى را درك كند .\r\n فَثَبِّتُوا الَّذِينَ آمَنُوا  : مؤمنين را مژدهء پيروزى دهيد تا ثابتقدم بمانند . مقاتل گويد : فرشته به صورت انسانى مىشد و در پيشاپيش صف حركت مىكرد و مىگفت :\r\nمژده باد كه خدا يار شماست و پيروزى شما حتمى است . حسن گويد : يعنى همراه آنها با مشركين جنگ كنيد . زجاج گويد : يعنى قلب آنها را قوى كنيد .\r\n سَأُلْقِي فِي قُلُوبِ الَّذِينَ كَفَرُوا الرُّعْبَ  : به زودى در دل مردم كافر ترس و وحشت مىافكنم تا از دوستان من بترسند .\r\n\r\n","description":"","footnote":"","page_name":" 175 ","page_number":177},
  {"content":"\r\n\r\n فَاضْرِبُوا فَوْقَ الْأَعْناقِ  : سر آنها را بزنيد . بديهى است كه سر بالاى گردن است . عطا گويد : يعنى بر جمجمهء آنها بكوبيد . اين جمله ممكن است دستور به ملائكه يا مؤمنين باشد . ابن انبارى گويد : فرشتگان نمىدانستند كه كدام سمت بدن مشركين را هدف قرار دهند خداوند به آنها ياد داد .\r\n وَ اضْرِبُوا مِنْهُمْ كُلَّ بَنانٍ  : ابن عباس و ابن جريج و سدى گويند : يعنى انتهاى دست و پاى ايشان را بزنيد . ابن انبارى گويد : يعنى انگشتان آنها را بزنيد .\r\n ذلِكَ بِأَنَّهُمْ شَاقُّوا اللَّهَ وَ رَسُولَهُ  : اين عذاب را اينان سزاوارند ، زيرا با خدا و رسولش بجنگ برخاسته‌اند . سپس به تهديد مخالفان پرداخته مىفرمايد :\r\n وَ مَنْ يُشاقِقِ اللَّهَ وَ رَسُولَهُ فَإِنَّ اللَّهَ شَدِيدُ الْعِقابِ  : آنان كه بجنگ خدا و رسولش برخيزند ، در دنيا هلاك و در آخرت دچار عذاب هميشگى مىشوند .\r\n ذلِكُمْ فَذُوقُوهُ  : عذاب قتل و اسيرى را در اين جهان براى شما مهيا كرده‌ام كه آن را بچشيد .\r\n وَ أَنَّ لِلْكافِرِينَ عَذابَ النَّارِ  : در آخرت نيز مردم كافر گرفتار عذاب خواهند شد .\r\nحسن گويد : يعنى اين است حكم خدا . در اين جهان طعم حكم خدا را بچشيد و بدانيد كه در عالم ديگر ، شما و همهء كافران گرفتار عذاب خواهيد بود . مقصود اين است كه فعلا مثل كسى كه غذايى را مىچشد و بعداً مىخورد ، شما هم طعم عذاب خدا را بچشيد تا بعداً گرفتار عذاب شويد .\r\n\r\nدنبالهء داستان\r\nبامداد روز بدر ، پيامبر اسلام لشكر خود را بسيج كرد . در اين لشكر دو اسب ، يكى از زبير بن عوام و ديگرى از مقداد ، و هفتاد شتر بود . پيامبر و على و مرثد بن ابو مرثد از يك شتر كه به مرثد تعلق داشت ، استفاده مىكردند ، در لشكر قريش چهار صد و بقولى دويست اسب بود . همين كه چشم سپاهيان قريش به سپاه قليل پيامبر افتاد ، ابو جهل گفت : اينها مثل يك لقمه هستند . تنها غلامان ما مىتوانند آنها را اسير كنند و نزد ما آورند .\r\n\r\n","description":"","footnote":"","page_name":" 176 ","page_number":178},
  {"content":"\r\n\r\nعتبة بن ربيعه گفت : آيا جمعيت آنها منحصر به همين است و كسى براى حمايت آنها در كمينگاه نيست ؟ عمرو بن وهب مأموريت پيدا كرد كه اين موضوع را رسيدگى كند . او لشكر پيامبر را دور زد و بازگشت و گفت : اينها كسى ندارند . ملاحظه كنيد كه چطور زبانشان بند آمده است ! و مثل مار لب مىجنبانند . هيچ راه نجاتى ندارند بجز كشته شدن . همهء آنها بايد كشته شوند ، حالا رأى خود را بگوييد .\r\nابو جهل گفت : تو دروغ مىگويى . ترس ترا فرا گرفته است ! و خداوند اين آيه را نازل كرد :  « وَ إِنْ جَنَحُوا لِلسَّلْمِ فَاجْنَحْ لَها »  ( انفال ، 61 : اگر براى آشتى تمايلى داشته باشند ، تو هم به آشتى تمايل داشته باش ) پيامبر گرامى براى آنها پيامى فرستاد به اين مضمون :\r\n- اى جماعت قريش ، من خوش ندارم كه در جنگ با شما پيش قدم شوم . عرب را به من واگذاريد و باز گرديد .\r\nعتبه گفت : هيچكس اين پيشنهاد را رد نمىكند . سپس بر شتر سرخ موى خود سوار شد و در ميان دو لشكر به حركت درآمد و مردم را از جنگ نهى كرد ، پيامبر اسلام كه او را مىنگريست ، فرمود : اگر خيرى پيش كسى باشد ، پيش صاحب شتر سرخ موى است و اگر از او اطاعت كنند ، بصلاح آنهاست .\r\nعتبه در برابر قريش نطقى ايراد كرد و چنين گفت :\r\n- اى جماعت قريش ، امروز از من اطاعت كنيد و يك عمر مرا نافرمان باشيد .\r\nمحمد را عهدى است و پيمانى . او پسر عموى شماست . عرب را به او واگذاريد . اگر او راستگوست ، كه شما بايد از او حمايت كنيد و اگر او دروغگوست ، گرگهاى عرب براى او كافى است .\r\nابو جهل خشمگين شد و گفت : تو ترسيده‌اى ! عتبه گفت : مثل منى هرگز نمىترسد . قريش خواهند دانست كه من ترسيده‌ام يا تو و تو بيشتر بقوم خود زيان مىرسانى يا من ! سپس زره خود را پوشيد و همراه برادرش شيبه و پسرش وليد پيش آمد و گفت : محمد ، قرشيانى كه همشأن ما هستند ، بجنگ ما\r\n\r\n","description":"","footnote":"","page_name":" 177 ","page_number":179},
  {"content":"\r\n\r\nبفرست . سه تن از انصار بيرون آمدند و نسب خود را بيان داشتند . گفتند : شما بازگرديد :\r\nما بايد با قرشيان بجنگيم . پيامبر به عبيدة بن حرث بن عبد المطلب كه پيرى هفتاد ساله بود ، نگريست و فرمود : عبيده ، برخيز . همچنين حمزه و على را هم بجنگ آنها بسيج كرد . فرمود برويد و حق خود را از اينها بگيريد . قريش با كبر و نخوت خود آمده است كه نور خدا را خاموش گرداند . لكن خداوند نور خود را حفظ و تقويت مىكند .\r\nسپس به عبيده دستور داد كه با عتبه و بحمزه دستور داد كه با شيبه و به على دستور داد كه با وليد بجنگيد . فرستادگان پيامبر به طرف آن سه تن رفتند . آنها گفتند : اين‌ها همشأنهاى گرامى ما هستند . جنگ آغاز شد و جنگجويان حملات كوه شكن خود را آغاز كردند . سر انجام بروايتى حمزه عتبه را و عبيده ، شيبه را و على وليد را كشت . لكن يك پاى عبيده قطع شده بود . على و حمزه او را نزد پيامبر خدا آوردند . عرض كرد : اى رسول خدا ، آيا من شهيد نيستم ؟ فرمود : تو نخستين شهيد اهل بيت من هستى .\r\nابو جهل به قريش گفت : مثل فرزندان ربيعه ، شتابزدگى نكنيد . اهل يثرب را بكشيد و قريش را اسير كنيد تا آنها را به مكه بريم و به آنها بفهمانيم كه گمراه شدند .\r\nدر بحبوحهء شروع كارزار ، پيامبر باصحاب خود فرمود : چشمها را ببنديد و جديت كنيد . سپس عرض كرد : خدايا ، اگر اين جمعيت هلاك شوند ، كسى ترا عبادت نخواهد كرد . در اين وقت حالت غشوه عارض او شد و پس از چند لحظه ، در حالى كه عرق مىريخت ، ديده را گشود و فرمود : اينك جبرئيل با هزار فرشته بكمك شما آمد .\r\nبرخى گفته‌اند : در آن روز همين كه ما با شمشير خود به مشركى اشاره مىكرديم ، سر از تنش مىافتاد ، بدون اينكه شمشير به او اصابت كند .\r\nابن عباس ميگويد : مردى از بنى غفار مىگفت با پسر عمويم از كوهى كه مشرف بر بدر بود بالا رفتيم تا ببينيم سر انجام جنگ چه خواهد شد ؟ در اين وقت ابرى بر سر ما آمد كه صداى اسبها و سپاهيان از آن به گوش مىرسيد . شنيدم كه كسى مىگفت : اينك\r\n\r\n","description":"","footnote":"","page_name":" 178 ","page_number":180},
  {"content":"\r\n\r\nاسب جبرئيل آمد . پسر عمويم از شدت ترس جان سپرد و من با وحشت زياد جانى سالم بدر بردم .\r\nابو رافع ، آزاد شدهء پيامبر مىگويد : من غلام عباس بودم . من و ام الفضل مسلمان شده بوديم ولى عباس از ترس قريش ، اسلام خود را آشكار نمىكرد و ثروت بسيارى داشت كه در دست قوم متفرق بود .\r\nابو لهب در جنگ بدر شركت نكرد و بجاى خود عاص بن هشام فرستاد : بطور كلى هر كس نيامده بود ، ديگرى را بجاى خود فرستاده بود . هنگامى كه شنيديم قريش شكست خورده‌اند ، پيش خود احساس سرفرازى و نيرومندى كرديم .\r\nمن مردى ضعيف بودم و در نزديكى زمزم مشغول ساختن و تراشيدن تير بودم .\r\nابو لهب آمد و در كنار من نشست . در اين وقت مردم اطلاع دادند كه ابو سفيان آمد .\r\nابو لهب گفت : برادر زاده ، پيش من بيا كه خبر صحيح پيش تست .\r\nابو سفيان جريان شكست قريش و مردان سفيد پوشى كه در ميان آسمان و زمين سوار بر اسب بودند و هيچ چيز و هيچكس در برابر آنها ياراى مقاومت نداشت ، نقل كرد . من گفتم : اينها فرشتگان بوده‌اند . ابو سفيان محكم به پيشانى من زد و مرا بر زمين انداخت و مرا سخت كتك زد . ام الفضل برخاست و با عمود خيمه بر سر او كوبيد و گفت :\r\nچون آقايش در اينجا نيست ، او را كتك مىزنى ؟ ! پس از هفت روز گرفتار دملى شد و جان سپرد . پسرانش دو يا سه شب او را دفن نكردند تا اينكه متعفن شد . علت اين بود كه قريش از دمل اجتناب مىكرد و آن را مثل طاعون مىدانست .\r\nمردى از قريش به آنها گفت : حيا نمىكنيد ؟ جسد پدرتان در خانه متعفن شده است و هنوز آن را به خاك نسپرده‌ايد . گفتند : ما از آن جراحت وحشت داريم ! گفت بياييد تا به شما كمك دهم .\r\nسر انجام ، از دور مقدارى آب بر بدنش پاشيدند و او را در بالاى مكه دفن كردند و بر قبرش سنگ ريختند .\r\n\r\n","description":"","footnote":"","page_name":" 179 ","page_number":181},
  {"content":"\r\n\r\nاز ابن عباس نقل شده است كه عباس بدست كعب بن عمر اسير شده بود . عباس مردى نيرومند و كعب مردى خرد بود ، پيامبر پرسيد : چگونه او را اسير كردى ؟ گفت : مردى كه هرگز او را نديده بودم و بعداً هم او را نديده‌ام ، به من كمك كرد .\r\nفرمود : فرشته‌اى گرامى به تو كمك كرده است .\r\n\r\n","description":"","footnote":"","page_name":" 180 ","page_number":182},
  {"content":"\r\n\r\n\r\n[ سوره الأنفال ( 8 ) : آيات 15 تا 17 
  ]\r\nيا أَيُّهَا الَّذِينَ آمَنُوا إِذا لَقِيتُمُ الَّذِينَ كَفَرُوا زَحْفاً فَلا تُوَلُّوهُمُ الْأَدْبارَ ( 15 ) وَ مَنْ يُوَلِّهِمْ يَوْمَئِذٍ دُبُرَهُ إِلاَّ مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ مِنَ اللَّهِ وَ مَأْواهُ جَهَنَّمُ وَ بِئْسَ الْمَصِيرُ ( 16 ) فَلَمْ تَقْتُلُوهُمْ وَ لكِنَّ اللَّهَ قَتَلَهُمْ وَ ما رَمَيْتَ إِذْ رَمَيْتَ وَ لكِنَّ اللَّهَ رَمى وَ لِيُبْلِيَ الْمُؤْمِنِينَ مِنْهُ بَلاءً حَسَناً إِنَّ اللَّهَ سَمِيعٌ عَلِيمٌ ( 17 )\r\n« 1 »\r\n\r\nترجمه :\r\nاى مردم مؤمن ، هر گاه بطور دسته جمعى با كفار رو برو شويد ، به آنها پشت نكنيد . هر كس به آنها پشت كند در صورتى كه به منظور رفتن بجاى مناسبترى يا پناه بردن بگروهى نباشد ، بسوى خشم خدا رفته و جايش جهنم و بد جايگاهى است . شما آنها را نكشتيد . بلكه خدا كشت . هنگامى كه تو سنگريزه انداختى ، تو نينداختى ، بلكه خدا انداخت ، براى اين كه مؤمنين را از جانب خود آزمايشى نيكو كند . خداوند شنوا و داناست .\r\n\r\n\r\n","description":"","footnote":"\r\n( 1 ) - سوره انفال آيه 15 تا 17 جزء 9 سوره 8\r\n","page_name":" 181 ","page_number":183},
  {"content":"\r\n\r\n\r\nبيان آيه 15 تا 17\r\n\r\nلغت :\r\nلقاء : برخورد كردن .\r\nزحف : نزديك شدن تدريجى . ليث گويد : زحف جماعتى كه بسوى دشمن حركت كنند . جمع « زحوف » .\r\nتولية : چيزى را دنبال چيزى قرار دادن . اين فعل دو مفعول مىگيرد . توليت بلد ، يعنى : بلد را تابع و دنبال كسى قرار دادن .\r\nتحرف : انحراف .\r\nتحيز : جستجوى مكان .\r\nفئة : گروهى از مردم كه از ديگران جدا هستند . ذكر كلمهء « فئة » در اينجا خيلى بجا و مناسب است .\r\n\r\nاعراب :\r\nزحفا : مصدر منصوب و جانشين حال ، يعنى مجتمعين . همچنين « متحرفاً » و « متحيزا » كه حال هستند و ممكن است مستثنى باشند .\r\nيومئذ : اعراب و بناى « يوم » هر دو جايز است . اعراب آن بخاطر اين است كه اضافه شده ، به تقدير « هذا يوم ذاك » و بناى آن بخاطر اضافه به كلمهء مبنى و حقيقى نبودن اضافه است .\r\n\r\nمقصود :\r\nهنگامى كه خداوند ، مسلمين را بوسيلهء فرشتگان يارى كرد و به آنها مژدهء پيروزى داد ، آنها را از فرار نهى كرد و فرمود :  يا أَيُّهَا الَّذِينَ آمَنُوا إِذا لَقِيتُمُ الَّذِينَ كَفَرُوا زَحْفاً فَلا تُوَلُّوهُمُ الْأَدْبارَ  : اين خطاب ، بقولى به اهل بدر و بقولى بعموم\r\n\r\n","description":"","footnote":"","page_name":" 182 ","page_number":184},
  {"content":"\r\n\r\nاست . مىگويد : هر گاه براى جنگ ، با مردم كافر نزديك شديد ، به آنها پشت ، نكنيد و پا بفرار نگذاريد .\r\n وَ مَنْ يُوَلِّهِمْ يَوْمَئِذٍ دُبُرَهُ إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ مِنَ اللَّهِ  : هر كس از جنگ روى گردان شود و راه فرار پيش گيرد ، سزاوار غضب خداست و بقولى بسوى غضب خدا بازگشته است . اما اگر كسى جاى خود را ترك كند براى اينكه جاى بهترى پيدا كند ، تا بهتر بتواند با دشمن بزد و خورد بپردازد ، يا اينكه خود را بدسته‌اى برساند كه از آنها كمك بگيرد ، عيبى ندارد .\r\n وَ مَأْواهُ جَهَنَّمُ وَ بِئْسَ الْمَصِيرُ  : جايگاه كسى كه از جنگ فرار كند جهنم است و جهنم بد جايگاهى است . بيشتر مفسرين گويند : اين تهديد ، مخصوص بدريان است . در جنگ بدر ، مسلمين حق جابجا شدن نداشتند ، زيرا آنها فقط يك گروه بيشتر نبودند و انتقال از اين جا بجاى ديگر براى پيوستن بگروه ديگر و كمك گرفتن از آنها امكان نداشت . اما در جنگهاى ديگر چنين كارى امكان دارد و مسلمان بهر جا فرار كند ، بسوى گروه مسلمان فرار كرده است .\r\nابن عمر مىگويد : پيامبر ما را بجنگى فرستاد و مسلمين در موقع برخورد بدشمن فرار كردند و بمدينه بازگشتند . گفتيم : يا رسول اللَّه ، ما از جنگ فرار كرده‌ايم فرمود : شما با دشمن جنگيده‌ايد و من « فئهء » شما ( كه به من پناه آورده‌ايد ) برخى گويند : اين آيه ، عام است و بطور كلى هر كس كه از جنگ فرار كند ، مشمول اين تهديد است .\r\nاكنون اين مطلب را بيان مىكند كه در جنگ بدر ، مشركين را مسلمانان نكشته‌اند ، بلكه خدا كشته است . مىفرمايد :\r\n فَلَمْ تَقْتُلُوهُمْ وَ لكِنَّ اللَّهَ قَتَلَهُمْ  : در اينجا مىگويد : كارهاى خداوند سبب اصلى قتل ايشان بود . مثل تشجيع مسلمين و انداختن ترس و وحشت در دلهاى دشمنان و . . . نه كارهايى كه شما كرده‌ايد . پس اين فعل از خدا سر زده است نه از شما .\r\n وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  : در روايت است كه در روز بدر ، جبرئيل\r\n\r\n","description":"","footnote":"","page_name":" 183 ","page_number":185},
  {"content":"\r\n\r\nبه پيامبر گفت : كفى خاك بردار و بر روى دشمن بپاش . هنگامى كه دو سپاه رو در روى يكديگر قرار گرفتند ، پيامبر به على فرمود كفى از سنگريزه‌هاى وادى به من ده . على كفى سنگريزه بحضور پيامبر داد و پيامبر سنگريزه‌ها را به صورت قوم پاشيد و وارد چشم و دهان و بينى مشركين شد و مسلمانان بجان آنها افتادند و آنها را كشتند و اسير كردند همين پاشيدن سنگريزه‌ها سبب شكست قوم شد .\r\nقتاده و انس گويند : پيامبر خدا سه سنگريزه برداشت . يكى بجانب راست و يكى بجانب چپ و يكى در ميان مشركين انداخت و فرمود : زشت باد صورتها ! متفرق شويد ! روى همين اصل است كه خداوند به پيامبر خود خطاب مىكند كه . هنگامى كه سنگريزه‌ها را انداختى ، تو نبودى كه سنگريزه‌ها را انداختى . خدا بود ! اين خود يكى از معجزات عجيب است و از كارهاى خدايى است .\r\n وَ لِيُبْلِيَ الْمُؤْمِنِينَ مِنْهُ بَلاءً حَسَناً  : خداوند اين كارها را كرد تا به مؤمنين نعمتى نيكو عطا كند . ضمير « منه » به « نصر » يا به « خداوند » باز مىگردد .\r\n إِنَّ اللَّهَ سَمِيعٌ عَلِيمٌ  : خداوند دعاى شما را مىشنود و بكردار و نيات شما داناست .\r\nاين كه نعمت را بلاء مىنامد ، چنان كه گاهى زيان را هم بلاء مىنامد ، بخاطر اين است كه : بلاء ، چيزى است كه شكيبايى و سپاسگزارى انسان را ظاهر مىسازد .\r\nبنا بر اين خداوند بندگان خود را بوسيلهء نعمتها و سختيها آزمايش مىكند تا شكر و صبر آنها آشكار گردد . بلاء حسن ، پيروزى و غنيمت و اجر و پاداش است .\r\n\r\nنظم آيات\r\nدر وجه اتصال اين آيه به ما قبل چند وجه گفته‌اند :\r\n1 - نظر به اينكه در آيهء پيش ، آنها را امر بجنگ كرده بود ، در اينجا بيان مىكند كه فتح بدر و شكست مشركين نتيجهء يارى خداوند بود . تا نعمت خداوند را به ياد آنها آورد . اين وجه از ابو مسلم است .\r\n2 - نظر به اينكه قبلا امر بجنگ شده بودند و كشتن افراد را به خود نسبت مىدادند و افتخار مىكردند ، اين آيه نازل شد ، تا متنبه شوند و دچار خود خواهى نشوند .\r\n\r\n","description":"","footnote":"","page_name":" 184 ","page_number":186},
  {"content":"\r\n\r\n\r\n[ سوره الأنفال ( 8 ) : آيات 18 تا 21 
  ]\r\nذلِكُمْ وَ أَنَّ اللَّهَ مُوهِنُ كَيْدِ الْكافِرِينَ ( 18 ) إِنْ تَسْتَفْتِحُوا فَقَدْ جاءَكُمُ الْفَتْحُ وَ إِنْ تَنْتَهُوا فَهُوَ خَيْرٌ لَكُمْ وَ إِنْ تَعُودُوا نَعُدْ وَ لَنْ تُغْنِيَ عَنْكُمْ فِئَتُكُمْ شَيْئاً وَ لَوْ كَثُرَتْ وَ أَنَّ اللَّهَ مَعَ الْمُؤْمِنِينَ ( 19 ) يا أَيُّهَا الَّذِينَ آمَنُوا أَطِيعُوا اللَّهَ وَ رَسُولَهُ وَ لا تَوَلَّوْا عَنْهُ وَ أَنْتُمْ تَسْمَعُونَ ( 20 ) وَ لا تَكُونُوا كَالَّذِينَ قالُوا سَمِعْنا وَ هُمْ لا يَسْمَعُونَ ( 21 )\r\n« 1 »\r\n\r\nترجمه :\r\nفرمان خدا اين است . خداوند نيرنگ كافران راست مىگرداند . اگر طلب پيروزى كنيد ، پيروزى بسوى شما مىآيد و اگر نهى خدا را بپذيريد ، بسود شماست و اگر بازگرديد ، باز مىگرديم و گروه شما اگر چه بسيار باشد ، براى شما سودى ندارد و خداوند با مؤمنان است . اى مردم مؤمن ، خدا و رسولش را اطاعت كنيد و در حالى كه دعوت او را مىشنويد ، از او اعراض نكنيد و همچون كسانى نباشيد ، كه گفتند : شنيديم و نمىشنوند .\r\n\r\n\r\n","description":"","footnote":"\r\n( 1 ) - سوره انفال آيه 18 تا 21 جزء 9 سوره 8\r\n","page_name":" 185 ","page_number":187},
  {"content":"\r\n\r\n\r\nبيان آيه 18 تا 21\r\n\r\nقرائت :\r\nموهن : اهل حجار و ابو عمر و يعقوب ، اين كلمه را به تشديد هاء و ديگران به تخفيف خوانده‌اند و هر دو صحيح است .\r\nان اللَّه مع المؤمنين : اهل مدينه و ابن عامر و حفص « ان » را بفتح الف و ديگران بكسر خوانده‌اند . قرائت اول بتقدير لام و قرائت دوم بنا بر استيناف است .\r\n\r\nلغت :\r\nاستفتاح : طلب پيروزى . طلب حكم و داورى .\r\nانتهاء : ترك كارى كه از آن نهى شده است .\r\n\r\nاعراب :\r\nذلكم : خبر مبتداى محذوف . ( الامر ذلكم )  أَنَّ اللَّهَ مُوهِنُ  : خبر مبتداى محذوف ( الامران . . . )\r\n\r\nمقصود\r\n ذلِكُمْ وَ أَنَّ اللَّهَ مُوهِنُ كَيْدِ الْكافِرِينَ  : در آيهء قبل خبر داد كه مؤمنين را به بلائى نيكو مبتلا مىسازد . در اينجا مؤمنين را مخاطب ساخته ، مىفرمايد : اين است نعمتى كه خداوند از راه فتح و ظفر به شما ارزانى داشت و از راه ايجاد ترس و اختلاف در ميان كفار ، نيرنگ آنها را سست گردانيد و گردنفرازان آنها را كشت و اشراف آنها را اسير گردانيد .\r\n إِنْ تَسْتَفْتِحُوا فَقَدْ جاءَكُمُ الْفَتْحُ  : برخى گفته‌اند : خطاب به مشركين است ، زيرا ابو جهل در روز بدر ، هنگامى كه دو سپاه روبرو شدند ، گفت : خدايا ، محمد قطع رحم كرده و چيزى آورد كه ما آن را نمىشناسيم ، حق را پيروز گردان .\r\n\r\n","description":"","footnote":"","page_name":" 186 ","page_number":188},
  {"content":"\r\n\r\nابو حمزهء ثمالى روايت كرده است كه ابو جهل گفت : خدايا دين ما قديم و دين محمد جديد است . هر كدام از دينها را كه مىپسندى امروز يارى كن . معناى آيه اين است كه : اگر مىخواستيد كه خداوند هر كدام از دو سپاه را كه اهل هدايت است ، پيروزى بخشد ، اكنون محمد ( ص ) و يارانش پيروز شدند . بنا بر اين سپاه محمد ( ص ) اهل هدايت است .\r\nعطا و ابو على جبائى گويند : خطاب به مؤمنين است . يعنى : اگر از خدا مى - خواستيد كه شما را بر دشمن پيروز گرداند ، اكنون از بركت وجود پيامبر گرامى ، شما را پيروز گردانيد .\r\nزجاج گويد : يعنى اگر از خداوند مىخواستيد كه در ميان شما حكم و داورى كند ، اينك حكم خداوند نازل گرديد . ( اين معنى بنا بر اين است كه « فتح » به معناى حكم باشد )  وَ إِنْ تَنْتَهُوا فَهُوَ خَيْرٌ لَكُمْ وَ إِنْ تَعُودُوا نَعُدْ  : اكنون اگر دست از كفر و جنگ با پيامبر و مؤمنين برداريد ، به حال شما بهتر است و اگر باز هم دست بجنگ با مسلمين بزنيد ، ما هم آنها را كمك و براى جنگ ، بسيج مىكنيم .\r\n وَ لَنْ تُغْنِيَ عَنْكُمْ فِئَتُكُمْ شَيْئاً وَ لَوْ كَثُرَتْ وَ أَنَّ اللَّهَ مَعَ الْمُؤْمِنِينَ  : در اين صورت ، جمعيت شما هر اندازه هم زياد باشد ، نمىتواند از شما دفاع و شما را بىنياز گرداند ، خداوند ، با مردم مؤمن است و آنها را كمك و محافظت مىكند و بر شما پيروز مىگرداند .\r\nممكن است اينها نيز خطاب به مؤمنين باشد . در اين صورت يعنى : اگر شما مسلمين ، در مسالهء غنيمت و اسيران با پيامبر مخالفت نكنيد براى شما بهتر است و اگر مخالفت كنيد ، ما هم روش شما را تقبيح و از حمايت شما خوددارى كنيم . در اين صورت جمعيت شما هر اندازه زياد هم باشد ، به حال شما سودى ندارد ، زيرا پيروزى از خداست .\r\nاكنون دستور مىدهد كه خدا و رسول را اطاعت كنند كه راه پيروزى همين است :\r\n\r\n","description":"","footnote":"","page_name":" 187 ","page_number":189},
  {"content":"\r\n\r\n يا أَيُّهَا الَّذِينَ آمَنُوا أَطِيعُوا اللَّهَ وَ رَسُولَهُ  : اطاعت خدا و رسول بر همه كس لازم است ، لكن در اينجا فقط بمؤمنين دستور مىدهد كه اطاعت خدا و رسول كنند ، زيرا به ديگران اعتنايى نكرده است . ممكن است منظور عموم باشد و بخاطر تجليل مقام مؤمنين ، خطاب متوجه آنها شده است .\r\n وَ لا تَوَلَّوْا عَنْهُ وَ أَنْتُمْ تَسْمَعُونَ  : در حالى كه دعوت او را مىشنويد و نهيش به گوش شما مىرسد ، از او اعراض نكنيد .\r\n وَ لا تَكُونُوا كَالَّذِينَ قالُوا سَمِعْنا وَ هُمْ لا يَسْمَعُونَ  : مثل كسانى كه مىگويند :\r\nشنيديم و نمىشنوند ، نباشيد . اين آيه ، در نهايت بلاغت است . اينكه مىگويند شنيديم و نمىشنوند ، يعنى : آنها با هوشيارى و توجه مىشنوند ، اما قبول نمىكنند سماع به معناى قبول هم آمده است مثل « سمع اللَّه لمن حمده » يعنى : خداوند ستايش بنده خود را قبول كرد . منظور از اين كسان ، منافقين است . برخى گفته‌اند : منظور يهوديان و برخى گفته‌اند : منظور مشركين عرب است ، زيرا آنها مىگفتند : شنيديم و اگر بخواهيم مثل آن را مىآوريم\r\n.\r\n\r\n","description":"","footnote":"","page_name":" 188 ","page_number":190},
  {"content":"\r\n\r\n\r\n[ سوره الأنفال ( 8 ) : آيات 22 تا 25 
  ]\r\nإِنَّ شَرَّ الدَّوَابِّ عِنْدَ اللَّهِ الصُّمُّ الْبُكْمُ الَّذِينَ لا يَعْقِلُونَ ( 22 ) وَ لَوْ عَلِمَ اللَّهُ فِيهِمْ خَيْراً لَأَسْمَعَهُمْ وَ لَوْ أَسْمَعَهُمْ لَتَوَلَّوْا وَ هُمْ مُعْرِضُونَ ( 23 ) يا أَيُّهَا الَّذِينَ آمَنُوا اسْتَجِيبُوا لِلَّهِ وَ لِلرَّسُولِ إِذا دَعاكُمْ لِما يُحْيِيكُمْ وَ اعْلَمُوا أَنَّ اللَّهَ يَحُولُ بَيْنَ الْمَرْءِ وَ قَلْبِهِ وَ أَنَّهُ إِلَيْهِ تُحْشَرُونَ ( 24 ) وَ اتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً وَ اعْلَمُوا أَنَّ اللَّهَ شَدِيدُ الْعِقابِ ( 25 )\r\n« 1 »\r\n\r\nترجمه :\r\nبدترين موجودات ، آنهايى هستند كه كر و لالند و تعقل نمىكنند . اگر خداوند در آنها خيرى سراغ داشت ، به آنها مىشنوانيد و اگر به آنها مىشنوانيد ، اعراض مىكردند .\r\nاى مردمى كه ايمان آورده‌ايد ، خدا و رسول را هنگامى كه پيامبر شما را به آنچه شما را حيات مىبخشد ، فرا بخواند ، اجابت كنيد و بدانيد كه خداوند ميان انسان و دلش حائل مىشود و بسوى او محشور مىشويد . بپرهيزيد از فتنه‌اى كه تنها دامن ستمگران شما را نمىگيرد و بدانيد كه كيفر خداوند سخت است .\r\n\r\n\r\n","description":"","footnote":"\r\n( 1 ) - سوره انفال آيه 22 تا 25 جزء 9 سوره 8\r\n","page_name":" 189 ","page_number":191},
  {"content":"\r\n\r\n\r\nبيان آيه 22 - 23\r\n\r\nلغت :\r\nشر : ضد خير ، اظهار بدى . برخى گويند ، يعنى زيان قبيح . شاعر گويد :\r\n اذا قيل اى الناس شر قبيلة * اشارت كليب بالاكف الاصابع \r\nيعنى : هر گاه گفته شود : كدام يك از مردم بدترين قبيله‌ها هستند ؟ انگشتها به « كليب » اشاره مىكنند .\r\nدواب : جمع دابه . جنبندگان . لكن در عرف به اسبها گفته مىشود .\r\n\r\nمقصود :\r\nاكنون خداوند در مذمت كفار مىفرمايد :\r\n إِنَّ شَرَّ الدَّوَابِّ عِنْدَ اللَّهِ الصُّمُّ الْبُكْمُ الَّذِينَ لا يَعْقِلُونَ  : بدترين موجوداتى كه بر روى زمين در جنب و جوش هستند ، پيش خدا آنهايى هستند كه كر و لال و بى خردند . يعنى مشركين كه حق را مىشنوند و از آن نفعى نمىبرند و به آن اقرار نمىكنند و اعتقاد ندارند .\r\nبدينجهت است كه گويى جانوران هستند . امام باقر ( ع ) فرمود : اين آيه در بارهء بنى عبد الدار - كه تنها مصعب بن عمير از آنها ايمان آورد - و هم سوگند آنها « سويبط » نازل گرديد .\r\nبرخى گفته‌اند : در بارهء نصر بن حارث بن كلده كه از بنى عبد الدار است ، نازل شد .\r\n وَ لَوْ عَلِمَ اللَّهُ فِيهِمْ خَيْراً لَأَسْمَعَهُمْ  : حسن گويد : يعنى اگر خداوند مىدانست كه آنها قبول هدايت و حق مىكنند ، آنچه را كه از شنيدن آن فرار مىكنند ، به گوش آنها مىرسانيد .\r\nزجاج گويد : يعنى جواب سؤالات آنها را مىداد . جبائى گويد : يعنى صداى قصى بن كلاب را به گوش آنها مىرسانيد ، زيرا مىگفتند : قصى را زنده كن تا به نبوتت شهادت دهد .\r\n وَ لَوْ أَسْمَعَهُمْ لَتَوَلَّوْا وَ هُمْ مُعْرِضُونَ  : اگر آنها را مىشنوانيد ، اعراض مىكردند .\r\nاز اين آيه بر مىآيد كه خداوند احدى را از لطف خود محروم نمىسازد . مگر كسانى كه از لطف خدا استفاده نگيرند\r\n.\r\n\r\n","description":"","footnote":"","page_name":" 190 ","page_number":192},
  {"content":"\r\n\r\n\r\nبيان آيه 24 - 25\r\n\r\nمقصود :\r\nاكنون خداوند دستور اطاعت پيامبر مىدهد و مىفرمايد :\r\n يا أَيُّهَا الَّذِينَ آمَنُوا اسْتَجِيبُوا لِلَّهِ وَ لِلرَّسُولِ إِذا دَعاكُمْ لِما يُحْيِيكُمْ  :\r\nاى مردم مؤمن ، دستورات خدا و رسولش را اطاعت كنيد . اين دستورات شما را به طرف حيات ، فرا مىخواند . در بارهء اين جمله ، اقوالى است :\r\n1 - منظور دستور جهاد است . يعنى جهاد كنيد تا به شهادت رسيد ، زيرا شهداء ، نزد خداوند زنده هستند .\r\nجبائى گويد : يعنى جهاد كنيد تا بدانوسيله ، جامعهء شما زنده شود و دين شما عزت يابد .\r\n2 - منظور دعوت ايمان است . زيرا ايمان ، حيات دل و كفر ، مرگ آن است .\r\n3 - منظور ، قرآن و علم دين است . زيرا نادانى ، مرگ و دانش ، زندگى است و قرآن ، از راه علم ، اسباب زندگى را فراهم مىكند ، و وسيلهء نجات است .\r\n4 - منظور ، دعوت به بهشت است كه در انجا حيات جاودانى است .\r\n وَ اعْلَمُوا أَنَّ اللَّهَ يَحُولُ بَيْنَ الْمَرْءِ وَ قَلْبِهِ  : بدانيد كه خداوند بوسيلهء مرگ ، انسان را از اينكه بتواند از قلب خود نفعى گيرد ، مانع مىشود و نمىتواند گذشته را جبران كند . بنا بر اين پيش از فرا رسيدن مرگ ، خدا را اطاعت كنيد و كار امروز را بفردا ميفكنيد . اين معنى از جبائى است . وى گويد : اين آيه ، مردم را تشويق مىكند كه پيش از فرا رسيدن مرگ ، باطاعت پردازند .\r\nبرخى گويند : منظور اين است كه خداوند ، حتى از خود انسان ، بقلب انسان نزديكتر است . مثل :  « وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ »  ( ق 16 : ما از سياهرگ او\r\n\r\n","description":"","footnote":"","page_name":" 191 ","page_number":193},
  {"content":"\r\n\r\nبه او نزديكتريم ) اين معنى از حسن و قتاده است . گويند : در اين آيه ، تهديدى شديد است .\r\nبرخى گويند : منظور اين است كه خداوند قادر است كه دلها را منقلب و حالى بحالى گرداند . در دعا مىخوانيم : « يا مقلب القلوب و الأبصار » گويا مسلمين از جنگ مىترسيدند ، از اينرو به آنها اعلام كرد كه : قادر است ميان ايشان و انديشه‌هاى ترسناكى كه در دلشان هست ، فاصله افكند و ترس آنها را تبديل به ايمنى سازد .\r\nيونس بن عمار از امام صادق ( ع ) روايت كرده است كه : معناى حايل شدن خدا ميان انسان و دلش ، اين است كه : هرگز قلب يقين نمىكند كه حق باطل يا باطل حق است .\r\nهشام بن سالم از آن حضرت روايت كرده است كه : يعنى خداوند مانع مىشود كه كسى علم پيدا كند كه باطل ، حق است .\r\nهر دو روايت را عياشى در تفسير خود آورده است .\r\nمحمد بن اسحاق گويد : يعنى قلب نمىتواند چيزى را از خداوند مكتوم بدارد .\r\n وَ أَنَّهُ إِلَيْهِ تُحْشَرُونَ  : و بدانيد كه در روز قيامت ، در پيشگاه خدا جمع مىشويد و پاداش و كيفر اعمال نيك و بد خود را مىبينيد .\r\n وَ اتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً  : خداوند آنها را از اين فتنه مىترساند و به آنها دستور مىدهد كه از آن بپرهيزند . يعنى به اين فتنه نزديك نشويد كه دامن شما را مىگيرد . در اينجا فعل نهى ، بجاى امر به كار رفته است . چنان كه مىفرمايد :  « فَلا تَمُوتُنَّ إِلَّا وَ أَنْتُمْ مُسْلِمُونَ »  ( بقره 132 : بترسيد از اينكه اسلام نياورده مرگ گلوگير شما شود ) .\r\n\r\nمنظور از اين فتنه چيست ؟\r\nابن عباس و جبائى گويند : منظور عذاب است . خداوند مؤمنين را دستور مىدهد كه نزديك منكرات نشوند ، زيرا در اين صورت همهء آنها را گرفتار عذاب مىكند .\r\nاين خطاب ، مخصوص اصحاب پيامبر است . حسن گويد : منظور ، بليه‌اى است كه باطن انسان را ظاهر مىسازد . وى معتقد است كه : اين آيه در بارهء على و عمار و طلحه و زبير\r\n\r\n","description":"","footnote":"","page_name":" 192 ","page_number":194},
  {"content":"\r\n\r\nنازل شده است . زبير مىگويد : مدتى اين آيه را مىخوانديم و نميدانستيم كه آيه در بارهء ماست . ما با اين آيه مخالفت كرديم و فتنه‌اى كه گفته شده بود ، فقط دامنگير ما شد .\r\nبرخى گفته‌اند : اين آيه ، در بارهء اهل بدر نازل شده است . اينان در روز جمل دچار فتنه شدند و با يكديگر جنگ كردند .\r\nبرخى گفته‌اند : منظور گمراهى و اختلاف كلمه است . برخى گفته‌اند : منظور هرج و مرجى است كه افراد را بظلم مىكشاند و ضرر آن دامنگير همهء شما مىشود .\r\nدر بارهء اصابت اين فتنه نيز اختلاف كرده‌اند :\r\n1 - اين فتنه هم بظالمه اصابت مىكند ، هم بمظلوم . ستمكاران عذاب مىشوند و ديگران گرفتار امتحان . اين قول از ابن عباس است . در روايت است كه در بارهء اين فتنه ، كه آيا به كه اصابت مىكند ؟ سؤال كردند . پاسخ دادند : چيزى را كه خداوند در پردهء ابهام گذاشته است ، شما نيز در ابهامش بگذاريد .\r\n2 - اين فتنه مخصوص ظالم است . يعنى از عذابى كه تنها به ظلمه مىرسد ، اجتناب كنيد . مؤيد آن قرائت « لتصيبن » « 1 » است كه همين معنى را دارد . ابو مسلم گويد :\r\nيعنى بترسيد كه عذاب دامنگير ستمكاران شما بشود . مقصود اين است كه ظلم نكنيد ، زيرا دچار عذابى مىشويد كه نجات از آن تنها در صورت ترك ظلم ممكن است .\r\n وَ اعْلَمُوا أَنَّ اللَّهَ شَدِيدُ الْعِقابِ  : بدانيد كه كيفر خداوند براى كسانى كه از گناه ،\r\n\r\n\r\n","description":"","footnote":"\r\n( 1 ) - قرائت اهل بيت ( ع ) « لتصيبن » است . برخى خواسته‌اند بگويند اصل اين لام نيز « لا » بوده و برخى به عكس خواسته‌اند بگويند اصل « لا » لام بوده و الف از اشباع فتحه توليد شده است . اما با توجه به اينكه « لا تصيبن » فعل نهى است ، از لحاظ معنى ميان اين دو قرائت تفاوتى وجود ندارد . زيرا طبق قرائت اول ، يعنى : بترسيد از فتنه‌اى كه حتما به ستمكاران شما اصابت مىكند . طبق قرائت دوم ، يعنى بترسيد از فتنه . بعد بدنبال اين امر نهى مىكند و مىگويد : مبادا اين فتنه به ستمكاران شما اصابت كند . كلمهء « خاصه » حال است از ضمير « تصيبن » كه به فتنه برمىگردد يعنى فتنه خاص ستمكاران است . لكن شما همگى بايد از آن فتنه ، اجتناب كنيد ، زيرا زيان آن طورى است كه خواه ناخواه دامنگير عموم مىشود نظير فتنهء زمامداران و افتادن حكومت بدست مردم نااهل و . . .\r\n","page_name":" 193 ","page_number":195},
  {"content":"\r\n\r\nاجتناب نكنند ، سخت است . ثعلبى از حذيفه نقل كرده است كه مىگفت : فتنه‌هايى همچون ظلمات شب تاريك ، شما را فرا گرفته است كه هر مرد شجاع و هر سوار فتنه جو و هر خطيبى را هلاك مىكند .\r\nابو ايوب انصارى نقل كرده است كه پيامبر به عمار فرمود : پس از من مردمى مىآيند كه بجان يكديگر شمشير مىكشند و يكديگر را مىكشند و از يكديگر بيزارى مىجويند . هر گاه با چنين صحنه‌اى مواجه شدى به مردى كه سمت راست من نشسته ، يعنى على بن ابى طالب ، روى بياور . اگر همهء مردم از يك سو بروند و على از سوى ديگر ، تو از سوى على برو و مردم را ترك كن . على ترا از هدايت باز نمىدارد و به هلاكت نمىافكند . اى عمار ، طاعت على ، طاعت من و طاعت من طاعت خداست .\r\nروايت فوق را سيد ابو طالب هروى نيز از علقمه و اسود نقل كرده است .\r\nهمچنين از ابن عباس روايت شده است كه : وقتى اين آيه نازل شد ، پيامبر فرمود : هر كس پس از وفات من ، بعلى ظلم كند ، گويا نبوت من و انبياى پيشين را انكار كرده است .\r\n\r\n","description":"","footnote":"","page_name":" 194 ","page_number":196},
  {"content":"\r\n\r\n\r\n[ سوره الأنفال ( 8 ) : آيات 26 تا 28 
  ]\r\nوَ اذْكُرُوا إِذْ أَنْتُمْ قَلِيلٌ مُسْتَضْعَفُونَ فِي الْأَرْضِ تَخافُونَ أَنْ يَتَخَطَّفَكُمُ النَّاسُ فَآواكُمْ وَ أَيَّدَكُمْ بِنَصْرِهِ وَ رَزَقَكُمْ مِنَ الطَّيِّباتِ لَعَلَّكُمْ تَشْكُرُونَ ( 26 ) يا أَيُّهَا الَّذِينَ آمَنُوا لا تَخُونُوا اللَّهَ وَ الرَّسُولَ وَ تَخُونُوا أَماناتِكُمْ وَ أَنْتُمْ تَعْلَمُونَ ( 27 ) وَ اعْلَمُوا أَنَّما أَمْوالُكُمْ وَ أَوْلادُكُمْ فِتْنَةٌ وَ أَنَّ اللَّهَ عِنْدَهُ أَجْرٌ عَظِيمٌ ( 28 )\r\n« 1 »\r\n\r\nترجمه :\r\nهنگامى را بخاطر آوريد كه در روى زمين ناتوان بوديد و مىترسيديد كه مردم شما را غافلگير سازند و خداوند شما را مأوى داد و با يارى خود تأييد كرد و از چيزهاى پاكيزه به شما روزى داد . تا شكر كنيد . اى مردمى كه ايمان آورده‌ايد ، خدا و رسول را خيانت نكنيد و با علم و اطلاع از خيانت در امانتهاى خود ، خوددارى كنيد و بدانيد كه اموال و اولاد شما فتنه است و پيش خدا اجرى بزرگ است .\r\n\r\n\r\n","description":"","footnote":"\r\n( 1 ) - سوره انفال آيه 26 تا 28 جزء 9 سوره 8\r\n","page_name":" 195 ","page_number":197},
  {"content":"\r\n\r\n\r\nبيان آيه 26\r\n\r\nلغت :\r\nذكر : ضد سهو . حاضر بودن معنى در خاطر .\r\nاستضعاف : طلب ضعف چيزى از راه سست كردن آن .\r\nتخطف : ناگهان گرفتار كردن\r\n\r\nمقصود :\r\nاكنون خداوند در باره گذشته مسلمين كه افرادشان كم بود و ناتوان بود و آنها را كمك كرد تا فاتح شدند ، مىفرمايد :\r\n وَ اذْكُرُوا إِذْ أَنْتُمْ قَلِيلٌ مُسْتَضْعَفُونَ فِي الْأَرْضِ  : شما مهاجرين ، بخاطر بياوريد كه عده شما قبل از مهاجرت بمدينه ، كم بود و دشمنان ، در مكه شما را خوار و ضعيف مىشمردند .\r\n تَخافُونَ أَنْ يَتَخَطَّفَكُمُ النَّاسُ  : و بيم داشتيد كه اگر از مكه خارج شويد ، مشركين عرب و بقولى مشركين قريش و بقولى ايرانيان و روميان ، شما را غافلگير سازند .\r\n فَآواكُمْ وَ أَيَّدَكُمْ بِنَصْرِهِ  : خداوند شما را در مدينه ، منزل داد و تقويت كرد .\r\n وَ رَزَقَكُمْ مِنَ الطَّيِّباتِ  : و شما را روزى پاكيزه و حلال داد . برخى گفته‌اند :\r\nمنظور از اين روزى ، غنائم است كه خداوند براى اين امت حلال كرد و براى ديگران حرام كرده بود . و برخى گفته‌اند : منظور تمام نعمتهاست .\r\n لَعَلَّكُمْ تَشْكُرُونَ  : تا خدا را شكر كنيد .\r\nمقصود اين است كه وضع امروز خود را با وضع گذشته خود مقايسه كنيد تا قدر نعمتها و الطاف خدا را بدانيد و او را شكر بگوييد .\r\n\r\n","description":"","footnote":"","page_name":" 196 ","page_number":198},
  {"content":"\r\n\r\nبيان آيه 27 - 28\r\n\r\nلغت :\r\nخيانة : منع حقى كه اداى آن واجب است . ضد امانت .\r\n\r\nاعراب :\r\nتخونوا : مجزوم به تقدير « لا » برخى گفته‌اند : منصوب و نصب آن بنا بر معناى ظرف است . مثل :\r\n لا تنه عن خلق و تأتى مثله * عار عليك اذا فعلت عظيم \r\nيعنى : نهى نكن از خويى را كه در آن حال خودت آن را انجام مىدهى كه اين كار براى تو ننگ و ناپسند است .\r\n\r\nشأن نزول :\r\nگويند : ابو سفيان از مكه خارج شد . جبرئيل نازل شد و عرض كرد : ابو سفيان در فلان جاست . بسوى او حركت كنيد و قضيه را مكتوم بداريد . يكى از منافقين ، قضيه را براى ابو سفيان نوشت و او را مطلع ساخت . به اين مناسبت بود كه آيهء فوق نازل شد .\r\nسدى گويد : چيزى را كه از پيامبر مىشنيدند ، فاش مىكردند و به گوش مشركين مىرسيد .\r\nكلبى و زهرى گويند : در بارهء ابو لبابه نازل شده است . جريان اين بود كه پيامبر يهود قريظه را محاصره كرد و اين محاصره 21 شب به طول انجاميد . سر انجام از پيامبر تقاضاى صلح كردند و خواستند كه آنها را نيز مانند بنى النضير آزاد كند تا بشام بروند . پيامبر اسلام نپذيرفت و شرط كرد كه به حكم سعد بن معاذ گردن نهند .\r\nگفتند : ابو لبابه را - كه خانواده و اموالش نزد ايشان بود - پيش ما بفرست تا از او\r\n\r\n","description":"","footnote":"","page_name":" 197 ","page_number":199},
  {"content":"\r\n\r\nمشورت كنيم . پيامبر خدا ابو لبابه را فرستاد و آنها از وى كسب تكليف كردند كه آيا به حكم سعد بن معاذ ، تسليم شوند ، يا نه ؟ ابو لبابه با دست اشاره به حلق خود كرد .\r\nكنايه از اينكه سر شما را مىبرند و تسليم حكم او نشويد . جبرئيل نازل شد و پيامبر گرامى را از كار ابو لبابه آگاه كرد . ابو لبابه مىگويد : من هنوز از جاى خود حركت نكرده بودم . كه متوجه خيانت خودم شدم . اين آيه به اين مناسبت نازل شد .\r\nپس از نزول آيه ، ابو لبابه ، خود را به يكى از ستونهاى مسجد بست و گفت :\r\nبه خدا چيزى نمىخورم و نمىنوشم ، تا بميرم يا اينكه خداوند توبه‌ام را قبول كند .\r\nهفت روز در آنجا ماند و چيزى نخورد و سر انجام بيهوش بر زمين افتاد . در اين وقت خداوند توبه‌اش را قبول كرد . به او خبر دادند كه توبه‌اش قبول شده است ، ولى او گفت : به خدا خودم را نمىگشايم ، تا وقتى كه پيامبر خدا مرا از بند بگشايد . پيامبر تشريف آورد و او را آزاد كرد . گفت : كمال توبهء من در اين است كه خانهء قومم را كه در آن مرتكب گناه شده‌ام ترك كنم و از اموالم چشم بپوشم . پيامبر خدا فرمود :\r\nثلث مال را صدقه بده ، كه كفايت مىكند . اين قضيه ، از امام صادق ( ع ) و امام باقر ( ع ) نيز روايت شده است .\r\n\r\nمقصود :\r\nاكنون خداوند به ترك خيانت فرمان داده ، مىفرمايد :\r\n يا أَيُّهَا الَّذِينَ آمَنُوا لا تَخُونُوا اللَّهَ وَ الرَّسُولَ  : اى مردم مؤمن ، خدا را با ترك دستوراتش و پيامبر را با ترك سنتهايش خيانت نكنيد . گويند : هر كس چيزى از دين را ترك و تضييع كرد ، خدا و رسولش را خيانت كرده است .\r\n وَ تَخُونُوا أَماناتِكُمْ  : و همچنين در كارهايى كه خداوند شما را نسبت به آنها امين سپرده و انجام آنها را به شما واگذار كرده است ، خيانت نكنيد و آنها را بدون كم و كاست ، انجام دهيد . سدى گويد : كسى كه خدا و رسول را خيانت كند ، به امانت خود خيانت كرده است .\r\n وَ أَنْتُمْ تَعْلَمُونَ  : شما مىدانيد كه خيانت ، كارى زشت است و عذاب بدنبال\r\n\r\n","description":"","footnote":"","page_name":" 198 ","page_number":200},
  {"content":"\r\n\r\nدارد . برخى گويند : يعنى شما ميدانيد كه اينها امانت شما هستند .\r\n وَ اعْلَمُوا أَنَّما أَمْوالُكُمْ وَ أَوْلادُكُمْ فِتْنَةٌ  : بدانيد كه مال و اولاد ، وسيلهء آزمايش شما هستند ، زيرا ابو لبابه بخاطر اينكه مال و اولادش نزد يهوديها بود ، خيانت كرد و گرفتار شد .\r\n وَ أَنَّ اللَّهَ عِنْدَهُ أَجْرٌ عَظِيمٌ  : پيش خداوند اجرى بزرگ است براى كسانى كه خدا را اطاعت و جهاد كنند و مرتكب خيانت نشوند . بديهى است كه اجر خدا بهتر از مال و اولاد است . منظور اين است كه خداوند انسان را بوسيلهء مال و اولاد آزمايش مىكند ، تا آنهايى كه به قسمت خدا راضى هستند و آنهايى كه راضى نيستند ، شناخته شوند . البته خداوند از حال مردم آگاه است . آزمايش براى اين است كه آنها كارى انجام بدهند كه بوسيلهء آن سزاوار عذاب يا ثواب گردند . على ( ع ) فرمود : هيچكس نگويد : خدايا از فتنه به تو پناه مىبرم ، زيرا تمام مردم گرفتار فتنه هستند . لكن كسى كه از فتنه‌ها پناه مىبرد ، از فتنه‌هاى گمراه كننده ، به خدا پناه برد ، زيرا خداوند مىفرمايد  « وَ اعْلَمُوا أَنَّما أَمْوالُكُمْ وَ . . . » \r\n\r\n","description":"","footnote":"","page_name":" 199 ","page_number":201},
  {"content":"\r\n\r\n\r\n[ سوره الأنفال ( 8 ) : آيات 29 تا 30 
  ]\r\nيا أَيُّهَا الَّذِينَ آمَنُوا إِنْ تَتَّقُوا اللَّهَ يَجْعَلْ لَكُمْ فُرْقاناً وَ يُكَفِّرْ عَنْكُمْ سَيِّئاتِكُمْ وَ يَغْفِرْ لَكُمْ وَ اللَّهُ ذُو الْفَضْلِ الْعَظِيمِ ( 29 ) وَ إِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ وَ يَمْكُرُونَ وَ يَمْكُرُ اللَّهُ وَ اللَّهُ خَيْرُ الْماكِرِينَ ( 30 )\r\n« 1 »\r\n\r\nترجمه :\r\nاى مردمى كه ايمان آورده‌ايد ، اگر از خدا بپرهيزيد ، براى شما نورى فراهم مىكند كه ميان حق و باطل تميز دهيد و بديهاى شما را مىپوشاند و شما را مىآمرزد و خداوند صاحب فضلى عظيم است . به ياد آور هنگامى را كه كافران نيرنگ مىكردند كه ترا گرفتار كنند يا بكشند يا اخراج كنند . آنها در بارهء صدمه زدن به تو تدابيرى مىانديشيدند و خداوند در بارهء آنها تدابيرى مىانديشيد و خداوند بهترين تدبير كنندگان است .\r\n\r\n\r\n","description":"","footnote":"\r\n( 1 ) - سوره انفال آيه 29 - 30 جزء 9 سوره 8\r\n","page_name":" 200 ","page_number":202},
  {"content":"\r\n\r\n\r\nبيان آيه 29\r\n\r\nمقصود :\r\n يا أَيُّهَا الَّذِينَ آمَنُوا إِنْ تَتَّقُوا اللَّهَ يَجْعَلْ لَكُمْ فُرْقاناً  : اى مردم مؤمن ، اگر بوسيلهء ترك گناه و اداى فرايض ، از كيفر خداوند ، بپرهيزيد ، در دل‌هاى شما نورى قرار مىدهد كه بوسيلهء آن ميان حق و باطل جدا كنيد .\r\nبرخى گفته‌اند : يعنى در دنيا و آخرت ، راه خارج شدن از بدبختى را براى شما هموار مىسازد ، برخى فرقان را به معناى نجات و برخى هم به معناى فتح و پيروزى دانسته‌اند . چنان كه مىفرمايد :  « يَوْمَ الْفُرْقانِ يَوْمَ الْتَقَى الْجَمْعانِ »  ( انفال 41 :\r\nروز پيروزى ، روزى كه دو دسته بهم رسيدند ) جبائى گويد : يعنى : اگر تقوى داشته باشيد ، خداوند در دنيا به شما عزت و در آخرت پاداش مىبخشد و دشمنانتان را ذلت و كيفر مىدهد . اينها چيزهايى هستند كه ميان شما و دشمنان جدايى مىافكنند .\r\n وَ يُكَفِّرْ عَنْكُمْ سَيِّئاتِكُمْ  : زشتىهايى را كه مرتكب شده‌ايد ، مىپوشد .\r\n وَ يَغْفِرْ لَكُمْ  : و گناهان شما را مىآمرزد .\r\n وَ اللَّهُ ذُو الْفَضْلِ الْعَظِيمِ  : خداوند نسبت به آفريدگان خود ، صاحب فضلى بزرگ است . خدايى كه مردم را بدون استحقاق مورد لطف قرار مىدهد و به آنها بخشش مىكند ، يقيناً پاداش كردار آنها را هم مىدهد .\r\nبرخى گويند : منظور اين است كه خداوند در اين دنيا ، بدون اينكه كسى استحقاق داشته باشد ، نعمت بخشى مىكند . در آخرت نيز اين نعمت بخشى ادامه مىيابد ، خواه كسى استحقاق داشته باشد ، يا نه !\r\n\r\n","description":"","footnote":"","page_name":" 201 ","page_number":203},
  {"content":"\r\n\r\n\r\nنظم آيات :\r\nبرخى گفته‌اند : اين آيه ، متصل است به اول سوره و در بارهء جهاد است . برخى گفته‌اند : قبلا امر بطاعت و ترك خيانت كرد . در اين آيه ، پاداشى كه براى اطاعت كنندگان مهيا كرده است ، بيان كرد\r\n.\r\n\r\n","description":"","footnote":"","page_name":" 202 ","page_number":204},
  {"content":"\r\n\r\n\r\nبيان آيه 30\r\n\r\nلغت :\r\nمكر : نيرنگ و حيله . از هرى گويد : مكر مردم ، خدعه و نيرنگ و مكر خداوند ، جزاى آن است . فرق ميان غدر و مكر اين است كه غدر پيمان شكنى و مكر اعم است .\r\nاثبات : حبس . اين كلمه به معناى جراحت زدن نيز آمده است .\r\n\r\nشأن نزول :\r\nمفسران گويند : اين آيه در بارهء داستان دار الندوه نازل شده است . گروهى از قريش در خانهء قصى بن كلاب ، اجتماع كردند و در بارهء پيامبر به مشورت پرداختند .\r\nعروة بن هشام گفت : صبر مىكنيم تا مرگش فرا برسد . ابو البخترى گفت : از مكه اخراجش كنيد تا از دست او راحت شويد . ابو جهل گفت : اين رأىها صحيح نيست .\r\nاو را بكشيد ، براى كشتن او از هر قبيله‌اى يك نفر انتخاب كنيد ، تا دسته جمعى او را بكشند و بنى هاشم ناچار شوند به گرفتن ديه . . .\r\nاين رأى به تصويب رسيد و براى كشتن پيامبر آماده شدند . جبرئيل گزارش شوراى مشركين را به اطلاع پيامبر رسانيد . پيامبر هنگام شب بغار ثور رفت و على را در بستر خود خوابانيد . بامدادان كه بر كنار بستر آمدند ، با على روبرو شدند و خداوند نيرنگشان را باطل كرد . پرسيدند : محمد كجاست ؟ گفت : نميدانم . گروهى بجستجوى پيامبر پرداختند تا بر در غار رسيدند . بر در غار ، تار عنكبوت تنيده شده بود ! گفتند :\r\nاگر در اينجا بود ، بر در غار تار عنكبوت ، وجود نداشت : سه روز در آنجا توقف كرد .\r\nآن گاه رهسپار مدينه شد .\r\n\r\n","description":"","footnote":"","page_name":" 203 ","page_number":205},
  {"content":"\r\n\r\n\r\nمقصود :\r\n وَ إِذْ يَمْكُرُ بِكَ الَّذِينَ كَفَرُوا  : به ياد آور ، هنگامى كه مشركين براى شكست دادن و هلاك توبه تدبير و مشاوره پرداختند . عتبه و شيبه ، پسران ربيعه و نضر بن حارث و ابو جهل بن هشام و ابو البخترى بن هشام و زمعة بن اسود و حكيم بن حزام و امية بن خلف و . . .\r\nدر اين شورى شركت داشتند .\r\n لِيُثْبِتُوكَ  : ابن عباس و حسن و مجاهد و قتاده گويند : يعنى مىخواستند ترا به بند بكشند . عطا و سدى گويند : يعنى مىخواستند ترا زندانى كنند . ابان بن تغلب و جبائى و ابو حاتم گويند : يعنى مىخواستند ترا مجروح كنند ، شاعر گويد :\r\n فقلت ويحك ما ذا فى صحيفتكم * قالوا الخليفة امسى مثبتاً وجعاً \r\nيعنى : گفتم : واى بر تو ! چيست در صحيفهء شما ؟ ! گفتند : خليفه كه بجراحتى سخت گرفتار شده است !  أَوْ يَقْتُلُوكَ أَوْ يُخْرِجُوكَ  : يا اينكه ترا بقتل برسانند يا از مكه بجايى ديگر بفرستند . برخى گويند يعنى : ترا بر شترى سوار و او را رها كنند تا بهر جا مىخواهد ترا ببرد .\r\n وَ يَمْكُرُونَ وَ يَمْكُرُ اللَّهُ  : آنها در بارهء تو تدبير مىكنند و خدا در بارهء آنها تدبير مىكند . اين معنى از ابو مسلم است . جبائى گويد : يعنى در بارهء تو طورى كه متوجه نباشى ، نيرنگ مىكنند و خداوند ، بطورى كه آنها ندانند ، آنها را گرفتار عذاب مىكند . برخى گويند : يعنى آنها مكر مىكنند و خداوند كيفر مكر آنها را مىدهد . چنان كه مىفرمايد :\r\n « جَزاءُ سَيِّئَةٍ سَيِّئَةٌ مِثْلُها »  ( شورى 40 : كيفر هر بدى ، مثل خود آن بد است )  وَ اللَّهُ خَيْرُ الْماكِرِينَ  : خداوند بهترين مكر كنندگان است ، زيرا جز آنچه حق و صواب است نمىانديشد و آن اين است كه : عذاب را بر كسانى كه سزاوار آن هستند ، نازل مىكند . مردم گاهى در بارهء ظلم و فساد ، مكر مىكنند و گاهى در بارهء عدل . اما فايدهء اين قسم مكر آنها نيز به اندازهء مكر خداوند به مردم مؤمن فايده نمىرساند . از اين جهت خداوند .  « خَيْرُ الْماكِرِينَ »  است .\r\n\r\n","description":"","footnote":"","page_name":" 204 ","page_number":206},
  {"content":"\r\n\r\nبرخى گفته‌اند : يعنى خداوند بهترين كيفر دهندگان مكر است .\r\n\r\nنظم آيات :\r\nابو مسلم گويد : اين آيه ، متصل است به  « وَ اذْكُرُوا إِذْ أَنْتُمْ قَلِيلٌ . . . »  ( آيه 26 ) يعنى : آن حالت را به ياد آوريد و آن وقت كه كفار در بارهء شما به نيرنگ بازى پرداختند .\r\nبرخى گفته‌اند : اين آيه ، متصل است به آيهء قبل :  « إِنْ تَتَّقُوا اللَّهَ يَجْعَلْ . . . »  يعنى : اگر تقوى پيشه كنيد ، براى شما اسباب نجات مهيا مىكند . همانطورى كه پيامبر و اصحابش را از مكر مشركين نجات داد . اين را به ياد داشته باشيد .\r\n\r\n","description":"","footnote":"","page_name":" 205 ","page_number":207},
  {"content":"\r\n\r\n\r\n[ سوره الأنفال ( 8 ) : آيات 31 تا 34 
  ]\r\nوَ إِذا تُتْلى عَلَيْهِمْ آياتُنا قالُوا قَدْ سَمِعْنا لَوْ نَشاءُ لَقُلْنا مِثْلَ هذا إِنْ هذا إِلاَّ أَساطِيرُ الْأَوَّلِينَ ( 31 ) وَ إِذْ قالُوا اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ أَوِ ائْتِنا بِعَذابٍ أَلِيمٍ ( 32 ) وَ ما كانَ اللَّهُ لِيُعَذِّبَهُمْ وَ أَنْتَ فِيهِمْ وَ ما كانَ اللَّهُ مُعَذِّبَهُمْ وَ هُمْ يَسْتَغْفِرُونَ ( 33 ) وَ ما لَهُمْ أَلاَّ يُعَذِّبَهُمُ اللَّهُ وَ هُمْ يَصُدُّونَ عَنِ الْمَسْجِدِ الْحَرامِ وَ ما كانُوا أَوْلِياءَهُ إِنْ أَوْلِياؤُهُ إِلاَّ الْمُتَّقُونَ وَ لكِنَّ أَكْثَرَهُمْ لا يَعْلَمُونَ ( 34 )\r\n« 1 »\r\n\r\nترجمه :\r\nهنگامى كه آيات ما بر آنها خوانده شود ، گويند : شنيديم . اگر بخواهيم مثل اين را مىگوييم . اين قرآن ، چيزى جز قصه‌هاى گذشتگان نيست . و به ياد آور هنگامى كه گفتند : خدايا ، اگر اين قرآن ، حق و از جانب تست ، بر سر ما از آسمان سنگ ببار يا عذابى دردناك براى ما بفرست . خداوند با بودن تو در ميان ايشان ، آنها را عذاب نميكند و خداوند آنها را در حال استغفار ، عذاب كننده نيست . چرا خداوند آنها را عذاب نكند ؟ حال آنكه از مسجد الحرام جلوگيرى مىكنند و دوستان آن نيستند . دوستان آن تنها مردم متقى هستند . لكن بيشتر آنها نمىدانند .\r\n\r\n\r\n","description":"","footnote":"\r\n( 1 ) - سوره انفال آيه 31 تا 34 جزء 9 سوره 8\r\n","page_name":" 206 ","page_number":208},
  {"content":"\r\n\r\n\r\nبيان آيه 31 تا 34\r\n\r\nاعراب :\r\n هُوَ الْحَقَّ  : ضمير فصل محلى از اعراب ندارد . « الحق » خبر « كان » .\r\nليعذبهم : لام جحد . اين لام در جملهء مثبت نمىآيد .\r\n أَلَّا يُعَذِّبَهُمُ اللَّهُ  : در محل نصب و حرف جر آن حذف شده است .\r\n\r\nمقصود :\r\nاكنون خداوند در بارهء عناد كفار مىفرمايد :\r\n وَ إِذا تُتْلى عَلَيْهِمْ آياتُنا قالُوا قَدْ سَمِعْنا  : هر گاه قرآن براى ايشان خوانده شود ، مىگويند : شنيديم . سماع ، به معناى ادراك صوت از راه گوش است .\r\n لَوْ نَشاءُ لَقُلْنا مِثْلَ هذا  : اگر ميخواستيم ، نظير آن را مىگفتيم . اين ادعا را وقتى مىكردند كه عجز آنها از آوردن مثل قرآن ظاهر شده بود . گاهى انسان بخاطر شدت عداوت ، چنين ادعاهايى مىكند .\r\nبرخى گويند : آنها هنوز از اينكه بتوانند مثل قرآن را بياورند ، مأيوس نشده بودند ، زيرا قرآن از همان الفاظى تركيب شده بود كه بر زبان آنها جريان داشت ، از اينرو اميدوار بودند كه بتوانند با قرآن رقابت كنند . اما اژدها شدن عصا كارى بود كه كسى نمىتوانست بانجام آن اميدوار باشد .\r\n إِنْ هذا إِلَّا أَساطِيرُ الْأَوَّلِينَ  : قرآن چيزى جز داستان گذشتگان نيست كه بر ما مىخوانى .\r\nگويندهء اين مطلب ، نضر بن حارث بن كلده بود . او و عقبة بن ابى معيط روز بدر اسير شدند و بفرمان پيامبر بقتل رسيدند .\r\nپيامبر فرمود : يا على ، نضر را بياور . على ( ع ) مويش را گرفت و نزد پيامبر آورد .\r\n\r\n","description":"","footnote":"","page_name":" 207 ","page_number":209},
  {"content":"\r\n\r\nگفت : يا محمد ، از تو تقاضا مىكنم كه با من مثل ساير قريش رفتار كنى . اگر آنها را كشتى ، مرا هم بكش و اگر نكشتى و فديه گرفتى ، مرا هم نكش و از من فديه بگير . فرمود :\r\nخداوند بوسيلهء اسلام ، خويشاوندى را از ميان برد . سپس بعلى دستور داد كه گردنش را بزند ، آن گاه بعلى دستور داد كه عقبه را بياورد و بقتل برساند .\r\nسعيد بن جبير گويد : در روز بدر پيامبر خدا سه تن از قريش را بقتل رسانيد : مطعم بن عدى و نضر بن حارث و عقبة بن ابى معيط .\r\n وَ إِذْ قالُوا اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ أَوِ ائْتِنا بِعَذابٍ أَلِيمٍ  : به ياد آور هنگامى را كه كفار گفتند : خدايا ، اگر آنچه محمد آورده ، حق و از جانب تو هست ، همانطورى كه بر قوم لوط ، سنگ باريدى ، بر ما هم از آسمان سنگ ببار ، يا اينكه ما را دچار عذابى سخت گردان . سعيد بن جبير و مجاهد گويند : گويندهء اين سخن نيز نضر بن حارث است . برخى روايت كرده‌اند كه گويندهء آن ابو جهل است .\r\nپرسش - 1 ممكن است گفته شود : چرا بخاطر چيزى كه حق است ، طلب عذاب كردند ، در حالى كه بايد طلب خير و ثواب كنند ؟\r\nپاسخ آنها معتقد بودند كه آنچه پيامبر آورده ، حق نيست و چون حق نيست ، عذابى هم بر آنها نازل نخواهد شد .\r\nپرسش - 2 چرا مىگويد : از آسمان سنگ ببار . در حالى كه باريدن ، جز از آسمان امكان ندارد ؟\r\nپاسخ 1 - ممكن است سنگ از جاى بلندى غير از آسمان باريده شود .\r\n2 - در اينجا كلمهء « من » براى بيان است .\r\n\r\n","description":"","footnote":"","page_name":" 208 ","page_number":210},
  {"content":"\r\n\r\n وَ ما كانَ اللَّهُ لِيُعَذِّبَهُمْ وَ أَنْتَ فِيهِمْ  : در اينجا خداوند سبب مهلت آنها را بيان مىكند . يعنى : خداوند بخاطر فضل و حرمت تو اهل مكه را گرفتار عذاب نمىكند ، زيرا ترا براى رحمت فرستاده است ، مگر اينكه ترا از ميان خود بيرون كنند .\r\nابن عباس گويد : خداوند آنها را عذاب نكرده ، مگر هنگامى كه پيغمبر اسلام را از مكه بيرون كردند .\r\n وَ ما كانَ اللَّهُ مُعَذِّبَهُمْ وَ هُمْ يَسْتَغْفِرُونَ  : مقصود اين است كه بعد از اخراج تو هم با بودن گروهى از مؤمنين در ميان ايشان ، عذابشان نخواهد كرد . بعد از آنكه پيامبر از مكه خارج شد ، بقيهء مؤمنين با داشتن عذر در مكه بودند و مىخواستند ، مهاجرت كنند . خداوند بخاطر احترام و بخاطر استغفار آنان ، اهل مكه را عذاب نكرد . پس از آنكه اينها هم از مكه خارج شدند ، دستور فتح مكه را صادر فرمود ، اين معنى از گروهى از مفسران است .\r\nبرخى گويند : منظور اين است كه آنها را در دنيا بخاطر اينكه از خدا طلب مغفرت مىكنند ، عذاب نمىكند بلكه عذاب آنها را در آخرت موكول مىكند .\r\nدر تفسير على بن ابراهيم است كه : پيامبر بقريش فرمود : من شاهان جهان را مىكشم و سلطنت را به شما مىدهم . مرا اطاعت كنيد تا بر عرب و عجم سلطنت كنيد .\r\nابو جهل از راه حسد گفت : خدايا اگر اين سخن حق است . . . سپس گفت : خدايا ما را بيامرز ، از اينرو اين آيه نازل شد :  « وَ ما كانَ اللَّهُ لِيُعَذِّبَهُمْ وَ . . . »  هنگامى كه تصميم بقتل پيامبر گرفتند و او را از مكه خارج كردند ، خداوند فرمود :\r\n وَ ما لَهُمْ أَلَّا يُعَذِّبَهُمُ اللَّهُ . . . . »  در نتيجه ، در جنگ بدر آنها را به شمشير عذاب كرد و كشت .\r\nبرخى گويند : يعنى اگر استغفار كنند ، آنها را عذاب نمىكند . بدينترتيب آنها را دعوت به استغفار مىكند .\r\nمجاهد گويد : در اصلاب آنها كسانى بودند ، كه استغفار مىكردند . عكرمه گويد : در اصلاب آنها كسانى بودند كه اسلام مىآوردند . از على ( ع ) روايت شده\r\n\r\n","description":"","footnote":"","page_name":" 209 ","page_number":211},
  {"content":"\r\n\r\nاست كه : در روى زمين ، دو امان براى نجات از عذاب بود ( وجود گرامى پيامبر و استغفار ) يكى برداشته شد و ديگرى باقى است . استغفار را رها نكنيد .\r\n وَ ما لَهُمْ أَلَّا يُعَذِّبَهُمُ اللَّهُ وَ هُمْ يَصُدُّونَ عَنِ الْمَسْجِدِ الْحَرامِ  : چرا خداوند آنها را عذاب نكند ، حال آنكه دوستان مسجد الحرام را از مسجد الحرام منع مىكنند ؟\r\nكلمهء « اوليائه » بقرينهء بعد حذف شده است .\r\n وَ ما كانُوا أَوْلِياءَهُ  : اينها دوستان مسجد الحرام نيستند ، اگر چه در تعميرات آن بكوشند .\r\n إِنْ أَوْلِياؤُهُ إِلَّا الْمُتَّقُونَ وَ لكِنَّ أَكْثَرَهُمْ لا يَعْلَمُونَ  : حسن گويد : يعنى دوستان مسجد الحرام كسانى هستند كه تقوى دارند ، لكن بيشتر آنها نمىدانند . از امام باقر ( ع ) نيز همين طور روايت شده است .\r\nبرخى گويند : يعنى اينان أولياى خدا نيستند . اولياى خدا كسانى هستند كه از معصيت اجتناب مىكنند .\r\nپرسش در آيهء قبل ، گفت : با بودن تو در ميان ايشان و با اينكه طلب مغفرت كنند ، آنها را عذاب نمىكنم . در اينجا مىگويد : بخاطر اينكه از مسجد الحرام منع مىكنند ، آنها را عذاب مىكنم . يعنى چه ؟\r\nپاسخ 1 - منظور از عذاب اول ، نازل كردن بلاهايى است كه بر امتهاى پيش هم نازل مىشد و منظور از عذاب دوم ، كشتن و اسير كردن است كه بعد از خارج شدن مؤمنين از مكه ، دامنگير آنها شد .\r\n2 - مقصود از عذاب اول ، عذاب دنيا و مقصود از عذاب دوم ، عذاب آخرت است .\r\n3 - اول آنها را دعوت مىكند كه استغفار كنند تا گرفتار عذاب دنيا و آخرت نشوند ، زيرا كسى كه استغفار توبه كند ، در دنيا و آخرت ، از عذاب نجات مىيابد .\r\nسپس مىگويد : آنها استحقاق عذاب دارند ، زيرا از مسجد الحرام ، منع مىكنند\r\n.\r\n\r\n","description":"","footnote":"","page_name":" 210 ","page_number":212},
  {"content":"\r\n\r\n\r\n[ سوره الأنفال ( 8 ) : آيات 35 تا 37 
  ]\r\nوَ ما كانَ صَلاتُهُمْ عِنْدَ الْبَيْتِ إِلاَّ مُكاءً وَ تَصْدِيَةً فَذُوقُوا الْعَذابَ بِما كُنْتُمْ تَكْفُرُونَ ( 35 ) إِنَّ الَّذِينَ كَفَرُوا يُنْفِقُونَ أَمْوالَهُمْ لِيَصُدُّوا عَنْ سَبِيلِ اللَّهِ فَسَيُنْفِقُونَها ثُمَّ تَكُونُ عَلَيْهِمْ حَسْرَةً ثُمَّ يُغْلَبُونَ وَ الَّذِينَ كَفَرُوا إِلى جَهَنَّمَ يُحْشَرُونَ ( 36 ) لِيَمِيزَ اللَّهُ الْخَبِيثَ مِنَ الطَّيِّبِ وَ يَجْعَلَ الْخَبِيثَ بَعْضَهُ عَلى بَعْضٍ فَيَرْكُمَهُ جَمِيعاً فَيَجْعَلَهُ فِي جَهَنَّمَ أُولئِكَ هُمُ الْخاسِرُونَ ( 37 )\r\n« 1 »\r\n\r\nترجمه :\r\nنماز آنها نزد خانه ، جز سوت زدن و كف زدن نيست . عذاب را بكيفر كفرتان بچشيد . كسانى كه كافر شدند ، اموال خود را براى مانع شدن از دين خدا انفاق مىكنند اينان اموال خود را انفاق مىكنند ، آن گاه مايهء حسرت آنها مىشود ، آن گاه مغلوب مىشوند . آنان كه كافر شدند ، رهسپار جهنم خواهند شد . تا خداوند ، پليد را از پاك جدا گرداند و پليدها را روى هم قرار دهد و بر روى هم انباشته كند و در جهنم قرار دهد . آنان مردمى زيانكارند .\r\n\r\n\r\n","description":"","footnote":"\r\n( 1 ) - سوره انفال آيه 35 تا 37 جزء 9 سوره 8\r\n","page_name":" 211 ","page_number":213},
  {"content":"\r\n\r\n\r\nبيان آيه 35\r\n\r\nقرائت :\r\nدر قرائت غير مشهور « صلاتهم » منصوب و « مكاء » مرفوع شده است . اشكال آن اين است كه اسم « كان » نكره و خبر آن معرفه مىشود . مگر اينكه بگوييم در اينجا نكرهء جنس افادهء معرفه مىكند . وانگهى در جملهء منفى چيزهايى جايز است كه در جملهء مثبت جايز نيست .\r\n\r\nلغت :\r\nمكاء : سوت زدن تصديه : كف زدن\r\n\r\nمقصود :\r\nاكنون در وصف نماز آنها مىفرمايد :\r\n وَ ما كانَ صَلاتُهُمْ عِنْدَ الْبَيْتِ إِلَّا مُكاءً وَ تَصْدِيَةً  : ابن عباس گويد : قريش با تن عريان خانهء خدا را طواف مىكردند و سوت مىكشيدند و كف مىزدند . مقصود از « صلاة » دعاست . يعنى بجاى دعا و تسبيح ، سوت مىكشيدند و كف مىزدند . در حقيقت ، عبادت آنها نوعى لهو و لعب بود . پس مسلمين ، كه در كنار اين خانه ، بعبادت و اطاعت مىپردازند ، بايد مشركين را از آن دور سازند .\r\nدر روايت است كه وقتى پيامبر خدا مشغول نماز مىشد ، دو مرد از بنى عبد الدار ، سمت راستش مىايستادند و سوت مىكشيدند و دو تن در سمت چپش مىايستادند و كف مىزدند و از اينكه براحتى نماز گذارد ، مانع مىشدند . پيامبر خدا همهء آنها را در جنگ بدر كشت . اكنون به اين عده و ساير بنى عبد الدار مىفرمايد :\r\n فَذُوقُوا الْعَذابَ بِما كُنْتُمْ تَكْفُرُونَ  : حسن و ضحاك گويند : يعنى بكيفر كفرتان ، عذاب شمشير بدر را بچشيد . برخى گويند : يعنى عذاب آخرت را بچشيد\r\n.\r\n\r\n","description":"","footnote":"","page_name":" 212 ","page_number":214},
  {"content":"\r\n\r\n\r\nبيان آيه 36 - 37\r\n\r\nلغت :\r\nحسرة : اندوه .\r\nتميز : جدا كردن .\r\nركم : انباشتن .\r\n\r\nشأن نزول :\r\nسعيد بن جبير و مجاهد مىگويند : اين آيه‌ها در بارهء ابو سفيان نازل شده است . وى در جنگ احد ، غير از عرب ، دو هزار نفر از حبشىها را براى جنگ با مسلمين استخدام كرده بود ، كعب بن مالك در بارهء ايشان گويد :\r\n فجئنا الى موج من البحر وسطهم * احابيش منهم حاسر و مقنع \r\n ثلاثة آلاف و نحن بقية * ثلاث مئين ان كثرنا فاربع \r\nيعنى : بموجى از دريا رسيديم كه در ميان ايشان حبشىها بودند . برخى نقاب داشتند و برخى نه .\r\nآنها سه هزار نفر بودند و ما سيصد نفر و حد اكثر چهار صد نفر بوديم .\r\nكلبى و ضحاك گويند : در بارهء آن عدهء دوازده نفرى نازل شده است كه به نوبت ، سپاهيان جنگ بدر را با دادن ده گوسفند ، اطعام مىكردند . اينان عبارتند از : ابو جهل عقبه ، شيبه ، نبيه ، منبه ، ابو البختر ، نضر بن حارث ، حكيم بن حزام ، ابى بن خلف ، زمعة بن اسود ، حرث بن عامر و عباس .\r\nمحمد بن اسحاق روايت كرده است كه : نزول آيه‌ها به اين مناسبت است كه پس از جنگ بدر ، صفوان بن اميه و عكرمة بن ابى جهل نزد ابو سفيان و كسانى كه در كاروان متاعى داشتند ، رفتند و پيشنهاد كردند كه متاعها را به آنها بدهند ، تا ميان خانواده‌هايى\r\n\r\n","description":"","footnote":"","page_name":" 213 ","page_number":215},
  {"content":"\r\n\r\nكه سرپرستشان كشته شده بود ، تقسيم كنند . آنها هم متاع‌ها را دادند و بدين مناسبت ، آيه‌ها نازل شد .\r\n\r\nمقصود :\r\nاكنون در باره اينكه مشركين اموال خود را در راه معصيت خدا صرف مىكردند ، مىفرمايد :\r\n إِنَّ الَّذِينَ كَفَرُوا يُنْفِقُونَ أَمْوالَهُمْ لِيَصُدُّوا عَنْ سَبِيلِ اللَّهِ فَسَيُنْفِقُونَها ثُمَّ تَكُونُ عَلَيْهِمْ حَسْرَةً  : كسانى كه در راه جنگ با پيامبر ، اموال خود را انفاق مىكنند ، براى اينكه مردم را از دين خداوند ، منع كنند ، به زودى دچار حسرت خواهند شد و خواهند فهميد ، كه در دنيا و در آخرت ، از آن نفعى نخواهند برد ، بلكه وسيلهء بدبختى آنها خواهد شد .\r\nاينكه مىگويد : براى اينكه مردم را از دين خداوند ، منع كنند ، از اين حيث است كه آنها اگر چه دين خدا را نمىشناختند ، لكن نتيجهء عمل آنان ، چيزى جز اين نبود .\r\n ثُمَّ يُغْلَبُونَ  : آن گاه در ميدان جنگ نيز دچار شكست خواهند شد . از اين جمله ، استفاده مىشود كه پيامبر گرامى اسلام در ادعاى نبوت ، راستگو بود ، زيرا از چيزى خبر مىدهد كه هنوز واقع نشده است .\r\n وَ الَّذِينَ كَفَرُوا إِلى جَهَنَّمَ يُحْشَرُونَ  : كسانى كه كافر شدند ، بعد از آنكه در اين جهان ، بر اثر شكست ، دچار حسرت مىشوند ، در آخرت نيز گرفتار جهنم خواهند شد .\r\nاينكه در اينجا باز هم  « وَ الَّذِينَ كَفَرُوا »  را تكرار مىكند ، بخاطر اين است كه برخى از آنهايى كه اموال خود را در راه مبارزهء با اسلام ، انفاق مىكردند ، بعداً مسلمان شدند . بنا بر اين عذاب آخرت مخصوص آن عده‌اى است كه مردند و مسلمان نشدند .\r\n لِيَمِيزَ اللَّهُ الْخَبِيثَ مِنَ الطَّيِّبِ وَ يَجْعَلَ الْخَبِيثَ بَعْضَهُ عَلى بَعْضٍ فَيَرْكُمَهُ \r\n\r\n","description":"","footnote":"","page_name":" 214 ","page_number":216},
  {"content":"\r\n\r\n جَمِيعاً   فَيَجْعَلَهُ فِي جَهَنَّمَ  : تا انفاقى كه مؤمنين مىكنند ، از انفاقى كه مشركين مىكنند ، تميز يابد و انفاق مشركين را روى هم انباشته كند و در آخرت ، يكباره و يك جا آن را در جهنم قرار دهد و آنها را بوسيلهء آن كيفر دهد . چنان كه مىفرمايد :\r\n « يَوْمَ يُحْمى عَلَيْها فِي نارِ جَهَنَّمَ . . . »  ( توبه 35 : روزى كه طلا و نقره‌ها را در جهنم ، حرارت دهند و پيشانى و . . . . آنها را داغ كنند ) برخى گويند : يعنى براى اينكه در اين دنيا مؤمن را بوسيلهء پيروزى و احكام مخصوص و در آخرت بوسيلهء پاداش و بهشت از مردم كافر ممتاز گرداند . برخى گويند :\r\nيعنى براى اينكه كافر را در جهنم و مؤمن را در بهشت قرار دهد و افراد پليد را طورى روى هم انباشته كند كه عرصه بر آنها تنگ شود و مثل ابرهاى متراكم باشند و با اين كيفيت ، داخل جهنم شوند .\r\n أُولئِكَ هُمُ الْخاسِرُونَ  : اينها مردمى زيانكار هستند ، زيرا بوسيلهء انفاق مال در راه معصيت ، در آخرت براى خود عذاب مىخرند\r\n.\r\n\r\n","description":"","footnote":"","page_name":" 215 ","page_number":217},
  {"content":"\r\n\r\n\r\n[ سوره الأنفال ( 8 ) : آيات 38 تا 40 
  ]\r\nقُلْ لِلَّذِينَ كَفَرُوا إِنْ يَنْتَهُوا يُغْفَرْ لَهُمْ ما قَدْ سَلَفَ وَ إِنْ يَعُودُوا فَقَدْ مَضَتْ سُنَّتُ الْأَوَّلِينَ ( 38 ) وَ قاتِلُوهُمْ حَتَّى لا تَكُونَ فِتْنَةٌ وَ يَكُونَ الدِّينُ كُلُّهُ لِلَّهِ فَإِنِ انْتَهَوْا فَإِنَّ اللَّهَ بِما يَعْمَلُونَ بَصِيرٌ ( 39 ) وَ إِنْ تَوَلَّوْا فَاعْلَمُوا أَنَّ اللَّهَ مَوْلاكُمْ نِعْمَ الْمَوْلى وَ نِعْمَ النَّصِيرُ ( 40 )\r\n« 1 »\r\n\r\nترجمه :\r\nبمردم كافر بگو : اگر نهى را قبول كنند ، گناهانشان بخشوده خواهد شد و اگر بازگشت كنند ، روش خداوند ، در بارهء پيشينيان ، گذشته است . با آنها جنگ كن تا فتنه‌اى نباشد و همهء دين از خدا باشد .\r\nاگر بفرمان آيند ، خداوند بكردارشان بصير است و اگر روى گردان شوند ، بدانيد كه خداوند سرور شما و نيكو سرور و نيكو ياورى است .\r\n\r\n\r\n","description":"","footnote":"\r\n( 1 ) - سوره انفال آيه 38 تا 40 جزء 9 سوره 8\r\n","page_name":" 216 ","page_number":218},
  {"content":"\r\n\r\n\r\nبيان آيهء 38 تا 40\r\n\r\nلغت :\r\nانتهاء : سر پيچى كردن از كارى كه از آن نهى شده است .\r\nسنة : طريقه ، سيره ، روش . شاعر گويد :\r\n فلا تجزعن من سنة انت سرتها * فاول راضى سنة من يسيرها \r\nيعنى : از روشى كه در پيش داشته‌اى ، شكوه و ناله نكن ، زيرا اول كسى كه از روشى خشنود است ، كسى است كه آن را در پيش داشته است .\r\nسلوف : سبقت گرفتن .\r\nتولى : روى گرداندن . تولى از دين ، پشت كردن به آن .\r\n\r\nاعراب :\r\n إِنْ تَوَلَّوْا فَاعْلَمُوا  : شرط و جزا . در اينجا فعل امر ، جواب واقع مىشود ، زيرا در معنى ، بمنزلهء خبر : « واجب عليكم العلم . . . » است .\r\n\r\nمقصود :\r\nاكنون خداوند ، آنها را دعوت به توبه و ايمان كرده ، ميفرمايد :\r\n قُلْ لِلَّذِينَ كَفَرُوا إِنْ يَنْتَهُوا يُغْفَرْ لَهُمْ ما قَدْ   سَلَفَ  : بمردم كافر بگو : اگر از شرك توبه كنند و از آن دست بردارند ، گناه پيشين آنها بخشوده خواهد شد .\r\n وَ إِنْ يَعُودُوا فَقَدْ مَضَتْ سُنَّتُ الْأَوَّلِينَ  : و اگر باز هم بازگشت بجنگ كنند و در راه كفر اصرار داشته باشند ، سنت خداوند در بارهء گذشتگان اين بوده است كه همواره مؤمنين را يارى و دشمنان دين را دچار ذلت و بدبختى كرده است . اينكه مىگويد :  « سُنَّتُ الْأَوَّلِينَ »  و سنت را نسبت به اولين ميدهد ، بخاطر اين است كه سنت خداوند در بارهء آنها اجرا مىشده است . در جاى ديگر مىفرمايد « سنة من\r\n\r\n","description":"","footnote":"","page_name":" 217 ","page_number":219},
  {"content":"\r\n\r\nارسلنا » ( اسراء 77 ) و سنت را به فرستادگان خود نسبت مىدهد : زيرا سنت الهى بدست ايشان ، اجرا مىشده است . از اينرو مىگويد :  « وَ لا تَجِدُ لِسُنَّتِنا تَحْوِيلًا »  ( اسراء 77 ) و سنت را مجدداً نسبت بذات پاك خود مىدهد ، زيرا در حقيقت مجرى واقعى سنت ، خود خداوند است .\r\n وَ قاتِلُوهُمْ حَتَّى لا تَكُونَ فِتْنَةٌ  : اين خطاب به پيامبر و مؤمنان است : براى اينكه با كفار جنگ كنند و فتنهء شرك را ريشه كن سازند . منظور اين است : جنگ كنيد تا كافرى كه بدون پيمان باشد ، باقى نماند . زيرا كافرى كه پيمانى ندارد ، در ميان قوم خود نفوذ دارد و آنها را بدين خود دعوت مىكند و در دين خدا فتنه ايجاد مىكند .\r\n وَ يَكُونَ الدِّينُ كُلُّهُ لِلَّهِ  و اهل حق و باطل ، همه بر دين حق اجتماع كنند و داراى عقايد صحيح گردند . يعنى : بر اثر اجتماع مردم بر دين حق ، همهء دين از خداوند خواهد بود . زراره و ديگران از امام صادق ( ع ) نقل كرده‌اند كه : هنوز تاويل اين آيه ، فرا نرسيده است . هنگامى كه قائم ما قيام كند ، كسانى كه در آن زمان بر روى زمين باشند ، تاويل اين آيه را خواهند ديد و دين محمد ( ص ) ، جهان را فرا خواهد گرفت و مشركى بر روى زمين باقى نخواهد ماند ، چنان كه خداوند مىفرمايد :  « يَعْبُدُونَنِي لا يُشْرِكُونَ بِي شَيْئاً  » ( نور 55 : مرا مىپرستند و چيزى را شريك من نمىسازند )  فَإِنِ انْتَهَوْا فَإِنَّ اللَّهَ بِما يَعْمَلُونَ بَصِيرٌ  : اگر از كفر ، دست بردارند ، خداوند به ظاهر و باطن ايشان بصير است و پاداش آنها را مىدهد .\r\n وَ إِنْ تَوَلَّوْا فَاعْلَمُوا أَنَّ اللَّهَ مَوْلاكُمْ نِعْمَ الْمَوْلى وَ نِعْمَ النَّصِيرُ  : و اگر از دين خدا و طاعتش روى گردان شوند ، بدانيد كه خداوند ، ياور و نگهبان و سرور شماست . او سرور و نگهبان و ياور خوبى است و مؤمنين را در راه فرمانبردارى يارى مىكند و ياران خود را به خود وانمىگذارد\r\n.\r\n\r\n","description":"","footnote":"","page_name":" 218 ","page_number":220},
  {"content":"\r\n\r\n\r\n[ سوره الأنفال ( 8 ) : آيه 41 
  ]\r\nوَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ إِنْ كُنْتُمْ آمَنْتُمْ بِاللَّهِ وَ ما أَنْزَلْنا عَلى عَبْدِنا يَوْمَ الْفُرْقانِ يَوْمَ الْتَقَى الْجَمْعانِ وَ اللَّهُ عَلى كُلِّ شَيْءٍ قَدِيرٌ ( 41 )\r\n« 1 »\r\n\r\nترجمه :\r\nبدانيد كه غنيمتى را كه بدست مىآوريد ، خمس آن براى خدا و رسول و خويشاوندان و يتيمان و مستمندان و مسافران تهيدست است ، در صورتى كه به خدا و آنچه بر بندهء خود در روز فرقان ، روزى كه دو گروه به يكديگر برخوردند ، نازل كرديم ، ايمان داشته باشيد و خداوند بر هر چيزى قادر است .\r\n\r\n\r\n","description":"","footnote":"\r\n( 1 ) - سوره انفال آيه 41 جزء 10 سوره 8\r\n","page_name":" 219 ","page_number":221},
  {"content":"\r\n\r\n\r\nبيان آيه 41\r\n\r\nلغت :\r\nغنيمة : مالى كه بوسيلهء جنگ از كفار بدست آيد . اين مال را خداوند به مسلمين بخشيده است . « فىء » مالى است كه از ايشان بدون جنگ بدست آيد . قول عطا و مذهب شافعى و سفيان همين است . از ائمهء ما نيز همين طور روايت شده است . برخى گفته‌اند : غنيمت و فىء يكى است . اينان مدعى هستند كه اين آيه ، ناسخ آيهء :\r\n « ما أَفاءَ اللَّهُ عَلى رَسُولِهِ مِنْ أَهْلِ الْقُرى فَلِلَّهِ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ »  است ( حشر 7 : اموالى كه خداوند از اهل قريه‌ها به پيامبر خود مىبخشد ، از خدا و رسول و خويشاوندان و يتيمان و مستمندان و ابن السبيل است ) يتيم : طفلى كه در دورهء خردسالى پدر را از دست بدهد . حيوانات از طرف مادر يتيم مىشوند و انسان از طرف پدر .\r\nمسكين : كسى كه صدقه برايش حلال باشد . مستمند .\r\nابن السبيل : مسافرى كه پولش تمام شده باشد ، او را ابن السبيل مىگويند ، زيرا راه سفر او را گرفتار و محتاج كرده است .\r\n\r\nاعراب :\r\n فَأَنَّ لِلَّهِ  : در بارهء فتح همزه ، دو قول است : 1 - به تقدير « على ان » و حرف جر حذف شده است . 2 - عطف است بر « ان » اول و خبر « ان » اول بواسطهء وجود قرينه حذف شده است .\r\n\r\nمقصود :\r\nاكنون خداوند متعال ، به منظور بيان حكم غنيمت مىفرمايد :\r\n\r\n","description":"","footnote":"","page_name":" 220 ","page_number":222},
  {"content":"\r\n\r\n وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى  :\r\nعلما در بارهء كيفيت تقسيم خمس و مستحقين آن اقوالى دارند :\r\n1 - عقيدهء اصحاب ما « 1 » اين است كه : خمس به شش سهم تقسيم مىشود : سهمى براى خدا و سهمى براى رسول و سهمى براى خويشاوندان رسول است . اين سه سهم را به امام كه جانشين پيامبر است داده مىشود . سه سهم ديگر ، يك سهم براى يتيمان آل - محمد ( ص ) و يك سهم براى مستمندان ايشان و يك سهم براى ابن السبيل است و ديگران با آنها شريك نيستند ، زيرا خداوند بر اولاد پيامبر ، صدقه را كه چرك اموال مردم است ، تحريم كرده است . طبرى از امام زين العابدين و امام باقر ( ع ) و از ابو العاليه و ربيع نقل كرده است كه خمس به شش سهم تقسيم مىشود . جز اينكه ابو العاليه و ربيع مىگويند :\r\nسهم خداوند براى كعبه و باقى براى كسانى است كه در آيهء ياد شده‌اند . مقتضاى ظاهر قرآن نيز همين است كه خمس را بايد به شش سهم تقسيم كرد .\r\n2 - خمس به پنج سهم تقسيم مىشود . سهم خدا و رسول ، يكى است . اين سهم بايد صرف تهيهء سلاح و لشكر بشود . از ابن عباس و ابراهيم و قتاده و عطا چنين روايت شده است .\r\n3 - خمس به چهار قسم ، تقسيم مىشود . سهم ذوى القربى بخويشان پيامبر و سه سهم ديگر به يتيم و مستمند و ابن السبيل مسلمان داده مىشود . اين قول از شافعى است .\r\n4 - خمس به سه سهم ، تقسيم مىشود ، زيرا سهم پيامبر با وفاتش ساقط شده است و از پيامبران ارث برده نمىشود . سهم ذوى القربى را هم ابو بكر و عمر ندادند و هيچكس اعتراضى نكرد . اين مذهب ، از ابو حنيفه و اهل عراق است . برخى از اينان گفته‌اند :\r\nاگر يك سهم به فقراى ذوى القربى و سه سهم به ديگران داده شود ، جايز است و اگر ذوى - القربى هم جزء فقرا شمرده شوند و سهمى به آنها داده نشود ، جايز است .\r\nدر بارهء ذوى القربى نيز اختلاف است :\r\n\r\n\r\n","description":"","footnote":"\r\n( 1 ) - شيعه اثنى عشرى ، مسترحمى\r\n","page_name":" 221 ","page_number":223},
  {"content":"\r\n\r\n1 - ابن عباس و مجاهد گويند : منظور بنى هاشم است كه از فرزندان عبد المطلب است . نظر اصحاب ما نيز همين است .\r\n2 - برخى گويند : اولاد هاشم بن عبد مناف و اولاد مطلب بن عبد مناف است ، شافعى همين است . از پيامبر اسلام نيز روايت شده است .\r\nاصحاب ما مىگويند : خمس در فايده‌اى كه از كسب و تجارت برده مىشود و در گنج و معدن و غواصى و . . . واجب است . ممكن است دليل اين قول را خود آيه بدانيم ، زيرا در لغت ، بهمهء اينها غنيمت گفته مىشود .\r\n فَأَنَّ لِلَّهِ خُمُسَهُ  : گويند : تقسيم خمس را با نام خداوند آغاز كرده است و اين به منظور تيمن و تبرك است و الا همه چيز به خداوند تعلق دارد . مقصود اين است كه عمل به منظور تقرب به خداوند انجام گيرد .\r\n وَ لِلرَّسُولِ  : گويند : يكى از پنج سهم خمس براى پيامبر بود تا صرف زندگى خود و ما زاد آن را صرف سلاح و لشكر و . . بكند .\r\n وَ لِذِي الْقُرْبى  : برخى گفته‌اند : اين دو سهم ( سهم رسول و سهم ذوى القربى ) با وفات پيامبر ساقط شده است . شافعى گويد : سهم پيامبر صرف سپاه و سلاح و سهم ذوى القربى صرف بنى هاشم و بنى المطلب مىشود . اين استحقاق ، از راه اسم و نسب است و غنى و فقير ، در آن شركت دارند . از حسن و قتاده نقل شده است كه :\r\nسهم خدا و سهم رسول و سهم ذوى القربى به امامى كه جانشين پيامبر است ، داده مىشود تا به مصرف خويشتن و عائله خود و مصالح مسلمين برساند . اين قول با مذهب ما مطابق است .  وَ الْيَتامى وَ الْمَساكِينِ وَ ابْنِ السَّبِيلِ  : گويند : اين سه سهم مال همهء مردم است و بايد باندازه‌اى كه احتياج دارند ، ميان ايشان تقسيم شود . گفتيم : از نظر ما اين سه سهم هم مخصوص يتيمان و مستمندان و ابن السبيل بنى هاشم است .\r\n إِنْ كُنْتُمْ آمَنْتُمْ بِاللَّهِ وَ ما أَنْزَلْنا عَلى عَبْدِنا يَوْمَ الْفُرْقانِ يَوْمَ الْتَقَى الْجَمْعانِ :  برخى اين جمله را مربوط به آيهء پيش  « فَاعْلَمُوا أَنَّ اللَّهَ مَوْلاكُمْ . . . »  دانسته‌اند\r\n\r\n","description":"","footnote":"","page_name":" 222 ","page_number":224},
  {"content":"\r\n\r\nبرخى هم مربوط به همين آيه دانسته‌اند ( و همين صحيح‌تر است ) مقصود اين است كه دستور خمس را اگر به خدا و قرآن ايمان داريد ، بمرحلهء اجرا در آوريد . منظور از « يوم - الفرقان » روز بدر است ، زيرا در آن روز ، خداوند ميان مسلمين و مشركين جدا كرد . مسلمين را عزت بخشيد و مشركين را سركوفت داد . در آن روز عدهء مسلمين سيصد و سيزده نفر و عدهء مشركينى كه از بزرگان قريش بودند بين نهصد و هزار بود . بيش از هفتاد تن ايشان كشته و بيش از هفتاد تن ايشان اسير شدند و بقيه فرار كردند . جنگ بدر ، در روز جمعه هفدهم ماه رمضان ، هيجده ماه پس از هجرت واقع شد . برخى گفته‌اند :\r\nنوزدهم ماه رمضان بود . از امام صادق ( ع ) نيز چنين روايت شده است .\r\n وَ اللَّهُ عَلى كُلِّ شَيْءٍ قَدِيرٌ  : تفسير اين قسمت در سورهء بقره گذشت . در تفسير ثعلبى است كه : منهال بن عمرو گفت : از على بن الحسين ( ع ) و عبد اللَّه بن محمد بن على در بارهء خمس سؤال كردم . گفتند : خمس از ماست . خدمت امام زين العابدين ( ع ) عرض كردم :\r\nخداوند مىفرمايد :  « الْيَتامى وَ الْمَساكِينِ وَ ابْنِ السَّبِيلِ »  فرمود : منظور يتيمان و مستمندان ماست . عياشى به اسناد خود از امام صادق ( ع ) نقل كرده است كه : نجدهء حرورى نامه‌اى به ابن عباس نوشت و از مصرف خمس سؤال كرد . ابن عباس نوشت : عقيدهء ما اين است كه خمس مال ماست و قوم ما گمان مىكنند كه مال ما نيست و ما صبر مىكنيم . از امام صادق ( ع ) نقل شده است كه : چون خداوند صدقه را بر ما حرام كرده است ، خمس را براى ما نازل كرد ، بنا بر اين صدقه بر ما حرام و خمس و كرامت براى ما حلال است\r\n.\r\n\r\n","description":"","footnote":"","page_name":" 223 ","page_number":225},
  {"content":"\r\n\r\n\r\n[ سوره الأنفال ( 8 ) : آيات 42 تا 44 
  ]\r\nإِذْ أَنْتُمْ بِالْعُدْوَةِ الدُّنْيا وَ هُمْ بِالْعُدْوَةِ الْقُصْوى وَ الرَّكْبُ أَسْفَلَ مِنْكُمْ وَ لَوْ تَواعَدْتُمْ لاخْتَلَفْتُمْ فِي الْمِيعادِ وَ لكِنْ لِيَقْضِيَ اللَّهُ أَمْراً كانَ مَفْعُولاً لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ وَ إِنَّ اللَّهَ لَسَمِيعٌ عَلِيمٌ ( 42 ) إِذْ يُرِيكَهُمُ اللَّهُ فِي مَنامِكَ قَلِيلاً وَ لَوْ أَراكَهُمْ كَثِيراً لَفَشِلْتُمْ وَ لَتَنازَعْتُمْ فِي الْأَمْرِ وَ لكِنَّ اللَّهَ سَلَّمَ إِنَّهُ عَلِيمٌ بِذاتِ الصُّدُورِ ( 43 ) وَ إِذْ يُرِيكُمُوهُمْ إِذِ الْتَقَيْتُمْ فِي أَعْيُنِكُمْ قَلِيلاً وَ يُقَلِّلُكُمْ فِي أَعْيُنِهِمْ لِيَقْضِيَ اللَّهُ أَمْراً كانَ مَفْعُولاً وَ إِلَى اللَّهِ تُرْجَعُ الْأُمُورُ ( 44 )\r\n« 1 »\r\n\r\nترجمه :\r\nهنگامى كه شما در كنارهء نزديكتر و آنها در كنارهء دور تر و كاروان پائين‌تر از شما بود و اگر وعده مىكرديد ، در وفاى بوعدهء خود خلاف مىكرديد ، لكن براى اينكه خداوند امرى را كه شدنى بود ، ظاهر گرداند و هر كس هلاك مىشود ، از روى دليل و هر كس زنده مىماند ، از روى دليل باشد و خداوند شنوا و داناست . هنگامى كه خداوند آنها را در خواب تو اندك نشان داد و اگر بسيار نشان مىداد ، سست مىشديد و در بارهء جنگ اختلاف مىكرديد . لكن خداوند مؤمنين را از سستى و اختلاف سالم داشت . او به اسرار دلها داناست . و هنگامى كه آنها را در موقع برخورد ، در چشم شما اندك نشان داد و شما را در نظر آنها اندك گردانيد ، تا خداوند ، امرى را كه شدنى است ، تحقق بخشد .\r\n\r\n\r\n","description":"","footnote":"\r\n( 1 ) - سوره انفال آيه 42 تا 44 جزء 10 سوره 8\r\n","page_name":" 224 ","page_number":226},
  {"content":"\r\n\r\n\r\nبيان آيه 42 تا 44\r\n\r\nتعداد آيات :\r\nاز نظر كوفيان سه آيه و از نظر ديگران چهار آيه است . اختلاف در  « كانَ مَفْعُولًا »  است .\r\n\r\nقرائت :\r\nبالعدوة : ابن كثير و ابو عمرو به كسر عين و ديگران بضم عين خوانده‌اند و هر دو لغت صحيح است .\r\nحى : گروهى از قراء باظهار هر دو ياء و گروهى بادغام خوانده‌اند . ادغام آن نظير كلمات ديگرى است كه عين الفعل و لام الفعل آنها يكى است و اظهار آن بخاطر اين است كه در مضارع آن « يحيى » ادغام غير ممكن است .\r\n\r\nلغت :\r\nعدوة : كنار وادى . هر وادى داراى دو « عدوه » است .\r\nدنيا : مؤنث « ادنى » ، نزديكتر .\r\nقصوى : مؤنث « اقصى » ، دور تر . قاعده اين است كه اين و او قلب به ياء شود مثل دنيا و عليا . لكن حجازيان در مورد كلمه قصوى و او را باقى گذاشته‌اند .\r\nركب : جمع راكب . سواران .\r\nعلو : بلندى .\r\nسفل : پايين .\r\nنوم : خواب و منام : خوابگاه قلة : كمى فشل : ضعف\r\n\r\n","description":"","footnote":"","page_name":" 225 ","page_number":227},
  {"content":"\r\n\r\nتنازع : اختلاف سلامة : نجات از آفت صدر : سينه و جايگاه قلب كه صدر نشين بدن است .\r\nالتقاء : برخورد كردن . برخورد دو سپاه را « التقاء » گويند .\r\n\r\nاعراب :\r\nاسفل : نصب آن بنا بر اين است كه صفت مجرور محذوف باشد ، زيرا غير منصرف است . ممكن است ظرف باشد .\r\n\r\nمقصود :\r\nاكنون خداوند در بارهء كمكهاى خود در جنگ بدر به مسلمين مىفرمايد :\r\n إِذْ أَنْتُمْ بِالْعُدْوَةِ الدُّنْيا  : ابن عباس گويد : منظور اين است كه خداوند قادر است كه شما را يارى كند ، زيرا هنگامى كه در كنار وادى نزديك بمدينه بوديد و ذلت و زبونى دامنگير شما شده بود ، شما را يارى كرد .\r\n وَ هُمْ بِالْعُدْوَةِ الْقُصْوى  : در آن وقت ، مشركين هم در آن طرف وادى كه از مدينه دور تر بود فرود آمده بودند .\r\n وَ الرَّكْبُ أَسْفَلَ مِنْكُمْ  : ابو سفيان و همراهانش كه همراه كاروان بودند ، در محلى پايينتر ، در طرف ساحل دريا قرار داشتند . كلبى گويد : در سه ميلى ساحل دريا بودند .\r\nدر اينجا خداوند به اين مطلب اشاره مىكند كه دو لشكر بدون ميعاد قبلى ، روبروى هم قرار گرفتند و مسلمين با كمى عده گرفتار كم آبى و رملى شده بودند كه پاى آنها در آن فرو مىرفت ، اما مشركين داراى عدهء بسيارى بودند و آب را هم در اختيار داشتند و كاروان - كه حامل اموال تجارتى ايشان بود - در پايين‌تر آنها قرار داشت . با اينهمه ، خداوند ، مسلمين را يارى كرد ، تا بدانند كه پيروزى از جانب خداست .\r\n وَ لَوْ تَواعَدْتُمْ لَاخْتَلَفْتُمْ فِي الْمِيعادِ  : اگر براى گرد آمدن در محل جنگ ، وعده‌اى گذاشته بوديد و از كثرت جمعيت آنها مطلع مىشديد ، تاخير مىكرديد و مرتكب خلف وعده مىشديد . اين معنى از ابن اسحاق است . برخى گويند : يعنى\r\n\r\n","description":"","footnote":"","page_name":" 226 ","page_number":228},
  {"content":"\r\n\r\nاگر وعده‌اى گذاشته بوديد ، بر اثر پيش آمدن موانع و مشكلات ، از وفاى به وعده ، در مىمانديد . كلمهء « ميعاد » در اينجا به منظور تأكيد امر خداوند نسبت به اتفاق و هماهنگى به كار رفته است و اگر لطف خدا نبود ، اختلاف پيدا مىشد . شاعر گويد :\r\n جرت الرياح على محل ديارهم * فكانهم كانوا على ميعاد \r\nيعنى : بادها بر ديار آنها به حركت در آمدند ، گويا آنها با يكديگر ميعادى داشتند !  وَ لكِنْ لِيَقْضِيَ اللَّهُ أَمْراً كانَ مَفْعُولًا  : لكن خداوند مقدر ساخت كه بدون داشتن ميعاد ، با يكديگر روبروى شويد ، تا امر خداوند در بارهء اعزاز دين و مسلمين و اذلال شرك و مشركين ، تحقق پيدا كند . وقوع اين امر از لحاظ قضاياى الهى حتمى بود .\r\n لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ  : اين كارها را خداوند بزرگ انجام داد ، تا كسانى كه مىميرند ، بعد از اتمام حجت باشد و معجزات باهرهء پيامبر را در جنگها و جاهاى ديگر ديده باشند و همچنين براى كسانى كه زنده مىمانند ، نيز اتمام حجت شده باشد . برخى گويند : بينه ، وعده‌اى است كه خداوند در بارهء پيروزى مسلمانان داده است . اين وعده ، براى مردم ، دليل راستگويى پيامبر بود . برخى گويند : يعنى براى اينكه كسانى كه پس از قيام حجت ، گمراه مىشوند ، هلاك شوند و كسانى كه پس از قيام حجت ، هدايت مىشوند ، حيات پيدا كنند . پس بقاى كافر ، بعد از اتمام حجت ، هلاك او و بقاى مؤمن بعد از اتمام حجت ، حيات اوست .\r\n وَ إِنَّ اللَّهَ لَسَمِيعٌ عَلِيمٌ  : خداوند گفتار آنها را شنوا و به اسرار قلبى آنها داناست و آنها را مجازات مىكند .\r\n إِذْ يُرِيكَهُمُ اللَّهُ فِي مَنامِكَ قَلِيلًا وَ لَوْ أَراكَهُمْ كَثِيراً لَفَشِلْتُمْ وَ لَتَنازَعْتُمْ فِي الْأَمْرِ  : اى محمد » بخاطر بياور زمانى را كه خداوند در عالم خواب سپاهيان دشمن را در جنگ بدر ، به تو اندك نشان داد ، تا خواب خود را به مؤمنين اطلاع دهى و آنها براى جنگ جرات پيدا كنند . اين معنى از اكثر مفسرين است .\r\nخواب ديدن ، تصورى است در عالم خواب ، كه انسان فكر مىكند در بيدارى\r\n\r\n","description":"","footnote":"","page_name":" 227 ","page_number":229},
  {"content":"\r\n\r\nاست . اين تصور ، نه ادراك است و نه علم ، بلكه بسيارى از خوابهاى مردم ، تعبيرش به عكس است . چنان كه تعبير گريه ، خنده است ، رمانى گويد : ممكن است خداوند در عالم خواب چيزى را طور ديگر به انسان نشان دهد ، زيرا خواب ، تخيلى بيش نيست و براى انسان يقين آور نيست ، اگر چه گاهى هم مفيد يقين است . درست مثل سراب ، كه انسان آن را آب خيال مىكند . اما جايز نيست كه خداوند چيزى را بر خلاف واقع به پيامبر خود الهام كند ، زيرا توليد جهل مىكند و بر خداوند روا نيست .\r\n\r\nاقسام خواب\r\nخواب بر چهار قسم است : يكى خوابى كه از جانب خداست و تعبير دارد . دوم ، خوابى كه زاييدهء وسوسه‌هاى شيطان است . سوم خوابى كه كه اثر غلبهء اخلاط بدن ( از قبيل : خون ، بلغم ، صفرا و سودا ) بوجود مىآيد . چهارم ، خواب‌هايى كه زاييدهء پاره‌اى از افكار است . سه قسم اخير ، از خوابهاى پريشان و قسم اول ، الهام است . رؤياى پيامبر ، همين قسم و بشارتى بود كه بمؤمنين در بارهء پيروزى داده شد .\r\nحسن گويد :  « فِي مَنامِكَ »  يعنى : در محل خوابت . منظور اين است كه در چشم تو - كه در محل خواب است - آنها را كم نشان داد ، نه در خواب . بلخى نيز همين معنى را گفته است . لكن بر خلاف ظاهر مىباشد .\r\n وَ لَوْ أَراكَهُمْ كَثِيراً لَفَشِلْتُمْ وَ لَتَنازَعْتُمْ  : اگر جمعيت آنها را - آن چنان كه بودند - به تو نشان مىداد ، مىترسيديد و در بارهء جنگ با آنها به نزاع پرداخته ، برخى مىگفتيد : بايد جنگيد و برخى مىگفتيد : بايد نجنگيد .\r\n وَ لكِنَّ اللَّهَ سَلَّمَ  : لكن خداوند مؤمنين را از سستى و نزاع و اختلاف كلمه و اضطراب حفظ كرد و آنها را به پيروزى رسانيد .\r\n إِنَّهُ عَلِيمٌ بِذاتِ الصُّدُورِ  : خداوند به آنچه در دلهاى شماست . داناست و ميداند كه اگر به كثرت دشمنان پى مىبرديد ، از جنگ خوددارى مىكرديد .\r\n وَ إِذْ يُرِيكُمُوهُمْ إِذِ الْتَقَيْتُمْ فِي أَعْيُنِكُمْ قَلِيلًا  : خداوند عدهء مشركين را به پيامبر در خواب كم نشان داد و به مؤمنين در بيدارى ، زيرا خواب انبياء حق است . عدهء\r\n\r\n","description":"","footnote":"","page_name":" 228 ","page_number":230},
  {"content":"\r\n\r\nمشركين را در نظر مؤمنين كم نشان داد ، تا جرأت پيدا كنند و با آنها گلاويز شوند و عدهء مؤمنين را در نظر مشركين كم جلوه داد ، تا از جنگ سرباز نزنند و پيروزى اهل ايمان ، جامهء عمل بپوشد .\r\n وَ يُقَلِّلُكُمْ فِي أَعْيُنِهِمْ  : ابن مسعود مىگويد : به مردى كه در كنارم ايستاده بود ، گفتم : آيا آنها هفتاد نفر هستند ؟ گفت : تقريباً صد نفرند ! در روايت است كه ابو جهل مىگفت : آنها را بگيريد و نكشيد . ممكن است گفته شود : خداوند چگونه آنها را در نظر ايشان كم جلوه داد ؟ پاسخ اين است كه ممكن است اسبابى از قبيل غبار و . . .\r\nفراهم آيد و آنها نتوانند بدقت جمعيت دشمن را ارزيابى كنند و جمعيت آنها را قليل بشمارند - اينهم يكى از الطاف خداوند است .\r\n لِيَقْضِيَ اللَّهُ أَمْراً كانَ مَفْعُولًا  : اين جمله را مجدداً تكرار مىكند ، زيرا همان فائده‌اى كه در آيهء پيش مورد نظر بود ، در اينجا مورد نظر است . در آيهء قبل ، مقصود اين بود كه شما را بدون ميعاد قبلى رو در روى دشمن قرار داد ، تا امر خداوند تحقق پيدا كند و در اينجا مقصود اين است كه : هر كدام از دو سپاه را در نظر ديگرى اندك نشان داد ، تا جنگ شروع شود و امر خداوند ، جامهء عمل بپوشد . برخى گويند :\r\nدر اول منظور اين بود كه در روز بدر شما را پيروزى بخشيد و در اينجا منظور اين است كه اين پيروزى براى مردم مؤمن هميشگى است . برخى گويند : منظور تاكيد است .\r\nاينكه در اينجا بجاى مستقبل ، فعل ماضى به كار مىبرد ، براى اين است كه نشان دهد كه مطلب ، طورى حتمى الوقوع است كه گويى انجام گرفته است :\r\n وَ إِلَى اللَّهِ تُرْجَعُ الْأُمُورُ  : بازگشت كارها بخداست .\r\n\r\n","description":"","footnote":"","page_name":" 229 ","page_number":231},
  {"content":"\r\n\r\n\r\n[ سوره الأنفال ( 8 ) : آيات 45 تا 47 
  ]\r\nيا أَيُّهَا الَّذِينَ آمَنُوا إِذا لَقِيتُمْ فِئَةً فَاثْبُتُوا وَ اذْكُرُوا اللَّهَ كَثِيراً لَعَلَّكُمْ تُفْلِحُونَ ( 45 ) وَ أَطِيعُوا اللَّهَ وَ رَسُولَهُ وَ لا تَنازَعُوا فَتَفْشَلُوا وَ تَذْهَبَ رِيحُكُمْ وَ اصْبِرُوا إِنَّ اللَّهَ مَعَ الصَّابِرِينَ ( 46 ) وَ لا تَكُونُوا كَالَّذِينَ خَرَجُوا مِنْ دِيارِهِمْ بَطَراً وَ رِئاءَ النَّاسِ وَ يَصُدُّونَ عَنْ سَبِيلِ اللَّهِ وَ اللَّهُ بِما يَعْمَلُونَ مُحِيطٌ ( 47 )\r\n« 1 »\r\n\r\nترجمه :\r\nاى مردم مؤمن ، هر گاه با گروهى برخورد كنيد ، ثابتقدم باشيد و خدا را بسيار ياد كنيد ، تا رستگار شويد . خدا و رسولش را اطاعت كنيد و نزاع نكنيد كه سست مىشويد و شوكت و نيروى شما از بين ميرود و صبر كنيد كه خدا با صابران است . و همچون كسانى نباشيد كه با سبكسرى و به منظور خودنمايى و منع از راه خدا از ديار خود خارج شدند و خداوند به كردار ايشان احاطه دارد .\r\n\r\n\r\n","description":"","footnote":"\r\n( 1 ) - سوره انفال آيه 45 تا 47 جزء 10 سوره 8\r\n","page_name":" 230 ","page_number":232},
  {"content":"\r\n\r\n\r\nبيان آيه 45 تا 47\r\n\r\nلغت :\r\nريح : دولت . شاعر گويد :\r\n كما حميناك يوم النعف من شطب * و الفضل للقوم من ريح و من عدد \r\nيعنى : همانطورى كه ترا در روز جنگ از كوه شطب يارى كرديم و برترى قوم از دولت است و عدد .\r\nبطر : ترك شكر گزارى نعمت .\r\nرياء : خودنمايى .\r\n\r\nاعراب :\r\nفتفشلوا : اين فعل منصوب است به تقدير « ان » و جواب نهى است ، از اينرو « تذهب » عطف بر آن و منصوب شده است .\r\n بَطَراً وَ رِئاءَ النَّاسِ  : هر دو مصدر ، جانشين حال شده‌اند . فعل « يصدون » عطف بر آنهاست . نه عطف بر « خرجوا » زيرا عطف مضارع بر ماضى صحيح نيست .\r\n\r\nمقصود :\r\nاكنون خداوند آنها را امر به پايدارى در ميدان جنگ كرده ، مىفرمايد :\r\n يا أَيُّهَا الَّذِينَ آمَنُوا إِذا لَقِيتُمْ فِئَةً فَاثْبُتُوا  : اى مردم مؤمن ، هر گاه با گروهى كافر برخورد مىكنيد ، براى جنگ با آنها پايدار باشيد و فرار نكنيد . بديهى است كه مؤمن جز با كافر نمىجنگد .\r\n وَ اذْكُرُوا اللَّهَ كَثِيراً لَعَلَّكُمْ تُفْلِحُونَ  : در موقع جنگ ، از خداوند يارى بخواهيد ، تا در دنيا پيروز شويد و در آخرت ، رستگار . برخى گويند : يعنى وعده‌هاى خدا را كه در بارهء پيروزى به شما داده است ، بخاطر بياوريد ، تا پايدارى شما زياد شود .\r\n وَ أَطِيعُوا اللَّهَ وَ رَسُولَهُ وَ لا تَنازَعُوا فَتَفْشَلُوا وَ تَذْهَبَ رِيحُكُمْ  : دستورات خدا و رسولش را اطاعت كنيد و در موقع برخورد دشمن ، با هم متفق باشيد و از اختلاف ،\r\n\r\n","description":"","footnote":"","page_name":" 231 ","page_number":233},
  {"content":"\r\n\r\nبپرهيزيد كه ترس از دشمن ، دامنگير شما مىشود و در جنگ ضعيف مىشويد و صولت و قوت شما از بين ميرود . مجاهد گويد : يعنى پيروزى را از دست مىدهيد . اخفش گويد : يعنى دولت را از دست مىدهيد . كلمهء « ريح » در اينجا كنايه از پيشرفت و نفوذ و رسيدن بهدف است . برخى گويند : يعنى اگر اختلاف پيدا كنيد ، نسيم پيروزى بر زندگى شما نخواهد وزيد . اين معنى از قتاده و ابن زيد است - پيامبر خدا نيز فرمود :\r\n« نصرت بالصبا و اهلكت عاد بالدبور »\r\nيعنى : من با باد صبا پيروز شدم و قوم عاد با باد مسموم جنوب هلاك شد .\r\n وَ اصْبِرُوا إِنَّ اللَّهَ مَعَ الصَّابِرِينَ  : براى جنگ با دشمن شكيبا باشيد كه خدا با شكيبايان است .\r\n وَ لا تَكُونُوا كَالَّذِينَ خَرَجُوا مِنْ دِيارِهِمْ بَطَراً وَ رِئاءَ النَّاسِ وَ يَصُدُّونَ عَنْ سَبِيلِ اللَّهِ  : شما مثل قريش نباشيد كه براى نجات كاروان خويش ، اردويى شرابخوار و خيناگر به راه انداختند و به قصد خود نمايى و منع ديگران از دين خدا ، از مكه رهسپار بدر گرديدند . رياى آنها اين بود كه مىخواستند نشان دهند كه مسلمين را به حساب نمىگيرند و از آنها وحشتى ندارند .\r\n وَ اللَّهُ بِما يَعْمَلُونَ مُحِيطٌ  : خداوند به كردار آنان آگاه است و هيچ يك از اعمال ايشان بر او پوشيده نيست و آنها را كيفر مىدهد .\r\n\r\nداستان\r\nابن عباس گويد ، وقتى كه ابو سفيان يقين كرد كه كاروان را نجات داده است ، براى قريش پيام فرستاد كه باز گردند . ابو جهل گفت : باز نمىگرديم ، تا بدر را به تصرف آوريم - بدر يكى از جاهايى بود كه عرب در آنجا اجتماع مىكرد و بازارى در آنجا تشكيل مىداد - و سه روز در آنجا بمانيم و حيواناتى ذبح كنيم و از گوشت آنها بخوريم و شراب بنوشيم و هنرمندان ما برنامه‌هاى هنرى اجرا كنند ! و عرب از اين مراسم و جشن ، اطلاع پيدا كند و هميشه از ما بترسد . از قضا به هوس خود دست نيافتند و جشنشان بعزا مبدل شد .\r\n\r\n","description":"","footnote":"","page_name":" 232 ","page_number":234},
  {"content":"\r\n\r\n\r\n[ سوره الأنفال ( 8 ) : آيه 48 
  ]\r\nوَ إِذْ زَيَّنَ لَهُمُ الشَّيْطانُ أَعْمالَهُمْ وَ قالَ لا غالِبَ لَكُمُ الْيَوْمَ مِنَ النَّاسِ وَ إِنِّي جارٌ لَكُمْ فَلَمَّا تَراءَتِ الْفِئَتانِ نَكَصَ عَلى عَقِبَيْهِ وَ قالَ إِنِّي بَرِيءٌ مِنْكُمْ إِنِّي أَرى ما لا تَرَوْنَ إِنِّي أَخافُ اللَّهَ وَ اللَّهُ شَدِيدُ الْعِقابِ ( 48 )\r\n« 1 »\r\n\r\nترجمه :\r\nهنگامى كه شيطان كردارشان را در نظرشان آرايش داد و گفت : امروز هيچكس بر شما پيروز نمىشود و من پشتيبان شما هستم . همين كه دو سپاه در مقابل هم قرار گرفتند ، عقب نشينى كرد و گفت : من از شما بيزارم . من چيزهايى مىنگرم كه شما نمىنگريد . من از خدا مىترسم و عقاب خداوند شديد است .\r\n\r\n\r\n","description":"","footnote":"\r\n( 1 ) - سوره انفال آيه 48 جزء 10 سوره 8\r\n","page_name":" 233 ","page_number":235},
  {"content":"\r\n\r\n\r\nبيان آيهء 48\r\n\r\nمقصود :\r\n وَ إِذْ زَيَّنَ لَهُمُ الشَّيْطانُ أَعْمالَهُمْ  : اين جمله عطف بر سابق است . يعنى هنگامى مشركين به منظور سبكسرى و خودنمايى و منع از دين خدا ، از مكه خارج شدند ، كه شيطان كردارشان را در نظرشان زينت داده و راه آنها را به سوى بدر هموار كرد .\r\n وَ قالَ لا غالِبَ لَكُمُ الْيَوْمَ مِنَ النَّاسِ وَ إِنِّي جارٌ لَكُمْ  : و به آنها گفت : امروز جمعيت شما بسيار است و من پشتيبان شما هستم و هيچكس بر شما غالب نمىشود .\r\nبرخى گفته‌اند : يعنى من با شما عهد مىكنم كه پيروزى از شماست .\r\n فَلَمَّا تَراءَتِ الْفِئَتانِ نَكَصَ عَلى عَقِبَيْهِ وَ قالَ إِنِّي بَرِيءٌ مِنْكُمْ إِنِّي أَرى ما لا تَرَوْنَ  : هنگامى كه دو سپاه در برابر هم قرار گرفتند ، پا بفرار گذاشت و گفت :\r\nمن از شما بيزارم و از آنچه به شما وعده كردم ، منصرف شدم ، زيرا مشاهده مىكنم كه فرشتگان به يارى مسلمين شتافته‌اند و شما آنها را نمىبينيد . شيطان و ملائكه يكديگر را مىديدند و مىشناختند .\r\n إِنِّي أَخافُ اللَّهَ  : من مىترسم كه بدست فرشتگان گرفتار عذاب خدا بشوم .\r\n وَ اللَّهُ شَدِيدُ الْعِقابِ  : كيفر خدا دشوار است و نمىتوان تحمل كرد . برخى گويند : يعنى مىترسم مهلت من به آخر رسيده باشد ، زيرا ملائكه جز هنگام قيامت و دادن كيفر نازل نمىشوند . قتاده گويد : اين دشمن خدا دروغ مىگفت و نمىترسيد .\r\nبلكه مىدانست كه كارى از دستش ساخته نيست . عادت وى همين است . همين كه پيروان خود را تحريك كرد و حق و باطل را در مقابل هم قرار داد ، آنها را رها مىكند و از آنها بيزارى مىجويد ، بنا بر اين منظور شيطان اين است كه : من چيزهايى\r\n\r\n","description":"","footnote":"","page_name":" 234 ","page_number":236},
  {"content":"\r\n\r\nميدانم كه شما نمىدانيد و مىترسم كه خداوند مرا هم هلاك كند .\r\nدر بارهء كيفيت ظهور شيطان اختلاف است . برخى گويند : هنگامى كه قريش مىخواست حركت كند ، متذكر شد كه ميان ايشان و بنى بكر بن عبد مناف بن كنانه ، جنگ است و مىخواست از حركت منصرف شود . شيطان با لشكريان خود به صورت سراقة بن مالك بن جشعم كنانى مدلجى كه از اشراف كنانه بود ، نزد آنها آمد و گفت :\r\nامروز هيچكس بر شما پيروز نمىشود . من شما را از كنانه حفظ مىكنم و شما در پناه من هستيد . چنان كه شاعر گويد :\r\n يا ظالمى انى تروم ظلامتى * و اللَّه من كل الحوادث جارى \r\nيعنى اى كسى كه به من ظلم مىكنى ، چرا قصد ظلم من دارى ؟ خداوند در همهء حوادث ، پناه من است .\r\nهمين كه شيطان مشاهده كرد كه فرشتگان از آسمان نازل مىشوند و دانست كه تاب مقاومت ندارد ، عقب نشينى كرد .\r\nبرخى گويند : شيطان در صف مشركين ، دست حارث بن هشام را گرفته بود و عقب نشينى كرد . حارث گفت : سراقه ، كجا مىروى ؟ گفت : من چيزهايى مىنگرم كه شما نمىنگريد ! حارث گفت : چيزى جز وامانده‌هاى يثرب نمىنگرم . در اين هنگام محكم به سينهء حارث زد و فرار كرد و سپاهيان شكست خوردند . هنگامى كه به مكه بازگشتند ، گفتند : سراقه مردم را شكست داد . اين خبر به گوش سراقه رسيد .\r\nگفت : من از حركت شما مطلع نبودم ، تا چه رسد به اينكه از شكست شما مطلع باشم ؟ ! گفتند :\r\nتو در فلان روز نزد ما آمدى ، او قسم خورد كه نيامده است ، وقتى كه مسلمان شدند . فهميدند كه شيطان بوده است . اين قول از كلبى و مروى از امامان پنجم و ششم ( ع ) است .\r\nبرخى گويند : شيطان نمىتواند به صورت انسان در آيد . اين كار را خداوند انجام داد تا مشركين تحريك شوند و ترس از كنانه را كنار گذارند و رهسپار بدر شوند\r\n\r\n","description":"","footnote":"","page_name":" 235 ","page_number":237},
  {"content":"\r\n\r\nو در آنجا شكست بخورند . اين قول از جبائى و جماعتى است .\r\nبرخى گويند : شيطان به صورت انسان در نيامد ، بلكه آنها را بر اين كار وسوسه كرد . وجه اول در تفاسير ، مشهور است .\r\nشيخ مفيد مىفرمايد : ممكن است خداوند جنيان را بوضعى قرار دهد كه براى مردم قابل رؤيت باشند و به شكل حيوانات در آيند ، زيرا اجسام آنها طورى رقيق است كه امكان اين گونه تغيير شكلها براى آنها است . گاهى ديده‌ايم كه انسان اين گونه تصرفات را در هوا انجام مىدهد . در اخبار بسيارى وارد شده است كه شيطان براى اهل دار الندوة به صورت پيرى از نجد و در روز بدر به صورت سراقه در آمد و جبرئيل به صورت دحيهء كلبى ، در نظر اصحاب پيامبر ظاهر گرديد . محال نيست كه خداوند صور شياطين را تغيير دهد و براى نوعى امتحان آنها را در نظر مردم ظاهر گرداند\r\n.\r\n\r\n","description":"","footnote":"","page_name":" 236 ","page_number":238},
  {"content":"\r\n\r\n\r\n[ سوره الأنفال ( 8 ) : آيات 49 تا 51 
  ]\r\nإِذْ يَقُولُ الْمُنافِقُونَ وَ الَّذِينَ فِي قُلُوبِهِمْ مَرَضٌ غَرَّ هؤُلاءِ دِينُهُمْ وَ مَنْ يَتَوَكَّلْ عَلَى اللَّهِ فَإِنَّ اللَّهَ عَزِيزٌ حَكِيمٌ ( 49 ) وَ لَوْ تَرى إِذْ يَتَوَفَّى الَّذِينَ كَفَرُوا الْمَلائِكَةُ يَضْرِبُونَ وُجُوهَهُمْ وَ أَدْبارَهُمْ وَ ذُوقُوا عَذابَ الْحَرِيقِ ( 50 ) ذلِكَ بِما قَدَّمَتْ أَيْدِيكُمْ وَ أَنَّ اللَّهَ لَيْسَ بِظَلاَّمٍ لِلْعَبِيدِ ( 51 )\r\n« 1 »\r\n\r\nترجمه :\r\nهنگامى كه منافقان و كسانى كه در دلهايشان بيمارى بود ، گفتند : اينان را دينشان مغرور كرده است و كسى كه به خداوند توكل كند ، خداوند مقتدر و حكيم است .\r\nاگر ميديدى هنگامى كه فرشتگان قبض روح كفار مىكردند ، چگونه بر چهره‌ها و پشت آنها مىزدند و مىگفتند : عذاب جهنم را بچشيد ، در شگفت مىماندى ! اين است كيفر كردار شما و خداوند به بندگان خود ستم نمىكند .\r\n\r\n\r\n","description":"","footnote":"\r\n( 1 ) - سوره انفال آيه 49 تا 51 جزء 10 سوره 8\r\n","page_name":" 237 ","page_number":239},
  {"content":"\r\n\r\n\r\nبيان آيه 49 تا 51\r\n\r\nقرائت :\r\nيتوفى : ابن عامر به دو تاء و ديگران بياء و تاء قرائت كرده‌اند . اين فعل اسناد بملائكه داده شده و تأنيث ملائكه غير حقيقى است .\r\n\r\nاعراب :\r\n إِذْ يَقُولُ  : عامل « اذ » ممكن است مبتداى محذوف باشد . يعنى « ذلك اذ » يا « اذكر » محذوف باشد .\r\n وَ لَوْ تَرى  : جواب « لو » محذوف است . حذف جواب ، احتمال وجوهى مىدهد و ابلغ است ،  بِما قَدَّمَتْ  : خبر براى « ذلك » يا منصوب به « جزاءكم » محذوف .\r\n وَ أَنَّ اللَّهَ لَيْسَ بِظَلَّامٍ  : تقدير آن « بان اللَّه » يا خبر است براى مبتداى محذوف .\r\n\r\nمقصود :\r\n إِذْ يَقُولُ الْمُنافِقُونَ  : منافق كسى است كه قلباً كافر و ظاهراً مؤمن باشد .\r\n وَ الَّذِينَ فِي قُلُوبِهِمْ مَرَضٌ  : كسانى كه در دلهايشان مرض است ، آنهايى هستند كه ظاهراً اظهار اسلام مىكنند و باطناً در بارهء آن ترديد دارند . برخى گفته‌اند :\r\nچند جوان از قريش بودند كه در مكه اسلام آوردند و پدرانشان آنها را بزندان افكندند .\r\nاينان عبارتند از قيس بن وليد بن مغيره و على بن امية بن خلف و عاص بن منبه و حارث بن زمعه و أبو قيس بن فاكهة بن مغيره . در جنگ بدر ، همين كه چشمشان بعدهء قليل مسلمين افتاد ، گفتند :\r\n غَرَّ هؤُلاءِ دِينُهُمْ  : اينان مغرور دين خود شده‌اند و بدون توجه به جمعيت انبوه مشركين ، فريب پيامبر خود خورده ، بجنگ آمده‌اند . سپس خداوند بيان\r\n\r\n","description":"","footnote":"","page_name":" 238 ","page_number":240},
  {"content":"\r\n\r\nمىكند كه مغرور خود آنها هستند : مىفرمايد :\r\n وَ مَنْ يَتَوَكَّلْ عَلَى اللَّهِ فَإِنَّ اللَّهَ عَزِيزٌ حَكِيمٌ  : هر كس كار خود را به خدا واگذارد و به او اعتماد كند و با رفتار خود ، خدا را خشنود گرداند ، خداوند ياريش مىكند و اسباب پيروزيش را فراهم مىسازد ، زيرا او مقتدر و حكيم است و كسى كه به او پناه آورد ، در پناه قدرت و حكمتش ، مصونيت پيدا مىكند .\r\n وَ لَوْ تَرى إِذْ يَتَوَفَّى الَّذِينَ كَفَرُوا الْمَلائِكَةُ يَضْرِبُونَ وُجُوهَهُمْ وَ أَدْبارَهُمْ  :\r\nاگر ميديدى كه فرشتگان چگونه هنگام قبض روح كفار ، بر پيشانى و پشت آنها مىزنند ، در شگفت مىماندى ! منظور كشتگان بدر است . مردى خدمت پيامبر گرامى اسلام عرض كرد : در پشت ابو جهل اثرى ديدم كه شبيه بند نعل بود ! فرمود : اثر ضربت ملائكه بوده است .\r\nمجاهد روايت كرده است كه مردى به پيامبر عرض كرد : مىخواستم يكى از مشركين را بزنم ، خودش افتاد . فرمود : فرشتگان پيش از تو به او حمله كرده‌اند .\r\n وَ ذُوقُوا عَذابَ الْحَرِيقِ  : فرشتگان به كفار مىگويند : پس از اين عذاب ، عذاب ديگرى كه سوزنده و گدازنده است ، در انتظار شماست . برخى گفته‌اند : فرشتگان در روز بدر سلاحهاى آهنينى داشتند كه وقتى به مشركين مىزدند ، در جراحات آنها آتش مىافتاد و منظور از  « ذُوقُوا عَذابَ . . . »  همين است .\r\n ذلِكَ بِما قَدَّمَتْ أَيْدِيكُمْ  : اين كيفر ، بواسطهء رفتارى كه از شما سر زده است ، گريبانگير شما مىشود . علت اينكه مىگويد : كارى كه دست‌هاى شما كرده‌اند ، اين است كه اغلب كارها با دست انجام مىگيرد . مقصود جنايت و كفر و معصيت آنهاست .\r\n وَ أَنَّ اللَّهَ لَيْسَ بِظَلَّامٍ لِلْعَبِيدِ  : خداوند به ستم ، بندگان خود را عذاب نميكند ، بلكه آنها را به اندازهء استحقاقشان كيفر مىدهد .\r\nاز اين آيه به خوبى بر مىآيد كه عقيدهء جبريان در بارهء اينكه خداوند كفر را در دلها خلق مىكند ، آن گاه مردم را بواسطهء كفرشان كيفر مىدهد ، باطل است . خداوند كسى را بدون گناه يا بگناه ديگرى عذاب نمىكند ، زيرا اين كار ظلم است و بطور مبالغه آميزى ستمگرى را از خود نفى كرده است\r\n.\r\n\r\n","description":"","footnote":"","page_name":" 239 ","page_number":241},
  {"content":"\r\n\r\n\r\n[ سوره الأنفال ( 8 ) : آيات 52 تا 54 
  ]\r\nكَدَأْبِ آلِ فِرْعَوْنَ وَ الَّذِينَ مِنْ قَبْلِهِمْ كَفَرُوا بِآياتِ اللَّهِ فَأَخَذَهُمُ اللَّهُ بِذُنُوبِهِمْ إِنَّ اللَّهَ قَوِيٌّ شَدِيدُ الْعِقابِ ( 52 ) ذلِكَ بِأَنَّ اللَّهَ لَمْ يَكُ مُغَيِّراً نِعْمَةً أَنْعَمَها عَلى قَوْمٍ حَتَّى يُغَيِّرُوا ما بِأَنْفُسِهِمْ وَ أَنَّ اللَّهَ سَمِيعٌ عَلِيمٌ ( 53 ) كَدَأْبِ آلِ فِرْعَوْنَ وَ الَّذِينَ مِنْ قَبْلِهِمْ كَذَّبُوا بِآياتِ رَبِّهِمْ فَأَهْلَكْناهُمْ بِذُنُوبِهِمْ وَ أَغْرَقْنا آلَ فِرْعَوْنَ وَ كُلٌّ كانُوا ظالِمِينَ ( 54 )\r\n« 1 »\r\n\r\nترجمه :\r\nروش اينان مانند روش آل فرعون و گذشتگان است كه به آيات خدا كافر شدند و خداوند آنها را بگناهانشان گرفتار ساخت خداوند نيرومند و سخت كيفر است .\r\nاين كيفر ، بخاطر اين است كه خداوند نعمتى را كه بقومى ارزانى داشته است ، تغيير نمىدهد ، مگر اينكه آنها حالات نفسانى خود را تغيير دهند و خداوند شنوا و دانا است . روش اينان مثل روش آل فرعون و گذشتگان است كه آيات خدا را تكذيب كردند و ما آنها را بگناهانشان هلاك و آل فرعون را غرق كرديم و همگى ستمكار بودند .\r\n\r\n\r\n","description":"","footnote":"\r\n( 1 ) - سوره انفال آيه 52 تا 54 جزء 10 سوره 8\r\n","page_name":" 240 ","page_number":242},
  {"content":"\r\n\r\n\r\nبيان آيه 52 تا 54\r\n\r\nلغت :\r\nدأب : عادت و روش . شاعر گويد :\r\n و ما زال ذاك الداب حتى تخاذلت * هوازن و ارفضت سليم و عامر \r\nيعنى : اين روش ، زايل نشد تا وقتى كه قبيلهء هوازن و سليم و عامر از پاى در آمدند .\r\nتغيير : ديگرگونى .\r\n\r\nاعراب :\r\nكداب : خبر مبتداى محذوف . به تقدير « دابهم كداب . . » .\r\n\r\nمقصود :\r\nاكنون خداوند بيان مىكند كه حال اين كفار نيز مثل حال كفار پيشين است .\r\nمىفرمايد :\r\n كَدَأْبِ آلِ فِرْعَوْنَ وَ الَّذِينَ مِنْ قَبْلِهِمْ  : عادت اين مشركين ، از لحاظ كفر ، مثل عادت قوم فرعون و ديگر كسانى است كه پيامبران را تكذيب مىكردند . برخى گويند : يعنى كيفر اينان ، مانند كيفر اتباع فرعون و ديگران است . آل ، بستگان شخص و اصحاب ، هم عقيده‌هاى شخص است . مىگويند : اصحاب شافعى نه آل شافعى .\r\n كَفَرُوا بِآياتِ اللَّهِ فَأَخَذَهُمُ اللَّهُ بِذُنُوبِهِمْ  : آنان نيز به آيات خدا كفر ورزيدند و خداوند آنها را گرفتار عذاب كرد .\r\n إِنَّ اللَّهَ قَوِيٌّ شَدِيدُ الْعِقابِ  : خداوند نيرومند و كيفرش دشوار است . خدا را « شديد » نمىگويند ، زيرا شديد ، چيزى است كه از هم گسستن آن دشوار باشد ، بلكه كيفر خدا را شديد مىگويند .\r\n\r\n","description":"","footnote":"","page_name":" 241 ","page_number":243},
  {"content":"\r\n\r\nدر اينجا مشركين را از لحاظ تكذيب آيات خدا ، تشبيه به آل فرعون كرده است ، زيرا همانطورى كه آنها گرفتار عذاب استيصال شدند ، اينها هم دچار هلاكت گشتند .\r\n ذلِكَ بِأَنَّ اللَّهَ لَمْ يَكُ مُغَيِّراً نِعْمَةً أَنْعَمَها عَلى قَوْمٍ حَتَّى يُغَيِّرُوا ما بِأَنْفُسِهِمْ  :\r\nآنها از اين جهت ، گرفتار عذاب شدند كه خداوند نعمتى را كه بقومى بخشيده است ، از آنها بر نمىگيرد ، مگر اينكه حالات پسنديدهء خود را به حالاتى ناپسند تبديل كنند و بجاى اطاعت ، به معصيت و كفران نعمت ، روى آورند . گاهى هم خداوند نعمتى را از بندگان خود سلب مىكند نه به منظور كيفر ، بلكه به منظور مصالح امتحانى .\r\nتنها نعمت خود را به منظور انتقام و مجازات ، از كسانى سلب مىكند كه مستحق انتقام باشند .\r\nسدى گويد : نعمت قريش ، وجود گرامى حضرت محمد ( ص ) بود كه به او كافر شدند و تكذيبش كردند و خداوند اين نعمت را به انصار بخشيد و از آنها سلب كرد .\r\n وَ أَنَّ اللَّهَ سَمِيعٌ عَلِيمٌ  : خداوند گفته‌ها را مىشنود و اسرار دلها را مىداند .\r\n كَدَأْبِ آلِ فِرْعَوْنَ وَ الَّذِينَ مِنْ قَبْلِهِمْ كَذَّبُوا بِآياتِ رَبِّهِمْ فَأَهْلَكْناهُمْ بِذُنُوبِهِمْ وَ أَغْرَقْنا آلَ فِرْعَوْنَ وَ كُلٌّ كانُوا ظالِمِينَ  : عادت اينان در تكذيب پيامبر گرامى اسلام ، مثل عادت آل فرعون و ديگر گذشتگان است كه آيات خدا را تكذيب كردند و ما آنها را بگناهانشان هلاك و آل فرعون را غرق كرديم . همهء كسانى كه هلاك شده‌اند ، به خود ستم كردند و كيفر ما از روى استحقاق بود .\r\nجملهء  « كَدَأْبِ آلِ . . . »  بازهم تكرار مىشود ، زيرا در اول منظور بيان حال آنها از لحاظ استحقاق عذاب آخرت و در اينجا منظور بيان حال آنها از لحاظ استحقاق عذاب دنياست .\r\nبرخى گويند : در اول مشركين از لحاظ تكذيب و در اينجا از لحاظ استيصال و\r\n\r\n","description":"","footnote":"","page_name":" 242 ","page_number":244},
  {"content":"\r\n\r\nپريشانى به گذشتگان تشبيه شده‌اند .\r\nبرخى گويند : در اول از لحاظ عذاب و در اينجا از لحاظ كيفيت عذاب تشبيه شده‌اند .\r\nبرخى گويند : آل فرعون در راه معصيت ، حالات مختلفى داشتند . منظور شباهت مشركين با ايشان در همهء حالات است\r\n.\r\n\r\n","description":"","footnote":"","page_name":" 243 ","page_number":245},
  {"content":"\r\n\r\n\r\n[ سوره الأنفال ( 8 ) : آيات 55 تا 58 
  ]\r\nإِنَّ شَرَّ الدَّوَابِّ عِنْدَ اللَّهِ الَّذِينَ كَفَرُوا فَهُمْ لا يُؤْمِنُونَ ( 55 ) الَّذِينَ عاهَدْتَ مِنْهُمْ ثُمَّ يَنْقُضُونَ عَهْدَهُمْ فِي كُلِّ مَرَّةٍ وَ هُمْ لا يَتَّقُونَ ( 56 ) فَإِمَّا تَثْقَفَنَّهُمْ فِي الْحَرْبِ فَشَرِّدْ بِهِمْ مَنْ خَلْفَهُمْ لَعَلَّهُمْ يَذَّكَّرُونَ ( 57 ) وَ إِمَّا تَخافَنَّ مِنْ قَوْمٍ خِيانَةً فَانْبِذْ إِلَيْهِمْ عَلى سَواءٍ إِنَّ اللَّهَ لا يُحِبُّ الْخائِنِينَ ( 58 )\r\n« 1 »\r\n\r\nترجمه :\r\nبدترين جنبندگان ، پيش خدا كسانى هستند كه كافر شدند و ايمان نمىآورند .\r\nاينها كسانى هستند كه از آنها عهد گرفتى و هر دفعه عهد خود را ، مىشكنند و تقوى ندارند اگر در جنگ بر آنها دست يافتى ، كسانى كه بعد از آنها مىآيند ، از آنها جدا و متنفر گردان . باشد كه تذكر پيدا كنند . اگر از قومى بيم خيانت داشته باشى ، پيمان را ملغى كن تا در لغو پيمان با آنها برابر باشى ، زيرا خداوند خيانتكاران را دوست نمىدارد .\r\n\r\n\r\n","description":"","footnote":"\r\n( 1 ) - سوره انفال آيه 55 تا 58 جزء 10 سوره 8\r\n","page_name":" 244 ","page_number":246},
  {"content":"\r\n\r\n\r\nبيان آيه 55 - 56\r\n\r\nاعراب :\r\n فَهُمْ لا يُؤْمِنُونَ  : تتمهء صلهء « الذين » است . عطف جملهء اسميه بر جملهء فعليه ، از اين جهت جايز است كه معناى حال از آن استفاده مىشود . زيرا سماجت آنها در كفر ، به اينجا منجر مىشود ، كه در اين حال ايمان نمىآورند .\r\n ثُمَّ يَنْقُضُونَ  : در اينجا مستقبل بماضى عطف شده است ، زيرا مقصود اين است كه آنها همواره عهد شكنى مىكنند و اين فعل ترك نخواهد شد .\r\n\r\nمقصود :\r\nاكنون خداوند در نكوهش كفار مىفرمايد :\r\n إِنَّ شَرَّ الدَّوَابِّ عِنْدَ اللَّهِ الَّذِينَ كَفَرُوا فَهُمْ لا يُؤْمِنُونَ  : در حكم يا در علم خدا ، بدترين موجوداتى كه در روى كرهء خاكى در گشت و گزارند ، كسانى هستند كه بر كفر خود باقى مانده و ايمان نمىآورند . اين آيه ، در حقيقت اخبار از غيب مىدهد و مىگويد : آنها تا دم مرگ ايمان نخواهند آورد و همين طور هم شد . سپس به وصف آنها پرداخته ، مىفرمايد :\r\n الَّذِينَ عاهَدْتَ مِنْهُمْ  « 1 » : مشركينى كه با آنها پيمان بستى . مجاهد گويد :\r\nمقصود يهود بنى قريظه است كه با پيامبر خدا پيمان بستند كه به او زيان نرسانند و با دشمن او همكارى نكنند . لكن در جنگ خندق بوسيلهء فرستادن اسلحه ، دشمنان پيامبر را يارى كردند . يك بار ديگر نيز پس از اين پيمان شكنى ، با پيامبر پيمان بستند و باز هم پيمان شكنى كردند و خداوند از آنها انتقام گرفت .\r\n ثُمَّ يَنْقُضُونَ عَهْدَهُمْ فِي كُلِّ مَرَّةٍ وَ هُمْ لا يَتَّقُونَ  : هر چه با اينها پيمان ببندى ، پيمان شكنى مىكنند و از نقض عهد يا عذاب خدا باك ندارند .\r\n\r\n\r\n","description":"","footnote":"\r\n( 1 ) - مرحوم طبرسى مىگويد : عائد « الذين » محذوف است و « من » براى تبعيض است . يعنى كسانى كه با آنها از ميان مشركين پيمان بستى . برخى « من » را زائد و برخى هم به معناى « مع » دانسته‌اند\r\n","page_name":" 245 ","page_number":247},
  {"content":"\r\n\r\n\r\nبيان آيه 57 - 58\r\n\r\nلغت :\r\nثقف : پيروزى و غافلگير كردن .\r\nتشريد : تفرقه انداختن .\r\nخيانت : پيمان شكنى .\r\nنبذ : خبر دادن به كسى كه آگاه نيست .\r\nسواء : عدل . شاعر گويد :\r\n فاضرب وجوه الغرر الاعداء * حتى يجيبوك الى السواء « 1 » \r\nيعنى : چنان بر پيشانى دشمنان بزن كه ترا بعدل پاسخ گويند . نقطهء وسط را هم « سواء » گويند ، زيرا نسبت بهمهء جهات معتدل است . شاعر گويد :\r\n يا ويح انصار النبى و رهطه * بعد المغيب فى سواء الملحد « 2 » \r\nيعنى : واى بر انصار و اصحاب پيامبر ! بعد از آنكه پيامبر در ميان لحد ، پنهان گشت .\r\n\r\nاعراب :\r\nاما تثقفن  وَ إِمَّا تَخافَنَّ  : نون تاكيد ، بفعل ملحق شده ، زيرا « ما » به حرف شرط ملحق شده است و اگر « ما » نبود ، آمدن نون صحيح نبود . در حقيقت « ما » مانند قسم ، مفيد تاكيد است و به اين جهت نون تاكيد آورده مىشود .\r\n\r\nمقصود :\r\nاكنون خداوند فرمان نهايى خود را در بارهء اين پيمان شكنان صادر كرده ، مىفرمايد :\r\n\r\n\r\n","description":"","footnote":"\r\n( 1 ) - شعر از راجز است ، مسترحمى\r\n( 2 ) - شعر از حسان است ، مسترحمى\r\n","page_name":" 246 ","page_number":248},
  {"content":"\r\n\r\n فَإِمَّا تَثْقَفَنَّهُمْ فِي الْحَرْبِ فَشَرِّدْ بِهِمْ مَنْ خَلْفَهُمْ  : هر گاه در ميدان جنگ ، بر آنها دست يا بى ، طورى آنها را گوشمال بده كه كسانى كه بعد از آنها مىآيند ، از آنها تنفر پيدا كنند و از سرگذشت آنها عبرت گيرند و عهد شكنى نكنند و از ترس اينكه دچار سرنوشت شوم آنها شوند ، در بلاد پراكنده گردند . اين معنى از ابن عباس و حسن و قتاده و سعيد بن جبير و سدى است .\r\nزجاج گويد : يعنى با آنها كارى بكن كه بعداً كسانى كه بدنبال آنها مىآيند ، متفرق شوند . برخى گويند : به لغت قريش ، يعنى آنها را بشنوان . شاعر گويد :\r\n اطوف فى النواطح كل يوم * مخافة ان يشرد بى حكيم \r\nيعنى : در روزهاى سختى هر روزه طواف مىكنم ، از ترس اينكه مبادا شعرى حكمت آميز بگوشم بخورد .\r\n لَعَلَّهُمْ يَذَّكَّرُونَ  : باشد كه متذكر شوند و پند بياموزند و از اين كارها دست بكشند .\r\n وَ إِمَّا تَخافَنَّ مِنْ قَوْمٍ خِيانَةً فَانْبِذْ إِلَيْهِمْ عَلى سَواءٍ  : اگر بيم داشته باشى كه قومى كه با تو پيمان بسته است ، در صدد خيانت برآيد ، پيمان خود را بسوى ايشان بيفكن و به آنها اعلام كن كه تو هم پيمان آنها را شكسته‌اى تا هم تو و هم ايشان ، از لحاظ علم به نقض پيمان ، يكسان باشيد . پيش از آنكه به آنها اعلام كنى كه پيمان لغو شده است ، اقدام بجنگ نكن ، تا نسبت خيانت و عهد شكنى به تو ندهند . اين است معناى « على سواء » برخى گويند : يعنى اگر در ميان تو و ايشان عهدى بدون ضمانت مالى است ، اعلام كن كه عهد ملغى شده است و اگر عهدى با ضمانت مالى است ، نخست مال را به آنها بپرداز ، آن گاه عهد را بشكن . در اين صورت « على سواء » يعنى « على عدل »  إِنَّ اللَّهَ لا يُحِبُّ الْخائِنِينَ  : خداوند خيانتكاران را دوست نمىدارد . يعنى پيش از آنكه اعلام به ملغى شدن پيمان كنى ، آغاز بجنگ نكن كه خيانت است .\r\nواقدى گويد : اين آيه در بارهء يهود بنى قينقاع نازل شد . با نازل شدن اين آيه ، پيامبر اسلام بسوى آنها به حركت درآمد\r\n.\r\n\r\n","description":"","footnote":"","page_name":" 247 ","page_number":249},
  {"content":"\r\n\r\n\r\n[ سوره الأنفال ( 8 ) : آيات 59 تا 61 
  ]\r\nوَ لا يَحْسَبَنَّ الَّذِينَ كَفَرُوا سَبَقُوا إِنَّهُمْ لا يُعْجِزُونَ ( 59 ) وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ تُرْهِبُونَ بِهِ عَدُوَّ اللَّهِ وَ عَدُوَّكُمْ وَ آخَرِينَ مِنْ دُونِهِمْ لا تَعْلَمُونَهُمُ اللَّهُ يَعْلَمُهُمْ وَ ما تُنْفِقُوا مِنْ شَيْءٍ فِي سَبِيلِ اللَّهِ يُوَفَّ إِلَيْكُمْ وَ أَنْتُمْ لا تُظْلَمُونَ ( 60 ) وَ إِنْ جَنَحُوا لِلسَّلْمِ فَاجْنَحْ لَها وَ تَوَكَّلْ عَلَى اللَّهِ إِنَّهُ هُوَ السَّمِيعُ الْعَلِيمُ ( 61 )\r\n« 1 »\r\n\r\nترجمه :\r\nگمان نكن كه مردم كافر سبقت مىگيرند . آنها ترا عاجز نمىكنند . براى آنها هر چه بتوانيد نيرو و اسب تهيه كنيد تا بوسيله آن دشمن خدا و دشمن خودتان و ديگران كه آنها را نمىشناسيد و خدا آنها را مىشناسد ، بترسانيد . هر چه در راه خدا انفاق كنيد ، بطور كامل به شما مىرسد و ستم نمىشويد . اگر براى آشتى تمايل نشان دهند ، تو هم تمايل نشان دهد و به خدا توكل كن كه خداوند شنوا و داناست .\r\n\r\n\r\n","description":"","footnote":"\r\n( 1 ) - سوره انفال آيه 59 تا 61 جزء 10 سوره 8\r\n","page_name":" 248 ","page_number":250},
  {"content":"\r\n\r\n\r\nبيان آيه 59 تا 61\r\n\r\nقرائت :\r\nلا يحسبن : ابن عامر و ابو جعفر و حمزه و حفص بياء و ديگران بتاء قرائت كرده‌اند . بنا بر قرائت دوم « الذين » مفعول اول و « سبقوا » مفعول دوم است . بنا بر قرائت اول ، فاعل فعل يا ضميرى است كه به پيامبر باز مىگردد يا « الذين » است به تقدير « ان سبقوا » در اين صورت « ان سبقوا » جانشين دو مفعول شده است و يا « الذين » است به تقدير مفعول اول .\r\nانهم لا يعجزون : اين عامر بفتح همزه و ديگران بكسر خوانده‌اند . كسر بنا بر استيناف و فتح بنا بر تقدير لام است .\r\nترهبون : از يعقوب به تشديد هاء نقل شده است . در اين صورت از باب تفعيل خواهد بود .\r\nالسلم : ابو بكر به كسر سين و ديگران بفتح خوانده‌اند و هر دو به معناى صلح است .\r\n\r\nلغت :\r\nسبق : پيش افتادن .\r\nاعجاز : انجام كارى كه ديگران از انجام آن عاجزند . عجز را برخى امر وجودى و برخى امر عدمى به معناى « عدم القدر » دانسته‌اند .\r\nاعداد : آماده كردن .\r\nاستطاعت : توانايى رباط : بستن ارهاب : ترسانيدن جنوح : ميل\r\n\r\n","description":"","footnote":"","page_name":" 249 ","page_number":251},
  {"content":"\r\n\r\n\r\nاعراب :\r\nآخرين : نصب آن به تقدير « ترهبون » است يا مجرور است به تقدير « اعدوا » و عطف « لهم » .\r\n\r\nمقصود :\r\nقبلا ضمن وعدهء پيروزى دستور داد كه با كفار بجنگند . اكنون مىفرمايد :\r\n وَ لا يَحْسَبَنَّ الَّذِينَ كَفَرُوا سَبَقُوا  : اى محمد ، گمان نكن كه دشمنان كفر پيشهء تو ، بر فرمان خدا پيشى گرفته و آن را زير پا گذاشته و بر آن غالب گشته‌اند . آنها از دست تو نجات پيدا نمىكنند و خداوند ، چنان كه وعده كرده است ، ترا پيروزى مىبخشد و بر آنها غالب مىسازد .\r\nزجاج گويد : يعنى گمان نكن كسانى كه از اين جنگ جان سالم بدر برده‌اند ، خود را بزندگى رسانده‌اند .\r\nبرخى گويند : منظور اين است كه قلب پيامبر را همانطورى كه در مورد كشتگان شاد كرد ، در بارهء فراريان نيز شاد گرداند .\r\n إِنَّهُمْ لا يُعْجِزُونَ  : اينان بهر كجا بروند از قلمرو قدرت خداوند خارج نمىشوند و خداوند در قيامت ، آنها را مبعوث خواهد كرد . جبائى گويد : يعنى ترا عاجز نمىكنند .\r\n وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ  : در اينجا خداوند بزرگ فرمان مىدهد كه مسلمانان ، بيش از آنكه با دشمن روبرو شوند ، به تهيهء سلاح بپردازند . يعنى :\r\nهر چه براى شما مقدور باشد ، تهيهء مرد و اسلحه ببينيد . عقبة بن عامر روايت كرده است كه پيامبر گرامى اسلام فرمود : « قوت ، تير اندازى است » برخى گويند : قوت به معناى اتفاق و اعتماد به خدا و كوشش در راه كسب ثواب است . عكرمه گويد : قوت به معناى حصار است .\r\n وَ مِنْ رِباطِ الْخَيْلِ  : اسب‌ها را نيز انتخاب كنيد و براى جنگ ببنديد و در روز جنگ مورد استفاده قرار دهيد كه بهترين نيروى جنگى است . از پيامبر گرامى اسلام نقل شده است كه : « اسبها را ببنديد كه پشت آنها براى شما عزت و شكم آنها\r\n\r\n","description":"","footnote":"","page_name":" 250 ","page_number":252},
  {"content":"\r\n\r\nبراى شما گنج است » حسن و عكرمه گويند : قوت ، اسب نر و رباط ، اسب ماده است .\r\n تُرْهِبُونَ بِهِ عَدُوَّ اللَّهِ وَ عَدُوَّكُمْ وَ آخَرِينَ مِنْ دُونِهِمْ  : با تهيه نيرو و سلاح و مركب ، مشركين مكه و كفار عرب و ديگران را بوحشت مىافكنيد . در بارهء اين « ديگران » اختلاف است . مجاهد مىگويد : يهود بنى قريظه است . سدى گويد :\r\nايرانيان است . حسن و ابن زيد گويند : منافقين است ، زيرا مسلمين بدشمنى آنها آگاه نبودند ، در حالى كه اينان نيز دشمن بودند .\r\n لا تَعْلَمُونَهُمُ اللَّهُ يَعْلَمُهُمْ  : شما اين دشمنان را نمىشناسيد ، زيرا نماز مىخوانند و روزه مىگيرند و به يگانگى خدا و رسالت محمد ( ص ) شهادت مىدهند و با مؤمنين مختلط هستند ، لكن خداوند آنها را مىشناسد ، زيرا داناى اسرار است . برخى گفته‌اند : منظور جن است . طبرى همين معنى را پسنديده و گفته است : با كلمهءهاى  « عَدُوَّ اللَّهِ وَ عَدُوَّكُمْ »  همهء دشمنان ظاهرى نام برده شدند ، بنا بر اين منظور دشمنانى است كه به چشم ديده نمىشوند .\r\n وَ ما تُنْفِقُوا مِنْ شَيْءٍ فِي سَبِيلِ اللَّهِ يُوَفَّ إِلَيْكُمْ وَ أَنْتُمْ لا تُظْلَمُونَ  : شما هر چه را كه در راه جهاد و در راه طاعت خدا انفاق كنيد ، پاداش آن را در آخرت خواهيد ديد و چيزى از پاداش شما كاسته نمىشود .\r\n وَ إِنْ جَنَحُوا لِلسَّلْمِ فَاجْنَحْ لَها وَ تَوَكَّلْ عَلَى اللَّهِ  : اگر آنها به ترك جنگ و آشتى كردن ، تمايلى نشان دهند ، تو هم تقاضاى صلح را بپذير و به آن متمايل باش و كار خود را به خدا واگذار .\r\n إِنَّهُ هُوَ السَّمِيعُ الْعَلِيمُ  : خداوند شنوا و داناست و هيچ چيز بر او پنهان نيست .\r\nبرخى گفته‌اند : اين آيه ، با آيهء :  « فَاقْتُلُوا الْمُشْرِكِينَ حَيْثُ وَجَدْتُمُوهُمْ »  ( توبه 5 ) و آيهء :  « قاتِلُوا الَّذِينَ لا يُؤْمِنُونَ بِاللَّهِ »  ( توبه 29 ) نسخ شده است .\r\nبرخى گفته‌اند : منسوخ نيست : زيرا اين آيه در بارهء اهل كتاب و آن آيات در بارهء بت پرستان است . همين قول صحيح است ، زيرا آن آيه در سال نهم در سورهء برائت نازل گرديد و پيامبر خدا بعد از آن با نصاراى نجران مصالحه كرد\r\n.\r\n\r\n","description":"","footnote":"","page_name":" 251 ","page_number":253},
  {"content":"\r\n\r\n\r\n[ سوره الأنفال ( 8 ) : آيات 62 تا 63 
  ]\r\nوَ إِنْ يُرِيدُوا أَنْ يَخْدَعُوكَ فَإِنَّ حَسْبَكَ اللَّهُ هُوَ الَّذِي أَيَّدَكَ بِنَصْرِهِ وَ بِالْمُؤْمِنِينَ ( 62 ) وَ أَلَّفَ بَيْنَ قُلُوبِهِمْ لَوْ أَنْفَقْتَ ما فِي الْأَرْضِ جَمِيعاً ما أَلَّفْتَ بَيْنَ قُلُوبِهِمْ وَ لكِنَّ اللَّهَ أَلَّفَ بَيْنَهُمْ إِنَّهُ عَزِيزٌ حَكِيمٌ ( 63 )\r\n« 1 »\r\n\r\nترجمه :\r\nاگر بخواهند با تو نيرنگ كنند ، خداوند براى تو كافى است . اوست كه ترا بوسيلهء پيروزى و بوسيلهء مؤمنان ، تأييد كرد و ميان دلهاى آنها دوستى و الفت بوجود آورد . اگر همهء ثروت زمين را انفاق مىكردى ، ميان دلهاى ايشان ايجاد الفت نمىكردى . لكن خداوند ميان آنها ايجاد الفت كرد . او توانا و حكيم است .\r\n\r\n\r\n","description":"","footnote":"\r\n( 1 ) - سوره انفال آيه 62 - 63 جزء 10 سوره 8\r\n","page_name":" 252 ","page_number":254},
  {"content":"\r\n\r\n\r\nبيان آيه 62 - 63\r\n\r\nتعداد آيات :\r\nبه شمارهء بصريان يك آيه و به شمارهء ديگران دو آيه است .\r\n\r\nلغت :\r\nخدع و خديعه : نيرنگ .\r\nتاييد : كمك كردن .\r\nتاليف : هماهنگ كردن .\r\n\r\nمقصود :\r\n وَ إِنْ يُرِيدُوا أَنْ يَخْدَعُوكَ فَإِنَّ حَسْبَكَ اللَّهُ  : اكنون به پيامبر خود مىفرمايد :\r\nاگر منظور آنها از پيشنهاد صلح ، اين باشد كه با تو خدعه كنند و جنگ را به تاخير افكند و به تهيه سلاح پردازند ، آن گاه شما را غافلگير سازند ، خداوند كفايت حال تو را مىكند .\r\n  هُوَ الَّذِي أَيَّدَكَ بِنَصْرِهِ وَ بِالْمُؤْمِنِينَ وَ أَلَّفَ بَيْنَ قُلُوبِهِمْ   : خداوند بوسيلهء پيروزى و بوسيلهء افراد مؤمن ترا تاييد كرد و ميان دو طايفهء اوس و خزرج دوستى و الفت بوجود آورد . آنها قبلا با يكديگر در جنگ و ستيز بودند و از بركت وجود پيامبر با يكديگر دوست شدند .\r\n لَوْ أَنْفَقْتَ ما فِي الْأَرْضِ جَمِيعاً ما أَلَّفْتَ بَيْنَ قُلُوبِهِمْ  : اگر همهء ثروت زمين را خرج مىكردى ، نمىتوانستى كينه‌هاى جاهليت را از قلوب آنها براندازى .\r\n وَ لكِنَّ اللَّهَ أَلَّفَ بَيْنَهُمْ  : لكن خداوند از راه حسن تدبير و بوسيلهء اسلام ، در ميان آنها ايجاد الفت و محبت كرد .\r\n إِنَّهُ عَزِيزٌ حَكِيمٌ  : كارهاى خداوند ، همه از روى حكمت و مصلحت است . زجاج\r\n\r\n","description":"","footnote":"","page_name":" 253 ","page_number":255},
  {"content":"\r\n\r\nگويد : يكى از معجزات بزرگ همين است كه پيامبر خدا بسوى مردمى مبعوث شد كه اگر به كسى يك سيلى زده مىشد ، بخاطر آن جنگ‌ها و خونريزىها مىشد . لكن از راه ايمان ، اين دشمنىها و خود سرىها از ميان رفت و ميان آنها ايجاد تفاهم و دوستى شد و در راه ايمان از كشتن پدر و پسر و برادر هم امتناع نداشتند . خداوند اعلام مىكند كه اين كار را خودش كرده است\r\n.\r\n\r\n","description":"","footnote":"","page_name":" 254 ","page_number":256},
  {"content":"\r\n\r\n\r\n[ سوره الأنفال ( 8 ) : آيات 64 تا 66 
  ]\r\nيا أَيُّهَا النَّبِيُّ حَسْبُكَ اللَّهُ وَ مَنِ اتَّبَعَكَ مِنَ الْمُؤْمِنِينَ ( 64 ) يا أَيُّهَا النَّبِيُّ حَرِّضِ الْمُؤْمِنِينَ عَلَى الْقِتالِ إِنْ يَكُنْ مِنْكُمْ عِشْرُونَ صابِرُونَ يَغْلِبُوا مِائَتَيْنِ وَ إِنْ يَكُنْ مِنْكُمْ مِائَةٌ يَغْلِبُوا أَلْفاً مِنَ الَّذِينَ كَفَرُوا بِأَنَّهُمْ قَوْمٌ لا يَفْقَهُونَ ( 65 ) الْآنَ خَفَّفَ اللَّهُ عَنْكُمْ وَ عَلِمَ أَنَّ فِيكُمْ ضَعْفاً فَإِنْ يَكُنْ مِنْكُمْ مِائَةٌ صابِرَةٌ يَغْلِبُوا مِائَتَيْنِ وَ إِنْ يَكُنْ مِنْكُمْ أَلْفٌ يَغْلِبُوا أَلْفَيْنِ بِإِذْنِ اللَّهِ وَ اللَّهُ مَعَ الصَّابِرِينَ ( 66 )\r\n« 1 »\r\n\r\nترجمه :\r\nاى پيامبر ، خداوند و مؤمنانى كه پيرو تو هستند ، ترا بس است . اى پيامبر ، مؤمنين را به جنگ تشويق كن . اگر از شما بيست نفر شكيبا باشد ، دويست نفر و اگر صد نفر شكيبا باشد هزار نفر از كافران را به سبب اينكه آنها قومى بىدانش هستند ، مغلوب مىسازد . اينك خداوند بار شما را سبك كرد و دانست كه در شما ضعف است . اگر صد نفر شكيبا باشد ، دويست نفر و اگر هزار نفر باشد ، دو هزار نفر را ، باذن خدا مغلوب خواهد كرد و خدا با صابران است .\r\n\r\n\r\n","description":"","footnote":"\r\n( 1 ) - سوره انفال آيه 64 تا 66 جزء 10 سور 8\r\n","page_name":" 255 ","page_number":257},
  {"content":"\r\n\r\n\r\nبيان آيه 64 تا 66\r\n\r\nقرائت :\r\nان يكن : كوفيان در هر دو جا به ياء و بصريان اولى را بتاء خوانده‌اند . مذكر به اعتبار افراد و مؤنث به اعتبار « مائة » است .\r\nضعفا : كوفيان - بجز كسايى - بفتح ضاد و ديگران بضم خوانده‌اند . هر دو لغت صحيح و بيك معنى است .\r\n\r\nلغت :\r\nاتباع : پيروى .\r\nتحريض : تشويق .\r\nصبر : شكيبايى و خوددارى از شكوه و ناله ، شاعر گويد :\r\n فان تصبرا فالصبر خير مغبة * و ان تجزعا فالامر ما تريان \r\nيعنى : اگر شكيبايى كنيد ، عاقبت شكيبايى بهتر است و اگر ناله كنيد ، همين طور است كه مىبينيد .\r\nتخفيف : رفع مشقت .\r\nضعف : ناتوانى .\r\n\r\nاعراب :\r\n مَنِ اتَّبَعَكَ  : در محل رفع و عطف بر « اللَّه » . ممكن است در محل نصب و عطف بر كاف « حسبك » باشد . اين كاف در معنى مفعول به و منصوب است . مثل :\r\n « إِنَّا مُنَجُّوكَ وَ أَهْلَكَ »  ( عنكبوت 33 ) شاعر گويد :\r\n اذا كانت الهيجاء و انشقت العصا * فحسبك و الضحاك سيف مهند \r\nيعنى : هر گاه جنگ بر پا شود و اتفاق از ميان برود ، شمشير هندى براى تو\r\n\r\n","description":"","footnote":"","page_name":" 256 ","page_number":258},
  {"content":"\r\n\r\nو ضحاك ، بس است .\r\nالان : اين كلمه با الف و لام مبنى است .\r\n\r\nمقصود :\r\nاكنون خداوند به منظور تشويق به جنگ با كفار مىفرمايد :\r\n يا أَيُّهَا النَّبِيُّ حَسْبُكَ اللَّهُ وَ مَنِ اتَّبَعَكَ مِنَ الْمُؤْمِنِينَ  : اى پيامبر خداوند و مؤمنين براى تو كفايت مىكنند . حسن گويد : يعنى خداوند براى تو و مؤمنين كه از تو پيروى مىكنند ، بس است . كلبى گويد : اين آيه ، در بيداء ، در جنگ بدر ، پيش از شروع جنگ نازل شد .\r\n يا أَيُّهَا النَّبِيُّ حَرِّضِ الْمُؤْمِنِينَ عَلَى الْقِتالِ  : اى پيامبر ، مؤمنين را از راه ثواب جهاد و بيان و عده‌هاى خداوند و غنيمت ، تشويق به جنگ كن .\r\n إِنْ يَكُنْ مِنْكُمْ عِشْرُونَ صابِرُونَ يَغْلِبُوا مِائَتَيْنِ  : اگر از ميان شما بيست نفر ، براى جنگ شكيبايى و استقامت داشته باشند ، دويست نفر از دشمن را مغلوب مىسازند .\r\n وَ إِنْ يَكُنْ مِنْكُمْ مِائَةٌ يَغْلِبُوا أَلْفاً مِنَ الَّذِينَ كَفَرُوا  : و صد نفر شكيبا ، هزار نفر از كافران را مغلوب خواهد كرد . در حقيقت مىخواهد امر كند كه مسلمانان بايد اينطور باشد كه يكى در برابر ده نفر بايستد . به همين جهت است كه بعد مىفرمايد :\r\n « الْآنَ خَفَّفَ اللَّهُ عَنْكُمْ »  زيرا تخفيف در صورتى است كه تكليفى باشد .\r\n بِأَنَّهُمْ قَوْمٌ لا يَفْقَهُونَ  : اين پيروزى از اين جهت ، نصيب شما مىشود كه شما امر خدا را مىفهميد و تصديق مىكنيد و وعده‌هاى خدا را قبول داريد . اينها شما را به صبر و شكيبايى وادار مىكنند . اما كفار امر خدا را نمىفهمند و وعدهء خدا را تصديق نمىكنند و بنا بر اين شكيبايى هم ندارند .\r\nاز آنجا كه مقابلهء يكى با ده نفر ، دشوار بود ، مصلحت تغيير كرد و حكم عوض شد . از اينرو مىفرمايد :\r\n الْآنَ خَفَّفَ اللَّهُ عَنْكُمْ وَ عَلِمَ أَنَّ فِيكُمْ ضَعْفاً  ، اكنون خداوند براى شما تخفيف\r\n\r\n","description":"","footnote":"","page_name":" 257 ","page_number":259},
  {"content":"\r\n\r\nقائل شد و دانست كه بصيرت و عزم شما ضعيف است . در اينجا منظور ، ضعف بدنى نيست ، زيرا كسانى در ابتدا اسلام آوردند ، همهء آنها از لحاظ بدنى نيرومند نبودند . برخى ضعيف و برخى قوى بودند . آنها از لحاظ بصيرت و يقين و ايمان نيرومند بودند . همين كه بر جمعيت مسلمين افزوده شد و اشخاص سست يقين و كم بصيرت ، با آنها مخلوط شدند ، اين آيه نازل شد .\r\n فَإِنْ يَكُنْ مِنْكُمْ مِائَةٌ صابِرَةٌ يَغْلِبُوا مِائَتَيْنِ  : اگر صد نفر از شما شكيبا باشند ، دويست نفر را شكست مىدهند .\r\n وَ إِنْ يَكُنْ مِنْكُمْ أَلْفٌ يَغْلِبُوا أَلْفَيْنِ بِإِذْنِ اللَّهِ  : و اگر هزار نفر از شما شكيبا باشند ، به اذن خدا دو هزار نفر را مغلوب مىكنند  « بِإِذْنِ اللَّهِ  » را برخى به معناى علم خدا و برخى به معناى امر خدا دانسته‌اند . پس امر خدا اين است كه : يكى در برابر دو نفر از دشمنان مقاومت كند . خداوند وعده مىدهد كه اگر مقاومت كنند ، پيروزى با آنهاست .\r\nعلت اينكه ميان افراد قوى ايمان و افراد سست ايمان فرق نگذاشته و نگفته است كه دستهء اول ، يكى با ده نفر و دستهء دوم يكى با دو نفر بجنگد ، اين است كه اينان در حال جنگ ، مخلوط بودند و تميز ميان آنها دشوار بود . اگر بافراد سست ايمان ، صريحاً گفته مىشد كه ايمانشان ضعيف است و يكى با دو تن بجنگد ، دل شكسته مىشدند و بر ضعف ايمانشان افزوده مىشد .\r\n وَ اللَّهُ مَعَ الصَّابِرِينَ  : كمك خداوند همواره با صابران است .\r\nبرخى گفته‌اند : اين آيه ، مدتها بعد از آيهء قبل نازل شده است ، لكن در قرآن بدنبال يكديگر قرار گرفته‌اند . بدينترتيب آيهء اخير ناسخ آيهء قبل است و شرط ناسخ اين است كه از لحاظ زمان بدنبال آيهء منسوخ نازل شده باشد ، نه اينكه از لحاظ نظم قرآنى ميان آنها فاصله باشد .\r\nحسن گويد : آيه اول به منظور سختگيرى بر اهل بدر نازل شد ، آن گاه خداوند رخصت داد و تخفيف قائل شد\r\n.\r\n\r\n","description":"","footnote":"","page_name":" 258 ","page_number":260},
  {"content":"\r\n\r\n\r\n[ سوره الأنفال ( 8 ) : آيات 67 تا 69 
  ]\r\nما كانَ لِنَبِيٍّ أَنْ يَكُونَ لَهُ أَسْرى حَتَّى يُثْخِنَ فِي الْأَرْضِ تُرِيدُونَ عَرَضَ الدُّنْيا وَ اللَّهُ يُرِيدُ الْآخِرَةَ وَ اللَّهُ عَزِيزٌ حَكِيمٌ ( 67 ) لَوْ لا كِتابٌ مِنَ اللَّهِ سَبَقَ لَمَسَّكُمْ فِيما أَخَذْتُمْ عَذابٌ عَظِيمٌ ( 68 ) فَكُلُوا مِمَّا غَنِمْتُمْ حَلالاً طَيِّباً وَ اتَّقُوا اللَّهَ إِنَّ اللَّهَ غَفُورٌ رَحِيمٌ ( 69 )\r\n« 1 »\r\n\r\nترجمه :\r\nهيچ پيامبرى مجاز نيست كه افرادى را به اسيرى بگيرد ، مگر اينكه در روى زمين قدرت پيدا كند . شما مال دنيا را اراده مىكنيد و خداوند آخرت را . خداوند مقتدر و حكيم است . اگر حكمى از جانب خداوند صادر نشده بود ، بر آنچه گرفته‌ايد ، عذابى بزرگ به شما مىرسيد . از آنچه غنيمت برده‌ايد بخوريد كه حلال و طيب است و از خدا بپرهيزيد كه خدا آمرزگار و رحيم است .\r\n\r\n\r\n","description":"","footnote":"\r\n( 1 ) - سوره انفال آيه 67 - 69 جزء 10 سوره 8\r\n","page_name":" 259 ","page_number":261},
  {"content":"\r\n\r\n\r\nبيان آيه 68 - 69\r\n\r\nقرائت :\r\nابو جعفر « ان تكون له اسارى » و كوفيان « 1 » « ان تكون له اسرى » و ديگران « ان يكون له اسرى » خوانده‌اند . قرائت تاء براى خاطر اين است كه لفظ جمع مؤنث و قرائت ياء براى خاطر اين است كه افراد مذكر هستند و ميان فعل و فاعل فاصله شده است . كلمهء « اسرى » جمع « اسير » و بهتر است از « اسارى » ازهرى گويد « اسارى » جمع « اسرى » است .\r\n\r\nلغت :\r\nاسر : اسير كردن و بستن . اسير را با پوست مىبستند .\r\nاثخان : سختگيرى كردن از راه كشتن بسيار و كسب قدرت .\r\nعرض : مال دنيا .\r\n\r\nاعراب :\r\nفكلوا : اين فاء براى جزاء است . يعنى غذا را بر شما حلال كردم ، پس بخوريد . . .\r\n حَلالًا طَيِّباً  : منصوبست بنا بر حال\r\n\r\nمقصود :\r\n ما كانَ لِنَبِيٍّ أَنْ يَكُونَ لَهُ أَسْرى حَتَّى يُثْخِنَ فِي الْأَرْضِ  : خداوند به هيچ پيامبرى اجازه نداده است كه افراد دشمن را به اسيرى بگيرد و آنها را گروگان قرار دهد و از آنها پولى دريافت كند يا بر آنها منت گذارد و آزادشان كند ، تا اينكه در قتل مشركين مبالغه كند و آنها را نابود سازد و اسباب عبرت ديگران را فراهم گرداند و\r\n\r\n\r\n","description":"","footnote":"\r\n( 1 ) - غير از عاصم كه بياء قرائت نموده ، مسترحمى\r\n","page_name":" 260 ","page_number":262},
  {"content":"\r\n\r\nاقتدار پيدا كند .\r\nابو مسلم گويد : اثخان ، غلبهء بر شهرها و خوار كردن مردم آن است . پس منظور اين است كه پيامبر بايد دشمنان را اسير نكند ، بلكه آنها را بكشد ، تا در روى زمين قدرت پيدا كند .\r\n تُرِيدُونَ عَرَضَ الدُّنْيا  : اين خطاب به مسلمين است نه به پيامبر ، زيرا ميل آنها اين بود كه از اسيران پولى دريافت كنند و آنها را آزاد سازند . علاقهء آنها بجنگ نيز براى بدست آوردن غنيمت بود . حسن و ابن عباس گويند : منظور اين است كه شما در اولين جنگ - يعنى جنگ بدر - پيش از آنكه در روى زمين قدرت پيدا كنيد ، از اسيران فديه گرفتيد ، عرض دنيا ، مال دنياست كه در معرض زوال است .\r\n وَ اللَّهُ يُرِيدُ الْآخِرَةَ  : شما بدنبال مال دنيا هستيد و خداوند مىخواهد به پاداش آخرت برسيد .\r\n وَ اللَّهُ عَزِيزٌ حَكِيمٌ  : خداوند مقتدر و حكيم است . ياران خدا مغلوب نمىشوند و كارهاى خدا از روى حكمت است ، پس هر چه به شما دستور مىدهد ، انجام دهيد ، تا از يارى خداوند ، برخوردار شويد .\r\nدر اين آيه ، خداوند ميان ارادهء بندگان و ارادهء خود فرق گذاشته است . اگر عقيدهء جبريان صحيح بود و ارادهء بندگان غير از ارادهء خدا نبود ، چنين فرقى گذاشته نمىشد .\r\n لَوْ لا كِتابٌ مِنَ اللَّهِ سَبَقَ لَمَسَّكُمْ فِيما أَخَذْتُمْ عَذابٌ عَظِيمٌ  : در بارهء معناى اين آيه ، اقوالى است :\r\n1 - ابن جريج گويد : يعنى اگر حكم خدا بر اين نبود كه قومى را پيش از بيان حكم عذاب نكند ، شما را بخاطر گرفتن پول از اسيران ، عذاب مىكرد . لكن چون دستور نداده بوده كه پول نگيريد ، شما را عذاب نمىكند .\r\n2 - ابن عباس گويد : يعنى اگر خداوند در لوح محفوظ ، حكم نكرده بود كه غنيمت و فديه براى شما مباح است ، در برابر اين پولى كه گرفتيد ، شما را عذاب مىكرد ، لكن بخاطر اينكه در لوح محفوظ ، تنها براى شما مباح شمرده شده بود ، گو اينكه\r\n\r\n","description":"","footnote":"","page_name":" 261 ","page_number":263},
  {"content":"\r\n\r\nهنوز به شما اعلام نكرده است ، شما را عذاب نمىكند .\r\n3 - جبائى گويد : يعنى اگر قرآن نازل نشده بود و شما ايمان نياورده و بواسطهء ايمان سزاوار آمرزش نشده بوديد ، به شما عذاب مىرسيد . وى گويد : مقصود گناهان صغيره است .\r\n4 - مقصود از كتابى كه سبقت گرفته است ، آيهء  « وَ ما كانَ اللَّهُ لِيُعَذِّبَهُمْ وَ أَنْتَ فِيهِمْ »  ( آيه 33 ) است .\r\nيعنى : اگر خداوند در قرآن يا در لوح محفوظ مقرر نداشته بود كه با بودن پيامبر در ميان شما ، شما را عذاب نكند ، شما را عذاب مىكرد .\r\n فَكُلُوا مِمَّا غَنِمْتُمْ حَلالًا طَيِّباً  : در اينجا خداوند ، غنيمتى را كه مؤمنين از اموال مشركين به كف مىآورند ، بر آنها حلال شمرده است .\r\n وَ اتَّقُوا اللَّهَ إِنَّ اللَّهَ غَفُورٌ رَحِيمٌ  : از معصيت خدا بپرهيزيد كه خدا آمرزگار و رحيم است .\r\n\r\nداستان :\r\nدر جنگ بدر ، هفتاد نفر از مشركين بقتل رسيدند و بيست و هفت نفر آنها را على ( ع ) كشت . اسيران نيز هفتاد تن بودند ، اما از اصحاب پيامبر كسى اسير نشد ، تنها نه نفر مسلمان كشته شدند و يكى از آنها سعد بن خثيمه ، از نقباى طائفهء اوس بود . اصحاب پيامبر اسيران را به بند كشيدند و آنها را به طرف شهر سوق دادند .\r\nاز محمد بن اسحاق نقل شده است كه : در جنگ بدر يازده نفر مسلمان - چهار نفر از قريش و هفت نفر از انصار - بقتل رسيدند . برخى گفته‌اند : از مسلمانان هشت نفر و از مشركين بيش از چهل نفر به قتل رسيدند .\r\nابن عباس گويد : شبى كه اسيران بدر ، در ريسمان بودند ، پيامبر خوابش نمىبرد .\r\nگفتند : چرا خواب نمىرويد ؟ فرمود : نالهء عمويم عباس را در بند مىشنوم . رفتند عباس را آزاد كردند و ساكت شد . پيامبر بخواب رفت .\r\nعبيدهء سلمانى از پيامبر خدا نقل كرده است كه فرمود : اگر مىخواهيد اسيران را\r\n\r\n","description":"","footnote":"","page_name":" 262 ","page_number":264},
  {"content":"\r\n\r\nبكشيد و اگر نمىخواهيد از آنها فديه بگيريد . لكن به تعداد آنها از شما شهيد خواهند شد . گفتند : فديه مىگيريم و زندگى خود را ترميم مىكنيم و مانعى ندارد كه به تعداد آنها افراد ما كشته شوند . عده آنها هفتاد نفر بود .\r\nعبيده گويد : مسلمانان هر دو نفع را خواستند : هم پول را و هم شهادت را ، از اينرو در جنگ احد هفتاد تن از ايشان كشته شدند .\r\nدر تفسير على بن ابراهيم است كه وقتى پيامبر نضر بن حارث و عقبة بن ابى معيط را كشت ، انصار ترسيدند كه بقيه را بكشد . گفتند : يا رسول اللَّه ، هفتاد تن از ايشان را كه از خويشان و اقارب تو بودند كشتيم و اصل آنها قطع شد ، از اسيران فديه بگير .\r\nاين سخن را وقتى گفتند كه غنائم را جمع آورى كرده بودند بدنبال اين تقاضا آيه نازل شد و به آنها اجازهء گرفتن فديه داده شد . حد اكثر پولى كه بعنوان فديه گرفته مىشد ، چهار هزار و حد اقل هزار درهم بود . قريش تدريجاً پولها را پرداختند و اسيران را آزاد كردند . زينب دختر رسول خدا نيز فديهء همسر خود ابو العاص بن ربيع را پرداخت و آزادش كرد . فديهء زينب گردن بندهايى بود كه مادرش خديجه ، در موقع رفتن بخانهء شوى ، به او بخشيده بود . ابو العاص خواهر زادهء خديجه بود .\r\nهنگامى كه پيامبر ، گردن بندها را ديد ، فرمود : خداوند خديجه را رحمت كند .\r\nاين همان گردن بندهايى است كه بعنوان جهيزيه به دخترش داد . پيامبر ابو العاص را آزاد كرد به اين شرط كه زينب را بمدينه بفرستد و او را از ملحق شدن به پدر ، مانع نشود . ابو العاص به اين شرط وفا كرد .\r\nدر روايت است كه پيامبر خدا از گرفتن فديه ، كراهت داشت ، تا آنجا كه سعد بن معاذ ، آثار اين كراهت را در چهره‌اش مشاهده كرد . گفت : يا رسول اللَّه اين اولين جنگ ما با مشركين است . اگر آنها را بكشيم ، بهتر از اين است كه آنها را باقى بگذاريم . عمر بن الخطاب گفت : يا رسول اللَّه ، ترا تكذيب و اخراج كردند . آنها را گردن بزن و عقيل را در اختيار على بگذار تا گردنش را بزند و فلان شخص را در اختيار من بگذار ، تا گردنش را بزنم ، زيرا اينها امامان كفر هستند . ابو بكر گفت : اينها\r\n\r\n","description":"","footnote":"","page_name":" 263 ","page_number":265},
  {"content":"\r\n\r\nاز بستگان تو هستند . آنها را نگهدار و از آنها فديه بگير ، تا در برابر كفار نيرومند شويم ابن زيد گويد : پيامبر خدا فرمود : اگر عذابى از آسمان نازل شود ، تنها عمر و سعد بن معاذ از آن نجات مىيابد .\r\nامام باقر ( ع ) مىفرمايد : در جنگ بدر ، فديهء هر اسيرى چهل اوقيه و هر اوقيه چهل مثقال بود . بجز عباس كه فديهء او صد اوقيه بود و از او بيست اوقيه طلا گرفته شد . پيامبر فرمود : اينهم غنيمتى است . فديهء خود و برادر زاده‌گانت عقيل و نوفل را بپرداز و آزاد شويد . گفت : چيزى ندارم . فرمود : طلايى كه به ام الفضل دادى ، كجاست ؟ گفت : اگر چيزى باشد ، براى تو و فضل و عبد اللَّه و قثم است . كى اينمطلب را به تو خبر داده است ؟ فرمود : خداوند متعال . عباس گفت : شهادت مىدهم كه تو رسول خدايى ، زيرا هيچكس جز خدا از آن خبر نداشت .\r\n\r\n","description":"","footnote":"","page_name":" 264 ","page_number":266},
  {"content":"\r\n\r\n\r\n[ سوره الأنفال ( 8 ) : آيات 70 تا 71 
  ]\r\nيا أَيُّهَا النَّبِيُّ قُلْ لِمَنْ فِي أَيْدِيكُمْ مِنَ الْأَسْرى إِنْ يَعْلَمِ اللَّهُ فِي قُلُوبِكُمْ خَيْراً يُؤْتِكُمْ خَيْراً مِمَّا أُخِذَ مِنْكُمْ وَ يَغْفِرْ لَكُمْ وَ اللَّهُ غَفُورٌ رَحِيمٌ ( 70 ) وَ إِنْ يُرِيدُوا خِيانَتَكَ فَقَدْ خانُوا اللَّهَ مِنْ قَبْلُ فَأَمْكَنَ مِنْهُمْ وَ اللَّهُ عَلِيمٌ حَكِيمٌ ( 71 )\r\n« 1 »\r\n\r\nترجمه :\r\nاى پيامبر ، به اسيرانى كه در دست شما هستند ، بگو : اگر خداوند در دلهاى شما خيرى سراغ داشته باشد ، بهتر از آنچه از شما گرفته شده است ، به شما خواهد داد و گناهان شما را خواهد آمرزيد و خداوند آمرزگار و رحيم است . اگر ارادهء خيانت به تو داشته باشند ، قبلا نيز به خدا خيانت كردند و خداوند ترا بر سر آنها تسلط داد و خداوند دانا و حكيم است .\r\n\r\n\r\n","description":"","footnote":"\r\n( 1 ) - سوره انفال آيه 70 - 71 جزء 10 سوره 8\r\n","page_name":" 265 ","page_number":267},
  {"content":"\r\n\r\n\r\nبيان آيه 70 - 71\r\n\r\nقرائت :\r\nابو جعفر « 1 » « من الاسارى » خوانده است و ديگران « من الاسرى » و قبلا در اينباره گفتگو كرده‌ايم .\r\n\r\nمقصود :\r\nاكنون خداوند پيامبر خود را مخاطب ساخته ، مىفرمايد :\r\n يا أَيُّهَا النَّبِيُّ قُلْ لِمَنْ فِي أَيْدِيكُمْ مِنَ الْأَسْرى إِنْ يَعْلَمِ اللَّهُ فِي قُلُوبِكُمْ خَيْراً يُؤْتِكُمْ خَيْراً مِمَّا أُخِذَ مِنْكُمْ وَ يَغْفِرْ لَكُمْ وَ اللَّهُ غَفُورٌ رَحِيمٌ  : اى پيامبر ، به كسانى كه در دست شما اسير و گرفتار هستند ، بگو : اگر خداوند بداند كه در دل شما تمايل و رغبتى نسبت به اسلام و ايمان وجود دارد ، بهتر از آنچه با شما رفتار شد ، با شما رفتار مىكند و در دنيا و آخرت ، يا در آخرت ، شما را مشمول بخششى بهتر قرار مىدهد و گناهان شما را مىآمرزد و خداوند آمرزگار و رحيم است . از عباس بن عبد المطلب روايت شده است كه اين آيه در بارهء او و اصحابش نازل شده است . عباس مىگفت : مرا بيست اوقيه طلا بود . اين طلا از من گرفته شد و بجاى آن بيست بنده به من داده شد كه هر يك از آنها حد اقل بيست هزار درهم ارزش داشت . همچنين خداوند زمزم را به من داد كه اگر همهء اموال مكه به من داده مىشد با آن معامله نمىكردم . از خداوند انتظار آمرزش دارم . قتاده گويد : هنگامى كه هشتاد هزار . . . از مال بحرين نزد پيغمبر خدا آورده بودند ، در حالى كه براى نماز ظهر وضو گرفته بود ، اموال را تقسيم كرد و به عباس دستور داد كه سهم خود را بگيرد . عباس گفت : اين مال بهتر است از آنچه از ما گرفته شد . از خداوند اميد آمرزش دارم .\r\n\r\n\r\n","description":"","footnote":"\r\n( 1 ) - و همچنين : أبو عمرو ، مسترحمى\r\n","page_name":" 266 ","page_number":268},
  {"content":"\r\n\r\n وَ إِنْ يُرِيدُوا خِيانَتَكَ فَقَدْ خانُوا اللَّهَ مِنْ قَبْلُ  : اگر اسيرانى كه با دادن فديه ، آزاد شده‌اند ، بخواهند با شركت در جنگى ديگر به تو خيانت كنند يا يار و همكار دشمنان تو باشند ، اولين خيانت آنها نيست . آنها با شركت در جنگ بدر نيز به خداوند ، خيانت كردند و بمشركين كمك دادند ، برخى گفته‌اند : خيانت آنها به خدا اين بوده است كه براى خدا شريك قائل شده‌اند .\r\n فَأَمْكَنَ مِنْهُمْ  : بر اثر خيانتى كه مرتكب شدند ، خداوند در روز بدر ، آنها را گرفتار تو كرد و مغلوب و اسير شدند . باز هم اگر خيانت كردند ، شكست مىخورند و گرفتار مىشوند .\r\n وَ اللَّهُ عَلِيمٌ حَكِيمٌ  : خداوند بگفتار و اسرار آنها دانا و در كارهاى خود حكيم است .\r\n\r\n","description":"","footnote":"","page_name":" 267 ","page_number":269},
  {"content":"\r\n\r\n\r\n[ سوره الأنفال ( 8 ) : آيه 72 
  ]\r\nإِنَّ الَّذِينَ آمَنُوا وَ هاجَرُوا وَ جاهَدُوا بِأَمْوالِهِمْ وَ أَنْفُسِهِمْ فِي سَبِيلِ اللَّهِ وَ الَّذِينَ آوَوْا وَ نَصَرُوا أُولئِكَ بَعْضُهُمْ أَوْلِياءُ بَعْضٍ وَ الَّذِينَ آمَنُوا وَ لَمْ يُهاجِرُوا ما لَكُمْ مِنْ وَلايَتِهِمْ مِنْ شَيْءٍ حَتَّى يُهاجِرُوا وَ إِنِ اسْتَنْصَرُوكُمْ فِي الدِّينِ فَعَلَيْكُمُ النَّصْرُ إِلاَّ عَلى قَوْمٍ بَيْنَكُمْ وَ بَيْنَهُمْ مِيثاقٌ وَ اللَّهُ بِما تَعْمَلُونَ بَصِيرٌ ( 72 )\r\n« 1 »\r\n\r\nترجمه :\r\nكسانى كه ايمان آورده و مهاجرت كرده و با مال و جان در راه خدا به جهاد پرداخته‌اند و كسانى كه مأوى داده و يارى كرده‌اند ، اينان دوستان يكديگر هستند و كسانى كه ايمان آورده و مهاجرت نكرده‌اند ، ميان شما و ايشان دوستى و همكارى نيست و اگر در راه دين از شما كمك بخواهند ، بر شماست كمك ايشان . مگر اينكه در برابر قومى باشد كه ميان شما و ايشان پيمانى است و خداوند بكردار شما بيناست .\r\n\r\n\r\n","description":"","footnote":"\r\n( 1 ) - سوره انفال آيه 72 جزء 10 سوره 8\r\n","page_name":" 268 ","page_number":270},
  {"content":"\r\n\r\n\r\nبيان آيه 72\r\n\r\nقرائت :\r\nولايتهم : حمزه بكسر واو و ديگران بفتح خوانده‌اند . زجاج گويد : بفتح و او به معناى نصرت و خويشاوندى است .\r\nاما بكسر واو به معناى امارت و زمامدارى است . لكن از آنجا كه مصادر دال بر حرفه ، بر وزن « فعاله » بكسر فاء هستند ، ممكن است معناى نصرت و دوستى ، نوعى حرفه بشمار آيد و به كسر اول خوانده شود .\r\n\r\nلغت :\r\nهجرة و مهاجرة : ترك وطن جهاد : تحمل مشقتهاى جنگ ايواء : منزل دادن ولايت : پيمان كمك\r\n\r\nشان نزول :\r\nخداوند متعال اين سوره را با دستور به اينكه مؤمنين بايد با يكديگر دوستى كنند و از دوستى كافران خوددارى كنند ، خاتمه داده . مىفرمايد :\r\n إِنَّ الَّذِينَ آمَنُوا وَ هاجَرُوا وَ جاهَدُوا بِأَمْوالِهِمْ وَ أَنْفُسِهِمْ فِي سَبِيلِ اللَّهِ وَ الَّذِينَ آوَوْا وَ نَصَرُوا أُولئِكَ بَعْضُهُمْ أَوْلِياءُ بَعْضٍ  : كسانى كه به خدا و رسول و ديگر واجبات دينى ايمان آورده و از مكه بمدينه مهاجرت و با مال و جان ، در راه اطاعت خدا و اعزاز دين جهاد كرده‌اند انصار كه پيامبر و مهاجرين را در منزل خود جاى داده و آنها را در راه غالب شدن بر دشمن ، كمك كرده‌اند ، اگر چه با يكديگر خويشاوند نيستند ، با يكديگر دوست و هم پيمان هستند و چنين نسبتى ميان ايشان و كافرانى\r\n\r\n","description":"","footnote":"","page_name":" 269 ","page_number":271},
  {"content":"\r\n\r\nكه با آنها نسبت خويشى دارند وجود ندارد .\r\nابن عباس و حسن و مجاهد و قتاده و سدى گويند : اين نسبت ، در ميان ايشان از لحاظ توارث . و اصم گويد : از لحاظ همكارى و كمك است . برخى گويند : اين نسبت ، از اين لحاظ است كه اگر يكى از آنها به كسى امان داد ، ديگران بايد امان او را محترم شمارند .\r\n وَ الَّذِينَ آمَنُوا وَ لَمْ يُهاجِرُوا ما لَكُمْ مِنْ وَلايَتِهِمْ مِنْ شَيْءٍ حَتَّى يُهاجِرُوا  :\r\nو كسانى كه ايمان آورده و از مكه بمدينه مهاجرت نكرده‌اند ، ميان شما و ايشان توارثى وجود ندارد تا اينكه مهاجرت كنند . در اين صورت ، از يكديگر ارث مىبريد .\r\nدر آن وقت ميان مهاجران و غير مهاجران مسلمان ، توارثى وجود نداشت . از امام باقر ( ع ) روايت شده است كه مسلمانان بوسيلهء همان پيمان برادرى نخستين ، از يكديگر ارث مىبردند .\r\nبرخى گويند : يعنى ميان شما و ايشان ، بايد كمك و همكارى نباشد و آنها را بايد يارى نكنيد .\r\n وَ إِنِ اسْتَنْصَرُوكُمْ فِي الدِّينِ فَعَلَيْكُمُ النَّصْرُ  : اگر مؤمنين غير مهاجر از شما بخواهند كه آنها را در راه دين ، كمك كنيد و با كافران بمبارزه برخيزيد ، بر شما لازم است كه آنها را كمك كنيد . اما در غير راه دين ، كمك ايشان بر شما لازم نيست .\r\n إِلَّا عَلى قَوْمٍ بَيْنَكُمْ وَ بَيْنَهُمْ مِيثاقٌ  : مگر اينكه از شما براى جنگ با كسانى كه ميان شما و ايشان پيمانى هست ، كمك بخواهند . در اين صورت ، به هيچ عنوان نبايد آنها را كمك كنيد ، زيرا پيمان شكنى است .\r\n وَ اللَّهُ بِما تَعْمَلُونَ بَصِيرٌ  : خداوند به اعمال شما داناست و هيچيك از اعمال بر او مخفى نيست\r\n.\r\n\r\n","description":"","footnote":"","page_name":" 270 ","page_number":272},
  {"content":"\r\n\r\n\r\n[ سوره الأنفال ( 8 ) : آيات 73 تا 75 
  ]\r\nوَ الَّذِينَ كَفَرُوا بَعْضُهُمْ أَوْلِياءُ بَعْضٍ إِلاَّ تَفْعَلُوهُ تَكُنْ فِتْنَةٌ فِي الْأَرْضِ وَ فَسادٌ كَبِيرٌ ( 73 ) وَ الَّذِينَ آمَنُوا وَ هاجَرُوا وَ جاهَدُوا فِي سَبِيلِ اللَّهِ وَ الَّذِينَ آوَوْا وَ نَصَرُوا أُولئِكَ هُمُ الْمُؤْمِنُونَ حَقًّا لَهُمْ مَغْفِرَةٌ وَ رِزْقٌ كَرِيمٌ ( 74 ) وَ الَّذِينَ آمَنُوا مِنْ بَعْدُ وَ هاجَرُوا وَ جاهَدُوا مَعَكُمْ فَأُولئِكَ مِنْكُمْ وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ إِنَّ اللَّهَ بِكُلِّ شَيْءٍ عَلِيمٌ ( 75 )\r\n« 1 »\r\n\r\nترجمه :\r\nآنان كه كافر شده‌اند ، با يكديگر دوست هستند . اگر آنچه به شما دستور داده شد ، انجام ندهيد ، در روى زمين فتنه و فسادى بزرگ خواهد شد . كسانى كه ايمان آورده و مهاجرت كرده و در راه خدا جهاد كرده‌اند و كسانى كه مأوى داده و يارى كرده‌اند ، مؤمنان حقيقى هستند و براى آنها آمرزش و رزقى نيكوست . كسانى كه بعداً ايمان آورده و مهاجرت كرده و همراه شما به جهاد پرداخته‌اند ، از شما هستند و خويشاوندان در كتاب خدا ، به ارث يكديگر سزاوارترند . خداوند بهر چيزى داناست .\r\n\r\n\r\n","description":"","footnote":"\r\n( 1 ) - سوره انفال آيه 73 تا 75 جزء 10 سوره 8\r\n","page_name":" 271 ","page_number":273},
  {"content":"\r\n\r\n\r\nبيان آيه 73 تا 75\r\n\r\nلغت :\r\nفتنة : آزمايش . اين كلمه در معناى كفر و شرك استعمال مىشود . مثل :\r\n « وَ الْفِتْنَةُ أَكْبَرُ مِنَ الْقَتْلِ »  ( بقره 217 : فتنه شرك از آدمكشى بزرگتر است ) و مثل :\r\n « وَ قاتِلُوهُمْ حَتَّى لا تَكُونَ فِتْنَةٌ »  ( بقرة 193 : با آنها بجنگيد تا فتنهء شرك باقى نماند ) و در معناى عذاب هم استعمال مىشود . مثل :  « جَعَلَ فِتْنَةَ النَّاسِ كَعَذابِ اللَّهِ »  ( عنكبوت 1 : عذاب مردم را مثل عذاب خدا قرار داد ) و مثل :  « ذُوقُوا فِتْنَتَكُمْ »  ( ذاريات 14 : عذاب خود را بچشيد ) و همچنين در معناى معذرت و قتل . مثل :\r\n « ثُمَّ لَمْ تَكُنْ فِتْنَتُهُمْ »  ( انعام 23 : آن گاه معذرت ايشان نبود ) و مثل :  « إِنْ خِفْتُمْ أَنْ يَفْتِنَكُمُ »  ( نساء 101 : اگر بترسيد كه شما را بكشد ) و نيز به معناى آشوب و گرفتارى بود از بلا . مثل :  « وَ لَقَدْ فَتَنَّا الَّذِينَ مِنْ قَبْلِهِمْ »  ( عنكبوت 3 : آنها را كه پيش از ايشان بودند ، آزمايش و گرفتار كرديم ) اين تفصيل ، اقتباس است از گفتار امام صادق ( ع ) .\r\nكريم : نيكوكار و بزرگوار . رزق كريم يعنى روزى بزرگ و فراوان .\r\n\r\nمقصود :\r\nاكنون خداوند به منظور بيان حكم كافران مىفرمايد :\r\n وَ الَّذِينَ كَفَرُوا بَعْضُهُمْ أَوْلِياءُ   بَعْضٍ  : ابن اسحاق و قتاده گويند : يعنى مردم كافر ياران يكديگرند . ابن عباس و ابو مالك گويند : يعنى از يكديگر ارث مىبرند .\r\n إِلَّا تَفْعَلُوهُ تَكُنْ فِتْنَةٌ فِي الْأَرْضِ وَ فَسادٌ كَبِيرٌ  : اگر آنچه در خصوص همكارى و كمك و تبرى از كفار ، به شما دستور داده شد ، انجام ندهيد ، در روى زمين فتنه و فسادى بزرگ واقع مىشود . مقصود از فتنه ، در اينجا گرفتاريى است كه از راه\r\n\r\n","description":"","footnote":"","page_name":" 272 ","page_number":274},
  {"content":"\r\n\r\nتمايل بگمراهى ، پيدا مىشود و مقصود از فساد بزرگ ، ضعف ايمان است .\r\nحسن گويد : فتنه ، كفر است ، زيرا هر گاه مسلمين با كفار دوستى كنند ، آنها در مقابل مسلمين جرأت پيدا مىكنند و آنها را بسوى كفر فرا مىخوانند . بنا بر اين بايد از آنها بيزارى جويند و فساد كبير ، خونريزى است .\r\nابن عباس و ابن زيد گويند : يعنى اگر توارث را مشروط به مهاجرت ندانيد و با ترك مهاجرت ، توارث را تعطيل نكنيد ، بر اثر اختلاف كلمه ، در روى زمين فتنه مىشود و بر اثر تقويت دشمن ، فسادى بزرگ واقع مىشود .\r\nاكنون در ستايش مهاجران و انصار مىفرمايد :\r\n وَ الَّذِينَ آمَنُوا وَ هاجَرُوا وَ جاهَدُوا فِي سَبِيلِ اللَّهِ وَ الَّذِينَ آوَوْا وَ نَصَرُوا أُولئِكَ هُمُ الْمُؤْمِنُونَ حَقًّا  : آنان كه خدا و رسولش را تصديق كردند و از وطن خود مكه به مدينه آمدند و در راه اعلاى دين خدا به جهاد پرداختند و آنان كه مهاجران را پناه دادند و پيامبر را يارى كردند ، ايمان خود را از راه مهاجرت و نصرت تحقق بخشيده‌اند .\r\nاما كسانى كه در كانون شرك ، باقى ماندند و از مهاجرت ، سر باز زدند ، مؤمن حقيقى نيستند .\r\nبرخى گويند : يعنى خداوند از راه بشارتى كه به آنها داده ، ايمان آنها را تحقق بخشيده است ، اما كسانى كه مهاجرت نكرده و كمك نداده‌اند ، از چنين امتيازى برخوردار نيستند .\r\nاختلاف است در اينكه آيا در اين زمان ، مهاجرت جايز است يا نه ؟ برخى گفته‌اند : جايز نيست ، زيرا پيامبر مىفرمايد :\r\n« لا هجرة بعد الفتح »\r\nيعنى : پس از فتح مكه ، مهاجرتى نيست . ديگر اينكه : مهاجرت يعنى انتقال از بلد كفر به بلد اسلام ، اما در اين زمان ، بر اثر توسعهء قلمرو اسلام چنين انتقالى - جز در موارد نادر كه قابل توجه نيست - امكان ندارد . حسن گويد : مهاجرت اعراب باديه نشين به شهرها تا روز قيامت ، واجب است . اقوى اين است كه حكم مهاجرت هميشه باقى\r\n\r\n","description":"","footnote":"","page_name":" 273 ","page_number":275},
  {"content":"\r\n\r\nاست ، زيرا كسى كه در دار الحرب ، اسلام آورد و منتقل بدار الاسلام شود ، مهاجر شمرده مىشود . حسن ازدواج مهاجرين را با دختران باديه نشين تجويز نمىكرد . روايت شده است كه عمر مىگفت : با اهل مكه ، ازدواج نكنيد ، زيرا آنها اعراب هستند .\r\nعلت اينكه : جهاد ، راه خدا ناميده شده ، اين است كه راه كسب پاداش و رسيدن به بهشت است .\r\n لَهُمْ مَغْفِرَةٌ وَ رِزْقٌ كَرِيمٌ  : براى آنان آمرزش و رزقى نيكوست كه كاملا براى آنها گوار است .\r\nبرخى  « رِزْقٌ كَرِيمٌ »  را غذاى بهشت دانسته‌اند ، زيرا در معده‌ها تبديل به مواد تنفرآور دفع شدنى نمىشود .\r\n وَ الَّذِينَ آمَنُوا مِنْ بَعْدُ وَ هاجَرُوا وَ جاهَدُوا مَعَكُمْ فَأُولئِكَ مِنْكُمْ  :\r\nكسانى كه بعد از فتح مكه - بقول حسن - و بعد از ايمان شما - بقولى ديگر - ايمان آورده و بعد از مهاجرت شما مهاجرت كرده و همراه شما بجهاد پرداخته‌اند ، مؤمنينى هستند مثل شما و در حكم شما . بايد با آنها دوستى كرد و به آنها ارث داد و آنها را يارى كرد . اگر چه بعداً ايمان آورده و مهاجرت كرده‌اند .\r\n وَ أُولُوا الْأَرْحامِ بَعْضُهُمْ أَوْلى بِبَعْضٍ  : كسانى كه با يكديگر خويشى دارند ، بعضى از آنها براى ارث بردن ، از بعضى ديگر سزاوارترند . اين معنى از ابن عباس و حسن و جماعتى از مفسران است . گويند : اين جمله ، حكم توارثى را كه بوسيلهء هم پيمانى و مهاجرت و امور ديگر ، امضا شده بود ، نسخ مىكند ، زيرا قبلا پيامبر خدا ميان مهاجرين و انصار ، پيمان برادرى بسته بود و از يكديگر ارث ميبردند .\r\n فِي كِتابِ اللَّهِ  : زجاج گويد : يعنى در حكم خدا . برخى گويند : يعنى در لوح محفوظ . چنان كه مىفرمايد :\r\n « ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها »  ( حديد 22 : هيچ مصيبتى در زمين و در جان شما دامنگير شما نمىشود ، مگر اينكه پيش از وقوع آن در لوح محفوظ ثبت است ) برخى گويند : يعنى در قرآن . از اين\r\n\r\n","description":"","footnote":"","page_name":" 274 ","page_number":276},
  {"content":"\r\n\r\nجمله بر مىآيد كه كسانى كه به ميت نزديكترند . به ارث او سزاوارترند ، خواه سهمى در قرآن براى آنها تعيين شده باشد يا نه و خواه عصبه باشند يا نباشند . كسانى كه در مسألهء ارث بردن خويشاوندان با ما موافق هستند ، كسانى را كه سهم دارند و كسانى را كه عصبه هستند ، استثنا كرده و آنها را بر كسانى قرابت دارند ، مقدم داشته‌اند و اين بر خلاف ظاهر است .\r\n إِنَّ اللَّهَ بِكُلِّ شَيْءٍ عَلِيمٌ  : خداوند به همه چيزها داناست . بيشتر اين سوره در بارهء جنگ بدر نازل شده است .\r\nقم - دكتر احمد بهشتى بتاريخ 20 / 11 / 1350 خدايا چگونه شكر گزار تو باشم كه مرا توفيق فرمودى تا در ظرف تقريباً كمتر از يك سال ده مجلد از كتاب عظيم و تفسير شريف مجمع البيان را كه از بهترين تفاسير شيعه مىباشد به فارسى چاپ و منتشر سازم .\r\nاى خداى بزرگ همانطورى كه هميشه مرا در تمام كارها يارى فرمودى باز هم كمك و يارى فرما تا بقيه مجلدات اين اثر نفيس و ارزنده را كه افتخار شيعه مىباشد چاپ و منتشر سازم .\r\nخدايا به حق اين كتاب شريف آنان كه در راه تنوير افكار ميكوشند كمك و يارى فرما خدايا آنان كه نشر حقائق اسلامى را پيشه خود قرار داده‌اند كمك فرما .\r\nو به او كه همچون شمع ميسوزد تا از روشنايى معنوى خود ديگران را روشن سازد و گمراهان را نجات بخشد و جوانى خود را صرف من نمود و در اعماق قلب خود متقابلا مرا جاى داد و در كارها دل مرا قوى ساخت و در راه هدف مقدس نشر آثار و ذخائر گرانبهاى اسلامى نيرومند گردانيد . . . و براى همين جهت اين اثر كه يكى از نتايج خدمات دينى و اجتماعى است به او اهداء ميكنم . . . اميدوارم از من بپذيرد و باز هم لطف خود را از من دريغ ننمايد .\r\nشمس فراهانى\r\n\r\n","description":"","footnote":"","page_name":" 275 ","page_number":277},
  {"content":"\r\n\r\n\r\nفهرست جلد دهم ترجمهء تفسير مجمع البيان\r\nبقيه سورهء أعراف از آيه : 132 ، جزء 9 موضوع صفحه مقدمه مترجم ، و أهميت تفسير مجمع البيان در ميان تفاسير 3 گفتارى از لجنهء تصحيح 7 بيوگرافى مؤلف و تاليفات او 9 گفتارى از دار التقريب بقلم استاد بزرگوار محمد تقى قمى 10 مقدمه بقلم استاد بزرگ شيخ محمود شلتوت 17 آيه : 20 ، و ترجمه آن 23 بيان ، و قرائت ، و لغت و اعراب ، و مقصود و تفسير آيه : 20 24 آيه : 134 تا 136 ، و ترجمه آن 29 بيان ، و لغت ، و اعراب ، و مقصود و تفسير آيه فوق 30 آيه : 137 ، و ترجمه آن 32 بيان ، و قرائت ، و لغت ، و اعراب : و مقصود و تفسير آيه فوق 33 آيه : 138 تا 140 ، و ترجمه آن 35 بيان ، و قرائت ، و لغت ، و اعراب آيات فوق 36 مقصود و تفسير آيات 37 آيه : 141 ، و : 142 ، و ترجمه آن 39 بيان ، و قرائت ، و تفسير آيه ، 141 40 بيان ، و لغت ، و تفسير آيه : 142 41 در اينكه مقام امامت از مقام نبوت جدا است 42 آيه : 143 ، و ترجمه آن 43 بيان ، و قرائت ، و لغت ، و مقصود و تفسير آيه فوق 44 در بارهء : رؤيت خداوند و پرسش و پاسخ آن 45 آيه : 144 ، و : 145 ، و ترجمه آن 49 بيان آيه و قرائت و لغت و تفسير آن ، و مقام حضرت موسى عليه السلام بواسطه تكلم خدا با او 50 آيه : 146 ، و : 147 ، با ترجمه آن 52 بيان آيه و قرائت ، و لغت ، و تفسير آن 53 نظم آيات 56 آيه : 148 ، و : 149 ، با ترجمه 57 بيان آيه : 148 ، و قرائت و لغت و اعراب\r\n\r\n","description":"","footnote":"","page_name":" 276 ","page_number":278},
  {"content":"\r\n\r\nو تفسير آن 58 در بارهء گوسالهء سامرى 59 قرائت و لغت و تفسير آيه : 149 60 آيه : 150 ، و : 151 ، و ترجمه آن 61 قرائت و لغت و اعراب و تفسير دو آيه فوق 62 علت آنكه حضرت موسى ( ع ) سر هارون را گرفت ، و بيان شيخ مفيد ، و اقوال ديگر 63 آيات : 152 تا 154 ، و ترجمه آنها 66 لغت ، اعراب ، و تفسير آيات فوق 67 حضرت موسى ( ع ) و انداختن الواح تورات 68 آيه : 155 ، و ترجمهء آن 69 لغت و اعراب و تفسير آيه 70 قصه حضرت موسى ( ع ) و انتخاب هفتاد نفر ، و رحلت هارون ( ع ) 71 آيه : 156 ، با ترجمه 74 تفسير آيه فوق ، و دعاى حضرت موسى عليه السلام 75 آيه : 157 ، و ترجمه آن 77 قرائت ، و لغت ، و اعراب آيه فوق 78 تفسير آيه و بشارت انجيل ، و معناى امى 79 پرسش رسول خدا ( ص ) و فضيلت مردم آخر الزمان 81 آيهء : 158 ، و ترجمه آن 82 اعراب و تفسير آيه فوق 83 آيه : 159 ، و : 160 ، با ترجمه 84 لغت و اعراب و تفسير دو آيه ، و معنى :\r\nو من قوم موسى امة يهدون بالحق 85 در خواست حضرت موسى ( ع ) كه مسلمانان را امت من گردان و جواب خدا به او 87 آيه : 161 ، و : 162 ، با ترجمه 89 قرائت و بيان دو آيه فوق 90 آيه : 163 ، و : 164 ، با ترجمه 91 قرائت و لغت و اعراب و تفسير دو آيه فوق 92 قصه بنى اسرائيل و صيد ماهى 93 آيات : 165 تا 168 ، با ترجمه آنها 95 قرائت و لغت و تفسير آيه : 165 ، و :\r\n166 96 قصه مسخ شدن بنى اسرائيل 97 داستان بنى اسرائيل و انتخاب شنبه بجاى جمعه 98 بيان و اعراب و تفسير دو آيه : 167 ، و :\r\n168 99 دو آيه : 169 ، و : 170 ، با ترجمه آن 101 قرائت و لغت و اعراب دو آيه فوق 102 تفسير دو آيه 103 آيات : 171 تا 174 ، با ترجمه 105 لغت و اعراب و تفسير آيه : 171 106 قرائت و اعراب و تفسير آيه : 172 تا 174 107 در باره عالم ذر و چگونگى آن 108 آيات : 175 تا 178 ، با ترجمه 112 لغت و اعراب و تفسير آيات فوق 113 قصه بلعم و سرگذشت اميه 114 قصه ابو عامر راهب كه پيغمبر او را فاسق\r\n\r\n","description":"","footnote":"","page_name":" 277 ","page_number":279},
  {"content":"\r\n\r\nناميد 115 در اينكه هر كه آيات خدا را تكذيب كند از پستى مثل سگ است 116 آيات : 179 تا 181 ، با ترجمه آنها 118 قرائت و لغت و اعراب آيات فوق 119 تفسير آيات فوق و سر انجام و عاقبت كفار 120 نظم آيات 122 آيات : 182 تا 186 ، و ترجمه آنها 123 قرائت و لغت و تفسير آيات فوق 124 آيه 187 و 188 ، با ترجمه 127 لغت و اعراب و شأن نزول و تفسير آيه :\r\n187 128 معنى : يسألونك عن الساعة ، و مراد از آن 129 شأن نزول و تفسير آيه : 188 131 بطلان قول جبريان ، و نظم آيه 132 آيات : 189 تا - 193 ، و ترجمه آنها 133 قرائت و تفسير آيات فوق 134 معنى : خلق لكم من انفسكم 135 آيه : 194 ، و : 195 ، و ترجمه آن 139 قرائت و تفسير دو آيه فوق 140 آيات : 196 - تا 200 ، و ترجمه آنها 142 تفسير آيات : 196 تا 198 143 لغت و تفسير آيه : 199 ، و : 200 و معنى و مقصود . خذ العفو 144 آيات : 201 تا 203 ، و ترجمه آنها 146 قرائت و لغت آيات 147 اعراب و تفسير آيات و روش متقين هنگام وسوسه‌هاى شيطانى 148 نظم آيات 149 آيات : 204 تا 206 ، و ترجمه آنها 150 لغت و اعراب و تفسير آيات فوق ، و استماع آيات قرآن 151 در اينكه استماع قرآن واجبست 152 در اولين سجده‌هاى قرآن و اقوال در آن 153 سورهء انفال شماره آيات و فضيلت آن 154 آيه : 1 ، و ترجمه آن 155 قرائت و لغت و تفسير آيه و مراد از :\r\nانفال 156 معنى : فى 6 157 در غنائم جنگى 158 آيات : 2 تا 4 ، و ترجمه آنها 160 لغت و اعراب و تفسير آيات فوق ، و وصف مؤمنين 161 مؤمن چه كسى است 162 آيات : 5 تا 8 ، و ترجمه آنها 163 لغت و اعراب و تفسير آيات فوق 164 داستان جنگ بدر 166 آيات : 9 تا 14 ، و ترجمه آنها 170 قرائت آيات فوق 171 لغت و اعراب آيات فوق 172 شأن نزول و تفسير آيات فوق 173\r\n\r\n","description":"","footnote":"","page_name":" 278 ","page_number":280},
  {"content":"\r\n\r\nآيا فرشتگان در بدر جنگ كردند 174 دنبالهء داستان جنگ بدر 176 گفتارى از أبو رافع 179 آيات : 15 تا 17 ، و ترجمه آنها 181 لغت و اعراب و تفسير آيات فوق 182 نظم و اتصال آيات 184 آيات : 18 تا 21 ، و ترجمه آنها 185 قرائت و لغت و اعراب و تفسير آيات فوق 186 آيات 22 تا 25 ، و ترجمه آنها 189 لغت و تفسير آيه : 22 و 23 ، و مذمت كفار ، و معنى قوله تبارك و تعالى :\r\nان شر الدواب عند اللَّه الصم البكم الذين لا يعقلون 190 تفسير آيه : 24 و 25 ، و اطاعت از دستورات پيغمبر ( ص ) ، بقوله : استجيبوا للَّه و للرسول اذا دعاكم لما يحييكم 191 معنى قوله تبارك و تعالى : و اتقوا فتنة ، و منظور از فتنه 192 سفارش پيغمبر ( ص ) بعمار در بارهء على ( ع ) 194 آيه : 26 و 27 ، و ترجمه آنها 195 لغت و تفسير آيه : 26 196 لغت و اعراب و شأن نزول آيهء لا تخونوا اللَّه و الرسول ، و قصه أبو لبابه و توبه او 197 تفسير آيه ، و امر به ترك خيانت 198 معنى : أموالكم و أولادكم فتنة ، و مراد از فتنه 199 آيه : 29 و 30 ، و ترجمه آن 200 تفسير آيه : 29 201 نظم آيات 202 لغت و شأن نزول آيه : 30 و اذ يمكر بك - الذين كفروا . . . 203 تفسير آيه : 30 204 نظم آيات 205 آيات : 31 تا 34 ، و ترجمه آنها 206 اعراب و تفسير آيات فوق ، و عناد كفار 207 تفسير : ان كان هذا هو الحق من عندك فأمطر علينا حجارة من السماء 208 در بارهء استغفار 209 پرسش و پاسخ آن 210 آيه : 35 تا 37 ، و ترجمه آنها 211 قرائت و لغت و تفسير آيه : 35 212 طواف قريش و عمل بنى عبد الدار با رسول خدا ( ص ) 212 لغت و شأن نزول آيه : 36 و 37 213 تفسير آيه‌هاى فوق 214 آيات : 38 تا 40 ، و ترجمه آن 216 لغت و اعراب و تفسير آيات فوق ، و دعوت بتوبه و ايمان 217 جزء دهم ، سوره هشتم آيه : 41 ، و ترجمه آن 218 لغت و اعراب و تفسير آيه فوق ، و حكم غنائم جنگى و خمس و تقسيم آن 220 اقوالى در خمس و تقسيم آن ، و مراد از ذوى القربى 221\r\n\r\n","description":"","footnote":"","page_name":" 279 ","page_number":281},
  {"content":"\r\n\r\nآيات : 42 تا 44 ، و ترجمه آنها 224 تعداد آيات و قرائت و لغات آيات : 42 تا 44 225 اعراب و تفسير آيات فوق و كمكهاى خداوند در جنگ بدر 226 اقسام خواب 228 آيه : 45 تا 47 ، با ترجمه آن 230 لغت و اعراب و تفسير آيات فوق 231 داستان 232 آيه : 48 ، با ترجمه 233 تفسير آيه فوق 234 بيان شيخ مفيد در بارهء جنيان 236 آيات : 49 تا 51 ، و ترجمه آنها 237 قرائت و اعراب و تفسير آيات فوق 238 آيات : 52 تا 54 ، با ترجمه آنها 240 لغت و اعراب و تفسير آيات فوق 241 در اينكه وجود پيغمبر ( ص ) نعمت بود براى قريش 242 آيات : 55 تا 58 ، با ترجمه 244 اعراب و تفسير آيات : 55 تا 56 و معاهده پيغمبر ( ص ) با يهود بنى قريظه 245 لغت و اعراب ، و تفسير آيه : 57 و 58 346 آيات : 59 تا 61 ، و ترجمه آنها 248 قرائت و لغت آيات : 59 تا 61 249 اعراب و تفسير آيات فوق 250 آيه : 62 و 63 ، با ترجمه آن 252 تعداد آيات ، و لغت و تفسير دو آيه فوق 253 آيات : 64 تا 66 ، و ترجمه آنها 255 قرائت و لغت و اعراب آيات فوق 256 تفسير آيات فوق ، و تشويق به جنگ با كفار 257 آيات : 67 تا 69 ، و ترجمه آنها 259 قرائت و لغت و اعراب و تفسير آيه فوق 260 داستان جنگ بدر و اسيران و خواب نرفتن رسول خدا ( ص ) 262 در بارهء فديه گرفتن از مشركين و گفتار سعد بن معاذ و عمر و ابو بكر 263 فديه دادن عباس عموى پيغمبر ( ص ) 264 آيه : 70 و 71 ، و ترجمه آنها 265 قرائت و تفسير آيه : 70 و 71 266 آيه : 72 و ترجمه آن 268 قرائت و لغت و شأن نزول و تفسير آيه فوق 269 آيات : 73 تا 75 ، و ترجمه آنها 271 لغت و تفسير آيات فوق 272 در موضوع مهاجرت و اختلاف در آن 273 در ارث بردن و حكم آن 274 در اينكه بيشتر آيت سورهء أنفال در بارهء جنگ بدر است 275\r\n\r\n\r\n","description":"","footnote":"","page_name":" 280 ","page_number":282}
  ]