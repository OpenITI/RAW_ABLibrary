[
  {"content":"\r\n\r\nقرآن\r\nهرگز تحريف نشده\r\nترجمهء\r\n« فصل الخطاب فى عدم تحريف كتاب رب الارباب »\r\nو ترجمه\r\nتعليقات علامه شعرانى « قدس سره »\r\nاستاد علامه حسن زاده آملى\r\nمترجم : عبدالعلى محمدى شاهرودى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nقرآن هرگز تحريف نشده\r\nاستاد علامه حسن زاده آملى\r\nمترجم : حجة الاسلام محمدى شاهرودى\r\nناشر : انتشارات قيام ، قم خيابان شهدا كوچه ممتاز شماره 71 تلفن 740587\r\nچاپخانه : سپهر ؛ 47522\r\nحروفچينى : ادب - قم ؛ 737067\r\nتاريخ انتشار : سال 1376\r\nنوبت چاپ : سوم\r\nتعداد : سه هزار جلد\r\nامتياز كتاب : براى انتشارات قيام محفوظ است\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\nپيشگفتار\r\nمترجم\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\n[ پيش گفتار مترجم 
  ]\r\nبسم اللّه الرّحمن الرّحيم قرآن كتاب مقدّس و پرارزشى است كه محصول مغز بشر نيست ، مجموعه‌اى از سخن الهى است كه در مدت 23 سال به‌وسيله امين وحى خدا ( جبرائيل ) بر قلب نازنين پيشواى گرامى اسلام نازل گرديد .\r\nكلمات نغز آن سايه‌روشنهائى حيرت‌انگيز است كه بلنداى معانى و فصاحت آن از اوج تصوّر هر خردمند بالاتر است ، به حدّى كه با آنكه پانزده قرن است فرياد « تحدّى » و مبارزه طلبى آن در جهان طنين‌انداز است ، جهانيان در برابر اين دعوت آن سر در گريبان حيرت فروبرده‌اند و در مقابل جلال و عظمت بيكران آن مات و مبهوت مانده‌اند .\r\nمعانى ظريف آن چون پرتو آينه لرزان و از دسترس انديشه\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nگريزان است ولى وقتى در دلى افتاد تا ناپديدترين زواياى روان او نفوذ كرده و آن را در بست مجذوب خود مىسازد .\r\nتعاليم و رهنمودهاى آن شعله‌هاى فروزانى از نور الهى است كه در طىّ سالهاى زياد بر جهان دانش گرمى و نور پاشيده و بشر هر اندازه در جادّهء علم به پيش مىرود و از اسرار پيچيده جهان خلقت پرده بر مىدارد چهره پرفروغش درخشان‌تر و حقيقتش نمودارتر مىشود .\r\nبا اين همه از همان روز نخست كه اين كلمات از حنجرهء پاك محمّد - صلّى اللّه عليه و آله - در زير سقف نيلگون آسمان جزيرة العرب طنين انداخت و گوش دلها را به خود متوجّه ساخت ، اهريمنانى انسان نما كه نشر و گسترش آن را مخالف منافع شيطانى خود مىپنداشتند بيكار ننشستند و به تلاشهاى مذبوحانه‌اى دست زدند ، نغمه‌هاى ناموزونى ساز كردند « سحر آشكارش » « 1 » خواندند ، « اساطيرالاولينش » « 2 » گفتند ، « خيالات پريشانش » « 3 » پنداشتند ، « افتراء به خدا » « 4 » دانستند و چون از اين راه به مقصود خود نرسيدند به معارضه با آن برخاستند ترهات و خزعبلاتى به هم بافتند ولى جز رسوائى محصولى به بار نياوردند .\r\nپيغمبر اكرم - صلّى اللّه عليه و آله - تا زنده بود كمال مراقبت در حفظ و پاسدارى از دستاوردهاى آن را داشت و به مسلمين توصيه مىفرمود :\r\n\r\n\r\n","description":"","footnote":"\r\n( 1 ) انعام 6 : 7 .\r\n( 2 ) فرقان 25 : 5 .\r\n( 3 ) انبياء 21 : 6 .\r\n( 4 ) انبياء 21 : 5 .\r\n","page_name":" 8 ","page_number":8},
  {"content":"\r\n\r\nبه اين ريسمان محكم الهى چنگ بزنيد و خود را از چاه ضلالت برهانيد و در حديثى كه مسلّم بين الفريقين است پيغمبر اكرم - صلّى اللّه عليه و آله - فرمود :\r\n« انى تارك فيكم الثقلين كتاب اللّه و عترتى اهل بيتى ان تمسّكتم بهما فقد نجوتم » « و در نسخه‌اى » « لن تضلوا بعدها ابدا » « 1 » من دو چيز بزرگ و گرانبها را در ميان شما مىگذارم اگر به اين دو چنگ زده و متمسك شويد هرگز گمراه نخواهيد شد و قطعا نجات مىيابيد ، و اين دو يكى قرآن و ديگرى اهل بيت من است » .\r\nامّا متأسفانه عدّه‌اى با چنگ زدن به همين رشته محكم خود را به قعر چاه ضلالت رساندند و با فرياد : « حسبنا كتاب اللّه » كتاب خدا ما را بس است . « 2 » كه از حلقوم عمر برخاست و بدنبال آن يكى از دو ميراث ارزشمند رسول خدا - صلّى اللّه عليه و آله - « عترت » كنار زده شد و همين يك جمله در طول تاريخ چه آثار غم‌انگيزى به بار آورد كه عبد اللّه بن عبّاس پيوسته اشك مىريخت و مىگفت : « يوم الخميس ما يوم الخميس » « 3 » و آن‌قدر گريه مىكرد كه زمين از اشك چشم او تر مىشد .\r\nپرسيدند در روز پنجشنبه چه حادثهء واقع شده كه ياد آن روز تو را چنين منقلب مىسازد ؟ مىگفت روزى است كه بيمارى پيامبر خدا\r\n\r\n\r\n","description":"","footnote":"\r\n( 1 ) براى آگاهى به مدارك اين حديث به المراجعات : 41 ، و شبهاى پيشاور : 492 مراجعه شود - مترجم .\r\n( 2 ) دلائل الصدق 3 : 115 .\r\n( 3 ) مسند احمد 1 : 222 .\r\n","page_name":" 9 ","page_number":9},
  {"content":"\r\n\r\n- صلّى اللّه عليه و آله - شدّت نمود و فرمود دوات و كتفى بياوريد تا براى شما كتابى بنويسم كه گمراه نشويد ؛ بعضى از حضّار مجلس مانع شدند بعلاوه گفتند : محمّد - صلّى اللّه عليه و آله - هذيان مىگويد ، آن روز يوم الخميس بود . « 1 »\r\n\r\nنخستين زمزمه تحريف قرآن از حنجره چه كسى برخاست ! ؟\r\nبراى سست كردن بنيان محكم قرآن هم طرح كم و زياد شدن قرآن را ريختند و عمر در آخرين روزهاى زندگانيش در پايان خطبه‌اى كه در مدينه خواند در حالى كه دستهايش را برهم‌زد گفت :\r\n« ايّاكم ان تهلكوا عن آية الرّجم ان يقول قائل لا نجد حدّين فى كتاب اللّه ، فقد رجم رسول اللّه - صلّى اللّه عليه و آله - و رجمنا ، و الّذي نفسى بيده ، لو لا ان يقول النّاس : زاد عمر بن الخطّاب فى كتاب اللّه تعالى لكتبتها ( الشيخ و الشيخة فأرجموهما البتّة ) فانّا قد قرأناها » . « 2 » و از عايشه روايت شده :\r\n« انّها قالت : كان فيما انزل من القرآن - عشر رضعات معلومات يحرّ من - ثمّ نسخن ب - خمس معلومات - فتوفّى رسول اللّه و هو فيما يقرأ من القرآن » . « 3 »\r\n\r\n\r\n","description":"","footnote":"\r\n( 1 ) - مسند احمد 1 : 222 .\r\n( 2 ) - صحيح بخارى شرح كرمانى 23 : 214 ، حديث 6424 ؛ الموطا ، 8240 ، كتاب 41 ، حديث 10 ؛ مسند احمد ، 1 : 23 و 29 و 36 و 40 و 43 و 47 و جلده : 132 و سنن دارمى 2 : 179 ؛ بلوغ المرام : 256 ، حديث 1235 .\r\n( 3 ) الموطأ 2 : 608 ، كتاب 30 ، حديث 17 ؛ سنن دارمى 2 : 157 ؛ بلوغ المرام من ادلة الاحكام : 239 ، حديث 1161 ؛ صحيح مسلم كتاب الرضاع ، حديث 24 .\r\n","page_name":" 10 ","page_number":10},
  {"content":"\r\n\r\nو صدها نمونه ديگر كه آوردن آنها از حوصله اين مقال بيرون است و باعث شد كه عدّه‌اى كوركورانه با همين ريسمان محكم الهى خود را به چاه تطبيق افكندند . با اين همه طرفداران آنها چون فخر رازى « 1 » و ديگران قول تحريف قرآن را به شيعيان نسبت مىدهند و حال آنكه چنانچه در همين رساله خواهيد خواند تمام دانشمندان بنام شيعه منكر چنين عقيده‌اى مىباشند و لغزش فكرى چند تن معدود را نمىشود به حساب يك مذهب آورد .\r\nچه خوب است كه در اين زمينه بيشتر سخن نگويم چون اين بحث بطور مستوفى در همين رساله‌اى كه در پيش رو داريد بيان گرديده است .\r\nاين نوشتار كه به نام ( فصل الخطاب فى عدم تحريف كتاب ربّ الارباب ) به قلم محقّقانه استاد گرامى حضرت آية اللّه آقاى حسن‌زاده آملى - دام ظله العالى - به زبان تازى بود و پارسى زبانان از فيوضات آن محروم بودند به فرموده جناب آقاى اصلانى - زيده عزّه العالى - اينجانب آن را به زبان پارسى برگرداندم تا ان‌شاءالله مشعلى باشد در مسير پرابهام اين موضوع و من درباره شيوائى و زيبائى مطالب و استنتاجات صحيح و مفيد از آنها و مزاياى فراوان ديگر آن سخن نمىگويم چون پرتو معنويت از آن مىتابد ، و گواه عاشق صادق در آستين باشد . فقط چند نكته را يادآور مىشوم :\r\n1 ) هرجا به آيه‌اى استشهاد گرديده بود خود آيه را در متن\r\n\r\n\r\n","description":"","footnote":"\r\n( 1 ) تفسير مفاتيح الغيب 19 : 1280 ، المسألة الرابعة .\r\n","page_name":" 11 ","page_number":11},
  {"content":"\r\n\r\nآوردم و ترجمه آن را در پاورقى تا اصالت آن محفوظ بماند .\r\n2 ) شماره سوره و آيات نوشته‌شده بدين گونه مىباشد كه رقم اوّل شماره سوره و رقم دوم كه بعد از ( : ) نوشته شده شماره آيه است .\r\n3 ) كليه آنچه در پاورقى آورده شده يادداشتهائى است كه اينجانب آنها را به عنوان توضيح آورده‌ام .\r\nاميد است خوانندگان در صورتى كه به اشتباهى از ناحيه مترجم برخورد نمودند به‌وسيله انتشارات قيام مرا آگاه سازند تا ان‌شاءالله در چاپهاى بعدى اصلاح گردد .\r\nقم 3 / 9 / 1371 شمسى عبد العلى محمّدى شاهرودى\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nپيشگفتار مؤلّف\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\nستايش پروردگارى را سزد كه با فروغ جاودانه قرآن مجيد كه جداكنندهء حقّ از باطل ، و محقّ از مبطل ، و نيك از بد مىباشد ما را در مواضع گمراهى به شاهراه مستقيم حقيقت رهنمون گشت .\r\nدرود و سلام بر پيامبر او حضرت محمّد و خاندانش كه راهنمايان بسوى اصول ايمانند .\r\nپس از حمد خدا ، بندهء اميدوار به لطف الهى حسن فرزند عبد اللّه طبرى آملى مشهور به « حسن‌زاده آملى » چنين گويد :\r\nاين يادداشتها را فراهم آورديم تا ثابت كنيم كه قرآن از تحريف و پس و پيش شدن محفوظ مانده و چيزى از آن كم و زياد نشده و آن را « فصل الخطاب فى عدم تحريف كتاب ربّ الارباب » « 1 » ناميديم . و سپاس مر خداوندى را كه به فضل خود ما را به حقيقت رهنمون گرديد و اگر راهنمائى ذات مقدّس او نبود با توان خود هرگز به آن دست\r\n\r\n\r\n","description":"","footnote":"\r\n( 1 ) داورى و حكم قاطع در مورد تحريف نشدن كتاب مالك همه زمامداران .\r\n","page_name":" 15 ","page_number":15},
  {"content":"\r\n\r\nنمىيافتيم . « 1 » بسيارى از اوقات اين پرسش مطرح مىشود :\r\nآيا در آيات و سور قرآن جابه‌جائى صورت گرفته ؟ و يا مطلبى از آن كم و زياد شده است يا نه ؟ ! ! .\r\nمىبينيم كه اين انديشه خطرناك ذهن بعضى ساده‌لوحان زودباور را آشفته كرده و آنان را به شكّ و ترديد انداخته و مىگويند :\r\nآيات و سوره‌هائى از قرآن كه ميان دو برگ جلد قرار دارد و اكنون در دسترس مسلمين است تمامى آنچه بر آخرين پيامبر خدا فروفرستاده شده نمىباشد .\r\n\r\nچرا مىگوئيم قرآن تحريف نشده\r\nتو اى خواننده گرامى بايد توجّه كنى كه قطعاً سخن درست محكم و استوارى كه به دلائل قطعى از عقلى و نقلى مسلّم و روشن شده اين عقيده است كه هر آنچه از قرآن كريم در دسترس مردم هست تمامش چيزهائى است كه خداوند - بلندمرتبه - بر پيامبرش آخرين برانگيختگان ، حضرت محمّد بن عبد اللّه - صلّى اللّه عليه و آله - فروفرستاده ، و هيچ‌گونه كم و زيادى در آن نشده و دليل اين عقيده اين است كه :\r\n1 ) اندازهء سوره‌هاى قرآن كه يك‌صد و چهارده‌تاست بدون ترديد از دوران خود رسول خدا - صلّى اللّه عليه و آله - تاكنون تغيير نيافته است .\r\n2 ) ترتيب و در جاى خود قرار دادن آيات و سوره‌ها ، به دستور\r\n\r\n\r\n","description":"","footnote":"\r\n( 1 ) اعراف ( 7 ) : 43 .\r\n","page_name":" 16 ","page_number":16},
  {"content":"\r\n\r\nشارع مقدّس بوده كه كسى حقّ چون و چرا در آن را ندارد ، و يقينا به دستور پيامبر - صلّى اللّه عليه و آله - بوده و همان گونه كه جبرئيل امين وحى خدا به فرمان پروردگارش به او خبر داده ، تنظيم گرديده است .\r\n3 ) در زمان زندگى پيامبر خدا پيش از آنكه جهان فانى را بدرود گويد مردم سوره‌ها را با نامهاى ويژه‌شان مىشناختند .\r\n4 ) طرح‌ريزى حروف و علائم ، و صورت‌سازى خطوط در قرآن مجيد طبق همان طرحى است كه از نوشته‌هاى نويسندگان وحى در دورهء پيامبر نمونه‌بردارى شده است .\r\n5 ) علّت آنكه در آغاز نهمين سوره قرآن « برائت » آيه « بسم اللّه الرحمن الرحيم » نوشته نشده ، آن است كه : چنان كه با يك‌صد و سيزده سوره ديگر غير آن يكباره نازل شده با اين سوره نازل نگرديده است .\r\n6 ) بسم اللّه الرحمن الرحيم جزء هر سوره است همان گونه كه جزء آيه‌اى از سوره ( 27 ) نمل مىباشد . « 1 » 7 ) اخبار و آثارى كه گوياى آن است كه عدّه زيادى از ياران پيغمبر در دوران آن حضرت يا بعد از درگذشت آن بزرگوار قرآن را گرد آورده‌اند مانند آنكه گويند : در دوره خلافت ابو بكر آيات پراكنده قرآن جمع‌آورى شده مقصود آن نيست كه آنان آيات را در سوره‌ها مرتّب نمودند .\r\nدر مورد ترتيب سوره‌ها نيز به زودى به تحقيق خواهيم پرداخت .\r\nهمه اين مطالب را كه يادآور شديم عقيده اهل تحقيق از\r\n\r\n\r\n","description":"","footnote":"\r\n( 1 ) انه من سليمان و انّه بسم اللّه الرحمن الرحيم ؛ النمل ( 27 ) : 31 .\r\n","page_name":" 17 ","page_number":17},
  {"content":"\r\n\r\nدانشمندان پيرو ائمّه اطهار است - كه بهشت خدا جايگاهشان باد - و جز آنان برخى از علماء اهل تسنن نيز به آن معتقد مىباشند و هر كه عقيده‌اى بر خلاف آن را برگزيده بدون بصيرت بوده و سخن بيهوده‌اى گفته و به كوره‌راهى گام نهاده است .\r\nلازم به تذكّر است اگر مىخواستيم در هريك از عناوين فوق همه دلائل آن را مفصّلا يادآورى نمائيم و بطلان گفته مخالف را بياوريم نوشته ما به درازا مىكشيد ، و سخن روياروى ما پراكنده مىگشت و گرفتارى ما افزون مىگشت ، بدين جهت مختصرى از دلايل هريك از آن عناوين را مىآوريم و به خواست خدا براى آنكه در قفسه سينه دلى سالم دارد بسنده خواهد بود .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nترتيب آيات و سوره‌ها توقيفى « 1 » است\r\n1 - هر آنچه از پيامبر گرامى - صلّى اللّه عليه و آله - رسيده از اخبار متواتره در فضائل سوره‌ها به نامهايشان بلكه در فضيلت پاره‌اى از آيات قرآن ، در نهادن هر آيه‌اى را در جايگاه ويژه‌اى به فرمان امين وحى « جبرئيل » بوده است .\r\n2 - اينكه بعضى سوره‌ها به برخى از حروف مقطّعه ( پاره پاره و جدا از هم ) آغاز گرديده و بعضى نه ، مثلًا :\r\nسوره ( 2 ) بقره به « الم » .\r\nسوره ( 10 ) يونس به « الر » سوره ( 13 ) الرعد به « المر » سوره ( 7 ) اعراف به « المص » سوره ( 19 ) مريم به « كهيعص »\r\n\r\n\r\n","description":"","footnote":"\r\n( 1 ) كيفيت و كميت و ترتيب آيات و سور قرآن به صورت كنونى فقط به فرموده پيامبر و دستور جبرئيل از جانب خدا بوده است .\r\n","page_name":" 19 ","page_number":19},
  {"content":"\r\n\r\nسوره ( 26 ) الشّعرا به « طسم » سوره ( 27 ) النّمل به « طس » سوره ( 40 ) المؤمن به « حم » سوره ( 42 ) شورى به « حمعسق » همچنين در چند سوره ديگر « 1 » .\r\n3 - اينكه برخى سوره‌هاى ديگر با حروف مقطعه آغاز نگشته .\r\n4 - اينكه سوره ( 9 ) برائت به « بسم اللّه الرحمن الرحيم » آغاز نگرديده .\r\n5 - اينكه خداوند متعال فرموده : « سورة انزلنا و فرضناها » « 2 » 6 - در سوره بقره ( 2 ) آيه 22 فرموده است :\r\n« و ان كنتم فى ريب ممّا انزلنا على عبدنا فاتوا بسورة من مثله و ادعوا شهداءكم من دون اللّه ان كنتم صادقين » . « 3 » 7 - در سوره ( 10 ) يونس آيه 38 فرموده :\r\n\r\n\r\n","description":"","footnote":"\r\n( 1 ) اگر چه استاد بزرگوار نه ( 9 ) سوره را نام برده كه در اوّل آنها حروف مقطّعه است ولى در قرآن مجيد بيست و نه سوره با اين حروف كه 14 حرف از 28 حرف ابجد است و به آنها حروف نورانى گفته مىشود آغاز شده كه عبارتند از : ا - ح - ر - س - ص - ط - ع - ق - ك - ل - م - ن - ه - ى و به آنها فواتح سور هم گفته مىشود .\r\n( 2 ) النّور ( 25 ) : 2 .\r\nاز جمله آنچه وحى كرده‌ايم به تو سوره‌ايست كه از عالم قدس فروفرستاديم آن را و احكامى را كه در آن است لازم و واجب نموديم .\r\n( 3 ) و اگر در آنچه بر بندهء خود نازل نموديم ترديد داريد پس سوره‌اى مانند آن بياوريد و گواهان و ياران خود را جز پروردگار بخوانيد اگر راستگو و درست‌انديش هستيد .\r\n","page_name":" 20 ","page_number":20},
  {"content":"\r\n\r\n« ام يقولون افتراه قل فأتوا بسورة مثله و ادعوا من استطعتم من دون اللّه ان كنتم صادقين » . « 1 » 8 - در سوره ( 9 ) توبه آيه 88 فرموده است :\r\n« و اذا انزلت سورة ان آمنوا باللّه . . . » .\r\nهرگاه سوره‌اى از قرآن نازل گردد به آنكه ايمان آريد به خدا . . .\r\nدر سوره هود ( 11 ) آيه 16 فرموده است :\r\n« ام يقولون افتراه قل فأتوا بعشر سور مفتريات و ادعوا من استطعتم من دون اللّه ان كنتم صادقين » . « 2 » هر كدام از اين چند آيه دلالت قطعى دارد بر اينكه اسكله‌بندى و تركيب سوره‌ها از چند آيه مشخّص به فرمان لازم‌الاطاعه پيامبر اكرم - صلّى اللّه عليه و آله - بوده ، و نشانگر آن است كه در دوران زندگانى پربار آن جناب ، پيش از آنكه وجود مقدّسش به سراى جاودان بشتابد ، سوره‌هاى قرآن نظم و ترتيبى داشته ، و اسامى آنها بر سر زبانها بود و مردم آنها را به آن نامها مىشناخته‌اند .\r\nامين الاسلام ( طبرسى ) در تفسير خود « مجمع البيان » و\r\n\r\n\r\n","description":"","footnote":"\r\n( 1 ) آيا مىگويند قرآن وحى خدا نيست و محمّد از انديشه خود به هم بافته است ، بگو اى پيغمبر اگر چنان است كه شما مىپنداريد ، پس يك سوره مانند آن بياوريد ( كه در فصاحت و بلاغت با آن هم آهنگ باشد ، و اگر خود قدرت چنين كارى را نداريد ) از هركس مىتوانيد استمداد كنيد ، بجز از خدا اگر راستگويانيد .\r\n( 2 ) بلكه كافران مىگويند اين قرآن وحى الهى نيست و خود او ( محمّد - صلّى اللّه عليه و آله - ) سر هم بسته ، اى رسول ما بگو اگر راست مىگوئيد شما هم ده سوره مانند آن بهم ببافيد ، و جز پروردگار متعال هركس را مىخواهيد مىتوانيد به اين كار بخوانيد اگر راستگوئيد .\r\n","page_name":" 21 ","page_number":21},
  {"content":"\r\n\r\n( جار اللّه ) زمخشرى در « كشّاف » و جلال الدين سيوطى در « الاتقان فى علوم القرآن » و دانشمندان بزرگوار ديگرى غير آنان ، از ابن عباس و سدى نقل كرده‌اند : كه ، فرمودهء خداى تعالى :\r\n« و اتّقوا ترجعون فيه الى اللّه ثمّ توفّى كلّ نفس ما كسبت و هم لا يظلمون » . « 1 » آخرين آيه از كتاب آسمانى بود كه بر پيغمبر اكرم - صلّى اللّه عليه و آله - نازل شد ، و جبرئيل به آن حضرت گفت آن را آيه - 280 - از سوره بقره قرار بده . « 2 » و اين قول مثل اينكه اجماعى است ، و خلاف تنها در اين است كه بعد از نزول اين آيه رسول خدا - صلّى اللّه عليه و آله - چه مدّت زنده ماند .\r\nاز ابن عباس نقل شده : بعد از نزول اين آيه آن جناب بيست و يك روز زنده بود ، و ابن جريح گويد : نه شب ، و سعيد ابن جبير و مقاتل گفته‌اند : هفت شب ، و زمخشرى گويد : گفته شده سه ساعت .\r\nمن مىگويم : قرار دادن تمامى آيات قرآن در جايگاه خود به دستور خداوند متعال بوده اگر چه براى يكايك آنها در كتبى كه احاديث را گردآورى نموده‌اند روايت جداگانه‌اى ذكر نشده باشد همچنين زيانى ندارد كه دو آيه در يك سوره باشند كه آيه اوّل بعد از\r\n\r\n\r\n","description":"","footnote":"\r\n( 1 ) و پروا نمائيد از روزى كه در آن روز همه شما بسوى پروردگار بازگشت خواهيد كرد آنگاه هر شخص نتيجه كارى را كه انجام داده بطور دقيق خواهد يافت و ستم نبيند ( كمتر از آنچه استحقاق دارند پاداش نمىرسد و نيز كيفرى زيادتر از آنچه بايد ببيند نخواهد ديد ) . بقره : 280 .\r\n( 2 ) مجمع البيان 2 : 394 .\r\n","page_name":" 22 ","page_number":22},
  {"content":"\r\n\r\nآيهء دوم نازل گرديده باشد .\r\nزمخشرى در تفسير كشّاف در ابتداى سوره توبه گويد : اگر بپرسى چرا همانند سوره‌هاى ديگر اين سوره به آيه « بسم اللّه الرحمن الرحيم » آغاز نگشته ؟ ! .\r\nگويم : سبب آن را ابن عباس از عثمان پرسيد ، او پاسخ داد :\r\nشيوه پيامبر خدا چنان بود كه هرگاه سوره يا آيه‌اى بر او فرودمىآمد ، به نويسندگان وحى مىفرمود : آن را در محلّى كه فلان چيز و آن چيز ديگر ذكر مىشود جاى دهيد و تا آن جناب جان در بدن داشت براى ما بيان نفرمود آن را در كجا قرارش بدهيم . « 1 » در مجمع البيان ، و اتقان نيز اين روايت آورده شده است .\r\nاين روايت بالا آشكارا دلالت دارد كه :\r\n1 ) تركيب‌بندى سوره‌ها از آيات به فرمان پيغمبر صورت پذيرفته .\r\n2 ) با سوره برائت آيه بسم اللّه نازل نگشته بود و گرنه آن را در آغاز آن سوره قرار مىداد .\r\n3 ) يك‌صد و سيزده بار ، در آغاز هر سوره‌اى كه بر پيغمبر فرودآمده بسم اللّه . . . هم نازل گرديده است .\r\nمرحوم طبرسى در مجمع البيان ، و ديگران در تفاسير و كتابهاى حديث و سيره روايت كرده‌اند از بريده ، كه گفت : پيغمبر خدا - صلّى اللّه عليه و آله - فرمود :\r\n\r\n\r\n","description":"","footnote":"\r\n( 1 ) كشّاف 2 : 171 ؛ مجمع البيان 5 : 2 .\r\n","page_name":" 23 ","page_number":23},
  {"content":"\r\n\r\n« سورهء بقره ، و آل عمران را بياموزيد ، زيرا روز رستاخيز آنها دو نور تابانند ، و همانند دو قطعه ابر سپيد يا دو پرده يا دو صف پرندگان بال‌وپرگشاده نگه داشته ، بر بالاى سر آنكه آنها را ياد گرفته است سايه مىاندازد » . « 1 » پس حديث به روشنى دلالت دارد بر اينكه اين دو سوره در دوران زندگى پيامبر خدا - صلّى اللّه عليه و آله - ترتيب داده شده و دست بدست مىگشته ، و مردم آنها را بنام مىشناخته‌اند .\r\nسيوطى در كتاب « اتقان » و مفسرين از جمله طبرسى در سر آغاز سوره ( 11 ) هود روايت كرده‌اند كه ثعلبى به سند خود از اسحاق از ابو جحيفه نقل نموده :\r\nبه پيامبر خدا - صلّى اللّه عليه و آله - عرض شد : پيرى زود اثرش را در شما نمايان كرده است .\r\nفرمود : « سوره هود و هم مانند آن پيرم كردند » . [ و در حديث ديگر از انس گويد كه در پاسخ ابو بكر پس از اين جمله فرمود : سوره ( 69 ) الحاقه و سوره ( 56 ) واقعه و سوره ( 78 ) النبأ و سوره ( 88 ) غاشيه . « 2 » 
  ] مرحوم طبرسى در ديباچهء مجمع البيان « 3 » در فنّ چهارم گويد :\r\nدر خبرى كه از پيامبر خدا - صلّى اللّه عليه و آله - شايع است آمده كه ، آن حضرت فرمود : به جاى « تورات » هفت سورهء طولانى ، و بجاى\r\n\r\n\r\n","description":"","footnote":"\r\n( 1 ) مجمع البيان 2 : 405 .\r\n( 2 ) مجمع البيان 5 : 140 ؛ منهج الصادقين 4 : 399 .\r\n( 3 ) مجمع البيان 5 : 140 ؛ منهج الصادقين 4 : 399 .\r\n","page_name":" 24 ","page_number":24},
  {"content":"\r\n\r\n« انجيل » سوره‌هاى « مثانى » ، و به جاى « زبور » سوره‌هاى « مئين » به من داده شده ، و سوره‌هاى « مفصّل » را هم علاوه ! ( كه با آنها بر پيامبران ديگر برترى يافتم ) . « 1 »\r\n\r\nيك بحث لغوى\r\nدر نسخه‌هاى چاپى و خطى لفظ « طول » بيشتر با الف « طوال » نوشته شده و لكن در هنگام نسخه‌بردارى اشتباها كلمه از وضعش تغيير داده شده و گرنه وضع اصلى آن « طول » بر وزن « صرد » است ، و جمع « طولى » مؤنث « اطول » مىباشد .\r\nابن اثير در نهايه گويد : چند بار در حديث آمده است « اوتيت السّبع الطول » و « طول » به صداى ( ا ) جمع « طولى » است مانند « كبر » و\r\n\r\n\r\n","description":"","footnote":"\r\n( 1 ) « سبع طوال » هفت سورهء بزرگ 2 تا 8 قرآن است بدين ترتيب : 1 - بقره ، 2 - آل عمران ، 3 - نساء ، 4 - مائده ، 5 - انعام ، 6 - اعراف ، 7 - انفال با توبه . و گفته شده هفتم سوره يونس است .\r\nاينها را سوره‌هاى طولانى ناميده‌اند چون درازترين سوره‌هاى قرآنند .\r\nسوره‌هاى « مثانى » سوره‌هاى بعد از اين هفت سوره مىباشند كه از حيث عدد آيات كمتر از « مئين » و بيشتر از « مفصّل » و اوّلش سوره يونس و آخرش سوره نحل مىباشد و چون دنباله هفت سورهء اوّلند دومى آنها حساب شده‌اند و بدين جهت « مثانى » ناميده شده‌اند .\r\nسوره‌هاى « مئين » سوره‌هائى است كه نزديك به صد آيه است يا اندكى كمتر و يا بيشتر كه اوّلش سوره ( 17 ) اسراء و آخرش سوره ( 23 ) مؤمنون است .\r\n« مفصّل » شصت و هفت سورهء بعد از « حم » ها تا آخر قرآنند كه « بسم اللّه » زياد دارند و بدين وسيله چون فصلهائى زياد از هم جدا شده‌اند . ( مترجم ) .\r\n","page_name":" 25 ","page_number":25},
  {"content":"\r\n\r\nاين بناء ادبى همواره لازم است كه يا با « الف و لام » باشد يا به چيزى اضافه شود . « 1 » در حديثى « امّ سلمه » گويد :\r\n« كان يقرأ فى المغرب بطولى الطوليين ثنية الطولى » . ( و صيغه مذكّر آن « أطول » ) است . و معنى حديث اين است كه : آن حضرت در نماز ، دو سوره طولانى قرآن كه انعام و اعراف باشد مىخواند .\r\n\r\nتوقيفى بودن آيات و سوره‌ها\r\nاين چند حديث و « ده‌ها » مانند آنها كه شيعه و سنّى از پيغمبر اكرم - صلّى اللّه عليه و آله - در اين مورد روايت كرده‌اند و آن‌قدر زياد است كه نمىتوان آنها را شماره نمود ، همه گوياى آنند كه قبل از درگذشت رسول خدا از اين دنيا ، سوره‌هاى قرآن منظّم و مرتب شده بوده ، كه مردم آنها را به نامهايشان مىشناختند و نيازى به آن نيست كه تمام اخبارى را كه در فضيلت سوره‌ها وارد شده نقل كنيم .\r\n\r\nچگونگى نظم و ترتيب سوره‌ها\r\nسوره‌هاى قرآن به روال ترتيب نزول نبوده بلكه آياتى هم كه در يك سوره جا داده شده نيز به ترتيب نزول نيست ، « 2 » چه آن سوره‌هائى\r\n\r\n\r\n","description":"","footnote":"\r\n( 1 ) پايان سخن نهايه . و در كتاب قاموس اللغه و مجمع البحرين [ و مجمع البيان 1 : 14 
  ] نيز همين‌جور گفته‌اند . - مترجم .\r\n( 2 ) گاهى فاصله زمانى آيات نازله كه در يك سوره آمده به چند سال هم مىرسد در بعضى موارد در وسط آيات مدنى ، آيه‌هاى مكّى گنجانده شده . ( مترجم )\r\n","page_name":" 26 ","page_number":26},
  {"content":"\r\n\r\nكه به يك‌باره نازل گشته ، مثل سوره ( 6 ) أنعام چنان كه در مجمع البيان و بسيارى از كتابها ، مفصل نوشته شده ، و چه سوره‌هائى كه تمامش در يك نوبت نازل نشده بلكه در چند نوبت و به مناسبت‌هاى گوناگون فرودآمده و بعدا مجموعه آنها به صورت يك سوره در آمده .\r\nعلاوه بر اينها از دلائلى كه خداوند به دلم افكنده بر اثبات اينكه ترتيب آيات در سوره‌هاى قرآن به دستور پيغمبر - صلّى اللّه عليه و آله - بوده اين است كه :\r\nبا آنكه بعضى سوره‌ها مانند سوره ( 6 ) أنعام همه‌اش در يك نوبت نازل گرديده و با اينكه بيشتر آياتى كه در يك سوره آورده شده بطور پراكنده فروفرستاده شده ، و اختلافى نيست كه برخى آيات از جهت نزول بر بعضى ديگر پيشى دارند « 1 » و ظاهرا ترتيب سوره‌ها از آيات به ترتيب نزولشان صورت نگرفته با اين حال به گونه‌اى تركيب يافته كه ميان آيات پشت سر هم نهاده شده در هريك از سوره‌ها كمال بلاغت و فصاحت رعايت گرديده تا به آن حدّ كه خداوند متعال بندگان خود را به مبارزه با آن طلبيده و فرمود : « ده سوره » يا « يك سوره » از قرآن را بياوريد و با صراحت هشدار داده است :\r\n« لئن اجتمعت الانس و الجنّ على ان يأتوا به مثل هذا القرآن لا يأتون بمثله و لو كان بعضهم لبعض ظهيرا » . « 2 »\r\n\r\n\r\n","description":"","footnote":"\r\n( 1 ) قانون تفسير ، ص 125 .\r\n( 2 ) اگر همه آدميان و پريان گرد هم آيند بر آنكه مانند اين قرآن را بياورند نخواهند توانست و اگر چه برخى از ايشان مددكار و پشتيبان بعض ديگر باشند . ( اسراء 17 : 90 )\r\n","page_name":" 27 ","page_number":27},
  {"content":"\r\n\r\nبشر ؛ كى و كجا قادر است جملات پراكنده‌اى را كه در مدّت بيست و اندى سال در مورد احكام گوناگون نازل گرديده به آن سر حدّ اعجاز برساند كه « انس و جنّ » از هماوردى آن ناتوان باشند ؟ ! و انگشت عجز و حيرت به دندان بگزند ، با اين حال آيا كسى مىتواند بگويد ترتيب و آراستگى معجزآساى آنها در سوره‌ها به فرمان خدا و پيامبرش نبوده .\r\nپس اى خردمندان بيدار باشيد و توجّه داشته باشيد :\r\n« أ فلا يتدبّرون القرآن و لو كان من عند غير اللّه لوجدوا فيه اختلافاً كثيرا » . « 1 »\r\n\r\nقرآن را صحابه جمع نكرده‌اند\r\nگذشته از همه اينها اگر كار جمع‌آورى و ترتيب سوره‌هاى قرآن در زمان پيغمبر صورت نگرفته باشد و چنانچه عدّه بسيار اندكى بدون دقّت و رسيدن به كنه مطلب پنداشته‌اند بعد از در گذشت آن جناب صحابه آن را بر اساس نظر خود مرتب كرده باشند ، ديگر فرمودهء خداوند :\r\n« فأتوا بسورة » . « 2 » « بعشر سور » « 3 » و مانند اين دو آيه مفهومى\r\n\r\n\r\n","description":"","footnote":"\r\n( 1 ) آغاز اين آيه تشويق و ترغيب است به صورت سؤال . آيا در قرآن با تعمّق نمىانديشيد ، اگر از نزد كسى جز خدا نازل شده بود بىترديد در آن اختلاف زيادى مىيافتند . ( نساء ( 4 ) : 85 )\r\n( 2 ) يونس : 39 .\r\n( 3 ) هود 11 : 16 .\r\n","page_name":" 28 ","page_number":28},
  {"content":"\r\n\r\nندارد .\r\nسيوطى در اتقان ، فصل نخست از نوع هيجدهم گويد : اجماع و روايات مترادف بر اين دلالت دارند كه ترتيب آيات توقيفى ، مستند به تعيين پيغمبر اكرم - صلّى اللّه عليه و آله - در ترتيب نزول است و ترديدى در آن نيست و بسيارى از علماء آن را در آثار خود آورده‌اند از جمله زركشى در « البرهان » ادعاى اجماع كرده و ابو جعفر ابن الزبير در كتاب « مناسبات » خود چنين گفته است : « ترتيب آيات و سوره‌هاى قرآن به توقيف و آگاهى خود پيغمبر و فرمان او انجام شد و در اين مورد بين مسلمين خلافى نيست » . « 1 »\r\n\r\nپيوند آيات به يكديگر\r\nاگر بسيارى اوقات در كتب تفسير و شرحها آوائى پرده گوشت را مىكوبد كه اين آيه به فلان آيه پيوسته است و آن آيه به اين آيه مثلا :\r\nطبرسى در مجمع البيان « 2 » گويد : فرمودهء خداوند در سوره نساء ( 4 ) :  وَ إِنْ خِفْتُمْ أَلَّا تُقْسِطُوا فِي الْيَتامى  كه آيه سوم مىباشد متصل به آيه 127 همين سوره  وَ يَسْتَفْتُونَكَ فِي النِّساءِ قُلِ اللَّهُ يُفْتِيكُمْ فِيهِنَّ  . « 3 »\r\n\r\n\r\n","description":"","footnote":"\r\n( 1 ) اتقان .\r\n( 2 ) مجمع البيان 4 : 5 ، ترجمه آيه : و اگر مىترسيد كه در مورد يتيمان رعايت عدالت نكنيد . نساء 4 : 3 .\r\n( 3 ) و رأى تو را دربارهء زنان مىپرسند ، بگو پروردگار دربارهء آنان حكم مىكند . . . . نساء 4 : 127 .\r\n","page_name":" 29 ","page_number":29},
  {"content":"\r\n\r\nمقصودشان اين است كه آيات قرآن از حيث مفهوم بعضى به بعض ديگر پيوسته‌اند ، و آن بخاطر آن است كه بعضى آيات قرآن روشنگر مراد بعضى آيات ديگر است مانند « مبيّن » براى « مجمل » « 1 » و مانند « مقيّد » براى « مطلق » « 2 » .\r\n\r\n\r\n","description":"","footnote":"\r\n( 1 ) « مبيّن » به معنى آشكار كرده‌شده لفظى است كه دلالتش بر مراد آشكار باشد و « مجمل » آن است كه مراد متكلم روشن نباشد و معنى آن محتاج به تفصيل باشد ، آن ( 9 ) نه سبب دارد از قبيل اشتراك لفظى يا معنوى ، اوّلى مانند آنكه خداوند فرموده :\r\n« ثلاثة قروء » بقره : 228 ، كه « قرء » هم براى حيض وضع شده و هم براى پاك شدن از آن ، و يا « مختار » كه اشتراك دارد و شامل فاعل و مفعول هر دو مىشود .\r\nو اشتراك معنوى در صورتى كه گوينده فرد معينى را اراده كرده باشد و حال آنكه نزد مخاطب مجهول باشد مانند : « جاء رجل من اقصى المدينه » . ( يس 36 : 20 ) .\r\nو مانند « ان اللّه يأمر ان تذبحوا بقره » كه مبيّن آن « صفراء فاقع لونه » ( بقره 2 :\r\n69 ) مىباشد كه بيان حالت بقره را مىكند .\r\nو مجمل در مركّب ؛ يا اجمال در تمام آن مىباشد مانند : « او يعفو الذى بيده عقدة النكاح » ( بقره 2 : 237 ) كه متردّد بين همسر و ولىّ زن مىباشد ، يا به اعتبار تخصيص آن است به مخصص مجهول مثل اينكه گفته شود : « اقتلوا المشركين الا بعضهم » .\r\n( 2 ) « مقيّد » : در قيد و بند شده و « مطلق » آزاد و رها ، لفظى است كه دلالت كند بر ذات و حقيقت نه فرد يا به قول اصوليان مطلق لفظى است كه دلالت كند بر شايع در جنس خود ، يعنى حصّه‌اى كه احتمال حصص بسيار در آن مىرود مانند « رقبه » كه بعد مقيّد شده به « مؤمنه » و هرگاه دليلى بر تقييد مطلق يافت شد به آن توجه مىشود و الّا نه بلكه مطلق بر همان اطلاق خودش و مقيّد بر تقييد خودش باقى مىمانند :\r\n« و اشهدوا ذوى عدل منكم » ( طلاق : 9 ) .\r\nو آيه « شهادة بينكم اذا حضرا احدكم الموت حين الوصية اثنان ذوا عدل منكم » ( مائده 5 : 106 ) در حالى كه گواه بر فروشها و غير آنها را مطلق آورده : « و اشهدوا اذا تبايعتم »\r\n","page_name":" 30 ","page_number":30},
  {"content":"\r\n\r\nو مثل « خاصّ » براى « عامّ » . « 1 » امير المؤمنين على - عليه السّلام - فرموده است : « كتاب خدا ( قرآن ) است كه شما را به حق بينا و گويا و شنوا مىكند ، و بعضى از آيات آن بوسيلهء بعض ديگر گويا ، و برخى هم بر برخى ديگر گواه ( براى تفسير بعضى از آيات قرآن بايد از معانى و مضامين ديگر استفاده كرد و شاهد آورد ) و با احكام الهى اختلاف نداشته و پيرو خود را نيز از راه خدا جدا نگرداند و او را به گمراهى نكشاند » . « 2 » مقصود از فرموده آن حضرت « بعضى از آيات آن شاهد بعضى\r\n\r\n\r\n","description":"","footnote":"\r\n( بقره 282 ) « فاذا دفعتم اليهم اموالهم فاشهدوا عليهم » . ( نساء 4 : 6 ) در صورتى كه عدالت در همه امور شرط است .\r\nو الفاظ مطلق عبارتند از 1 - اسم جنس مثل انسان ، رجل ، فرس .\r\n2 - علم جنس .\r\n3 - مفردى كه معرّف به الف و لام استغراق يا عهد باشد .\r\n4 - نكره .\r\n( 1 ) - « خاص » به معنى ويژه ، ضدّ « عام » لفظى است كه بدون حصر ، تمام افرادى را كه صلاحيّت آن را دارند فرا مىگيرد و صيغه آن كلّ است كه در اوّل جمله مىآيد مانند : « كلّ من عليها فان » رحمن : 26 .\r\nيا در پى آن مىآيد : « فسجد الملائكة كلهم اجمعون » . حجر : 30 .\r\nو از صيغه‌هاى ديگر آن الّذي و الّتى و تثنيه و جمع آنها مانند : « الذى قال لوالديه اف انّى لكما » ( احقاف 46 : 16 ) كه منظور هر فردى است كه اين سخن از او صادر مىشود به دليل اينكه پس از آن فرموده : « اولئك الّذين حقّ عليهم القول » . ( احقاف 46 : 17 ) - مترجم .\r\n( 2 ) نهج البلاغه ، خطبه 133 .\r\n","page_name":" 31 ","page_number":31},
  {"content":"\r\n\r\nديگرند » اين است كه پاره‌اى از آن براستى و درستى بعضى ديگر گواهى مىدهد و بر خلاف آن نمىباشد چنان كه خداوند فرموده :\r\n« أ فلا يتدبرون القرآن و لو كان من عند غير اللّه لوجدوا فيه اختلافا كثيرا » . « 1 » همچنين خداوند فرموده :\r\n« ذلك بانّ اللّه نزّل الكتاب بالحقّ و انّ الّذين اختلفوا فى الكتاب لفى شقاق بعيد » . « 2 » منظور مفسّرين از اتّصال آيات اين نيست كه آنها لفظاً به يكديگر متّصل‌اند ، چون از مطالب گذشته دانستى كه آيات در دوران پيامبر به دستور آن حضرت تنظيم شده و همه دانشمندان اهل تحقيق اين نظريه را تأييد كرده‌اند .\r\n\r\nثمره فقهى\r\nاز جهت همين ارتباط مفهومى است كه دو سورهء ضحى ( 93 ) و انشراح ( 94 ) را يكى شمرده‌اند و خواندن آن دو در يك ركعت فريضه به جاى يك سوره بعد از حمد تجويز گرديده ، بلكه خواندن يكى از آن دو بدون ديگرى در نماز واجب جايز نمىباشد چون آن دو يك سوره‌اند . « 3 »\r\n\r\n\r\n","description":"","footnote":"\r\n( 1 ) نساء 4 : 58 ( ترجمه‌اش گذشت ) .\r\n( 2 ) اين امر بواسطه اين است كه پروردگار كتاب آسمانى را به حق فرستاد و افرادى كه در آن اختلاف و مكابره كردند در خلاف و كشمكش دور از صواب خواهند بود . ( بقره 2 : 176 )\r\n( 3 ) النهايه و نكتها 1 : 304 .\r\n","page_name":" 32 ","page_number":32},
  {"content":"\r\n\r\nبا اينكه در يك ركعت نماز واجب از خواندن دو سوره بعد از حمد نهى شده است . و واجب است ميان آن دو سوره « بسم اللّه الرحمن الرحيم » خوانده شود ، چون بسم اللّه . . . جزء سوره است .\r\nفرمايش شيخ طوسى - قدس اللّه سره - به جواز ترك بسمله بين آن دو سوره نارسا است « 1 » و دليل موافق آن نيست و همين‌گونه است سوره ( 105 ) فيل و سوره ( 106 ) قريش .\r\nمرحوم بحر العلوم در منظومه « الدّرة » گويد :\r\n و و الضّحى و الانشراح واحدة * بالاتفاق و المعانى شاهدة\r\nكذلك الفيل مع الايلاف * و فصل بسم اللّه لا ينافى \r\nبه اتفاق علماء سوره ضحى و انشراح يكى مىباشد و معانى آنها بر اين مطلب گواهى مىدهد .\r\nهمچنين سوره فيل با سوره ايلاف . و فاصله شدن بسم اللّه در ميان آنها با يكى بودنشان منافات ندارد . و اينكه اين حكم را به يك ركعت فريضه مقيّد كرديم بدين جهت است كه در نمازهاى مستحبى جايز است سوره‌هاى زيادى خوانده شود و هرگاه چند سوره را با هم جمع كرد لازم است با هر سوره‌اى بسم اللّه بخواند .\r\nسيوطى در اتقان ، نوع 19 گويد : « و در كامل هذلى از بعضى نقل شده كه « الضحى » و « أ لم نشرح » يك سوره مىباشند و امام فخر رازى در تفسيرش اين سخن را از طاوس و ديگرى [ عمر بن عبد العزيز 
  ] نقل كرده است .\r\n\r\n\r\n","description":"","footnote":"\r\n( 1 ) جواهر الكلام ، 10 : 24 .\r\n","page_name":" 33 ","page_number":33},
  {"content":"\r\n\r\n\r\nبسم اللّه الرحمن الرحيم جزو همهء سور قرآن است\r\nقطعاً بسم اللّه . . . يك جزء و آيه‌اى از سوره ( 27 ) نمل هست بلكه در آن سوره دو آيهء آن را تشكيل داده است ، و در هر سوره‌اى « بسم اللّه . . . » يك آيه بشمار مىرود و لذا اگر شخصى در نماز ، چه فريضه باشد يا نافله ، آن را نخواند نمازش باطل است . و واجب است در نمازهائى كه لازم است مرد حمد و سوره را بلند بخواند « بسم اللّه . . . » نيز بلند خوانده شود و در نمازهائى كه بايد حمد آهسته خوانده شود مستحب است « بسم اللّه . . . » بلند خوانده شود ، و عقيده اصحاب ما اماميه بر اين است ، ولى ميان فقهاء مسلمين اختلاف است اگر چه بيشتر از آنان با اين نظريّه موافقند بلكه آن عقيده بيشتر علماء گذشته است اگر نگوئيم همه .\r\n\r\nاجماع\r\nنويسنده تفسير المنار گويد : همه مسلمين بر اين عقيده‌اند كه بسم اللّه الرحمن الرحيم از قرآن است و يك جزء آيه از سوره نمل مىباشد و نسبت به جايگاه آن در بقيّه سوره‌ها اختلاف دارند ، گروهى معتقدند كه يك آيه از هر سوره مىباشد و اين نظريه دانشمندان پيشين از اهل مكّه است چه فقهاء و چه قرّائشان و ابن كثير و اهل كوفه و از ايشان است عاصم و كسائى از قرّاء ، و بعضى صحابه و تابعين از اهل مدينه و شافعى در « الجديد » و پيروان او ، و ثورى ، و احمد در يكى از دو قولش و اماميّه . و از محدثين ايشان از علماء تابعين كه اين قول از آنان روايت گرديده عبارتند از : سعيد بن جبير و عطا و زهرى و ابن\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nالمبارك . و قوىترين دليلشان بر آن اجماع صحابه و اشخاص بعد از آنان است كه همگى در قرآنهائى كه نوشته‌اند بسم اللّه را در آغاز همه سوره‌ها آورده‌اند جز سوره برائت ، با اينكه دستور داريم كه « هر چه از قرآن نيست از مصاحف زدوده شود . » ، و به همين علّت « آمين » را در آخر سوره « حمد » ننوشته‌اند . و احاديثى هم وارد شده كه اين عقيده را اثبات مىكند ، از آن جمله حديثى است كه مسلم آن را در صحيح خود از حديث انس در آورده است كه گويد :\r\nيك وقت پيامبر خدا - صلّى اللّه عليه و آله - فرمود :\r\n« هم اكنون سوره‌اى بر من نازل گرديد و ( هنگامى كه شروع به خواندن كرد ابتدا فرمود ) : بسم اللّه الرحمن الرحيم » .\r\nابو داود به اسناد صحيح از ابن عباس روايت كرده : كه پيامبر خدا ، جدا شدن سوره‌اى از سوره ديگر را نمىشناخت - و در روايتى پايان يافتن سوره‌اى را نمىدانست - تا اينكه بسم اللّه الرحمن الرحيم بر او نازل مىگشت . و اين حديث را حاكم هم در مستدرك آورده و گفته است صحيح است بر شرط شيخين .\r\nدارقطنى از حديث ابو هريره روايت كرده كه گويد : پيامبر خدا - صلّى اللّه عليه و آله - فرمود :\r\nهرگاه خواستيد ( سوره الحمد للّه ) را بخوانيد « بسم اللّه الرحمن الرحيم » را هم بخوانيد ، زيرا سورهء حمد « امّ القرآن » و « سبع المثانى » « 1 » و « بسم اللّه الرحمن الرحيم » يكى از آيات آن مىباشد .\r\n\r\n\r\n","description":"","footnote":"\r\n( 1 ) اين نام طبق روايات از متن قرآن كريم براى نخستين سوره قرآن انتخاب\r\n","page_name":" 35 ","page_number":35},
  {"content":"\r\n\r\nاز علماء مدينه - مالك و غير او ، و از علماء شام اوزاعى و ديگران ، و از قرّاء بصره ابو عمر و يعقوب معتقدند به اينكه بسم اللّه . . .\r\nيك آيه جداگانه‌ايست كه براى بيان سر آغاز سوره‌ها و جدائى انداختن بين آنها نازل گشته ، و حنفيّه هم به همين قول معتقدند .\r\nاز قرّاء كوفه « حمزه » و طبق روايتى كه از احمد نقل شده گفته‌اند : « بسم اللّه » آيه‌اى از سوره فاتحة الكتاب است نه سوره‌هاى ديگر . در اينجا أقوال ديگرى هست كه مخالف با قواعد است و پيروى ندارد .\r\nمىگويم : براى آن گروه اندك كه قائلند بر آنكه بسم اللّه يك آيه است و فقط يك نوبت نازل شده دليل قاطعى وجود ندارد كه در حساب آيد و اگر حجّتى هم بياورند بدون شكّ و ترديد باطل است و لغزاننده .\r\n\r\nتكرار آيات\r\nچگونه به دليل اينكه تكرار لازم مىآيد بگوئيم بسم اللّه يك‌بار\r\n\r\n\r\n","description":"","footnote":"\r\nشده كه فرموده : « و لقد آتيناك سبعاً من المثانى و القرآن العظيم » ( الحجر 15 : 87 ) و چون در اين سوره اصول مطالب قرآن بطور فشرده آمده است چنان كه گويا قرآن مستقلى است . در اين آيه قرآن عطف به آن شده و درباره وجه تسميه آن به اين نام گفته‌اند چون به اجماع هفت آيه دارد و هر آيه مشتمل بر دو جمله يا دو كلمه مىباشد و گفته‌اند چون در هر نماز اين هفت آيه دو بار خوانده مىشود « سبع المثانى » ناميده شده . و از اين جهت كه محتواى آن مطالب اصولى و ريشه‌اى هستند ، و منبع عظيم قرآن است ، و آيات ديگر فروع و شاخه‌هاى آنهاست ( ام‌ّالكتاب ) آن را مىخوانند . ( مترجم )\r\n","page_name":" 36 ","page_number":36},
  {"content":"\r\n\r\nبيشتر نازل نشده و حال آنكه بسيارى از آيات بارها در قرآن آمده مانند آيه : « فباىّ آلاء ربكما تكذّبان » كه در سوره الرحمن ( 55 ) سى و يك‌مرتبه تكرار شده .\r\nو آيه : « ويل يومئذ للمكذّبين » در سوره ( 77 ) المرسلات ده بار .\r\nو آيه « انّا كذلك نجزى المحسنين » در سوره ( 37 ) صافات چهار مرتبه .\r\nو آيه « الم » شش بار در سر آغاز سوره‌هاى بقره ( 2 ) ، آل عمران ( 3 ) ، عنكبوت ( 29 ) ، روم ( 30 ) ، لقمان ( 31 ) ، السجدة ( 32 ) .\r\nو آيه « الر » در ابتداى سوره يونس ( 10 ) ، هود ( 11 ) ، يوسف ( 12 ) ، ابراهيم ( 14 ) ، الحجر ( 15 ) پنج مرتبه .\r\nو آيه « حم » شش مرتبه در اوّل سوره‌هاى مؤمن ( 40 ) ، فصّلت ( 41 ) ، زخرف ( 43 ) ، دخان ( 44 ) ، جاثيه ( 45 ) ، احقاف ( 46 ) ، و با سوره شورى ( 42 ) « حم عشق » هفت بار مىشود .\r\nو آيه « طسم » در آغاز سوره‌هاى شعراء ( 26 ) ، قصص ( 28 ) دو بار .\r\nو فرمودهء خداوند متعال : « و ما انت بهادى العمى عن ضلالتهم ان تسمع الا من يؤمن بآياتنا فهم مسلمون » « 1 » دو بار نازل شده كه در سوره نمل ( 27 : 80 ) و ديگرى در سورهء روم ( 30 : 54 ) آمده است جز اينكه كلمه « هادى » در سوره روم بدون « ياء » نوشته شده « بهاد العمى »\r\n\r\n\r\n","description":"","footnote":"\r\n( 1 ) و نيستى تو هدايت‌كننده كوران را از گمراهيشان تو نشنوانى جز آنان را كه ايمان آرند به آيات ما پس ايشانند تسليم‌شدگان .\r\n","page_name":" 37 ","page_number":37},
  {"content":"\r\n\r\nو اين كار چنان كه به زودى تحقيقش خواهد آمد به پيروى از مصاحفى بوده كه در دوران زندگى پيغمبر اكرم - صلّى اللّه عليه و آله - به رشته تحرير در آمده بود .\r\nعلاوه بر اينها ، عقيده آنان ، با صريح بسيارى از اخبارى كه آشكارا فرموده‌اند : « بسم اللّه . . . » به همان اندازه كه در قرآن هست نازل شده ، سازشى ندارد .\r\nبا وجودى كه عادت و شيوه و همّت پيغمبر خدا - صلّى اللّه عليه و آله - و مسلمين بر اين بود كه قرآن را از هر آنچه از او نيست برهنه سازند ؛ و در نوع 18 كتاب « اتقان » از ابو سعيد روايت كرده كه گويد : پيامبر خدا - صلّى اللّه عليه و آله - فرمود : « از من جز قرآن چيزى ننويسيد » .\r\n\r\nچرا سورهء برائت بسم اللّه ندارد\r\nنويسنده تفسير المنار در اوّل سوره « توبه » گويد : « نه صحابه و نه افراد بعد از آنان هيچ‌كدام در ابتداى اين سوره « بسم اللّه » را ننوشته‌اند زيرا چنان كه با سوره‌هاى ديگر نازل گشته بود با سوره برائت نازل نشده بود . و گويد : اين قول مورد اعتماد واقع گرديده و اختيار شده است ، و در علّت نبودن بسم اللّه در اوّل آن سوره گفته شده :\r\nننوشتن بسم اللّه در اوّل آن سوره بخاطر رعايت قول شخصى بوده كه گفته است آن سوره با أنفال يكى مىباشد . و حال آنكه مشهور اين است كه نبودن بسم اللّه در آغاز آن بدين جهت است كه ، چون نزول اين سوره بخاطر شمشير كشيدن بر روى كفّار ، و به هم زدن قراردادهاى با آنان است .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nجز اينها علل ديگرى هم گفته شده ، كه آنها را سبب و علّت قرار دادن مشكل است . و چه بسا گفته مىشود : گفتهء مشهور حكمت است نه علّت . « 1 » يكى از دانشمندان در مورد اين حكمت فرموده است : نبودن « بسم اللّه » در اوّل اين سوره دلالت دارد بر اينكه « بسم اللّه . . . » يك آيه از هر سوره مىباشد بخاطر اينكه استثناء به فعل همچون استثناء به گفتار آلت سنجش عموم است .\r\nدر « اتقان » ، قشيرى به سند صحيح روايت كرده است : « نبودن بسم اللّه . . . » در ابتداى سوره برائت بدين علّت است كه جبرئيل در آن بسم اللّه را نازل نكرد . و در شاطبيه گويد :\r\n « و بسمل بين السّورتين [ بِ 
  ] سنّة * [ رِ 
  ] جال [ نَ 
  ] موها [ دُ 
  ] ربة و تجملا \r\n« 2 »\r\n\r\n\r\n","description":"","footnote":"\r\n( 1 ) هر نوع معرفت واقعى كه براى رسيدن به حقيقت باشد « حكمت » خوانده مىشود ، و « علّت » آن است كه سبب پيدايش يا مؤثر در پيدايش چيزى باشد و در مقام وجود و قوام خود ، معلول محتاج به آن باشد و فرق آن يا « سبب » آن است كه « مسبّب » توسط سبب حاصل مىشود و در صورتى كه « علت » موجد و پديدآورنده « معلول » است و اسرار احكام - جزء علت است كه سبب باشد و گاهى علت ناقصه است كه آن را وجه مصلحت و مقتضاى حال و جعل حكمت گويند مثل غسل جمعه كه حكمتش را رفع كثافت و از بين بردن بوى متعفن بدن قرار داده‌اند و آن جعل حكمت است نه علّت تامه . ( مترجم )\r\n( 2 ) شرح شاطبيه : 30 ، شاطبيه قصيده‌ايست كه ابو القاسم بن فيره شاطبى اندلسى متوفى 590 ه درباره علم قرائت سروده .\r\n","page_name":" 39 ","page_number":39},
  {"content":"\r\n\r\nابن قاصح در شرح آن گويد : شاعر در اين بيت آگاهى داده است كه مردانى كه ميان دو سوره بسم اللّه را آورده‌اند به سنّت رسول اللّه عمل كرده‌اند .\r\n« نموها » يعنى سند آن را گرچه ذكر نكرده‌اند بالا برده‌اند و آن را نقل كرده‌اند و آنان عبارتند از [ عيسى بن مينا 
  ] قالون « 1 » ، كسائى « 2 » ، و عاصم « 3 » و ابن كثير « 4 » كه به « باء » و « راء » و « ن » و « دال » از گفته‌اش « بسنة رجال نموها دربة » به آنان اشاره شده است . و به كلمه « بسنّة نموها » اراده نموده نوشتن صحابه بسم اللّه را در مصحف ، و گفته عايشه : « بخوانيد آنچه را در مصحف هست » . و آثارى را كه مىگويند :\r\n« پيغمبر اكرم - صلّى اللّه عليه و آله - پايان پذيرفتن سوره‌اى را نمىدانست مگر هنگامى كه « بسم اللّه الرحمن الرحيم » بر او نازل مىشد » .\r\nكه اين اخبار بر آن دلالت دارد كه « بسم اللّه » بارها با هر سوره‌اى نازل گرديده است .\r\nمن گويم : از پيشوايان معصوم ما - عليهم السّلام - هم مانند آنچه از آنها نقل شده روايت گرديده چنانچه در تفسير عياشى از صفوان جمال\r\n\r\n\r\n","description":"","footnote":"\r\n( 1 ) عيسى بن مينا از راويان نافع مىباشد مدنى است و در سال 205 در گذشته .\r\n( 2 ) ابو الحسن على ابن حمزه كوفى بغدادى ، يكى از قرّاء سبعة در سال 179 در يكى از روستاهاى رى بنام « رنبويه » از دنيا رفت .\r\n( 3 ) عاصم بن ابى النّجود بهدله از بزرگترين و مشهورترين قاريان و قرائتش را بتوسط زر بن حبيش و ابى عبد الرحمن السلمى از اميرالمؤمنين على - عليه السّلام - دريافت نموده ، فوتش در سنه 128 بوده .\r\n( 4 ) عبد اللّه بن كثير يكى از قراء سبعة است ، فوتش در مكّه سنه 120 بوده .\r\n","page_name":" 40 ","page_number":40},
  {"content":"\r\n\r\nنقل شده كه گويد : امام صادق - عليه السّلام - به من فرمود :\r\n« خداوند هيچ كتابى را از آسمان نازل نفرموده جز آنكه در سر آغازش  بِسْمِ اللَّهِ الرَّحْمنِ الرَّحِيمِ  بوده ، و با نزول  بِسْمِ اللَّهِ الرَّحْمنِ الرَّحِيمِ  شناخته مىشد كه سوره به آخر رسيده ( و سوره بعدى شروع شده ) است . « 1 » همچنين در كافى از يحيى بن ابى عمير هذلى نقل شده كه گويد : « در نامه‌اى به امام باقر - عليه السّلام - نوشتم : فدايت گردم چه مىفرمايى در مورد شخصى كه در نمازش فقط به قصد سوره حمد  بِسْمِ اللَّهِ الرَّحْمنِ الرَّحِيمِ  را در ابتدا خوانده و وقتى حمد تمام شده و سوره ديگر را شروع كرده بسم اللّه را نخوانده است و عياشى گفته اشكالى ندارد .\r\nحضرت به خطّ مبارك خود مرقوم فرمود :\r\n« براى به خاك ماليدن بينى او و ناپسند داشتن او - يعنى عياشى - آن نماز را دوباره اعاده كند » . « 2 » در خبر صحيح محمّد بن مسلم گويد : از امام صادق - عليه السّلام -\r\n\r\n\r\n","description":"","footnote":"\r\n( 1 ) وسائل الشيعة 4 : 747 حديث 12 .\r\n( 2 ) اين حديث را مرحوم كلينى در فروع كافى 1 : 86 باب قراءة القرآن حديث 2 ، و شيخ طوسى در تهذيب 1 : 153 باب كيفية الصلاة حديث 20 و روضة المتقين 2 :\r\n189 و وسائل الشيعة 4 : 746 حديث 6 آورده‌اند ولى با متن مورد ترجمه ما دو تفاوت دارد ، يكى راوى حديث است كه بر خلاف اينجا يحيى ابن ابى عمران و يا به نقل روضه و تهذيب يحيى بن عمران الهمدانى ضبط شده ، و ديگر در همه اين كتابها به جاى عياشى عباسى ضبط شده و اللّه العالم بحقايق الامور . ( مترجم )\r\n","page_name":" 41 ","page_number":41},
  {"content":"\r\n\r\nپرسيدم از ( آيه ) : « سبعا من المثانى و القرآن العظيم » « 1 » آيا مراد سوره فاتحة الكتاب است .\r\nفرمود : « بلى » . عرض كردم : « بسم اللّه الرحمن الرحيم » از همان هفت ( آيه ) است ؟\r\nفرمود : « آرى آن بهترين آنهاست » . « 2 » غير اينها از روايات ديگر و حديث اخير بسم اللّه را از آيات ويژه سوره « حمد » مىداند .\r\n و مهما تصلها او بدأت براءة * لتنزيلها بالسيف لست مبسملا \r\n« 3 » شارح ( شاطبيه ) گفته است : ضمير « ها » در « تصلها » به « برائت » بر مىگردد كه از نظر ادبى « اضمار قبل الذكر » مىنامند و معنى شعر اين است در اوّل سوره برائت بسم اللّه گفته نمىشود خواه خواننده آن را به سوره قبلش « أنفال » وصل كند يا نكند و فقط ابتدا به خواندن برائت نمايد . آنگاه حكمت در ترك بسم اللّه در اوّل آن را چنين بيان نموده :\r\n« لتنزيلها بالسيف » يعنى براى اينكه سوره برائت جهت خشم گرفتن و بيم دادن ، و ترسانيدن است و در آن سوره فرمان به شمشير كشيدن بر روى مشركين داده شده است .\r\nابن عباس گويد : از على - كه خدا از او خوشنود گردد - پرسيدم چرا در سر آغاز سوره برائت « بسم اللّه الرحمن الرحيم » نوشته نشده است .\r\nدر پاسخم فرمود : « چون بسم اللّه . . . » پناه و زنهار است و در\r\n\r\n\r\n","description":"","footnote":"\r\n( 1 ) الحجر 15 : 86 .\r\n( 2 ) وسائل الشيعة 4 : 74 - ابواب القراءة فى الصلاة باب ( 1 ) حديث 2 .\r\n( 3 ) شرح شاطبه : 32 شارح على محمّد الضباع .\r\n","page_name":" 42 ","page_number":42},
  {"content":"\r\n\r\nبرائت زنهارى نيست با فرمان دست بر قبضه شمشير زدن و بر فرق مشركين كوبيدن نازل شده است .\r\nمىگويم جاى هيچ سخنى نمىباشد كه در تعليل به ترك بسم اللّه در اوّل سوره برائت قولى كه مىتوان اختيار كرد و به آن اعتماد نمود همان است كه بسم اللّه با آن سوره نازل نشده بود و شيخ « محمّد عبده » در تفسيرش همان را برگزيده و اگر در اقوال ديگرى كه براى علّت ترك آن در اوّل سوره برائت بيان شده دقّت شود معلوم خواهد شد كه دليل سالمى در دست ندارند . و آنكه گويد : « ترك بسم اللّه در اوّل سوره برائت براى آنست كه در اين سوره به شمشير كشيدن و گسستن پيمانها فرمان داده و بسم اللّه آيه رحمت است » مىخواهد بگويد حكمتش اين بوده نه آنكه علّتش و در اين صورت عقيده و گفتهء بسيار خوبى است .\r\nزيرا در آغاز بسيارى از سوره‌هائى كه به عذاب نازل شده مانند سورهء « هل أتاك حديث الغاشيه » ( 88 ) و سورهء معارج ( 70 ) كه با « سأل سائل به عذاب واقع » آغاز شده « بسم اللّه الرحمن الرحيم » هست . و فرمايش اميرالمؤمنين على - عليه السّلام - كه در مجمع البيان اوّل سوره برائت نقل شده - و گفتهء ناظم شاطبيه - كه حضرت فرمود :\r\n« بدين جهت بسم اللّه الرحمن الرحيم بر سر آغاز سوره برائت نازل نشده كه بسم اللّه براى زنهار و مهر و رحمت است ولى سورة برائت نازل شده تا با شمشير كشيدن و تاختن بر مشركين ايمنى را از آنها بر دارد » . « 1 »\r\n\r\n\r\n","description":"","footnote":"\r\n( 1 ) مجمع البيان 5 : 2 .\r\n","page_name":" 43 ","page_number":43},
  {"content":"\r\n\r\nفشرده سخن اين است كه عمده‌ترين دليل در آن شنيدن از معصوم ، و تعبّد « 1 » است و اخبار وارده در آن مانند همين فرمايش اميرالمؤمنين مخالف آن نمىباشند .\r\nزيرا آن حضرت مىخواهد روشن كند كه نازل نشدن بسم اللّه در سوره برائت به آن حكمت است پس مىخواهد بفرمايد كه با آن نازل نگرديده چنان كه قشيرى و ديگران صريحا گفته‌اند كه « جبرئيل آن را در آن سوره فرودنياورده » .\r\n\r\nچند ثمرهء فقهى\r\nچون دانستى كه بسم اللّه يك جزء از هر سوره مىباشد ، و حجابى است كه ميان دو سوره واقع شده و آنها را از يكديگر جدا ساخته بايد بدانى كه بسيارى از مسائل فقهى بر او مترتّب مىشود مانند آنكه :\r\n1 ) اگر كسى سوره « حمد » را شروع نمايد و نيّت كند « بسم اللّه » آن جزء سوره اخلاص مثلا باشد نمازش باطل است .\r\n2 ) همچنين اگر در وقت خواندن قل هو اللّه قصد كند بسم اللّه - آن از حمد يا سوره ديگر باشد نمازش درست نيست .\r\n3 ) اگر شخصى جنب است و گفتيم خواندن همهء چهار سوره‌اى كه آيه سجده واجب دارند بر او حرام است - نه فقط خواندن آيات سجده - بنابراين اگر بسم اللّه را خواند و نيّت كرد كه آن جزئى از\r\n\r\n\r\n","description":"","footnote":"\r\n( 1 ) به صرف آنكه شارع گفته پذيرفتن .\r\n","page_name":" 44 ","page_number":44},
  {"content":"\r\n\r\nيكى از سوره‌هاى سجده‌واجب‌دار است ، كار حرامى انجام داده است .\r\n4 ) مردى كه نماز ظهر و عصر را مىخواند اگر ادلّه استحباب بر جهر آن نمىبود ، لازم بود بسم اللّه . . . را آهسته بخواند و بر مردى كه نماز مغرب و عشاء را مىخواند واجب است بسم اللّه را بلند بخواند .\r\nو مانند اين مسائل . و كسى كه بخواهد سوره « فيل و قريش » يا سوره « ضحى و انشراح » را با هم جمع كند واجب است « بسم اللّه . . . » را ميان دو سوره بخواند .\r\n\r\nترتيب سوره‌هاى قرآن\r\nترديدى در اين نيست كه تركيب سوره « 1 » ها از آيات توقيفى است يعنى قرار دادن هر آيه‌اى را در جاى معيّن از سوره‌هائى به يك\r\n\r\n\r\n","description":"","footnote":"\r\n( 1 ) « سوره » از ريشهء لغوى « سور » بازگرفته شده و به معنى رفعت و منزلت و شرف عالى است چنان كه نابغه گويد :\r\n أ لم تر انّ اللّه اعطاك سورة * ترى كلّ ملك حوله يتذبذب \r\nيعنى مگر نمىبينى كه پروردگار مقام و منزلتى بلند به تو داده كه مورد غبطه و آرزوى هر پادشاهى است . و به معنى مقام شامخ ، و علامت و نشانه ، و رجى از رجهاى ديوار هم مىآيد . و گفته‌اند از « سور مدينه » گرفته شده و باروى شهر را « سور » مىنامند .\r\nاما در اصطلاح مسلمين بخش معين و مشخصى از قرآن مجيد است ، همانند شهرى كه حصار و ديواره‌اى آن را از قسمتهاى ديگر جدا مىسازد .\r\nو وجه نامگذارى بخشى از قرآن به آن به علاقه مشابهت است . و به گفته بعضى از ريشه « سؤر » با همزه گرفته شده كه به معنى باقيمانده از چيزى است بنابراين بهر قسمتى از قرآن سوره گفته‌اند به مناسبت جدا شدن آن از قسمتهاى ديگر .\r\n","page_name":" 45 ","page_number":45},
  {"content":"\r\n\r\nنوبت نازل نگشته‌اند به دستور پيغمبر خدا - صلّى اللّه عليه و آله - است كه جبرئيل به فرمان خداوند به او خبر داده بود و چنانچه ما در جلوتر آن را ثابت كرديم همه مسلمين بر اين عقيده اجماع دارند .\r\nامّا اينكه گفتيم در سوره‌هائى كه به يك‌بارگى نازل نشده چون مطلب در سوره‌هائى كه به يك نوبت نازل شده واضح‌تر است ، زيرا آنها ؛ مانند سوره « حمد » و « انعام » و بسيارى از سور مفصّل در حالى كه آياتشان همين ترتيب خاص را داشته‌اند نازل شده است .\r\nمقصود از مفصّل سوره‌هاى كوتاهى هستند كه بعد از حواميم ؛ شروع مىشوند و تا آخر قرآن ادامه دارند چنان كه در فن چهارم از مقدّمات مجمع البيان طبرسى ، و در اتقان سيوطى در خاتمه نوع 19 بيان شده است . « 1 » سخن تنها در اين است كه آيا ترتيب سوره‌هاى قرآن در ميان دو جلد بر اين هيئت كه حالا در معرض ديد ما هست و به سوره حمد آغاز گشته و به « قل اعوذ برب الناس » پايان يافته ، آيا اين ترتيب در دوران پيامبر خدا - صلّى اللّه عليه و آله - و به دستور او بوده است . يا نه .\r\nآيا ترتيب سوره‌ها نيز مانند ترتيب آيات توقيفى بوده است يا نه .\r\nحقّ اين است كه توقيفى بوده و قرآن به نحو كنونى در زمان\r\n\r\n\r\n","description":"","footnote":"\r\n( 1 ) آخرين سوره مفصل بدون اختلاف سوره الناس است ولى دربارهء اوّلين سوره آن 12 قول است و راغب در مفردات گفته : المفصل يك هفتم از آخر قرآن است و به سه بخش طولانى و متوسط و كوتاه تقسيم‌بندى شده و ما جلوتر هم در اين باره سخن گفتم . ( مترجم )\r\n","page_name":" 46 ","page_number":46},
  {"content":"\r\n\r\nپيامبر خدا - صلّى اللّه عليه و آله - و به فرمان او مرتّب گشته است .\r\nدليل آن اين است كه قرآن در دوران پيغمبر جمع شده و تدوين گرديده بوده ، و گروهى از صحابه آن را جمع‌آورى كرده بودند و بر پيامبر - صلّى اللّه عليه و آله - خواندند ، و ترتيب سوره‌ها به همين‌گونه كه الآن در مصحف هست همانند ترتيب آياتى است كه به دستور پيغمبر مرتّب گرديده است . و اين قول عقيده محققين از دانشمندان قديم و جديد مسلمين است ، و كسى كه از اين قول روى برگردانده به برخى اخبار خلاف قواعد كه يا خبر واحد است ، يا دروغ‌گويان آن را ساخته‌اند تمسّك كرده ، يا مقصود اصلى خبر را در نيافته است .\r\nما به نقل گفتار آنان و ردّ و باطل نمودن آن نيازى نداريم چون مطلب آن‌قدر روشن است كه اين كار جز سخن را بدون فائده به درازا كشيدن ، سود ديگرى ندارد و چيزى بر مطلب نمىافزايد .\r\n\r\nاشخاصى كه در زمان پيغمبر قرآن را جمع‌آورى كرده بودند\r\nابن النديم در الفهرست ( صفحه 41 چاپ مصر ، در فن سوم از مقاله نخست ) گويد :\r\nدر دوران زندگى پيغمبر خدا - صلّى اللّه عليه و آله - اين افراد قرآن را جمع‌آورى كرده بودند :\r\n1 - على ابن ابى طالب - عليه السّلام - .\r\n2 - سعد فرزند عبيد بن نعمان بن عمرو بن زيد 3 - ابو الدرداء ، عويمر فرزند زيد است .\r\n4 - ابو زيد ؛ ثابت بن زيد بن نعمان .\r\n5 - ابىّ ابن كعب بن قيس بن مالك بن امرئ القيس .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n6 - عبيد بن معاويه .\r\n7 - زيد بن ثابت بن ضحّاك .\r\nسيوطى در « اتقان » باب بيستم و جاهاى ديگر آن نام عدّه‌اى را كه در دوران پيامبر خدا - صلّى اللّه عليه و آله - قرآن را جمع نموده‌اند ، به اسناد و طرق گوناگون از مؤلفين بزرگ نقل كرده است و گفته است :\r\nبخارى از عبد اللّه بن عمرو بن العاص روايت كرده كه گفت :\r\nشنيدم پيامبر خدا - صلّى اللّه عليه و آله - فرمود :\r\n« قرآن را از چهار تن فرا بگيريد : از عبد اللّه بن مسعود ، و سالم ، و معاذ ، و ابىّ بن كعب » .\r\nنسائى به سند صحيحى از عبد اللّه بن عمر روايت كرده كه گفت : « قرآن را جمع‌آورى كردم ، و هر شب آن را از اوّل تا به آخر مىخواندم ، به رسول خدا - صلّى اللّه عليه و آله - خبر رسيد ، به من فرمود : « آن را در يك ماه بخوان . . . » .\r\nابن ابى داود به سندى حسن از محمّد بن كعب قرظىّ روايت كرده كه گفت پنج تن از أنصار در دوران زندگى پيامبر خدا - صلّى اللّه عليه و آله - قرآن را گردآورى نموده بودند : معاذ بن جبل ، عبادة بن الصامت ، ابىّ بن كعب ، ابو الدّرداء ، و ابو ايّوب انصارى .\r\nجز اينها اخبار ديگرى در اين مورد كه قرآن در عهد پيغمبر جمع شده وارد گرديده ، و چه زياد است رواياتى كه نمايانگر اين هستند كه گروهى از صحابه قرآن را چندين مرتبه بر آن حضرت خوانده بودند كه از ايشان است علىّ بن ابى طالب - عليه السّلام - و عبد اللّه بن مسعود ، و زيد بن ثابت و ابىّ بن كعب و ديگران .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nاينان از جمله اشخاصى هستند كه در زمان زندگى پيغمبر قرآن را جمع كردند و بر آن حضرت خواندند و چند بار از اوّل تا به آخر در خدمت آن بزرگوار قرائت كردند با اين حال چگونه ممكن است قرآن در دوران زندگى آن بزرگوار جمع و مرتب نگرديده باشد . و اين احتمال كه آنان بطور پراكنده قطعه‌هائى از قرآن را بر آن حضرت خوانده باشند ، بىمورد است و اصلى ندارد .\r\nاندك دقتى در نظم سوره‌ها بنمائيد ، و شدّت اهتمام پيامبر خدا در محافظت قرآن و دور نگهداشتن آن از اجتهاد هر فردى و به كار بردن ذوق و سليقه در آن ، و عنايت آن حضرت به پاسدارى از آن ، و در گفته آن حضرت كه فرمود : « من دو چيز گرانبها در ميان شما مىگذارم ( قرآن ) كتاب خدا و اهل بيتم . . . » .\r\nآنچه مسلمين روايت كرده‌اند كه جبرئيل در هر سال يك‌بار قرآن را بر او عرضه مىكرد و در آخرين سال زندگيش دو بار .\r\nغير اين دو حديث ، از اخبارى كه در اين معنا وارد شده با كمترين تأمل ، خواهد فهميد كه آيات و سوره‌هاى قرآن همان گونه كه در زمان ما در مصحف هست بدون دگرگونى و زياده و كم جمع گرديده و مرتب شده بوده است .\r\n\r\nبيان\r\nابن اثير در نهايه در ماده - ع رض - گويد : جبرئيل در هر سال يك‌بار قرآن را بر او عرضه مىكرد و سال ( وفاتش ) دو بار ؛ يعنى همه آنچه از قرآن نازل كرده بود را به او مىآموخت و ياد مىداد و اين از\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nمعارضهء به معنى مقابله است ( مقايسه و سنجش دو چيز با يكديگر ) و از همين سنخ است جمله ( عارضت الكتاب بالكتاب ) يعنى سنجيدم اين كتاب را به آن كتاب و روبرو كردم .\r\nدر فصل هشتم نوع 18 از اتقان گويد : « ابو بكر بن الانبارى گفته :\r\nپروردگار تمام قرآن را يك جا به آسمان دنيا فروفرستاد و سپس در مدّت بيست و چند سال بطور پراكنده آن را وحى كرد ، هر سوره بر اثر امر تازه‌اى پديد مىآمد و هر آيه در پاسخ پرسنده‌اى نازل مىگشت و جبرئيل پيامبر اكرم را به جايگاه هر آيه و سوره آگاهى مىداد ، بنابراين اسلوب سوره‌ها مانند اسلوب و سياق آيات و حروف قرآن است كه همه آنها از پيغمبر گرامى - صلّى اللّه عليه و آله - مىباشند و هركس سوره‌اى را پس و پيش كند نظم قرآن را بر هم زده است .\r\nكرمانى در كتاب « البرهان فى علوم القرآن » گويد : ترتيب سوره‌ها بدين‌سان نزد خداوند در لوح محفوظ هم به همين ترتيب است ، و بر همين نحو رسول خدا - صلّى اللّه عليه و آله - هر سال قسمتى از قرآن را كه در آن سال بر او نازل شده بود با جبرئيل مقابله و رويارو مىنمود و در سالى كه جهان را بدرود حيات گفت دو بار مقابله كرد ، آخرين آيه‌اى كه نازل شده « و اتقوا يوماً ترجعون فيه الى اللّه » « 1 » بود كه جبرئيل ( از جانب خدا ) به آن بزرگوار دستور داد كه بين دو آيه ربا و دين قرارش دهد .\r\nطيّبى گويد : قرآن نخستين بار يك جا از لوح محفوظ به آسمان\r\n\r\n\r\n","description":"","footnote":"\r\n( 1 ) بقره 2 : 281 .\r\n","page_name":" 50 ","page_number":50},
  {"content":"\r\n\r\nدنيا فرودآمد آنگاه چندين بار بطور پراكنده به مقدار مصالح نازل گشت ، و بعد به همان صورت كه در لوح محفوظ نگارش و تنظيم شده بود در مصحفها يادداشت گرديد .\r\n. . . و بيهقى در « المدخل » گويد : « قرآن در دوره زندگى پيامبر خدا بر همين ترتيب بوده چه آيات و چه سوره‌هايش » .\r\n. . . و ابن الحصّار گفته : ترتيب سوره‌ها و جا دادن آيه‌ها در جايگاههاى موجود ، قطعا از وحى سرچشمه گرفته است .\r\nآنگاه سيوطى پس از نقل اقوال ديگرى از بزرگان در اين مورد كه ترتيب سوره‌ها مانند ترتيب آيات توقيفى است گفته است .\r\nمىگويم : و از امورى كه بر توقيفى بودن ترتيب سوره‌ها دلالت دارد اينكه « حاميم » ها بلكه بين سوره‌هاى آنها جدائى افكنده شده و همچنين بين « طسم شعرا » و « طسم قصص » با « طس » فاصله شده ، با اينكه اين سوره كوتاه‌تر از آن دو مىباشد ، پس اگر در جاى خود قرار دادن سوره‌ها از روى اجتهاد بود « مسبّحات » را پشت سر هم قرار مىدادند و « طس » را بعد از سوره قصص ، مىآوردند .\r\nسيوطى در نوع 62 از اتقان نيز دربارهء مناسبت آيات و سوره‌ها و اينكه ترتيب هريك از آيه‌ها ، و سورها ، به دستور خداى تعالى بوده چند قول ديگر آورده است .\r\nمىگويم : مطلب از طلوع صبح آشكارتر ، و از خورشيد فروزان در نيمروز نمايان‌تر است در اينكه آميخته كردن سوره‌هاى اين كتاب ارزنده الهى و ترتيب آن بر اين طرز شگفت‌انگيز نمىباشد جز به فرمان خداى تعالى ، و كسى كه در قرآن غير آنچه را ما ثابت كرديم\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nبگويد بر خدا دروغ بسته و سخن ناصواب گفته و بر كتاب او و پيامبرش دروغى ساخته است . و گروه كوچكى قائل شده‌اند كه ترتيب سوره‌ها در دوران زندگى پيامبر خدا نبوده و در عهد ابو بكر مرتّب شده است .\r\nمىگويم : بعد از چشم‌پوشى از دليلى كه به آن تمسك نموده‌اند و بر طبق آن استدلال كرده‌اند و به ظاهر آن گول خورده‌اند .\r\n\r\nعلى - عليه السّلام - نخستين جمع‌آورىكننده قرآن است\r\nاگر پذيرفتيم كه سوره‌هاى قرآن بعد از پيامبر خدا تنظيم شده ، قطعا نخستين كسى كه بعد از رسول خدا قرآن را جمع‌آورى كرده شخص اميرالمؤمنين - عليه السّلام - بود و آن حضرت - كه درود خدا بر او باد - كاملا آگاهى داشته كه آيات درباره چه چيز و كجا و چه وقت و براى چه كسى نازل شده ، و بزرگان صحابه قرآن را از او مىآموختند ، و قرآن را از او ( ياد ) مىگرفته‌اند . و شكّى نيست كه شناخت آن حضرت به قرآن بيشتر از ديگران بوده ، و همه مسلمانان اتّفاق دارند بر اينكه او در عهد پيامبر خدا حافظ قرآن بوده و چندين بار آن را بر پيغمبر خوانده است .\r\nبنابراين ترديدى نيست كه جمع و ترتيب آن حضرت حجّت است زيرا آن جناب معصوم است چنان كه ما در شرح خطبه 237 نهج البلاغه بيان داشته‌ايم و هر چه را معصوم بياورد از وهن و فساد محفوظ است و بر همه افراد بشر حجّت است ، و اين ترتيب كه هم اكنون در مصحفها و قرائت قرآن ديده مىشود همان است كه على - عليه السّلام - ترتيب داده و قرائت كرده است .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nابن ابى الحديد معتزلى در ديباچه شرحش بر نهج البلاغه درباره فضائل على - عليه السّلام - گفته است : « امّا قرائت قرآن و اشتغال به آن و اهتمام على - عليه السّلام - در اين باب مورد توجّه همگان قرار گرفته است چنان كه همه بر اين عقيده‌اند كه آن حضرت قرآن را بر پيامبر خدا حفظ مىكرد و جز او ديگرى آن را حفظ نمىكرد پس او نخستين كسى است كه قرآن را جمع كرده و همهء محدّثين نقل كرده‌اند كه او چندى از بيعت ابو بكر سرباززد شيعيان مىگويند تأخيرش بدان جهت بود كه به بيعت به ابو بكر مايل نبود ، ولى اهل حديث اين را نمىگويند بلكه مىگويند مشغول به جمع‌آورى قرآن شده بود ، پس اين دلالت دارد بر اينكه او نخستين فردى است كه قرآن را جمع كرده چون اگر در زندگانى پيامبر خدا - صلّى اللّه عليه و آله - جمع‌آورى شده بود ديگر نيازى نبود كه بعد از وفات پيغمبر ، او به جمع‌آورى آن مشغول گردد .\r\nهرگاه به كتبى كه در مورد قرآن نوشته شده مراجعه كنى خواهى يافت كه پيشوايان قرّاء همگى قرائتشان به او بر مىگردد ، مانند ابو عمرو بن علاء ، و عاصم بن ابى النجود و غير آنان چون قرائت آن دو بازمىگردد به ابى عبد الرحمان بن سلمى قارى ، و ابو عبد الرحمان كه شاگرد او بود ، و قرآن را از او فرا گرفته . پس اين فنّ از فنونى است كه سرانجامش به آن حضرت بازمىگردد مانند بسيارى از فضائل و فنون كه جلوتر گفتيم » . پايان گفته شارح نهج البلاغه .\r\n\r\nتنظيم سوره‌ها به اجتهاد صحابه نبوده\r\nمىگويم اخبارى وارد شده است - چنان كه سيوطى در اتقان و\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nديگران در جوامع خود آنها را آورده‌اند - كه اميرالمؤمنين - عليه السّلام - و غير او قرآن را جمع كردند و بر طبق آن اخبار قومى قائل شده‌اند كه سوره‌ها در ميان دو جلد بعد از پيامبر خدا به اجتهاد صحابه تنظيم شده ، چون به ظاهر آن اخبار چسبيده‌اند و حال آنكه غفلت كرده‌اند از اين كه ظاهر آن اخبار منافاتى ندارد با آنكه ترتيب سوره‌ها و قرار دادن هريك از آنها را در جايگاه ويژه‌اى چنان كه حالا در مصحف هست به فرمان پيغمبر بوده چنان كه حق هم همين است .\r\nپس مبادا از گفته فاضل مذكور و غير او ، تو نيز گمان برى كه قرآن بعد از پيامبر جمع شده و ترتيب سوره‌ها نيز بعد از آن حضرت انجام گرفته ، ما به خواست خدا به زودى بيشتر از اين مطلب را توضيح خواهيم داد .\r\nابن النديم در الفهرست ( 41 چاپ مصر از فن سوم از مقاله اولى ) گفته :\r\nابن المنادى گويد : حسن العباسى به من حديث كرد ، گفت خبر داده شدم از عبد الرحمان بن ابى حمّاد ، از حكم بن ظهير سدوسى ، از عبد خير ، از على - عليه السّلام - كه هنگام درگذشت پيغمبر آن حضرت مشاهده كرد مردم سست و مضطرب شده‌اند و فال بد مىزدند پس سوگند خورد كه تا قرآن را جمع نكند رداء خود را بر دوش نگيرد ، لذا سه روز از خانه بيرون نيامد تا قرآن را جمع كرد ، و آن نخستين مصحفى است كه در آن قرآن از صفحه دل على - عليه السّلام - به صفحات كاغذ منتقل شده و در آن جمع گرديده است .\r\nآنگاه گويد : آن مصحف نزد خاندان جعفر بود ، و من در زمان\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nخودمان آن را نزد ابى يعلى حمزة الحسنى كه خدا او را مشمول رحمت خود سازد - ديدم ، مصحفى بود كه چند برگ از آن افتاده بود به خط علىّ بن ابى طالب و « بنو حسن » فرزندان امام حسن آن را با گذشت زمان از هم به ارث مىبرند و دست بدست نگهدارى مىكنند .\r\nسيوطى در نوع 18 ، از « اتقان » به سندى حسن از عبد خير « 1 » روايت كرده است كه على - عليه السّلام - فرمود :\r\n« چون پيامبر خدا - صلّى اللّه عليه و آله - چشم از جهان فانى فروبست عهد كردم كه ردايم را جز براى نماز جمعه بدوش نگيرم تا اينكه قرآن را جمع كنم ، و با چنين تصميمى آن را گردآورى كردم » .\r\nباز به طريق ديگرى روايت كرده كه محمّد بن سيرين از عكرمه نقل كرده است كه چون مراسم بيعت با ابو بكر پايان يافت على ابن ابى طالب خانه‌نشين شد ، به ابو بكر گفته شد كه او بيعت با تو را دوست نداشت ، ابو بكر او را احضار كرد . . . تا اينكه گويد ابو بكر به آن حضرت گفت : چه باعث شده كه از من كناره گرفته‌اى ؟ فرمود :\r\nديدم ممكن است چيزهائى در كتاب خدا افزوده شود با خود گفتم كه ردايم را نپوشم جز براى نماز تا اينكه قرآن را جمع كنم .\r\nابو بكر به او گفت : خوب نظرى دارى .\r\nمحمّد گويد : به عكرمه گفتم : آيا همچنان‌كه در آغاز نازل شده بود آن را گرد آورد . پاسخ داد : اگر بشر و پرى دست بدست هم\r\n\r\n\r\n","description":"","footnote":"\r\n( 1 ) در اتقان از ابن سيرين نقل شده . ( مترجم )\r\n","page_name":" 55 ","page_number":55},
  {"content":"\r\n\r\nمىدادند تا آن را آنگونه كه نازل شده جمع‌آورى كنند نمىتوانستند .\r\nابن حجر در كتاب « الصواعق المحرقه » « 1 » به إسناد خودش از سعيد بن مسيّب نقل كرده كه گويد : هيچيك ، از صحابه نمىگفتند هر چه مىخواهيد از من بپرسيد جز على - عليه السّلام - » .\r\nو گويد : على - عليه السّلام - يكى از كسانى است كه قرآن را جمع كرد و بر پيامبر خدا - صلّى اللّه عليه و آله - عرضه داشت .\r\nهمچنين گويد : ابن سعد از على - عليه السّلام - نقل كرده است كه فرمود : « به خدا سوگند هيچ آيه‌اى نازل نشده مگر آنكه مىدانستم در چه موردى نازل شده ، و بر زيان چه كسى ، چون پروردگارم ، دلى تيزانديش و زبانى گويا به من عطا فرموده است » .\r\nو گويد : ابن سعد نقل كرده است كه على - عليه السّلام - فرمود :\r\nبپرسيد از من از كتاب خدا زيرا محققا آيه‌اى از آن نيست مگر آنكه من آگاهى دارم كه در شب نازل شده يا در روز ، در هامون نازل شده يا در كوهسار .\r\nگويد : طبرانى در كتاب « الاوسط » از ام سلمه نقل كرده است كه گفت شنيدم پيامبر خدا - صلّى اللّه عليه و آله - مىفرمود :\r\n\r\nعلى عليه السّلام قرآن را به ترتيب نزول جمع‌آورى كرده\r\n« على با قرآن ، و قرآن با على است ، از هم جدا نمىشوند تا بر لب حوض ( كوثر ) بر من وارد شوند » .\r\n\r\n\r\n","description":"","footnote":"\r\n( 1 ) ص 76 ، چاپ مصر - مترجم - .\r\n","page_name":" 56 ","page_number":56},
  {"content":"\r\n\r\nو در « اتقان » « 1 » آورده است كه ابن حجر گويد : از على - عليه السّلام - روايتى رسيده كه او پس از درگذشت پيامبر خدا - صلّى اللّه عليه و آله - قرآن را به ترتيب نزول جمع‌آورى كرده است . « 2 » مىگويم : اين ابن حجر ، احمد بن على حجر عسقلانى ( ملقب به شيخ الاسلام ) صاحب كتاب « الاصابة فى معرفة الصحابة » و كتاب تقريب التهذيب ، و كتابهاى ديگر است كه وفاتش در سال 852 ه بوده ، و نويسندهء « الصواعق المحرقة » « 3 » كه همنام اوست ، احمد بن محمّد بن على هيثمى ( مفتى حجاز ) است كه سال 973 هجرى چشم از جهان فروبسته است و جلال الدين سيوطى سال 910 از جهان در گذشته است .\r\nاز عبارت ابن حجر استفاده مىشود كه قرآنى را كه على - عليه السّلام - گرد آورده است غير قرآنى است كه سوره‌هايش بر طبق آنچه اكنون در مصحف است مرتّب شده بوده ، پس على - عليه السّلام - خواسته است در اين جمع‌آورى ترتيب نزول سوره‌ها و آيات را روشن كند همچنان‌كه دانشمندى دست به قلم مىبرد و قرآن را تفسير مىكند و تعداد قرائتها را بيان مىكند .\r\nدانشمند ديگرى قلم بدست مىگيرد و فقط علل وجوه قرائتها را مىنگارد ، و ديگرى در نوشته خود به لغات قرآن مىپردازد ، و ديگرى\r\n\r\n\r\n","description":"","footnote":"\r\n( 1 ) چاپ مصر ، 1318 ، ص 74 ، ج 1 .\r\n( 2 ) الاتقان نوع بيستم .\r\n( 3 ) مرحوم قاضى نور اللّه شوشترى كتابى در ردّ اين كتاب نوشته بنام « صوارم مهرقه » - مترجم - .\r\n","page_name":" 57 ","page_number":57},
  {"content":"\r\n\r\nالفاظ نادر و دور از ذهن قرآن را و ديگرى اخبار وارده مناسب با هر آيه‌اى را در تفسير خود مىآورد و غير آنها كه هر كدام يكى از اغراض گوناگون قرآن را دنبال مىكنند ، زيرا « هر كسى را بهر كارى ساختند » .\r\nمؤيّد اين عقيده ما است حديثى كه ثقة الاسلام كلينى آن را در باب اختلاف الحديث از اصول كافى به سند خودش از سليم بن قيس هلالى در حديثى طولانى از اميرالمؤمنين - عليه السّلام - نقل كرده كه آن حضرت در پاسخ او مفصّلا مطالبى بيان نموده تا اينكه فرمود : « و بر پيغمبر خدا - عليه السّلام - هيچ آيه قرآنى نازل نمىشد جز آنكه برايم مىخواند و بر من ديكته مىنمود ، و من به خطّ خود مىنوشتم و تأويل و تفسير و ناسخ و منسوخ و محكم و متشابه و خاصّ و عام آن را به من مىآموخت و از خدا خواست كه به من نيروى بخاطر سپردن آن را عطا كند ، از آن زمان كه آن دعا را درباره من كرد هر آيه‌اى از كتاب خدا را كه به من آموخت ، و هر علمى را كه به من ديكته نمود و من نوشتم فراموش نكردم ، و آنچه را خدا به او آموخت از حلال و حرام و امر و نهى كه بوده يا خواهد بود ، و هيچ كتابى كه بر پيغمبرى قبل از او نازل شده بود دربارهء طاعت و معصيت نماند الّا آنكه به من ياد داد . و من حفظش كردم و يك حرف آن از خاطرم محو نشد ، آنگاه دست خود را بر سينهء من نهاد و از پروردگار خواست كه قلبم را از علم و فهم و حكمت و نور پر كند .\r\nمن گفتم : اى رسول خدا پدر و مادرم فدايت ، از آن هنگام كه آن درخواست را از خدا دربارهء من نمودى چيزى را از ياد نبردم ، و آنچه را هم ننوشتم از دستم نرفته است ، آيا پس از اين ترس فراموشى\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nبرايم دارى .\r\nفرمود : نه ، من از فراموشى و نادانى نسبت به تو بيمناك نيستم . « 1 » فرمايش اميرالمؤمنين - عليه السّلام - چنان كه در بحار الانوار « 2 » آمده :\r\n« و هرآينه كتابى براى شما آورده‌ام كه كامل است و مشتمل بر تأويل و تنزيل و محكم و متشابه و ناسخ و منسوخ است » .\r\nبنابراين هيچ‌كس بطور قطعى نمىتواند بگويد كه حضرت على سوره‌ها را جمع و مرتب نموده و سوره‌ها در زندگانى پيغمبر مرتّب نبوده ، و اخبار ديگرى هم كه دلالت دارند بر اينكه ابو بكر و ديگران قرآن را جمع كردند نيز از همين قبيل است و بر اين دلالت ندارد كه ترتيب سوره‌هاى قرآن به فرمان پيغمبر نبوده . پس هر كه آنها را براى آن غرض دست‌آويز خود قرار دهد قطعا به اشتباه افتاده است .\r\n\r\nهم اكنون قرآن بر طبق قرائت على - عليه السّلام - قرائت مىشود\r\nطبرسى در مجمع البيان در تفسير فرموده خداوند :\r\n. . . و اظهره اللّه عليه عرّف بعضه و اعرض عن بعض « 3 » گويد :\r\nكسائى تنها « عرف » بدون تشديد خوانده و ديگران « عرّف » به تشديد خوانده‌اند ، و ابو بكر بن عياش هم قول به تخفيف را برگزيده است .\r\n\r\n\r\n","description":"","footnote":"\r\n( 1 ) اصول كافى 1 : 64 حديث 1 .\r\n( 2 ) ج 19 ، ص 126 .\r\n( 3 ) . . . خداوند پيغمبر را به افشاى آن راز مطلع گردانيد و پيامبر گوشه‌اى از اين نيات را به وى اعلام داشت و از همه جزئيات آن خوددارى كرد . ( تحريم : 3 )\r\n","page_name":" 59 ","page_number":59},
  {"content":"\r\n\r\nو گفته است : آن از ده حرف و قرائتى است كه من آن را وارد در قرائت عاصم از قرائت علىّ بن ابى طالب - عليه السّلام - نمودم تا اينكه قرائت على را خالص گردانم و آن قرائت حسن و ابى عبد الرحمن سلمى است .\r\nابو عبد الرحمن هر وقت شخصى را مىديد كه ( عرّف ) را به تشديد مىخواند او را با سنگريزه مىزد .\r\nمىگويم : ابو بكر بن عياش ، « 1 » و حفص بن سليمان بزّاز هر دو از عاصم بن ابى النجود بهدله روايت مىكنند ، و عاصم يكى از هفت تن قاريانى است كه قرائتشان به حدّ تواتر رسيده و لكن صداهاى ( اعراب ) قرآن كه هم اكنون رائج است ، تنها بر طبق قرائت حفص از عاصم اعراب‌گذارى شده و از آنچه طبرسى از ابن عياش نقل كرده بر مىآيد كه قرائت عاصم همان قرائت اميرالمؤمنين علىّ بن ابى طالب - روحى له الفداء - است مگر در ده كلمه كه ابو بكر بن عيّاش در قرائت عاصم وارد كرده تا قرائت على - عليه السّلام - خالص گردد ، بنابراين قرائتى كه حالا متداول است همان قرائت على - عليه السّلام - مىباشد . و همچنين طبرسى در فن دوم از مقدّمه تفسيرش در ذكر نامهاى قرّاء گويد :\r\nپس امّا عاصم بر ابى عبد الرحمن سلمى قرائت كرده است و او\r\n\r\n\r\n","description":"","footnote":"\r\n( 1 ) به كينه‌اش مشهور گرديده و در اسمش اختلاف است بعضى گفته‌اند نامش « سالم بن عياش اسدى كوفى است كه در سال 193 درگذشت » و گويند در طول عمر نود و چندساله‌اش دوازده هزار و بقولى چهل هزار مرتبه قرآن را ختم كرد . ( مترجم )\r\n","page_name":" 60 ","page_number":60},
  {"content":"\r\n\r\nبر علىّ بن ابى طالب - عليه السّلام - « 1 »\r\n\r\nمزيّت قرائت عاصم\r\nاينكه در مصحف گرانمايه تنها قرائت عاصم به كار گرفته شده ، براى سادگى و مزيّت و شايستگى آن است و چون از قرائتهاى ديگر بهتر ضبط كرده ، و راز اضبط بودنش در اين است كه از قرائت امير المؤمنين - عليه السّلام - گرفته شده .\r\nگرچه جايز است قرآن به قرائت متواتر هريك از « قرّاء سبعة » خوانده شود .\r\nعلّامهء حلّى - قدس‌ّسره - در كتاب « منتهى » مطلبى فرموده كه متنش اينست دقيق‌ترين اين قرائتهاى هفت‌گانه نزد آنان كه داراى بينش هستند همان قرائت عاصم است كه به روايت ابى بكر بن عياش ذكر شده است .\r\nدر كتاب تذكره فرموده است : قطعا اين مصحفى كه اكنون در دست ما هست از روى مصحف على - عليه السّلام - استنساخ شده .\r\nمحقّق طوسى - قدس سره - در تجريد گويد : « على - عليه السّلام - از همه مردم برتر بود به جهت كثرت جهاد او و . . . و چون آن جناب از همه صحابه كتاب خداى والاى توانا را بهتر حفظ كرد . » فاضل قوشجى در شرحش بر آن گويد : پس بيشتر ائمّهء قرّاء مانند ابى عمرو ابن علاء و عاصم و جز آنان قرائتشان را از آن حضرت فرا گرفته‌اند ، زيرا آنان شاگردان ابو عبد الرحمن سلمى بودند كه شاگرد\r\n\r\n\r\n","description":"","footnote":"\r\n( 1 ) بنابراين عاصم با يك واسطه قرائت خود را از على « ع » فرا گرفته - مترجم - .\r\n","page_name":" 61 ","page_number":61},
  {"content":"\r\n\r\nعلى - عليه السّلام - بوده است .\r\nمختصر آنكه ما قائليم كه اوّلا قطعا ترتيب سوره‌ها مانند آيات توقيفى و مستند به دستور پيغمبر است . و همه محققين از علماء شيعه و سنّى بر اين عقيده‌اند و شواهد و براهين بر اثبات آن فراوان است و معتقديم كه قرآن بعد از وفات پيغمبر جمع نشده تا سوره‌هايش بر طبق نظر و اجتهاد صحابه مرتّب گرديده باشد ، بخاطر آنكه فهميدى ، اخبارى كه به آنها تمسّك نموده‌اند بر مدّعايشان دلالت ندارد .\r\nاز آن هم كه چشم‌پوشى كنيم گوئيم كه شيعه و سنّى اتفاق دارند در اينكه امير المؤمنين - عليه السّلام - در دوران زندگى پيامبر خدا - صلّى اللّه عليه و آله - قرآن را حفظ نموده بوده و چندين بار بر آن حضرت قرائت كرده و در مورد قرآن از همه صحابه شناخت بيشترى داشته است .\r\nعلى - عليه السّلام - ( در خطبه 208 از نهج البلاغه و همچنين وافى ص 62 ج 1 به نقل از كافى ) در پاسخ شخصى كه از احاديث مجهول و خبرهاى گوناگونى كه در دسترس مردم آن زمان قرار داشت پرسيد ، فرمود : « آنچه در دست مردم است حق است و باطل - تا آنكه فرمود :\r\nهمه اصحاب پيامبر خدا نمىتوانستند چيزى از او بپرسند يا از او بخواهند كه چيزى را به آنها بفهماند تا جائى كه دوست داشتند باديه‌نشينى يا غريبى از راه برسد و از آن حضرت بپرسد تا آنها هم بشنوند و از آن مطالب چيزى بر من نگذشت مگر اينكه از آن حضرت مىپرسيدم و آن را در حافظه‌ام جاى مىدادم . « 1 »\r\n\r\n\r\n","description":"","footnote":"\r\n( 1 ) نهج البلاغه ، خطبه 201 . و در منهاج البراعة ، خطبه 209 ، ج 14 : 24 .\r\n","page_name":" 62 ","page_number":62},
  {"content":"\r\n\r\nگروهى از دانشمندان بزرگ گفته‌اند : قرائتى كه الآن معمول مىباشد قرائت على - عليه السّلام - است و او نخستين فردى بوده كه بعد از پيغمبر قرآن را جمع‌آورى كرده و او در همه علوم مورد اعتماد صحابه بوده و در قرآن و احكام به او مراجعه مىكردند ، به ويژه نزد اصحاب ما اماميه كه به عصمت او قائلند و به اتفاق همه مسلمين ، پيغمبر - صلّى اللّه عليه و آله - در حق او فرموده :\r\n« در داورى و حكومت على از همه شما برتر است » .\r\nفرموده است : « على با قرآن ، و قرآن با على است » .\r\nفرموده است : « على با حق است ، و حق با على است به هر طرف كه بگردد » . و . . . بنابراين ترتيب سوره‌هاى قرآن بر شيوه‌اى كه خدا و رسولش اراده كرده‌اند واقع شده .\r\nسپس مىگوئيم : فرض كنيم بر اينكه ترتيب سوره‌هائى كه ميان دو جلد قرار گرفته بعد از زندگى پيغمبر بوده و فقط در عهد ابو بكر و به دستور او بوده چنان كه از ظاهر پاره‌اى از اقوال بدست مىآيد .\r\nسخنى نيست در اينكه امير المؤمنين على - عليه السّلام - آن را پذيرفته و آن را پسنديده است ، و گرنه در دوران خلافت خودش آن را تبديل مىكرد - اگر گفته شود كه اين كار در عهد ابى بكر برايش امكان نداشت - و چون آن بزرگوار معصوم است و پذيرش و امضايش براى ما حجّت است .\r\nعلاوه بر اينكه تركيب سوره‌ها از آيات اجماعى است و چنان كه فهميدى خلافى در آن نيست ، پس اگر بالفرض ترتيب سوره‌ها بدستور معصوم هم نباشد بنا بر آنچه گفتيم تمام آيات و سوره‌هائى كه بر پيغمبر\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nنازل شده همان است كه الآن ما بين دو جلد قرار دارد و به هر صورت و حالت چيزى در آن زياد نگرديده و چيزى هم از او كم نشده پس با اين استدلال روشن شد كه قول فقيه بحرانى در كتاب ( حدائق ) و ديگران كه مانند او گفته‌اند ؛ گردآورى قرآن در مصحفى كه الآن موجود است از جمع معصوم نيست ، بىمدرك و بىنهايت دور از ثواب است .\r\n\r\nدليل روشن بر اينكه عثمان از قرآن چيزى كم و زياد نكرده ، بلكه مردم را بر يك قرائت جمع كرده\r\nبايد توجّه داشته باشى كه صحابه و مسلمانان ديگر در حفظ و نگهبانى قرآن بىنهايت سخت‌كوش بودند و انگيزه‌ها بر نقل و حمايت قرآن فراوان بود كه هزاران انسان به او روى آوردند و دانستى كه گروهى از ياران پيامبر - صلّى اللّه عليه و آله - تمامى قرآن را از بر كرده و بر لوح دل نگاشته بودند و امّا آنان كه پاره‌اى از قرآن را حفظ كرده بودند عددشان را نمىتوان به حساب و شمارش در آورد ، بنابراين هر شخصى كه در شيوهء برخورد صحابه با قرآن و سخت‌كوشى آنان در نگهدارى و گرفتن علوم و احكامشان را از آن اندك دقّتى بنمايد ، خواهد دانست كه احتمال نفوذ زياده و كمى در آن جدّا پوچ است .\r\nهيچ‌كس ادّعا نكرده كه عثمان چيزى در قرآن افزوده يا چيزى از آن كم نموده باشد .\r\nبراى اينكه عقل مىگويد چنين چيزى امكان‌پذير نيست كه با آن همه كوششى كه از طرف مسلمين جهت حفظ قرآن به عمل مىآمده و با آنكه مردم در همه روى زمين قرآن و شماره سوره‌ها و آياتش را مىدانستند ديگر كجا براى عثمان چنان فرصتى بود كه دست به كم و\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nزياد كردن آن بزند بلكه او مردم را به يك قرائت جمع كرد و بقيّهء قرائتها را بدور افكند ، بدين گمان كه با آن كار قرآن از زياده و كم شدن محفوظ خواهد ماند و مىپنداشت كه زيادى قرائتها سبب مىشود تا آنچه از قرآن نمىباشد در آن وارد گردد .\r\nعثمان خواست واو « و الذين يكنزون الذهب . . . » از آيهء 35 توبه را بردارد ، ابىّ بن كعب گفت يا بايد واو را به جايش بنهيد و يا بايد شمشيرم را بر شانه‌ام بنهم . به تفسير درّ منثور سيوطى رجوع شود ( ج 3 - ط مصر - ص 232 ) فافهم .\r\nاينك اقوال و آراء گروه بيشمارى از مشايخ را در آن باره پيش رويت قرار مىدهيم تا خود چه بينديشى .\r\nابن التّين و غير او گفته‌اند « 1 » : چون ناسازگارى در وجوه قرائتها زياد شد تا به اندازه‌اى كه - با وجود لهجه‌هاى فراوان - قرآن را هر دسته‌اى با لهجهء خود مىخواندند و اين كار آنان را به جائى كشانده بود كه به يكديگر نسبت خطا مىدادند ، عثمان از خطرناك شدن كار ترسيد ، لذا همه آن مصحفها را در يك مصحف استنساخ كرد ، سوره‌ها را به همان ترتيب كه بود قرار داد ، و از بقيّه لهجه‌ها به لهجه قريش بسنده نمود - و استدلال مىكرد كه : قرآن به لغت ايشان فروفرستاده شده هر چند كه اجازه داده شده بود كه توسعه يابد و به لغت ديگران نيز خوانده شود . تا در آغاز كار دردسرى ايجاد نشود ، عثمان ديد نياز به اين كار پايان پذيرفته پس به يك لغت اكتفا كرد .\r\n\r\n\r\n","description":"","footnote":"\r\n( 1 ) اتقان : 58 تا 64 نوع 18 چاپ مصر 1318 .\r\n","page_name":" 65 ","page_number":65},
  {"content":"\r\n\r\nقاضى ابو بكر در كتاب « الانتصار » گفته :\r\nمقصود عثمان جمع كردن مسلمين بر قرائتهاى ثابت و معروفى كه از پيغمبر رسيده و لغو قرائتهاى ديگر بود .\r\nاو مردم را وادار كرد كه مصحفى برگيرند كه تقديم و تأخيرى در آن نباشد ، و تأويل آيات را در كنار آنها ننوشته باشند ، و آنچه تلاوتش نسخ شده بود با آنچه تلاوتش بجا مانده درج نگردد ، تا مبادا در نسلهاى بعدى فساد و شبهه پديد آيد .\r\nحارث محاسبى گفته : در ميان مردم شهرت يافته است كه عثمان جمع‌كننده قرآن بوده ولى اين‌طور نيست ، بلكه عثمان مردم را بر يك وجه خواندن قرآن واداشت - بر مبناى قرائتى كه او و هريك مهاجرين و انصار كه وى آن را ديده بود برگزيده بودند - زيرا وقتى كه اختلاف مردم عراق و شام در حروف قرائتها پيش آمد از آشوب و بلوا ترسيد ، امّا قبل از آن مصحفها به وجوهى از قرائتهاى بىقيدى بودند كه بر اساس حروف هفتگانه‌اى كه قرآن بر آنها نازل شده نوشته شده بودند .\r\nدر اتقان از محاسبى مذكور نقل كرد ، كه على - عليه السّلام - فرموده :\r\n« اگر حكومت بدست من بيفتد هرآينه با مصحفها همان كار را مىكردم كه عثمان كرد » .\r\nگويد : و ابن ابى داود به سندى صحيح از سويد بن غفله روايت كرده كه گفت : على - عليه السّلام - فرمود :\r\nجز نيكى چيزى دربارهء عثمان نگوئيد به خدا سوگند آنچه در مصاحف انجام داد جز با مشورت ما نبود و در حضور ما انجام گرفت ، به ما گفت : دربارهء اين قرائتها چه مىگوئيد ؟ به من گزارش رسيده كه\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nبرخى به يكديگر مىگويند قرائت من بهتر از قرائت تو است و اين كار بقدرى بالا گرفته كه نزديك است به كفر بيانجامد .\r\nگفتم : نظر خودت چيست .\r\nپاسخ داد : رأى من آن است كه مردم بر يك مصحف جمع شوند ، و ديگر تفرقه و دسته‌بندى در كار نباشد .\r\nگفتم : خوب نظرى دارى .\r\nگويد : و قاضى ابو بكر در كتاب الانتصار گفته : به عقيده ما همه قرآنى كه پروردگار آن را نازل فرموده ، و نوشتن آن را دستور داد ، و آن را نسخ نكرد و پس از نزول تلاوتش را برنداشت همين است كه مصحف عثمان فراگيرنده آن است و از آن چيزى كم نشده و به آن افزوده نگرديده و نظم و ترتيبش بر آنچه خداوند منظّم فرموده و پيامبر خدا ترتيب داده برقرار مانده ، آنچه مقدّم بوده مؤخر نشده ، و آنچه در آخر بوده به پيش نيفتاده ، و ترتيب آيات هر سوره و جاها و شناخت مواضع آنها را مسلمين از پيامبر گرامى - صلّى اللّه عليه و آله - ضبط كرده‌اند ، همچنان‌كه خود قرائتها و تلاوتش را ضبط كرده‌اند ، و امكان دارد خود پيغمبر سوره‌هايش را در جاى خود قرار داده باشد و احتمال دارد آن را به امّت واگذارده باشد كه پس از خودش اين كار را بنمايند و خود آن بزرگوار چنين كارى را ننموده باشد سپس گفته احتمال دوم به واقع نزديكتر است .\r\nمن مىگويم : بلكه قول اوّل متعيّن و حتمى است و ترديدى نداريم در اينكه شخصيّت والاى پيغمبر - صلّى اللّه عليه و آله - خود عهده‌دار ترتيب سوره‌ها نيز بوده است چنان كه گذشت .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nدر اتقان نيز گويد : بغوى در كتاب « شرح السنة » گفته است :\r\nصحابه - رضى اللّه عنهم - قرآن را كه پروردگار بر پيغمبرش فروفرستاده بود ميان دو جلد جمع كردند بدون اينكه چيزى از آن را زياد و كم نمايند ، از ترس آنكه مبادا با از بين رفتن آنان كه به سينه سپرده بودند چيزى از آن كم شود ، پس آن را به همان نحو كه از پيغمبر - صلّى اللّه عليه و آله - شنيده بودند نوشتند بدون آنكه چيزى از آن را پس و پيش كنند .\r\nيا از براى آن ترتيب جديدى اتخاذ نمايند كه از پيامبر گرامى نگرفته باشند ، و رسول خدا - صلّى اللّه عليه و آله - آنچه از قرآن بر او نازل مىشد به ترتيبى كه هم اكنون در مصحفها هست به اصحاب خود مىفهماند و به آنها ياد مىداد ، با املاء و دستور جبرئيل كه به هنگام فرودآوردن هر آيه به آن حضرت مىگفت : اين آيه بعد از فلان آيه در فلان سوره نوشته شود .\r\nپس ثابت شد كه تلاش صحابه بر اين مدار بود كه قرآن را يك جا جمع كنند نه اينكه آن را مرتّب كنند .\r\nچونكه قرآن در لوح محفوظ به همين‌گونه نوشته شده است .\r\nقادر متعال آن را يك جا به آسمان دنيا نازل فرمود ، آنگاه آن را بطور پراكنده در مواقع نياز فرومىفرستاد ، و ترتيب نزول غير از ترتيب خواندن آن است .\r\nگويد : و ابن داود از طريق محمّد بن سيرين از كثير بن افلح روايت نموده كه گفت : وقتى عثمان مىخواست مصحفها را بنويسد دوازده تن از قريش و انصار را جمع كرد ، پس آنها فرستادند و جعبهء جزوه‌هاى قرآن را كه در خانه عمر بود آوردند ، و عثمان بر كارشان\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nنظارت مىكرد و چون درباره چيزى با هم اختلاف مىكردند جايش را خالى مىگذاشتند و نوشتن آن را به تأخير مىانداختند .\r\nگويد : ( قاضى ابو بكر ) و از ابن وهب نقل شده است كه گفت : از مالك شنيدم كه مىگفت فقط بنا بر آنچه از پيامبر مىشنيدند قرآن تأليف شده .\r\nدر مناهل العرفان گويد : بخارى از ابن زبير روايت نموده كه گفت : به عثمان بن عفّان گفتم : آيهء  الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً  « 1 » را آيه ديگرى كه در همان سوره است نسخش كرده پس چرا بنويسى ، آن را واگذار . و معنايش اين است كه چرا آن را بنويسى ، يا گفته باشد چرا آن را بنويسى و به حكم آن عمل نكنى ، چونكه حكم آن با آيه قبل از او برداشته شده ! گفت : اى فرزند برادرم چيزى را از جاى خودش تغيير نمىدهم . « 2 » و گفتار ديگرى هم در اين زمينه هست و اينكه اين مقدار را ما نقل كرديم بخاطر تاييد بود چون مطلب در آن روشن‌تر از آن است و در آن نيازى به نقل همه اقوال نيست .\r\n\r\n\r\n","description":"","footnote":"\r\n( 1 ) و آن كسانى كه بميرند از شما و واگذارند همسرانى را . . . ( بقره 2 : 240 )\r\n( 2 ) اين آيه كه ادامه‌اش اين است :  . . . وَصِيَّةً لِأَزْواجِهِمْ مَتاعاً إِلَى الْحَوْلِ غَيْرَ إِخْراجٍ . .  كه ناظر به سنّت جاهليت بوده كه بعد از وفات زنان در خانه آنها تا يك سال مىماندند ، و در اوّل اسلام همچنين بود بعد منسوخ شد به آيه 234 همين سوره كه فرموده :  وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً . . .  كه به عدّه نگهداشتن چهار ماه و ده روز معين شده و وجوب نفقه آنها منسوخ شد به ارث و آن آيه گرچه در تلاوت متقدم است امّا از جهت نزول متأخر بر اين آيه است . ( مترجم )\r\n","page_name":" 69 ","page_number":69},
  {"content":"\r\n\r\nعثمان را در كارش به دو جهت سرزنش مىكنند :\r\n1 - سوزاندن او مصحفها را سبك شمردن دين بود .\r\n2 - اين كار راه محافظت قرآن نبود و اگر اين كار ( به منزلهء ) برج و بارو كشيدن به دور قرآن براى رخنه نكردن دشمن در آن بود . پيامبر خدا قرائتهاى گوناگون را جايز نمىفرمود . و بطور كامل در اين مورد سخن گفته شد . و با آنكه عثمان با اين كار مىخواست همه مردم را بر يك قرائت جمع كند ، مع‌ذلك آن‌قدر قرائتها زياد شد كه متواتر آن به هفت تا رسيد .\r\n\r\nشيوهء نگارش قرآن\r\nاز شدّت توجّه و دقّت مسلمين و كوشش آنان در صحت و درستى قرآن مبين ، نوشتن قرآن ، و نحوه نگارش آن به حروف 28 گانه الفبايى است كه نويسندگان وحى براى نخستين بار در عهد پيغمبر - صلّى اللّه عليه و آله - نوشته بودند ، اگر چه در برخى مواضع ، آن شيوه مخالف آئين نگارش است ، ولى به هيچ‌كس اجازه داده نمىشود كه قرآن را بنويسد مگر بر طبق همان شيوه‌اى كه از گذشته به تواتر ضبط گرديده و اين سخت‌گيرى دو جهت دارد .\r\n1 - تا قرآن همان گونه كه بوده دست نخورده باقى بماند .\r\n2 - پيشگيرى و مواظبت از آنكه مبادا خطر تحريف در آن رخنه كند و لو از جهت شيوه نگارش .\r\nبلكه مىگوئيم : دگرگون ساختن شيوه نگارش قرآن حرمتش آشكار است ، زيرا نگارش قرآن از شعائر دين است ، و حفظ شعائر\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nواجب است تا اينكه تا روز بازپسين از شبهه‌ها ، و تحريف دشمنان محفوظ بماند ، و حجّت باشد بر تمامى افراد بشر ، كه تا انقراض عالم با كمال اطمينان به آن احتجاج كنند .\r\nهمچنان‌كه حفظ شعائر ديگر واجب است مانند آنكه در سرزمين مكّه بايد حدود مرزهاى منى و مشعر و خانه كعبه ، و آرامگاه پيغمبر و غير آنها حفظ گردد .\r\nجهت تاييد اين مطلب چند موضع از قرآن را بعنوان شاهد مثال مىآوريم تا كاملا برايت روشن گردد كه قرآن از همه وجوه تغيير و تبديل و تحريف و تصحيف و زياده و كمى مصون گرديده و دست نخورده باقى مانده است .\r\n\r\nنمونه‌هائى از شيوه نگارش اوّليه قرآن كه دست نخورده باقى مانده است\r\nمثال : 1 ) كلمه « مرضات » در همه مصاحف به تاء كشيده نوشته شده :\r\n1 -  وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ  . « 1 » 2 - و در آيه ديگر :  مَثَلُ الَّذِينَ يُنْفِقُونَ أَمْوالَهُمُ ابْتِغاءَ مَرْضاتِ اللَّهِ  . « 2 »\r\n\r\n\r\n","description":"","footnote":"\r\n( 1 ) و از مردم كسى كه مىفروشد جان خود را در پى جستن موارد خوشنودى خدا . ( بقره 2 : 207 )\r\n( 2 ) و مثل كسانى كه دارائى خويش را به طلب خوشنودى خدا انفاق مىكنند .\r\n( بقره 2 : 256 )\r\n","page_name":" 71 ","page_number":71},
  {"content":"\r\n\r\n3 -  وَ مَنْ يَفْعَلْ ذلِكَ ابْتِغاءَ مَرْضاتِ اللَّهِ فَسَوْفَ نُؤْتِيهِ أَجْراً عَظِيماً  . « 1 » 4 -   يا أَيُّهَا النَّبِيُّ لِمَ تُحَرِّمُ ما أَحَلَّ اللَّهُ لَكَ تَبْتَغِي مَرْضاتَ أَزْواجِكَ   . « 2 » 2 ) كلمهء « نعمت » نيز در مصاحف به تاء كشيده نوشته شده :\r\n يا أَيُّهَا الَّذِينَ آمَنُوا اذْكُرُوا نِعْمَتَ اللَّهِ عَلَيْكُمْ  « 3 » و همچنين در ( 33 ) جاى ديگر و ما در مقام حصر آن نيستيم .\r\n3 ) كلمه « رحمت » در همه مصاحف به تاء كشيده نوشته شده :\r\n فَانْظُرْ إِلى آثارِ رَحْمَتِ اللَّهِ »  . « 4 » و در ( 78 ) جاى ديگر .\r\n4 ) كلمه « امرأت » در همه مصاحف به تاء كشيده نوشته شده :\r\n إِذْ قالَتِ امْرَأَتُ عِمْرانَ  . « 5 » و ( 10 ) مورد ديگر .\r\n5 ) كلمه « بيّنت » ( در 19 جا ) به تاء كشيده نوشته شده : فهم على بيّنت منه . « 6 »\r\n\r\n\r\n","description":"","footnote":"\r\n( 1 ) و هركس براى رضاى خدا چنين كند ما پاداش بزرگى به او خواهيم داد .\r\n( نساء 4 : 116 )\r\n( 2 ) اى پيامبر چرا حرام مىكنى آنچه را حلال كرده خدا برايت تا خوشنودى همسران خود را بدست آورى . ( التحريم 66 : 1 )\r\n( 3 ) اى كسانى كه ايمان آورده‌ايد ياد آوريد نعمت خدا را بر شما . ( مائده 5 :\r\n11 ) اين كلمه در 34 جاى قرآن آمده است .\r\n( 4 ) پس بنگر بسوى آثار رحمت خدا . ( روم 30 : 51 )\r\n( 5 ) هنگامى كه گفت زن عمران . . . ( آل عمران 3 : 34 )\r\n( 6 ) پس ايشانند بر روشنائى ( يا نشانى ) از آن . ( فاطر 35 : 41 )\r\n","page_name":" 72 ","page_number":72},
  {"content":"\r\n\r\n6 ) كلمه « يدع » در آيه : « و يدع الانسان بالشّر دعاءه بالخير » « 1 » با اينكه عامل جزمى ندارد بدون ( واو ) نوشته شده .\r\n7 ) كلمه « يؤت » در آيه :  وَ سَوْفَ يُؤْتِ اللَّهُ الْمُؤْمِنِينَ أَجْراً عَظِيماً  . « 2 » بدون ياء نوشته شده با اينكه عامل جزم‌دهنده‌اى ندارد .\r\n8 ) كلمهء « يعفوا » در آيه :  يا أَهْلَ الْكِتابِ قَدْ جاءَكُمْ رَسُولُنا يُبَيِّنُ لَكُمْ كَثِيراً مِمَّا كُنْتُمْ تُخْفُونَ مِنَ الْكِتابِ وَ يَعْفُوا عَنْ كَثِيرٍ  « 3 » به « الف » نوشته شده با آنكه صيغهء مفرد است و معمولا الف بعد از جمع آورده مىشود .\r\n9 ) و در تمامى مصحفها هرجا بسم الله الرحمن الرحيم نوشته شده « الف » اسم انداخته شده . و حال آنكه در فرموده خداوند :\r\n  اقْرَأْ بِاسْمِ رَبِّكَ الَّذِي خَلَقَ   « 4 » « الف » اسم نوشته شده .\r\n11 ) و در فرموده خداى تعالى :  وَ ما أَنْتَ بِهادِي الْعُمْيِ عَنْ ضَلالَتِهِمْ إِنْ تُسْمِعُ إِلَّا مَنْ يُؤْمِنُ بِآياتِنا فَهُمْ مُسْلِمُونَ  « 5 » كلمه « بهادى »\r\n\r\n\r\n","description":"","footnote":"\r\n( 1 ) و مىخواند انسان به بدى همانند خواندنش به خوبى . ( اسراء 17 : 11 )\r\n( 2 ) و به زودى مىدهد خدا مؤمنان را پاداشى بزرگ . ( نساء 4 : 146 )\r\n( 3 ) اى اهل كتاب پيامبر ما آمد تا حقايق و احكام فراوانى از آنچه از كتاب آسمانى ( تورات و انجيل ) را كه پنهان مىداريد براى شما بيان كند ، و از سر بسيارى از خطاهاى شما در گذرد . ( مائده 5 : 16 )\r\n( 4 ) بخوان بنام پروردگار خويش كه آفريد . ( علق 96 : 1 )\r\n( 5 ) تو نخواهى توانست اين كوران ( باطنان ) را از گمراهى بدر آورى تنها مىتوانى به آنها كه به آيات ما ايمان آورده‌اند سخن بشنوانى و ايشانند كه تسليم فرمان خداوند هستند . ( نمل 27 : 81 )\r\n","page_name":" 73 ","page_number":73},
  {"content":"\r\n\r\nبا « ياء » نوشته شده با اينكه همين آيه در سوره روم بدون ياء است . و چه بسيار از كلمات قرآن است كه طرز نگارش آن با قواعد دستورى علم نحو سازگار نمىباشد ، مثلا چه بسا فعل ماضى است كه بر صيغه جمع است و در آخرش « الف » نوشته شده است . و چه زياد است از فعل مفردى كه آخرش به الف نوشته شده . و چه زياد است كلمه‌اى كه در وسطش « الف » افزوده شده با اينكه نيازى به آن نبوده . و جز اينها كه ذكر نموديم شاهد مثال زياد است كه در قصيده « شاطبيه » و كتاب « الاتحاف » و كتابهاى ديگر نوشته شده و بسيارى از بزرگان كه در مورد رسم الخط رساله‌هاى جداگانه‌اى نوشته‌اند آنها را آورده‌اند ، پس خوانندهء بزرگوار بايد توجّه داشته باشد كه اين قرآنى كه بين دو جلد نوشته شده همان كتابى است كه بر آخرين پيامبر الهى - صلّى اللّه عليه و آله - فرودآمده تا بدانجا كه صحابه بخاطر پيروى از مصحفهائى كه در عهد پيغمبر نگاشته شده بود در شيوه نگارش آن به قواعد علم نحو و رسوم خطّ عرب توجّهى نكرده‌اند تا اينكه خطّ قرآن و حروفش دستخوش دگرگونى نشود و هيچ‌كس گمان نبرد كه در آن تصحيف شده . و يا در وقت نسخه‌بردارى كلمه يا نقطه‌اى از آن تغيير داده شده ، يا كم و زياد گرديده است .\r\nسيوطى در اتقان « 1 » گويد : گروه زيادى از متقدّمين و متأخّرين درباره طرح خطّ و شيوهء نگارش آن كتابهاى مخصوصى تصنيف كرده‌اند . . .\r\n\r\n\r\n","description":"","footnote":"\r\n( 1 ) نوع 76 ، ص 166 ، جلد 2 ، چاپ مصر 1318 ه\r\n","page_name":" 74 ","page_number":74},
  {"content":"\r\n\r\nتا آنكه گويد :\r\nقانون زبان عربى بر آن است كه هر لفظى به حروف 28 گانه الف باء . . . با مراعات ابتدا به آن ، و وقف بر آن نوشته مىشود ، و دانشمندان علم نحو براى آن اصول و قواعد دستورى خاصّى تنظيم كرده‌اند كه در پاره‌اى از حروف خطّ مصحف امام با اين قواعد سازش ندارد .\r\nاشهب گفته : از مالك پرسيده شد آيا مىشود مصحف را مطابق قواعدى كه مردم پديد آورده‌اند نوشت ؟ . پاسخ داد : نه ؛ قرآن را جز مطابق با نوشتهء نخستين نمىشود نوشت .\r\nالدّانى اين را در « المقنع » روايت كرده ، و سپس گفته است از علماى مسلمين مخالفى ندارد .\r\nدر جاى ديگر گفته از مالك سؤال شد از حروفى كه در قرآن است مانند « واو » و « الف » آيا فتوا مىدهى كه آنها در مصحف تغيير يابد .\r\nگفت : نه . ابو عمرو گفته منظور « واو » و « الفى » است ، كه در نوشتن زياد شده و در قرائت خوانده نمىشود ، مانند واو در « اولو » .\r\nگويد : و امام احمد گفته : مخالفت خطّ مصحف عثمان در « واو » يا « ياء » يا « الف » و غير آنها حرام است .\r\nمىگويم سخنى را كه احمد در حرمت مخالفت با خطّ مصحف گفته حقّ است همان‌طوركه در قدرى جلوتر بيان نموديم و در حرمت آن اگر حديث خاصّى نباشد ، نيازى به آن نداريم .\r\nدر اتقان گويد : بيهقى در شعب الايمان گفته هركس مصحفى مىنويسد شايسته است حروفى را كه با آن اين مصحفها را نوشته‌اند رعايت نمايد و با آنها مخالفت نورزد ، و آنگونه كه نوشته‌اند بنويسد و\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nچيزى را جابجا و دگرگون نسازد ، زيرا آنان دانشمندتر و دل و زبانشان راست‌تر و امانت‌دارتر از ما بوده‌اند ، بنابراين زيبنده نيست كه در تدارك كردن آنچه نگاشته‌اند ما براى خود حقّى پنداريم .\r\n\r\nچرا رسم الخط اين حروف قرآن مخالف با قواعد رسم الخط ديگران مىباشد ؟\r\nابن خلدون « 1 » مىگويد : خطّ عربى در آغاز طلوع اسلام از لحاظ استوارى و زيبائى و خوبى نه تنها به مرحله نهائى كمال بلكه به حدّ متوسّط هم نرسيده بود ، چون عرب‌ها در وضع باديه‌نشينى و وحشيگرى به سر مىبردند و از پيشه و هنر دور بودند .\r\nبايد ديد چه نظريّه‌هائى بخاطر رسم الخط قرآن كه صحابه آن را با خطوط متعارف خود نوشته‌اند پديد آمده است . آنها با خطوطى كه از زيبائى بهرهء چندانى نداشت ، اصول خطّ قرآن را نوشته‌اند ، و در نتيجه در نظر كارشناسان ، بسيارى از شيوه نگارش آنان با قواعد و رسوم صنعت خطّ سازش ندارد ، و سپس تابعين نيز همان رسم الخطّ را از لحاظ تيمّن و تبرّك رسم الخطّ اصحاب پيامبر پيروى كرده‌اند ، همان صحابه‌اى كه پس از پيغمبر بهترين افراد بشر بشمار مىرفتند و گفتارهاى وحى را از قرآن و سخن پيامبر فرا گرفته بودند .\r\nچنان كه هم‌اكنون نيز برخى از افراد خطّ يكى از اولياء خدا ياد دانشمندى را از لحاظ تبرّك سرمشق خود قرار مىدهند و شيوه رسم\r\n\r\n\r\n","description":"","footnote":"\r\n( 1 ) فصل 30 از باب 15 از مقدّمه صفحه 619 چاپ مصر .\r\n","page_name":" 76 ","page_number":76},
  {"content":"\r\n\r\nالخط او را خواه درست يا نادرست تقليد مىكنند و هيچ نسبتى ميان اين دو وجود ندارد ، چه شيوه صحابه پيروى شده ، و رسم الخطّ آنان پايدار گرديده و دانشمندان هم متوجّه آن خطّ در مواضع معلوم شده‌اند .\r\nدر اين باره به پندار بعضى از بىخبران نبايد اعتنا كرد كه مىگويند صحابه به هنر خطّ كاملا آشنا بوده ، و خطّ را بسيار خوب مىنوشته‌اند ، و اينكه برخى تصوّر مىكنند خطّ آنان مخالف اصول و قواعد رسم الخطّ است درست نيست ، بلكه كليّهء مواردى را كه مخالف قياس شمرده‌اند مىتوان توجيه كرد .\r\nمىگويند در مواضعى نظير اضافه شدن الف در « لاأذبحنّه » « 1 » اين زياده جهت آگاه ساختن بر اين است كه ذبح روى نداده ، و در زياد شدن ياء در « بأييد » . « 2 » ياى زائد هشدارى است بر كمال قدرت خداوند ، و مانند اينها از توجيهاتى كه بر روى هيچ شالوده‌اى جز ادّعاى بىدليل استوار نيست ، و تنها سببى كه آنان را به اين گونه توجيهات واداشته اين است كه آنان معتقدند با اين گونه بيانات صحابه را از توهّم نقص ، و نداشتن مهارت در خط ، خلاص مىكنند ، و مىپندارند كه خطّ كمال بشر است و بنابراين توجيه صحابه را از نقصان اين كمال دور مىسازند ، و آنان را به كمال در مهارت خط نسبت مىدهند ، لذا براى آنچه از خطّ ايشان كه بر خلاف مهارت‌ها و اصول رسم الخط است اين گونه دليلهائى دست و پا مىكنند در صورتى كه اين\r\n\r\n\r\n","description":"","footnote":"\r\n( 1 ) سوره نمل 27 : 21 .\r\n( 2 ) و الذاريات 51 : 47 .\r\n","page_name":" 77 ","page_number":77},
  {"content":"\r\n\r\nشيوه درستى نيست .\r\nبايد دانست كه خطّ درباره آنان از كمالات نمىباشد چه اين فنّ از جمله صنايع تمدن است كه بخاطر بدست آوردن پول و گذران زندگى به كار گرفته مىشود ، و اصولا در صنايع كمال از امور نسبى است ، و كمال مطلق نمىباشد .\r\nزيرا نقص آن به‌خودىخود به دين يا خصال بازنمىگردد ، بلكه نقصان صنعت بستگى دارد به وسائل گذراندن زندگى افراد بشر و بر حسب عمران و همكارى در راه آن پيشرفت مىكند چون « از كوزه همان برون تراود كه در اوست » .\r\nپيغمبر اكرم - صلّى اللّه عليه و آله - امّى بود و پيش كسى درس نخوانده بود ، و اين صفت درباره او و نسبت بمقام وى از كمالات بشمار مىرود ، زيرا او از فرا گرفتن صنايع علمى كه كليّه آنها از اسباب خوش گذراندن زندگى است بدور بود ، امّا امّى بودن يا بىسوادى درباره ما كمال نمىباشد ( امّا نسبت به پيغمبر كمال است ) چه پيامبر فقط به پروردگار خويش توجّه داشت ولى ما در راه زندگانى دنيا يا يكديگر همكارى مىكنيم مانند همهء صنايع و حتّى علوم اصطلاحى و بنابراين كمال درباره پيغمبر بدور بودن اوست از تمامى اينها ولى برعكس درباره ما چنين نمىباشد .\r\nمىگويم : و از دلائلى كه ما آورديم روشن شد كه آنچه بعضى بىخردان گفته‌اند كه امثال اين امور مخالف با رسم الخط است و از ناخبرگى نويسنده بوده ، پس متابعت او واجب نيست ، حقيقتا اشتباه است .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nقرائت قرآن بر طبق هفت قرائت متواتر است نه قرائتهاى خلاف معمول\r\nاز دلائلى كه با آواى بلندش كوشش مسلمين در حفظ و حراست قرآن كريم از هر چه گمان مىرود موجب تحريف گردد را به گوش جان مىرساند ، اين است كه آنان قرآن را به قرائتهاى هفت‌گانه متواتر مىخوانند ، نه به قرائتهاى افراد تك‌روى كه خود را از اجتماع جدا ساخته‌اند گرچه آن روايت شاذّ از پيغمبر - صلّى اللّه عليه و آله - روايت گرديده باشد زيرا اعتماد آنان در قرائتها و شيوه نگارش ، و ترتيب سوره‌ها و آيات همه‌اش مبنى است بر سماع « 1 » نه اجتهاد . « 2 » بلكه مىگوئيم : از قرائتهاى هفت‌گانه هم هر چه به هفت قارى مشهور نسبت داده شود ولى تواترش ثابت نگرديده باشد پيروى كردنش جايز نيست هر چند در سنجش ، با قواعد زبان عرب موافق باشد زيرا ملاك در پيروى كردن قرائت ، همان تواتر است ، پس قرائتهائى هم كه از همان هفت قارى مشهور بدون تواتر رسيده حكمش مانند حكم بقيّهء قرائتهاى شاذّ و بر خلاف قاعده ، خواندش جايز نيست .\r\nمثلا امين الاسلام طبرسى در مجمع البيان گويد : همهء قرّاء - معايش - را در فرموده خداى تعالى :  وَ لَقَدْ مَكَّنَّاكُمْ فِي الْأَرْضِ وَ جَعَلْنا لَكُمْ فِيها مَعايِشَ قَلِيلًا ما تَشْكُرُونَ  « 3 » بدون همزه خوانده‌اند ، و\r\n\r\n\r\n","description":"","footnote":"\r\n( 1 ) سماعى آنچه از معصومين شنيده شده كه قولشان حجت و قابل پيروى است .\r\n( 2 ) نظريه شخصى كه راه كنجكاوى در ادله بدست آمده .\r\n( 3 ) همانا شما ( فرمانش را ) در زمين اقتدار داديم و براى شما در آن روزى\r\n","page_name":" 79 ","page_number":79},
  {"content":"\r\n\r\nبعضىها از نافع نقل كرده‌اند كه او - معايش - با مدّ و همزه خوانده . « 1 » پس چون اين روايت از « نافع » متواتر نيست اگر چه او از قرّاء سبعة است ، به آن قرائت شاذّ جايز نيست خوانده شود .\r\nاگر بگوئى آيا عكس اين هم يافت مىشود بدين گونه كه قارى مانند يعقوب بن اسحاق حضرمى ، و ابو حاتم سهل بن محمّد سجستانى ، و اعمش ، و ابان بن تغلب و مانند ايشان از « قرّاء سبعة » نباشد ولى بعضى قرائتهايشان متواتر باشد ؟\r\nمىگويم : مانند اين موارد چه بسيار است و لكن اعتبار آنها از جهت آن است كه قرائت موافق با قرائتهاى هفت‌گانه است ، پس هر چه موافق آنها بود قرائتش جايز است و گرنه نمىتوان بر آنها اعتماد كرد و قرآن را به آنها خواند .\r\nو مردم به دو علّت در قرائت ايشان همرأى شده‌اند و پيرو آنان گرديده‌اند :\r\nعلّت اوّل - آن است كه آنان با داشتن مقام شامخ علمى كار خود را منحصر كرده بودند در قرائت قرآن و به اين رشته زياد اهميّت مىدادند ، ولى دانشمندان ديگرى كه قبل از اينان يا هم‌زمانشان بودند گرچه قرائتهائى به آنان نسبت داده شده ولى جزء شواذّ محسوب گرديده چون آنان تنها به علم قرائت قرآن نمىپرداختند و بيشتر به فقه و حديث و مانند آنها از علوم ديگر مشغول بودند .\r\n\r\n\r\n","description":"","footnote":"\r\nمقرّر كرديم ولى شما چه كم سپاسگزاريد . ( اعراف 7 : 10 )\r\n( 1 ) مجمع البيان 4 : 399 .\r\n","page_name":" 80 ","page_number":80},
  {"content":"\r\n\r\nو علّت دوم - اين است كه آنان با مقام علمى و اطلاعاتى كه از وجوه مختلف قرآن داشتند قرائتشان را حرف به حرف از اوّل تا به آخر قرآن از كسانى مىگرفتند كه مدرك و سندش به امام يا يكى از قارئان بزرگ مىرسيد . « 1 » مىگويم : علاوه بر اينها ائمّه ما - سلام اللّه عليهم - هم با اين قرائتها موافقت نموده‌اند چون در عصر ايشان رائج بوده و مردم آنها را از قرّاء مىگرفتند و ائمّه آنها را ردّ نمىكردند و مردم را از گرفتن قرائتهاى آنان منع نمىكردند بلكه مىگوئيم همه جا قرائت خاندان عصمت موافق قرائت يكى از هفت قرائت است و كم اتفاق افتاده قرائتى از ايشان روايت شود كه غير از قرائتهاى متواتر باشد چنان كه بر آگاه متبحّر در علوم قرآن با مطالعه دقيق مطلب روشن مىشود .\r\nاگر بگوئى قرآن به يك قرائت نازل شده پس چگونه خواندن آن به بيشتر از يك قرائت جايز است . و قرائتهاى متعدّد غير از تحريف چه مىباشد .\r\nگويم : اوّلا اختلاف قرائتها موجب تحريف و تغيير قرآن نمىگردد ، و با اختلاف قرائتها در قرآن ، نه كلمه‌اى افزوده مىشود و نه چيزى كاسته مىگردد ، زيرا اختلاف آنها در اعراب و صداها و برگرداندن ضمير و كيفيّت تلفّظ ، و خطاب ، و غيبت ، و مفرد ، و جمع ، و مانند اينها در كلماتى است كه شايستگى براى آن دارد و با هريك از قرائتها كه خوانده شود همه قرائتها آيات و كلمات قرآن به حالت اصلى\r\n\r\n\r\n","description":"","footnote":"\r\n( 1 ) اين دو سبب را طبرسى در ديباچه مجمع البيان گفته است .\r\n","page_name":" 81 ","page_number":81},
  {"content":"\r\n\r\nخودش دست نخورده باقى مىماند .\r\n\r\nچند نمونه\r\n1 - مثلا در آيه :  وَ ما أَرْسَلْنا مِنْ قَبْلِكَ إِلَّا رِجالًا نُوحِي إِلَيْهِمْ مِنْ أَهْلِ الْقُرى  . « 1 » ابو بكر ( بن عيّاش ) از عاصم نقل كرده كه او « نوحى » را با ياء مضموم و حاء مفتوح « يوحى » خوانده بنا بر آنكه صيغهء مجهول باشد .\r\nو حفص از عاصم همين كلمه را با نون مضمومه و حاء مكسور خوانده بنا بر آنكه صيغهء متكلّم مع الغير باشد . و معناى هر دو وجه هم درست است و ذات لفظ هم محفوظ و دست نخورده باقى مانده .\r\n2 - و در آيه : اذا انعمنا على الانسان اعرض و نأى بجانبه . « 2 » ابو بكر [ بن عياش 
  ] از عاصم نقل كرده كه « نأى » را به اماله خوانده ، و حفص از عاصم روايت نموده كه آن را به فتحه خوانده ، و روشن است كه اين موجب تحريف و تغيير كلمه نمىشود .\r\n3 - و در آيه :  فَاعْبُدُوهُ أَ فَلا تَذَكَّرُونَ  « 3 » « تذكرون » را ابو بكر از قول عاصم به تشديد ذال خوانده و حفص بدون تشديد و آن موجب تبديل ذات كلمه نمىشود .\r\n\r\n\r\n","description":"","footnote":"\r\n( 1 ) و ما پيش از تو هيچ‌كس نفرستاديم مگر مردانى را كه به آنها وحى مىنموديم از اهل دهكده‌ها . ( يوسف 13 : 19 )\r\n( 2 ) و ما هرگاه به انسان نعمتى بدهيم ( كفران نموده ) و روى بگرداند و دورى جويد . ( اسراء 17 : 84 )\r\n( 3 ) پس خدا را به يگانگى بپرستيد و چرا متذكّر اوصاف پروردگار نمىشويد . ( يونس 10 : 4 )\r\n","page_name":" 82 ","page_number":82},
  {"content":"\r\n\r\n4 - و در فرموده خداى تعالى : من ازواجنا و ذرّيتنا « ذرّيتنا » را ابو بكر به صيغه مفرد و حفص به صيغه جمع خوانده . و امثال اينها كه در كتب فنّ قرائت و تفاسير آورده شده و براى هر كدام دليلى محكم و حجّتى پيروى شده هست ، مسلمين اجماع دارند كه آنها را ، در صورتى كه به پيغمبر خدا منتهى گردد بايد پذيرفت . و بر شخص آگاه پىجو و متبحّر در قرائتها پوشيده نيست كه آنها موجب تحريف نمىشود ، بلكه آن وجوه درستى تلفّظ را بيان مىكند ، به عنوان مثال اين حديث كه از پيغمبر - صلّى اللّه عليه و آله - رسيده كه فرمود : « الدّنيا رأس كلّ خطيئة » صحيح است دو جور خوانده شود :\r\n1 - همان گونه كه مشهور است حضرت فرموده : دنيا سرسلسله هر تبه‌كارى است .\r\n2 - خوانده شود : « الدينار ، أسّ كلّ خطيئة » همزه « اسّ » به صداى ( ا ) خوانده شود يعنى پول سرسلسله هر بزهكارى است . هرگونه خوانده شود ذات جمله محفوظ مانده است .\r\nيا شعرى را كه قطب الدين شيرازى ( دائى سعدى ) در مجلسى كه عدّه‌اى شيعه و سنى جمع بودند در پاسخ شخصى كه عقيده وى را درباره خليفه بلا فصل پيغمبر پرسيد گفت :\r\n خير الورى بعد النّبى من بنته فى بيته * من فى دجى ليل العمى ، ضوء الهدى فى زيته \r\n« 1 »\r\n\r\n\r\n","description":"","footnote":"\r\n( 1 ) بهترين آفريدگان بعد از پيامبر كسى است كه دختر او در خانه وى است ، آنكه در تاريكى شب ديجور درخشش فروغ تابان هدايت از روغن چراغ اوست .\r\n","page_name":" 83 ","page_number":83},
  {"content":"\r\n\r\nممكن است مقصود از « من » پيامبر خدا باشد و ضمير اوّل ( بنته ) به او برگردد و ضمير دوم « فى بيته » به امير المؤمنين على - عليه السّلام - . و احتمال دارد مراد از « من » ابو بكر باشد و ضمير اوّل به او برگردد و ضمير دوم به پيامبر خدا - صلّى اللّه عليه و آله - و همچنين است در مصرع دوم و اين كار موجب هيچ تغييرى در شعر نمىشود . و ثانيا مىگوئيم پيامبر خدا - صلّى اللّه عليه و آله - و ائمّه هدى - عليهم السّلام - آن را اجازه داده‌اند و اين مثل آن مىماند كه فردى از ما اجازه مىدهد كه كلامش بر دو گونه خوانده شود مثلا حكيم سبزوارى در منظومه « اللئالى المنتظمه » گفته است :\r\n فالمنطقى الكلى بحمل اولى * و غيره لشائع الحمل كلى \r\nسپس در شرح منظومه كه خود بر لئالى نوشته اجازه داده است كلمه « كلى » دو گونه خوانده شود و گويد : « كلى » يا به ضمّ كاف مخفّف « كلى » ، و يا اينكه به كسر كاف صيغه مفرد مذكّر أمر حاضر است كه ماضى آن « و كل » و مضارعش « يكل » است و ياء آخرش براى اطلاق است و لام در « لشائع » بنا بر وجه اوّل براى تعليل است و بنا بر وجه دوم براى اختصاص . و در قرآن هم همين‌گونه است .\r\nشگفتا كه صاحب جواهر الكلام - رحمه اللّه - در كتاب صلات ميل پيدا كرده به اينكه قرائتهاى هفت‌گانه متواتر نيستند و در پايان بحث طولانيى كه در آن مورد فرموده است .\r\nگويد : « كسى كه به پىگيرى سخنان آنان بپردازد مىفهمد كه قرائت ايشان جز استنباط خودشان و آنچه به فكر خود پسنديده‌اند ريشه ديگرى ندارد ، چنان كه در كتابهائى كه درباره علم قرائت\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nنوشته‌اند به اين مطلب اشاره شده از جهت اينكه قرائت پيغمبر - صلّى اللّه عليه و آله - ، و قرائت على - عليه السّلام - و قرائت اهل بيت - عليهم السّلام - را در برابر قرائت آنان به حساب آورده‌اند .\r\nبدين سبب آنان را اشخاصى دانسته‌اند كه در علم قرائت اطّلاعات فراوان دارند ، و اين نبوده است مگر براى اينكه وقتى يكى از آنان استاد و كاردان مىشد براى مردم طريقه و راهى را تأسيس مىكرد كه جز از طرف او شناخته نمىشد ، و بر طريقه‌اى كه ديگران رفته بودند گام نمىنهاد و عقيده متواتر محدود را نمىپذيرفتند و گرنه آن قرائت مختص به او نمىشد بلكه به مقتضاى عادت لازم بود كسى كه در دوران او زندگى مىكند به آنچه را به تواتر به او رسيده بداند ، چون فنّ آنها يكى بود ، و از سرچشمه اصلى آن خيلى دور نبود ، و از چيزهائى كه جدّا خيلى بعيد به نظر مىآيد اين است كه ما كه در چندين قرن بعد از آنها زندگى مىنمائيم بر تواتر آگاهى يافته باشيم ولى بعض آن قرّاء بر قرائتى كه نزد ديگرى متواتر بوده اطلاع نيافته باشد .\r\nهمچنان‌كه حركتها و ساكن‌هائى نيز كه از باب مثل در سوره حمد و غير آن از سوره‌هاى ديگر قرآن هست تواترشان به نظر خيلى بعيد مىآيد » . « 1 » مىگويم : ما روشن ساختيم كه قرائتهاى هفت‌گانه از عصر ائمّه - عليهم السّلام - تاكنون متواتر بوده ، بلكه پيغمبر خدا - صلّى اللّه عليه و آله - نيز اختلاف قرائت را نيز جايز دانسته جز اينكه آن قرائتى كه با هفت\r\n\r\n\r\n","description":"","footnote":"\r\n( 1 ) جواهر الكلام 9 : 296\r\n","page_name":" 85 ","page_number":85},
  {"content":"\r\n\r\nقرائت متواتر موافق نباشد فقط گمان‌آور است به خلاف قرائتهاى هفتگانه‌اى كه از صدر اسلام تاكنون همه مسلمانها بطور اجماع آنها را پذيرفته‌اند . و اجماع خبرگان در هر فنّى حجّت است ، و چنانچه فردى كه در فنّ آنان تخصصى ندارد با اجماع آنها مخالفت كند ، زيانى به آن نمىرساند . و شخصى كه كتابهاى تفسير و قرائتها را به دقّت بررسى كند خواهد دانست كه اجماع مسلمين در قرائتهاى نسل هر عصرى بعد از نسل عصر ديگر ، در هر دوره‌اى ، حتّى در زمانهاى ائمّه معصومين ، به سماع بوده .\r\nو حق در آن نظرى است كه از علامه ( حلّى ) - قدس سره - در نهايه نقل شده كه گفته است : « و مخالفت آنان كه علم قرائت را نمىدانند در اجماع مسلمين ، آن را بىاعتبار نمىسازد ، زيرا در اجماع و خلاف ، قول اهل خبره معتبر است ، پس اگر شخصى كه علم نحو را بلد نيست بگويد فاعل مرفوع نيست و يا فردى كه علم كلام ياد ندارد بگويد عالم حادث نمىباشد ، يا بر خداوند لطف واجب نيست به اجماع مسلمين يا شيعه يا نحويّين ضربه‌اى وارد نمىسازد .\r\nعلاوه بر اينكه قرائتهاى متواتر سرانجام به پيغمبر - صلّى اللّه عليه و آله - بازمىگردد ، چنان كه پيش از اين گفتيم كه همهء قارئان به ابى عبد الرحمن بن سلمى قارى بازمىگردند ، او قرائت خود را از اميرالمؤمنين - عليه السّلام - گرفته بود ، و على - عليه السّلام - از پيغمبر اكرم - صلّى اللّه عليه و آله - .\r\nابن النديم در « الفهرست » « 1 » گويد : عاصم قرائت خود را بر\r\n\r\n\r\n","description":"","footnote":"\r\n( 1 ) صفحه 49 از فنّ 3 از مقالهء اولى ، چاپ مصر .\r\n","page_name":" 86 ","page_number":86},
  {"content":"\r\n\r\nابو عبد الرحمان سلمى خوانده ، و سلمى بر حضرت على ، و على - عليه السّلام - بر پيغمبر - صلّى اللّه عليه و آله - .\r\nهمچنين گفته است ( صفحه 45 ) - على ابن حمزه كسائى قرائت خود را بر عبد الرحمان بن ابى ليلى خوانده ، و قرائت ابن ابى ليلى به قرائت على - عليه السّلام - مىباشد و همچنين بقيّه قارئان .\r\nپس تو اى خواننده عزيز به كتابهاى اتقان ، و مجمع البيان طبرسى فنّ دوم از مقدّمه‌اش ، و بقيّه كتابهائى كه در شرح حال قارئان ، و در مورد علم قرائتهاى قرآن نوشته‌شده را مطالعه كن تا دليلش بر تو روشن گردد ، و برهانش را بطور كامل بدست آورى ، و در نتيجه مجالى براى انديشه بد باقى نخواهد ماند .\r\nعلّامه حلّى - قدس‌ّسرّه - در كتاب « تذكرة الفقهاء » فرموده است :\r\n« مسئلة ، واجب است از قرائتها قرائت متواتر را بخواند و آن هفت تا است و جايز نيست قرائتهاى شاذّ و غير معمول را بخواند ، و واجب است از آيات آنچه را متواتر است بخواند و آن آياتى است كه مصحف على - عليه السّلام - آن را در بر گرفته ، چون بيشتر صحابه نسبت به آن نظر موافق داشتند و عثمان جز آن ، مصحفهاى ديگر را به آتش كشيد » .\r\n\r\nشماره آيات و حروف قرآن\r\nاز چيزهائى كه به شدّت اهتمام مسلمين به ضبط قرآن ، و نگهداريش از تحريف را آشكار مىسازد اين است كه آنان در صدد بر آمدند تا كلمات ، و آيات و حروف حتى صداهاى آن زبرها ( لآية ) ، زيرها ( ا ) ، پيش‌ها ( ا ) و تشديدها ( اّ ) و مدّهاى ( اّ ) قرآن را به\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nشمارش در آورند و سيوطى در كتاب « اتقان » براى آن فصلى جداگانه آورده .\r\nمرحوم فيض كاشانى - قدّس سرّه - « 1 » گويد :\r\nسيّد حيدر فرزند علىّ بن حيدر ؛ علوى حسينى - طاب ثراه - در تفسير خود به نام « المحيط الأعظم » گفته است : « بيشتر قارئان معتقدند همهء سوره‌هاى قرآن يك‌صد و چهارده‌تاست ، و تمامى آياتش شش هزار و ششصد و شصت و شش تا ، و كلماتش هفتاد و هفت هزار و چهارصد و سى و هفت تا ، و حروفش سيصد و بيست و دو هزار و ششصد و هفتاد حرف است ، و زبرها ( لآية ) ى آن نود و سه هزار و دويست و چهل و سه فتحه است » .\r\nطبرسى در تفسير سوره ( 76 ) هل أتى از مجمع البيان روايتى نقل كرده كه سندش به اميرالمؤمنين علىّ بن ابى طالب - عليه السّلام - مىرسد و آن حضرت فرموده است : « از پيغمبر اكرم - صلّى اللّه عليه و آله - از ثواب قرآن پرسيدم ، به ثواب هر سوره بر گونه‌اى كه از آسمان نازل شده بود مرا خبر داد ، تا آنجا كه گفت : آنگاه پيامبر فرمود تمام قرآن ( 114 ) سوره دارد و همه آيات آن ( 6236 آيه ) و كليّه حروف قرآن ( 321250 ) حرف مىباشد ، جز نيك بختان ديگرى در فرا گرفتن قرآن رغبت نمىكنند و قرائت آن را جز اولياء خداى مهربان ديگرى عهده‌دار نمىشود .\r\nابن النديم در كتاب « الفهرست » « 2 » اختلاف مردم در آيه‌هاى\r\n\r\n\r\n","description":"","footnote":"\r\n( 1 ) در كتاب « وافى » جلد 5 ، صفحه 27 ، چاپ ايران 1324 ه\r\n( 2 ) صفحهء 41 مقاله اوّلى .\r\n","page_name":" 88 ","page_number":88},
  {"content":"\r\n\r\nقرآن را ذكر نموده است .\r\nگويم : افراد زيادى به شمارش حروف قرآن اقدام كردند و ديگران از آنان نقل كرده و در تأليفات خود آورده‌اند . از جمله : مولى احمد نراقى در كتاب خزائن « 1 » شمارشگران ، اندازهء عدد آن را مختلف بيان كرده‌اند ، و ترديدى نيست كه اندازه‌گيرى امثال اين كارها بدون اختلاف نمىباشد ، ولى اختلاف فقط از ناحيه شمارشگران است نه از مصحف زيرا قرآن يكى است و از نزد ، يكى نازل شده و چنان كه دانستى چيزى از آن تبديل نگرديده ، و حرفى در آن افزوده نگشته و چيزى از آن كاسته نشده است .\r\nهدف ما از تذكر بحث شمارش سوره‌ها و آيات و حروف فقط آن است كه از سخت كوشى همه مسلمين در حفظ كردن كلام خدا را از كوچك‌ترين تحريف آگاه شويم ، هر چند اشتغال به پىجوئى آن فائده‌اى ندارد و چه نيكو است كلام سخاوى كه گفته است :\r\nبراى شمارش كلمات و حروف فائده‌اى سراغ ندارم براى اينكه آن كار اگر بهره‌اى داشته باشد فقط در كتابى به درد مىخورد كه زياده و كاستى در آن ممكن مىبود و چنين كارى در قرآن امكان ندارد . « 2 »\r\n\r\nعلّت اختلاف شماره آيات در قرآنها\r\nامّا اختلاف آيه‌ها و سبب آن - سببش همان است كه سيوطى در\r\n\r\n\r\n","description":"","footnote":"\r\n( 1 ) صفحه 275 چاپ تهران 1380 ه\r\n( 2 ) اتقان ، ج 1 : 72 .\r\n","page_name":" 89 ","page_number":89},
  {"content":"\r\n\r\nاتقان گفته است :\r\n« مسلمين اجماع دارند قرآن داراى شش هزار آيه است آنگاه در رقمى كه افزون بر اين عدد است اختلاف كرده‌اند » .\r\nتا اينكه گويد : « و سبب اختلاف در عدد آيات اين است كه پيغمبر - صلّى اللّه عليه و آله - بر سر هر آيه‌اى كه مىرسيد از خواندن بازمىايستاد تا جبرئيل جاى آن را مشخّص كند و هنگامى كه محلّ آن را ( به‌وسيله جبرئيل كه به او ابلاغ مىكرد ) مىفهميد آن را براى تمام كردن وصل مىكرد به آيه قبل ، در آن هنگام شنونده گمان مىكرد فاصله‌اى در بين نيست » .\r\nطبرسى در فنّ اوّل از ديباچه تفسير مجمع البيان در تعداد آيات قرآن و سود شناختن آن گويد : « بايد دانست رقمى را كه اهل كوفه در شمارهء آيات گفته‌اند صحيح‌تر از اعدادى است كه ديگران گفته‌اند و زنجيره سندش برترى دارد چون آنان از اميرالمؤمنين على ابن ابى طالب گرفته‌اند » .\r\nتا اينكه گويد :\r\n« فائده شناختن آيات قرآن اين است كه خواننده قرآن وقتى با انگشتان خود آنها را بشمرد ثواب بيشترى خواهد داشت ، و دست و دل و زبانش با هم اشتغال به قرآن پيدا كرده‌اند ، و بىترديد روز بازپسين گواهى خواهند داد ، زيرا همه اعضاء مورد سؤال قرار خواهند گرفت ، و چون با آن كار زودتر مىتوان حفظ كرد و چون خواننده از سهو ايمن نيست » .\r\nعبد اللّه بن مسعود از پيغمبر اكرم - صلّى اللّه عليه و آله - روايت كرده\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nاست كه فرمود :\r\n« قرآن را مواظبت كنيد زيرا كه آن فرارى است . » آن حضرت به برخى زنان فرمود : با بند انگشتان بشماريد زيرا در قيامت آنها هم مورد سؤال واقع مىشوند و از آنها بازپرسى مىشود و به سخن گفتن واداشته مىشوند .\r\nحمزة بن حبيب كه يكى از قرّاء سبعة است گويد : « عدد ، ميخهاى قرآن است [ كه آن را مانند چيزى كه ميخ‌كوب شده ، ثابت و استوار نگه مىدارد 
  ] .\r\nبطور كلّى در شمارش امثال اين امور كمتر اتفاق مىافتد كه نتيجه شمارش دو تن با هم يكى باشد ، و خواننده گرامى نبايد به سبب آن اختلافات گول بخورد و گمان نبرد كه شايد مصحفها مختلف بوده‌اند .\r\nتعجّب است از فيض كاشانى - رحمة اللّه تعالى عليه - كه در كتاب وافى « 1 » گفته است امروزه بين مردم شهرت دارد كه قرآن داراى شش هزار و ششصد و شصت و شش آيه است . و آنگاه روايت طبرسى را كه در مجمع البيان از پيامبر - صلّى اللّه عليه و آله - نقل كرده و در جلوتر ذكر شد آورده و سپس يكى از احتمالات در اختلاف روايت و شهرت را اختلاف مصاحف قرار داده ، زيرا گفته : « پس شايد آنچه بجاى مانده است نزد اهل بيت - عليهم السّلام - باقى باشد ، و در قرآنى كه اميرالمؤمنين - عليه السّلام - جمع كرده موجود باشد . . . » .\r\n\r\n\r\n","description":"","footnote":"\r\n( 1 ) . 274 مجلّده .\r\n","page_name":" 91 ","page_number":91},
  {"content":"\r\n\r\nلكن آن مرحوم از اين رأى برگشته و آگاهى يافته ، و در مقدّمه ششم از تفسيرش بنام « الصافى » بعد از آنكه چند روايت در مورد تحريف قرآن نقل نموده گفته است : « مىگويم و بر تمامى اينها اشكالى وارد مىآيد و آن اين است كه بنابراين تقدير براى ما اعتماد بر چيزى از قرآن باقى نمىماند . زيرا بنابراين ( تحريف ) ، در هر آيه‌اى از قرآن احتمال مىرود دستخوش تحريف گرديده يا تغيير داده شده باشد و بر خلاف آنچه خدا نازل كرده است باشد ، پس براى ما در قرآن اصلا حجّتى باقى نمىماند و در نتيجه فائده أمر به پيروى آن و سفارش به چنگ زدن به آن و غير آنها از بين مىرود .\r\nبا اينكه خداوند فرموده :\r\n« و انّه لكتاب عزيز لا يأتيه الباطل بين يديه و لا من خلفه » . « 1 » و فرموده :\r\n« انّا نحن نزّلنا الذكر و انّا له لحافظون » . « 2 » چگونه تحريف و تغيير به آن راه مىيابد . . . » .\r\n\r\nطرح طرح‌ريزى قواعد دستورى علم نحو در قرآن\r\nاز جمله دلائلى كه شدّت كوشش مسلمين در نگهدارى و دقّت نسبت به قرآن را مىرساند طرح قواعد علم نحو در آن است .\r\nابن النديم در آغاز مقاله دوم از كتاب « الفهرست » گويد : « بيشتر\r\n\r\n\r\n","description":"","footnote":"\r\n( 1 ) و هرآينه قرآن كتابى است ارجمند و گرامى و هيچ جهت باطلى از پيش و پس به آن راه نيابد كه از جانب خداوند ستوده شده نازل گرديده . ( فصلت 41 : 42 )\r\n( 2 ) همانا ما فرستاديم قرآن را و مائيم مر آن را نگهدارندگان . ( الحجر 15 : 9 )\r\n","page_name":" 92 ","page_number":92},
  {"content":"\r\n\r\nدانشمندان بر آن باورند كه علم نحو از ابو الاسود « 1 » گرفته شده ، و او اطّلاعات خود را در اين زمينه از اميرالمؤمنين على ابن ابى طالب بدست آورده . . . » .\r\nتا اينكه گويد :\r\n« مردم درباره سببى كه ابو الاسود را واداشت تا علم نحو را طرح‌ريزى كند به اختلاف سخن گفته‌اند .\r\nابو عبيده گويد : ابو الاسود قواعد علم نحو را از علىّ بن ابى طالب - عليه السّلام - آموخته بود و آنچه را از على - عليه السّلام - ياد گرفته بود به هيچ‌كس ياد نمىداد ، تا زياد بن ابيه به او پيام داد كه جزوه‌اى تنظيم كند تا براى مردم سرمشق باشد و كتاب خدا با آن فهميده شود .\r\nابو الاسود نپذيرفت و از او خواست وى را از آن كار معذور بدارد مدّتى گذشت تا اينكه ابو الاسود روزى صداى شخصى را كه\r\n\r\n\r\n","description":"","footnote":"\r\n( 1 ) اسم او و پدرش ظالم بن ظالم ، ظالم بن سارق ، ظالم بن عمر ، عمير بن ظالم ، ضبط شده ، و از بزرگان بصره و اعيان تابعين و از خواصّ اميرالمؤمنين است و در واقعه صفين از ملازمين آن حضرت بود . او معروف به بخل بود و مىگفت اگر ما بخواهيم واقعا نيازمنديهاى فقرا را برآورده و حرفهاى آنها را بشنويم يقينا فقيرتر از آنها خواهيم شد . ( معجم الادباء ) چنان كه در متن آمده نخستين كسى است كه قرآن را اعراب‌گذارى نمود تا از شائبه تحريف و غلط محفوظ بماند . نقطه‌گذارى قرآن نيز به اهتمام دو تن از شاگردان او بنام نصر بن عاصم و يحيى بن يعمر صورت گرفته . او شاعر خوش قريحه‌اى بود و صاحب كشف الظّنون ديوانى را به وى نسبت داده است .\r\nوى در سن هشتاد و پنج سالگى در بصره سنه 69 به طاعون ( جارف ) كه بمعنى مرگ عمومى است چشم از جهان فروبست .\r\n","page_name":" 93 ","page_number":93},
  {"content":"\r\n\r\nقرآن مىخواند شنيد كه آيهء :\r\n« انّ اللّه برىء من المشركين و رسوله » . « 1 » را مىخواند و لام « و رسوله » را به صداى ( ا ) « . . . و رسوله » مكسور خواند . « 2 » ابو الاسود گفت گمان نداشتم كار مردم به اينجا كشيده شده باشد پس به نزد زياد بن ابيه برگشت و گفت آماده‌ام دستور امير را اجرا كنم ، فقط يك نويسندهء زيرك و هوشيارى در اختيار من بگذاريد كه هر چه مىگويم انجام دهد ، از طايفهء عبد القيس نويسنده‌اى آوردند وى آن را نپسنديد ، نويسنده ديگرى برايش آوردند - ابو العباس مبرّد گفته است نويسنده دوم هم از همان طايفه بود - ابو الاسود به او گفت : فقط به دهان من نگاه كن چون هنگام تلفظ يك حرف كه جزئى از اجزاء كلمه است ديدى دهانم را گشودم بر بالاى آن حرف نقطه‌اى بگذار و اگر لبانم را به هم كشيدم ، و دو لب را بر يكديگر نهادم نقطه‌اى در جانب راست پيش از آن حرف بگذار و اگر مشاهده كردى دهان را شكسته دارم و يا لب زيرين بسوى ذقن آرم نقطه‌اى در زير آن حرف قرار بده ، پس اين است نقطه‌هاى ابو الاسود » .\r\nشرح : مراد از نقطه‌ها در آنجا اعراب و صداها است و منظور از نقطه فوق به معنى ( لآية ) فتحه و نقطه زير ( ا ) كسره ، و نقطه جلوى روى حرف ( ا ) ضمّه مىباشد .\r\n\r\n\r\n","description":"","footnote":"\r\n( 1 ) قطعا خدا و رسولش از عهد مشركان بيزارند . ( توبه 9 : 3 )\r\n( 2 ) كه در اين صورت معنا غلطى فاحش مىشود ، پناه به خدا : يعنى خدا از گروه مشركين و از پيغمبر خود بيزار است .\r\n","page_name":" 94 ","page_number":94},
  {"content":"\r\n\r\n\r\nسنگسار و دور اندازى پندارها و ياوه‌گوئيها\r\nاگر گفته شود در بعضى كتابها چند تا از سوره‌ها يافت مىشود كه در قرآن ذكر نشده مانند « سورة النورين » كه نويسنده كتاب دبستان المذاهب آن را نقل كرده ، و محدّث نورى هم در كتاب « فصل الخطاب » و آشتيانى در كتاب « بحر الفوائد فى شرح الفوائد » « 1 » آن را آورده‌اند .\r\n« سورة الحفد » و « سورة الخلع » و « سورة الحفظ » كه محدّث نورى آنها را نيز در كتاب فصل الخطاب آورده و دو سوره اوّل را سيوطى در آغاز نوع 19 كتاب « اتقان » نقل كرده و « سورة الولاية » كه در كتاب « داورى » نوشته كسر وى نقل شده . بااين‌حال چرا گفتى در قرآن 114 سوره است و چيزى از آن كاسته نشده ؟ ! در پاسخ مىگويم :\r\nاوّلا - نبودن آنها در قرآن دليل است بر نبودن آنها از قرآن .\r\nثانياً - اگر همانند اين كلمات موهونى كه مادر بچّه مرده به آن پوزخند مىزند ، و عروس از شنيدن آن به گريه مىافتد ، از آيات و سوره‌هائى باشد كه خدا به آن بندگان خود را « تحدّى » نموده و به مبارزه آن طلبيده است به فرموده‌اش :\r\n« فاتوا بسورة من مثله » . « 2 » فرموده‌اش : « فأتوا بعشر سورة مثله » . « 3 »\r\n\r\n\r\n","description":"","footnote":"\r\n( 1 ) صفحه 101 ، چاپ تهران .\r\n( 2 ) بقره 2 : 22 و يونس : 39 .\r\n( 3 ) هود 11 : 16 .\r\n","page_name":" 95 ","page_number":95},
  {"content":"\r\n\r\nفرموده‌اش : « قل لئن اجتمعت الجنّ و الإنس . . . » .\r\nهرآينه عربهاى بيابانگرد و باديه‌نشين و دانشجويان مبتدى همه‌شان بايد پيامبرانى باشند كه به ايشان وحى مىرسد ، تا چه رسد به دانشمندان . و سنجش اين سوره‌هاى من‌درآوردى ساختگى را به كتاب « مقامات حريرى » مثلا مانند سنجيدن كاه است به خاك زر دار تا چه رسد به قرآن كه « حريرى » و پرمايه‌تر از او توان آن را نيافته‌اند كه به آوردن سوره از آن لب بجنبانند ، اگر چه مانند سوره كوثر چهار آيه باشد .\r\nاين ابو العلاء معرّى شاعر نابيناى ، زبان عرب كه رهبر و استاد در فنون ادب و شئون كلام است و در نيكو سرودن شعر و دلچسبى نثر انگشت‌نماست و در علوم عربيت به او مثل زده مىشود و كتابهاى او به نامهاى « لزوم ما لا يلزم » و « سقط الزند » ، و « شرح الحماسة » و نوشته‌هاى ديگرش گواه فضل و دانش او مىباشد .\r\nبنا بر آنچه ياقوت حموى در كتاب « معجم الادباء » در شرح حال او نقل كرده ، اين شخص با اين فضلش درصدد معارضه با قرآن برآمد ، و ما گفتار او را در معارضهء قرآن مىآوريم و چنانچه تو با ديده علم و معرفت به آن بنگرى برايت روشن خواهد شد كه نسبت آن گفته‌ها به قرآن مانند پرتو كرم شب‌تاب است نسبت به فروغ خورشيد درخشان .\r\nياقوت حموى گويد : به خط عبد اللّه بن محمّد بن سعيد بن سنان خفاجى ، در كتابى كه در موضوع « الصرفة » نوشته بود خواندم كه در آن كتاب او پنداشته است قرآن فصاحت چندانى ندارد كه خرق\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nعادت نموده باشد تا اينكه براى پيغمبر معجزه باشد و گمان كرده كه هر فصيح بليغى قادر است مانند آن را بياورد جز اينكه فصحا و بلغا به علّت « صرفه » از آوردن مانند آن ناتوان‌اند ، نه اينكه قرآن در ذات خودش معجزهء فصاحت باشد و « اعجاز به صرفه » عقيدهء گروهى از متكلّمين و رافضه است كه از ايشان است :\r\n« بشر المرسيى » و « مرتضى ابو القاسم » كه در كتاب « تضاعيف » خودش چنين گفته است : گفتار اصحاب اين راى را كه گفته‌اند : « از آن هنگام كه قرآن تحدّى كرده است ديگر هيچ‌كس نتوانست به معارضه قرآن برخيزد » .\r\nگروهى از ادبا را بر آن واداشت كه بر اسلوب قرآن مطالبى تنظيم كنند چيزى كه هست عدّه‌اى كار خود را ظاهر ساختند ، و گروهى آن را پنهان داشتند ، و از جمله كسانى كه كارش آشكار شده ابو العلاء است كه در معارضه با قرآن چنين گفته :\r\n« اقسم به خالق الخيل ، و الريح الهابة بليل ، ما بين الاشراط و مطالع سهيل ، انّ الكافر لطويل الويل ، و انّ العمر لمكفوف الذيل ، اتّق مدارج السيل ، و طالع التوبة من قبيل ، تنج و ما اخالك بناج » .\r\nو گفته او :\r\n« اذلت العائذة اباها ، و اصاب الوحدة و رباها ، و اللّه بكرمه اجتباه اولاها الشرف بما حباها ، ارسل الشمال و صباها ، و لا يخاف عقباها » .\r\nشرح - « الفه فى الصرفة » گروهى پنداشته‌اند كه خداوند نيروهاى انسانى را از معارضه قرآن بازداشته و بدين جهت از آوردن\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nهمانند قرآن ناتوانند ، و اگر خدا توان افراد بشر را مهار نكرده بود مىتوانستند به معارضه آن برخيزند و مانند آن را بياورند .\r\nديگران معتقدند كه خداى تعالى افراد بشر را از معارضه بازنداشته و لكن بلاغت قرآن در چنان اوجى است كه ايشان توان فكرى آوردن مانند و برابر آن را ندارد .\r\nنتيجه هر دو قول يكى است براى اينكه هر دو اتفاق دارند بر اينكه تا روز قيامت از آوردن همانندى در برابر قرآن ناتوان‌اند ، و لو يك سوره ، خواه از جهت بازداشته شدن نيروها باشد يا چيز ديگر .\r\nمقصود از « مرتضى ابى القاسم » شريف علم الهدى برادر شريف سيّد رضى - رضوان اللّه عليهما - است .\r\nبر افراد شايسته و آگاه پوشيده نيست كه اگر با امثال اين كلمات كه از تر و خشك بهم بافته شده مىشد با قرآن كريم معارضه كرد خداوند بندگانش را به آن تحدّى نمىكرد زيرا مردم مىتوانستند به آنچه لفظا و معنا بهتر از آن باشد بياورند ( و همين‌كه تحدّى كرده معلوم است كه خدا كه عالم به اسرار است مىداند كه چنين توانى در بشر نبوده و نخواهد بود ) .\r\nتازه در آن سوره‌هائى كه جلوتر گفتم از كتاب « دبستان المذاهب » و كتاب « فصل الخطاب » آورده شده ، كلماتى هست كه سر و ته آن با هم تناسبى ندارد بلكه جملات آن بر طبق قواعد نحو نمىباشد و معنائى را نمىرساند . و ما مقدار كمى از « سورة النورين » را نقل مىكنيم تا سبكى الفاظ و سستى بافتش بر تو روشن گردد .\r\nبعضى از آيات آن سوره فاسد و از شكل افتاده اين است :\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n« انّ اللّه الّذى نور السموات و الارض بما شاء و اصطفى الملائكة و جعل من المؤمنين اولئك فى خلقه يفعل اللّه ما يشاء لا إله الّا هو الرحمن الرحيم » .\r\nاز جمله : « مثل الّذين يوفون بعهدك انّى جزيتهم جنّات النعيم » .\r\nاز جمله : « و لقد ارسلنا موسى و هارون بما استخلف فبغوا هارون فصبر جميل فجعلنا منهم القردة و الخنازير و لعنّاهم الى يوم يبعثون » .\r\nاز جمله : « و لقد آتينا بك الحكم كالّذين من قبلك من المرسلين و جعلنا لك منهم وصيّا لعلّهم يرجعون » .\r\nببين دزد ستيزه‌گر چگونه بعضى جملات قرآنى را به ياوه‌گوئيهاى خود سردوزى كرده است تا كم‌خردان را به اشتباه اندازد و حقّ و باطل را به هم در آميخته تا مسلمين را به دام اندازد و آشوبى بپاكند و سبك مغزها چون كلمات پراكنده‌اى مانند « صبر جميل » و « نور السموات » و « الى يوم يبعثون » و « لعلهم يرجعون » را در آن ديده‌اند كه از قرآن گرفته شده آنها را پذيرفته‌اند تا به جائى كه قرآن چاپى را ديدم كه اين سوره در حاشيه‌اش نوشته شده بود و اين كار جز از قارئان گوشه‌نشين نادان و نوباوگانى كه با ياد گرفتن مخارج حروف حلق يقين كرده‌اند كه وراء آنچه را آنها مىدانند اصلًا علمى وجود ندارد ، از ديگرى سر نمىزند ، و گويا حافظ از آنها خبر داده كه گويد :\r\n آه آه از دست صرّافان گوهر ناشناس * هر زمان خرمهره را با در برابر مىكنند \r\n\r\n","description":"","footnote":"","page_name":" 99 ","page_number":99},
  {"content":"\r\n\r\nمرحوم بلاغى در تفسير خود « آلاء الرحمن » گويد : « و از جمله چيزهائى را كه به كرامت قرآن مجيد بسته‌اند چيزى است كه صاحب كتاب فصل الخطاب از كتاب « دبستان المذاهب » نقل كرده است و نسبت داده به شيعه كه آنها مىگويند سوزانيدن مصاحف ( در زمان عثمان ) سبب از بين رفتن چند سوره از قرآن شد كه در فضيلت على و خاندانش - عليهم السّلام - نازل شده بود كه از جملهء آنها اين سوره « النورين » است و كلامى را ذكر نموده كه شباهت دارد به 25 آيه ، كه در لابلاى آن از جملات قرآن كريم ، بر اسلوب پيراسته نمودن آن به دروغ به آن پيوند كرده و اغلاطى در آن ديده مىشود ، از جمله خطاى او در سخن اين است كه گفته :\r\n1 - « و اصطفى من الملائكة و جعل من المؤمنين اولئك فى خلقه » .\r\nمعلوم نيست از فرشته چه برگزيده شده و چه چيز از مؤمنين در خلقتش قرار داده شده است .\r\n2 - « مثل الذين يوفون بعهدك انى جزيتهم جنات النعيم » .\r\nاى كاش مىفهميدم آن مثلشان چيست ؟ ( چون مثل بايد ممثّل داشته باشد و در اين عبارت ممثّلى نيست ) .\r\n3 - « و لقد ارسلنا موسى و هارون بما استخلف فبغوا هارون فصبر جميل » .\r\nمعناى اين تعرّض و غضب و غرغر كردن چيست ؟ و « بما استخلف » چه مفهومى دارد ؟ و از « بغوا هارون » چه اراده شده ؟ و ضمير مستتر در « بغوا » به چه كسانى بر مىگردد ؟ و به چه كسى دستور\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nداده شده كه « صبر جميل » داشته باشد .\r\n4 - « و لقد آتينا بك الحكم كالذى من قبلك من المرسلين و جعلنا لك منهم وصيّا لعلّهم يرجعون » .\r\nمعنى « آتينا بك الحكم » چيست . و ضمير در « منهم » و « لعلّهم » به كه برمىگردد آيا مرجع ضمير در قلب شاعر است و وجه مناسبت در « لعلّهم يرجعون » چه مىباشد ؟\r\nبعد از نقل چند جملهء ديگر و ايراد بر آنها گويد : اين بود پاره‌اى از لغوگوئى اين شخص در اين داستان خنده‌آور .\r\nنويسنده فصل الخطاب از محدّثينى است كه كوشش فراوان دارد كه ( احاديث و اقوال ) شاذّ و غير معمول و بر خلاف قاعده را پىجوئى و دنبال كند ، و در اينجا پنداشته است بوسيلهء امثال آنچه در كتاب « دبستان المذاهب » نقل شده است گم‌شدهء خود را بدست آورده ، مع‌ذلك گفته است براى اين سوره اثرى در كتب شيعه نيافته پس چه شگفت است از مؤلف كتاب « دبستان المذاهب » كه نسبت اين ادّعا را به شيعه از كجا آورده و به چه مدركى به شيعيان نسبت داده و آن را در كدام كتاب ايشان يافته ، مگر شدنى است كه در كتابها چنين سوره‌اى باشد ؟ ! ! و لكن تعجبى ندارد « شنشنة اعرفها من اخزم » « 1 » چه زياد تهمت‌هاى ناروا كه به شيعه زده‌اند ، و مانند اين نقل دروغ را از ايشان\r\n\r\n\r\n","description":"","footnote":"\r\n( 1 ) خوى و طبيعتى است كه از اخزم سراغ داريم .\r\n نيش عقرب نه از ره كين است * اقتضاى طبيعتش اين است \r\n","page_name":" 101 ","page_number":101},
  {"content":"\r\n\r\nنقل كرده‌اند ، چنان كه در كتاب « الملل و النحل » شهرستانى ، و مقدّمه ابن خلدون و غير آنها از چيزهائى كه بعضى مردم در اين سالها نوشته‌اند پر است از اين افتراءها » . « 1 »\r\n\r\nسرگشتگى وليد بن مغيره در وصف قرآن\r\n« گردهمايى وى با چند تن از سران قريش جهت تصميم‌گيرى بر عليه پيغمبر ، و هم صدا شدن آنان بر اينكه او ساحر است ، و آيه‌اى كه درباره آنها نازل شد » .\r\nخردمندانى كه از روشهاى سخنورى شناختى دارند ( در مورد نسبت دادن اين سوره‌هائى كه در قرآن نيست ) چه قضاوت مىكنند ؟ ! آنها چگونه مىتوانند باور كنند كه اين گفتار بيهوده و گمراه‌كننده جزء مجموعه وحيى است كه خداوند بنام قرآن بر پيغمبرش نازل فرموده ، و به بندگان خدا گفته شده كه اگر مىتوانند با او معارضه كنند و مانند آن را بياورند .\r\nهمان قرآنى كه عرب اصيل در وزن و ترتيب و شيوهء عالى آن مبهوت گشته و سخنوران نامىشان در ميدان فصاحت آن زبان بند گرديده و سرگردان مانده‌اند . و زبان بلغاء آنان در مرحله‌اى پائين‌تر از اوج بلاغت آن از سخن گفتن ناتوان گرديده ، و دانشمندان از پيمودن پله‌هاى نردبان معانى و يا غوّاصى در ژرفاى درياى بيكران حقايق آن زانوى عجز به زمين زده‌اند ، چنان كه ، اين دشمن شناخته‌شده قرآن ،\r\n\r\n\r\n","description":"","footnote":"\r\n( 1 ) تفسير آلاء الرحمن 1 : 29 .\r\n","page_name":" 102 ","page_number":102},
  {"content":"\r\n\r\nوليد بن مغيره را مىبينيم با اينكه در دامن عرب اصيل پرورش يافته چگونه در گفتارش كه قرآن را به آن وصف نموده آشفته و سراسيمه شده ! ابن هشام در كتاب « السيرة النبويه » « 1 » گويد :\r\nايّام حج بود « 2 » و پيغمبر خدا تصميم گرفته بود ساير قبايل عرب را نيز به اسلام دعوت كند ، گروهى از قريش كه بىاندازه مضطرب شده بودند براى چاره‌جوئى و شروع يك مبارزه منفى بازدارنده با وليد بن مغيره كه مرد سالمند و بزرگى در ميان قريش بود گردهم آمدند ، وليد به آنان گفت : شما آگاهيد كه آوازهء محمّد در اطراف پيچيده و اكنون زمان انجام مراسم حج فرا رسيده و در اين روزها كاروانهائى از عرب راهى ديار شمايند ، درباره او همه يك نظر شويد و تمامى به يك‌جور درباره‌اش سخن بگوئيد و چنان نباشد كه هر دسته‌اى سخنى بر خلاف ديگرى بگويد .\r\nگفتند : اى ابا عبد شمس هر چه تو بگوئى و هر نظرى بدهى ما همگى همان را خواهيم گفت .\r\nوليد گفت : شما سخنى را انتخاب كنيد تا من هم با شما هم‌آوا شوم .\r\nما مىگوئيم محمّد كاهن است ! .\r\nنه ، به خدا او كاهن نيست ما كاهنان را ديده‌ايم سخنان محمّد به\r\n\r\n\r\n","description":"","footnote":"\r\n( 1 ) جلد 1 ، صفحه 270 چاپ مصر 1375 .\r\n( 2 ) حج از سنت‌هايى بوده است كه قبل از اسلام نيز بگونه‌اى رايج بوده است .\r\n( مترجم )\r\n","page_name":" 103 ","page_number":103},
  {"content":"\r\n\r\nزمزمهء كاهنان و أوراد آنان همانندى ندارد ! .\r\nپس مىگوئيم : ديوانه است ! .\r\nنه ديوانه هم نيست ، چون ما ديوانگان را ديده‌ايم از محمّد حركات و رفتار ديوانگان تاكنون سر نزده .\r\nمىگوئيم شاعر است .\r\nشاعر هم نيست به علّت اينكه همه انواع شعر را از اشعار حماسه‌اى و هزج و قريض و مقبوض و مبسوطش را ديده و شنيده‌ايم ولى سخنان او به شعر نمىماند .\r\nپس مىگوئيم : ساحر است ! ! .\r\nساحران و جادوى آنها را نيز ما ديده‌ايم و محمّد ساحر نيست زيرا سخنان او به كار ساحران كه نخى را گره مىزنند و سپس در آن مىدمند شباهت ندارد ! .\r\nاى ابا عبد شمس پس چه بگوئيم ؟ .\r\nوليد گفت : به خدا قسم گفتارش شيرين است ، و سخن او همانند درختى است كه از درون طبيعت سر برآورده ، و به اطراف و اعماق ريشه دوانيده و ريشه آن محكم و استوار ، و شاخه‌اش پر از ميوه رسيده و لذيذ است ، هر چه بگوئيد مردم مىدانند كه سخن شما بيهوده است . ولى بازهم از همه بهتر آن است كه بگوئيد : سحر بيان دارد و با اين سخنان جذّاب و جادوئى است كه ميان پدر و پسر و دو برادر ، و زن و شوهر ، و فاميل و عشيره جدائى مىاندازد . « 1 »\r\n\r\n\r\n","description":"","footnote":"\r\n( 1 ) چون هر تازه‌مسلمان با پذيرش اسلام در مسير ديگرى غير از مسير آنها\r\n","page_name":" 104 ","page_number":104},
  {"content":"\r\n\r\nاين سخن را همه پسنديدند ، و قرار بر آن نهادند همين را حربهء تبليغ ضدّ پيغمبر قرار دهند ، و سپس از دور وليد پراكنده شدند و از آن پس سر راه كاروانيان مىنشستند ، و به هر كه برخورد مىكردند مىگفتند : مبادا به او نزديك شوى كه او چنين است .\r\nخداوند درباره وليد اين آيات را نازل كرد :\r\n« و ذرنى و من خلقت وحيداً » .\r\n« و جعلت له مالا ممددا » .\r\n« و بنين شهوداً » .\r\n« و مهّدت له تمهيدا » .\r\n« ثم يطمع ان ازيد » .\r\n« كلّا انّه كان لآياتنا عنيدا » .\r\n« سأرهقه صعوداً » .\r\n« انّه فكّر و قدّر » .\r\n« فقتل كيف قدّر » .\r\n« ثم قتل كيف قدّر ثمّ نظر » .\r\n« ثم عبس و بسر » .\r\n« ثم ادبر و استكبر » .\r\n« فقال ان هذا الّا سحر يؤثر » .\r\n« انّ هذا الّا قول البشر . . . » . « 1 »\r\n\r\n\r\n","description":"","footnote":"\r\nقرار مىگرفت چندانكه گاهى مجبور مىشد دست از خويشاوندى بشويد ، و يا با عقايد آنان مخالفت ورزد . ( مترجم )\r\n( 1 ) بگذار مرا با آن مرد كه در آفرينش او از كسى مدد نگرفتم ( تا از او انتقام\r\n","page_name":" 105 ","page_number":105},
  {"content":"\r\n\r\nو درباره اشخاصى كه با او بودند و درباره پيامبر خدا و آياتى كه بر او نازل مىشد ، تهمتهائى مىساختند نازل كرد :\r\n« كما انزلنا على المقتسمين الّذين جعلوا القرآن عضين فو ريّك لنسألنّهم اجمعين عمّا كانوا يعملون » . « 1 »\r\n\r\nاخبارى كه از تحريف قرآن سخن گفته‌اند\r\nاگر گفته شود : اخبارى داريم بر اينكه از اين قرآنى كه بين دو جلد قرار دارد ، و اكنون در دسترس ما است آيات و كلماتى انداخته شده پس چگونه شما مدّعى هستيد كه از آنچه خداوند بر پيامبر نازل\r\n\r\n\r\n","description":"","footnote":"\r\nبگيرم ) ( از او ) كه برايش اموالى پهناور قرار دادم ، و پسرانى كه همه برايش مانده‌اند ، و همهء وسائل زندگى و رفاه را برايش فراهم كردم ، باز از من طمع دارد به او بيشتر بدهم ، ولى هرگز چنين نكنم ! ! او پيوسته با آيات من در ستيز است ( بدين سبب ) به زودى به عذاب مشقّت‌بارى كيفرش خواهم كرد ( هنگامى كه هم‌پالكيهايش درباره قرآن از او داورى خواهند ) همانا انديشيد كه در قرآن چه طعنه زند و با خود سنجيد كشته شود با آن سنجشش و بازهم كشته شود با آن اندازه‌گيريش ، پس بار ديگر در قرآن نظر نمود و روى ترش كرد و پيشانى در هم كشيد ، پس از حقّ روى بگردانيد و سركشى كرد و گفت ( اينكه محمّد مىگويد ) نيست مگر سحرى كه از قديم روايت شده ، نيست اين مگر گفتار بشر ، [ بعد تهديدش مىكند : ( اى پيغمبر ما ) من به زودى او را به دوزخ افكنم ، و چه مىدانى كه چيست دوزخ ، آتشى كه نه چيزى باقى مىگذارد و نه هيچ‌كس را فرومىگذارد ، آتشى كه سياه‌كننده روى آدمى است 
  ] . ( المدثر - 11 تا 30 )\r\n( 1 ) همچنان‌كه آن عذاب كه به قسمت‌كنندگان فرستاديم كسانى كه قرآن را بخش بخش پنداشتند به پروردگارت سوگند كه همگى آنان را از آنچه مىكرده‌اند بازخواست مىكنيم - الحجر 90 تا 92 .\r\n","page_name":" 106 ","page_number":106},
  {"content":"\r\n\r\nكرده حرفى كاسته نشده و تحريف نگرديده ؟ .\r\n\r\nپاسخ :\r\n1 - جاى هيچ گفتگوئى نيست كه برخى از آن روايات ساختگى است مانند روايتى كه در كتاب « احتجاج » نقل شده و فيض هم در تفسير « صافى » آن را آورده كه اميرالمؤمنين بر زنديقى فرمود : منافقين در آيهء :\r\n« و ان خفتم الّا تقسطوا فى اليتامى فانكحوا ما طاب لكم من النّساء » . « 1 » دست برده‌اند و از بين « اليتامى » و « فانكحوا » خطابها و قصصى را انداخته‌اند كه بيشتر از يك سوم قرآن بوده . « 2 » 2 - پاره‌اى از آن روايات بيانگر مصداقى ( شاهد گواه راستى سخن ) از مصاديق آيه‌ايست چنانچه در فرموده خداوند :\r\n« و ننزّل من القرآن ما هو شفاء و رحمة للمؤمنين و لا يزيد الظالمين الّا خسارا » .\r\nاز امام باقر - عليه السّلام - نقل شده كه : « جبرئيل اين آيه را به اين صورت ، بر محمّد - صلّى اللّه عليه و آله - نازل كرده :\r\n« و لا يزيد الظالمى آل محمّد حقّهم الّا خسارا » . « 3 »\r\n\r\n\r\n","description":"","footnote":"\r\n( 1 ) و اگر مىترسيد كه در مورد يتيمان رعايت عدالت نكنيد از زنان آنكه را برايتان پاك و پاكيزه است بگيريد . ( نساء 4 : 3 ) .\r\n( 2 ) تفسير صافى مجلّد 1 : 330 .\r\n( 3 ) تفسير صافى 1 : 986 ( النحل : 025 ) و هرگاه به ايشان گفته شود پروردگار شما چه نازل كرده ، گويند افسانه‌هاى پيشينيان را .\r\n","page_name":" 107 ","page_number":107},
  {"content":"\r\n\r\n3 - بعضى از آن اخبار از بعضى تاويلات و معانى پشت پرده سخن مىگويند چنان كه در فرمودهء خداوند :\r\n« و اذا قيل لهم ما ذا انزل ربّكم قالوا اساطير الاوّلين » .\r\nكه در روايتى از امام باقر - عليه السّلام - وارد شده كه آيه چنين بوده :\r\n« ما ذا انزل ربّكم فى عليّ - عليه السّلام - قالوا اساطير الاوّلين » . « 1 » 4 - برخى از آن اخبار آيات معيّنى را تفسير مىكنند .\r\nگروهى اين اخبار را دليل بر تحريف قرآن قرار داده‌اند ، و به ظاهر آنها حكم كرده‌اند كه مقدارى از قرآن كاسته شده و محدّث نورى آنها را در كتاب « فصل الخطاب » گرد آورده و دليل بر آن گرفته كه كتاب ربّ الأرباب تحريف گرديده و ديگران هم از او پيروى كرده‌اند و اگر ترس به درازا كشيده شدن مطلب نبود يك‌يك آن اخبار را كه وى در كتاب فصل الخطاب آورده نقل مىكردم ، روشن مىساختم كه هيچ‌يك از آن اخبار بر تحريف قرآن دلالت ندارد ، زيرا بعضى از آنها بدون شكّ ساختگى است و بعضى سندش معيوب است و بعضى بيانگر تاويل مىباشد و برخى از آنها تفسير آيات است ، و قسمتى از آنها ضد يكديگراند ، و بعضى از آنها از كتاب « دبستان المذاهب » نقل شده چنانچه خود محدث نورى نيز به اين تصريح كرده و در كتب حديث اصلا نقل نشده است .\r\nو مختصر آنكه اخبار بىموردى كه در كتاب « فصل الخطاب » آورده شده همگى خبر واحدند كه نمىتوانند با قرآن متواتر محفوظ\r\n\r\n\r\n","description":"","footnote":"\r\n( 1 ) تفسير صافى 1 : 920 .\r\n","page_name":" 108 ","page_number":108},
  {"content":"\r\n\r\nمانده از دوران زندگى پيغمبر - صلّى اللّه عليه و آله - تاكنون به معارضه برخيزند و از باب قاعدهء تعارض اگر جهتى براى آن يافته شد كه منافى قرآن نبود پذيرفتنى است و گرنه از اخبارى مىشود كه بايد به ديوار زده شوند . « 1 »\r\n\r\nگره خوردن سرنوشت محدث نورى و ابن شنبوذ به هم\r\nگفته مىشود اين محدّث كه نويسندهء كتاب مستدرك الوسائل و مؤلّف بسيارى از كتابهاى علوم نقلى است از عقيده بىاساس تحريف برگشته بوده « 2 » و آنچه بر ابن شنبوذ گذشته بود بر سر وى نيز آمده است .\r\nابن النديم در فنّ سوم از مقالهء نخست از كتاب « الفهرست » گويد :\r\n« محمّد بن احمد بن ايّوب بن شنبوذ از ابو بكر ( بن مجاهد )\r\n\r\n\r\n","description":"","footnote":"\r\n( 1 ) در باب تعارض احاديث روايات زيادى وارد شده كه كلّ حديث « لا يوافق كتاب اللّه فهو زخرف » و در بعضى دارد « باطل » و در بعضى « ليس منّا » و در بعضى « فدعوه » يا « فلا تأخذ به » يا « فاطرحوه » چنان كه در كتاب وسائل الشيعة ، جلد 18 نقل شده امّا در كتب حديث به لفظ ( فاضربوه على الجدار ) نديده‌ام جز مرحوم شيخ طوسى در تفسير تبيان 1 : 5 و مرحوم طبرسى در مجمع البيان ج : 1 فن ثالث چنين نقل كرده‌اند : ( و قال النبى - صلّى اللّه عليه و آله اذا جاءكم عنّى حديث فاعرضوه على كتاب الله فما وافقه فاقبلوه و ما خالفه فاضربوا به عرض الحائط ) و مرحوم آخوند در كفايه در تعادل و تراجيح كه فرموده : « . . . احتمال ان يكون الخبر المخالف للكتاب فى نفسه غير حجة بشهادة ما ورد فى انه زخرف و باطل و ليس بشيء ، او انه لم نقله ، او امر بطرحه على الجدار » كفايه 2 : 393 و كتب بعد از او هم نقل كرده‌اند و ظاهرا برداشتى از مجموع اخبار باشد - مترجم .\r\n( 2 ) به مقدمه مستدرك ، ج 1 ، به قلم صاحب كتاب الذريعة و به كتاب برهان روشن مراجعه شود .\r\n","page_name":" 109 ","page_number":109},
  {"content":"\r\n\r\nدورى مىكرد ولى فاسدش نمىكرد . ( مثلا ) مىخواند :\r\n« اذا نودى للصلاة من يوم الجمعة « فامضوا « 1 » الى ذكر اللّه » .\r\n« و كان أمامهم ملك ياخذ كلّ سفينة « صالحة » « 2 » غصبا » . « 3 » « اليوم ننجيك « بندائك » « 4 » لتكون لمن خلفك آيةً » . « 5 » « فلمّا خرّ تبيّنت « الناس » ان الجنّ لو كانوا يعلمون الغيب ما لبسو « حولا » « 6 » فى العذاب المهين » .\r\nو پس از آنكه چند آيه ديگر به قرائت او را نقل كرده سخن خود را چنين ادامه داده است و گفته مىشود : كه ابن شنبوذ « 7 » به همه آنها\r\n\r\n\r\n","description":"","footnote":"\r\n( 1 ) بجاى فاسعوا .\r\n( 2 ) در قرآن ندارد .\r\n( 3 ) آيه 79 سورهء كهف ( 18 )\r\n( 4 ) در قرآن « ببدنك » است .\r\n( 5 ) آيه 92 سوره يونس ( 10 ) .\r\n( 6 ) « الناس » در قرآن نيست و « حولا » هم .\r\n( 7 ) « شنبوذ » بر وزن « كمبود » فارسى است كه آن را تعريب كرده‌اند و كنيه ابو الحسن محمّد ابن احمد . . . بغدادى است و از مشاهير قرّاء طبقه هشتم است و صاحب كتاب قراءة على ، و كتاب ما خالف فيه ابن كثير ، و كتاب اختلاف القرّاء ، و كتاب شواذ القراءات ، و كتاب انفراداته مىباشد .\r\nمورخين غالبا او را به سلامت نفس و ديانت ستوده‌اند ، ولى به خواندن قرآن به قرائت شواذ نكوهيده‌اند مانند :\r\n« تبّت يد ابى لهب و « قد » تبّ » ( 111 : 20 ) . و در سوره واقعه ( 56 : 82 ) « و تجعلون رزقكم انّكم تكذّبون » بدل « رزقكم » ، « شكركم » خوانده ، و در سوره قارعه ( 101 : 5 ) « و تكون الجبال كالعهن المنفوش » را خوانده كالصوف المنفوش و در سوره و الليل ( 92 ) « ما خلق الذكر و الأنثى » را خوانده للذكر و الانثى ، و در سوره فرقان ( 25 : 77 ) « لو لا\r\n","page_name":" 110 ","page_number":110},
  {"content":"\r\n\r\nاعتراف كرد بعد از او خواستند توبه كند و به خط خود اين توبه‌نامه را نوشت محمّد بن ايّوب گويد : من حرفى را مخالف عثمان كه همگى آن را پذيرفته‌اند و اصحاب رسول خدا - صلّى اللّه عليه و آله - بر قرائتش اتّفاق داشته‌اند خوانده‌ام بعد بر من آشكار شد كه اشتباه بوده و من از آن كار توبه مىكنم و خود را از آنها دور مىسازم و به درگاه خداوند جلّ اسمه خود را از زير بار آن بيرون آوردم زيرا مصحف عثمان حق است و مخالفت با آن روا نمىباشد ، و جز آن خوانده نمىشود .\r\nخدا نگهدار كتاب خويش است و فروغ جاودانه‌اش را بكمال خواهد رساند\r\n\r\nدر مورد عدم تحريف قرآن :\r\nاز دلائل محكمى كه دلها به آن آرامش مىيابد ، و بر يقينش مىافزايد اين است كه خداى تعالى نگهدارى كتاب خودش را ضمانت كرده و برترى و اعتلاء آن را بر فراز اعصار خود عهده‌دار شده ، و اتمام نورش را نويد داده و چه كسى از خدا راستگوتر است ، اكنون\r\n\r\n\r\n","description":"","footnote":"\r\nدعاؤكم فقد كذّبتم فسوف يكون لزاما » خوانده لو لا دعاؤكم فقد كذب الكافرون فسوف يكون لزاما .\r\nابو بكر بن مجاهد و قضات با او در افتادند و شكايت او را به ابن مقله نمودند وى به او گفت توبه كند ، نپذيرفت وزير دستور داد او را لخت كنند و تازيانه بر او بزنند او از تاب رفت و توبه كردن را پذيرفت و در همان حال بر ابن مقله نفرين كرد كه خدا دستت را ببرد و پس از چندى در نيمه شوال سال 326 ه دست راست و زبان ابن مقله را بريدند ، و ابن شبنوذ هم در روز دوشنبه ماه صفر سال 328 در خانه خود از دنيا رفت ( نامه دانشوران 2 : 343 و چند كتاب ديگر ) . ( مترجم )\r\n","page_name":" 111 ","page_number":111},
  {"content":"\r\n\r\nآيات قرآن را در اين مورد بخوانيد :\r\nخداى تعالى فرموده :\r\n« انّا نحن نزّلنا الذّكر و انّا له لحافظون » . « 1 » در اين آيه چند تأكيد به كار رفته :\r\n1 - جمله اسميّه است .\r\n2 - پنج ضمير در آن است كه همه به خداوند بر مىگردند .\r\n3 - تكرار ( انّ ) تأكيد ثقيله .\r\n4 - در آمدن « لام » تأكيد در خبر انّ دوم .\r\n5 - و اسميّه بودن خبر هر دو « انّ » .\r\n6 - تقديم مجرور بر متعلّقش .\r\nمراد از « الذّكر » قرآن كريم است ( لام ) عهد ذكرى است [ يعنى :\r\nهمان « ذكرى » كه در آيات جلوتر از آن ياد شد 
  ] چون در آيات قبل فرموده است :\r\n« و قالوا يا ايّها الّذي نزّل عليه الذّكر انّك لمجنون لو ما تاتينا بالملائكة ان كنت من الصّادقين ما ننزّل الملائكة الّا بالحقّ و ما كانوا اذا منظرين انّا نحن نزّلنا الذكر و انّا له لحافظون » . « 2 »\r\n\r\n\r\n","description":"","footnote":"\r\n( 1 ) ما قرآن را فروفرستاديم و ما آن را نگه خواهيم داشت . ( الحجر 14 :\r\n11 )\r\n( 2 ) كافران گفتند اى كسى كه گوئى قرآن از سوى خدا بر من فرودآمد تو ( به نظر ما ) قطعا ديوانه‌اى ، اگر راست مىگوئى چرا فرشته را بر ايمان نمىآورى . ( اى پيامبر ما در پاسخ آنها بگو ) : ما جز براى حقّ ملائكه را فرونمىفرستيم و آنگاه كه نازل كرديم ديگر « كفّار » مهلتى نخواهند يافت ، البته ما قرآن را بر تو فروفرستاديم و ما هم\r\n","page_name":" 112 ","page_number":112},
  {"content":"\r\n\r\nبا اينكه مراد از ذكر جز قرآن چيز ديگرى نمىباشد پس چگونه قرآن را از تحريف و كم و كاستى نگه نمىدارد . و باز فرموده است :\r\n« انّ الّذين كفروا بالذّكر لمّا جاءهم و انّه لكتاب عزيز ، لا يتيه الباطل من بين يديه و من خلفه تنزيل من حكيم حميد » . « 1 » همچنين فرموده است :\r\n« يريدون ليطفئوا نور اللّه بافواههم و يأبى اللّه الّا ان يتم نوره » « 2 » « و لو كره الكافرون » « 3 » مراد از نور قرآن كريم است چنان كه فرموده است :\r\n« يا ايّها النّاس قد جاءكم برهان من ربّكم و انزلنا اليكم نورا مبينا » . « 4 » و باز فرموده :\r\n« فالّذين آمنوا به و عزّروه و نصروه و اتّبعوا النّور الّذى انزل معه\r\n\r\n\r\n","description":"","footnote":"\r\nآن را محقّقا ( از آسيب ديدن نگه خواهيم داشت . ( الحجر 14 : 6 تا 9 )\r\n( 1 ) آنان كه به اين قرآن كافر شدند در صورتى كه اين كتاب به حقيقت همان صاحب عزّت است و هرگز از پيش و پس اين كتاب حقّ باطلى در آن راه نيابد زيرا فرستاده خداوند مقتدر حكيم ستوده صفات است . ( فصّلت : 41 : 40 )\r\n( 2 ) مىخواهند نور خدا را به گفتار باطل با دهنهايشان خاموش كنند ، و البته خدا تمام‌كنندهء نور خويش است هر چند كافران ميل ندارند . ( صف 61 : 7 )\r\n( 3 ) كافران مىخواهند نور خدا را به گفتار نابخردانه‌اى كه از دهنهايشان بيرون مىآيد خاموش سازند ، و خدا نگذارد تا آنكه نور خود را به سر حدّ كمال برساند هر چند كافران دوست نداشته باشند . ( توبه 8 : 32 )\r\n( 4 ) اى مردم دليل روشنى براى شما از جانب پروردگارتان آمد و نورى تابان بسوى شما فروفرستاديم . ( نساء 4 : 175 )\r\n","page_name":" 113 ","page_number":113},
  {"content":"\r\n\r\nاولئك هم المفلحون » . « 1 » و فرموده است :\r\n« انّ علينا جمعه و قرآنه فإذا قرأناه فاتّبع قرآنه ثمّ انّ علينا بيانه » . « 2 » به اضافه آنكه قرآن خود معجزه جاويدانى است از پيامبر خدا - صلّى اللّه عليه و آله - بلكه در واقع هر سوره از آن به تنهائى معجزه است . بنابراين قرآن 114 معجزه محسوب مىشود . و پروردگار آن را جهت راهنمائى همه بندگان تا روز قيامت فروفرستاده پس چگونه آن را از تحريف دشمنان نگه نمىدارد و حال آنكه فرموده است :\r\n« و اوحى الىّ هذا القرآن لأنذركم و من بلغ » . « 3 » و فرموده است :\r\n« تبارك الّذى نزّل الفرقان على عبده ليكون للعالمين نذيرا » . « 4 » و باز فرموده است :\r\n« و هذا كتاب انزلناه مبارك مصدّق الّذى بين يديه و لتنذر امّ\r\n\r\n\r\n","description":"","footnote":"\r\n( 1 ) كسانى كه به دو ايمان آورده و گراميش داشته و ياريش كرده‌اند ، و نورى را كه به وى فروفرستاده شده پيروى كرده‌اند آنها خودشان رستگارانند . ( اعراف 7 :\r\n158 )\r\n( 2 ) كه ما خود قرآن را گردآورى مىكنيم و از حوادث نگه مىداريم و بر تو فراخوانيم ، و آنگاه كه فرا خوانديم تو پيرو آن باش آنگاه بر ما است كه حقايق آن را روشن كنيم . ( قيامه 75 : 16 تا 19 )\r\n( 3 ) و وحى مىكند به من اين آيات قرآن را تا با آن شما و هركس از افراد بشر كه خبر به او رسد را بترسانم . ( انعام 6 : 19 )\r\n( 4 ) خجسته باد آن آفريدگارى كه قرآن را بر بنده ويژه خود فروفرستاد تا همه جهانيان را خدا ترس گرداند . ( فرقان 25 : 2 )\r\n","page_name":" 114 ","page_number":114},
  {"content":"\r\n\r\nالقرى و من حولها » . « 1 » هر كه به اماميه نسبت دهد كه قائل به تحريف قرآن يا كم‌وبيش بودن آن از آنچه ميان دو جلد است ، مىباشد دروغگو است .\r\nكسى كه كتابهاى محقّقين از دانشمندان پيرو دوازده امام - عليهم السّلام - را به دقّت مطالعه كند مىفهمد كسى كه قول به دگرگون شدن قرآن را چه از حيث زيادى و يا كمى به ايشان نسبت دهد قطعا تهمت ناروائى بر آنان بسته است .\r\nدانشمند آگاه امامى قاضى نور اللّه شوشترى - كه خداوند آرامگاه او را نورانى گرداند - در كتاب « مصائب النواصب » گويد : « آنچه به شيعه اماميه نسبت داده شده به اينكه در قرآن تغييرى رخ داده ، از سخنانى نيست كه همه اماميه به آن قائل باشند فقط گروه بسيار اندكى از آنان گفته‌اند كه در بين ايشان به حساب نايند » .\r\nشيخ بزرگوار ابو جعفر ، ابن بابويه صدوق - رحمه اللّه - كه در سال 381 از جهان در گذشته در كتاب « اعتقادات » گويد :\r\n« باب اعتقاد در اندازه و حدّ قرآن : اعتقاد ما شيعيان بر اين است كه قرآنى را كه خداوند تعالى بر پيغمبر خود محمّد - صلّى اللّه عليه و آله - فروفرستاده است همان است كه ميان دو جلد قرار دارد و در دسترس مردم هست و بيشتر از آن نبوده ، و اندازه سوره‌هايش نزد مردم « 114 » تا مىباشد و هر كه به ما نسبت داده است كه ما ( شيعيان ) مىگوئيم\r\n\r\n\r\n","description":"","footnote":"\r\n( 1 ) و اين ( قرآن ) كه ما آن را با بركت فراوان فرستاديم تا گواه . صدق بقيهء كتب آسمانى كه در جلوى روى اوست باشد و همه مردم را از اهل مكّه و هر كه در اطراف آن است از كيفر الهى بترساند . ( انعام 6 : 92 )\r\n","page_name":" 115 ","page_number":115},
  {"content":"\r\n\r\nقرآن بيشتر از آن بوده او دروغ و خلاف واقع گفته است .\r\nشيخ الطائفة اماميه ابو جعفر طوسى كه در سال 460 هجرى از دنيا رفته در ابتداى تفسيرش « التبيان » گفته است : « بدانكه قرآن معجزه بزرگى است بر راستگوئى پيغمبر - صلّى اللّه عليه و آله - ، بلكه از بزرگترين معجزات مىباشد و امّا سخن در زياد كردن و كاستن از آن ، از چيزهائى است كه در خور آن نيست ، زيرا زياد شدن در آن را همه مسلمين اجماع دارند بر بطلانش ، و كم شدن از آن را هم ظاهر از عقائد مسلمين خلاف آن است و آن به عقيده درست از مذهب ما مناسب‌تر است . . . » .\r\nمفسّر والامقام امين الاسلام ، ابو على ، فضل بن حسن بن فضل طبرسى كه در سال 548 هجرى دار دنيا را وداع گفته در فنّ پنجم از ديباچه تفسيرش مجمع البيان گويد : « بحث ديگر در اين است كه آيا قرآن دستخوش تحريف شده و آن را زياد يا كم نموده‌اند ؟ يا نه ؟\r\nاگر چه اين بحث در خور كتاب تفسير نمىباشد ولى بطور خلاصه بايد گفت در اينكه چيزى به قرآن اضافه نشده همه اتّفاق نظر دارند امّا درباره كاسته شدن از آن بعضى از اماميه و قومى از حشويه در ميان سنّىها گفته‌اند كه در قرآن دگرگونى و كاستى پيدا شده ولى عقيده درست از مذهب ما اماميه خلاف آنست ، و معتقدند كه در قرآن هيچ‌گونه تغييرى رخ نداده » .\r\nعلّامه حلّى حسن بن يوسف بن مطهّر كه در سال 724 جهان را بدرود حيات گفته در كتاب « النهايه » گويد : « قطعا پيغمبر - صلّى اللّه عليه و آله - مكلّف بود به انتشار دادن آنچه از قرآن بر او نازل مىشد تا اندازهء تواتر ، تا به نبوّتش قطع حاصل شود چون قرآن معجزه او بود و اگر آن را به\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nحدّ تواتر منتشر نمىكرد توافق بر آنچه از او شنيده بودند ممكن نمىشد . سپس گويد : پس قرآن معجزه‌اى است كه بر صدق و راستى او دلالت دارد ، پس اگر آن را به حدّ تواتر نمىرساند معجزه‌اش منقطع مىشد و در آن وقت حجّتى بر نبوّتش باقى نمىماند . . . » .\r\nدانشمند بزرگوار شيخ بهائى كه در سال 1031 هجرى چشم از جهان فروبسته در كتاب « الزّبدة » گويد : « قرآن متواتر است زيرا انگيزه بر نقلش فراوان بود » .\r\nو در تفسير آلاء الرحمن از او چنين نقل شده كه گفته است :\r\n« اصحاب در ترتيب سوره‌ها و آيات قرآن عظيم بر طبق آنچه اكنون هست اختلاف كرده‌اند جمعى از آنان پنداشته‌اند كه اين كار صحابه است كه بعد از در گذشت پيغمبر انجام داده‌اند و در زمان آن حضرت آيات به گونه الآن مرتّب نبوده و سوره‌ها نيز در آن منظّم نشده بود ، و ترتيب سوره‌ها هم بر شيوه‌اى كه حالا هست در آن دوران نبوده است .\r\nو اين پندارى بىاساس است و حقّ اين است كه ترتيب آيات و انجام سوره‌ها در زمان خود پيغمبر بوده . . . و سپس گويد : و در اينكه آيا زياده و كمى در قرآن شده يا نه اختلاف دارند و درست آن است كه قرآن عظيم از هر گونه دستبردى نگهدارى شده چه از حيث زيادى و چه كاستى ، و دليل بر اين مطلب فرموده خداى تعالى است :\r\n« . . . و انّا له لحافظون » . « 1 » آنچه ميان مردم شهرت يافته است كه نام اميرالمؤمنين - عليه السّلام -\r\n\r\n\r\n","description":"","footnote":"\r\n( 1 ) الحجر : 11 .\r\n","page_name":" 117 ","page_number":117},
  {"content":"\r\n\r\nاز بعضى جاهاى آن انداخته شده مانند آيه : « بلّغ ما انزل اليك » . كه در دنباله‌اش ( فى عليّ ) بوده ، و غير آنها نزد دانشمندان اعتبارى ندارد .\r\n\r\nنظر سيّد مرتضى بر اينكه قرآن دستخوش هيچ دگرگونى و كم و زيادى نشده\r\nاكنون به سخن سيّد بزرگوار ذو المجدين احياءكننده آثار ائمّه - عليهم السّلام - ، علىّ بن الحسين مشهور به علم الهدى - قدس سره - متوفّى 436 هجرى در مورد تغيير نكردن قرآن از جهت زيادى و كمى مىپردازيم كه طبرسى در فنّ پنجم از مقدمه مجمع البيان از وى نقل نموده است :\r\n« گروهى از اماميه و جماعتى از حشويه در ميان سنّىها گفته‌اند كه در قرآن دگرگونى و كاستى پيدا شده ولى عقيده صحيح اماميّه بر خلاف آن است همان‌طوركه سيّد مرتضى - قدّس اللّه روحه - آن را تقويت كرده و حق سخن را در آن كاملا ادا نموده ، او در كتاب « جواب المسائل الطرابلسيّات » به اثبات آن پرداخته و در چند جاى آن گفته است يقين ما به درست بودن نقل قرآن و دست نخورده ماندن آن همان گونه است كه ما به بودن شهرها و اتّفاقات بزرگ جهانى و كتابهاى مشهور و اشعار عرب كه نوشته شده علم و يقين داريم .\r\nزيرا در اين مورد توجّه و عنايتى بيش از اندازه بوده و انگيزه‌ها بر نقل و نگهبانى از قرآن فراوان بود و توجّه به نگهدارى آن از آسيب‌ها به حدّى بوده كه به هيچيك از آنچه را گفتيم اين مقدار توجّه نشده ، چون قرآن معجزهء نبوّت و سند دانشهاى شرع و احكام دينى اسلام است و\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nدانشمندان مسلمين در نگهدارى و دفاع از آن نهايت كوشش را نموده‌اند به اندازه‌اى كه همه موارد اختلاف مربوط به حركات و سكنات يا قرائت و حروف و آياتش را دقيقا شناسائى نموده‌اند ، و با اين توجّه ويژه و علاقه و ضبط شديد چگونه مىشود كه دگرگونى يا كمبودى در آن پيدا شده باشد .\r\nگويد : سيّد مرتضى همچنين گفته است همان گونه كه به اصل قرآن يقين داريم به درستى اجزاء و آيات و سوره‌هاى آن نيز يقين داريم و اين مانند آن است كه كتابهائى كه تصنيف شده مانند كتاب سيبويه يا مزنى نزد كسانى كه به علم نحو توجّه شديد دارند همه يا بخشى از آن تفاوت نمىكند به اين معنا كه همان گونه كه به اصل آن اجمالا علم دارند كه از سيبويه يا مزنى است همين‌طور هر بخش و باب آن را هم مىدانند كه از آنهاست ، و اگر شخصى يك باب از نحو را در كتاب سيبويه داخل كند كه در اصل آن نبوده شناخته و تميز داده خواهد شد و دانسته مىشود كه آن قسمت بعدا افزوده شده و جزء اصل كتاب نبوده و سخن در كتاب مزنى هم بر همين روال است .\r\nپرواضح است كه در تمام ادوار عنايت به نقل قرآن و ضبط آن به مراتب بيشتر از توجّه به ضبط كتاب سيبويه و ديوان‌هاى شعراء بوده است .\r\nهمچنين گفته است : « قرآن در دوران زندگى پيغمبر خدا به همين ترتيب كه حالا در دسترس ما هست جمع‌آورى شد و بر آن عقيده چنين استدلال شده كه در آن زمان ياران پيغمبر قرآن را فرا مىگرفتند و بخاطر مىسپردند و گاهى چند تن از صحابه معيّن\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nمىشدند كه آن را حفظ كنند و بر رسول خدا - صلّى اللّه عليه و آله - مىخواندند ، و گروهى از صحابه مانند عبد اللّه بن مسعود ، و ابىّ بن كعب و ديگران چند نوبت قرآن را از آغاز تا پايان آن بر پيغمبر خواندند همه اين دلائل با كمترين دقّت و انديشه‌اى در آن ثابت مىكند كه قرآن در دوران پيامبر خدا گردآورى و مرتّب شده بوده نه آنكه ناقص و پراكنده مانده باشد » .\r\nدر پايان گفته است : « كسانى كه در آنچه گفتيم به مخالفت برخاسته‌اند از اماميه و حشويه قابل اعتنا نمىباشند ، خلاف در آن به گروهى از محدثّين نسبت داده شده كه اخبار ضعيفى را نقل كرده‌اند و پنداشته‌اند صحيح است و روشن است كه با چنين احاديث ضعيف نمىشود از آنچه بر صحتش علم و قطع پيدا كرده‌ايم دست برداريم » .\r\nپايان آنچه از سخن سيّد مرتضى - كه خدا درجاتش را عالى گرداند - خواستيم نقل كنيم . و همچنين بسيارى از دانشمندان بزرگ ما شيعيان مانند محقق كركى و كاشف الغطاء ، و شيخ حرّ عاملى و شيخ بهائى و فاضل تونى صاحب كتاب « الوافيه » و سيّد محمّد مجاهد كه بطور صريح گفته‌اند قرآن تحريف و كم و زياد نشده و ميرزاى قمى گفته است گروه زيادى از مجتهدين بر اين عقيده‌اند كه قرآن تحريف نشده و محقّقين از علماء معاصر ما هم - كه خدا مسلمين را به طول بقاء ايشان بهره‌مند سازد - قائلند بر عدم تحريف و زياد و كم نشدن قرآن .\r\n\r\nخلاصه بحث\r\nاز آنچه در سطور پيش گفتيم اين مطالب بدست آمد :\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n1 ) آميخته كردن سوره‌ها از آيات ، و ترتيب سوره‌ها نيز به دستور پيغمبر - صلّى اللّه عليه و آله - انجام گرفته است .\r\n2 ) « بسم اللّه الرحمن الرحيم » جز « سوره توبه » با همه سوره‌هاى ديگر نازل شده است .\r\n3 ) « بسم اللّه الرحمن الرحيم » جزء هر سوره و يك آيه از آيات آنها مىباشد چنان كه جزئى از سوره نمل است .\r\n4 ) قرآنى كه ميان دو جلد نوشته شده همان است كه خداوند بر آخرين پيامبر خود فروفرستاده و يك حرف در آن افزوده نشده و چيزى هم از آن كاسته نشده .\r\n5 ) عثمان قرآن را تحريف نكرده و چيزى از آن بر نداشته و در آن چيزى هم نيفزوده بلكه هدفش از آن كار جمع كردن مردم بر يك قرائت بود و مبادا گمان ببرى كه مصحف صحيح را سوزانده - پناه به خدا - و مصحف باطل و تحريف گرديده و تغيير داده شده را بجاى آن گذاشته و اينكه اعتراض سيّد مرتضى و ديگران بر عثمان فقط از اين جهت است كه او قرائت‌هاى ديگر را منع كرده ، نه از جهت اين است كه او مصحف صحيح را سوزانده و كلام اللّه مجيد را تبديل كرده .\r\n6 ) قرائتهاى هفت‌گانه متواتر است و خواندن قرآن به غير آنها از قرائتهاى شواذ جايز نيست .\r\n7 ) شيوه خطّ قرآن سماعى ( كلماتى كه شنيده شده و ديگران هم استعمال كنند لكن بر آنها قياس نتوان كرد ) است و به قواعد علم نحو و رسم الخط رائج سنجيده نمىشود پس واجب است رسم الخط قرآن بر طبق آنچه مطابق نوشته اوّليه نسخه‌بردارى شده باقى بماند .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n8 ) و هر كه تحريف قرآن را به اماميّه نسبت دهد دروغ‌پرداز است و گفتارش حقيقت ندارد .\r\n9 ) قطعا خداوند نگهدار كتاب خود هست و فروغ جاودانه‌اش را به كمال مىرساند . و چه عالى و خوب و شيرين سروده است عارف رومى كه در دفتر سوم مثنوى گفته است :\r\n مصطفى را وعده داد الطاف حق * گر بميرى تو نميرد اين سبق \r\n« 1 »\r\n من كتاب و معجز ترا خافضم * بيش‌وكم‌كن راز قرآن رافضم\r\nمن تو را اندر دو عالم رافعم * طاغيان را از حديثت دافعم\r\nكس نتاند بيش‌وكم كردن در او * تو ، به از من ، حافظى ديگر مجو\r\nرونقت را روز افزون مىكنم * نام تو بر زرّ و بر نقره زنم\r\nمنبر و محراب سازم بهر تو * در محبّت قهر من شد قهر تو\r\nنام تو از ترس پنهان مىبرند * چون نماز آرند پنهان بگذرند \r\n\r\n\r\n","description":"","footnote":"\r\n( 1 ) مثنوى 231 سطر 22 و صفحهء 232 و بجاى حافظم ( خافظم ) نوشته شده و استاد در پاورقى از برخيشان نقل كرده ، كه يعنى من كتاب و معجزه‌ت را سازنده ستونم به اين معنى كه آلت نگهدارى براى آن مىسازم .\r\n","page_name":" 122 ","page_number":122},
  {"content":"\r\n\r\n خفيه مىگويند نامت را كنون * خفيه هم بانگ نماز اى ذوفنون\r\nاز هراس و ترس كفّار لعين * دينت پنهان مىشود زير زمين\r\nمن مناره بركنم آفاق را * كور گردانم دو چشم عاق را\r\nچاكرانت شهرها گيرند و جاه * دين تو گيرد ز ماهى تا به ماه\r\nتا قيامت باقيش داريم ما * تو مترس از نسخ دين اى مصطفى\r\nاى رسول ما تو جادو نيستى * صادقى هم خرقهء موسيستى\r\nهست قرآن مر تو را همچون عصا * كفرها را در كشد چون اژدها\r\nگر جهان فرعون گيرد شرق و غرب * سرنگون آيد خدا را گاه حرب\r\nتو اگر در زير خاكى خفته‌اى * چون عصايش دان تو آنچه گفته‌اى\r\nگرچه باشى خفته تو در زير خاك * چون عصا آگه بود آن گفت پاك\r\nقاصدان را بر عصايت دست نى * تو بخسب اى شه مبارك خفتنى \r\n\r\n","description":"","footnote":"","page_name":" 123 ","page_number":123},
  {"content":"\r\n\r\n تن بخفته نور جان در آسمان * بهر پيكار تو زه كرده كمان\r\nفلسفى و آنچه پوزش مىكند * قوس نورت تيردوزش مىكند\r\nچونكه چوپان خفت گرگ ايمن شود * چونكه خفت آن جهد او ساكن شود \r\n« 1 »\r\n ليك حيوانى كه چوپانش خدا است * گرگ را آنجا اميد و ره كجاست \r\nو هدف از نگارش اين رساله اين بود كه ديدم در موضوع آن ( تحريف قرآن ) دقت بيشترى لازم است تا حقيقت آشكار گردد و به بيان دلائلى قاطع كه بدگمانى و ترديد را درهم شكسته و قطع و زائل سازد نياز فراوانى احساس مىشود .\r\nشايد براى كسى كه بخواهد متذكر شود و در راه هدايت گام نهد سودمند باشد . و با همه اينها اگر ترس بدرازا كشيده شدن مطلب نبود دوست داشتم همه اقوال يا اخبار وارده‌اى را كه بر تحريف قرآن به آنها تمسّك نموده‌اند در اين رساله بياورم و بعد روشن سازم كه بعض آنها از اصل ساختگى است و بعضى از آنها در صدد بيان معانى غير ظاهرى آيات است اگر چه آنچه را در اين رساله مورد بحث قرار داديم و به آن اشاره نموديم براى آدم‌هاى زيرك بس است و خداوند عهده‌دار\r\n\r\n\r\n","description":"","footnote":"\r\n( 1 ) اين دو شعر در مثنوى جلوتر از اين اشعار صفحه 231 سطر 20 آورده شده . ( مترجم )\r\n","page_name":" 124 ","page_number":124},
  {"content":"\r\n\r\nرستگارى و توفيق‌دهنده است .\r\n\r\nآخرين كاوش\r\nمحدّث نورى - رحمة اللّه عليه - به دسته‌اى از اخبار ساختگى و گفتار سست و بىپايه و رواياتى كه در صدد تأويل بوده‌اند چسبيده و بعضى آنها را به بعض ديگر تلفيق نموده و بر تحريف شدن كتاب خدا به آنها استدلال كرده با قرآنى كه از زبان نازل‌كننده‌اش وصف شده به :\r\n« انّا نحن نزّلنا الذّكر و انّا له لحافظون » .\r\nوى آن سرهم‌بنديها را در كتابى جمع كرده و « فصل الخطاب فى اثبات تحريف كتاب ربّ الأرباب » ناميده .\r\nخواننده عزيز :\r\nنظر شما چيست ؟ هرگاه امر دائر باشد ميان آنكه تحريف را به كسى كه قائل به آن است اسناد دهيم يا به قرآن كداميك به آن شايسته‌ترند ؟ ! گذشته از آنكه بقيهء تأليفات او قوىترين گواه بر اين است كه عالم به علم حديث و پىگير دقيق در آن است نه تحقيق‌كنندهء متبحّر و شايسته آن بود كه از مرحله‌اى كه برايش ميسّر بوده فراتر نرود . و شگفت‌انگيزتر از قولش به تحريف گفتهء وى در آغاز خطبه كتابش مىباشد كه گويد :\r\n« الحمد للّه الذى انزل على عبده كتابا جعله شفاء لما فى الصدور . . . » « خداوندى را سپاس گويم كه بر بنده خود كتابى نازل نمود كه آن را درمان قرار داده براى بيماريهائى كه در سينه‌هاست » .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nاو به گمان خود با اين گفته‌اش حمد مىكند خداوندى را كه قرآن را نازل فرموده براى درمان دردهائى كه در سينه كسانى بود است كه در دوران پيغمبر - صلّى اللّه عليه و آله - مىزيسته‌اند و گرنه قرآنى كه بعد از رحلت آن حضرت تحريف شده چگونه شفاء براى بيماريهائى است كه در سينه‌هاى مردم غير آن زمان است .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nتعليقات علامه شعرانى « قدس اللّه سره » بر كتاب فصل الخطاب\r\n\r\n","description":"","footnote":"","page_name":" 127 ","page_number":127},
  {"content":"\r\n . \r\n","description":"","footnote":"","page_name":" 128 ","page_number":128},
  {"content":"\r\n\r\nاكنون وقت آن رسيده كه بررسىهاى بسيار دقيق و گرانمايهء استاد علّامهء ما مرحوم شعرانى - قدس سره الشريف - آن كوه پرصلابت انديشه و تحقيق را كه در چند موضع از كتاب « فصل الخطاب . . . » نموده‌اند بدون دست‌كارى و بدون هيچ كم و زيادى زينت‌بخش صفحات پايانى اين رساله كنيم . و توجّه داشته باشيد كه بعد از هر شماره ، ابتدا متن عبارت كتاب فصل الخطاب و شماره صفحه آن است و سپس عبارت استاد به عنوان حاشيه خواهد آمد . « 1 » 1 - محدّث نورى در صفحه 2 گويد : ابو حمزهء ثمالى از امام باقر - عليه السّلام - نقل كرده كه فرمود : از اين امت هيچ‌كس نتوانست قرآن را آن‌چنانكه جبرئيل - عليه السّلام - بر محمّد فرودآورده جمع كند مگر وصىّ محمّد - صلّى اللّه عليه و آله - .\r\n\r\n\r\n","description":"","footnote":"\r\n( 1 ) آنچه در آخر هر متن ميان پرانتز آمده رمزيست براى نام كتابهائى كه از آن نقل شده و چون در كتاب فصل الخطاب در اوّل آورده شده ما هم آنها را در اوّل آورديم - مترجم - .\r\n","page_name":" 129 ","page_number":129},
  {"content":"\r\n\r\nحاشيه : بنام خداوند رحمن رحيم ، نزد ما حق اين است كه قرآن بر حرف واحدى - مقصودم يك قرائت است - نازل گرديده لكن پيامبر خدا - صلّى اللّه عليه و آله - قرائتهاى گوناگون را اجازه داد چون مردم به سختى مىافتادند ، يا اينكه عادتا حفظ همه كيفيّتها ممكن نبود جز براى معصوم و آن اميرالمؤمنين و امامان از تبار او - عليهم السّلام - بودند .\r\n2 - در صفحه 4 ( سطر 4 ) گويد : طبرسى در كتاب احتجاج از اسحاق بن جعفر از پدرش از نيايش - عليهم السّلام - روايت نموده : كه اميرالمؤمنين - عليه السّلام - در شهر كوفه خطبه‌اى خواند و در پايان سخنش فرمود . . . تا آخر . . .\r\nحاشيه : از چند حديثى كه جلوتر از حديث چهاردهم است چيزى دلالت بر مقصودش ندارد .\r\n3 - صفحه 4 ( حديث 14 ) بعد از خبر فوق نوشته : ( . . . و در كتاب « توحيد صدوق » در خبرى طولانى كه مطالبى را به زنديقى فرمود : بعد از يادآورى آن حضرت از آنكه قرآنى را كه جمع‌آورى نموده بود ، در اختيارشان نهاد . . . تا آخر » .\r\nحاشيه : حديث بدون سند و ضعيف است و احتمال توهّم راوى در آن مىرود و ممكن است كه در آن تصرف كرده باشد و به تعبيرى نقل كرده است كه با آن از مقصود خارج شده باشد .\r\n4 - و در صفحه 4 ( حديث 18 ) نوشته است : « خرائج « 1 » - سليم بن قيس هلالى در كتابش در حديث طولانى . . . » .\r\n\r\n\r\n","description":"","footnote":"\r\n( 1 ) خرائج : راوندى .\r\n","page_name":" 130 ","page_number":130},
  {"content":"\r\n\r\nحاشيه : كتاب سليم بن قيس ساختگى است و حديثى كه فقط در آن باشد و در جاى ديگر نباشد جدّا ضعيف است .\r\n5 - صفحه 5 ( سطر 20 ، حديث 22 ) نوشته : « كب و در آن كتاب گويد : در خانه عبد اللّه بن عباس نزد او بودم . . . تا آخر » .\r\nحاشيه : يك حديث را به چند بار آوردن متعدّد نمىگردد ، و تمامى آنچه در كتاب سليم بن قيس مىباشد حديث واحد ، و ضعيف است و به چند مرتبه نقل كردن قوى نمىشود .\r\n6 - در صفحه 6 ( حديث 23 ) نوشته : « كج در كتاب احتجاج از ابى ذر غفارى نقل شده . . . تا آخر » .\r\nحاشيه : اين حديث نيز مرسل و ضعيف است و گويا همان حديثى است كه از كتاب سليم نقل گرديده چون عبارتهايش به آن مىماند .\r\n7 - در صفحه 6 ( سطر 12 ) نوشته است : « كه - احتجاج از عبد اللّه بن عبد الرحمن نقل كرده در خبرى كه على - عليه السّلام - را براى بيعت خواستند آن حضرت به ايشان نوشت . . . تا آخر كه ثقة الاسلام كلينى ، از محمّد بن يحيى نقل كرده » .\r\nحاشيه : دو حديثى كه از - كد - و - كه - نقل شده دلالت بر نقص قرآن ندارد ، و همچنين احاديثى را كه در سطر آخر تحت عنوان ( كز ) آورده است .\r\n8 - و در صفحه 6 [ سطر آخر 
  ] و صفحه 7 [ سطر اوّل 
  ] نوشته :\r\n« كز و در آن كتاب است كه ابن حجر گفته است : از على - عليه السّلام - وارد شده كه وى پس از درگذشت پيغمبر قرآن را بر روال ترتيب نزولش جمع‌آورى كرده است » .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nحاشيه : گفته او - ترتيب نزول - مىگويم اين از مسائل روشن است كه در زمان زندگى پيامبر خدا به گونه متواتر سوره‌ها جمع‌آورى شده بوده ، به‌طورىكه هرگاه گفته مىشد سوره بقره ، و سوره هود ، و سوره احزاب ، و . . . و . . . و . . . شنونده مىفهميد كه آن چه سوره‌ايست و بدين جهت اسم « سوره » در قرآن كريم آمده است پس بدون ترديد ناگزير پيوستگى سوره‌ها از آيات برمىگردد به زمان رسول خدا كه به فرمان خدا بوده بنابراين اگر ما فرض كنيم بر اينكه پاره‌اى از آيات از يك سوره مانند سوره اقرأ ( 96 ) پيش از آيات ديگرش نازل گرديده الحاق آياتى كه بعدا نازل شده به آيات جلوتر به دستور پيغمبر - صلّى اللّه عليه و آله - بوده است .\r\nبنابراين همه اين سوره‌هائى كه در قرآن است جمع‌آورى شده بوده و مراد از تأليف « 1 » امير المؤمنين - عليه السّلام - بر ترتيب نزول اين نيست كه آن غير بهم پيوستگى سوره‌هاى معين كار ديگرى بوده و آن حضرت بعضى آياتى را كه در زمان پيامبر خدا در « سورهء ( 36 ) يس » بوده مثلا در سوره ( 18 ) كهف قرار داده باشد ، يا اينكه آيات را از آنگونه كه بوده تغيير داده باشد بلكه امير المؤمنين آن بافت جمع‌آورى رسول خدا - صلّى اللّه عليه و آله - را حفظ كرد و در حواشى و كناره‌هاى صفحه مثلا بيان كرده كه نزول آيه فلان پيش از نزول آن آيه بوده و و و . . .\r\n9 - صفحه 8 سطر 3 نوشته است : « لح خبر شيخ علىّ بن فاضل كه در بحار الانوار و عوالم نقل شده كه در آن ماجراى جزيره خضراء و\r\n\r\n\r\n","description":"","footnote":"\r\n( 1 ) چيزهاى پراكنده را جمع كردن و با هم پيوستگى دادن .\r\n","page_name":" 132 ","page_number":132},
  {"content":"\r\n\r\nدرياى سفيد بيان شده تا آخر » .\r\nحاشيه : جزيره خضراء از سرزمين اندلس مىباشد و بدون ترديد داستانى ساختگى است ، و اصل در آن اين بوده كه :\r\nدر دوران حكومت سلاطين « عبيديين » پيش از آنكه بر مصر مسلط شوند ، مردى از مشرق زمين بسوى مغرب الاقصى ( تونس و مراكش و اقيانوس اطلس ) مسافرت كرد ، زيرا مهدى فاطمى آغاز حكومتش را از مغرب اقصى شروع كرد و آنگاه به توسعهء آن پرداخت ، و بعد از وى هم ، فرزندانش بر آنجا حكومت داشتند و جزيره خضراء كه مدّتها جزو قلمرو حكومت مهدى فاطمى بوده از سرزمينهاى تحت فرمانروائى آنان بود و اين مسافر ديدار خود از دولت اولاد مهدى فاطمى را بازگو نموده است سپس بعضى ساده‌لوحان شيعه 12 امامى آن را حمل بر صاحب الامر - عجل اللّه فرجه - نموده‌اند و در آن تصرّف كرده‌اند .\r\n10 - در صفحه 9 ( سطر آخر و صفحه 10 سطر اوّل ) نوشته است : ( مب البخارى از موسى بن اسماعيل از ابراهيم از ابن شهاب از خارجة بن ثابت نقل كرده كه گويد : هنگام نوشتن مصحف يك آيه از سوره احزاب را كه از پيامبر خدا - صلّى اللّه عليه و آله - شنيده بودم كه مىخواند ، نيافتم به جستجوى آن پرداختم آن را نزد خزيمة بن ثابت انصارى يافتم كه اين بود :\r\n« رجال صدقوا ما عاهدوا اللّه عليه » .\r\nپس آن را در سوره خودش در مصحف ملحق كرديم . . . تا آخر ) .\r\nحاشيه : اخبار عامه در مورد آيه‌اى كه نزد ابى خزيمه يافته‌اند مختلف است در برخى از آنها آمده كه يك آيه از سوره برائت بوده ، و\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nدر بعضى اخبارشان آمده كه از سورهء احزاب بود ، و هر كدام باشد يافته نشدن آن آيه در نزد غير ابى خزيمه دليل آن نيست كه نزد هيچ‌كس ديگر نبوده [ ممكن است بوده و نخواسته‌اند بدهند و و و 
  ] بلكه آنچه معلوم است اين است كه آن سوره در زمان زندگى پيامبر خدا از آيات فراهم شده بوده ، و بارها بر مردم خوانده شده بود . بگونه‌اى كه چون دو آيه از آن افتاد ، زيد فهميد كه آن سوره ناتمام است لذا به جستجوى آن دو آيه پرداخت تا پيدايشان كرده و اگر شناخته‌شده نبود به جستجوى آنها نمىپرداخت .\r\n11 - در صفحه 12 ( سطر آخر و صفحه 13 سطر اوّل ) نوشته است : ( و يستفاد من مجموع . . . و از روىهم‌رفته تمامى اين اخبار چه آنچه از شيعه و چه آنچه از سنّيها نقل شده بعد از موشكافى در آنها از لفظ و مفهومشان چنين برمىآيد :\r\nقرآنى كه حالا ميان دو جلد است و در شرق و غرب جهان در دسترس مسلمين قرار دارد در زمان زندگانى پيامبر خدا - صلّى اللّه عليه و آله - با اين جمع و ترتيب در دست يكى از صحابه نبوده ، تا آخر ) .\r\nحاشيه : پوشيده نيست كه جمع‌آورى نشدن مصحف بر اين ترتيب كه فعلا موجود است دلالتى بر مطلوب او ندارد زيرا اينكه سوره بقره در ابتداى مصحف و سوره آل عمران بعد از آن و همچنين تا آخر سوره در يك مصحف بين دو جلد باشد ، يا عكس آن به اينكه سوره « ناس » در اوّل مصحف و سوره بقره آخرش باشد يا غير آنها از ترتيبهائى كه مىتوان تصور كرد ، در تحريف آيات اثرى ندارد .\r\nترديدى در اين نيست كه خود آن سوره‌ها در زمان رسول خدا\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nگردآورى و بنامهاى خودش موسوم گرديده بود بگونه‌اى كه چون يكى از آنان مىگفت سوره هود ، يا سوره يوسف ، يا سوره طه ، شنوندگان متوجّه مىشدند چه سوره‌اى را اراده كرده ، و پس از آنكه سوره نوشته شده ، و معروف بوده نبودن اين ترتيب بين سوره‌ها در يك مصحف زيانى ندارد . چون بطور كلّى مىگوئيم همه اين احاديثى كه روايت شده نه بر كاسته شدن از قرآن دلالت دارد ، و نه بر متواتر نبودن قرآن موجود ، بلكه آوردن سه حديث ضعيفى كه ضعفش آشكار است و ما در جلوتر بيان داشتيم در برابر معلوم ارزش و اعتبارى ندارند .\r\nبعلاوه قولى را كه مصنّف كتاب فصل الخطاب در صدد اثباتش بر آمده مخالف يكى از ضروريات مذهب شيعه است . زيرا هيچ‌كس مخالفت نكرده در اين قول كه قرآنى كه بالفعل در دست ما مىباشد متواتر است به اين معنا كه نقل آن از پيامبر خدا - صلّى اللّه عليه و آله - جورى بوده كه دستبرد زدن در آن و دگرگون ساختنش ممكن نبوده براى آنكه ناقلين زياد بوده‌اند ، و آنچه را ايشان مىخواهد اثبات كند اگر درست باشد نكوهش و عيب‌جوئى در تواتر اين قرآن موجود نيز مىباشد . زيرا از اين احاديثى كه روايت نموده فهميده است كه يك مردى كه « زيد بن ثابت » باشد آيات قرآن را از گفتار تك‌تك از مردان بدست آورده و هر جور دلخواهش بوده بر طبق ذوق و سليقه خود آنها را گردآورى نموده و به سوره فلان نامگذارى كرده ، اين وارد كردن عيب است در تواتر قرآن ، و حال آنكه معلوم است كه قرآن متواتر است به اين معنى كه هر سوره‌اى از سوره‌هايش در سينه‌هاى مردم زيادى محفوظ بوده يا در هر دوره‌اى از زمان پيغمبر تا زمان ما به صورت نوشته نزد آنان بوده\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nاست ، و اين بگونه‌اى بوده كه براى احدى تصرف در كلمه‌اى از آن به هيچ وجه امكان نداشته چون در ديدگاه عدّه بيشمارى بوده .\r\n12 - در صفحه 16 ( سطر . . . ) نوشته است : « پس اگر گفته شود چگونه مىشود به كسانى كه آيات را بر روى تكّه و لوح و امثال آن نوشته‌اند . و يا سينه اشخاص اطمينان پيدا كرد » ؟ .\r\nپاسخ داده شده چون آنان مجموعه‌اى را نمودار مىكردند كه معجزه بود و به نظم و ترتيبش همه آشنائى داشتند چون مدت بيست سال شاهد تلاوت آن از پيامبر خدا - صلّى اللّه عليه و آله - بودند ، بنابراين از خطر دروغ‌پردازى در آن ايمن مانده است .\r\nحاشيه : اين سخن حق استوارى است كه عقل او را يارى مىدهد و روايات متواتره بر آن دلالت دارند و اى كاش مىدانستم مطلب به اين روشنى چگونه بر مصنّف اين كتاب پوشيده مانده و آن را در نيافته و به چيزهائى چسبيده كه نيازى را بر طرف نمىكنند .\r\n13 - و در صفحه 12 ( سطر . . . ) نوشته است : « اينكه عبد اللّه بن مسعود مصحف مخصوص معتبرى داشته كه با مصحف موجود ناسازگار بوده مستلزم آن است كه مصحف موجود از جهت اعجاز با همه آنچه بر پيغمبر - صلّى اللّه عليه و آله - نازل شده هم‌آهنگ نباشد ، و اگر چه در مصحف ابن مسعود هم از جهت ترتيب مخالفتى با مصحف امير المؤمنين - عليه السّلام - وجود دارد » .\r\nحاشيه : موجود بودن مصحفى از عبد اللّه بن مسعود ، و ابىّ بن كعب و ديگران دلالت ندارد بر مخالفت داشتن آنها با مصحف معروف مگر در قرائت بعضى به كلماتى و گرنه آنچه با تحقيق بدست آمده و به\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nتواتر معلوم گشته آن است كه عدد سوره‌ها و آيات در تمامى مصحفها با هم يكى هستند ، و فرق ميان آن دو در ترتيب سوره‌ها است مثلا در بعضى مصحفها سوره بقره بعد از سوره آل عمران است و در بعضى مصحفها سوره آل عمران بعد از سوره بقره مىباشد ، يا در قرائت بعض كلمات ، و اداء برخى حروف تفاوت دارند ، و اگر آن مصحفها براى ما به تواتر نقل شده بود قرائت از آنها بر ايمان جايز بود ، نظير اختلاف « قرّاء سبعة » جز اينكه عثمان مردم را بر محور يك قرائت جمع كرد ، و آن قرائتها به تواتر بما نرسيده ، و عثمان گمان كرد جمع كردن مردم بر محور يك قرائت امكان‌پذير است لكن بعدش به ثبوت رسيد كه اين كار ممكن نيست و بعد از او قرّاء در كلمات اختلاف كردند .\r\nپيغمبر - صلّى اللّه عليه و آله - كه بعضى اختلاف در قرائت را برايشان جايز دانست براى اين بود كه امّت به مشقّت نيفتند و اتّفاق در قرائت امكان نداشت و بعضى احاديث كه دلالت دارد بر اينكه مصحف ابن مسعود كلماتى زيادتر از قرآن فعلى دارد جدّا ضعيف است .\r\n14 - در صفحه 113 ( سطر . . . ) نوشته : « حسين بن حمدان حضينى در كتاب الهدايه گفته است : در قرائت عبد اللّه بن مسعود كه پيغمبر - صلّى اللّه عليه و آله - دربارهء حفظ او فرموده است كسى كه بخواهد قرآن را سربسته تازه چنان كه خداوند تبارك و تعالى نازل فرموده بشنود پس بايد آن را از « ابن ام عبده » بشنود ، و « امّ عبده » مادر عبد اللّه بن مسعود است و بسبب او به پدرش خوانده مىشود ، و قرائت او چنين است :\r\n« انّ عليا جمعه و قرآنه فاذا قراناه فاتّبعوا قرانه ثمّ انّ علينا بيانه » .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nحاشيه : پوشيده نيست كه مصحفهاى كهن نقطه و تشديد و حركتها را نداشته بلكه فقط شكل حروف در آنها نوشته بود و « عليا » و « علينا » به يكديگر نزديكند و سهل‌انگارى نويسنده بس بود در جابجا شدن اين دو كلمه بلكه رنگ مداد ، و زبرى كاغذ و كهنه شدنش بعد از نوشتن و عوامل ديگر چه بسا موجب آن مىشوند كه خواننده و بيننده به ترديد بيفتد و « علينا » را « عليا » بخواند .\r\nگذشته از اينكه حديث اوّل و دوم درباره نقل قرائت ابن مسعود با يكديگر مختلفند پس چگونه بر آن اعتماد مىكند ، و بر فرض درستى آن نظير اين اختلافات در قرائت از قرّاء سبعة نيز نقل گرديده .\r\n15 - در صفحه ( 116 - 117 ) نوشته : « كلينى نقل كرده است از محمّد بن يحيى ، از احمد بن علىّ بن حكم ، از عبد اللّه بن فرقه و معلى بن خنيس كه گفته‌اند ما در محضر امام صادق - عليه السّلام - بوديم و ربيعة الرّاى نيز با ما بود ، پس از قرآن سخن به ميان آورديم .\r\nامام صادق - عليه السّلام - فرمود : اگر قرائت ابن مسعود بر طبق قرائت ما نباشد او گمراه و خطاكار است » .\r\nربيعة پرسيد : واقعا خطاكار است ! .\r\nفرمود : « آرى گمراه و خطاكار است » .\r\nحاشيه : « ضالّ » آدم خطاكار و منحرف است در برابر درستكار و هدايت شده به راه ، و هر كه غير از معصوم بطور كلى در حكم بدون خطا نيست لكن اين كلمه در ميان غير عرب‌ها مذمت و دشنام است كه بر شايستگان اطلاق نمىشود و لكن در لغت مانعى از آن نيست بنابراين شخص صالح هم اگر در حكمى اشتباه كند خطاكار است . و\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nوجه استدلال آن كتاب برايم معلوم نشد ابن مسعود بىترديد از صحابهء پرفضيلت است و لكن معصوم نمىباشد و درستى قرائت ابن مسعود ، غير بودن او از صحابه فاضل به چند امر ديگر توقف دارد :\r\n1 - آنچه از او نقل گرديده ثابت شده باشد كه واقعا از خود او صادر گرديده است ، و اين مطلب به ثبوت نرسيده ، زيرا در قرائتها هر آنچه از وى نقل گرديده بخبر واحد ضعيف نقل شده كه احتمال جعل و اشتباه و گمان و تصحيف از نويسندگان و راويان و غير اينها در آنها مىرود .\r\n2 - قرائت او به عنوان اينكه آن از قرآنى است كه به طريق اعجاز نازل شد مسموع شده باشد ، از جهت تفسير و تاويل و دور نمىباشد كه آنچه از وى روايت شده از قبيل تفسير بوده ، و راويان آن را به گمان خود از قرائت شمرده‌اند ، و در رواياتى كه راويشان يكى است مانند اين كار اتفاق مىافتد .\r\n3 - ثابت شده باشد كه اين قرائت او را پيغمبر بيان فرموده و آن نيز معلوم نيست به تواتر ، و گرنه تنها شايسته بودن ابن مسعود ، نه موجب مىشود كه او معصوم باشد و نه سبب آن مىگردد كه هر چه راويان به او نسبت دهند درست باشد .\r\n16 - در ( صفحه 118 سطر . . . ) نوشته : « و از اين اخبار قضيّه ( صغرى و كبرى و نتيجه‌اش ) حاصل مىشود كه شكل آن چنين است اگر ابن مسعود بر طبق قرائت ايشان نخواند پس او خطاكار است ، لكن او خطاكار نيست ، پس قرائت او بر طبق قرائت ايشان است » .\r\nحاشيه : لكن خطاكار نبودن او قطعى نيست چون جز در امام نمىشود كسى هيچ خطائى نكرده باشد ، زيرا همه مىگويند او معصوم\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nنبوده ، پس ناگزير در بعضى كارهايش مرتكب خطا مىشده و لو سهوا .\r\nمعنى « ضالّ » چنان كه جلوتر گفتيم جز خطاكار معنى ديگرى ندارد ، و مدرك منع حضرت از پيروى قرائتهاى او اشتباه و خطاى او است كه مىگفته : « دو سوره قل اعوذ » از قرآن نيست .\r\nدستور پيغمبر - صلّى اللّه عليه و آله - به اينكه دانش قرآن را از او فرا گيريد ، دلالت ندارد بر عصمت او پس اين دستور يكى از مصاديق دستور فراگيرى علم از همه دانشمندان است ، و از چيزهائى كه بالضروره معلوم است اين است كه در زمان پيامبر خدا - صلّى اللّه عليه و آله - در تمام جزيرة العرب آموزگاران قرآن فراوان بودند و منحصر در ابن مسعود نبود و اتفاقى است كه تمامى آنان هم معصوم نبودند ، بلكه قرائت او هم مانند قرائت ديگران است اگر به تواتر ثابت شد جايز است از او گرفته شود ، و گرنه جايز نيست و ترديدى نيست كه امروزه قرائت متواتر منحصر است در مصحفى كه نزد همه مردم معروف است .\r\n17 - و در صفحه 120 . . . نوشته : « امّا دوم براى اينكه قول به تعدّد قرائتها درست نيست » .\r\nحاشيه : اين جمله اصلا معنائى ندارد .\r\n18 - و در صفحه ( 121 ) نوشته : « روايت شده كه ابىّ ابن كعب آيه 24 سوره نساء ( 4 ) » :\r\n« فما استمتعتم به منهنّ الى ( اجل مسمّى ) فآتوهنّ اجورهنّ » ابن عباس نيز همين‌گونه خوانده و صحابه هم نگفتند درست نيست پس اجماعى است » .\r\nحاشيه : اين قرائت از ابن مسعود نيز نقل شده ، و دور نيست\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nسهو در يكى از دو نسبت يا در هر دو از جانب راويان باشد .\r\nاتفاق ايشان ( يعنى صحابه ) بر مصحف زيد - بر فرض صحت ثبوتش - انكار بر ابىّ و ابن عباس است .\r\n19 - و در صفحه ( 122 ) نوشته : « طبرسى گويد : و آيه 112 سوره توبه ( 9 ) « التائبون العابدون الحامدون . . . » ر قرائت ابىّ « التائبين العابدين » به ياء است تا آخر . . .\r\nحاشيه : هرگز معنائى ندارد .\r\n20 - و در صفحه ( 122 ) نوشته : « مصحف ابن عباس قرائت ابى موسى بسم اللّه الرحمن الرحيم اللهم انا نستعينك و نستغفرك . . . تا آخر » .\r\nحاشيه : اين جمله در مصحف ابى موسى همانند دعاى ختم قرآن است كه در مصحف ما نوشته مىشود .\r\n21 - و در صفحه ( 123 ) نوشته : شيخ ابن ابو الحسن شريف در تفسير خودش گويد : ابو داود از ابى ادريس خولانى روايت كرده كه ابو درداء با چند تن از مردم دمشق بسوى شهر مدينه به راه افتادند تا آنان مصحفى را كه به دمشق آورده شده بود به همراه داشتند و با خود مىبردند تا بر ابى بن كعب و زيد ، و على - عليه السّلام - و اهل مدينه عرضه بدارند .\r\nابو الدرداء روزى آن را بر عمر بن الخطاب خواند چون به آيه 26 سوره فتح ( 48 ) : « اذا جعل الذين كفروا فى قلوبهم الحميّة حمية الجاهلية » ( و لو حميتم كما حموا لفسد المسجد الحرام ) را خواند عمر گفت چه كسى اين را بر شما چنين خوانده . ابو الدرداء پاسخ داد :\r\nابى بن كعب . عمر گفت : به ابى بن كعب بگوئيد نزد من بيايد .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nابىّ شتابان و خرامان آمد و عمر به او گفت : اهل شام آيه را اين‌طور خواندند . ابى گفت : من برايشان چنان خوانده‌ام عمر به زيد گفت : تو بخوان . زيد همان قرائت عامّه مردم را خواند ، پس عمر دست به دعا برداشت و گفت : خدايا من هم جز اين نمىدانم . . .\r\nحاشيه : اين نقل دلالت مىكند بر اينكه قرائت زيد متواتر بوده زيرا قرائت او موافق با قرائت همهء مردم بود و اين ماجرا دو سال پيش از آن بوده كه عثمان مردم را بر يك محور قرائت جمع كند .\r\n22 - در صفحه 148 س . . . نوشته : « اخبار زيادى كه مخالفين روايت كرده‌اند اضافه بر آن رواياتى كه در موضوعهاى سابق گذشت صريحا دلالت دارند بر اينكه در مصحف موجود تغيير و نقصانى واقع شده » .\r\nحاشيه : در امثال اين اخبار اگر ما خودمان را فرض كنيم كه در عصر پيامبر - صلّى اللّه عليه و آله - يا عصر صحابه به سر مىبريم به جورى كه توان آن را داريم كه بطور يقين صحت اين قرائت‌ها را بدست آوريم ، و از جهت تواتر نقل‌كنندگان براى ما علم پيدا شد به اينكه مثلا ابن عباس آيه‌اى از قرآن را بر خلاف آنچه در مصحف موجود هست قرائت نموده ، و علم هم بر ايمان پيدا شد كه پيغمبر - صلّى اللّه عليه و آله - آن را براى وى بيان داشته و قرائت معروف را هم انكار نكرده براى ما خواندن هر دو قرائت ( قرائت ابن عباس و قرائت معروف ) جايز است .\r\nاگر چه در يكى از آن دو قرائت كلمه‌اى زياد شده باشد زيرا هر دو قرائت متواتر ( آن‌چنان ) از پيامبر خدا به ثبوت رسيده . و امّا اگر درستى اين نسبت به ابن عباس ثابت نشد يا تقرير پيامبر خدا او را به آن قرائت به تواتر ثابت نشد و احتمال سهو و خطاى او را در حفظ داديم براى ما\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nجايز نيست كه از قرائت متواتر روى بگردانيم و بر قرائت او اعتماد كنيم زيرا همچنان‌كه در زمان ما اتّفاق مىافتد كه بعضى مردم در كلمه يا آيه‌اى از قرآن به غلط و اشتباه مىافتند همچنين مردم در آن دوران هم معصوم نبودند و چه بسا در كلماتى دچار اشتباه مىشدند يا چيزى را كه از قرآن نبود از آن مىپنداشتند . و امّا امثال مصنف از اشخاصى كه بين متواتر و غير آن فرقى نمىگذارند و مىپندارند كه مصحف معروف نيز به نقل واحد به ما رسيده ، هر دو قرائت نزد او يكسان مىباشد و امثال اين احاديث را هم از ادلّهء خود مىشمارند .\r\nاين بود پايان مطالبى كه استاد علّامه شعرانى - قدس سرّه - ما را به آن بهره‌مند نموده از حاشيه‌نويسىهاى ايشان ، بر كتابى كه بنام « فصل الخطاب فى تحريف كتاب ربّ الارباب » ناميده شده .\r\nخداوند ما و شما را از كج‌روى بازدارد .\r\nو ايزد منّان را سپاسگزارم كه توفيق اتمام ترجمه اين اثر نفيس را در تاريخ سه‌شنبه 12 آبان سال 1371 شمسى مطابق 7 جمادى الاولى 1413 قمرى به اينجانب مرحمت فرمود .\r\nعبد العلى بن على اصغر محمّدى شاهرودى\r\n\r\n","description":"","footnote":"","page_name":" 143 ","page_number":143},
  {"content":"\r\n . \r\n","description":"","footnote":"","page_name":" 144 ","page_number":144},
  {"content":"\r\n . \r\n","description":"","footnote":"","page_name":" 145 ","page_number":145},
  {"content":"\r\n . \r\n","description":"","footnote":"","page_name":" 146 ","page_number":146},
  {"content":"\r\n . \r\n","description":"","footnote":"","page_name":" 147 ","page_number":147},
  {"content":"\r\n . \r\n\r\n","description":"","footnote":"","page_name":" 148 ","page_number":148}
  ]