[
  {"content":"\r\n . \r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\nپيش گفتار\r\nانقلاب اسلامى ايران ، بزرگترين و عميق‌ترين انقلاب ارزشى و فكرى بود كه در عصر حاضر رخ داد .\r\nبنيانگذار اين نهضت مقدس اسلامى ، حضرت امام خمينى رضوان اللَّه عليه با پيروزى از حضرت سيدالشهداء عليه السلام با كوتاه كردن دستهاى ستم و سلطه قدرتهاى استكبارى و نوكران آنان از كشور امام زمان ( عج ) به احياى سيره جدّ خود ، رسول اللَّه صلى الله عليه و آله و اصلاح امور امت و تحكيم پايه‌هاى حكومت اسلامى پرداخت و با دستهاى پرتوان خود ، نهالها و نهادهاى پرثمر را يكى پس از ديگرى در سرزمين حاصلخيز جامعهء اسلامى ايران بنا نهاد .\r\nسپاه پاسداران انقلاب اسلامى از خجسته نهالهايى است كه همزمان با شكل‌گيرى نظام مقدس اسلامى به دستور آن پيرعارف و دورانديش تأسيس شد و رسالت عظيم پاسدارى از انقلاب اسلامى و ارزشهاى الهى آن و دفاع از حريم ولايت فقيه را به عهده گرفت .\r\nتحقق اين مأموريت مهم و خطير ، در گرو برخوردارى اين نهاد مقدس از « بينش اسلامى » و « آگاهى سياسى » است كه « آموزش » تأمين كننده آن است .\r\nاز اين رو ، ارتقاء بينش اعتقادى - سياسى سپاه و « تداوم آموزش » براى اين نيروى نظامى مكتبى ، امرى ضرورى و نيازى اجتناب‌ناپذير است .\r\nولّى امر مسلمانان جهان ، حضرت آية اللَّه خامنه‌اى بر اين امر مهم تأكيد كرده چنين مىفرمايد :\r\n« سپاه پاسداران انقلاب اسلامى يك نيروى انقلابى است كه بر پايه دين و تقوى و درك و عمل انقلابى به وجود آمده و وظيفه اساسى نماينده اين جانب در آن عبارت از : نظارت مستمر بر حفظ و استحكام اين پايه اساسى و برخورد با تخلفات و پيشگيرى از آنهاست . » « 1 »\r\nآموزشهاى عقيدتى - سياسى گرچه از ابتداى تأسيس سپاه به شكلهاى مختلف وجود\r\n\r\n\r\n","description":"","footnote":"\r\n( 1 ) - بخشى از حكم مقام معظم رهبرى به حجة الاسلام محمدى عراقى ( روزنامه كيهان ، مورخه ( 6 / 4 / 69 )\r\n","page_name":" 5 ","page_number":5},
  {"content":"\r\n\r\nداشته است ، ليكن اهميت مسأله و نقش زيربنايى آن و دستيابى سپاه به اهداف تعيين شده ، مسؤولين را بر آن داشت تا اين مهمّ را در چارچوب « نظام آموزشى » جامع و فراگير كه در برگيرندهء سطوح مختلف علمى و تخصصهاى گوناگون باشد - تحقق بخشند .\r\n\r\nمقدّمه\r\nآفريدگار جهان براى هدايت انسان ، علاوه بر نور خرد و چراغ عقلى كه در درون وجود او قرار داده است ، يك سلسله معلمان و راهنمايان معصوم و پيراسته از گناه و لغزش نيز ، گمارده است تا در پرتو نور درونى و انوار اين مشعلهاى فروزان از بيرون ، به كمال مطلوب خود برسد .\r\nاين انوار الهى از ابتداى خلقت بشر تاكنون ، راه زندگى و سعادت و كمال را براى بشر روشن ساخته و با ظلمت و تاريكيها نبرد كرده‌اند .\r\nگرچه باب نبوّت و شريعت به وسيله پيامبر خاتم صلى الله عليه و آله ، بسته شد ولى هدايتهاى الهى با رحلت رسول خدا صلى الله عليه و آله قطع نشده و پيوسته به وسيله اوصياى او - كه تعدادشان طبق رواياتى كه عامّه و خاصّه از پيامبر صلى الله عليه و آله نقل كرده‌اند ، دوازده نفر مىباشند - ادامه داشته است .\r\nنخستين نور از اين انوار الهى ، وجود مقدس اميرمؤمنان على عليه السلام است .\r\nآن حضرت در دوران 23 ساله رسالت پس از وجود مقدّس رسول خدا صلى الله عليه و آله بيشترين خدمت را به اسلام و امّت اسلامى كرد و در ميدانهاى مختلف ، شايستگى خود را براى جانشينى رسول خدا صلى الله عليه و آله و عهده دارى منصب امامت به اثبات رسانيد .\r\nدوران زندگانى 63 ساله حضرت على عليه السلام را مىتوان به پنج بخش تقسيم كرد :\r\n- از ولادت تا بعثت پيامبر صلى الله عليه و آله\r\n- از بعثت تا هجرت\r\n- از هجرت تا رحلت پيامبر صلى الله عليه و آله\r\n- از رحلت پيامبر صلى الله عليه و آله تا خلافت ظاهرى\r\n- از خلافت تا شهادت\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nدر دوره‌هاى پيشين و در تجزيه و تحليل تاريخ عصر رسالت ، سه بخش نخست مورد بحث قرار گرفت و به پاره‌اى از خدمات و تلاشهاى حضرت على عليه السلام در اين سه دوره اشاره رفت .\r\nدر اين دوره سعى ما بر آنست كه به تجزيه و تحليل تاريخ زندگى آن حضرت پس از رحلت پيامبر صلى الله عليه و آله به ويژه دوران پنج ساله حكومت آن بزرگوار بپردازيم . ولى از آنجا كه تاريخ زندگى آن حضرت با تاريخ دوران رسالت و تلاشهاى آن حضرت در اين دوران از پيوستگى و ارتباط خاصى برخوردار است ، ابتدا اجمالى از زندگى و فعاليتهاى آن بزرگوار در عصر رسالت را بيان مىكنيم .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n\r\nدرس 1 از ولادت تا رحلت پيامبر صلى الله عليه و آله\r\n\r\n1 - از ولادت تا بعثت : ولادت « 1 »\r\nحضرت على عليه السلام روز جمعه ، سيزدهم رجب ، سال سى ام « عام الفيل » ( ده سال پيش از بعثت ) در خانهء خدا « كعبه » چشم به جهان گشود . پدر اين نوزاد ، « عمران » بزرگ مكّه و رئيس بنى هاشم بود . مادر وى ، فاطمه بنت اسد ، فرزند هاشم ، فرزند عبد مناف بود . او هنگامى كه در حال طواف احساس درد زايمان كرد ، به صورت اعجازآميزى وارد خانهء خدا شد و در آنجا على عليه السلام را به دنيا آورد .\r\nولادت امير مؤمنان عليه السلام در كعبه را عموم محدّثان و مورخّان شيعه و دانشمندان علم انساب ، در كتابهاى خود نوشته‌اند و تاكنون شخص ديگرى به اين فضيلت دست نيافته است . « 2 »\r\n\r\nپرورش در دامان پيامبر صلى الله عليه و آله\r\nزندگانى حضرت على عليه السلام پيش ار ده سال تجاوز نمىكند . حسّاسترين حوادث اين دوره از زندگى آن بزرگوار ، شكل‌گيرى شخصيّت وى به وسيلهء حضرت محمد بن عبداللَّه صلى الله عليه و آله مىباشد . با توجّه به آگاهيهايى كه آن حضرت از آينده داشت و مىدانست على عليه السلام مىبايست پس از خود ، زمام امور امّت اسلامى را به عهده گيرد ، با يك برنامهء حساب شده به منظور تربيت آن حضرت ، ايشان را پس از سن شش سالگى از منزل پدر به منزل خود منتقل ساخت و تحت تربيت مستقيم خويش قرار داد . « 3 »\r\n\r\n\r\n","description":"","footnote":"\r\n( 1 ) - عامّ الفيل ، سالى كه ابرهه و لشكريان فيل سوارش قصد ويران كردن خانهء كعبه را داشتند\r\n( 2 ) - مسأله ولادت على ( ع ) در كعبه را عده‌اى از موّرخان و محدّثان اهل سنت نيز در كتابهاى خود ذكر كرده‌اند . از جمله مسعودى در مروج الذهب ، ج 2 ، ص 349 ، حاكم در مستدرك ، ج 3 ، ص 482 ، آلوسى در شرح قصيدهء عبدالباقى افندى ، ص 15 . براى اگاهى بيشتر از نظرات دانشمندان اهل سنّت به الغدير ، ج 6 ، ص 21 - 23 رجوع كنيد\r\n( 3 ) - سيره ابن هشام ، ج 1 ، ص 262 ، كامل ابن اثير ، ج 2 ، ص 58 ، كشف الغمّة ، ج 1 ، ص 79 ، و تاريخ طبرى ، ج 2 ، ص 312\r\n","page_name":" 8 ","page_number":8},
  {"content":"\r\n\r\nحضرت محمد صلى الله عليه و آله روى علاقه‌اى كه به حضرت على عليه السلام داشت ، هيچگاه از او جدا نمىشد ، حتّى زمانى كه براى عبادت به خارج مكّه مىرفت حضرت على عليه السلام را نيز همراه خود مىبرد . « 1 »\r\nحضرت على عليه السلام خود اين دوران را چنين توصيف مىكند :\r\n« همهء شما از خويشاوندى نزديك من با رسول خدا صلى الله عليه و آله و موقيّت مخصوصى كه نزد آن حضرت داشتم ، آگاهيد و مىدانيد كه من در آغوش پر مهر او بزرگ شده‌ام . به هنگام كودكى پيامبر مرا به دامان مىگرفت ، به سينه مىچسبانيد و من بوى خوش او را استشمام مىكردم ، غذا را مىجويد و در دهانم مىگذاشت . . . » .\r\n« . . . من بسان بچّه ايكه در پى مادر خود مىرود ، به دنبال پيامبر صلى الله عليه و آله مىرفتم ، وى هر روز پرچم يكى از فضائل اخلاقى خود را براى من مىافراشت و دستور مىداد كه از او پيروى كنم . . . » . « 2 »\r\nدر اين دوره حضرت على عليه السلام توانست از اخلاق گرامى و فضائل انسانى پيامبر صلى الله عليه و آله بهرهء زيادى بگيرد ، و تحت رهبرى وى به عاليترين درجات كمال روحى خود برسد .\r\n\r\n2 - از بعثت تا هجرت : نخستين كسى كه اسلام آورد\r\nنخستين افتخار على عليه السلام پيشگام بودن آن حضرت در پذيرفتن اسلام و يا به عبارت صحيح‌تر ، ابراز اسلام ديرينهء خويش بود .\r\nپيش قدم بودن در پذيرش اسلام ، از موضوعاتى است كه قآان روى آن تكيه كرده است . « 3 » حتى كسانى را كه پيش از فتح مكّه ايمان آورده و جان و مال خود را در راه خدا\r\n\r\n\r\n","description":"","footnote":"\r\n( 1 ) - تاريخ طبرى ، ج 2 ، ص 313 و شرح ابن ابى الحديد ، ج 13 ، ص 199\r\n( 2 ) - نهج البلاغه ، خطبه قاصعه ، خ 192 وَ لَقَد كُنتُ اتّبعُه اتّباعَ الفَصيلِ اثرَ امّه ، يَرفَعُ لى كُلّ يَوم مِن اخلاقَهِ عَلَما يَأمُرُنى بِالاقتداءِ بِهِ\r\n( 3 ) - واقعه ، آيه 10 السّابِقُون السّابِقُون اولئِكَ المُقَرَّبون كسانى كه در گرايش به اسلام پيشگام بوده‌اند در كسب رضاى حق ونيل به رحمت وى نيز پيش قدم هستند\r\n","page_name":" 9 ","page_number":9},
  {"content":"\r\n\r\nبذل نموده‌اند ، بر كسانى كه پس از فتح ايمان آورده و جهاد كرده‌اند ، برترى داده است ؛ « 1 » چه رسد به اوّلين مسلمان ، در دورانى كه قدرتى جز قدرت دشمن نبود ؛ از اين نظر سبقت در اسلام ، از افتخاراتى محسوب مىشد كه فضائل ديگر با آن برابرى نمىكرد .\r\nبسيارى از مورّخان نقل كرده‌اند كه : حضرت محمّد صلى الله عليه و آله روز دوشنبه به رسالت مبعوث شد و على عليه السلام روز بعد به وى ايمان آورد . « 2 »\r\nپيش از همه خود پيامبر صلى الله عليه و آله به سبقت على عليه السلام در اسلام تصريح كرده و در مجمع عمومى صحابه فرمود :\r\n« نخستين كسى كه ( در روز رستاخيز ) با من در كنار حوض كوثر ملاقات مىكند ، پيشقدم‌ترين شما در اسلام ، على بن ابيطالب است . » « 3 »\r\nخود آن حضرت نيز در موارد مختلف به اين حقيقت تصريح مىكند .\r\nدر يك جا مىفرمايد :\r\n« در آن روز كه اسلام هنوز به هيچ خانه‌اى راه نيافته بود و تنها پيامبر صلى الله عليه و آله و خديجه مسلمان بودند ، من سومين مسلمان بودم . نور وحى و رسالت را مىديدم و بوى نبوت را مى بوييدم . » « 4 »\r\nو در جاى ديگر مىفرمايد :\r\n« خداوندا ! من نخستين كسى هستم كه به سوى تو بازگشت ، پيام تو را شنيد و ( به دعوت پيامبر تو ) پاسخ گفت . » « 5 »\r\n\r\nفداكارى بى نظير\r\nخوابيدن حضرت على عليه السلام در بستر در شبى كه به « لَيلَةُ المَبيت » معروف است و هنگام هجرت رسول خدا صلى الله عليه و آله از مكّه به مدينه ، صورت گرفت ، يكى ديگر از افتخارات آن\r\n\r\n\r\n","description":"","footnote":"\r\n( 1 ) - حديد ، آيه لا يَستَوى مِنكُم مَن انَفقَ مِن قَبلِ الفَتحِ وَ قاتَلَ ، اولئِك اعظَمُ دَرَجَة مِنَ الذَّينَ انفَقُوا مِنَ بَعدُ وَ قاتَلُوا\r\n( 2 ) - سيره ابن هشام ، ج 1 ، ص 246 ، تاريخ طبرى ، ج 2 ، ص 310 و سنن ابن ماجه ، ج 1 ، ص 57\r\n( 3 ) - مستدرك حاكم ، ج 3 ، ص 136 ، تاريخ بغداد ، ج 2 ، ص 81 و شرح ابن ابى الحديد ، ج 3 ، ص 258 . ارّلُكُم وُروُدا عَلَىَّالحَوضَ اوَّلُكُم اسلاما عَلِىُّ ابنُ ابيطالِبَ\r\n( 4 ) - نهج البلاغه ، خ 192 وَلَم يَجمَع بَيتُ واحِدُ يَومَئِذ فى الاسلامِ غَيرُ رَسُولِ اللّهِ ( ص ) وَ خَديجَةَ وَ انا ثالِثُهُما ارى نُورَالوَحىِ وَ الرِّسالَةِ وَ اشُمُّ ريحَ النبُوَّةِ\r\n( 5 ) - نهج البلاغه ، خ 131 الّلُهمَّ انّى اوَّلُ مَن انابَ وَ سَمعَ وَ اجابَ\r\n","page_name":" 10 ","page_number":10},
  {"content":"\r\n\r\nحضرت است كه تمام مورخان آن را ثبت كرده‌اند .\r\nعلى عليه السلام با جانبازى خويش ، جان پيامبر گرامى صلى الله عليه و آله را - كه دليران قريش تصميم گرفته بودند وى را در آن شب بكشند و بدين منظور خانهء آن حضرت را محاصره كرده بودند - حفظ كرد و خطرها و پيامدهاى آن را بر خويش هموار ساخت .\r\nاين فداكارى چندان مهم و ارزنده بود كه خداوند - طبق آنچه از روايات متعدّد استفاده مىشود - آيه‌اى در اين مقام فرو فرستاد :\r\n« وَ مِنَ النّاسِ مَن يَشترى نَفسَهُ ابتِغاءَ مَرضاتِ اللّهِ وَ اللّهُ رَئُوفُ بِالعِبادِ » « 1 »\r\nيعنى برخى از مردم جان خود را در راه رضايت خداوند مىفروشند و خدا بر بندگان ، مهربان است .\r\n\r\n3 - از هجرت تا رحلت : على عليه السلام امين رسول خدا صلى الله عليه و آله\r\nپيامبر اكرم صلى الله عليه و آله پس از اينكه مأمور شد به مدينه هجرت كند ، در بين افراد خانواده و قبيله‌اش كه كسى را امين‌تر از على عليه السلام پيدا نكرد ، از اينرو او را جانشين خود فرمود تا امانتهاى مردم را - كه در دست آنحضرت بود - به صاحبانش بازگرداند و قرضهايش را ادا كند و دختر گراميش ، حضرت فاطمه عليه السلام و برخى ديگر از زنان را به مدينه آورد .\r\nحضرت على عليه السلام پس از هجرت رسول خدا صلى الله عليه و آله - براى انجام دادن سفارشات آن حضرت - سه روز در مكّه ماند ، سپس به همراه فاطمه مادر خود و فاطمه دختر رسول خدا صلى الله عليه و آله و فاطمه دختر زبير و برخى ديگر ، با پاى پياده به سوى مدينه راه افتاد و در « قبا » « 2 » به پيامبر صلى الله عليه و آله ملحق شد .\r\nوقتى ديدگان رسول خدا صلى الله عليه و آله به على عليه السلام افتاد ، ديد پاهاى آن حضرت - در اثر پياده روى زياد - تاول زده و خون از آن مىچكد . در حالى كه اشك از ديدگانش مىريخت ، على عليه السلام را در آغوش گرفت و براى وى دعا كرد ، آنگاه از آب دهان مبارك بر پاى على عليه السلام كشيد و\r\n\r\n\r\n","description":"","footnote":"\r\n( 1 ) - بقره ، آيه 207\r\n( 2 ) - قبا در دو فرسخى مدينه و محل سكونت قبيله بَنى عَمر وبن عَوف بود ( معجم البلدان ، ج 4 ، ص 301 )\r\n","page_name":" 11 ","page_number":11},
  {"content":"\r\n\r\nآثار جراحت بر طرف شد . « 1 »\r\n\r\nعلى عليه السلام برادر رسول خدا صلى الله عليه و آله\r\nيكى از اقدامات مهّم و پر ثمر رسول اكرم صلى الله عليه و آله پس از هجرت به مدينه ايجاد پيوند برادرى بين مهاجران و انصار بود و براى تمام كسانى كه در مسجد حضور داشتند - بجز على عليه السلام - برادرى تعيين كرد . على عليه السلام به پيامبر صلى الله عليه و آله عرض كرد :\r\n« براى همه برادرى تعيين كردى بجز من ؟ ! »\r\nدر اين هنگام رسول خدا صلى الله عليه و آله جملهء تاريخى خود را كه بيانگر مقام و موقعيّت على عليه السلام در نظر پيامبر صلى الله عليه و آله است ، بيان فرمود :\r\n« سوگند به خدايى كه مرا به حق برانگيخته است ، كار برادرى تو را به تأخير بينداختم مگر براى اينكه تو را برادر خود انتخاب كنم ، تو برادر من در اين جهان و جهان ديگر هستى . » « 2 »\r\n\r\nعلى عليه السلام و پيكار در راه خدا\r\nعلى عليه السلام به خاطر فداكاريها و جانبازيهايش در راه حقّ ، چهره‌اى بىنظير است . وى بجز در غزوه « 3 » تبوك - كه به امر پيامبر صلى الله عليه و آله در مدينه ماند - در بقيهء غزوات ، حضور داشت و غالبا در اثر ايثار و دلاوريهاى آن حضرت ، سپاه اسلام بر سپاه شرك غلبه مىنمود و اگر جانبازيهاى اين پيشتاز اسلام نبود ، چه بسا كفّار و مشركان ، در هر يك ازجنگهاى مختلفى كه براى مبارزه با اسلام تدارك ديده بودند ، چراغ رسالت را به آسانى خاموش كرده و پرچم حقّ را سرنگون ساخته بودند .\r\nاينك گوشه‌اى از فداكاريهاى آن حضرت را در ميدانهاى نبرد ( بدر ، احد ، خندق و خيبر )\r\n\r\n\r\n","description":"","footnote":"\r\n( 1 ) - اعيان الشيعه ، ج 1 ، ص 377 به نقل از سيره حلبى و اسدُ الغابَة\r\n( 2 ) - « وَ الَّذى بَعثَنى بِالحَقِّ ما اخَّرتُكَ الّا لِنَفسى ، انتَ اخى فىِ الدُّنيا و الاخِرَةِ » مستدرك حاكم ، ج 3 ، ص 14\r\n( 3 ) - اصطلاح « غزوه » در جنگهايى به كار گرفته مىشود كه پيامبر صلى الله عليه و آله شخصاً در آنها حضور داشته اسا كه تعداد آنها را بين 26 و 27 غزوه ذكر كرده‌اند و آن جنگهايى را كه پيامبر صلى الله عليه و آله شخصاً حضور نداشت اصطلاحاً « سَرِيّه » مىنامند و تعداد آنها را بين 35 تا 66 سريه ذكر كرده‌اند\r\n","page_name":" 12 ","page_number":12},
  {"content":"\r\n\r\nمرور مىكنيم .\r\n\r\nعلى عليه السلام قهرمان بى نظير جنگ بدر ( براى مطالعه )\r\nحضرت على عليه السلام در جنگ بدر از دو نظر درخشش داشت :\r\n* در نبرد تن به تن : هنگامى كه سه تن از دلاوران سپاه شرك به نامهاى « عُتبَه » ، « شَيبَه » و « وَليد » به ميدان آمده مبارز طلبيدند . به دستور پيامبر صلى الله عليه و آله عُبَيدَةِ بْنِ حارِثْ و حَمْزَةِ بْنِ عَبْدُالْمُطّلِبْ و على بن ابيطالب عليه السلام براى نبرد با آنان به پا خاستند . عبيده با عتبه ، حمزه با شيبه و حضرت على عليه السلام با وليد درگير شدند .\r\nمورّخان نوشته‌اند : على عليه السلام در همان لحظات اوّل ، رقيب خود را به خاك افكند ، آنگاه به كمك حمزه شتافت و حريف او را نيز با شمشير دو نيم كرد و سپس هردو به يارى عبيده رفتند و رقيب او را به هلاكت رساندند . « 1 »\r\nو بدين ترتيب ، در قتل سه قهرمان شرك شركت داشت . خود آن حضرت در نامه‌اى به معاويه اين مسأله را ياد آور شده مىفرمايد :\r\n« شمشيرى كه من در يك روز برجد تو ( عُتْبَه ) و دايى تو ( وَليدْ ) و برادر تو ( حَنْظَلَه ) و عموى تو ( شَيْبَه ) فرود آوردم ، در نزد من است . » « 2 »\r\n* در نبردى عمومى : براساس نوشته مورّخان ، در جنگ بدر هفتاد نفر از سپاه شرك كه تعدادى از آنان مثل : ابُوجَهْل ، امَيَّةِ بْنِ خَلَفْ ، نَضْرِبْنِ حارِثْ و . . . از سران برجستهء كفّار بودند ، كشته شدند . از اين تعداد ، بين 27 تا 35 نفر به شمشير حضرت على عليه السلام به هلاكت رسيدند ، آن حضرت در قتل بقيّه نيز به گونه‌اى نقش داشت . بدين جهت مشركان قريش ، او را « مرگ سرخ » ناميدند ، و اين به خاطر نكبت و ذلّتى بود كه به دست امير مؤمنان عليه السلام دامنگيرشان شده بود . « 3 »\r\n\r\n\r\n","description":"","footnote":"\r\n( 1 ) - الصحيح من سيرة النبى صلى الله عليه و آله ، ج 3 ، ص 191 - 192 ، بحارالانوار ، ج 19 ، صفحات 225 و 290\r\n( 2 ) - همان مدرك\r\n( 3 ) - الصحيح من سيرة النبى صلى الله عليه و آله ، ج 3 ، ص 202 ، مناقب ، ج 2 ، ص 68 و نيز مراجعه شود به بحار ، ج 19 ، صفحات 279 - 276 و 291\r\n","page_name":" 13 ","page_number":13},
  {"content":"\r\n\r\n\r\nحضرت على عليه السلام ، يگانه مدافع پيامبر صلى الله عليه و آله\r\n( براى مطالعه )\r\nدر جنگ احد نيز نقش امير المؤمنين عليه السلام را بايد در دو مرحلهء - پيروزى و شكست مسلمانان - جستجو كرد .\r\n* مرحلهء پيروزى : در اين مرحله ، پيروزى سپاه اسلام و فرار مشركين به دست آن حضرت انجام گرفت . پس از اينكه طلحة بن ابى طلحه اولين پرچمدار قريش با ضربات امام عليه السلام از پاى درآمد ، پرچمداران ديگر يكى پس از ديگرى - تا نه نفر پرچم را به دست گرفتند و همگى با شمشير مولاى متّقيّان على عليه السلام به قتل رسيدند . با كشته شدن پرچمداران ، ارتش قريش پا به فرار گذاشت . « 1 »\r\n* مرحلهء شكست : به علّت سرپيچى بيشتر كمانداران تنگهِ « عَيْنَين » از دستور پيامبر صلى الله عليه و آله و رها كردن آن ، خالد بن وليد با سواره نظامش كوه را دور زد و از تنگه بر مسلمانان فرود آمد . بر اثر ضربات غافلگيرانه و كوبندهء دشمن - در اين مرحلهء از جنگ - هفتاد نفر ازمسلمانان به شهادت رسيده و بقيه - جز چند نفر پا به فرار گذاشتند .\r\nبزرگترين نقش حضرت على عليه السلام در اين مرحله ، حفاظت و دفاع از وجود مقدّس رسول گرامى صلى الله عليه و آله بود .\r\nآن حضرت - در شرايطى كه بجز عدّه‌اى معدود بقيه مسلمانان ، سعى در حفظ جان خود و فرار از ميدان نبرد داشتند و وجود مقدّس پيامبر صلى الله عليه و آله از هر طرف مورد هجوم ارتش قريش قرار گرفته بود - با حمله به سپاه دشمن ، ضمن جلوگيرى از پيشروى آنان ، دسته هايى كه قصد نزديك شدن و ضربه زدن به پيامبر صلى الله عليه و آله را داشتند از دم شمشير مىگذرانيد .\r\nفداكارى امير مؤمنان عليه السلام آنچنان ارزنده بود كه جبرئيل آن را به رسول خدا صلى الله عليه و آله تبريك گفت ، و پيامبر صلى الله عليه و آله با بيان اين جمله كه « عَلِىُ مِنّى وَ انَا مِنْ عَلِىٍ » على از من است و من از على هستم ، فداكارى او را ارج نهاد و با شنيده شدن اين نداى غيبى « لا سَيْفَ الّاذُوالفَقارِ وَ لا فَتى الّا عَلِىُّ » ديگران نيز به عظمت اين فداكارى پى بردند . « 2 »\r\n\r\n\r\n","description":"","footnote":"\r\n( 1 ) - بحارالانوار ، ج 20 ، ص 51 - 50 و الصحيح من سيرة النبى صلى الله عليه و آله ، ج 4 ، ص 218 - 213\r\n( 2 ) - مراجعه شود به تاريخ طبرى ، ج 2 ، ص 514 ، كامل ابن اثير ، ج 2 ، ص 154 ، و شرح ابن الحديد ، ج 14 ، ص 250 با اندكى اختلاف\r\n","page_name":" 14 ","page_number":14},
  {"content":"\r\n\r\nخود آن حضرت در بخشى از سخنانش در جمع گروهى از اصحاب ، به فداكارى خود چنين اشاره مىكند :\r\n« هنگامى كه ارتش قريش بر ما حمله كرد ، انصار و مهاجر ، راه خانهء خود را گرفتند و من با بيش از هفتاد زخم ، از آن حضرت دفاع كردم . » « 1 »\r\nعلى عليه السلام در دفاع از پيامبر صلى الله عليه و آله به قدرى پافشارى كرد كه شمشير او شكست و رسول خدا صلى الله عليه و آله شمشير خود را كه « ذوالْفَقار » نام داشت ، به وى مرحمت نمود و امام عليه السلام با آن به جهاد خود در راه خدا ادامه داد . « 2 »\r\n\r\nنقش امير مؤمنان عليه السلام در جنگ خندق\r\n( براى مطالعه )\r\nمحاصرهء مدينه ، توسط بيش از ده هزار سپاه « احْزاب » حدود يك ماه طول كشيد .\r\nسرانجام دشمن چاره‌اى جز اين نديد كه نيروهاى سرسخت و قدرتمند خود را به هر وسيله‌اى شده از خندق عبور دهد .\r\nبه دنبال اين تصميم ، « عَمْرِو بْنِ عَبْدِوَدّ » قهرمان نامى عرب به همراه پنج تن ديگر ، از نقطهء كم عرض خندق عبور كردند و مبارزه طلبيدند . على عليه السلام براى نبرد با عمرو و پاسخ به نعره هايش ، گام پيش نهاد . و سرانجام پس از نبردى شديد ، دلاورترين جنگجوى عرب - كه او را با هزار مرد جنگى برابر مىشمردند - با شمشير على عليه السلام به خاك افتاد . همراهان عمرو چون چنين ديدند پا به فرار گذاردند و آنكه نتوانست فرار كند ( نَوْفَل ) با ضربت اميرالمؤمنين عليه السلام به عمرو ملحق شد .\r\nمرگ عمرو بن عَبْدوَدّ ( و برخى عوامل ديگر ) ، باعث شد كه شور جنگ به خاموشى گرايد و احزاب مختلف هر كدام به فكر بازگشت به خانه‌هاى خود بيفتند .\r\nبراى بيان ارزش فداكارى حضرت على عليه السلام در اين جنگ ، تنها به سه جمله از رسول\r\n\r\n\r\n","description":"","footnote":"\r\n( 1 ) - بحارالانوار ، ج 20 ، ص 70 و خصال صدوق ، مترجم ، ج 2 ، ص 127\r\n( 2 ) - همان مدرك ، ص 54 ، بنقل از تفسير على بن ابراهيم\r\n","page_name":" 15 ","page_number":15},
  {"content":"\r\n\r\nگرامى صلى الله عليه و آله كه در سه مرحلهء اين نبرد ، دربارهء آن حضرت فرمود ، اكتفا مىكنيم .\r\n* هنگام عزيمت على عليه السلام به ميدان فرمود : « خدايا ! در روز بدر « عُبَيْدَه » و در احد « حَمْزَه » را از من گرفتى ، اكنون على عليه السلام را از آسيب حفظ فرما . » سپس اين آيه را خواند . « ربِّ لاتَذَرنى فَرْداً وَ انْتَ خَيْرُ الْوارثينَ » « 1 »\r\n* هنگام رويارويى با عمرو فرمود :\r\n« بَرَزَ الْايمانُ كُلُّه الَى الشِّركِ كلِّهِ »\r\nدو مظهر كامل ايمان و شرك روبه رو شدند . « 2 »\r\n* پس از مراجعت پيروزمندانهء وى فرمود :\r\n« لَوْ وُزِنَ الْيَومُ عَمَلُكَ بِعَمَلِ امَّةِ مُحَمَّدٍ صلى الله عليه و آله لَرَجَعَ عَمَلُكَ بِعَمَلِهِمْ . . . »\r\nاگر عمل امروز تو با اعمال تو با اعمال ( پسنديدهء ) همهء امّت محمّد صلى الله عليه و آله مقايسه شود ( بى ترديد ) بر آنها برترى خواهد داشت . « 3 »\r\n\r\nحضرت على عليه السلام فاتح خيبر\r\n( براى مطالعه )\r\nپيامبر اكرم صلى الله عليه و آله « خَيْبَر » مركز يهوديان را محاصره كرد . در ابتداى اين غزوه على عليه السلام به خاطر چشم درد ، از جنگ ناتوان بود . از اين جهت رسول گرامى صلى الله عليه و آله پرچم را به دو تن از مسلمانان داد ، ولى آن دو هر كدام پس از ديگرى بدون كسب پيروزى ، بازگشتند .\r\nپيامبر صلى الله عليه و آله فرمود : پرچم از آن اينان نبود ، على عليه السلام را بياوريد ! به عرض رسيد : او درد چشم دارد . فرمود : او را بياوريد ، او مردى است كه خدا و پيامبرش را دوست دارد و خدا و پيامبرش نيز او را دوست دارند . « 4 »\r\nوقتى على عليه السلام به حضور پيغمبر صلى الله عليه و آله رسيد ، رسول خدا صلى الله عليه و آله ضمن دعا براى وى از آب دهان مبارك بر چشم او كشيد ، درد بر طرف شد . آنگاه پرچم را برافراشت و به ميدان رفت .\r\nدلاوران يهود از درون « دژ » بيرون آمدند ، حارث برادر مدحب نعره زنان به سوى امام عليه السلام\r\n\r\n\r\n","description":"","footnote":"\r\n( 1 ) - بحارالانوار ، ج 20 ، ص 215\r\n( 2 ) - همان مدرك\r\n( 3 ) - همان مدرك ، ص 205\r\n( 4 ) - « . . . ارُونيِه تُرُونى رَجُلًا يُحِبُّ اللّهَ وَ رَسُولَهُ وَ يُحِبُّهُ اللّهُ وَ رَسُولُهُ . . . . » ارشاد مفيد 66\r\n","page_name":" 16 ","page_number":16},
  {"content":"\r\n\r\nشتافت ولى پس از لحظاتى پيكر مجروح او بر خاك افتاد . مرگ برادر ، مرحب را سخت متأثر كرد ، لذا براى گرفتن انتقام ، در حالى كه غرق در سلاح بود به نبرد حضرت على عليه السلام آمد .\r\nپس از گفت و شنودى كه بين آن دو انجام گرفت چيزى نگذاشت كه شمشير برندهء قهرمان اسلام بر فرق مَرْحَبْ فرود آمد و او را به خاك افكند . ديگر دلاوران يهود ، گريخته و به درون قلعه پناه بردند و در را بستند . امام عليه السلام فراريان را تعقيب كرد و چون در را بسته ديد ، با قدرت الهى درى را كه بيست تن مىبستند يك تنه از جا كند و بر روى خندق قلعهء يهوديان افكند ، تا سربازان اسلام ، از آن گذشتند و آن لانهء فساد و كانون خطر را در هم كوبيدند . « 1 »\r\nو از آنجايى كه پيروزى چشمگير مسلمانان در غزوهء « خَيْبَر » در پرتو فداكارى و دلاورى امير مؤمنان على عليه السلام به دست آمد ، آن حضرت را « فاتح خيبر » مىنامند .\r\n\r\nحضرت على عليه السلام و جانشينى پيامبر صلى الله عليه و آله\r\nبدون ترديد يكى از بزرگترين و مهم‌ترين مسائل اسلامى ، مسألهء رهبرى امّت و ولايت و سرپرستى امور مسلمانان است . به لحاظ همين اهميت ، پيامبر اكرم صلى الله عليه و آله سعى داشت مسأله رهبرى آيندهء جامعهء اسلامى را در زمان حيات خود حل كند لذا از اولين روز « دعوت » ، مسأله ولايت را همراه توحيد و نبوّت ، صريحاً بيان فرمود . و بر اساس مجموعهء خصوصيات و فضائل و كمالاتى كه در وجود مقدس على عليه السلام بود ، از سوى خدا فرمان داشت تا سرپرستى و ولايت على عليه السلام را بر امور دين و دنياى مسلمانان ، و جانشينى وى را پس از خود ، اعلام نمايد .\r\nرسول گرامى صلى الله عليه و آله اين رسالت الهى را در موارد گوناگون ، اعلام فرمود و ما - به منظور رعايت اختصار - تنها به سه مورد آن اشاره مىكنيم .\r\nحديث يَوْمُ الدّار\r\nحديث منزلت\r\n\r\n\r\n","description":"","footnote":"\r\n( 1 ) - ارشاد مفيد ، ص 65 و بحارالانوار ، ج 21 ، ص 14\r\n","page_name":" 17 ","page_number":17},
  {"content":"\r\n\r\nحديث غدير\r\n- حديث يَوْمُ الدّار\r\nپس از گذشت سه سال از بعثت ، با نزول آيهء « وَ انْذِرْ عَشيرَتَكَ الاقْرَبينَ » « 1 » رسول خدا صلى الله عليه و آله مأمور شد نخست ، خويشاوندان خود را به اسلام دعوت كند . بدين منظور على عليه السلام به فرمان پيامبر صلى الله عليه و آله حدود چهل تن از سران بنى هاشم ، از جمله : ابوطالب ، ابولهب ، عباس ، حمزه و . . . را مهمان كرد . رسول اكرم صلى الله عليه و آله پس از صرف غذا فرمود :\r\n« اى فرزندان عبدالمطلّب ! در بين جوانان عرب كسى را سراغ ندارم كه بهتر از آنچه من برايتان آورده‌ام . خدا فرمان داده است تا شما را به سوى او بخوانم .\r\nكداميك از شما در اين راه مرا يارى خواهد كرد تااو ، برادر ، وصىّ و جانشين من گردد ؟ »\r\nپيامبر صلى الله عليه و آله اين تقاضا را سه بار تكرار كرد و هر سه بار تنها على عليه السلام برخاست و اعلام آمادگى كرد .\r\nدر اين هنگام ، رسول گرامى صلى الله عليه و آله فرمود :\r\n« همانا اين ( اشاره به على عليه السلام برادر ، وصىّ و جانشين من است . سخنش را بشنويد و از او اطاعت كنيد . » « 2 »\r\n- حديث منزلت\r\nتنها غزوه اى كه على عليه السلام به دستور پيامبر صلى الله عليه و آله در آن شركت نكرد ، بلكه به عنوان جانشين آن حضرت ، و به منظور پيشگيرى از حوادث احتمالى ، در مدينه ماند ، غزوهء تبوك بود .\r\nوقتى منافقان از تصميم رسول خدا صلى الله عليه و آله آگاه شدند ، دست به شايعه پراكنى زدند كه روابط على عليه السلام با پيامبر صلى الله عليه و آله تيره شده و وى موردبى مهرى رسول خدا صلى الله عليه و آله قرار گرفته است . على عليه السلام پس از اطلاع از نقشهء شوم آنان براى تكذيب گفتارشان ، خود را به\r\n\r\n\r\n","description":"","footnote":"\r\n( 1 ) - شعراء ، آيه 214\r\n( 2 ) - تاريخ طبرى ، ج 2 ، ص 321 - 320 ، كامل ابن اثير ، ص 63 - 62 و الغدير ، ج 2 ، ص 278\r\n","page_name":" 18 ","page_number":18},
  {"content":"\r\n\r\nپيامبر صلى الله عليه و آله رسانيد و آن حضرت را از جريان آگاه ساخت . رسول گرامى صلى الله عليه و آله ضمن دستور مراجعت ، با جملهء تاريخى خود ، مقام و موقعيت على عليه السلام را نسبت به خود چنين بيان كرد :\r\n« آيا راضى نمىشوى كه نسبت به من مانند هارون ، نسبت به موسى باشى ؟ جز اينكه پس از من پيامبرى نيست . » « 1 »\r\n- حديث غدير\r\nرسول گرامى اسلام صلى الله عليه و آله پس از بازگشت از « حَجَّةُ الْوِداع » در سال دهم هجرت ، روز هيجدهم ذى الحجه در محلى به نام « غدير خم » طبق فرمان خدا « 2 » دستور داد ، همهء مسلمانان توقف كنند . سپس در حضور بيش از صد هزار نفر پس از ستايش خداوند و در ادامهء خطبه‌اى مفصّل فرمود : مردم ! سزاوارترين فرد بر مؤمنان از خود آنها كيست ؟\r\nگفتند : خدا و پيامبرش بهتر مىدانند . فرمود : خداوند برمن ولايت دارد و من برمؤمنان و بر آنها از خودشان اولى و سزاوارترم .\r\nآنگاه در حالى كه دست على عليه السلام را بالابرده بود و جمعيّت ، آن حضرت را در كنار پيغمبر صلى الله عليه و آله مىديدند ، فرمود : « هركه من مولا و سرپرست اويم على عليه السلام مولا و سرپرست اوست » « 3 » و اين جمله را سه بار تكرار كرد .\r\nسپس اضافه فرمود :\r\n« پروردگارا ! دوست بدار آنكه على عليه السلام را دوست بدارد و دشمن بدار كسى را كه على عليه السلام را دشمن بدارد . خداوندا ! ياران على عليه السلام يارى كن و دشمنان او را خوار نما . » « 4 »\r\n\r\n\r\n","description":"","footnote":"\r\n( 1 ) - اما تَرْضى انْ تَكُونَ مِنّى بِمَنْزِلَةِ هارُون مِنْ مُوسى الّا انَّهُ لا نَبِىَّ بَعْدى\r\n( صاحب غاية المرام در ص 152 - 107 يكصد و هفتاد طريق از محدثان را كه حديث منزلت را نقل كرده‌اند ، آورده كه يكصد طريق آن از اهل سنّت است . المراجعات نيز در ص 141 - 139 ، حديث را از صحيح مسلم و بخارى و سنن ابن ماجه و مستدرك حاكم و كتب ديگر اهل سنّت نقل كرده است\r\n( 2 ) - يا ايُّها الَّرسُولُ بلِّغْ ما انْزِلَ الَيْكَ مِنْ رَبِّكَ وَ انْ لَمْ تَفْعَلْ فَما بَلَّغْتَ رِسالَتُه وَ اللّهُ يَعْصِمُكَ منَ النّاس مائده ، آيه 67\r\n( 3 ) - « مَنْ كُنْتُ مَوْلاهُ فَهذا عَلِىٌ مَوْلاه »\r\n( 4 ) - « الّلهُمَّ والِ مَنْ والاهُ وَ عادِ مَنْ عاداهُ وَانْصُرْ مَنْ نَصَرَهُ وَاخْذُلْ مَنْ خَدْلَهُ » مراجعه شود به الغدير ، ج 1 ، ص 11 - 9\r\n","page_name":" 19 ","page_number":19},
  {"content":"\r\n\r\n\r\nپرشس\r\n1 - ادوار مختلف تاريخ زندگى حضرت على عليه السلام را بنويسيد .\r\n2 - مهمترين حادثهء زندگى امام عليه السلام قبل از بعثت چه بود ؟ ب بيانى از سخنان خود امام مختصرا توضيح دهيد .\r\n3 - دو امتياز و افتخار از امتيازات امام عليه السلام پس از بعثت و قبل از هجرت را بر شماريد .\r\n4 - نقش حضرت على عليه السلام درجنگ بدر را ذكر كنيد .\r\n5 - جملاتى كه پيامبر اسلام صلى الله عليه و آله در غروهء احزاب درمورد على عليه السلام فرمود چه بود ؟\r\n6 - حديث « يَوْم الدّار » را مختصرا توضيح دهيد و چگونگى دلالت آن بر مسأله جانشينى امام عليه السلام از پيامبر را ذكر كنيد .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\nدرس 2 از رحلت پيامبر صلى الله عليه و آله تا خلافت ظاهرى « 1 »\r\nبررسى برخى حوادث كلى و سازنده از زندگى اميرمؤمنان عليه السلام در زمان حيات پيامبر صلى الله عليه و آله فهرست وار به پايان رسيد . ولى به جهت محدوديّت زمانى بسيارى از حوادثى كه امام عليه السلام در اين مراحل با آنها رو به رو بود ، ناگفته ماند . « 1 » اينك دنبالهء بررسى تاريخ اسلام پس از رحلت پيامبر صلى الله عليه و آله .\r\n\r\nتكذيب رحلت پيامبر صلى الله عليه و آله\r\nپس از رحلت پيامبر گرامى صلى الله عليه و آله نخستين واقعه‌اى كه مسلمانان با آن رو به رو شدند موضوع تكذيب رحلت آن حضرت توسط عمر بود ، كه در برابر خانهء رسول خدا صلى الله عليه و آله فرياد زد : هر كس بگويد پيامبر صلى الله عليه و آله رحلت كرده است ، با اين شمشير گردنش را مىزنم . و سخنان ابن عبّاس و ديگران ، و قرائت آيه‌اى كه حاكى از اين بود كه پيامبر صلى الله عليه و آله مانند همه مىميرد ، در وى اثر نكرد ، تا لحظه اى كه ابوبكر - كه در بيرون مدينه بود - سر رسيد . وى بدون اعتنا به فريادهاى عمر وارد خانهء پيامبر صلى الله عليه و آله شد ، و پس از اينكه روى آن حضرت را باز كرد و بوسيد ، به مسجد بازگشت و اعلام كرد كه رسول خدا صلى الله عليه و آله رحلت كرده است ، سپس همان آيه را تلاوت نمود . عمر گفت : مثل اينكه من تاكنون اين آيه را نشنيده بودم .\r\n\r\nحادثهء غير منتظره\r\nلحظاتى كه على عليه السلام مشغول غسل پيامبر صلى الله عليه و آله بود و مسلمانان در انتظار پايان يافتن مراسم غسل و كفن بودند و خود را براى خواندن نماز بر پيكر مطهّر وى آماده مىكردند ، خبر آوردند كه جمعيتى در « سَقيفَهء بنى ساعِدَهْ » جمع شده و دربارهء انتخاب خليفه بحث\r\n\r\n\r\n","description":"","footnote":"\r\n( 1 ) - آنچه در ارتباط با زندگى امير المؤمنين عليه السلام در زمان حيات رسول اللَّه صلى الله عليه و آله اتفاق افتاده است به اختصار در تاريخ عصرنبوّت آمده است\r\n","page_name":" 21 ","page_number":21},
  {"content":"\r\n\r\nمىكنند و نام سعد بن عباده ( رئيس خزرجيان ) براى خلافت برده مىشود . عمر و ابوبكر توسط دو نفر از اوسيها به نامهاى « مُعَنِ بْنِ عَدىّ » و « عُوَيْمِ بْنِ ساعِدَهْ » كه با سعد بن عباده خزرجى كدورتى داشتند از اجتماع انصار در سقيفهء بنى ساعده خبر دار شدند ، سپس باعجله ، در حالى كه نگران بودند به همراه ابو عبيده وارد سقيفه شدند . عمر خواست سخن آغاز كند و زمينه را براى خلافت ابوبكر آماده سازد ولى ابوبكر مانع شد و گفت : اگر من چيزى را فرو گكذاشتم تو جبران كن . آنگاه خود شروع به سخن كرد و بعد از شهادت به وحدانيت خدا و رسالت پيامبر صلى الله عليه و آله گفت :\r\n« ما مهاجرين ، اولين كسانى بوديم كه اسلام آورديم و ساير مردم در اين قسمت پيرو ما مىباشند . ما طايفهء رسول خدا صلى الله عليه و آله ، مركز قبائل عرب ، و نقطهء ارتباط آنان هستيم . شما انصار نيز ياران خداو رسول او هستيد ، پشتيبان پيامبر صلى الله عليه و آله و سرداران ما هستيد و در دين و منافع آن با ما شريك مىباشيد . شما سزوارترين مردم به راضى بودن ، درمقابل خواستهء خدا و تسليم در برابر آنچه كه خداوند براى برادران مهاجر شما خواسته ، مىباشيد ، و نبايد دربارهء آنها حسادت ورزيد . شما در سختيها نيروهاى خود را جهت پيشبرد اسلام به كار گرفتيد ، پس نبايد به دست خود اين دين را از بين ببريد . من شما را به سوى ابو عبيده و عمرمى خوانم ، و هر دو را شايسته مىدانم . . . » « 1 »\r\nدر اين هنگام آن دو گفتند :\r\n« سزاوار نيست احدى از مردم بر تو تقدّم جويد ، تو يار غار پيامبر صلى الله عليه و آله هستى . . . » .\r\n\r\nنكاتى در مورد خطابه ابوبكر\r\nدر اينجا لازم است نكاتى را در مورد خطابه ابوبكر يادآور شويم : « 2 »\r\n\r\n\r\n","description":"","footnote":"\r\n( 1 ) - الامامة و السياسة ، ج 1 ، ص 13 ( با اختصار )\r\n( 2 ) - لازم به تذكر است كه عمر بعداً در مورد خطابه ابوبكر اظهار نظر كرد و گفت : هيچ گونه طرح و نقشه‌اى را در طول راه در نظر آماده نكرديم مگر آنكه عين آن يا بهتر از آن را ابوبكر به زبان آورد . « ما من شى ء كنت\r\n","page_name":" 22 ","page_number":22},
  {"content":"\r\n\r\n* ابوبكر نخست مهاجران را تعريف كرد ، تا عظمت آنان را در ذهن انصار تثبيت نمايد ، سپس تا حد ممكن از انصار نيز تمجيد كرد و خود را به صورت داور منصف و بى طرف نشان داد ، در نتيجه نظر انصار را به سوى خويش جلب كرد .\r\n* بر خلاف ترديدى كه نسبت بع مسأله حلافت در روحيهء انصار بود ، ابوبكر به طور جزم ، خلافت مهاجران را خواست خداوند بلكه بالاتر ، به عنوان قضاى حتمى پروردگار ، معرفى كرد و زمينهء هرگونه ترديد را منتفى ساخت .\r\n* وى پس از اينكه خلافت را حقّ مسلم مهاجران دانست ، هر نوع فعالّيت انصار را در اين رابطه پيمان شكنى با خدا و از بين بردن دين ، اعلام كرد\r\n* ابوبكر در پايان سخنانش مخاطبان را به عمر و ابو عبيده متوجه ساخت طبعاً آنان او را مقدّم مىداشتند و گويا قبلًا آنان مسألهء تعيين شحص خليفه را بين خود حلّ كرده بودند . « 1 »\r\n\r\nعكس العمل انصار\r\nسخنان حساب شدهء ابوبكر ، سبب شد انصار از موضع قبلى خود تنزل كرده ، در برابر مهاجران سر فرود بياورند ، تنها حُبابِ بْنِ مُنْذَرْ ( از انصار ) برخاست و تهديد كرد كه اگر مهاجران با انصار سازش نكنند ما حكومت مستقلى به وجود خواهيم آورد . ولى عمر بلافاصله با استفاده از نقطه ضعف كلام او برخاست و گفت :\r\n« هيهات كه دو شمشير در يك غلاف نمىگنجد ، به خدا سوگند عرب راضى نمىشود حكومت به شما واگذار شود و در حالى كه پيغمبر صلى الله عليه و آله از شما نيست . » « 2 »\r\nو سرانجام پس از كشمكشهاى فراوانى كه بين مهاجران و انصار بر سر كسب قدرت ، پديد آمد و اختلاف و رقابتى كه دو قبيله اوس و خزرج ( از انصار ) با هم پيدا كردند رئيس قبيلهء اوْسْ اسَيْدِبْنِ حُضَيْر به سوى مهاجران اظهار تمايل كرد و به دنبال او بَشيرِ بْنِ سَعْد\r\n\r\n\r\n","description":"","footnote":"\r\n( 1 ) - طرحهاى رسالت ، ج 1 ، 257 - 255 با اختصار\r\n( 2 ) - الامامة و السياسة ، ج 1 ، 21 - 16 و كامل ابن اثير ، ج 2 ، ص 329 - 328\r\n","page_name":" 23 ","page_number":23},
  {"content":"\r\n\r\nخزرجى نيز مردم را براى بيعت با مهاجران تحريك نمود ، در نتيجه كفهء خلافت به نفع ابوبكر سنگين شد و وى با پنج رأى به عنوان خليفه انتخاب شد . « 1 »\r\nنتيجه‌اى كه پس ار بررسى اجمالى اين حادثه مىتوانيم بگيريم اين است كه جريان سقيفه و انتخاب ابوبكر ، بر اساس اصول و ضوابط يك انتخاب صحسح نبوده است .\r\nسرعت عملى كه در جريان اين حادثه روى داد ، نه براى هيچ متفكّرى مجالى گذاشت تا دربارهء آن فكر كند و نه به هيچ مخالفى ميدان داد كه بر مدّعاى خود دليل اقامه كند . اين شتابزدگى عوامل صحّت انتخاب را - حتى نسبت به حاضران در سقيفه - سلب كرد ، و از آغاز تا انجام ، عواطف و احساسات در آن حكومت مىكرد . گذشته از آن ، در شرايطى صورت گرفت كه بقيهء مسلمانان در بى خبرى محض فرار داشتند و برخى از آنان اگر خبردار هم مى شدند به خاطر اشتغال به مراسم تجهيز رسول خدا صلى الله عليه و آله نمىتوانستند شركت كنند .\r\nاجتماعى كه به منظور تعيين جانشين پيامبر صلى الله عليه و آله تشكيل شده ، حاقل بايستى كسى كه براى پيغمبر صلى الله عليه و آله به منزلهء هارون نسبت به موسى بوده ( يعنى على بن ابيطالب ) ، در پيشاپيش اجتماع كنندگان به همراه خاندانش ، وجود مىداشت . در صورتى كه مىبينيم اين حادثه از آغاز تا انجام ، بدون حضور بنى هاشم و در رأس آنان ، امير مؤمنان على عليه السلام انجام گرفت .\r\nگذشته از اين ، اصل تشكيل چنين جلسه‌اى و تصميم‌گيرى درباره مسألهء رهبرى خارج از چارچوب وظيفهء مسلمانان و نظام « شورا » است . منصب جانشينى پيامبر صلى الله عليه و آله همچون منصب « رسالت » الهى است و رسول خدا صلى الله عليه و آله در زمان حيات خود به امر پروردگار تكليف آن را روشن كرده بود . بنابراين آنچه در « سقيفهء بنى ساعده » اتفاق افتاد حركتى بر خلاف فرمان الهى و سيرهء پيامبر اكرم صلى الله عليه و آله بود .\r\nچطور ممكن است بپذيريم كه رسول خدا صلى الله عليه و آله در قبال اينده اسلام تكليفى نداشته و آن\r\n\r\n\r\n","description":"","footnote":"\r\n( 1 ) - اين پنج رأى عبارت بود از سه راى خود آنان كه ابوبكر و عمر و ابو عبيده باشند و دو ر . ى انصار كه عبارت بودنداز بشير بن سعد و اسد بن حُضَير و غير از اين پنج نفر بقيه دنباله رو بودند كه رئيس قبيله به هر كس رأى مىداد آنان نيز بدون تأمل و تفكر رأى مىدادند و هيچ گونه استقلالى در رأى نداشتند\r\n","page_name":" 24 ","page_number":24},
  {"content":"\r\n\r\nرا به دست تقدير و شرايط و احوال سپرده است .\r\nپيامبرى كه در روزهاى نخست دعوت مسأله جانشينى خود را در كنار مسألهء رسالتش مطرح مىكند .\r\nپيامبرى كه وقتى براى چند روز ( مدينه ) را ترك مىكند ، فردى را به عنوان جانشين تعيين مىنمايد .\r\nپيامبرى كه وقتى « مكّه » را فتح مىكند فورى فردى را به فرماندارى آن مىگمارد . چنين پيامبرى چگونه ممكن است امّت را سركردان و بدون پيشوا بگذارد ؟ !\r\nبا توجّه به خطراتى كه پيش بينى مىشد ، خطر بازگشت به جاهليّت ، خطر منافقان و خطر دشمنان قسم خورده اسلام از يهود و مسيحيان و . . .\r\nاحساس اين خطرها ، مسأله‌اى نبود كه بر هيچ پيشواى فكرى و سياسى اى پوشيده باشد ، چه رسد به خاتم الانبياء صلى الله عليه و آله و اين تصور كه آن حضرت على رغم درك خطرات ناشى از عدم تعيين جانشين ، دوست نداشت اسلام را از چنين خطراتى حفظ كند ، نمىتوانيد بر شخصيَّتى چون رسول اكرم صلى الله عليه و آله منطبق باشد .\r\n\r\nعكس العمل امام عليه السلام در برابر جريان سقيفه\r\nاجتماع سقيفه بابيعت عده‌اى از انصار و مهاجران با ابوبكر ، به پايان رسيد و براى گرفتن بيهت عمومى رهسپار مسجد شدند . در بين راه عمر در پيشاپيش جمعّيت حركت مىكرد و به هركس مىرسيد او را وادار به بيعت با ابوبكر مىنمود . « 1 »\r\nحضرت على عليه السلام كه هنوز مشغول مراسم كفن و دفن پيغمبر صلى الله عليه و آله بود ، از سر و صداى جمعيت از جريان مطّلع شد ، و پس از آنكه استدلال و حجت مهاجران براى شايستگى خلافت ، به او گفته شد ( كه آنها به خويشاوندى پيامبر صلى الله عليه و آله و اينكه خليفه بايد از قريش و از شاخه‌هاى درخت نبوت باشد ، احتجاج كرده‌اند ) فرمود :\r\n« اينها به درخت استناد كردند ، ولى ميوه و ثمرهء آن را نابود ساختند . » « 2 »\r\nدومين عكس العمل امام عليه السلام پس از دفن پيامبر صلى الله عليه و آله بود . حضرت على عليه السلام و دومين عكس\r\n\r\n\r\n","description":"","footnote":"\r\n( 1 ) - شرح ابن ابى الحديد ، ج 2 ، ص 56\r\n( 2 ) - « احْتَجُّوا بِالشَّجَرَةِ وَ اضاعُوا الثَّمَرَةَ » نهج البلاغه ، خ 66\r\n","page_name":" 25 ","page_number":25},
  {"content":"\r\n\r\nالعمل امام عليه السلام پس از دفن پيامبر صلى الله عليه و آله بود . حضرت على عليه السلام و تعداد زيادى از بنى هاشم و ديگران در مسجد نشسته بودند . برخى از كسانى كه ابوبكر بيعت كرده بودند به دور آن حضرت و بنى هاشم جمع شدند و گفتند :\r\n« طايفهء انصار و كسان ديگر با ابوبكر بيعت كرده‌اند ، شما نيز با او بيعت كنيد و گرنه دربارهء شما با شمشير حكم مىكنيم . »\r\nحضرت على عليه السلام در جواب آنان فرمود :\r\n« من براى اين بيعت سزوارترم ، شما بايد با من بيعت كنيد ، شما به موجب قرابت با رسول خدا صلى الله عليه و آله خلافت را از انصار گرفتيد ، آنها هم اين حق را به شما تسليم كردند ، من نيز با شما چنين استدلال مىكنم . من در زمان حيات رسول خدا و نيز هنگام رحلت او نزديكترين فرد به او بودم من وصى و وزير و حامل علم او هستم . . . من به كتاب خدا و سنت پيامبر صلى الله عليه و آله از همه آشناترم ، و عواقب امور را بهتر از همهء شما مىدانم و ثبات قدمم از شما بيشتر است ، پس بر سر چه چيز نزاع داريد ؟ ! » « 1 »\r\nعمر گفت : « تو را رها نمىكنيم مگر اينكه خواه و ناخواه بيعت كنى . » امير مؤمنان عليه السلام با لحنى قاطع پاسخ وى را داد و فرمود :\r\n« شيرى بدوش كه قسمتى از آن براى توست . امروز كمربند خلافت را محكم بر او ببند ، كه فردا به تو برگرداند . » « 2 »\r\nدر اين هنگام ، ابو عبيده خطاب به امام عليه السلام گفت :\r\n« اى پسر عمو ! خوياوندى تو با رسول خدا عليه السلام و سابقه‌ات در اسلام و يارى تو آن را و همچنين علم تو مورد انكار ما نيست ، و لكن تو هنوز جوانى و ابوبكر از پير مدان قبيلة تو مىباشد . او براى برداشتن اين بار بهتر است . اگر خدا عمرت دهد پس از او خلافت را به تو تسليم خواهند كرد . . . لذا در اين موقع فتنه و آشوب برپامكن . تو خود مىدانى دلهاى عرب با تو چگونه كينه و\r\n\r\n\r\n","description":"","footnote":"\r\n( 1 ) - احتجاج طبرسى ، ج 1 ، ص 95 و الامامة و السياسة ، ج 1 ، ص 18\r\n( 2 ) - « احْلُبْ حَلَباً هانَ لَكَ شَطْرُهُ وَ شُدَّ لَهُ الْيَوْمَ لِيَرْدَّ عَلَيْكَ غَداً »\r\n","page_name":" 26 ","page_number":26},
  {"content":"\r\n\r\nدشمنى دارد . » « 1 »\r\nسومين عكس العمل آن حضرت ، خطابه‌اى است كه در برابر مهاجر و انصار ايراد فرموده است . در قسمتى از اين خطابه مىفرمايد :\r\n« اى گروه مهاجر و انصار ! خدا را در نظر بياوريد و عهد و پيمان پيامبر صلى الله عليه و آله را دربارهء من فراموش نكنيد ، و حكومت محمد صلى الله عليه و آله را از خانهء او به خانه‌هاى خود مبريد . . . »\r\n« . . . شما مىدانيد كه ما اهل بيت به اين امر از شما سزاوارتريم . مگر شما كسى را نمىخواهيد كه به مفاهيم قرآن ، و اصول و فروع دين و به سنتهاى پيامبر صلى الله عليه و آله احاطهء كامل داشته باشد . و جامعهء اسلامى را به خوبى بتواند اداره كند . . . ؟ به خدا سوگند چنين فردى در بين ماست نه در ميان شما . پيروى از هواى نفس نكنيد ، و از حق دور نشويد ، و اعمال گذشته خود را با اعمال بد فاسد نكنيد »\r\nبَشيرِ بْنِ سَعْد با جماعتى از انصار گفتند : « اى ابوالحسن ! اگر انصار اين سخنان را قبل از بيعت با ابوبكر شنيده بودند ، حتى دو نفر دربارهء تو اختلاف نمىكرد . »\r\n\r\nچرا امام عليه السلام شتاب نكرد ؟\r\nبا مطالعهء اين بخش از تاريخ ممكن است اين سؤال پيش بيايد كه اگر حضرت على عليه السلام چون ديگران در امر خلافت شتاب مىكرد و پيشنهاد عباس و ابوسفيان را مىپذيرفت .\r\nشايد آن صحنه‌ها به وجود نمىآمد . در اينجا براى توضيح اين مطلب بايد بگوييم : مسأله خلافت نسبت به آن حضرت از دوحال خارج نبود : يا رسول اكرم صلى الله عليه و آله او را از جانب پروردگار به اين مقام برگزيده بود ( آنچنانكه شيعه معتقد است ) در اين صورت ، بيعت كردن و يا نكردن مردم ، اين حقيقت را تغيير نمىداد ، و اگر بر فرض ، امت را نسبت به امر خلافت ، آزاد گذارنده بود ، چرا على عليه السلام حق انتخاب را از مردم بگيرد ؟ بگذار مردم هر كه را مىخواهند انتخاى كنند .\r\nمهمتر از آن ، هنوز پيكر مطهر پيامبر صلى الله عليه و آله روى زمين قرار داشت ، حضرت على عليه السلام وصىّ\r\n\r\n\r\n","description":"","footnote":"\r\n( 1 ) - الامامة و السياسة ، ج 1 ، ص 18 ، شرح ابن ابىالحديد ، ج 6 ، ص 12 - 11 و احتجاج طبرسى ، ج 1 ، ص 96\r\n","page_name":" 27 ","page_number":27},
  {"content":"\r\n\r\nپيامبر صلى الله عليه و آله است چگونه بدن مقدّس رسول خدا صلى الله عليه و آله را روى زمين رها كند ، و خود دنبال كار ديگرى - هر قدر مهم - برود .\r\nآن حضرت وظيفه‌اش را انجام داد و سپس به صحنه آمد . ديگران هم مىدانستند كه اگر امام عليه السلام بيايد آنان نمىتوانند به خواسته‌هاى خود برسند ؛ از اين رو شتاب كردند و امام عليه السلام را در مقابل عمل انجام شده‌اى قرار دادند . « 1 »\r\nپرسش\r\n1 - اولين حادثه بعد از رحلت پيامبر صلى الله عليه و آله چه بود و چگونه فرو نشست ؟\r\n2 - جريان سقيفه چگونه بوجود آمد و از بين مهااجران چه كسانى و چگونه به آن راه يافتند و نتيجهء آن چه شد ؟\r\n3 - انصار نسبت به سخنان ابوبكر چه عكس العملى نشان دادند ؟\r\n4 - عكس العمل امام عليه السلام در برابر جريان سقيفه چه بود ؟\r\n\r\n\r\n","description":"","footnote":"\r\n( 1 ) - اقتباس از كتاب خلافت و ولايت ، ص 63\r\n","page_name":" 28 ","page_number":28},
  {"content":"\r\n\r\n\r\nدرس 3 - از رحلت پيامبر صلى الله عليه و آله تا خلافت ظاهرى\r\n\r\n« 2 » : يارى خواهى از انصار\r\nحضرت على عليه السلام و زهراى اطهر عليه السلام پس از رخدادسقيفه شبها به خانهء انصار مىرفتند و ضمن يادآورى توصيه‌ها و سخنان پيامبر صلى الله عليه و آله در مورد اهل بيت عليه السلام آنان را به يارى مىطلبيدند . آنان در پاسخ مىگفتند :\r\n« اى دختر رسول خدا صلى الله عليه و آله ، كار بيعت ما با اين مرد تمام شده ، چنانچه پسر عمّت پيش از ابوبكر ازما بيعت مىخواست ، قطعاً كسى را در برابر او قرار نمىداديم . »\r\nعلى عليه السلام مىفرمود :\r\n« شگفتا ! انتظار داشتيد جنازهء رسول خدا صلى الله عليه و آله را بدون كفن و دفن ميان خانه بگذارم و براى بدست آوردن حكومتى كه از آن بزرگوار بجا مانده بود ، به كشمكش و نزاع بپردازم ؟ »\r\nحضرت زهرا عليه السلام نيز مىفرمود :\r\n« ابوالحسن عليه السلام ، آچه را كه سزاوار بود انجام داد . آنان نيز كارى كردند كه خداوند از آنها بازخواست خواهد كرد . » « 1 »\r\n\r\nموقعيت حسّاس\r\nموقعيّتى كه امام عليه السلام در آن قرار گرفته بود بسيار حسّاس ، و وظيفهء آن حضرت بس مشكل و خطير بود . از يك طرف مىديد خلافت و رهبرى اسلامى ازمسير خودبيرون رفته و طبعاً به دنبال آن حقوق زيادى پايمال خواهد شد .\r\nو ا ز سوى ديگر ، شاهد گروه گرايى و اختلافات ، در ميان مسلمانان بود . اكنون بايد ديد\r\n\r\n\r\n","description":"","footnote":"\r\n( 1 ) - الامامة و السياسة ، ج 1 ، ص 19\r\n","page_name":" 29 ","page_number":29},
  {"content":"\r\n\r\nدر چتنين موقعيّت حسّاس و ظيفه امام عليه السلام چيست ؟ آيا تحمّل غرض ورزيهاى جناح فرصت طلب داخلى و سكوت ، يا قيام و نهضت ؟\r\nگرچه اندرزها و سخنان روشنگرانهء امير مؤمنان على عليه السلام و ياران او در مسجد پيامبر صلى الله عليه و آله در حضور مهاجران و انصار ، حقيقت را روشن ساخت ، و حجّت را بر همهء مسلمانان تمام كرد ، امّا با استقرار خلافت ابوبكر ، در برابر امام عليه السلام پيش از دو راه وجود نداشت : 1 - قيام و بازپس گرفتن حقّ خود . 2 - سكوت براى حفظ اسلام .\r\nدلائل و قرائن زيادى وجود داشت كه قيام امام عليه السلام در آن شرايط به نفع اسلام نبود و نتيجه‌اى جز انحلال جامعهء اسلمى و بازگشت گروه بيشمارى از مسلمانانبه عصر جاهليّت و . . . نداشت .\r\n\r\nدلائل خوددارى از قيام\r\nبا دقّت در سخنان امام عليه السلام در مقاطع مختلف و بررسى شرايط حاكم بر جامعهء اسلامى آن روز ، پاسخ اين سؤال كه چرا حضرت على عليه السلام قيام نكرد ؟ روشن خواهد شد ، و اينك برخى از نكات روشنگر مطلب را ذكر مىكنيم .\r\n- كمبود نيروى كافى\r\nخود آن حضرت در بيانى در پاسخ به سؤال فوق فرمود :\r\n« كوتاهى من در امر خلافت ، به خاطر ترس از مرگ نبود ، بلكه به خاطر اين سخن رسول خدا صلى الله عليه و آله بود كه فرمود : امّت دربارهء تو خيانت كرده ، به عهدى كه من با آنان نموده‌ام وفا نمىكنند در حالى كه تو نسبت به من مانند هارونى نسبت به موسى . »\r\nسپس اضافه مىكند : « سؤال كردم تكليف من در آن موقع چيست ؟ رسول خدا صلى الله عليه و آله فرمود ؛ اگر كسى پيدا شد تو را يارى كند ، با آنان مبارزه كن و حقّت را بگير ، و گرنه صرف نظر نموده ، خون خود را حفظ كن تا مظلومانه پيش من آيى . » « 1 »\r\n\r\n\r\n","description":"","footnote":"\r\n( 1 ) - الشيعه و الحاكمون ، ص 18\r\n","page_name":" 30 ","page_number":30},
  {"content":"\r\n\r\nدر يكى ديگر از سخنانش به اين حقيقت تلخ تصريح كرده مىفرمايد :\r\n« اگر در ميان امت چهل نفر مرد مصمّم پيدا مىكردم براى ميارزه با اين قوم ، قيام مىكردم . » « 1 »\r\nو نيز مىفرمايد :\r\n« هنگامى كه به اطرافم نظر كردم ، ديدم جز اهل بيتم ياور ديگرى ندارم و حيفم آمد كه آنها را تسليم مرگ كنم . » « 2 »\r\n- حفظ اسلام و وحدت مسملانان\r\nمردم تازه مسلمان كه هنوز عادات و رسوم جاهليت در ميان آنان ريشه كن نشده ، و روح ايمان و عقيدهء اسلامى در قلوب آنان رسوخ نكرده بود ، هر نوع جنگ داخلى باعث انحلال نيروها و انهدام اسلام جوان مىگرديد ، خصوصاً در شرايطى كه اهل « ردّه » « 3 » در اطراف جزيرة العرب پرچم مخالفت با حكومت مركزى برافراشته بودند ، و دو قدرت امپراتورى ايران و روم منتظر فرصت بودند كه عليه دولت جديد پيكار كنند . اگر امام عليه السلام با وجود اين مسلمانان متزلزل و دشمنان خارجى ، دست به شمشير مىبرد و براى به دست آوردن حقّ خود با ابوبكر مبارزه مىكرد ، وحدت قدرت جوان اسلام و مركزيّت آن در مدينه آسيب مىديد و اين بهترين فرصت براى حملهء قدرتهاى خارجى و نابود كردن اساس اسلام بود . شايد با توجه به اين جهت بود كه آن حضرت در جريان حوادث سقيفه طى سخنانى به اهميّت اتحاد و نتايج شوم تفرقه اشاره كرده مىفرمايد :\r\n« موجهاى فتنه را با كشتيهاى نجات بشكافيد . از ايجاد اختلاف خوددارى كنيد و نشانه‌هاى فخر فروشى را از سر برداريد . . . سكوت من به خاطر علم و آگاهى\r\n\r\n\r\n","description":"","footnote":"\r\n( 1 ) - لَوْ وَجَدْتُ ارْبَعينَ ذَوى عَزْمٍ مِنْهُمْ لَنا هَضْتُ الْقَّوْم شرح ابن ابى الحديد ، ج 2 ، ص 22 و 47\r\n( 2 ) - « فَنَظْرتُ فَاذاً لَيْسَ لى مُعينٌ الّا اهْل بَيْتى فَضَنَنتُ بِهِمْ عَنِ الْمَوْتِ . . . » نهج البلاغه ، صبحى صالح ، خ 26\r\n( 3 ) - اين جمعيت پس از رحلت پيامبر صلى الله عليه و آله عليه حكومت مركزى اسلام قيام كردند و مبارزاتشان مدتى ادامه داشت\r\n","page_name":" 31 ","page_number":31},
  {"content":"\r\n\r\nاست كه در آن فرو رفته‌ام و اگر شما هم مثل من آگاه بوديد ، بسان ريسمان چاه ، مضطرب و لرزان مىشديد . » « 1 »\r\n- بازگشت به جاهليت\r\nقرآن مجيد در آيه‌اى تلويحاً از دو دستگى امت ، پس از رحلت پيغمبر صلى الله عليه و آله و بازگشت گروهى از آنان به عصر جاهليّت ، خبر داده ، مىگويد : « . . . افانْ ماتَ اوْ قُتِلَ انْقَلَبْتُمْ عَلى اعْقابِكُمْ . . . . » « 2 »\r\nبا توجّه به اين آيه بود كه رسول خدا صلى الله عليه و آله از آينده جامعه اسلامى سخت نگران بود .\r\nبررسى سرگذشت سقيفه نشان دادكه چگونه در آن روز از روى اين راز پرده برداشته شد و بار ديگر تعصّبات قبيله‌اى و افكار جاهليّت از لابلاى سخنان دو طرف پديدار گشت .\r\nگذشته از اين ، با انتشار خبر رحلت پيامبر صلى الله عليه و آله درميان قبايل تازه مسلمان ، گروهى از آنان مرتد شده به آيين نياكان خود بازگشتند و با حكومت مركزى به مخالفت برخاستند .\r\nاز سوى ديگر ، مدّعيان نبّوت همچون « مُسَيْلَمَه » ، « سَجاح » و « طُلَيْحَة » نيز در مناطق نجد و يمامه پرچم ديگرى بر افراشته عده‌اى را گرد خود جمع كرده بودند .\r\nدر چنين اوضاع و شرايطى آيا صحيح بود امام عليه السلام پرچم ديگرى - هر چند حقّ - بر افرازد و قيام كند ؟\r\nآن حضرت در نامه‌اى كه به مردم مصر نوشته به اين نكته اشاره كرده مىفرمايد :\r\n« . . . ديدم گروهى از مردم از آيين اسلام بازگشته‌اند و درصددند آيين محمد صلى الله عليه و آله را نابود سازند . ترسيدم اگر اسلام و اهلش را يارى نكنم ، بايد شاهد شكاف و ويرانى در اسلام باشم كه مصيبت آن براى من بزرگتر از رها كردن حكومت چندروزه ايست كه با سرعت مانند سراب يا ابر از بين مىرود . » « 3 »\r\n\r\n\r\n","description":"","footnote":"\r\n( 1 ) - نهج البلاغه ، خ 5 « شُقُّوْا امْواجَ الْفِتَنِ بِسُفُنِ النَّجاةِ و عَرَّجُواْ عَنْ طَريقِ المُناضَرَةِ ، وَضَعوا تيجانَ الْمفاخَرَةِ . . . انْدَ مَجْتُ على مَكْنُون عِلْم لَوْ بُحْتُ بِهِ لَا ضْطَربْتُمْ اضْطِرابَ الازشِيَّةِ ، فِى الطَّوِىَّ الْبَعيدَةِ »\r\n( 2 ) - آل عمران ، آيه 144 . تمام آيه چنين است : « وَ ما مُحَمَّدُ الّا رَسُولٌ قَدْ خَلَتْ مِنْ قَبْلِهِ الرُّسُلُ افَانْ ماتَ اوْ قُتِلَ انْقلبْتُمْ عَلى اعْقابِكْم وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللّهَ شَيْئاً وَ سَيَجْزِى اللّهُ الشّاكِرينَ »\r\n( 3 ) - نهج البلاغه ، نامه 62 « . . . فَامْسَكْتُ يَدى حَتّى رَأَيْتُ راجعَةَ النّاس قَدْ رَجَعَتْ عَن الْاسلامِ يَدْعُونَ الى مَحْقِ دينِ مُحمّد صَلّى اللّهُ عَلَيْهِ و آلِه وَسَلَّمَ فَحَشيتُ انْ لَمْ انْصُرِ الْاسْلامَ وَ اهْلُهُ انْ ارى فيهِ ثَلْماً اوْ هَدْماً تَكُونُ المُصيبَةُ به عَلَىَّ اعْضَمَ مِنْ فَوْتِ و لا ؟ ؟ ؟ ؟ ؟ هى متاع ؟ ؟ ؟ ؟ ؟ ؟ ؟ ؟ يَزُولُ مِنْها ما كانَ كَما يَزُولُ السَّرابُ اوْ كَما يَتَقَشَّعُ السَّحابُ »\r\n","page_name":" 32 ","page_number":32},
  {"content":"\r\n\r\n- دشمنان كينه توز\r\nامام عليه السلام در ميان مسلمانان ، دشمنان كينه توزى داشت كه در طول جنگها ، پدران ، برادران و بستگان آنان را كشته بود ، از آن روز آنان دشمنى و كينهء او را سخت به دل داشتند .\r\nدر چنين موقعيتى ، هر گاه امام عليه السلام از طريق قيام مسلحانه در صدد گرفتن حق خويش برمى آمد ، آنان به ترويج دروغ و نفاق مىپرداختند و مىگفتند : على عليه السلام بين مسلمانان شكاف انداخته و به نام دين بر ضدّ آن حضرت پيكار مىكردند . نتيجهء اين پيكار امور ذيل بود :\r\n* ممكن بود امام عليه السلام در نخستين لحظات جنگ ، بسيارى از عزيزان و ياران خودرا از دست بدهد بدون اينكه حقّ به جاى خود بازگشته باشد .\r\n* دركنار ضايعهء فوق طبعاً بسيارى از مخالفان نيز كشته مىشدند . در نتيجه ، قدرت مسلمانان درمركز رو به ضعف مىگراييد .\r\n* بر اثر پيدايش ضعف مركزى ، قبايل دور دست كه اسلام در دلهاى آنان كاملًا رسوخ نكرده بود به صف مرتدان مىپيوستند و چه بسا بر اثر قدرت آنان و ضعف رهبرى درمركز ، چراغ اسلام به خاموشى مىگراييد .\r\n\r\nانجام بيعت\r\nاكثر مورخان نوشته‌اند كه حضرت على عليه السلام تا پس از رحلت فاطمه عليه السلام با ابوبكر بيعت نكرد . « 1 »\r\nبا از دست دادن فاطمه عليه السلام و مشاهدهء بى اعتنايى مردم و وضع پريشان مسلمانان ، با ابوبكر بيعت كرد ولى خاطرات تلخ اين روزها را هيچگاه ازياد نبرد ، و پيوسته از آن روزها شكايت مىكرد .\r\n« . . . فَرَايْتُ انَّ الصَّبْرَ عَلى هاتا احْجى فَصَبَرْتُ وَ فِى الْعَيْنِ قَذَى وَ فِى الْحَلْقِ شَجاً »\r\nبراى من روشن بودكه - به حكم عقل و وظيفه‌اى كه به عهده داشتم - چاره‌اى\r\n\r\n\r\n","description":"","footnote":"\r\n( 1 ) - براى آگاهى بيشتر مراجعه شود به اسد الغاية ، ج 3 ، ص 222 ، تاريخ يعقوبى ، ج 2 ، ص 126 ، استيعاب ، ج 2 ، ص 244 ، التنبيه و الاشراف ، ص 250 و الامامة و السياسة ، ج 1 ، ص 20\r\n","page_name":" 33 ","page_number":33},
  {"content":"\r\n\r\nجز صبر و شكيبايى ندارم ؛ لذا تحمّل كردم ، ولى به حالتى كه گويى خار در چشم و استخوان گلوگيرم شده است . . .\r\n\r\nمسأله فدك « 1 »\r\nهنوز بيش از ده روز از رحلت پيامبر صلى الله عليه و آله نگذشته بودكه حضرت فاطمه عليه السلام خبر رسيد مأموران خليفه ، كارگران اورا از سرزمين « فَدَكْ » بيرون كرده و رشته كار را خود به دست گرفته‌اند .\r\nدختر رسول خدا صلى الله عليه و آله براى پس گرفتن آن با گروهى از زنان بنى هاشم ، پيش خليفه رفت و گفتگوهايى بين او و ابوبكر به شرح ذيل انجام گرفت :\r\n« فاطمه عليه السلام : چرا كارگران مرا از « فَدَكْ » اخراج كردى ، و مرا از حقّ خويش بازداشتى ؟\r\nخليفه : من از پدرت شنيده‌ام كه پيامبران ، چيزى را به ارث نمىگذارند .\r\nفاطمه عليه السلام : فدك را پدرم در حال حيات به من بخشيده بود و من در آن زمان مالك بودم .\r\nخليفه : آيا براى اثبات اين ادعا شهود و گواهانى دارى ؟\r\nفاطمه عليه السلام : آرى شخود من عبارتند از على عليه السلام و ام ايمن . و آنان به درخواست زهرا عليه السلام به مالكيت او در زمان پيامبر صلى الله عليه و آله شهادت دادند . « 2 »\r\nبرخى مىنويسند : حسن و حسين عَلَيْهُما الَّسلامُ نيز گواهى دادند . « 3 »\r\nفخر رازى نقل كرده است غلامى از غلامان پيامبر صلى الله عليه و آله نيز به مالكيت فاطمه عليه السلام گواهى\r\n\r\n\r\n","description":"","footnote":"\r\n( 1 ) - فدك سرزمين آباد و محصول خيزى بودكه در نزديكى خيبر و در فاصلهء 140 كيلومترى مدينه قرار داشت . رسول گرامى پس از فتح خيبر هيأتى پيش سران « فدك » فرستاده پس از بحث و مذاكره ساكنان آن متعهد شدند هر سال نيمى از حاصل آن را در اختيار پيامبر بگذارند و در مقابل در سايه حكومت ، زندگى كنند .\r\nاز نظر اسلام سرزمينهايى كه بدون برخورد نظامى در اختيار مسلمانان قرار مىگيرد ، خالصهء شخص پيامبر صلى الله عليه و آله و امام پس از اوست ، توجّه به اين مسأله « فدك » خالصهء رسول گرامى صلى الله عليه و آله گرديد .\r\nآن حضرت نيز طبق نقل محدثان و مفسران شيعه و گروهى از دانشمندان سنّى . وقتى آيهء « و آتَ ذا الْقُربى حَقَّهُ » ( اسراء ، آيه 26 ) نازل شد ، دختر خود فاطمه عليه السلام را خواست و فدك را به وى واگذار نمود ( كشف ؟ ؟ ؟ ؟ ، ج 1 ، ص 476 )\r\n( 2 ) - احتجاج طبرسى ، ج 1 ، ص 131\r\n( 3 ) - مروج الذهب ، ج 3 ، ص 237\r\n","page_name":" 34 ","page_number":34},
  {"content":"\r\n\r\nداد . بلاذرى به نام او تصريح كرده ، مىگويد : او « رَباح » نود . « 1 »\r\nپس از اقامهء شهادت ، على عليه السلام خليفه را به اشتباه خود متوجّه ساخت ( زيرا وى از كسى شاهد مىخواست كه فدك در تصرف اوست ، و مطالبهء شاهد از مُتصّرِف ( ذِى الْيَدْ ) بر خلاف موازين قضايى اسلام است ) و فرمود :\r\n« هر گاه من مدّعى مالى باشم كه در دست ديگرى است . از چه كسى شاهد مىطلبى ، از من كه مدّعى هستم ، يا از آنكه مال تحت تصّرف اوست ؟ »\r\nابوبكر گفت : از تو شاهد مىطلبم . امام عليه السلام فرمود : مدّتهاست كه فدك در تصرّف ماست ، اكنون كه ديگران ادعا مىكنند از اموال عمومى است ، بايد شاهد بياورند ، نه ما . « 2 »\r\nخليفه درمقابل سخن امام عليه السلام سكوت اختيار كرد ، و طبق نقل حلبى ، مالكّيت فاطمه عليه السلام را كتباً تصديق كرد ، ولى در همين هنگام ، عمر وارد شد و گفت : نامه چيست ؟ گفت :\r\nمالكيت فاطمه عليه السلام را در ورقه تصديق كرده‌ام . عمر گفت : تو ( در آينده ) به درآمد فدك نيازمندى ، زيرا اگر فردا مشركان عرب بر ضدّ مسلمانان قيام كردند ، ازكجا هزينهء جنگى آنها را تأمين مىكنى ؟ از اين جهت نامه را گرفت و پاره كرد . « 3 »\r\n\r\nفرو نشستن شورشها\r\nپس از تنفيذ لشكر اسامه توسط ابوبكر كه پيامبر صلى الله عليه و آله در آخرين لحظات حياتش تلاش فراوان در اعزام آن داشت ، خليفه و يارانش كوشيدند آشوبها را يكى پس از ديگرى فرو نشانند .\r\nطُلَيْحَه ، سَجاح ، مُسَيْلَمَه و اياسِ بْنِ عَبْدِاللّه كه هر يك در گوشه‌اى به دعوى پيغمبرى و يا سركشى ، برخاسته بودند ، كشته شدند ، يافرار كردند . شهرها و قبيله‌هاى ساكن جنوب و شرق دوباره به حكم مدينه گردن نهادند ؛ زيرا متوجّه شدند كه درگيريهاى داخلى فايده ندارد و مصلحت آنها در اين است كه خود را تابع حكومت مركزى بدانند .\r\n\r\n\r\n","description":"","footnote":"\r\n( 1 ) - فتوح البلدان ، ص 44 . در احاديث شيعه ، علاوه بر شهود ياد شده ، اسْماء بِنْتِ عُمَيْس نيز به عنوان شاهد آورده شده است\r\n( 2 ) - احتجاج طبرسى ، ج 1 ، ص 122\r\n( 3 ) - اعيان الشيعه ، ج 1 ، ص 318 به نقل از سيره حلبى\r\n","page_name":" 35 ","page_number":35},
  {"content":"\r\n\r\n\r\nوفات حضرت فاطمه عليها السلام\r\nيكى از حوادثى كه در اولين سال رحلت پيامبر اسلام صلى الله عليه و آله اتفاق افتاد وفات يگانه دختر آن حضرت ، فاطمه عليه السلام بود . رحلت پدر و دگرگونيهايى كه پس از رحلت رسول خدا صلى الله عليه و آله به فاصله‌اى اندك پديد آمد روح و جسم فاطمه عليه السلام را آزرده ساخت .\r\nحضرت زهرا عليها السلام بر اثر شدت فشارهاى روحى و جسمى - كه بنا به فرمودهء خود او :\r\nاينهمه مصائب اگر بر روزها وارد مىشد شب تاريك مىگرديد . « 1 » در بستر افتاد ، و در مدت بيمارى اش ، از آنهمه مردان جان بركف ، و از آنان كه هر چه داشتند از بركت وجود پدر گرامى او بود ، تنها چند تن به عيادتش رفتند .\r\nشيخ صدوق نقل مىكند : گروهى از زنان مهاجر و انصار به عيادت حضرت زهرا عليه السلام رفتند . وى از موقعيت استفاده كرد و خطبهء بليغى ايراد فرمود كه به فرازهايى از آن اشاره مىكنيم .\r\n« . . . واى بر آنان ، مردان شما چگونه خلافت را از پايگاه رسالت ، و خاستگاه نبوّت ، و فرودگاه پيك امين وحى ، كندند و از دست متخصّصان دنيا و دين بيرون آوردند . به يقين كار آنان زيانى آشكار است . اينان از ابوالحسن عليه السلام چه ناراحتى داشتند ؟ آرى نگران شمشير آخته و نيرومندى و كوبندگى دلاوريهاى على عليه السلام در راه خدا بودند . . . .\r\nبه خدا سوگند اگر خلافت را از على عليه السلام نگرفته بودند ، زمام امورشان را در دست مىگرفت و با كمال راحتى به سوى سعادت و خوشبختى هدايتشان مىكرد . تشنگان عدالت از چشمهء معدلت او سيراب ، و زبونان ، در پناه صولتش دلير مىگشتند . . . » « 2 »\r\nدختر رسول گرامى صلى الله عليه و آله مدّتى در بستر بيمارى بسر برد « 3 » در طئل اين مدت كسسى او را\r\n\r\n\r\n","description":"","footnote":"\r\n( 1 ) - صُبَّتْ عَلَىَّ مَصائِبُ لَوْ انَّها صُبتْ عَلَى الايّامِ صِرْنَ لَياليا\r\nبه جانم ريخته چندان غم و درد و مصيبتها كه گر در روزها ريزد گردد تيره چون شبها\r\n( 2 ) - احتجاج طبرسى ، ج 1 ، ص 149 ، شرح ابن ابى الحديد ، ج 16 ، ص 223 ، بلاغات النساء ، ص 19 و دلائل الامامه طبرى ، ص 39\r\n( 3 ) - در اينكه مدّت بيمارى حضرت زهرا عليه السلام چند روز بوده ، اختلاف است . ابن شهر آشوب در مناقب مىگويد : بيمارىزهرا ( ع ) جهل روز ادامه داشت و از همان بيمارى فوت كرد . در روايتى از امام باقر عليه السلام آمده آن حضرت پانزده روز مريض بود سپس فوت كرد . ( اعيان الشيعه ، ج 1 ، ص 319 . )\r\n","page_name":" 36 ","page_number":36},
  {"content":"\r\n\r\nبا چهره‌اى باز و خندان نديد . هر هفته دو بار ( روزهاى دوشنبه و پنج شنبه ) در كنار مزار شهدا حاضر مىشد و دعا مىكرد . « 1 »\r\nو سرانجام در سوم جُمادى الاخِرْ سال يازدهم هجرت ، در سن هيجده سالگى چشم از جهان فرو بست و به پدر بزرگوارش ملحق شد . « 2 »\r\nعلى عليه السلام ، دختر پيامبر صلى الله عليه و آله را غسل داد وطبق وصيتش بدون حضور غير خواص ، بر پيكر او نماز خواند ، و شبانه بدن مطهرّش را به خاك سپرد و آثار قبرش را از بين برد ، سپس رو به قبر پيغمبر كرد و گفت :\r\n« اى رسول خدا صلى الله عليه و آله از جانب من و دخترت ، كه هم اكنون در جوارت فرود آمده و به سرعت به تو ملحق شده است ، سلام ! اى رسول خدا صلى الله عليه و آله ! از فراق دختر برگزيده و پاكت پيمانهء صبرم لبريز شده و طاقتم از دست رفته است . . .\r\nبه زودى دخترت تو را آگاه خواهد ساخت كه امّتت در ستم كردن به وى ، اجتماع كرده بودند ، سرگذشت او را از وى ، بى پرده بپرس و چگونگى را از او جويا شو . وضع چنين است ، در حالى كه هنوز فاصله‌اى با زمان حيات تو نيفتاده و يادت فراموش نشده است . » « 3 »\r\nپرسش\r\n1 - موقعيّت امام پس از جريان سقيفه را با ذكر حساسيت آن توضيح دهيد .\r\n2 - با توجّه به سخنان حضرت على عليه السلام دو دليل از دلايل كناره‌گيرى امام عليه السلام را بيان كنيد .\r\n3 - چه زمانى امير المؤمنين عليه السلام با خليفه بيعت كرد ؟\r\n4 - فدك كجاست و چگونه به دست مسلمانان افتاد و پيامبر در زمان حيات خود آن را به\r\n\r\n\r\n","description":"","footnote":"\r\n( 1 ) - اعيان الشيعه ، ج 1 ، ص 319\r\n( 2 ) - در مورد تاريخ وفات حضرت زهرا عليه السلام و مدت عمر او پس از رحلت رسول خدا صلى الله عليه و آله اختلاف است . آنچه در متن آمده مطابق قول مشهور است مورخان كمترين مدّت عمر آن حضرت پس از پدر را چهل روز و بيشترين مدّت را هشت ماه نوشته‌اند ميان اين دو مدت ؟ ؟ ؟ ؟ ؟ هفتاد و پنج روز ، سه ماه و شش ماه است\r\n( 3 ) - نهج البلاغه ، صبحى صالح ، ج 202\r\n","page_name":" 37 ","page_number":37},
  {"content":"\r\n\r\nچه كسى بخشيد ؟\r\n5 - حضرت زهرا عليه السلام در چه سن ، سال و روزى رحلت كرد . مراسم تجهيز و كفن و دفن حضرت چگونه انجام گرفت ؟\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nدرس 4 از رحلت پيامبر صلى الله عليه و آله تا خلافت ظاهرى\r\n\r\n« 3 » : امام عليه السلام و مشكلات علمى و سياسى ابوبكر\r\nابوبكر در مشكلات علمى و حتب سياسى دست نياز به سوى امام عليه السلام دراز نموده از وى كمك مىگرفت و اين خود حاكى است كه امام عليه السلام آگاه‌ترين فرد به كتاب و سنت و مصالح سياسى اسلام بوده است ، اينك براى نمونه به دو مورد آن اشاره مىكنيم .\r\n1 - خليفه در اجراى فرمان رسول خدا صلى الله عليه و آله ( نبرد با روميان در ترديد بود . با گروهى از صحابه مشورت كرد هر كدام نظرى دادند . سرانجام نظر امام عليه السلام را خواست . آن حضرت ، وى را بر اجراى دستور پيامبر صلى الله عليه و آله تشويق كرد و افزود : « ان‌ْفَعَلْتَ ظَفَرْتَ » « 1 » اگر اقدان كنى پيروز خواهى شد . خليفه نيز اقدام كرد .\r\n2 - مردى كه شراى خورده بود ، پيش خليفه آورده شد . وى ادعا كرد كه از تحريم شراب آگاه نبودم و در محيطى پرورش يافته‌ام كه تاكنون شراب را حلال مىدانند . خليفه متحيّر ماند چه كند . فوراً كسى را به حضور امام عليه السلام فرستاد و حلّ مشكل را از او خواست . « 2 »\r\n\r\nتعيين جانشين\r\nعمر در انتخاب ابوبكر براى خلافت كوششهاى فراوانى كرد ، و انگيزه‌اش اين بودكه پس از وى ، مقام خلافت از آن او باشد . ابوبكر نيز بر خلاف خواستهء او عمل نكرد ، و در بستر بيمارى عثمان را احضار كرد و گفت : بنويس : اين عهدنامهء ابوبكر جانشين محمد صلى الله عليه و آله رسول خدا به مسلمانان است . . . سخن به اينجا كه رسيد بيهوش شد . عثمان به گمان اينكه خليفه در گذشته است ، عهدنامه را چنين تكميل كرد : « پس از خود عمر بن خطاب را\r\n\r\n\r\n","description":"","footnote":"\r\n( 1 ) - تاريخ يعقوبى ، ج 2 ، ص 132\r\n( 2 ) - كافى ، ج 2 ، حديث 16 و ارشاد مفيد ، ص 107 ، امام بدين گونه حلّ مشكل كرد كه بايد دو نفر وى را در مجالس عمومى ببرند و از آنان بپرسند كه آيا آيه تحريم شراب را براى اين مرد تلاوت كرده‌اند يا خير در صورت مثبت بودن جواب بايد حدّ بخورد والّا بايد او را توبه داد . خليفه چنين كرد و سرانجام آن مرد آزاد شد\r\n","page_name":" 39 ","page_number":39},
  {"content":"\r\n\r\nجانشين خويش قرار داد » . ابوبكر به هوش آمد وقتى او نوشتهء عثمان آگاه شد گفت :\r\nدرست نوشتى ، فكر تو و من يكى است . « 1 »\r\nاين اقدام ابوبكر مورد انتقاد على عليه السلام در نهج البلاغه قرار گرفته است ، آنجا كه مىفرمايد :\r\nشگفتا ! او كه در حيات خود از مردم مىخواست عذرش را بپذيرند و ( با وجود من ) وى را از خلافت معذور دارند ، خود هنگام مرگ ( عروس ) خلافت را براى ديگرى كابين بست . « 2 »\r\n\r\nامام عليه السلام و مشاوره‌هاى سياسى و علمى خليفهء دوم\r\nحضرت على عليه السلام بسان دوران خليفهء اول ، مشاور مهم و گره گشاى بسيارى از مشكلات علمى و سياسى خليفه دوّم نيز بود ، كه به عنوان نمونه به دو مورد آن اشاره مىكنيم .\r\n1 - پس از شكست سپاه ايران در « قادسيّه » ، يزدگرد سپاهى عظيم به فرماندهى فيروزان ترتيب داد تا جلو حملات بعدى را بگيرد . حاكم كوفه از طريق نامه ، خليفه را از جريان مطّلع ساخت . عمر به مسجد رفت و در مورد اينكه در مدينه بماند يا در منطقه‌اى ميان بصره و كوفه براى رهبرى سپاه فرود آيد . با اصحاب مشورت كرد . برخى مثل طلحه و عثمان نظر دوم را تأييد كردند و افزودند به سپاه شام و يمن بنويس كه آنهانيز به تو ملحق شوند . ولى على عليه السلام باهر دو نظريه مخالفت كرد و فرمود : شهرى كه به تازگى به تصرّف مسلمانان در آمده نبايد از ارتش اسلام خالى بماند . چون در اين صورت ممكن است ارتش حبشه ، يمن را و ارتش روم ، شام را اشغال كند . نسبت به نكتهء اول فرمود : تو اگر مدينه را ترك منى ممكن است اعراب اطراف از اين فرصت استفاده كرده ، فتنه اى برپا كنند . علاوه بر آن شركت تو در جبهه مايهء جرأت دشمن مىگردد ، زيرا اگر چشم عجمها فردا بر تو افتد خواهندگفت : اين اساس و ريشهء عرب است ، اگر قطعش كنيد راحت مىگرديد .\r\nعمر با شنيدن سخنان امام عليه السلام از رفتن منصرف شد و گفت : رأى رأى على عليه السلام است ، من\r\n\r\n\r\n","description":"","footnote":"\r\n( 1 ) - كامل ابن اثير ، ج 2 ، ص 425 ، تاريخ طبرى ج 4 ، ص 429 ، شرح ابن ابى الحديد ، ج 1 ، ص 163\r\n( 2 ) - نهج البلاغه ، خطبه سوم « لو عجبا ؟ ؟ ؟ ؟ هو ؟ ؟ ؟ ؟ ؟ ؟ ؟ ؟\r\n","page_name":" 40 ","page_number":40},
  {"content":"\r\n\r\nدوست دارم از وى پيروى كنم « 1 »\r\n2 - مردى به خليفه شكايت كرد كه همسر من شش ماه پس از عروسى بچّه آورده است .\r\nزن نيز پذيرفت . خليفه گفت : بايد سنگسار شود . ولى على عليه السلام از اجراى حدّ جلوگيرى كرد و فرمود : زن از نظر قرآن مىتواند بر سر شش ماه بچّه بياورد ، زيرا در آيهاى دوران باردارى و شيرخوارى سى ماه معين شده . « 2 »\r\nور آيهء ديگر تنها دوران شير دادن را دو سال دانسته است . « 3 » با كم كردن دو سال از سى ماه ، براى مدّت حمل شش ماه مىماند . عمر پس از شنيدن منطق امام عليه السلام گفت : « لَوْ لا عَلِىٌ لَهَلَكَ عُمَرُ » اگر على عليه السلام نبود هر آينه عمر هلاك شده بود . « 4 »\r\n\r\nروش خليفه در تقسيم بيت المال\r\nدر زمان رسول خدا صلى الله عليه و آله سپاهان و كارمندان دولت ، مقررى خاصى نداشتند و هزينهء زندگى آنان از غنائم جمگى تأمين مىشد . و در تقسيم غنائم ، سوابق افراد ، نژاد عربى و يا قرابت با پيامبر صلى الله عليه و آله در نظر گرفته نمىشد .\r\nدر زمان خليفه اوّل نيز جريان به همين منوال بود . ولى اين روش در زمان خليفهء دوم تغيير كرد . وى دفترى براى حقوق سپاهيان و كارمندان ، تنظيم كرد و پايهء حقوق را ير مبناى نژاد و نسبت ، قرار داد . در ديوان او عرب بر عجم ، عرب قَحْطان بر عرب عَدْنان ، مُضَرْ بر ربيعه ، قريش بر غير قريش و بنى هاشم بر بنى اميّه تقدم داشت و از مزاياى بيشترى برخوردار بود « 5 »\r\nمدّتى نگذشت كه زراندوزان و دنيا پرستان ، در سايهء اين روش از هر طريق ممكن به\r\n\r\n\r\n","description":"","footnote":"\r\n( 1 ) - اعيان الشيعه ، ج 1 ، ص 349 ، نهج البلاغه ، خ 146 ، بحارالانوار ، چاپ كمپانى ، ج 9 ، ص 501\r\n( 2 ) - وَ حَملهُ وَ فِصالُهُ ثَلاثُونَ شَهْراً ( احقاف ، آيه 15 )\r\n( 3 ) - وَ الْوالِدات يُرضِعْنَ اوْلادَهُنَّ حَوْلَيْنِ كامِلَيْن ( بقره آيه ، 232 )\r\n( 4 ) - ارشاد مفيد ، ص 110 ، اعيان الشيعه ، ج 1 ، ص 330 ، و مناقب ، ج 2 ، ص 365\r\n( 5 ) - موّرخان نمونه هايى از ارقام متفاوت از مقرريهاى سپاهيان و كارمندان را ذكر كرده‌اند ، مثلًا رقم حقوق عباس بن عبدالمطلب در يك سال دوازده هزار درهم بود ، در حالى كه حقوق يك سپاهى مصرى سيصد درهم بوده است ، حقوق سالانهء معاويه و پدر او پنج هزار درهم بود در حالى كه حقوق يك فرد عادى مكى كه مهاجرت نكرده بود ششصد درهم بود . حقوق هر يك از زنان پيغمبر شش هزار درهم بود . در حالى كه حقوق يك سپاهى يعنى 400 درهم بود ( تاريخ يعقوبى ، ج 2 ، ص 153 و كامل ابن اثيرى ، ج 2 ، ص 502 )\r\n","page_name":" 41 ","page_number":41},
  {"content":"\r\n\r\nجمع آورى سيم وزر پرداختند . آنانبردگان را مىخريدند و بكارشان و اميداشتند تا ضمن تأمين زندگى خود ، روزانه مبلغى به ارباب خويش بدهند .\r\n\r\nقتل خليفه\r\nفيروز ايرانى ، معروف به ابولؤلؤ مُغِيْرَه بود . او علاوه بر تأمين زندگى خود ناچار بود روزانه دو درهم بهمغيره بپردازد . وى روزى در بازار ، خليفه را ديد و از وى - دربارهء مقررى كه اربابش به او تحميل كرده بود - دادخواهى كرد ولى خليفه با بى اعتنايى گفت :\r\nدر برابر كارايى و تخصّص تو ، اين مقررى زياد نيست وانگهى شنيده ام تو مىتوانى آسيابى بسازى كه با باد كار كند . آيا مىتوانى چنين آسيابى براى من بسازى ؟\r\nفيروز كه از بى اعتنايى خليفه ناراحت شده بود گفت : آسيابى براى تو مىسازم كه در شرق و غرب نظيرى نداشته باشد ، و سرانجام درماه ذى الحجة سال 23 هجرت ، او را به قتل رسانيد .\r\n\r\nشوراى تعيين خليفه !\r\nعمر با مشاهدهء علايم مرگ ، شش نفر را كه قول او پيامبر صلى الله عليه و آله در دم مرگ از آنان راضى بود ، طلبيد . اينها عبارت بودند از : على عليه السلام ، عثمان ، طَلحه ، زُبُيْر ، سَعد وقّاص و عَبدُ الرّحمن بن عَوْف .\r\nوى پس از بيان خصوصيّات روحى هر يك از آنان گفت :\r\n« اگر درمورد تعيين خليفه بعد از من با يكديگر كنار آمديد ، از ميوهء درخت خلافت ، خود و فرزندانتان مىخوريد و الّا معاويه گوى خلافت را مىربايد . »\r\nسپس توصيه‌هاى لازم را به طلحه انصارى كرد و افزود :\r\n« اگر پنج نفر اتفاق نظر پيدا كردند و يك نفر مخالفت كرد و يا چهار نفر در يكطرف بودند و دو نفر در طرف ديگر ، اقليّت را گردن بزن ، و در صورت مساوى بودن ، حق با آن گروه خواهد بود كه عبدالرحمن جزء آنهاست . . . . و اگر سه روز گذشت و در هيچ مرحله به توافق نرسيدند ، همه را بكش و مسلمانان\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nرا به حال خود واگذار تا هر كه را مىخواهند تعيين كنند . » « 1 »\r\nپس از فوت عمر و كناره‌گيرى هر يك از طلحه « 2 » و زبير و سعد وقاص به ترتيب به نفع عثمان و على عليه السلام و عبدالرّحمن ، سه نفر باقى ماندند . عبدالرّحمن نيز خود را كنار زد و رو كرد به حضرت على عليه السلام و گفت : با تو بيعت مىكنم به شرطى كه طبق كتاب خدا و سنّت پيامبر صلى الله عليه و آله و روش شيخين عمل كنى . امام عليه السلام فرمود : من بر اساس كتاب خدا و سنّت پيامبر و اجتهاد خوردم عمل مىكنم . عبدالرحمن همان سخن را خطاب به عثمان تكرار كرد . وى فورى پذيرفت ، آنگاه دست در دست عثمان گذارد و به او عنوان « اميرمؤمنان » سلام داد . « 3 »\r\n\r\nنظر امام عليه السلام دربارهء شورى\r\nگر چه امام عليه السلام در همان آغاز تعيين اعضاى شورى ، از نتيجهء آن خبر داد و به عباس فرمود : « عَدَلَتْ عَنّا » امر خلافت از ما خاندان بيرون رفت . گفت : از كجا دانستى ؟ فرمود : از اينكه عثمان را در كنار من قرار دادند . « 4 »\r\nولى پس از اعلام نتيجه نيز نظر خود را چنين اعلام فرمود :\r\n« عمر پس از مرگ خلافت را در گروهى قرار داد كه تصوّر مىكرد من نيز يكى از آنانم ، وا اسفا از شورى ؟ چه وقت حقانيّت من مورد شك بود آنگاه كه با اوّلى بودم ، تا اينكه در رديف اين گونه افراد قرار گيرم ؟ ولى آنان مانند پرنده ، گاهى روى زمين راه رفتند و گاهى پرواز كردند . من نيز ( ناچار در فراز و نشيب ) با آنان هماهنگى نمودم . يكى از اعضا ، ( عَبْدالرَّحمن ) براى كينه توزى ( با من ، عثمان ) تمايل پيدا كرد ، و ديگرى ( سعد وقاص ) نيز از جهت دامادى و چيزى كه نام بردنش قبيح است ، ( به عثمان ) متمايل گرديد . . . » « 5 »\r\n\r\n\r\n","description":"","footnote":"\r\n( 1 ) - شرح ابن ابى الحديد ، ج 1 ، ص 186 ، « بااختصار »\r\n( 2 ) - طبق نقل طبرى درج 4 ، ص 227 ، طلحه در وقت تعيين اعضاى شورا درمدينه نبوده و شورا با پنج نفر باقيمانه تشكيل شد\r\n( 3 ) - شرح نهج البلاغه ، ج 1 ، ص 188\r\n( 4 ) - كامل ابن اثير ، ج 3 ، ص 67 ، شرح ابن ابى الحديد ، ج 1 ، ص 191 و تاريخ طبرى ، ج 4 ص 229\r\n( 5 ) - نهج البلاغه ، خطبه 3 ، « حَتّى اذا مَضى لِسَبيله جَعَلَها فى جَماعَةَ زَعَمَ انّى احَدهُم فَياللّه وَ لِلشورى مَتَى اْعتَرَضَ الرَّيْبُ فِىَّ مَعَ الاوَّل مِنْهُمْ حَتى صِرْتُ اقْرِنْ الى هذِهِ النظائِر لكنّى اسْفَفْتُ اذا اسَفوا وَ طِرْتُ اذْ طارُوا ، فَعَصفى رَجُلُ مَنْهُم‌ْلِضِغْنِهِ وَمالَ الاخر لِصِهْرِهِ مَعَ هَنٍ و هَنٍ . »\r\n","page_name":" 43 ","page_number":43},
  {"content":"\r\n\r\nامام عليه السلام در اين سخنان از چهرهء واقعى شورى پرده برداشته و مشخض نمودكه اولًا وى به هيچ وجه در رديف بقيهء اعضا نيست و ثانياً اعضاى شورى كه به عثمان رأى داده‌اند از نظر رأى سالم نبودند بلكه شخصى از قبيل كينه توزيها و رعايت خويشاوندى عامل مهمّ تصميم‌گيرى آنها بوده است .\r\n\r\nخلافت عثمان\r\nپس ار درگذشت خليفهء دوم ، عثمان زمام امور را به دست گرفت ، و از همان روزهاى اوّل روشى را اتخاذ كرد كه عمر نسبت به آن ، وى را برحذر داشته بود . وى به تدريج بستگان خود ( بنى اميّه ) را بر سر كارها گمارد .\r\nپسر دايى خود « عَبْدُاللّهِ بْنِ عامِرْ » را كه 25 سال داشت ، والى بصره كرد ، و برادر مادرى خويش « وَليد بْنِ عُقْبَه » را كه فردى فاسد بود ، به فرماندارى كوفه منصوب نمود . وى در حال مستى به مسجد رفت ، و نماز صبح را چهر ركعت خواند و پس از نماز خطاب به مأمومين خود گفت : اگر مىخواهيد باز هم اضافه كنم . « 1 »\r\nمعاويه از طرف عمر حاكم دمشق و اردن بود ، ولى عثمان ، « حِمْص » و « فلسطين » و « جزيره » را نيز به آنها ضميمه كرد و موجبات تسلّط هر چه بشتر وى فراهم شد .\r\nهمچنين برادر رضاعى خود « عَبْدُاللّهِ بن سَعْد » را به فرماندارى مصر منصوب كرد .\r\nمَروان حَكَم ، رانده شده و تبعيدى پيامبر صلى الله عليه و آله را جذب كرد و مشاور خود قرار داد .\r\nخلاصه در مدّت زمان كوتاهى حكومت چهر استان بزرگ : بصره ، كوفه ، شام و مصر - كه از اهميّت نظامى ، اجتماعى و اقتصادى به سزايى برخوردار بودند - به تسلّط بنى اميه درآمد ، و تيره‌هاى ديگر عرب از صحابهء رسول گرامى و غير آنان از حكومت بر كنار ماندند .\r\n\r\n\r\n","description":"","footnote":"\r\n( 1 ) - تاريخ يعقوبى ، ج 2 ، ص 165 ، شرح ابن ابى الحديد ، ج 3 ، ص 19 ، مروج الذهب ، ج 2 ، ص 335 و كامل ابن اثير ، ج 3 ، ص 107\r\n","page_name":" 44 ","page_number":44},
  {"content":"\r\n\r\nباند اموى نيز فرصت را مغتنم شمرده و از ابتداى كار ، در تحكيم موقعيّت خويش از هيچ چيز فرو گذار نكردند .\r\nابوسفيان در به دو حكومت عثمان ، به امويّان سفارش كرد :\r\n« اى بنى اميّه ! حكومت را بسان توپى دست به دست بگردانيد . . . من هميشه آرزومند بودم كه حكومت به شما تعلق گيرد و به كودكانتان به ارث رسد . »\r\nبنى اميّه به توصيّه ابوسفيان ، بر آن شدند تا با نفوذ هر چه به داخل دستگاه حكومت ، خلافت را به سلطنت مبدل كنند ، تا موروثى ساختن آن در خانوادهء اموى ، ميسّر گردد .\r\n\r\nبيت المال مسلمانان\r\nاموال فراوان كه به عنوان خراج و غنيمت ازمناطق تازه فتح شده به طرف مركز خلافت اسلامى مىآمد ، امتيازى بود كه موقعيّت خليفه سوّم را از دوران خلفاى پيشين جدا مىكرد . خليفه خود را مجاز مىديد در آنها به ارادهء خود تصرّف\r\nكند .\r\nخويشان ، اقوام ، اعيان قريش و برخى از اعضاى شورى از اين اموال به بخشش برخوردار مىشدند . استانداران و واليان نيز در سرزمين پهناور خلافت اسلامى بدين روش عمل مىكردند . « 1 »\r\nمسعودى مىنويسد :\r\n« هنگامى كه عثمان كشته شد ، صد و پنجاه هزار دينار طلا و يك مليون درهم از اموال شخصى خود بجاى گذاشت ، و ارزش باغهاى او در « وادى الْقرى » و « حُنُيْن » و جاهاى ديگر ، صدهزار دينار طلا بود و داراى گلّه هايى از شتر و اسب بود . » « 2 »\r\nعثمان طلاها و نقره‌هاى بسيارى كه حاكم بصره از بيت المال به نزد او آورده بود ، با ظرف ، بين زنان و فرزندان بنى اميه تقسيم كرد . « 3 »\r\nتمام غنائمى را كه بالغ بر دو ميلون و پانصد و بيست هزار دينار بود عَبْدُاللّهِ بْنِ ابى سَرْح ،\r\n\r\n\r\n","description":"","footnote":"\r\n( 1 ) - مروج الذهب ، ج 2 ، ص 343 - 341\r\n( 2 ) - همان مدرك ، 332\r\n( 3 ) - شرح ابن ابى الحديد ، ج 1 ، ص 199\r\n","page_name":" 45 ","page_number":45},
  {"content":"\r\n\r\nتبعيدىّ پيامبر صلى الله عليه و آله پس از فتح آفريقا آورده بود به خود او بخشيد . « 1 »\r\nدر يك روز دستور داد دويست هزار درهم از بيت المال به ابوسفيان ، و صد هزار درهم به مروان حكم بدهند ، « 2 » و دهها ورد و نمونهء ديگر كه مجال ذكر همهء آنها نيست .\r\n\r\nاندرزهاى حضرت على عليه السلام به خليفه\r\nهنگامى كه مردم و بزرگان صحابه از روش خلافتى عثمان و عمّال او به ستوه آمدند نزد حضرت على عليه السلام رفتند و ضمن شكايت از او در خواست كردند كه به عنوان نمايندهء آنان نزد عثمان رود و او را از اعمال خود برحذر دارد . اميرمؤمنان عليه السلام نزد عثمان رفت و او را نصيحت كرد . در قسمتى از سخنانش فرمود :\r\n« اى عثمان ، خدا را در نظر بگير و بر جان خودت رحم كن . . . بهترين بندگان خدا ، پيشواى عادلى است كه هدايت يافته باشد و ديگران را نيز هدايت كند . . .\r\nدر مقابل مروان ، آنگونه مباش كه وى تو را با كِبرِ سن و گذشت عُمْر ، هر كجا خواهد سوق دهد . . . . » « 3 »\r\n\r\nقتل خليفه\r\nبه كار گماشتن بنى اميّه در دستگاه خلافت و مصدر ولايات ، و سوء استفاده‌هاى فراوان آنان از اين موقعيّت ، و روش خليفه در برابر انتقادكنندگان كه از بزرگان صحابه به شمار مىرفتند ، از جمله عواملى بودكه خشم و انزجار بسيارى از مردم را بر ضدّ عثمان برانگيخت ، و اعتراضات فردى ، تبديل به نارضايتى عمومى شد .\r\nعثمان درمقابله با اين نارضايتى عمومى ، نامه هايى به برخسژى از عمّال خودمانند معاويه ( حاكم شام ) و عَبْدُاللّهِ بْن‌ِسَعْد ( فرماندار بصره ) نوشت و آنان را براى سركوبى مخالفان به كمك خواست . « 4 »\r\nمسلمانان وقتى متوجّه شدند ، خليفه به جاى تجديد نظر در روش خود ، دست به چنين\r\n\r\n\r\n","description":"","footnote":"\r\n( 1 ) - ابن ابى الحديد ، ج 1 ، ص 199\r\n( 2 ) - همان مدرك\r\n( 3 ) - نهج البلاغه ، خ 164 « . . . فَلا تَكُونَنَّ لِمْروانَ ؟ ؟ ؟ ؟ يَسُوفُكَ حَيْثُ شاءَ بَعْدَ جَلالِ السِّنَّ وَ تَقْضِّى الْعُمْرِ »\r\n( 4 ) -\r\n","page_name":" 46 ","page_number":46},
  {"content":"\r\n\r\nاقدامى زده است تصميم گرفتند كار را يكسره كنند . بدين جهت تعدادكثيرى از مردم مصر و برخى از مردم كوفه ، وارد مدينه شدند . عدّه اى از مهاجران و انصار نيز در مدينه به آنان پيوستند و به صورت جمعى خانهء عثمان را به محاصره در آوردند .\r\nو پس از كشمكشها و گفتگوهاى فراوانى كه بين نمايندگان مردم و خليفه انجام گرفت و حتّى اندرزهايى كه حضرت على عليه السلام به خليفه داد ، عثمان نه تنها به وعده‌هاى خود جامهء عمل نپوشيد ، بلكه درصدد جنگ و مقابله برآمد و با تكرار اين سخن كه : پيراهنى را كه خدا برمن پوشانده بيرون نمىآورم ، « 1 » احتمال كناره‌گيرى خود را نفى كرد . مدّت محاصره حدود چهل روز طول كشيد و با تير اندازى از خانهء عثمان و كشته شدن پيرمردى از صحابهء رسول خدا صلى الله عليه و آله و خوددارى عثمان از تسليم قاتل ، هجوم به خانهء خليفه آغاز شد و عثمان به قتل رسيد . « 2 »\r\n\r\nمهمترين فعاليّتهاى امام عليه السلام در دوران 25 سال سكوت\r\nبا قتل عثمان در اواخر سال 35 هجرى ، جهارمين بخش از مراحل زندگى حضرت على عليه السلام به پايان مىرسد . امام عليه السلام در اين دورهء 25 ساله ، در عين اينكه به حكومت خلفاى سه گانه اعتراض داشت و خلافت را حقّ خود مىدانست از همكارى و ارشادآنان ، و تعليم احكام ، خوددارى نكرد ، و خدمات ارزنده‌اى به جهان اسلام عرضه كرد .\r\nهر چند در ضمن درسهاى گذشته ، با برخى از فعاليّتهاى امام عليه السلام آشنا شديم ، اينك به عنوان يادآورى ، فهرست مهمترين اقدامات آن حضرت را ذكر مىكنيم :\r\n1 - گردآورى و تفسير قرآن و تربيت شاگردانى در علم تفسير .\r\n2 - پاسخگويى به پرسشها و شبهات دانشمندان ملل جهان ، بويژه يهود و نصارى .\r\n3 - بيان احكام بسيارى از رويدادهاى نوظهور ، كه تا آن زمان در اسلام سابقه نداشت و\r\n\r\n\r\n","description":"","footnote":"\r\n( 1 ) - شرح ابن ابى الحديد ، ج 2 ، ص 152 - 151 « لا انزع قميصا ؟ ؟ ؟ ؟ الله »\r\n( 2 ) - در رابطه با قتل عثمان به كتابهاى الْامامَةُ و السّياسَةُ ، ج 1 ، و الغدير ، ج 9 و شرح ابن ابى الحديد ، ج 2 و كامل ابن اثير ، ج ؟ ؟ ؟ مراجعه كنيد\r\n","page_name":" 47 ","page_number":47},
  {"content":"\r\n\r\nنصّ بخصوصى در قرآن و سنت پيامبر صلى الله عليه و آله دربارهء آنها در دست نبود .\r\n4 - پاسخگويى و حل مشكلات سياسى و علمى خلفا و آراء نظرهاى كارگشا در مواردى كه طرف مشورت آنان قرار مىگرفت ، كه به نمونه هايى از آنها اشاره شد .\r\n5 - تربيت و پرورش شاگردانى كه ضميرى پاك و روحى آماده ، براى سير و سلوك داشتند .\r\n6 - تلاش براى تأمين زندگى بسيارى از بينوايان و درماندگان .\r\n7 - دلجويى و دفاع از ستمديدگانى كه دست اندركاران حكومت وقت ، برآنان ستم روا مىداشتند . « 1 »\r\n8 - تلاشهاى اقتصادى و عمرانى همچون ايجاد و يا توسعه نخلستانها و كندن چاههاى آب به منظور كمك به افراد تهديدست و نيازمند .\r\nپرسش\r\n1 - دو مورد از حلّ مشكلات سياسى ، علمى ابوبكر توسط امام عليه السلام راذكر كنيد .\r\n2 - روى كار آمدن عمر چگونه بود ، انتصابى ، انتخابى و يا شورايى ؟ لطفا توضيح داده و نظر امام عليه السلام را درباره اقدام ابوبكر بيان كنيد .\r\n3 - روش عمر در مورد تعيين جانشين چه بود ؟\r\n4 - سياست مالى و ادارى عثمان بر چهمبنايى قرار داشت ؟\r\n5 - موقعيّت حزب اموى را در دوران حكومت عثمان بيان كنيد ؟\r\n6 - زمينه‌هاى قتل عثمان را چه چيزهايى تشكليل مىداد ؟\r\n7 - پنج كورد از فعاليّتهاى امام على عليه السلام در دوران 25 سالهء سكوت را نام ببريد .\r\n\r\n\r\n","description":"","footnote":"\r\n( 1 ) - در تجزيه و تحليل دوران زندگى امام عليه السلام از ولادت تا خلافت ظاهرى كتاب « پژوهشى عميق از زندگى على عليه السلام » نوشته استاد و محقق گران قدر جعفر سبحانى ، بيشتر از كتب ديگر مورد استفاده قرار گرفته است\r\n","page_name":" 48 ","page_number":48},
  {"content":"\r\n\r\n\r\nدرس 5 پذيرش حكومت\r\n\r\n5 - از خلافت تا شهادت\r\nتاكنون زندگى حضرت على عليه السلام را از تولّد تا خلافت ظاهرى به اجمال بررسى كرديم .\r\nاينك تاريخ اسلام را از خلافت آن حضرت تا شهادت بررسى مىكنيم .\r\n\r\nبيعت با حضرت على عليه السلام\r\nبا كشته شدن عثمان ، مهاجران و انصار براى تعيين رهبر آيندهء اسلام ، به امير مؤمنان عليه السلام روى آوردند . در پيشاپيش جمعيّت صحابهء بزرگ رسول خدا صلى الله عليه و آله مانند عَمار ياسِرْ ، ابُوالْهَيْثَمْ ، ابُوايُّوبِ انْصارى ، طَلْحَه و زُبَيْر ، ديده مىشدند مردم براى بيعت ، به سوى خانهء حضرت على عليه السلام هجوم برده اصرار داشتند او زمام امور خلافت رابه دست گيرد .\r\nآنان گفتند :\r\n« اى ابوالحسن ! عثمان كشته شد و ما به پيشوا نيازمنديم ، و امروز هيچ فردى را شايسته‌تر از تو نمىدانيم . تو در گرايش به اسلام از همه پيش قدم‌تر و به پيامبر خدا صلى الله عليه و آله از همه نزديكتر هستى . »\r\nامير مؤمنان عليه السلام فرمود :\r\n« من نيازى به حكومت بر شما ندارم ، هر كه را اختيار كرديد من به او رضايت مىدهم . » « 1 »\r\nهمه گفتند : ما جز تو كسى را نمىخواهيم . « 2 »\r\nمردم اصرار مىكردند ولى با عدم پذيرش از جانب امام عليه السلام مواجه مىشدند . سرانجام بدون دست يافتن به منظور خود از خانه بيرون آمدند .\r\nرفت و آمدها چند بار تكرار شد ، ولى حضرت على عليه السلام قبول نمىكرد و مىفرمود : « اين\r\n\r\n\r\n","description":"","footnote":"\r\n( 1 ) - لا حَاجَةُ لى فى امْركُم ؟ ؟ ؟ ؟ رَضيتُ به\r\n( 2 ) - كامل ابن اثير ، ج 3 ، ص 190 ، تاريخ طبرى ، ج 4 ، ص 427 و تاريخ ابى الفداء ، ج 1 ، ص 171\r\n","page_name":" 49 ","page_number":49},
  {"content":"\r\n\r\nكار را مكنيد ، من وزير باشم بهتر ، كه امير باشم » « 1 » آنان گفتند : « ما هرگز از تصميم خود بر نمىگرديم و بايد با تو بيعت كنيم » . « 2 » و از هر طرف براى بيعت به جانب او هجوم آوردند .\r\nخود آن حضرت ، چگونگى رو آوردن مردم را چنين توصيف مىكند :\r\n« ناگهان مردم همانند موهاى پر پشت يال كفتار ، مرا احاطه كردند ، بطورى كه حسن و حسينم پايمال شدند و دو طرف جامه‌ام در اثر ازدحام جمعيّت ، پاره شد . مردم مانند گلّه گوسفند كه بدون شبان مانده باشند ، به سوى من روى آوردند . » « 3 »\r\nولى باز امام عليه السلام از پذيرفتن بدون قيد و شرط خوددارى كرد و فرمود :\r\n« تا فردا صبح به شما مهلت مىدهم ، برويد فكر كنيد ، اگر حاظر شديد در مقابل حكومت من تسليم باشيد . و از من پيروى از روش خلفاى پيشين را نخواهيد ، با اين شرط ، فردا صبح در مسجد اجتماع كنيد ، و گرنه هر كه را مىخواهيد انتخاب كنيد . »\r\nروز بعد مردم در مسجد اجتماع كردند . اميرالمؤمنين عليه السلام برفراز منبر رفت و فرمود :\r\n« اى مردم ! ديروز از يكديگر جدا شديم ، در حالى كه من از حكومت بر شما كراهت داشتم ، ولى شما اصرار ورزيديد كه به جز من كسى زمام امور شما را به دست نگيرد . آگاه باشيد كه اختيار اموال شما ( بيت‌المال مسلمانان ) با من است .\r\nبدانيد كه من حقّ ندارم جداى از شما از آن ، درهمى بردارم . اگر مىخواهيد من بر شما حكومت مىكنم و گرنه مسؤوليت هيچيك از شما را نمىپذيرم . » « 4 »\r\nپس از پايان سخنان اميرمؤمنان عليه السلام ، مردم فرياد زدند : « ما بر همان عهد ديروز پايبند ، و آماده بيعت هستيم و خدا را بر اين امر گواه مىگيريم . »\r\nآنگه مانند درياى متلاطم به خروش آمدند و براى بيعت هجوم آوردند . در پيشاپيش همه\r\n\r\n\r\n","description":"","footnote":"\r\n( 1 ) - لا تَفْعَلوا فَانّى اكُونَ وَزيراً خَيْرٌ مِنْ انْ اكُونَ اميراً\r\n( 2 ) - كامل ابن اثير ، ج 3 ، ص 190 ، ؟ ؟ ؟ الاشراف بلاذرى ، ج 2 ، ص + 20 و تاريخ ابى الفداء ، ج 1 ، ص 171\r\n( 3 ) - نهج البلاغه ، خطبه شقشقيه ( خ 3 )\r\n( 4 ) - تاريخ طبرى ، ج 4 ، ص 428 و كامل ابن اثير ، ج 3 ، ص 193\r\n","page_name":" 50 ","page_number":50},
  {"content":"\r\n\r\nطلحه و زبير بيعت كردند ، بعد گروهى كه از مصر ، بصره و كوفه آمده بودند و سپس تمام مردم . « 1 »\r\n\r\nسرور شادمانى پس از بيعت\r\n( براى مطالعه )\r\nپس از انجام بيعت ، سرور و شادمانى تمام مردم را فرا گرفت . آنان از اينكه با وصىّ و برادر رسول خدا صلى الله عليه و آله بيعت كرده‌اند خرسند بودند . امام عليه السلام وضع روحى مردم را پس از بيعت چنين توصيف مىكند :\r\n« سرور و خوشحالى مردم آن روز به خاطر بيعت با من ، چنان شدت داشت كه كودكان نيز به وجد آمده بودند ، و پيران با پاى ارزان خود ، به راه افتاد بودند ، بيماران بر دوش افراد سوار شده ، و زمين گيران بر آن ، حسرت مىبردند . » « 2 »\r\nعلاوه بر خوشحالى عمومى ، عدّه‌اى اط بزرگان صحابه يكى پس از ديگرى برخاستند و در جمع مردم با ايراد خطابه ، مسرّت و رضايت قلبى خود را اظهار نموده ، مردم را به پايدارى در برابر پيمان خود وتقويّت حكومت جديد دعوت كردند ، از جمله :\r\n1 - ثابت بن قيس ، سخنگوى انصار گفت :\r\n« اى اميرمؤمنان ! به خدا سوگند ، اگر ديگران در زمامدارى ، بر تو سبقت گرفتند ، ولى در دين نتوانستند بر تو برترى پيدا كنند . . . آنان به تو نيازمند بودند ولى تو به احدى نياز نداشتى . » « 3 »\r\n2 - خُزَيْمَةِ بْنِ ثابِتْ گفت :\r\n« اى امير مؤمنان ! ما براى زمام امور خود جز تو را نشناختيم . . . .\r\nتو پيش قدم‌ترين مردم در ايمان ، و عارفترين آنان نسبت به خدا ، و سزاوارترين فرد نسبت به مقامات رسول خدا صلى الله عليه و آله هستى ، آنچه ديگران دارند ، تو نيز دارى ،\r\n\r\n\r\n","description":"","footnote":"\r\n( 1 ) - همان مدرك\r\n( 2 ) - نهج البلاغه ، خ 229 « وَ بَلَغَ مِنْ سُرُور النّاس بِبِيْعَتِهِمْ ايّاىّ ان ابْتَهَجَ بِهَ الصَّغيرُ وَ هَدَجَ الَيْهَا الكبيُر وَ كامَلَ نَحْوَهَا الْعَليلُ و حَسَرَتْ الَيْها الْكِعابُ . »\r\n( 3 ) - تاريخ يعقوبى ، ج ؟ ؟ ؟ ، ص 179\r\n","page_name":" 51 ","page_number":51},
  {"content":"\r\n\r\nولى كمالات و فضائل تو را ديگران ندارند . » « 1 »\r\n3 - صَعْصعة بنِ صَوحان :\r\n« اى اميرمؤمنان ! مقام خلافت به واسطهء تو زينت گرفت . خلافت به تو نيازمند است ولى تو به آن نياز ندارى . » « 2 »\r\n\r\nاضطراب و نگرانى قريش\r\n( براى مطالعه )\r\nقريش و همهء كسانى كه از حقّ روگردان ، و در زمان حكومت عثمان ، از امتيازاتى برخوردار بودند ، با اضطراب و نگرانى به حكومت امام عليه السلام رو آوردند و چاره‌اى جز تسليم نداشتن . زيرا افكار عمومى با امير مؤمنان عليه السلام بود و آنان چون نمىتوانستند بر خلاف جامعهء اسلامى قدم بردارند ناچار با آن حضرت بيعت كردند ، ولى كينهء او را به خاطر اينكه سران مشركان قريش و كفّار را به هلاكت رسانده بود ، همچنان به دل داشتند .\r\nعلاوه براين ، آنان مىدانستند كه سياست حضرت على عليه السلام ، هرگز با چپاولگرى و غارت بيت المال ، سازش ندارند .\r\nقريش به اندازهاى كينهء امير مؤمنان عليه السلام را به دل داشت كه ابن ابى الحديد مىگويد :\r\n« با اينكه تا آن وقت مدّت زيادى از رحلت پيغمبر صلى الله عليه و آله مىگذشت ولى بغض و كينهء قريش نسبت به على عليه السلام نه تنها كاهش نيافته بود بلكه آنان اين دشمنى ديرينه را به كودكانشان نيز تلقين كرده بودند . » « 3 »\r\n\r\nگوشه نشينان\r\nعدّه معدودى از بيعت اميرمؤمنان عليه السلام كناره گرفتند . مسعودى نام آنان را قُعّاد ( نشستگان ) « 4 » و ابوالفداء ، معتزله « 5 » گذارده است . وقتى از امام عليه السلام دربارهء آنهاسؤال شد فرمود :\r\n\r\n\r\n","description":"","footnote":"\r\n( 1 ) - همان مدرك\r\n( 2 ) - همان مدرك\r\n( 3 ) - شرح ابن ابى الحديد ، ج 11 ، ص 114\r\n( 4 ) - مروج الذهب ، ج 2 ، ص 353\r\n( 5 ) - تاريخ ابى الفداء ، ج 1 ، ص 171\r\n","page_name":" 52 ","page_number":52},
  {"content":"\r\n\r\n« آنان جمعى هستند كه حقّ را يارى نكردند و به يارى باطل هم برنخاستند . » « 1 »\r\nاينان عبارت بودند از : سعدبن ابى وقّاص ، عبداللَّه بن عُمَر ، حَسّانِ بْنِ ثابِتْ ، كَعْبِ بن مالك ، قُدّامَةِ بْنِ مَظْعُون ، مُغِيرَةِبْنِ شُعْبَه و چند نفر ديگر . « 2 »\r\nاينان براى توجيه عمل خود عذرهاى بيجايى مىتراشيدند ، مثلًا به سعد وقاص وقتى پيشنهاد بيعت شد گفت : تا همه مردم بيعت نكنند من بيعت نمىكنم . « 3 »\r\nآنان افرادى بودندكه مىدانستند اميرمؤمنان عليه السلام با حقّ است و حقّ با او ، و از هر جهت بر ديگران برترى دارد ، ولى هواهاى نفسانى و غرور آنان باعث شد از حقّ فاصله گيرند .\r\nامير مؤمنان عليه السلام آنها را به حال خود گذاشت و مجبور به بيعت نكرد . البته آنان - بويژه سعد بن ابى وقاص و عبداللَّه بن عمر - بعدها پشيمان شدند .\r\n\r\nامتيازات بيعت اميرمؤمنان عليه السلام\r\nبيعت اميرمؤمنان عليه السلام در روز جمعه ، 25 ذى الحجة ، سال 35 هجرى انجام گرفت و داراى امتيازاتى بودكه برخى از آنها را مىآوريم :\r\n1 - امير مؤمنان عليه السلام براى استحكام پايه‌هاى حكومت آينده ، مردم را در انتخاى رهبر آزاد گذارد و به آنان فرصت داد تا در اين مورد كاملًا بينديشند ، آنگاه آگاهانه ، زمامدار آينده را انتخاب كنند .\r\n2 - بيعت اميرمؤمنان عليه السلام همگانى بود و به صورت يك پيشنهاد عمومى مطرح شد ، بر خلاف جريان بيعت خلفاى پيشين كه پيشنهاد بيعت در آغاز ، عمومى نيود ؛ بلكه بيعت ابوبكر ، به قول عمر ناگهانى و بر خلاف انتظار ( فَلْتَهً ) انجام گرفت ، و تنها از طرف دو نفر مانند عمر و ابوعبيده پيشنهاد بيعت مطرح شد .\r\nخلافت عمر نيز بودن پيشنهاد مردم و با نصب ابوبكر انجام گرفت . خلافت عثمان نيز از\r\n\r\n\r\n","description":"","footnote":"\r\n( 1 ) - استيعاب ، ج 3 ، ص 55 « اولئِكَ ؟ ؟ ؟ ؟ واعَنِ الْحَقِّ وَ لَمْ يَقُومُوا مَعَ الْباطِلِ »\r\n( 2 ) - مروج الذهب ، ج 2 ، ص 353\r\n( 3 ) - تاريخ ابنابى الْفِداء ، ج 1 ، ص 171 و انْسابُ الاشْرافِ بلاذرى ، ج 2 ، ص 207\r\n","page_name":" 53 ","page_number":53},
  {"content":"\r\n\r\nطرف مردم پيشنهاد نشد بلكه تنها با موافقت دو نفر ديگر از اعضاى شوراى شش نفره كه خليفهء دوم آنان را براى اين كار نامزد كرد ، تحقّق يافت . « 1 »\r\n3 - بيعت حضرت على عليه السلام و استقبال مردم با مطالعهء قبلى آنان انجام گرفت . بر خلاف زمامداران پيش كه مردم فرصت مطالعه و فكر نداشتند ؛ بلكه سعى بر اين بود كه هر چه زودتر كار خاتمه يابد تا مبادا در تأخير آن به مانعى برخورد كنند .\r\n4 - مركزى كه براى بيعت انتخاب شد ، مسجد بود ، تا تمام مسلمانان بتوانند در آن شركت كنند و احياناً هر كس اعتراضى دارد بيان كند . ولى بيعت خلفاى گذشته اين ويژگى را نداشت .\r\n5 - در بيعت امام عليه السلام كسى اجبار نمىشد ، چنان كه در جريان خوددارى عبدالله بن عمر از بيعت ، گفته شده كه مالك اشتر به اميرمؤمنان عليه السلام عرض كرد : اجازه دهيد ، گردن اورا بزنم ولى حضرت نپذيرفت و حتى ضامن او شد تا كسى به اوآزارى نرساند . « 2 »\r\n\r\nاهداف امام عليه السلام از پذيرش حكومت\r\nبدون ترديد كسى كه كمترين شناخت از اميرمؤمنان على عليه السلام و روحيه و طرز زندگى او داشته باشد ، مىداند كه آن بزرگوار اصالةً اشتياقى به حكومت بر مردم نداشته و هدف او را پذيرفتن خلافت دستيابى به ثروت و يا قدرت و رياست نبوده است .\r\nخود آن بزرگوار در سخنانش بارها اين موضع را گوشزد كرده است . از آن جمله گفتگويى است كه بين او و ابن عبّاس واقع شده است :\r\nابن عبّاس : در منزلى بنام ذى قار ( در راه بصره ) بر اميرالمؤمنين وارد شدم . او در حالى كه كفش خود را مىدوخت به من فرمود : ارزش اين كفش چه قدر است ؟ عرض كردم :\r\nارزشى ندارد . فرمود :\r\n« وَ اللّهِ لَهِىَ احَّبُ الَىَّ مِنْ امْرَتِكُمْ ، الّا اقيمَ حَقاً ، اوْ ادْفَعَ باطلًا » « 3 »\r\n\r\n\r\n","description":"","footnote":"\r\n( 1 ) - خود عثمان هم از اعضاى شوراى مزبور بود كه به خلافت خود رأى موافق داد .\r\n( 2 ) - انساب الاشراف بلاذرى ، ج 2 ، ص 207 ، تاريخ طبرى ، ج 4 ، ص 428\r\n( 3 ) 2 - نهج البلاغه ، خ 33\r\n","page_name":" 54 ","page_number":54},
  {"content":"\r\n\r\nبه خدا سوگند ، اين كفش ، براى من محبوبتر از حكومت بر شما است مگر آنكه حقّى را به پا دارم يا باطلى را از مان بردارم .\r\n« هذا ماءُ آجِنُ وَ لُقْمَةٌ بَغَصُّ بِها آكَلُها » « 1 »\r\nزمامدارى را به آبى كثيف و لقمه‌اى كه گلوگير انسان مىشود ، تشبيه مىكند .\r\nاميرمؤمنان عليه السلام در پايان خطبهء « شِقْشِقيّه » هدف خود را از پذيرش زمامدارى بيان كرده است :\r\n« سوگند به آن خدايى كه دانه را شكافت و انسان را آفريد ، اگر نه اين بود كه جمعيّت بسيارى گراگردم را گرفته ، و با وجود ياوران ، حجّت تمام شده ، و اگر نبود عهد و پيمانى كه خداوند از دانشمندان گرفته كه در برابر شكم بارگى ستمگران و گرسنگى ستمديدگان ، سكوت نكنند ، من مهار شتر خلافت را بر روى كوهانش مىافكندم ، و آخر آن را با جام اوّلش سيراب مىكردم . . . » « 2 »\r\nامام عليه السلام در اين سخنان ، دو اصل مهم را براى به دست گرفتن حكومت مطرح كرده است :\r\nنخست حضور و استقبال مردم و اعلام پشتيبانى از حكومت ، و ديگرى برقرارى عدالت و جلوگيرى از ستم .\r\n\r\nنخستين اقدامات امام عليه السلام\r\nاميرمؤمنان عليه السلام پس از آنكه كار بيعت خاتمه يافت ، سياست آيندهء خود را به منظور تحقّق بخشيدن به اهداف خويش از پذيرش حكومت - اعلام كرد . خطوط و مواد اين سياست يك امر اتّفاقى و ناگهانى نبود كه اميرمؤمنان عليه السلام همان روز آن را ابداع كرده باشد ، بلكه مجموعهء برنامه و روش رسول خدا صلى الله عليه و آله بود كه از وحى و قرآن سرچشمه مىگرفت .\r\nكارهايى كه از نظر اميرمؤمنان عليه السلام اولويّت و فوريّت داشت شامل سه قسمت بود :\r\n- نصب كارگزاران صالح\r\n\r\n\r\n","description":"","footnote":"\r\n( 1 ) - نهج البلاغه ، خ 5\r\n( 2 ) - نهج البلاغه ، خ 3 ، « ؟ ؟ الجنة ؟ ؟ ؟ ؟ ؟ حصون الحاضر ، و قيام الحجة بوجود الناصره ، و ما اخذ الله على العلماء الا ؟ ؟ ؟ على ؟ ؟ ؟ / ؟ ؟ ؟ ؟ ؟ ؟ ؟ ؟ ؟ مظلوم\r\n","page_name":" 55 ","page_number":55},
  {"content":"\r\n\r\n- از ميان بردن تبعيضات و تضمين حقوق مساوى براى همه .\r\n- بازگرداندن اموال به غارت رفته و تقسيم عادلانهء بيت المال .\r\n- نصب كارگزاران صالح\r\nحضرت على عليه السلام در نخستين روزهاى حكومت ، حُكّام و عُمال عثمان را از كار بر كنار ساخت ؛ زيرا ستمگرى و عدم آشنايى آنان با سياست مردمدارى و اصول حكومت اسلامى ، يكى از عمده‌ترين عوامل قيام بر ضدّ عثمان بود .\r\nمُغِيرَة بْنِ شُعْبَه دربارهء حكام مزبور با اميرمؤمنان عليه السلام گفتگو و پيشنهاد كرد كه آنها را در پستهايشان ابقا كند ، ولى حضرت نپذيرفت و فرمود : سوگند به خدا در اجراى وظايف دينىام سستى نمىكنم . « 1 »\r\nو در جاى ديگر درمورد انگيزهء اين اقدام مىفرمايد :\r\n« من از اين اندوهناكم كه سرپرستى حكومت اين امّت ، به دست اين بى خردان و نابكاران افتد ، بيت المال را به غارت ببرند ، آزادى بندگان خدا را سلب كنند و آنها را بردهء خويش سازند . با صالحان نبرد كنند و فاسقان را همدستان خود قرار دهند .\r\nدر اين گروه افرادى هستند كه شراب نوشيده ، و حدّ بر او جارى شده است ، و برخى ديگر اسلام را نپذيرفتند تا براى آنها عطايى تعيين گرديد . » « 2 »\r\nامام عليه السلام پس از بركنارى فرمانداران عثمان ، افراد صالح و دورانديش را به حكومت ولايات منصوب كرد . در آن روز ايالات بزرگ قلمرو اسلامى را بصره ، مصر و شام تشكيل مىداد ، لذا عُثْمان بْنِ حُنَيْف را به استاندارى بصره ، سَهْلِ بْن‌ِحُنَيْف را به استاندارى شام ، و قَيْسِ بْنِ سَعْد را به استاندارى مصر منصوب كرد . و ابُو مُوسى اشْعَرى ، والى كوفه را با اصرار مالك اشتر ، در پست خود ابقا كرد . « 3 »\r\n\r\n\r\n","description":"","footnote":"\r\n( 1 ) - وَ اللّهِ لا اداهِن فِى دينى ، مروج الذهب ، ج 2 ، ص 355 - 354 و كامل ابن اثير ، ج 3 ، ص 197\r\n( 2 ) - نهج البلاغه ، نامه 62\r\n( 3 ) - تاريخ يعقوبى ، ج 2 ، ص 179\r\n","page_name":" 56 ","page_number":56},
  {"content":"\r\n\r\n- بركنارى معاويه\r\nهمانگونه كه اشاره شد ، هدف اميرمؤمنان عليه السلام از بركنارى عمّال عثمان ، مبارزه بافساد و تحكيم پايه‌هاى حقّ و عدالت اجتماعى بود ؛ از اينرو با ادامهء حكومت معاويه كه به خوبى از فكر و عملكرد وى آگاه بود ، مخالفت كرد ، و تصميم گرفت او را از مسند حكومت برمسلمانان ، طرد كند ، و در اين رابطه سخن هيچ كس - حتى پسر عموى خود ابن عبّاس - را در خصوص ابقاى وى ، هرچند براى مدّتى كوتاه ، نپذيرفت .\r\nمُغَيرّه ، پس از اينكه از پيشنهاد خود نسبت به ابقاى همهء حكّام سابق ، نتيجه‌اى نگرفت ، به امام عليه السلام گفت :\r\n« معاويه را از استاندارى شام بر كنار مكن ، زيراوى گستاخ است و مردم شام مطيع او هستند ، تو هم در تثبيتش بهانه دارى ، زيرا عمر بن خطاب او را به استاندارى شام منصوب كرده است . »\r\nولى امام عليه السلام فرمود :\r\n« نه ، به خدا سوگند ، براى دو روز هم معاويه را به كار نمىگمارم » . « 1 »\r\nهنگامى كه ابن عبّاس ، از پيشنهاد مغيره آگاه شد ، به اميرمؤمنان عليه السلام عرض كرد :\r\n« من نيز معتقدم معاويه را فعلًا بر كنار نكنى ، وقتى بيعت كرد و كارت استوار شد ، آنگاه بركنارش كن . »\r\nامام عليه السلام فرمود :\r\n« نه ، به خدا سوگند حز شمشير چيزى به او نمىدهم . » « 2 »\r\nدر مورد چگونگى اين سياست بايد نكاتى را يادآور شويم .\r\n* امام عليه السلام به خوبى آگاه بود كه معاويه به هيچ وجه دست بيعت به سوى او دراز نكرده ، و به فرمانش گردن نخواهد نهاد ، زيرا گذشته از داشتن روحّيهء قدرت‌طلبى و زراندوزى ، عصبيّتهاى قومى و كينه‌هاى ديرينه‌اى كه نسبت به اميرمؤمنان عليه السلام داشت مانع از آن بود كه به عنوان كارگزار و نمايندهء حكومت امام عليه السلام عمل كند . و در حقيقت ، روحيه و هدف\r\n\r\n\r\n","description":"","footnote":"\r\n( 1 ) - لا ؟ ؟ ؟ ؟ اسْتَعْمَلَ مُعاويَةَ يَومَيْنِ ابَداً ، ج 3 ، ص 197 و مروج الذهب ، ج 2 ، ص 256\r\n( 2 ) - واللّهِ لا عُصْبه الّا السَّيفَ . كامل ابن اثير ، ج 3 ، ص 197 و تاريخ طبرى ، ج 4 ، ص 444 .\r\n","page_name":" 57 ","page_number":57},
  {"content":"\r\n\r\nهر يك از معاويه و حضرت على عليه السلام در دو قطب متضاد ، قرار داشت ، و اين امر همكارى ميان آن دو را عملًا ناممكن مىساخت .\r\n* اگر اميرمؤمنان عليه السلام فرمانى مبنى بر تأييد حكمرانى معاويه در شام مىنوشت ، چه بسا معاويه از فرمان امام عليه السلام سوء استفاده كرده ، آن را مدرك مشروعيّت فرمانروايى خود قرار مىداد و با اين روشجاى پاى خود را پيش از پيش در شام محكم مىكرد .\r\n* وجود عمّال فاسد و مستبدّى همچون معاويه و امثال او در دستگاه خلافت ، يكى از مهمترين عوامل نارضايتى و شورش مسلمانان بر ضدّ عثمان بود . و اگر در حكومت اميرمؤمنان عليه السلام نيز ( كه تكيه گاهش طبقات محروم و ستمديده هستند ) امثال معاويه بخواهند بر سر كار بمانند دوباره موجبات نارضايتى فراهم شده و اكثريّت طرفداران امام عليه السلام ، نسبت به او و حكومت آينده‌اش دلسرد مىشدند ، و ميان آنان و اقليّتى كه در هر حال تشخيص اميرالمؤمنين عليه السلام را حجّت مىدانستند و به او وفادار مىماندند اختلاف مىافتاد .\r\nدلايل ياد شده و نيز روايتى كه از پيامبر صلى الله عليه و آله نقل شده كه حكومت بر خاندان ابوسفيان حرام است ، « 1 » اميرمؤمنان عليه السلام را بر آن داشت تا با ارسال نامه‌اى معاويه را از مقامش عزل و سَهْلِ بْنِ حُنَيْف را به جاى وى به استاندارى شام منصوب كند . « 2 »\r\n- تضمين حقوق مساوى\r\nهمچنانكه مىدانيم اسلام بر تبعيضات عصر جاهليّت خط بطلان كشيد . ولى پس از رحلت پيامبر صلى الله عليه و آله اين روش جاهلى به تدريج دوباره رواج يافت و در زمان خلافت عثمان بيشتر شد .\r\nاميرمؤمنان عليه السلام با به دست گرفتن زمام حكومت ، به همهء تبعيضات و امتيازات عصر جاهليّت پايان داد ، و تضمين كرد براى همهء مسلمانان ، حقوق مساوى برقرار كند .\r\n\r\n\r\n","description":"","footnote":"\r\n( 1 ) - ر . ك . مقتل الحسين ، خوارزمى ، ج 1 ، ص 185\r\n( 2 ) - براى آگاهى از متن نامه ؟ ؟ ؟ مىشود به شرح ابن ابى الحديد ، ج 1 ، ص 230 ، انساب الاشراف بلاذرى ، ج 2 ، ص 211 و سيرَة الائمة الاثنى عشر ، ج ؟ ؟ ؟ ص 442\r\n","page_name":" 58 ","page_number":58},
  {"content":"\r\n\r\nاو در اين باره مىفرمايد :\r\n« ذليل ( و ستمديده ) نزد من عزيز و ارجمند است تا آنگاه كه حقّ او را از ظالم بازستانم ، و زورمند ( و ستمگر ) نزد من ناتوان است تا حقّ مظلوم را از او پس بگيرم . » « 1 »\r\n\r\n- بازگرداندن اموال به غارت رفته و تقسيم عادلانهء بيت‌المال\r\nاميرمؤمنان عليه السلام در مورد سياست مالى نيز روش قاطعى در پيش گرفت . او در اين زمينه با دو موضوع مهم رو به رو بود : نخست ، ثروتهاى كلانى كه در دوران خلافت عثمان در اختيار عدّهء خاصى قرار گرفته بود . دوّم روش تقسيم بيت المال .\r\nامام عليه السلام طى نخستين خطبه هايى كه در آغاز خلافت ، به منظور روشن ساختن روش آيندهء خود ايراد فرمود اعلام كرد : تمام زمينهاى عمومى را كه عثمان به افراد داده ، و ثروتهاى فراوانى را كه به خويشان خود بخشيده است ، به بيت المال باز خواهد گرداند ، و نيز به مردم اطمينان داد كه در تقسيم بيت المال از روش مساوات پيروى خواهد كرد .\r\nاميرمؤمنان عليه السلام در قسمتى از خطبه فرمود :\r\n« من نيز فردى از شما هستم و در سود و زيان شريك شمايم . من شما را به سيرهء پيامبر صلى الله عليه و آله رهبرى مىكنم و دستورات او را در ميان شما اجرا خواهم كرد . آگاه باشيد هر « تيولى » « 2 » كه عثمان به كسى داده ، و هر مالى از اموال عمومى كه به كسى بخسيده است به بيت المال بازگردانده خواهد شد هر چند زنانى را با آن كابين داده و يا كنيزانى با آن خريده باشند ، زيرا در عدالت گشايش است و آن كس كه عدل بر او تنگ باشد ، عرصهء ظلم و بى عدالتى بر او تنگ‌تر خواهد بود . » « 3 »\r\n\r\n\r\n","description":"","footnote":"\r\n( 1 ) - الْذَليلُ عبدى عزيزٌ حتّى آخذ الْحَقَّ لَهُ و الْقَوِىُّ عِنْدى ضَعيفُ حتّى آخذ الْحَقُّ مِنْهُ . نهج البلاغه ، خ 37\r\n( 2 ) - واگذارى ؟ ؟ ؟ ؟ و هزينهء ناحيه معيّنى است كه از طرف پادشاه و دولت به اشخاص بر اثر ابراز لياقت ، يا به ازاء مواجب‌سالانه\r\n( 3 ) - ثُورَةُ الْحُسَيْن لِلمَهْدى شَمْسُ الدّين ، ص 57 ، شرح ابن ابى الحديد ، ج 1 ، ص 269 و نهج البلاغه ، خ 15 ، با اندكى اختلاف در عبارت\r\n","page_name":" 59 ","page_number":59},
  {"content":"\r\n\r\nو در خطبه‌اى ديگر فرمود :\r\n« . . . مردم ! اگاه باشيد فردا كسانى از شما - كه دنيا آنها را به كام خود فرو برده است ، و از اين طريق املاك و مزارعى براى خود اندوخته ، نهرها روان ساخته ، بر اسبهاى تندرو سوار شده ، كنيزان زيبارو برگزيده‌اند ، و با اين روش ، ننگ و بدنامى براى خود خريده اند - به خاطر اين كه من آنان را از شهوات و لذّاتى كه در آن غوطه ورند ، باز داشته‌ام و به مرز حقوق شناخته شده باز گردانده‌ام خشمگين نشوند ، و نگويند پسر ابى طالب ما را از حقوقمان محروم ساخت . . .\r\nهمهء شما بندگان خداييد و اموال بيت المال نيز مال خداست كه يكسان ميانتان تقسيم مىگردد .\r\n. . . نزد ما مقدارى از بيت المال هست ، فردا همگى - اعم از عرب و عجم ، آنكه حقوق مىگرفته و آنكه حقوق نمىگرفته است - بيايد و سهم خود را بگيريد . » « 1 »\r\nبدين ترتيب امام عليه السلام به سرعت و قاطعيّت تمام ، به عمر تبعيضات ناروا خاتمه داد .\r\nاميرمؤمنان عليه السلام در يك اقدام ديگر ، نفوذ و قدرت قشرى راكه در دوران خلافت عثمان به وجود آمده بود درهم شكست ، بدين گونه كه بسيارى از اموال و تُيُولهايى را كه عثمان به آنها بخشيده بود به بيت المال برگردانيد . « 2 »\r\n\r\n\r\n","description":"","footnote":"\r\n( 1 ) - شرح نهج البلاغه ، ابن ابى الحديد ، ج 7 ، ص 37\r\n( 2 ) - در اين باره رجوع كنيد به مروج الذهب ، ج 2 ، ص 353 ، شرح نهج البلاغه خوئى ، ج 3 ، ص 215 ، شرح ابن ابى الحديد ، ج 1 ، ص 270 ، فى ظلال نهج البلاغه ، ج 1 ، ص 130 ، شرح نهج البلاغه بحرانى ، ج 1 ، ص 296 و سِيرُ الَّائِمَةِ ، نوشته علامه سيدمحسن امين ، ج 1 ، جزء دوم ، ص 11\r\n","page_name":" 60 ","page_number":60},
  {"content":"\r\n\r\nپرسش\r\n1 - چگونگى بيعت مردم با اميرمؤمنان عليه السلام را به اختصار توضيح دهيد .\r\n2 - آيا كسانى از بيعت با امام عليه السلام كناره گرفتند . چرا ؟\r\n3 - امتيازات و ويژگيهاى بيعت امام عليه السلام را ذكر كنيد .\r\n4 - هدف امام عليه السلام از پذيرش حكومت چه بود ؟\r\n5 - پس از به دست گرفتن خلافت ، چه كارهايى از نظر امام عليه السلام از اولويّت و فوريّت برخوردار بود ؟\r\n6 - ديدگاها در مورد عزل و ابقاى حكام عثمان پس از روى كار آمدن امام عليه السلام چه بود ؟\r\nنظر امام عليه السلام را در اين باره بيان كنيد .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\nدرس 6 مخالفان حكومت / ناكثين‌احزاب مخالف حكومت اميرمؤمنان عليه السلام\r\nحضرت على عليه السلام در خطبه‌اى مخالفين حكومت خود را به سه دسته تقسيم كرده است : « 1 »\r\nاصحاب جَمَل كه آنان را « ناكثين » ناميده است .\r\nاصحاب صِفّين كه آنها را « قاسطين » خوانده است .\r\nاصحاب نهروان ( خوارج ) كه از آنان به عنوان « مارقين » ياد كرده است .\r\nاز ويژگيهاى روحى « ناكثين » پول پرستى ، آزمندى و طرفدارى از تبعيض بود و سخنان اميرمؤمنان عليه السلام دربارهء عدل و مساوات ، بيشتر متوّجه اين جمعيّت است . « قاسطين » كه از « طُلَقاء » « 2 » ، بعضى از فراريان ، ناراضيان و كارگزاران عثمان ، تشكيل شده بودند ، داراى روحيّهء حيله گرى و نفاق بودند . آنها مىكوشيدند حكومت اميرمؤمنان عليه السلام را ساقط كنند و خود ، زمام حكومت اميرمؤمنان عليه السلام را ساقط كنند و خود ، زمام حكومت را در دست گيرند .\r\nروحيهء دسته سوم ، روحيهء عصبيتهاى ناروا و خشكه مقدسيها و جهالتهاى خطرناك بود .\r\nاينك - با رعايت اختصار - به معرفى و بررسى مواضع و اقدامات هر يك از گروههاى فوق در برابر حكومت اميرمؤمنان عليه السلام مىپردازيم .\r\n\r\nالف - ناكثين\r\nطلحه و زبير از دير زمانى ، آرزوى رسيدن به مقام حكومت بر جهان اسلام را در سر\r\n\r\n\r\n","description":"","footnote":"\r\n( 1 ) - مراجعه شود به خطبه سوم نهج البلاغه كه مىفرمايد : « فَلَمّا نَهَضْتُ بِالامرِ نَكثْ طايفة و مرقت اخرى و قسط اخرون » البته قبل از على ( ع ) پيغمبر اكرم ( ص ) دشمنان امام را پيشبينى كرد و آنها را به اين نامها ناميد آنجا كه خطاب به على ( ع ) فرمود ؟ ؟ ؟ ؟ بعدى النّاكِثينَ و الْقاسِطينَ وَ الْمارِقينَ . شرح ابن ابى الحديد ، ج 1 ، ص 201\r\n( 2 ) - طلقاء كسانى بودند كه در جريانفتتح مكّه به چنگ مسلمانان گرفتار شدند ، ولى رسول خدا ( ص ) همهء آنها را آزاد كرد وفرمود : « اذْهَبُوا انْتُم طُلَقاءُ »\r\n","page_name":" 62 ","page_number":62},
  {"content":"\r\n\r\nمىپروراندند و چون پس از قتل عثمان ، افكار عمومى متوجّه اميرمؤمنان عليه السلام بود و مردم فقط او را شايستهء اين مقام مىدانستند آنها كه از دستيابى به قدرت نا اميد شده بودند ، به بيعت با اميرمؤمنان عليه السلام مبادرت ورزيدند و به ظاهر از همه سبقت گرفتند .\r\nآنان از اقدام سبقت در بيعت ، مىخواستند توجّه دستگاه خلافت را به خودجلب كنند ، تا از اين راه بتوانند به خواسته‌هاى خود دست يابند . ولى بر خلاف انتظار آنان ، اميرمؤمنان عليه السلام آنهارا با ساير مسلمانان ، يكسان و برابر قرار داد بدين گونه نقشهء آنان نقش بر آب شد .\r\nيعقوبى مىنويسد :\r\n« طلحه و زبير نزد اميرمؤمنان عليه السلام آمدند و گفتند : بعد از پيامبر خدا صلى الله عليه و آله برما جفا شده است اينك ما را در امر خلافت شريك بگردان . »\r\nامام عليه السلام فرمود :\r\n« شما در نيرومندى و پايدارى دو شريك من هستيد و در شدائد و سختيها دو ياور من . » « 1 »\r\nاين نخستين عامل بدبينى طلحه و زبير نسبت به دستگاه خلافت بودكه به پيمان شكنى و سرانجام به پيدايش جنگ « جمل » منجر گرديد .\r\nدومين عامل اين بود كه اميرمؤنان عليه السلام بيت المال را درميان مسلمانان به طور مساوى تقسيم مىكرد . اين روش عادلانهء امام عليه السلام براى طلحه و زبير قابل تحمّل نبود تا آنجا كه زبان به اعتراض گشودند و سهم خود را از بيت المال نگرفتند .\r\nاميرمؤمنان عليه السلام آنان را نزد خود فرا خواند و فرمود : « مگر شما نبوديد كه پيش من آمديد و خواستيد كه زمام خلافت را به دست گيرم ، در صورتى كه من از قبول آن اكراه داشتم ؟\r\nمگر شمابا اختيار خودبا من بيعت نكرديد ؟ »\r\nگفتند : آرى . فرمود : پس چه خلافى از من ديده‌ايد كه راه اعتراض و مخالفت با من را در پيش گرفته‌ايد ؟\r\nگفتند : « ما با تو به اميد بيعت كرديم كه در كارهاى مهمّ مشاور تو باشيم ، ولى حالا\r\n\r\n\r\n","description":"","footnote":"\r\n( 1 ) - تاريخ يعقوبى ، ج 2 ، ص 180 - 179 « انْتُما شَريكاىَ فِى الُقوَّةِ وَ الاسْتقامَةِ وَ عَوْناىَ عَلى الْعَجْزِ وَ الاودِ »\r\n","page_name":" 63 ","page_number":63},
  {"content":"\r\n\r\nمىبينيم كه بدون مشورت ما بيت المال را به طور مساوى تقسيم مىكنى . . . عاملى كه ما را رنجانده است مخالفت تو با روش عمر بن خطاب است . او در تقسيم بيت المال سابقهء افراد را در نظر مىگرفت ولى تو امتياز ما را ناديده گرفته ، ما را در رديف بقيهء مسلمانان قرار داده‌اى ، در صورتى كه اين اموال با شمشيرها و جانبازيهاى ما به دست آمده است . »\r\nاميرمومنان عليه السلام فرمود :\r\n« اما مسألهء مشورت در امور خلافت ، من كه به خلافت رغبتى نداشتم ، شما بوديد كه مرا به سوى آن خوانديد . من نيز از اختلاف و پراكندگى مسلمانان بيم كردم و اين مسؤوليّت را پذيرفتم و با مراجعهء به كتاب خدا و سنّت پيامبر صلى الله عليه و آله حكم هر مسأله و حادثه‌اى رابه دست آوردم و در اين موردنيازى به مشورت با شما نداشتم ؛ بلى ! اگر امر مهمّى پيش بيايد كه حكم آن درقرآن و سنّت نباشد و خود را محتاج مشورت ببينم ، با شما مشورت خواهم كرد .\r\nاما مسأله تقسيم بيت المال ، اين نيز روش اختصاصى من نيست . در زمان رسول خدا صلى الله عليه و آله ديديم كه او بيت المال را به طور مساوى تقسيم مىكرد .\r\nعلاوه بر اين ، حكم مسأله در قرآن نيز آمده است . اين قرآن كه در پيش روى شماست و هيچ سخن باطل در آن راه ندارد ما رابه مساوات برابرى دعوت ، و هر گونه امتياز بى جا را لغو مىكند .\r\nاما اين سخن كه بيت المال با شمشيرهاى شما به دست آمده است . در گذشته نيز كسانى بودند كه با جان و مال خود ، اسلام را يارى كردند ؛ ولى رسول خدا صلى الله عليه و آله در تقسيم بيت المال براى هيچيك از آنان امتيازى قائل نشد . . . . » « 1 »\r\nطبرى مىنويسد :\r\n« طلحه چون از هر نوع امتيازى محروم و مأيوس شد اين مثل را گفت : ما از اين كار ، بيش از آنچه سگ بو مىكشد بهره‌اى نداريم . » « 2 »\r\nطلحه و زبير كه از يكسو از رسيدن به هر گونه مقام و امتيازى نااميد شدند و از سوى\r\n\r\n\r\n","description":"","footnote":"\r\n( 1 ) - شرح ابن ابى الحديد ، ج 7 ، ص 42 - 40\r\n( 2 ) - ما لَنا مَنْ الامْرِ الا ؟ ؟ ؟ ؟ انْفِ الكَلْبِ . تاريخ طبرى ، ج 4 ، ص 429\r\n","page_name":" 64 ","page_number":64},
  {"content":"\r\n\r\nديگر اطلاع يافتند كه عايشه پرچم مخالفت با حضرت على عليه السلام را درمكّه برافراشته است ، تصميم گرفتند به سوى مكّه حركت كنند ؛ از اينرو نزد اميرمؤمنان عليه السلام آمده و به عنوان عمره ، از وى اجازه خواستند .\r\nپس از رفتن آنان ، اميرمؤمنان عليه السلام به ياران خود فرمود :\r\n« به خدا سوگند آنان قصد عمره ندارند بلكه هدفشان پيمان شكنى و خيانت است . » « 1 »\r\n\r\nتغير موضع\r\nعايشه ، در اواخر خلافت عثمان به دليل اينكه از مزاياى دوران دو خليفهء پيشن محروم گرديده بود از حكومت او ناراحت و منزجر گشت ؛ بدين جهت ، پرچم مخالفت با عثمان را برافراشت و با سخنان و رفتار خود ، مسلمانان را به شورش عليه خليفه دعوت مىكرد . « 2 »\r\nوى چون آتش شورش را برافروخت و خود را در هدفش موفق ديد به سوى مكّه رهسپار گرديد و هر آن در انتظار كشته شدن عثمان و بيعت مردم با طلحه بود .\r\nئقتى خبر قتل عثمان به او رسيد گفت : عثمان از رحمت خدا دور باد . او در اثر كارهايش كشته شد ، و خداوند بربندگان ستم نمىكند . « 3 »\r\nعايشه ، پس از حادثهء قتل عثمان به مردم مىگفت : كشته شدن عثمان ، شما را دلگير نكند ؛ اگر او كشته شد ، اينك طلحه ، بهترين و لايقترين فرد براى مقام خلافت ، در ميان شما حاضر است . با او بيعت كنيد و از تفرقه بپرهيزيد . او پس از اين سخنان با شتاب به سوى مدينه رهسپار گرديد و مطمئن بود كه مقام خلافت پس از عثمان از آن طلحه خواهد بود ؛ از اينرو در ميان راه با خود زمزمه مىكرد : گويا : با چشم خود مىبينم كه مردم دست بيعت به طلحه مىدهند . مركب را با سرعت برانيد تا خود را به وى برسانم . « 4 »\r\n\r\n\r\n","description":"","footnote":"\r\n( 1 ) - وَ الِلّهِ ارادَالْعُمْرَةَ وَلكِنَّها ارادَ الغَدْرَةَ تاريخ يعقوبى ، ج 2 ، ص 180\r\n( 2 ) - دراين رابطه با سخنان عايشه و اقدامات وى بر ضد عثمان با الغدير ، ج 9 ، ص 86 - 77 مراجعه شود\r\n( 3 ) - أَبعدَهُ اللَّه ، ذالِكَ بِما قَدَّمَتْ يَداهُ وَما اللّهُ ؟ ؟ ؟ ؟ لِلْعَبيدِ . همان مدرك ، ص 83\r\n( 4 ) - همان مدرك ص 82 به نقل از ابومخفف ، لوط بن بحيى الاردى\r\n","page_name":" 65 ","page_number":65},
  {"content":"\r\n\r\nدر بين راه ، به عُبَيْدِ بْنِ امّ كِلاب - كه از مدينه مىآمد - برخورد كرد . از اوضاع مدينه پرسيد عبيد گفت : مردم عثمان را كشتند و پس از قتل او هشت روز بلا تكليف ماندند .\r\nعايشه گفت : بعد چه شد ؟ گفت : الْحَمْدُلِلّه كار به خير انجاميد و مسلمانا يكدل و يكصدا على ابن ابيطالب را انتخاب كردند .\r\nعايشه با شنيدن اين خبر گفت :\r\n« به خدا سوگند اگر امر خلافت به نفع على عليه السلام تمام شود جا دارد كه آسمانها خراب گردد . مرا بركردانيد ، مرا برگردانيد . » « 1 »\r\nاز همانجا به مكّه بازگشت در حالى كه شعار سابق خود را تغيير داده بود و مىگفت :\r\nعثمان مظلوم كشته شده است . من بايد به خوانخواهى او قيام كنم . عُبَيْد به او گفت :\r\n« چگونه خون او را مطالبه مىكنى ، در صورتى كه نخستين كسى كه پيشنهاد كشتن عثمان را داد تو بودى و هم تو بودى كه مىگفتى : بكشيد « نَعْثَلْ » را كه كافر شده است ؛ و امروز او را بى گناه و مظلوم معرفى مىكنى ! »\r\nعايشه گفت :\r\n« آرى عثمان چنين بود ولى توبه كرده بود ، و مردم بدون اعتنا به توبهء او ، وى را كشتند . گذشته از آن ، شما را با گفتار ديروز من چه كار ؟ آنچه را كه امروز مىگويم بپذيريد كه از سخن ديروزم بهتر است . » « 2 »\r\nعايشه پس از بازگشت به مكّه در مقابل درب مَسْجِدُالْحَرام از شتر پياده شد و خودرا پوشاند و به سمت حَجَرُ الْاسْوَد حركت كرد . مردم از هر طرف دور او را گرفتند . عايشه به سخنرانى پرداخت و در سخنان خود عثمان را مظلوم معرفى كرد و احساسات جمعيّت\r\n\r\n\r\n","description":"","footnote":"\r\n( 1 ) - كامل ابن اثير ، ج 3 ، ص 206 ، تاريخ طبرى ، ج 4 ، ص 448 ، الغدير ، ج 9 ، ص 80 و 84 وانساب الاشراف ، ج 2 ، ص 217\r\n( 2 ) - عبيد در پاسخ عايشه اشعارى سرود : فَمِنْكَ الْبَداءُ وَ مْنَكِ الْغِيَرُ * و مِنْكِ الرِّياحُ و مِنْكِ الْمَطَرُ\r\nو انْتِ امَرْتِ بِقَتْلِ الْامامِ * وَ قُلْتِ لَنا انَّهُ قَدْ كَفَر\r\nفَهَبْنا اطَعْناكِ فى قَتْلِه * وَ قاتِلُهُ عِنْدَنا مَنْ امَر .\r\n( الامامة و السياسة ، ج 1 ، ص 51 ، تاريخ طيرى ، ج 4 ، ص 459 - 458 ) يعنى منشأ اينهمه اختلافات و تغييرات تويى . توفانهاى سهمگين فتنه‌ها و آشوبها از تو برخاسته است . تو بودى كه به قتل عثمان فرمان دادى ، و گفتى او كافر شده است . حال بر فرض هم به خاطز اطاعت از فرمان تو در تل شركت جسته باشيم باز هم قاتل واقعى وى كسى است كه فرمان بر قتل او داده است\r\n","page_name":" 66 ","page_number":66},
  {"content":"\r\n\r\nرا بر ضدّ مردم مدينه و غير آنان كه در قبل عثمان سهيم بودند تحريك كرد و حاضران را به خونخواهى و قيام عليه آنان فرا خواند . « 1 »\r\n\r\nگرد آمدن مخالفان در مكه\r\nمخالفان حكومت اميرمؤمنان عليه السلام به محض آگاهى از برافراشته شدن پرچم مخالفت توسط عايشه در مكّه ، از هر سوى اطرافش گرد آمدند .\r\nطلحه و زبير پس از پيمان شكنى به وى پيوستند . از سوى ديگر بنى اميه كه با اميرمؤمنان عليه السلام عداوت ديرينه داشتند و در انتظار فرصت مناسبى به سر مىبردند و پس از قتل عثمان ، از مدينه به مكّه گريختع بودند ، زير پرچم عايشه قرار گرفتند . همچنين استانداران دوران عثمان كه به وسيلهء اميرمؤمنان عليه السلام عزل شده بودند با ثروتهاى كلان ، به عايشه روى آوردند ، و خلاصه تمام احزاب مخالف كه هر كدام عقدهء خاصى از امام عليه السلام به دل داشتند در مكّه اجتماع كردند و هستهء مركزى « ناكثين » را به وجود آوردند . سران مخالف ، درمنزل عايشه جلسه گرفتند و دربارهء طرح شورش گفتگو كردند .\r\nعايشه گفت :\r\n« اى مردم ! حادثه‌اى بزرگ و كارى ناپسند رخ داده است . برخيزيد و از برادران مصرى خود كمك بگيريد . مردم شام نيز به حمايت شما بر مىخيزند .\r\nشايد خدا انتقام عثمان و مسلمانان را بگيرد . » « 2 »\r\nطلحه و زبير نيز طى سخنرانى عايشه را تشويق به جنگ با اميرمؤمنان عليه السلام كردند و از وى خواستند از مدينه صرف نظر كند و در كنار آنان باشد .\r\n\r\nبه سوى عراق\r\nبا تلاش هستهء مركزى « ناكثين » ، لشكر مجهزّى فراهم شد ، سران سپاه در مورد اينكه عمليّات را از كجا آغاز كنند به مشورت پرداختند . و سرانجام تصميم گرفتند به سوى\r\n\r\n\r\n","description":"","footnote":"\r\n( 1 ) - تاريخ طيرى ، ج 4 ، ص 448 ، كامل ابن اثير ، ج 3 ، ص 207 و انساب الاشراف بلاذرى ، ج 2 ، ص 218\r\n( 2 ) - تاريخ طبرى ، ج 4 ، ص 452 - 450\r\n","page_name":" 67 ","page_number":67},
  {"content":"\r\n\r\nعراق حركت كنند و از مردم دو شهر بزرگ آن ديار يعنى كوفه و بصره كه طلحه و زبير در آنها هوادارانى داشتند كنك بگيرند و آنگاه از آنجا به مركز حكومت اسلامى حمله كنند .\r\nبه دنبال اين تصميم ، منادى عايشه در مكّه ندا داد كه ام‌ُّالمؤمنين و طلحه و زبير آهنگ بصره دارند هركه طالب عزت اسلام و انتقامجويى از خون عثمان است به آنان بپيوندد .\r\nپس از گرد آمدن هزار مرد جنگى با تجهيزات لازم ، مكّه را به قصد عراق ترك گفتند : در طول راه نيز مردم به آنان مىپيوستند تا سرانجام تعدادشان به سه هزار نفر رسيد . « 1 »\r\nعايشه در پيشاپيش سپاه ، بر شتر مخصوص خود كه « عَسْكَر » نام داشت سوار بود و بنى اميه اطراف او را گرفته بودند به سوى بصره پيش مىرفتند .\r\nدر طول راه ، به اولين آبى كه برخورد كردند با پارس كردن و حملهء سگها مواجه شدند .\r\nعايشه پرسيد نام اين محل چيست ؟ گفته شد : « حَوْاب » . اينجا بودكه عابشه به ياد گفتار رسول خدا صلى الله عليه و آله افتاد كه جريان پارس كردن سگهاى « حَوْاب » را براى همسران خويش پيش بينى مىكرد و آنان را از اين سفر برحذر مىداشت . « 2 »\r\nعايشه از ديدن اين حادثه مضطرب شد و گفت : انّا لِلّهَ وَ انّا الَيْهِ راجِعُونَ . من همان زنم كه رسول خدا صلى الله عليه و آله از آيندهء او خبر مىداد . فوراً تصميم به مراجعت گرفت . ولى طلحه و زبير كه با انصراف عايشه از جنگ ، تمام آرزوهاى خود را بر باد رفته مىديدند ، تلاش كردنداو را از اين تصميم باز دارند . و سرانجام عايشه پس از شهادت دروغ پنجاه نفر كه اين ، آب « حَوْأَبْ » نيست ، قانع شد كه بماند . « 3 »\r\nسپاه « ناكثين » نزديكى بصره توقف كرد . عايشه « عَبْدُللّهِ بِنْ عامِر » رابه بصره فرستاد و به عده‌اى از بزرگان بصره نامه نوشت و منتظر ماند تا پاسخ نامه‌ها برسد . « 4 »\r\n\r\n\r\n","description":"","footnote":"\r\n( 1 ) - تاريخ طبرى ، ج 4 ، ص 452 - 451\r\n( 2 ) - متن حديث را مورخان مختلف نقل كرده‌اند يعقوبى درج 2 ، ص 181 چنين نقل مىكند « لا تَكُونى الَّتى تُنْبِحُك‌ِكِلابُ الْحَواْبِ عايشه » از آنانى نباش كه سگان حواب بر آنان پارس مىكند . ولى ابن اثير در ج 3 ، ص 210 كامل و بلاذرى در انساب الاشراف ، ج 2 ، ص 224 چنين آورده‌اند . « لَيْتَ شِعْرى ايَتكُنَّ ؟ ؟ ؟ / كِلابُ الْحَوْابِ » و ابن ابى الحديد ، در ج 10 ، ص 310 حديث را به گونه‌اى ديگر نقل كرده است\r\n( 3 ) - مروج الذهب ، ج 3 ، ص 357 ، انساب الاشراف ، ج 2 ، ص 224 و الامامة السياسة ، ج 1 ، ص 60 ولى يعقوبى در ج 2 ، ص 181 تعداد شهود را چهل نفر ذكر كرده است\r\n( 4 ) - تاريخ طيرى ، ج 4 ، ص 461 و كامل ابن اثير ، ج 3 ، ص 210\r\n","page_name":" 68 ","page_number":68},
  {"content":"\r\n\r\n\r\nنمايندگان عثمان بن حنيف به سوى سپاه\r\nنمايندگان بن حنيف ، استاندار اميرمؤمنان عليه السلام در بصره پس از اطلاع از رسيدن سپاه عايشه به حومهء شهر « ابُو الْاسْوَدِ دُوئِلى » و « عِمْرانِ بن حُصَيْن » را نزد سران سپاه فرستاد تا انگيزهء آنان را از حركت به سوى بصره جويا شود . آنان ابتدا با عايشه تماس گرفتند . از او سؤال كردند : منظور تو از آمدن به بصره چيست ؟ گفت : خونخواهى عثمان و انتقام از قاتلان او .\r\nاز طلحه و زبير سؤال را پرسيدند . آنان نيز همان سخن عايشه را گفتند . ابُو الْاسْوَد ، خطاب به طلحه گفت : مگر تو با على عليه السلام بيعت نكردى ؟ گفت : چرا ، ولى زير فشار اسلحه و تهديد « 1 »\r\nنمايندگان ، جريان را به عثمان گزارش دادند . عايشه نيز با نيروهايش از « حَفَرِ ابُو مُوسى » حركت كرد و وارد بصره شد ، و « مِرْبَد » « 2 » را كه ميدان وسيعى بود اردوگاه قرارا داد .\r\nعثمان بن حنيف ، پس از مشورت با نمايندگان خود ، تصميم گرفت ، تا زمانى كه دستورى از اميرمؤمنان عليه السلام نرسيده است از ورود سپاه به مركز شهر جلوگيرى كند . از اين رو دستور داد مردم سلاح بردارند و در مسحد جامع اجتماع كنند .\r\nپس از اجتماع مردم ، فردى بنام « قَيْس » از طرف استاندار براى جمعيّت سخنرانى كرد و آنان را يه پايدارى و مقاومت در برابر سپاه عايشه دعوت نمود . « 3 »\r\nطبق نقل ابْنِ قُتَيْبَه ، عُثْمانِ بْنِ حُنَيْف نيز براى يارانش سخن گفت . در بخشى از سخنانش گفت :\r\n« اين دو نفر « طلحه و زبى » با على عليه السلام بيعت كردند در حالى كه رضاى خدا را نمىخواستند ، لذا شتاب كردند و قبل از شيرخوارگى فرزند كامل طلب نمودند . . . آنان گمان مىكنند با زور بيعت كرده‌اند با اينكه از مردان زورمند قريش بودند و مىتوانستند بيعت نكنند . . . راه همان است كه عامّه مردم پيموده\r\n\r\n\r\n","description":"","footnote":"\r\n( 1 ) - شرح ابن ابى الحديد ، ج 9 ، ص 313 ، تاريخ طبرى ، ج 4 ، ص 462 - 461 ، كامل ابن اثير ، ج 3 ، ص 211 و الامامة و السياسة ، ج 1 ، ص 61 البته گفتگوى نمايندگان عثمان با سران لشكر مفصّل است كه ما براى رعايت اختصار خلاصهء آن را ذكر كرديم\r\n( 2 ) - مربد در كنار شهر و ميدان مال فروشان بود\r\n( 3 ) - تاريخ طبرى ، ج 4 ، ص 462\r\n","page_name":" 69 ","page_number":69},
  {"content":"\r\n\r\nو با على عليه السلام بيعت كرده‌اند . اينك نظر شما در اين باره چيست ؟ »\r\n« حَكيمِ بْنِ جَبَلَهءِ عَبْدى » برخاست و گفت :\r\n« نظر ما اين است كه اگر برما حمله كردند با آنان مىجنگيم و اگر باز ايستادند ، از ايشان مىپذيريم . من ، در عين اينكه زندگى را دوست دارم ولى در راه حقّ هيچ وحشتى از رويارويى با آنان ندارم . . . »\r\nبقيهء نيز رأى او را پسنديدند . « 1 »\r\n\r\nنخستين برخورد\r\nپس ار ورود عايشه به « مِرْبَد » عدّهاى از هواداران بصرى آنان به سپاه پيوستند و تعداد زيادى از مردم بصره و ياران عثمان نيز در اطراف آنان گرد آمدند .\r\nبا سخنرانى سران لشكر و تحريك مردم به خونخواهى عثمان ، طرفداران عثمان دو دسته شدند ، گروهى سخنان عايشه ، طلحه و زبير را تأييد كردند مىگفتند : براى خوب منظورى آمده‌اند .\r\nولى دستهء ديگر ، آنان را دروغگو توصيف مىكردند و مىگفتند به خدا دروغ مىگوييد ما از آنچه شما بر زبان مىآوريد چيزى نمىفهميم .\r\nدر نتيجهء اين اختلاف ، به روى همديگر خاك افكندند و ريگ پرانيدند ، و اوضاع متشنج شد . « 2 » سران لشكر به همراه مروان و عبدالله بن زبير و عدّه‌اى ديگر ، به طرف استاندارى رهسپار شدند و از عثمان خواستند كه از آنجا خارج شود ؛ ولى او بدرخواست آنان اعتنايى نكرد .\r\nبرخورد شديدى ميان نيروهاى عثمان و اشغالگران ، رخ داد و تا نزديك غروب ادامه يافت و پس از كشته شدن بسيارى از مدافعان و مجروح شدند تعدادزيادى از دو طرف ، سرانجام با دخالت مردم ، آتش بس برقرارا شد و طرفين قرداد صلح موقتى نوشتند .\r\nمواد قرداد عبارت بود از :\r\n\r\n\r\n","description":"","footnote":"\r\n( 1 ) - الامامة و السياسة ، ج 1 ، ص 61 - 60\r\n( 2 ) - كامل ابن اثير ، ج 3 ، ص 213 - 212 و تاريخ طبرى ، ص 464 - 463\r\n","page_name":" 70 ","page_number":70},
  {"content":"\r\n\r\n1 - استاندارى و مسجد و بيت المال همچنان در اختيار عثمان بن حنيف باشد .\r\n2 - طلحه و زبير وكسان آنان آزادند در هر جاى بصره رفت و آمد كنند .\r\n3 - هيچيك از دو طرف حقّ ايجاد مزاحمت نسبت به طرف ديگر را ندارند .\r\n4 - اين قرار داد تا وقتى معتبر است كه على عليه السلام برسد . پس از آن مردم در انتخاب صلح يا جنگ ، آزادند .\r\nبا امضاى قرداد ، صلح ميان طرفين برقرار شد و عثمان بن حنيف به ياران خود دستور داد سلاح خود را كنار گذاشته ، به منزلهايشان بروند . « 1 »\r\n\r\nمكر و پيمان شكنى\r\nسران سپاه ، پس از استقرار در بصره با بزرگان قبائل تماس مىگرفتند و با وعده‌هايى آنان را تطميع كردند ؛ از اين رو بسيارى از دنيا دوستان و رياست طلبان ، دعوت آنان را اجابت كردند .\r\nطلحه و زبير پس از محكم كردن كار خود ، قرداد را نقض كردند و در يك حمله شبانه به استاندارى ، عثمان را دستگير كرده ، سخت شكنجه دادند ؛ بدينگونه كه پس از ضرب و شتم ، موهاى سر و ابروان و محاسن او را كندند ، آنگاه به بيت المال حمله بدند . چهل نفر از نگهبانان محل را كشتند و بقيه را متفرّق ساختند و آنچه در خزانه بود به غارت بردند .\r\nبدينگونه شهر توسط سربازان مهاجم ، اشغال شد و مراكز حسّاس ، تحت اختيار آنان درآمد . مهاجمان براى ايجاد رعب بيشتر ، پنجاه نفر از دستگير شدگان را با فجيع‌ترين وضع در برابر چشم مردم كشتند . « 2 »\r\nعايشه دستور دادعثمان بن حنيف را نيز به قتل برسانند ولى يكى از زنان مانع شد و گفت : عثمان از اصحاب پيامبر صلى الله عليه و آله بود . احترام رسول خدا صلى الله عليه و آله را حفظ كن . عايشه دستور داد او را زندانى كنند . « 3 »\r\n\r\n\r\n","description":"","footnote":"\r\n( 1 ) - الْحَمْل للمفيد ، ص 151 - 150 و كامل ابن اثير ، ج 3 ، ص 214\r\n( 2 ) - مروج الذهب ، ج 2 ، ص 358 و شرح ابن ابى الحديد ، ج 9 ، ص 321\r\n( 3 ) - تاريخ طبرى ، ج 4 ، ص 268 و كامل ابن اثير ، ج 3 ، ص 216 - 215\r\n","page_name":" 71 ","page_number":71},
  {"content":"\r\n\r\nپرسش\r\n1 - با بدست گرفتن زمام حكومت توسط اميرمؤمنان عليه السلام ، چه گروهها و احزابى با حكومت حضرت به مخالفت برخاستند ؟\r\n2 - چه عواملى باعث شد طلحه و زبير پيمان با اميرمؤمنان عليه السلام ر بشكنند و به صف مخالفان بپيوندند ؟\r\n3 - هستهء مركزى ناكثين در كجا و چگونه تشكيل شد ؟\r\n4 - موضع عايشه در برابر عثمان و روى كار آمدن اميرمؤمنان عليه السلام موضع خود را نسبت به عثمان عوض كرد ؟\r\n6 - عثمان بن حنيف پس از آگاهى از فرود سپاه ناكثين در نزديكى بصره چه كرد ؟\r\n7 - موقعيّت بصره را پيش از رسيدن سپاه اميرمؤمنان عليه السلام به اختصار شرح دهيد .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nدرس 7 ناكثين / جنگ جمل : حركت امام عليه السلام به سوى بصره\r\nاز آنجا كه معاويه رسماً سركشى خود را نسبت به مقام خلافت اعلام داشته ، بيعت با امام عليه السلام را رد كرده بود ، امير مؤمنان عليه السلام دركار تهيّه مقدمات نبرد با او بود . حضرت به كارگزاران خود از قبيل : عثمان بن حنيف و قيس بن سعد و ابوموسى نامه نوشت كه براى مبارزه با معاويه مردم را آماده كنند .\r\nدر اين ميان خبر قيام و شورش عايشه و طلحه و زبير و حركت لشكر آنان به سمت عراق به اطلاع اميرمؤمنان عليه السلام رسيد . و از آنجا كه بصره و كوفه از نظر سياسى و نظامى از اهميّت خاصى برخوردار بودند امام عليه السلام براى خاموش كردن فتنهء آنان قبل از اينكه زبانهء آن بقيهء نقاط را فرا گيرد اقدام كرد .\r\nحضرت على عليه السلام دستور داد مسلمانان درمسجد گرد آيند . پس از اجتماع مردم براى روشن كردن افكار عمومى نسبت به هدف واقعى مخالفان ، سخنانى بدين مضمون ايرادفرمود :\r\n« اى كردم ! عايشه ، به سوى بصره رفته ، و طلحه وزبير نيز همراه اويند . هر يك از طلحه و زبير عقيده دارند كه خلافت حقّ اوست نه ديگرى ، اما طلحه ، پس عموى عايشه است ، و زبير داماد او ( و عايشه براى آنان تلاش مىكند ) . به خدا قسم اگر آن دو به هدف خود برسند - كه هرگز نخواهند رسيد - پس از نزاع سختى كه ميان آن دو به وجود مىآيد ، يكى گردن ديگرى خواهد زد . به خدا سوگند صاحب شتر سرخ ، راهى طى نمىكند و گرهى نمىگشايد مگر در راه معصيّت و خشم خدا تا آنكه خود و همراهانش را به مَهْلَكه وارد كند .\r\nبه خدا سوگند ! سرانجام ، يك سوم آنان كشته مىشوند ، و يك سوم آنان فرار كرده و يك سوم ديگر توبه مىكنند .\r\nعايشه همان زنى است كه سگهاى « حَوْأَبْ » بر او پارس مىكنند . طلحه و زبير\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nنيز مىدانندكه به خطا مىروند . و چه بسا عالمى كه جهلش او را مىكشد بدون اينكه از عملش نفعى ببرد .\r\nمرا با قريش چه كار ! به خدا سوگند در حال كفرشان آنان را كشتم . اكنون نيز كه فريب هواى نفس و شيطان را خورده‌اند ( و آشوب مىكنند ) آنان را مىكشم . . . » « 1 »\r\nروز دوّم و سوّم نيز براى آماده ساختن افكار مردم ، سخنرانيهاى مهيّجى ايراد فرمود : و سرانجام اعلان جنگ كرد ، سهل بن حنيف را در مدينه جانشين خود كرد « 2 » و با لشكرى مجّهز كه بالغ بر هفتصد نفر مىشد مدينه را به عزم عراق ترك نمود .\r\n\r\nدر ربذه\r\nامير مؤمنان عليه السلام در ربذه چند روز توقف كرد . در طول اين مدت عده‌اى از انصار از مدينه از جمله « خُزَيْمَةِ بْنِ ثابِت » و همچنين حدود ششصد سواره نظام از طايفهء طىّ ، به سپاه اميرمؤمنان عليه السلام پيوستند . « 3 »\r\nامير مؤمنان عليه السلام هاشم مِرْقال ر با نامه‌اى براى استاندار كوفه ، به سوى كوفه فرستاد تا قبل از آنكه طلحه و زبير به آنجا دست يابند از نيروى آنان كمك بگيرد .\r\nولى ابوموسى اشعرى ( استاندار ) نه تنها به نمايندهء امام عليه السلام روى خوشى نشان نداد بلكه نامهء امام عليه السلام را از بين برد و هاشم را تهديد به زندان كرد « 4 » و مردم كوفه را از يارى آن حضرت برحذر داشت و كفت :\r\n« اگر بنا برجنگ باشد نخست بايد با قاتلان عثمان بجنگيم آنگاه به ديگران بپردازيم . » « 5 »\r\nنمايندهء امام عليه السلام جريان را براى اميرمؤمنان عليه السلام نوشت .\r\n\r\n\r\n","description":"","footnote":"\r\n( 1 ) - شرح ابن ابى الحديد ، ج 1 ، ص 243 و ارشاد مفيد ، ص 131\r\n( 2 ) - در الْجَمل للمفيد ، ص 129 و الامامة و السياسة ، ج 1 ، ص 5 به جاى سهل ، قُثَم بْنِ عبّاس ذكر شده است\r\n( 3 ) - رَبَذه محلى است در نزديكى ذات عِرْق از راه حجاز كه تا مدينه سه روز راه است ( معجم البلدان ، ج 3 ، ص 24 )\r\n( 4 ) - الجمل للمفيد ، ص 130 و شرح ابن ابى الحديد ، ج 14 ، ص 9\r\n( 5 ) - تاريخ طبرى ، ج 4 ، 478 - 477 ، كامل ابن اثير ، ج 3 ، ص 277 ، شرح ابن ابى الحديد ، ج 14 ، ص 9\r\n","page_name":" 74 ","page_number":74},
  {"content":"\r\n\r\nنامه درمحلى به نام « ذى قار » به دست امام عليه السلام رسيد .\r\nاميرمؤمنان عليه السلام فرزندش امام حسن عليه السلام و عمّار ياسر را فراخواند و آنان را به همراه نامه‌اى براى مردم كوفه ، م . مور ساخت تا به كوفه بروند و مردم را به يارى آن حضرت بسيج كنند .\r\nحضرت نامه‌اى نيز به ابوموسى نوشت و ضمن فرمان عزل او ، ابوموسى را به خاطر موضعگيرى ناروايش توبيخ كرد .\r\nعلاوه بر امام حسن عليه السلام و عمّار ، مالك اشتر را نيز در پى آنان فرستاد .\r\nپس از رسيدن امام حسن عليه السلام و عمّار به كوفه و قرائت نامهء امام عليه السلام براى مردم و ايراد سخنرانى ، مردم در اطراف آنان اجتماع كردند مراتب اخلاص و محبت خود را نسبت به اميرمؤمنان عليه السلام اظهار كرده ، در برابر فرمان او تسليم گرديدند .\r\nامام حسن عليه السلام بر كنار شدن ابوموسى اشعرى را نيز ازمقامش اعلام و « قَرَظَةِ بْنِ كَعْب » را به جاى وى نصب كرد .\r\nدر اثر تلاشهاى نمايندگان اميرمؤمنان عليه السلام و سخنان روشنگرانهء آنان عدّه زيادى ازمردم اعلام آمادگى كردند . و پس از چند روز حدود هفت هزار در ذى قار به اميرمؤمنان عليه السلام پيوستند . حضرت على عليه السلام از موفقيّت امام حسن عليه السلام خوشحال شد و از فرزندش تشكر كرد . « 1 »\r\n\r\nشكوه سپاه\r\nلشكر عظيم و مجهّز اميرمؤمنان عليه السلام كه از مدينه و كوفه كرد آمده بود در آستانهء بصره قرار گرفت . مُنْذِرِبْنِ جارُود مىگويد : از بصره بيرون آمدم تا سپاه على عليه السلام را نظاره كنم .\r\nدر اين هنگام هزار سوار كه همگى غرق در سلاح بودند و پيشاپيش آنان « ابُو ايُّوب انصارى » بر اسب نيرومندى سوار بود ، مشاهده كردم . نيروهاى ديگر نيز در دسته‌هاى\r\n\r\n\r\n","description":"","footnote":"\r\n( 1 ) - مراجعه شود به كتابهاى مروج الذهب ، ج 2 ، ص 359 ، الجمل ، ص 138 - 130 ، كامل ابن اثير ، ج 3 ، ص 227 - 231 ، تاريخ طبرى ، ج 4 ، ص 485 - 482 و شرح ابن ابىالحديد ، ج 4 ، ص 10 و 14 . طبرى در ج 4 ، ص 500 و ابن ابىالحديد در ج 14 ، ص 21 از ابىالطفيل نقل مىكنند : پيش از اينكه سپاهيان كوفه برسند ، اميرمؤمنان ( ع ) پيش بينى كرد : از كوفه دوازده هزار و يك سرباز خواهند آمد . و همانطور هم شد . راوى مىگويد : من شمردم ديدم نه يكنفر كم است و نه زياد\r\n","page_name":" 75 ","page_number":75},
  {"content":"\r\n\r\nهزار نفرى با تجهيزات كامل به فرماندهى صحابهء رسول خدا عليه السلام همچون خُزَيْمَةِ بْنِ ثابت ، ابُوقُتادَه ، عمّار ياسر ، قيس بن سعد ، و عبدالله بن عباس پشت سر آنان درحركت بودند .\r\nيكى از اين دسته هاتحت فرماندهى حضرت اميرمؤمنان عليه السلام بود كه پيشاپيش جنگجويان حركت مىكرد و در دو سوى حضرت ، امام حسن و امام حسين عليهما السلام قرار داشتند . و در پيش روى آن حضرت فرزند ديگرش محمد بن حنفيّه ، پرچم را در دست گرفته بود و عبداللَّه بن جعفر ، پشت سر امام مىآمد ، و فرزندان عقيل و جوانان بى هاشم امام عليه السلام را چون نگينى درميان گرفته بودند و جمعى از پيرمردان بَدْرى ( مهاجر و انصار ) نييز ديده مىشدند .\r\nاميرمؤمنان عليه السلام پيش از ورود به بصره در محلى بنام « زاوِيّه » فرود آمد و چهار ركعت نماز گزارد . آنگاه صورت بر خاك نهاد و قطرات اشكش سرازير شد . سپس دستهايش را به سوى آسمان بلند كرد و گف :\r\n« . . . پروردگارا ! اين گروه سرپيچى كرده بر من ستم نمودند و بيعت مرا شكستند .\r\nخداوند ! تو خود خون مسلمانان را حفظ فرما . » « 1 »\r\n\r\nتلاش براى جلوگيرى از خونريزى\r\nهدف مهمّ اميرمؤمنان عليه السلام خاموش كردن فتنهء « ناكثين » بود و نه جنگ با آنان . براى دستيابى به اين هدف و جلوگيرى از كشتار و خونريزى ، تلاش فراوان نمود و از هر راه ممكن استفاده كرد . اينك چند نمونه از اقدامات اصلاح طلبانهء امام عليه السلام :\r\n1 - پيش از ورود به بصره « صَعْصَةِ بْن صُوحان » و « عبدالله بن عباس » را جداگانه همراه با نامه‌اى نزد عايشه و طلحه و زبير فرستاد تا شايد بتواند با مذاكره و نصيحت ، آنان را از جنگ منصرف كند . ولى آنان در مقابل نمايندگان و اندرزهاى اميرمؤمنان عليه السلام سر فرود نياوردند و جز جنگ راه ديگرى انتخاب نكردند . « 2 »\r\n\r\n\r\n","description":"","footnote":"\r\n( 1 ) - همان مدرك ، ص 361 . « الّلهُمَّ انَّ هؤُلاءِ الْقَوْمَ قَدْ خَلَعُوا طاعَتى وَ بَغَوْا عَلَىَّ وَ نَكَثُوا بَيْعَتى اللّهُمَ احْقِن دِماءَ الْمُسْلِمينَ »\r\n( 2 ) - الجَمل للمفيد ، ص 167\r\n","page_name":" 76 ","page_number":76},
  {"content":"\r\n\r\n2 - امام عليه السلام در روز نبرد پيش از آغاز جنگ تصميم گرفت قرآن را ميان خود و آنان حَكَم قرار دهد ، از اينرو قرآن را به دست فدى بنام « مُسْلِم » داد و فرمود : قرآن را بر آنان عرضه كن و بگو : اين قرآن بين ما و شما حاكم باشد ، از خدا بيرسيد و خون مسلمانان را حفظ كنيد .\r\nجوان ، دستور امام عليه السلام را اجرا كرد ؛ ولى آنان دستى را كه قرآن را با گرفته بود قطع كردند .\r\nاو قرآن را در دست ديگر گرفت و همچنان آنان را به حكومت قرآن دعوت مىكرد . ولى آن سنگدلان دست ديگرش را نيز بريدند و سرانجام شهيدش كردند . « 1 »\r\n3 - قتل ناجوانمردانهء « مسلم » دعوت كننده به حكومت قرآن ، اميرمؤمنان عليه السلام را از اقدامات پيشگيرانه مأيوس نكرد . براى آخرين بار ، عمّار ياسر را براى موعظه پيش فرستاد . وب خطاب به سپاه دشمن گفت :\r\n« اى مردم ! شما دربارهء پيامبر صلى الله عليه و آله به انصاف رفتار نكرديد ، زيرا زنان خود را در خانه هايتان محفوظ نگهداشته‌ايد و همسر رسول خدا صلى الله عليه و آله را از منزل بيرون آورده ، در برابر شمشسيرها و نيزه‌ها قرار داده‌ايد . »\r\nآنگاه جلوتر رفت و در برابر هودج عايشه ايستاد و با او به سخن پرداخت و تلاش كرد او را از شركت در اين « فتنه » باز دارد . در اين حال تيرهاى دشمن از هر طرف به سوى عمّار افكنده مىشد و او در حالى كه سر خود را به اين طرف و آن طرف مىگرداند تا مورد اصابت تيرها قرار نگيرد سخن را رها كرد و به حضور اميرمؤمنان عليه السلام رسيد و عرض كرد : . . . چاره‌اى جز جنگ نيست . « 2 »\r\n4 - تيراندازى پياپى و با شدّت از سوى « ناكثين » شروع شد . فرياد سپاهيان اسلام بلند شد : اى اميرمؤمنان ! دشمن ما را تيرباران مىكند ، فرمان دفاع صادر كن .\r\nدر اين هنگام ، جنازهء مردى را كه آماج تيرهاى دشمن قرار گرفته بود پيش روى امام عليه السلام گذارند .\r\n\r\n\r\n","description":"","footnote":"\r\n( 1 ) - مروج ابذهب ، ج 2 ، ص 361 ، الحمل للمفيد ، ص 181 و تارخ طبرى ، ج 4 ، ص 509 و 511\r\n( 2 ) - مروج الذهب ، ج 2 ، ص 362\r\n","page_name":" 77 ","page_number":77},
  {"content":"\r\n\r\nاميرمؤمنان عليه السلام با مشاهدهء اوضاع ، رو به آسمان كرد وگفت : اى خداى دادگر ؛ تو گواه باش . سپس به ياران خود فرمود : صبر كنيد تا حجّت بر دشمن تمام شود . جنازهء ديگرى آوردند . امام عليه السلام همان سخنان را تكرار كرد . تا آنكه عَبْدُاللّهِ بْن‌ِبُدَيْل صحابى رسول خدا صلى الله عليه و آله جنازهء فرزندش را مقابل امام عليه السلام گذارد و عرض كرد : اى اميرمؤمنان ! تا كى صبر كنيم ، و دشمن همچنان جوانان ما را بكشد ؟ « 1 »\r\nاميرمؤمنان عليه السلام در مّدت سه روز ، تمام سعى خود را براى جلوگيرى از جنگ و خونريزى به كار برد ولى متأسفانه نتيجه‌اى نگرفت و خود را در مقابل عمل انجام شده‌اى يافت . از اين رو ، زره رسول خدا صلى الله عليه و آله را بر تن كرد ، عِمامه بر سر نهاد ، ذوالفقار ، به كمر بست و بر استر رسول خدا صلى الله عليه و آله سوار شد . و پرچم را به دست محمدبن حنفيّه داد « 2 » و از سپاهيان خودكه تعدادشان بيست هزار نفر مىشد ، سان ديد . طلحه و زبير از لشكريانشان كه بالغ بر سى هزار تن مىشدند سان ديدند . . . و دو لشكر آماده نبرد شدند .\r\n\r\nدستورالعمل به سربازان\r\nاميرمؤمنان عليه السلام پيش از يورش بر دشمن نكاتى رابه سربازان خود گوشزد كرد و فرمود :\r\n« پس از شكست دشمن ، مجروحانى كه توان مبارزه ندارند و همچنين اسيران را نكشيد ، فراريان را تعقيب نكنيد و عورتى را برهنه نكنيد و كشتگان را « مُثْلَه » ننماييد ، پرده درى نكنيد و به اموالشان نزديك نشويد ، مگر آنچه را كه در ميدان نبرد ، همچون سلاح ، اسب ، و يا غلام و كنيز ، به چنگ آوريد » « 3 »\r\n\r\nآخرين تلاش براى متفرّق كردن دشمن\r\nدو سپاه در برابر هم صف آرايى كردند . اميرمؤمنان عليه السلام پيش از شروع جنگ موفّق شد با روبه رو شدن با « زبير » و گفتن چند جمله ، تأثيرى عميق در افكار او بجاى بگذارد و از اين طريق تشكل سران را از هم بپاشد . امام عليه السلام ضمن سخنان خود با « زبير » حديثى از رسول\r\n\r\n\r\n","description":"","footnote":"\r\n( 1 ) - الجمل ، ص 182 ، تاريخ يعقوبى ، ج 2 ، ص 182 و شرح ابن ابىالحديد ، ج 9 ، ص 111 . در تاريخ يعقوبى و شرح ابن ابىالحديد ، مقتول ، برادر عبداللَّه ذكر شده است\r\n( 2 ) - شرح ابن ابى الحديد ، ج 9 ، ص 111\r\n( 3 ) - مروج الذهب ج 2 ، ص 262 و الجمل ، ص 182\r\n","page_name":" 78 ","page_number":78},
  {"content":"\r\n\r\nخدا صلى الله عليه و آله دربارهء وى نقل كرد و فرمود :\r\n« زبير ! به ياد دارى روزى را كه پيامبر صلى الله عليه و آله ديد دست به گردن من آويخته بودى از تو پرسيد : آيا او را دوست دارى ؟ گفتى : چگونه او را دوست نداشته باشم و حال انكه او پسر دايى من است ، سپس فرمود : ولى تو در آيندهء نزديك با او مىجنگى در حالى كه نسبت به او ستمگر هستى . » « 1 »\r\nزبير با شنيدن سخن پيامبر گفت : « انّا لِلّهِ وَ انّا الَيْهِ راجِعُونَ » جريانى را بيادم آوردى كه پس از آن هرگز با تو جنگ نخواهم كرد . سپس بدون توجّه به سخنان محرّك و وسوسه‌هاى ديگر سران لشكر ، معركه را ترك كرد . و در محلى به نام « وادِى السِّباع » توسط « عَمْرِ وبْنِ جُرْمُوزْ » به قتل رسيد . « 2 »\r\nاميرمؤمنان عليه السلام به منظور اينكه شايدطلحه را نيز از جنگ باز دارد و قضيه به خونريزى منجر نشود ، با وى تماس گرفت وفرمود : چه عاملى باعث شد كه شورش كنى ؟ گفت :\r\nخونخواهى عثمان . فرمود : خدا لعنت كند هر يك از من و تو را كه سزاوارتر به اين نسبت باشيم ، آيا من قاتل عثمانم يا تو ؟ مگر نشنيدى كه رسول خدا صلى الله عليه و آله دربارهء من فرمود :\r\n« خدايا دوست بدار هر كه على را دوست بدارد و دشمن آنكس باش كه با على دشمنى ورزد » آيا تو از اولين كسانى نبودى كه با من بيعت كردى ، سپس بيعت را شكستى ؟ طلحه گفت : استغفار مىكنم . » آنگاه بدون پندگيرى بازگشت . « 3 »\r\nولى سرانجام او نيز به سرنوشتى شبيه زبير دچار شد ؛ زيرا مروان كه در لشكر عايشه بود وقتى ديد اميرمؤمنان عليه السلام با طلحه به گفتگو پرداخته است ترسيد او نيز مانند زبير تحت تأثير سخنان روشنگر على عليه السلام قرار گيرد ؛ از سوى مروان او را به همدستى در قتل عثمان ، متّهم مىدانست ؛ از اينرو ، از فرصت استفاده كرد و در گرماگرم نبرد پشتِ سر تيرى به\r\n\r\n\r\n","description":"","footnote":"\r\n( 1 ) - امّا انَّكَ سَتُحارِبُهُ وَ انْتَ ظالِمُ لَهُ\r\n( 2 ) - مروج الذهب ، ج 2 ، ص 363 . البته قول ديگرى نيز در مورد زبير است كه وى همچون ديگران تا لحظهء آخر با اميرمؤمنان جنگيد و پس از شكست و هزيمت اصحاب جمل ، او نيز فرار كرد و در حين فرار توسط ابن جرموز كشته شد ( سيرة الائمة الاثنى عشر ، ج 1 ، ص 455 ) . جمع بين اين دو قول آنست كه نوشته‌اند : پس از تصميم زبير به كناره‌گيرى ، فرزندش عبدالله او را به ترس متهم كرد و براى سوگندش نيز گفت : كفّاره بده . زبير پس از آزادكردن غلام خودبه عنوان كفاره براى رفع اتهام از سوى فرزندش شمشير برداشت و به لشكر اميرمؤمنان حمله كرد ( مراجعه شود به تاريخ ابى الفداء ، ج 1 ، ص 174 - 173 . )\r\n( 3 ) - مروج الذهب ، ج 2 ، ص 364\r\n","page_name":" 79 ","page_number":79},
  {"content":"\r\n\r\nجانب طلحه رها كرد و او را از پاى درآورد . « 1 »\r\n\r\nجنگ نهايى\r\nقراين و شواهد گوناگون از قبيل : سخنرانيهاى تحرك‌آميز سران سپاه ، مجهز كردن لشكرى بالغ بر سى هزار نفر ، ارسال پيامهاى كتبى و شفاهى برخى از آنان براى سران قبايل ، و حتى شهرهاى مختلف و دعوت آنان به شورش ، اشغال نظامى بصره و كشتن عدّهاى ازمسلمانان ، و دستگير و شكنجه كردن استاندار و . . . همه گواه بر اين بود كه سران لشكر مخالف هدفى جز جنگ و ساقط كردن حكومت اميرمؤمنان عليه السلام ، ندارند . و طبيعى بودكه نصايح دلسوزانه و اقدامات صلح طلبانهء آن حضرت بر دلهاى آنان اثر نكند .\r\nاز اين جهت پس از تيراندازى به سوى سپاه اميرمؤمنان عليه السلام و كشتن چند نفر از سربازان ، حمله رااز راست و چپ آغاز كردند .\r\nاميرمؤمنان عليه السلام به پرچمدار سپاه « محمّد بن حنفيه » دستور داد به قلب سپاه دشمن حمله كند ؛ ولى او در برابر باران تيرها كه پيش چشم او را تيره و تار كرده بود كمى مكث كرد .\r\nامام عليه السلام خطاب به فرزندش فرمود : چرا پيش نمىروى ؟ محمد علّت توقف خود را باز گفت .\r\nاميرمؤمنان عليه السلام پرچم را از دست فرزندش گرفت و خود بسان شير غرّان بر دشمن يورش برد و آنان را مانند خاكسترى كه دچار تندبادى شده باشد پراكنده كرد . « 2 »\r\nولى طوايفى از اعراب همچون « ازْدْ » ، « بَنى ناجِيَه » و « بَنى ضَبَّه » ، در اطراف « جمل » فرماندهى متمركز شده ، فداكارى فوق العاده‌اى در يارى جنگ افروزان از خود نشان دادند .\r\nلشكر عايشه بر خلاف معمول پرچم نداشت و پرچمش همان « شتر » بود كه پيشاپيش حركت مىكرد و با اين كار به سپاهيان روحيه مىداد و تا آن شتر سرپا بود دشمن هيچ\r\n\r\n\r\n","description":"","footnote":"\r\n( 1 ) - مروج الذهب ، ج 2 ، ص 364 ، تاريخ يعقوبى ، ج 2 ، ص 182 ، انساب الاشراف ، ج 2 ، ص 248 ، الجمل ص 204 و شرح ابن ابى الحديد ، ج 9 ، ص 113\r\n( 2 ) - مروج الذهب ، ج 2 ، ص 366 ، الجمل ، ص 183 ، تاريخ طبرى ، ج 4 ، ص 514 ، سيرة الائمة الاثنى عشر ، ج 1 ، ص 457 و شرح ابن ابى الحديد ، ج 1 ، ص 257\r\n","page_name":" 80 ","page_number":80},
  {"content":"\r\n\r\nضعف و شكستى در خود احساس نمىكرد .\r\nاميرمؤمنان عليه السلام ، به مالك اشتر فرمان داد بر ميسرهء دشمن حمله كند . با يورش مالك به جناح چپ ، صفهاى لشكر درهم شكست و سپاهيان پا به فرار گذاردند .\r\nباقى ماندهء لشكر ، همچنان از « شتر » و « شترسوار » دفاع مىكردند . به طور طبيعى حملات سربازان اميرمؤمنان عليه السلام نيز به اين نقطه متمركز گرديد . و يك جنگ شديد و خونين در اطراف « جمل » درگرفت . « 1 »\r\nسرها بود كه از بدنها جدا مىشد ، دست‌هاى بريده بودكه در هوا پرتاب مىگشت و شكمها بودكه دريده مىشد با اين حال ، سپاهيان عايشه همچون سدّ آهنينى « جمل » را در ميان گرفته به سختى از آن دفاع مىكردند .\r\nاميرمؤمنان عليه السلام ديد تا « شتر » برپاست جنگ نمىخوابد ؛ از اينرو خطاب به لشكر خود فرمود : شتر را پى كنيد كه با پى شدن شتر دشمن متفرّق مىشود « 2 » با فرمان امام عليه السلام شمشيرها بالا رفت و تيرها از هر سو به سوى « جمل » سرازير شد بگونه‌اى كه چوبه‌هاى تير بر تمام اعضاى شتر فرو نشست .\r\nكسانى كه افسار شتر را در دست داشتند و در حقيقت پرچمداران سپاه به حساب مىآمدند يكى از ديگرى از پاى در مىآمدند . اولين آنان « كَعْبِ بْنِ سُور » قاضى معروف بصره بود كه قرآنى به گردن آويخته بود ، در يك دستش عصا و در دست ديگرش افسار شتر را داشت . پس از او قريش پيشدستى كردند و افسار را به دست گرفتند و تا هفتاد نفر يكايك در اين راه جان دادند . پس از قريش به ترتيب ، « بَنى ناجِيَه » ، « بَنى ضَبّه » و « ازُدْ » افسار را در دست گرفتند و همگى به قتل دسيدند . و خلاصه به قول ابن زبير ، هر كس افسار را به دست مىگرفت بلافاصله كشته مىشد . « 3 »\r\nاميرمؤمنان عليه السلام ، به همراه گروهى از ياران نَخَعىّ و هَمّدانى حمله را بر نقطهء مركزى شدّت بخشيد و دشمن را متفرّق ساخت و به « بُجَيْرِ » نخعى فرمود : اينك شتر را دسترس\r\n\r\n\r\n","description":"","footnote":"\r\n( 1 ) - شرح ابن ابى الحديد ، ج 1 ، ص 258\r\n( 2 ) - اعْقِروا الْجَمَلَ فَانَّهُ انْ عُقِرَ تَفَرَّقُوا تاريخ طبرى ، ج 4 ، ص 519\r\n( 3 ) - تاريخ طبرى ، ج 4 ، ص 519 ، اسدالغابه ، ج 3 ، ص 308 و شرح ابن ابى الحديد ، ج 1 ، ص 265\r\n","page_name":" 81 ","page_number":81},
  {"content":"\r\n\r\nتوست آن را پى كن . « بجير » با شمشير بر « شتر » حمله كرد . شتر نعرهء عميقى سر داد و بر زمين افتاد . با پى شدن شتر ، باقى ماندهء نيروها هر يك به سويى فرار كدند .\r\nسپاهيان اميرمؤمنان عليه السلام طبق دستور آن حضرت پس از اينكه كجاوهء عايشه رابه كنار منتقل كردند شتر را كشتنه ، بدنش را آتش زدند و خاكسترش رابر باد دادند .\r\nاميرمؤمنان عليه السلام براى تأييد و تثبيت فرمان خود در مورد شتر از كتاب خدا استشهاد كرد و فرمود :\r\n« مردم ! اين شتر ، مانند گوسالهء بنى اسرائيل ، حيوان شوم و شرربارى بود »\r\nسپس اين آيه را كه حضرت موسى عليه السلام به سامرى خطاب كرد خواند :\r\n« وَاْنْظُرْ الى الهِكَ الّذى ظَلَتْ عَلَيّه عاكِفاً لِنُحْرِقَنَّهُ ثُمَّ لَنَنْسِفَنَّهُ فِى اليَّمِ نِسَفاً » « 1 »\r\nبنگر به معبودت كه پيوسته آن را پرستش مىكردى چگونه آن را مىسوزانيم سپس ذرّات آن را به دريا مىپاشيم .\r\nو بدين ترتيب ، جنگ « جمل » كه پس از گذشت كمتر از شش ماه از حكونت اميرالمؤمنين عليه السلام بر آن حضرت تحميل شد درماه جمادى الآخر ، سال هجرى با 36 شكست كامل « ناكثين » و تحمّل تلفات از دو طرف پايان گرفت .\r\n\r\nگذشت پس از پيروزى\r\nاميرمؤمنان عليه السلام پس از پيروزى بر دشمن ، دستور داد فرمانى كه قبل از جنگ به سپاهيان ابلاغ شده بود ، دوباره براى آن‌ان خوانده شود .\r\nو نيز اعلام شد : زمانى را كه شوهرانشان را در جنگ از دست داده‌اند به ازدواج خود در نياوريد مگر پس از انقضاى عدّهء وفات . « 2 » و در خصوص عايشه به محمد بن ابىبكر دستور داد نزد خواهرش رود و ضمن دلجويى از او اگر تير يا زخمى به وى رسيده است او را مداوا كند . خود نيز پس از محمد نزد عايشه رفت و در حالى كه با چوب دستى به كجاوهء عايشه اشاره مىكرد فرمود :\r\n\r\n\r\n","description":"","footnote":"\r\n( 1 ) - طه ، آيه 97 ، مراجعه شود به شرح ابن ابى الحديد ، ج 1 ، ص 266\r\n( 2 ) - منظور امام ( ع ) اين بود كه با افراد دشمن بايد مانند ساير مسلمانان رفتارشود نه مانند كفّار\r\n","page_name":" 82 ","page_number":82},
  {"content":"\r\n\r\n« اى « حُمَيْرا » ! آيا رسول خدا صلى الله عليه و آله به تو اين چنين سفارش كرده بود ؟ آيا به تو نفرموده بود در خانهات بنشين ؟ به خدا سوگند ! آنان كه تو را از خانه‌ات بيرون آوردند درباره‌ات انصاف نكردند ؛ زنان خود را در سراپرده‌ها جا دادند و تو را به ميدان جنگ كشاندند . » « 1 »\r\nاميرمؤمنان عليه السلام عايشه را همراه برادرش عبدالرحمن ، سى تن از سربازان و بيست نفر از زنان قبيلهء « عَبْدُالْقَيسْ » و « هَمْدان » براى مراقبت از وى به جانب مدينه روانه كرد . آنان كمال خدمت و احترام را از او به عمل آوردند . « 2 »\r\nنكتهء قابل توجّه در اين رابطه مراقبت بيش از حد اميرمؤمنان از عايشه بود تا مبادا در اين جريان آسيبى به او برسد . علّت اين امر ممكن است احترام ازمقام همسرى رسول خدا صلى الله عليه و آله و نتيجهء احترام ازمقام رسالت باشد . علاوه بر آن امام عليه السلام از اين بيم داشت كه ريختن خون او فتنه‌اى شبيه قتل « عثمان » بر پاشود چنان كه عمروعاص پس از پايان جنگ به عايشه گفت :\r\nاى كاش در جنگ كشته شده بودى ! وقتى عايشه علّتش را سؤال كرد ، گفت : اگر كشته مىشدى تو به بهشت مىرفتى و ما اين مسأله را مهمترين وسيله براى حمله به على عليه السلام قرار مىداديم . « 3 »\r\n\r\n\r\n","description":"","footnote":"\r\n( 1 ) - 2 و 3 مراجعه شود به كامل بن اثير ، ج 3 ، ص 258 - 255 و تاريخ طبرى ، ج 4 . ص 544 - 534\r\n( 2 ) - همان مدرك\r\n( 3 ) - شرح ابن ابى الحديد ، ج 6 ، ص 322\r\n","page_name":" 83 ","page_number":83},
  {"content":"\r\n\r\nپرسش\r\n1 - امام عليه السلام در چه منزلى و چه كسانى را براى بسيج مردم به كوفه فرستاد ؟ موفقيّت آنان چگونه بود .\r\n2 - سه نمونه از تلاشهاى اميرمؤمنان عليه السلام براى جلوگيرى از خونريزى را بيان كنيد .\r\n3 - جنگ نهايى چگونه اغز شد و چه قبايلى بيش از همه در دفاع از عايشه تلاش مىكردند ؟\r\n4 - مركزيت نبرد كدام نقطه بود و چگونه توسط لشكر اميرمؤمنان عليه السلام درهم كوبيده شد ؟\r\n5 - برخورد امام عليه السلام پس از جنگ نسبت با افراد باقيمانده بويژه عايشه چه بود ؟\r\n6 - چرا حضرت على عليه السلام در حفظ و مراقبت از عايشه اهتمام ورزيد ؟\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nدرس 8 مخالفان حكومت - قاسطين ورود به بصره\r\nامير مؤمنان عليه السلام پس از خاتمهء جنگ ، سه روز در محلّ درگيرى توقّف كرد و بركشتگان نماز خوانده ، دستور داد مقتولين دشمن را جمع آورى و دفن كنند . شهدا را طبق فرمان آن حضرت با همان لباس خودشان دفن كردند . « 1 » و اعضاى جدا شده را نيز در يك قبر بزرگ دفن نمودند .\r\nحضرت ، غنائم جنگى را ( بجز سلاحهايى كه نشان دولتى داشت ) به طور مساوى ميان سربازان خود تقسيم كرد و خود نيز يك سهم برداشت ، و بقيهء اموال به دست آمده - كه جزو غنائم محسوب نمىشد - به مسجد برده شد تا به صاحبان يا وارثانشان تحويل شود . « 2 »\r\nامام عليه السلام آنگاه وارد بصره شد و مستقيماً به مسجد رفت .\r\nتمام مردم ، حتى مجروحان ، با آن حضرت بيعت كردند . اميرالمؤمنين عليه السلام ابن عباس را به سِمَت استاندارى و زياد را به سِمَت مسؤول امور مالى و جمع آورى خراج منصوب كرد . « 3 »\r\nآنگاه وارد خزانهء بيت المال شد . وقتى نگاهش به طلا و نقره‌ها افتاد ، فرمود :\r\n« يا صَفْراء ، يا بَيْضاء ، غُرِّيا غَيْرى » اى طلاهاى زرد و اى نقره‌هاى سپيد ! دلربايى خود را بر ديگرى بنماييد و شخص ديگرى را فريب دهيد .\r\nسپس دستور داد اموال موجود را به پانصد ، پانصد ، قسمت كنند . وقتى پولها را شمردند ديدند - بدون كم و زياد - شش ميليون درهم است كه به هر يك از اصحاب ، پانصد درهم رسيد . مردى حضور امام عليه السلام رسيد و عرض كرد : به من نيز چيزى بدهيد ؛ چون گر چه من\r\n\r\n\r\n","description":"","footnote":"\r\n( 1 ) - الجمل ، ص 211\r\n( 2 ) - كامل ابن اثير ، ج 3 ، ص 255 و تاريخ طبرى ، ج 4 ، ص 538\r\n( 3 ) - تاريخ طبرى ، ج 4 ، ص 541 و 543 و كامل ابن اثير ، ج 3 ، ص 256\r\n","page_name":" 85 ","page_number":85},
  {"content":"\r\n\r\nبه علتى نتوانستم در جنگ شركت كنم ، ولى قلبم با شما بود . اميرمؤمنان عليه السلام سهم خود را به او بخشيد . « 1 »\r\n\r\nنتايج ناگوار جنگ جمل\r\nجنگ جمل آثار و نتايج ناگوارى به دنبال داشت كه برخى را مىآوريم :\r\n1 . كشته شدن بيش از ده هزار نفر از مسلمانان ، كه در حقيقت قربانى حسادت و رياست‌طلبى « ناكثين » گرديدند . مورخان ، نوشته‌اند : آن قدر از دو لشكر به خاك افتادند كه اگر بر روى جنازهء آنان اسب دوانى مىشد ، پاى اسبها جز با اجساد ، تماس پيدا نمىكرد .\r\n2 . از بين رفتن روح برادرى و باز شدن باب فتنه و فساد به روى امّت مسلمان كه يكى از ميوه‌هاى تلخ آن ، شعله ور گشتن آتش جنگ صفّين بود . در واقع اين دو جنگ با ريسمان محكمى كه ابتداى آن كنار بصره و انتهايش در صِفّين بود به هم پيوند خورده بودند ، زيرا قيام عايشه كه هيچ گونه قرابتى با عثمان نداشت راه را براى قيام معاويه كه از خاندان اميّه و از خويشان عثمان بود باز كرد . و بهانه‌اى به دست او داد تا علاوه بر مبارزه عليه حكومت امير مؤمنان عليه السلام ، خلافت را در بين خاندان خود كه خاندان خليفهء مقتول بود ، به صورت موروثى در آورد .\r\n3 . نتايج زيانبار جنگ جمل حتى پس از جنگ صِفين نيز ادامه داشت و جنگ « نهروان » در حقيقت مولود دو جنگ پيشين ( جَمَل و صِفّين ) بود ، زيرا اين دو جنگ در روح عدّه‌اى از مردم تنگ‌نظر و كوته فكر ، آثار سوئى گذاشت به طورى كه عملًا گرفتار تشويش و اضطراب شدند و حالت ترديد در آنان به وجود آمد و با نظر عداوت و بدبينى به هم مىنگريستند .\r\nعدّه‌اى كه بعدها عنوان « خوارج » پيدا كردند عقيده داشتند سران « ناكثين » به خاطر مخالفت و شورش بر ضد پيشوايشان ، امير مؤمنان عليه السلام ، كافر گرديده‌اند . سپس معتقد شدند امير مؤمنان عليه السلام نيز با موافقت موضوع تحكيم و امضاى آن از آيين اسلام خارج\r\n\r\n\r\n","description":"","footnote":"\r\n( 1 ) - مروج الذهب ، ج 2 ، ص 371 و شرح ابن ابى الحديد ، ج 1 ، ص 249\r\n","page_name":" 86 ","page_number":86},
  {"content":"\r\n\r\nشده است .\r\nعدّه‌اى ديگر امام عليه السلام را در جنگ جمل ذى حقّ مىدانستند ولى از لحاظ اين كه وى تمام ثروت اهل بصره را به غنيمت نگرفت و زنانشان را اسير نكرد ، او را تخطئه كردند و دشنامش مىدادند .\r\nدسته سوّم ، هر دو گروه را تكفير كردند و قائل به مخلّد بودن آنان در جهنم شدند . « 1 »\r\n\r\nكوفه ، مَقَرّ حكومت\r\nامير مؤمنان عليه السلام پس از فراغت از جنگ جمل و تنظيم امور حكومتى بصره ، نامه هايى براى مردم مدينه و كوفه نوشت و گزارش مختصرى از جنگ جمل را در نامه‌هاى خود منعكس كرد . و در نامه‌اى كه براى اهل كوفه نوشت ، افزود : به همين زوديها به كوفه خواهم آمد . « 2 »\r\nبه دنبال اين تصميم ، قريب يك يا دو ماه پس از جنگ ، بصره را به عزم كوفه ترك كرد .\r\nعدّه‌اى از بزرگان بصره نيز در ركاب آن حضرت بودند . مردم كوفه از جمله قاريان قرآن براى استقبال امام عليه السلام بيرون شهر آمده بودند و براى آن حضرت دعا مىكردند .\r\nامير مؤمنان عليه السلام در دوازدهم ماه رجب سال 36 هجرى در محلّه‌اى به نام « رَحْبَه » « 3 » فرود آمده از آنجا به مسجد اعظم رفت و دو ركعت نماز بجاى آورد . « 4 »\r\nدر اينجا لازم است پيش از تبيين وقايع كوفه ، موجبات و عوامل انتخاب كوفه را به عنوان مركز حكومت اسلامى بررسى كنيم .\r\nمورّخان براى اين انتخاب عوامل مختلفى بيان كرده‌اند از قبيل اينكه اين تصميم به اصرار مالك اشتر و ساير بزرگان كوفه گرفته شد ، يا چون عدّه‌اى پس از جنگ جمل به سوى كوفه گريختند ، امام عليه السلام مجبور شد براى جلوگيرى از فتنهء آنان به سمت كوفه حركت\r\n\r\n\r\n","description":"","footnote":"\r\n( 1 ) - مراجعه شود به الملل و النّحل شهرستانى ، ج 1 ، ص 121\r\n( 2 ) - شيخ مفيد نامه‌هاى امام عليه السلام را در الجمل صفحات 211 - 215 آورده است\r\n( 3 ) - رحبه يكى از محلات كوفه بوده است ( معجم البلدان ، ج 3 ، ص 33 )\r\n( 4 ) - وقعه صفين ، ص 3\r\n","page_name":" 87 ","page_number":87},
  {"content":"\r\n\r\nكند . « 1 »\r\nولى با بررسى حوادث و مسائلى كه حكومت اميرمؤمنان عليه السلام از ابتداى امر با آنها مواجه بود ، در مىيابيم كه انگيزهء حضرت به مسائل ديگرى مربوط مىشده است .\r\nپيش از اين گفتيم : امام عليه السلام قبل از فتنهء « ناكثين » در صدد تهيهء نيرو و امكانات براى مبارزهء با معاويه بود ، ولى شورش « ناكثين » اين امر را به تأخير انداخت . و طبعاً معاويه در اين فرصت ، نيرو و امكانات بيشتر براى مبارزه با حكومت حضرت فراهم كرده ، علاوه بر مطيع ساختن مردم شام و تحريك احساسات آنان به خونخواهى عثمان ، با نوشتن نامه‌ها و اعزام افراد به عراق ، سعى مىكرد رؤساى قبائل و فرماندهان نظامى را به سوى خود جذب كند .\r\nمعاويه مىدانست سپاهيان اسلام ، پس از فتوحات و گسترش قلمرو اسلامى در سه مركز مهم ( شام ، كوفه و بصره ) تمركز يافته‌اند . و حجاز به طور نسبى بدور از نيروى نظامى مانده است .\r\nدر يمن هم قواى قابل توجّهى به چشم نمىخورد ، لذا وقتى « بُسْرِبْنِ ارْطاة » به آن سامان يورش برد كارگزار امام عليه السلام نتوانست از خود دفاع كند . و يا اينكه در جنگ جمل تنها حدود هفتصد نفر در « رَبَذَه » به يارى امام عليه السلام شتافتند . از اين رو در « ذى قار » توقف كرد تا لشكر كوفه رسيد .\r\nهمهء اينها مسائلى بود كه از نظر تيزبين و دورانديش امير مؤمنان عليه السلام پنهان نماند . او مىدانست كه معاويه در شام با استفاده از فرصت ، نيرو و امكانات زيادى فراهم كرده است . و حضرت بايد ارتش مهمّ و مجهّزى داشته باشد تا بتواند با معاويه نبرد كند . به علاوه لازم است از نزديك مراقب دشمن باشد تا هر لحظه بتواند با وى دست و پنجه نرم كند .\r\n\r\n\r\n","description":"","footnote":"\r\n( 1 ) - مراجعه شود به كامل ابن اثير ، ج 3 ، ص 260 و تاريخ طبرى ، ج 4 ، ص 543 - 544\r\n","page_name":" 88 ","page_number":88},
  {"content":"\r\n\r\nبراى اين دو منظور بايد در يكى از دو شهر بصره و كوفه باشد . بصره هم جاى ماندن نبود زيرا براى خاموش كردن آتش فتنهء « جمل » خونهاى زيادى در آنجا ريخته شده بود و در ميان بازماندگان آنان افراد زيادى نسبت به حكومت امام عليه السلام بىموضع و كم تحرّك بودند و از اين جهت نمىتوانستند مورد اعتماد حضرت باشند ، پس بهترين و مناسبترين شهر همان كوفه بود .\r\nتا وقتى كه خطر معاويه براى اسلام وجود داشت ، موقعيّت و حفظ مصالح اسلام ايجاب مىكرد كه امير مؤمنان عليه السلام در كوفه بماند .\r\n\r\nب - قاسطين\r\nدوّمين خطر موجود بر سر راه حكومت اميرالمؤمنين عليه السلام خطر « قاسطين » بود .\r\n« قاسطين » ، از عوامل و گروههايى تشكيل شده بود كه هر يك بگونه‌اى از حكومت حضرت ، ضربه خورده بودند و با ادامهء حاكميّت حضرت على عليه السلام ممكن نبود به خواسته‌هاى نفسانى خود برسند .\r\nدر رأس اين گروهها معاويه قرار داشت كه بقيه را - با توجه به موقعيّت سياسى و اجتماعى خود - پيرامون خويش گرد آورده بود .\r\nمعاوية بن ابىسفيان در سال دوازدهم هجرت ، هنگامى كه « ابوبكر » لشكرى را تحت فرماندهى « يزيد بن ابىسفيان » به جنگ با روميان گسيل داشت ، به عنوان پرچمدار ، همراه لشكر به شام رفت . و پس از مرگ برادر ، از سوى خليفه ، به فرماندهى سپاه شام منصوب شد . در دوران خلافت عثمان سرزمينهاى ديگرى نيز به قلمرو حكومتى افزوده شد . بدين ترتيب « معاويه » نزوده س ال با آسودگى خاطر بر شام حكومت كرد .\r\nزمانى كه اميرمؤمنان عليه السلام زمام امور را به دست گرفت از فرمان آن حضرت سرپيچى كرد .\r\nاو به محض آگاهى از بيعت مردم با حضرت على عليه السلام نامه‌اى بدين مضمون بارى زُبَير نوشت :\r\n« از معاويه به بندهء خدا « زبير » ، امير مؤمنان ! من ، براى تو از مردم شام بيعت گرفته‌ام . آنان يك پارچه سر در قيد اطاعت و انقياد تو نهاده‌اند . براى بيعت با تو به ما فشار آورده‌اند . تو كوفه و بصره را حفظ كن كه به دست على بن ابيطالب نيفتد ؛ زيرا با تصرّف اين دو شهر سرزمينهاى ديگر اهميّت ندارد . بعد از تو نيز براى طلحه بيعت گرفته‌ام . تحت عنوان « خونخواهى عثمان » قيام كنيد و\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nمردم را براى همين مطلب دعوت كنيد و در اين راه ، جديّت و سرعت عمل داشته باشيد . » « 1 »\r\nمعاويه ، مبارزات خود را با اين روش آغاز كرد . با اينكه در هيچ منبع تاريخى نقل نشده كه او در شام براى زبير بيعت گرفته باشد .\r\n\r\nنمايندهء امام عليه السلام به سوى معاويه\r\nاميرمؤمنان عليه السلام قبل از آغاز جنگ با « معاويه » براى اتمام حجّت ، « جَريرِ بنِ عَبْداللَّه » را همراه نامه‌اى به سوى او فرستاد « 2 » و ضمن درخواست بيعت ، جريان پيمان شكنى طلحه و زبير را يادآور شد و در پايان افزود :\r\n« اگر تو نيز خود را در معرض بلا قرار دهى ( بيعت نكنى ) با تو نيز پيكار مىكنيم ، تو از آزادشدگانى هستى كه نه شايستگى خلافت دارند و نه در امور خلافت طرف مشورت قرار مىگيرند . . . » « 3 »\r\nجريرنامه را به معاويه تسليم كرد . معاويه با خواندن نامه حيرت زده شد ، به جرير گفت :\r\nبراى پاسخ منتظر بمان . معاويه براى چاره جويى ، در برابر وعدهء حكومت مصر « عمروعاص » را نزد خود فرا خواند و به پيشنهاد او سران شام را در مسجد جمع كرد و سخنرانى مشروحى ايراد نمود و ضمن تجليل و تمجيد از مردم شام و تحريك احساسات آنان براى « خونخواهى عثمان » ، از جمعيّت در اين باره نظرخواهى كرد .\r\nحاضران برخاستند و ضمن اعلام آمادگى براى مطالبه خون عثمان ، با معاويه بيعت كردند كه تا سر حدّ مرگ در اين راه بايستند و حتى اموال خود را در اختيار او بگذارند .\r\nجرير با ديدن اين صحنه ، نزد اميرمؤمنان عليه السلام برگشت . وقايع را به آن حضرت گزارش كرد و گفت : مردم شام با معاويه بر عثمان گريستند و نسبت به جنگ با شما هم عقيده‌اند ؛\r\n\r\n\r\n","description":"","footnote":"\r\n( 1 ) - شرح ابن ابى الحديد ، ج 1 ، ص 231 ، و ناسخ التواريخ ، ج 1 ، ص 38\r\n( 2 ) - برخى از مورخان نوشته‌اند ، اعزام جرير بنا به درخواست خود او بوده است و حتى مالك اشتر با اعزام او مخالفت كرد وگفت : جرير قلباً متمايل به معاويه است ؛ ولى امام عليه السلام فرمود : بگذار او را آزمايش كنيم تا ببينيم چگونه سوى ما بر مىگردد . ( مراجعه شود به مروج الذهب ، ج 2 ، ص 372 ، و وقعه صفين ، ص 27 )\r\n( 3 ) - وقعه صفين ، ص 29 ، شرح ابن ابى الحديد ، ج 3 ، ص 75 ، كامل ابن اثير ، ج 3 ، ص 276 ، و مروج الذهب ، ج 2 ، ص 372\r\n","page_name":" 90 ","page_number":90},
  {"content":"\r\n\r\nچون مىگويند : على بن ابيطالب عليه السلام او را كشته و قاتلان او را پناه داده است . « 1 »\r\n\r\nموجبات سركشى\r\nدر اينجا لازم است هر چند به طور اختصار به برخى علل و انگيزه‌هاى طغيان و سركشى معاويه در برابر حكومت اميرمؤمنان عليه السلام اشاره كنيم .\r\n- كينه توزى\r\nبنى اميّه و در رأس آنان « معاويه » نسبت به خاندان « هاشم » به ويژه پيامبر اسلام صلى الله عليه و آله و اميرمؤمنان عليه السلام كينهء فوق العاده‌اى داشتند كه از زمان رسالت پيامبر صلى الله عليه و آله و برخوردهاى پس از آن سرچشمه مىگرفت . چندان كه « معاويه » از عظمت نام رسول خدا صلى الله عليه و آله رنج مىبرد . داستان ذيل حاكى از اين واقعيّت است :\r\n« مُطَرَّفِ بْنِ مُغِيْرَه » نقل مىكند :\r\nپدرم با معاويه رفت و آمد داشت و هر بار كه به خانه مىآمد از فكر و هوش او سخن مىگفت . شبى آمد ولى آن قدر ناراحت بود كه غذا نخورد . گفتم چراناراحتى ؟ گفت : امشب از نزد كافرترين و خبيث‌ترين مردم آمدم . گفتم : چه شده است ؟ گفت : ( نزد معاويه بودم ) و چون خلوت شد به وى گفتم : اى اميرمؤمنان ! سنى از تو گذشته و پير شده‌اى ، خوب است ( اينك ) به عدل رفتار كرده ، نيكى را گسترش دهى و به برادرانت از بنىهاشم نظر افكنى و با آنان صلحهء رَحم كنى زيرا آنان چيزى ندارند كه از آن بترسى . ( علاوه بر آنكه ) اين كار موجب بقاى ياد تو و حصول اجر مىگردد .\r\nمعاويه گفت : هرگز ، هرگز ! به اميد بقاى چه نام نيكى باشم . برادر « تيم » ( ابوبكر ) به حكومت رسيد و عدالت پيشه نمود و كرد آنچه كرد ، ولى وقتى فوت كرد ، يادش نيز از بين رفت . فقط بعضى مىگويند : ابوبكر . سپس برادر « عدى » ( عمر ) حكومت كرد و ده سال آستين بالا زد و كوشيد . ولى پس از مرگش نامش نيز\r\n\r\n\r\n","description":"","footnote":"\r\n( 1 ) - مروج الذهب ، ج 2 ، ص 372 و وقعه صِفّين ، ص 31 - 34\r\n","page_name":" 91 ","page_number":91},
  {"content":"\r\n\r\nنابود شد . تنها برخى مىگويند : عمر . ولى همه روزه به نام فرزند « ابى كَبْشَه » ( محمد بن عبداللَّه صلى الله عليه و آله ) پنج بار فرياد زده مىشود « اشْهَدُ انّ مُحَمَّداً رَسوُل اللَّهِ » با اين وصف چه عمل و يادى از من باقى مىماند . به خدا سوگند ، زير خاك خواهم رفت و نامم دفن خواهد شد . » « 1 »\r\n- حب رياست\r\nمعاويه مىدانست كه اميرمؤمنان عليه السلام او را در منصب خود باقى نمىگذارد زيرا آن حضرت هميشه مخالف ظلم و استبداد بوده و حكومت را براى برپا داشتن عدل پذيرفته است .\r\nاو با شناختى كه از اميرمؤمنان عليه السلام داشت مىدانست علاوه بر اينكه بايد از حكومت شام چشم بپوشد اموالى را كه در طول مدّت حكومت عثمان اندوخته نيز بايد به بيت‌المال برگرداند و باقيماندهء عمر خود را همچون يك فرد عادى در گوشه‌اى سپرى كند و اين مطلب براى او قابل تحمل نبود .\r\nاز اين رو ، وى در طول حكومت خود در « شام » به عنوان كارگزار و نمايندهء حكومت مركزى رفتار نمىكرد ؛ بلكه اساس و بنيان يك حكومت مستقل را براى خويش پىريزى كرده بود تا بتواند طبق دلخواه خود بر مردم سلطنت كند و حتى در خاندان خويش براى فرزندانش به ارث بگذارد .\r\n- شورش ناكثين\r\nشورش « ناكثين » راه را براى خونخواهى عثمان باز كرد و گرنه براى معاويه دشوار بود كه بتواند اتحاد كلمه‌اى كه ميان مسلمانان به وجود آمده و نظم و آرامشى كه بر اغلب مناطق اسلامى حكم فرما شده بود ، بر هم ريزد و جرأت مقابله با تمام مسلمانان را پيدا كند .\r\n\r\n\r\n","description":"","footnote":"\r\n( 1 ) - شرح ابن ابى الحديد ، ج 5 ، ص 129 . برخى جمله آخر سخن معاويه را چنين معنى كرده‌اند : « سوگند به خدا تا نام رسول خدا را دفن نكنم از پاى نخواهم نشست » ولى ظاهراً - با توجّه به قراين موجود در اين گفتگو - معنايى كه در متن شده مناسبتر است .\r\n","page_name":" 92 ","page_number":92},
  {"content":"\r\n\r\nولى جنگ جمل و نتايج ناگوارى كه به دنبال داشت اين سدّ عظيم را شكست و راه را براى طغيان معاويه گشود .\r\n- استناد به كار خلفاى پيشين\r\nموضوع ديگرى كه معاويه با آن ، كار خود را توجيه مىكرد اين بود كه مىگفت : خلفاى پيشين بر حضرت على عليه السلام سقيت گرفتند و مسلمانان نيز حكومت آنان را پذيرفتند . من نيز از روش آنان پيروى مىكنم .\r\nچنان كه ضمن نامه‌اى به « مُحَمَّدِ بْنِ ابى بَكْر » نوشت :\r\n« پدرت و عمر اولين كسانى بودند كه با خلافت على عليه السلام مخالفت كردند و حقّ او را گرفتند . بر كرسى خلافت تكيه زدند بدون اينكه على عليه السلام را در كار خود شركت دهند . . . اگر ما در راه راست گام بر مىداريم ، پدرت از نخستين پويندگان اين راه بود و اگر در راه ستم پيش مىتازيم پدرت آن را بنا گذارده است ، ما شريكان او هستيم و به او تأسّى مىجوييم ؛ اگر پدرت در اين كار بر ما پيشى نمىگرفت ما هرگز با على بن ابيطالب مخالفت نمىكرديم ، ليكن ديديم پدرت آن كار را كرد ، ما هم به او اقتدا كرديم . . . » « 1 »\r\n- فرصت تبليغاتى\r\nپس از قتل عثمان و شرورش « صلحه و زبير » فرصت تبليغاتى مهمّى بر ضدّ حكومت امير مؤمنان عليه السلام در اختيار معاويه قرار گرفت . و آن جريان خونخواهى عثمان بود .\r\nمعاويه براى تحريك احساسات مردم شام « پيراهن خون آلود عثمان » و انگشت بريده شدهء « نائله » همسر او را كه « نُعْمان بْنِ بَشير » ربوده و به شام آورده بود « 2 » در مسجد نصب كرد . و عدّه‌اى از مردم عوام به ويژه پيرمردان را در كنار آن به نوحه سرايى واداشت . اين جريان تبليغاتى به قدرى در افكار مردم اثر گذارد كه به محض ايراد خطابه‌اى محرك همه\r\n\r\n\r\n","description":"","footnote":"\r\n( 1 ) - وقعه صفين ، ص 119 - 120 و شرح ابن ابىالحديد ، ج 3 ، ص 189\r\n( 2 ) - تاريخ ابوالفداء ، ج 1 ، ص 171 ، و كامل ابن اثير ، ج 3 ، ص 192 و 277\r\n","page_name":" 93 ","page_number":93},
  {"content":"\r\n\r\nبرخاستند و يكصدا گفتند : ما طالب خون عثمان هستيم . و تا پاى مرگ در اين راه با معاويه بيعت كردند . « 1 »\r\nپرسش\r\n1 . اميرمؤمنان عليه السلام پس از ورود به بصره چه اقداماتى انجام داد ؟\r\n2 . جنگ جمل چه آثار و نتايجى به بار آورد ؟ به اختصار توضيح دهيد .\r\n3 . علت انتخاب « كوفه » به عنوان مركز حكومت ، پس از جنگ جمل چه بود ؟\r\n4 . موضع معاويه در برابر حكومت امير مؤمنان عليه السلام چه بود ؟ يك نمونه از كارشكنى او را ذكر كنيد .\r\n5 . عوامل سركشى معاويه را در برابر حكومت امير مؤمنان به اختصار بيان كنيد .\r\n\r\n\r\n","description":"","footnote":"\r\n( 1 ) - وقعه صفين ، ص 32 و شرح ابن ابى الحديد ، ج 3 ، ص 78\r\n","page_name":" 94 ","page_number":94},
  {"content":"\r\n\r\n\r\nدرس 9 قاسطين - جنگ صفين « 1 » دست درازى به حجاز\r\nعلى رغم اينكه امير مؤمنان عليه السلام كوشش مىكرد ، مشكلى به نام معاويه با مسالمت حلّ شود و او بدون خونريزى ، در برابر حقّ و عدالت تسليم گردد ، « معاويه » با جدّيت تمام سعى در بر هم زدن اوضاع و ايجاد دو دستگى و اختلاف در ميان مسلمانان داشت و تلاش مىكرد براى تقويّت توان سياسى خود ، از طريق نوشتن نامه براى افراد سرشناس و رؤساى قبايل - به حجاز نيز دست يابد .\r\nدر اين باره با « عمر و عاص » مشورت كرد و افزود با اين كار به يكى از دو نتيجه مىرسيم :\r\nيا به مقصود خود مىرسيم و آنان را همراه خويش مىكنيم . و يا حداقل دچار شك و ترديد مىشوند و از يارى رساندن به على عليه السلام باز مىمانند .\r\n« عمروعاص » اين كار را غير مؤثر دانست ؛ چون معتقد بود اين افراد يا از ياران على عليه السلام هستند ، در اين صورت نوشتن نامه بينش آنان را زيادتر مىكند ، و يا متمايل به عثمان هستند كه نامه بيش از آنچه كه هستند در آنان تأثيرى نمىكند . و اگر جزو كناره‌گيران باشند آنها نيز به على بيش از تو اطمينان دارند .\r\nولى معاويه همچنان بر تصميم خود جدّى بود . سرانجام مشتركاً نامه‌اى به مردم مدينه نوشتند و در آن اميرمؤمنان عليه السلام را متّهم به قتل عثمان كردند و از او خواستار تسليم قاتلان خليفه شدند و از مردم مدينه - در اين رابطه - تقاضاى كمك كردند . « 1 »\r\nعلاوه بر نامهء فوق ، نامه‌هاى خصوصى نيز براى افراد سرشناسى كه از اميرالمؤمنين عليه السلام كناره‌گيرى كرده بودند مانند سَعْدِ بْنِ ابى وَقّاص ، عَبْدُاللَّهِ بْنِ عُمَر و مُحَمَّدِ بْنِ مَسْلَمَه نوشت .\r\nمعاويزه با اين كار مىخواست حكومت حضرت على عليه السلام را از درون متزلزل سازد و با\r\n\r\n\r\n","description":"","footnote":"\r\n( 1 ) - وقعه صفين ، ص 62 - 63 و شرح ابن ابى الحديد ، ج 3 ، ص 109\r\n","page_name":" 95 ","page_number":95},
  {"content":"\r\n\r\nمشكلات و كشمكشهاى داخلى روبه رو كند ؛ چون در صورت كسب موفقيت به دو پيروزى مهمّ دست مىيافت : نخست جلب حمايت شخصيّتهاى سرشناس و ديگر ضربه زدن به حكومت مركزى .\r\nولى وى در اجراى اين سياست - همانگونه كه عمروعاص پيش بينى كرده بود - موفقيّتى به دست نياورد ؛ چون هر يك از كسانى كه وى براى آنان نامه نوشته بود با بيانى مستدّل و منطقى پاسخ رد به درخواست او دادند . « 1 »\r\n\r\nاعزام نماينده\r\nاميرمؤمنان عليه السلام پيش از آنكه كار به جنگ برسد ، از هر نيرويى براى بيدار كردن مردم شام و بازداشتن معاويه از تمرّد و سركشى بهره جست از جمله : « خُفافِ بْنِ عَبْدُاللَّه » را كه داراى طبع شعر و زبان گويايى بود ، نزد معاويه فرستاد . او پس از ورود به شام پسر عموى خود « حابِسِ بْنِ سَعْد » رئيس طايفهء طَىّ را نيز با خود همراه كرد و دو نفرى نزد معاويه رفتند و مشروح جريان قتل عثمان را براى او بازگو كردند . پس از آن ، ماجراى روى آوردن مردم براى بيعت با اميرمؤمنان عليه السلام و حركت آن حضرت به سوى بصره و كوفه را شرح گفت و اضافه كرد : بصره هم اكنون در كف با كفايت اوست و در كوفه تمام طبقات حتى بچّه‌ها و پيرزنان و نوعروسان با حالت شادى و اشتياق به سويش شتافتند . و من در وقتى از او جدا شدم كه هدفى جز شام نداشت . « 2 »\r\nمعاويه با شنيدن اين كلمات دچار حالت ترس و وحشت شد و در نظر اطرافيان شكست خورد ، ناچار به « حابس » گفت : من گمان مىكنم اين مرد جاسوس على است . او را از خودت دور كن ! مبادا اهل شام را فاسد كند . « 3 »\r\n\r\nمشورت با مهاجران و انصار\r\nبا قطعى شدن طغيان و عدم بازگشت معاويه امام عليه السلام ناچار مصمّم شد به مقابلهء وى\r\n\r\n\r\n","description":"","footnote":"\r\n( 1 ) - براى آگاهى از پاسخهاى آنان به كتاب وقعه صفين صفحات 63 ، 71 ، 72 ، 75 و 76 مراجعه شود .\r\n( 2 ) - وقعه صفين ، ص 64 ت 65\r\n( 3 ) - همان مدرك ، ص 68\r\n","page_name":" 96 ","page_number":96},
  {"content":"\r\n\r\nبرخيزد ، حضرت همچون رسول گرامى اسلام صلى الله عليه و آله ، پيش از آغاز جنگ ، با اصحاب خود - از مهاجران و انصار - در اين باره مشورت كرد و از آنان نظرخواهى نمود . ياران امام عليه السلام آراى مختلفى ابراز كردند كه بيشتر به تسريع در اقدام و عدم آن مربوط مىشد .\r\nبرخى مىگفتند : هر چه زودتر بايد با آنان برخورد قاطعى شود . برخى ديگر معتقد بودند نخست بايد از طريق مسالمت پيش رفت ، اگر به عناد و سركشى خود ادامه دادند نبرد آغاز شود . « 1 »\r\nدر پايان ، « سَهْلِ بْنِ حُنَيْف » به نمايندگى از حاضران برخاست و گفت :\r\nاى اميرمؤمنان ! شما با هر كه سِلْم باشى و با هر كه ستيز نمايى ما نيز مىجنگيم . رأى ما ، رأى توست . ما همانند دست راستت مطيع و فرمانبر توايم . . . » « 2 »\r\nپس از آن اميرمؤمنان عليه السلام براى آمادگى عموم مردم ، خطبه‌اى ايراد كرد و مردم را براى جهاد و حركت به سوى صِفّين تهييج كرد و فرمود :\r\n« سيرُوا الى اعْداءِ اللَّهِ ، سيروُا الى اعْداءِ السُّنَنِ وَ الْقُرآنِ و سيروُا الى بِقيَّةِ الاحْزابِ ، قَتَلَةِ المُهاجِرينَ و الانْصارِ . . . » « 3 »\r\nبرويد به سوى دشمنان خدا ، برويد به سوى دشمنان قرآن و سنّت ، برويد به سوى باقيماندهء احزاب باطل ، قاتلان مهاجر و انصار .\r\n\r\nبسيج عمومى\r\nاميرمؤمنان عليه السلام پس از آماده كردن افكار عمومى براى جهاد با طغيانگران ، نامه هايى به كارگزاران خود در مناطق مختلف و همچنين به فرماندهان نظامى و مسؤولان خراج و ماليات نوشت و از آنان براى بسيج مردم مناطق حوزه مسؤوليت خود و شركت در اين جهاد مقدّس دعوت فرمود . « 4 »\r\n\r\n\r\n","description":"","footnote":"\r\n( 1 ) - همان مدرك ، ص 92\r\n( 2 ) - همان مدرك ، ص 93\r\n( 3 ) - وقعه صفين ، ص 94\r\n( 4 ) - براى آگاهى از متن نامه‌هاى امام عليه السلام به كتاب وقعه صفين ، ص 104 - 108 مراجعه شود .\r\n","page_name":" 97 ","page_number":97},
  {"content":"\r\n\r\nخود نيز براى تقويت روح اخلاص و فداكارى در مردم به منبر رفت و خطابه‌اى ايراد كرد .\r\nدر بخشى از سخنانش فرمود :\r\n« معاويه و سپاهش همان گروه باغى و سركشى هستند كه شيطان زمامشان را در دست گرفته و با وعده‌هاى فريبنده آنان را به گمراهى واداشته است . شما داناترين مردم به حلال و حرام خدا هستيد پس به آنچه مىدانيد اكتفا كنيد و از آنچه خداوند شما را از آن برحذر داشته اجتناب ورزيد . » « 1 »\r\nبراى نشان دادن اهميّت مسأله پس از سخنرانى اميرمؤمنان عليه السلام ، فرزندان بزرگوارش امام حسن و امام حسين عليهما السلام نيز به ترتيب برخاستند و سخنانى ايراد كردند . « 2 »\r\nبا پايان گرفتن سخنان على عليه السلام و فرزندان بزرگوارش ، اكثر مردم براى نبرد آماده شدند .\r\n\r\nتشكيل تيپها و تعيين فرماندهان\r\nاميرمؤمنان عليه السلام پس از انجام كارهاى مقدّماتى تصميم به حركت گرفت . از اين رو حارِثِ بْنِ اعْوَر ، طبق فرمان امام عليه السلام اعلام كرد : همه نيروها به سمت « نُخَيْلَه » بيرون بروند و در آنجا خيمه زنند . « مالِكِ بن حبيب » رئيس شهربانى كوفه نيز مأموريّت هماهنگى و اعزام نيرو به قرارگاه را يافت و عُقْبَة بن عَمْرِو انصارى به جانشينى امام عليه السلام در كوفه ماند .\r\nاميرمؤمنان عليه السلام پس از اين اقدامات به طرف قرارگاه حركت كرد . نيروها نيز به همراه آن حضرت حركت كردند . « 3 »\r\nپس از اجتماع سپاهيان ، آنان را به هفت تيپ قسمت كرد و براى هر يك فرماندهى به شرح زير تعيين فرمود :\r\n1 . سَعْدِ بْنِ مَسْعود ثَقَفى را بر نيروهاى قَيْس و عَبدُالْقَيْس .\r\n2 . مَعْقِلِ بنِ قَيْس يُرْبوُعى را بر قبايل : تَميم ، ضَبَّه ، رِبابْ ، قُرَيش ، كِنانَه و اسد .\r\n3 . مِخْنَفِ بن سُلَيْم را بر قبايل : ازُد ، بَجيلَه ، خَثْعَمْ ، انصار و خُزاعه .\r\n4 . حُجْرِ بن عَدىّ را به فرماندهى قبايل : كِنْده ، حَضْرَ مُوت ، قُضاعه و مَهْرَه .\r\n\r\n\r\n","description":"","footnote":"\r\n( 1 ) - همان مدرك ، ص 113\r\n( 2 ) - همان مدرك\r\n( 3 ) - وقعه صفين ، ص 121\r\n","page_name":" 98 ","page_number":98},
  {"content":"\r\n\r\n5 . زياد بن نَضْر را بر طوائف : مَذْحِجْ و اشْعَرى .\r\n6 . سعيد بن قيس هَمْدانى را بر مردم هَمْدان و قبيلهء حِمْيَر .\r\n7 . عَدىّ بن حاتم را بر طايفهء طَىّ ، گماشت . « 1 »\r\nابن عبّاس نيز « ابُوالْاسْوَدِ دُئِلى » را به جانشينى خود در بصره گذاشت و به همراه لشكرى متشكل از پنج تيپ در « نُخَيلَه » به اميرمؤمنان عليه السلام پيوست . « 2 »\r\nاميرالمؤمنين عليه السلام پس از تعيين فرماندهان و تنظيم نيروها « زياد بن نَضْر » ( فرمانده تيپ مَذْحِجْ و اشعريان ) و شُرَيْحِ بْنِ هانى را خواست و پس از تذكّرات و سفارشهاى لازم ، آنان را همراه دوازده هزار سرباز ، پيشاپيش فرستاد و دستور داد : گزارشها و اخبار را به حضرت برسانند . « 3 »\r\n\r\nحركت به سوى صفّين\r\nبه دنبال عزيمت پيشتازان سپاه ، اميرمؤمنان عليه السلام نيز روز چهارشنبه پنجم شوّال ، سال 36 هجرى با لشكر عظيمى كه تعدادشان ( به اضافهء پيشروان ) نود هزار نفر مىشد « 4 » « نُخَيْلَه » را به عزم صِفّين ترك كرد .\r\nپس از رسيدن سپاه اسلام به ساحل فرات ، گروهى پيشنهاد كردند براى اتمام حجّت و دعوت معاويه به ترك لغزشهايش ، صلاح است نامه‌اى به او نوشته شود . حضرت على عليه السلام به پيشنهاد آنان ترتيب اثر داد و براى چندمين بار نامهء نصيحت‌آميزى براى او نوشت .\r\nدر بخشى از نامهء امام عليه السلام آمده است :\r\n« اى معاويه ! ) سزاوارترين فرد به مقام خلافت كسى است كه از همه به پيامبر خدا صلى الله عليه و آله نزديكتر و به كتاب خدا و احكام اسلام داناتر باشد پيش از همه اسلام آورده ، و بيشتر و بهتر از هر كس جهاد كرده باشد . . . من شما را به كتاب خدا و\r\n\r\n\r\n","description":"","footnote":"\r\n( 1 ) - همان مدرك ، ص 117\r\n( 2 ) - وقعه صفين ، ص 117\r\n( 3 ) - همان مدرك ، ص 121 - 122\r\n( 4 ) - مروج الذهب ، ج 2 ، ص 375 . البته رقمهاى ديگرى نيز گفته شده از قبيل يكصدهزار ، يكصد و پنجاه هزار و . . . ( وقعه‌صفين ، ص 156 و اعيان الشيعه ، ج 1 ، ص 479 )\r\n","page_name":" 99 ","page_number":99},
  {"content":"\r\n\r\nسنّت پيامبر صلى الله عليه و آله و اجتناب از خونريزى اين امّت دعوت مىكنم . »\r\nمعاويه ، جواب اميرمؤمنان عليه السلام را تنها با يك شعر تهديدآميز داد كه حاصل مضمون آن چنين است :\r\n« ميان من و تو ، بجز شمشير و جنگ چيز ديگرى حاكم نيست . » « 1 »\r\n\r\nاعلام حالت فوق العاده در شام\r\nمعاويه چون خبر حركت لشكر عراق به سوى شام را شنيد ، فهميد كه كار از مرحله نامه به مرحلهء حادترى رسيده است . از اين رو دستور داد مردم در مسجد اجتماع كنند . حدود هفتاد هزار نفر گرد آمدند . معاويه در حالى كه پيراهن خون آلود عثمان را در برابر ديدگان مردم قرار داده بود بر فراز منبر رفت و گفت :\r\n« اى مردم شام ! شما قبلًا مرا در جريان على تكذيب مىكرديد ولى اينكه براى همه روشن شده كه قاتل خليفه جز على كس ديگر نيست . او بود كه دستور قتل را صادر كرد و قاتلان او را پناه داد . و امروز از همانان ارتشى را تشكيل داده و براى نابودى شما به سوى شام حركت كرده است . » « 2 »\r\nمردم پس از خاتمه سخنان مهيّج معاويه از هر سو به وى روى آوردند و سخنانش را تأييد كردند . او نيز با استفاده از فرصت ، مردم را گروه گروه مسلح كرد و به سمت « صِفّين » « 3 » گسيل داشت . در سراسر شام نيز اعلام وضعيت فوق العاده كرد و دستور بسيج عمومى داد .\r\nنيرهاى شام - كه بالغ بر 85 هزار نفر « 4 » مىشدند - زودتر از سپاه اميرالمؤمنين عليه السلام به صفين رسيدند و در محل وسيعى كه مناسب‌ترين جا براى دسترسى به آب فرات بود چون باقى نقاط ساحل ، مرتفع و دسترسى به آب مشكل بود ) اردو زدند .\r\n\r\n\r\n","description":"","footnote":"\r\n( 1 ) - وقعه صفين ، ص 149 - 151\r\n( 2 ) - همان مدرك ، ص 127\r\n( 3 ) - صفين قريه‌اى ويران از بناهاى روم بود و از آنجا تا فرات به قدر سير يك تير فاصله بود و كنار شط در مقابل صفين قريب‌دو فرسخ بيشه‌اى قرار داشت كه پوشيده از نى بود . و در طول اين دو فرسخ تنها يك راه مفروش از سنگ به شط وجود داشت كه براى برداشتن آب استفاده مىشد . ( اخبارالطول ، ص 167 )\r\n( 4 ) - مروج الذهب ، ج 2 ، ص 375 ، اختلافى كه در مورد رقم لشكر حضرت على عليه السلام نقل شده در مورد سپاه معاويه نيز وجوددارد\r\n","page_name":" 100 ","page_number":100},
  {"content":"\r\n\r\nمعاويه « ابُو الْاعْوَرِ سُلَمِىّ ) را كه فرمانده گروه پيشرو بود با چهل هزار سوار بر راه آب گماشت .\r\n\r\nاوّلين برخورد\r\nپيشتازان سپاه اميرمؤمنان عليه السلام پس از اينكه مطلع شدند معاويه با نيروى عظيمى به سوى صفّين حركت كرده است ، از بيم اينكه مبادا در محاصره دشمن قرار گيرند ، دريا را از محلى به نام « هيتْ » پشت سر گذاردند و به اميرمؤمنان عليه السلام ملحق شدند . امام عليه السلام پس از دريافت گزارش علّت بازگشت آنان ، از رأى و تدبير فرماندهانشان تجليل كرد . « 1 »\r\nسپس مجدداً آنان را به خط مقدّم اعزام كرد . آنان پس از برخورد با پيشتازان سپاه معاويه جريان را براى حضرت امير عليه السلام گزارش كردند و كسب تكليف نمودند . امام عليه السلام مالك اشتر را با گروهى به يارى آنان فرستاد و به وى دستور داد :\r\n« پس از رسيدن به ايشان تو امير باش ، ولى هرگز ابتدا به جنگ مكن . چون با دشمن برخورد كردى براى اتمام حجت ، با او به گفتگو بپرداز و به سخنانشان گوش كن ، هرگز كينه و عداوت موجود آغاز جنگ نشود . « زياد » را بر ميمنه و « شريح » را بر ميسرهء سپاهت بگمار . نه چندان به دشمن نزديك شو كه تصور كنند تو درصدد افروختن آتش جنگى ، و نه چندان دور بايست كه گمان برند از آنان بيمناكى . نامه‌اى نيز به زياد و شريح نوشت و از آنان خواست در اطاعت مالك باشند . « 2 »\r\n« مالك » با سرعت حركت كرد و خود را به مقدّمهء سپاه رساند . چون شب فرا رسيد « ابُوالْاعْوَرْ » - فرمانده سپاه پيشتاز معاويه - بر مالك شبيخون زد ؛ ولى چون با مقاومت سرسخت نيروهاى اسلام مواجه شد ناچار عقب نشست .\r\nروز بعد « هاشمِ بن عُتْبَه » با « ابو الْاعْوَر » به زد و خورد پرداختند و با ردّ و بدل شدن چند پيام ميان فرماندهان دو طرف درگير و پايان گرفتن روز ، درگيرى نيز پايان گرفت . و بامداد\r\n\r\n\r\n","description":"","footnote":"\r\n( 1 ) - كامل ابن اثير ، ج 3 ، ص 282 و وقعه صفين ، ص 152\r\n( 2 ) - همان مدرك\r\n","page_name":" 101 ","page_number":101},
  {"content":"\r\n\r\nروز ديگر اميرمؤمنان عليه السلام رسيد و در نزديكى معاويه فرود آمد . « 1 »\r\n\r\nجلوگيرى از آب !\r\nاميرالمؤمنين عليه السلام هر چه تلاش كرد مكان مناسبى را بيابد كه بتواند به فرات دسترسى پيدا كند نيافت ، تنها يك راه وجود داشت كه آن را هم « ابوالأعور » با چهل هزار نيرو مسدود كرده بود و از ورود سپاهيان اسلام بدانجا جلوگرى مىكرد .\r\nلشكريان اسلام مدّتى تحمل كردند ولى بالأخره تشنگى بر آنان فشار آورد . از امام عليه السلام كسب تكليف كردند . حضرت « صَعْصَعَةِ بْنِ صوُحان » را نزد معاويه فرستاد و به او پيغام داد :\r\n« در اين راهى كه قدم گذارده‌ام ، دوست ندارم پيش از مذاكره و اتمام حجّت ، با تو بجنگم . ولى پيشتازان سپاه تو با آغاز كردن جنگ ( و حمله به مقدمهء سپاه ما ) و جلوگيرى از آب فرات ، ستيز و جدال در پيش گرفته‌اند . به نيروهاى خود دستور ده از مسير آب كنار روند تا با هم دربارهء امرى كه بدينجا آمده‌ايم گفتگو كنيم . در عين حال ، اگر مايلى هدف اصلى را رها كنيم و بر سر آب با يكديگر بجنگيم تا آب از آن پيروزمند باشد بحثى نيست . »\r\nمعاويه پس از دريافت « پيام » با يارانش مشورت كرد . برخى گفتند : همانگونه كه آنان آب را بر روى عثمان بستند ، تو نيز چنين كن تا از تشنگى هلاك شوند . ولى « عمروعاص » اين كار را بى فايده دانست و گفت : « على عليه السلام تشنه نخواهد ماند در حالى كه تو سيراب باشى . . . تو خود مىدانى كه او دلاورى بىباك است و مردم عراق و حجاز همراه او هستند . من و تو از او شنيده‌ايم كه - روزى كه خانهء فاطمه عليها السلام را تفتيش مىكردند - مىگفت : اگر چهل نفر همراه من بود قيام مىكردم » . « 2 »\r\n\r\n\r\n","description":"","footnote":"\r\n( 1 ) - وقعه صفين ، ص 154 - 155\r\n( 2 ) - وقعه صفين ، ص 163\r\n","page_name":" 102 ","page_number":102},
  {"content":"\r\n\r\nبا اين حال « معاويه » نظر صريحى به نمايندهء امام عليه السلام نداد و گفت : نظر من به زودى به شما خواهد رسيد .\r\nصَعْصَعَه به حضور اميرمؤمنان عليه السلام بازگشت و جريان را گزارش داد .\r\n« معاويه » پس از رفتن « صَعْصَعَه » دسته‌اى از سپاه خود را به كمك « ابوالاعور » فرستاد و تأكيد كرد على را همچنان از آب منع كن . چون اين خبر به اميرمؤمنان عليه السلام رسيد ، فرمان جنگ داد .\r\n« اشْعَثِ بْنِ قَيْس » پيشنهاد كرد انجام اين كار به عهده او گذارده شود . پس از موافقت امام عليه السلام با گروهى به جانب فرات حركت كرد و جنگ سختى ميان دو طرف درگرفت چندان كه پياپى از سوى فرماندهان دو سپاه ، نيروى تازه نفس فرستاده مىشد . آتش جنگ لحطه به لحظه شديدتر مىگشت ، سرانجام سپاهيان اميرمؤمنان عليه السلام پيروز شدند و راه منتهى به فرات را به تصرف خود درآوردند .\r\nبرخى پيشنهاد كردند ما نيز مقابله به مثل كنيم . چون اين موضوع به گوش اميرمؤمنان عليه السلام رسيد ، دستور داد به قدر نيازتان آب برداريد و سپاه معاويه را نيز براى استفادهء آب آزاد بگذاريد ؛ زيرا خداوند شما را پيروز كرده است و ظلم و تجاوز آنان را دفع . « 1 »\r\nپرسش\r\n1 . معاويه بجز شام ، براى جلب نظر افراد به كدام قسمت ديگر دست انداخت و چه اقدامى كرد ؟\r\n2 . اميرمؤمنان عليه السلام در قرارگاه نخيله چه اقداماتى انجام داد ؟\r\n3 . پس از قطعى كردن طغيان و عدم بازگشت معاويه حضرت على عليه السلام چه كرد ؟\r\n4 . معاويه پس از شنيدن خبر حركت امام عليه السلام به سوى صفين چه كرد ؟\r\n5 . نخستين اقدام معاويه پس از رسيدن به صِفّين - براى از پاى درآوردن سپاه اسلام - را ذكر كنيد . عكس العمل امام عليه السلام را نيز بياوريد .\r\n\r\n\r\n","description":"","footnote":"\r\n( 1 ) - كامل ابن اثير ، ج 3 ، ص 282 - 285 و وقعه صفين ، ص 160 - 167\r\n","page_name":" 103 ","page_number":103},
  {"content":"\r\n . \r\n","description":"","footnote":"","page_name":" 104 ","page_number":104},
  {"content":"\r\n\r\n\r\nدرس 10 قاسطين - جنگ صفين « 2 » اعزام نماينده\r\nاميرمؤمنان عليه السلام پس از تصرف راه آب ، دو روز صبر كرد . پس از آن ، سه نفر از سران سپاه خود به نامهاى بَشيرِ بنِ عَمْرو ، سَعيدِ بنِ قَيْس و شَبَثِ بنِ رِبْعى را نزد معاويه فرستاد و به آنان فرمود : « به سوى اين مرد برويد و او را به اطاعت خدا و بيعت با من و پيوستن به جماعت فرا خوانيد . » « 1 »\r\nنمايندگان در اول ذى الْحَجّه بر معاويه وارد شدند و مذاكرات خود را شروع كردند . ابتدا بشير گفت : اى معاويه ! دنيا سپرى مىشود و آخرت بر تو روى مىآورد ، و خداوند تو را به عملت پاداش مىدهد . بيا و از ايجاد تفرقه ميان امّت ، و خونريزى دست بردار . معاويه سخن او را بريد و گفت : چرا اين سفارش را به مولايت نكردى ؟ بشير پاسخ داد : او مثل تو نيست ، او از نظر دين و فضيلت و سابقهء در اسلام و قرابت با رسول اكرم صلى الله عليه و آله برترين و سزاوارترين فرد به اين امر است .\r\nپس از او « شَبَثْ » نيز سخنانى ايراد كرد . معاويه كه از سخنان منطقى و كوبندهء او جا خورده بود ، پاسخى جز ناسزا گفتن نداشت و در حالى كه سخت خشمناك شده بود ، گفت : برخيزيد و دور شويد كه ميان من و شما تنها شمشير داورى مىكند . « شبث » گفت :\r\nما را از شمشير مىترسانى ؟ به خدا سوگند به زودى تو را در گرداب آن گرفتار مىسازيم ، سپس برخاستند و نزد حضرت امير عليه السلام بازگشتند . « 2 »\r\nامير مؤمنان عليه السلام پس از آن به سپاهيانش فرمان داد تا دسته دسته و به نوبت با هماوردان و قبايل هم شأن خود در سپاه معاويه بجنگند .\r\n\r\n\r\n","description":"","footnote":"\r\n( 1 ) - ائْتُوا هذا الرَّجُلَ وَ ادْعُوْهُ الى اللَّه وَ الى الطّاعَةِ وَ الى الْجَماعَةِ\r\n( 2 ) - وقعه صفين ، ص 187 - 188 و كامل ابن اثير ، ج 3 ، ص 285\r\n","page_name":" 105 ","page_number":105},
  {"content":"\r\n\r\nو بدين ترتيب طرفين تا سر تا سر ذىالحجة را به جنگ و زد و خورد پرداختند . « 1 »\r\n\r\nاعزام هيأت مجدّد\r\nفرا رسيدن مُحَرّم بهانهء خوبى براى ترك مخاصمه بود ؛ از اين رو قراردادى مبنى بر ترك جنگ تا پايان مُحَرّم بسته شد . بدون ترديد حضرت امير عليه السلام اين فرصت را بهترين وسيله براى انجام اقدامات صلح طلبانهء خود مىدانست ؛ بدين منظور هيأتى مركب از : عَدىِّ بن حاتَمْ ، يزيد بن قَيْس ، شَبَثِ بن رِبْعى و زياد بن خَصَفَه را به سوى معاويه فرستاد .\r\nهر يك از نمايندگان آنچه لازم مىدانستند گفتند . ولى « معاويه » منطق هميشگى خود را كه « من دست از جنگ بر نمىدارم ، تنها شمشير بين من و او حاكم است » تكرار كرد و افزود : جماعتى كه شما ما را به طاعت و پيروى از آنان دعوت مىكنيد « ما » هستيم نه پيشواى شما چرا كه او خليفهء ما را كشته و جمعيتّتمان را پراكنده كرده است . سفراى حضرت امير عليه السلام بدون نتيجه‌گيرى بازگشتند . « 2 »\r\n\r\nنمايندگان معاويه\r\nمعاويه نيز هيأتى متشكل از : حبيب بن مَسْلَمه ، شُرَحْبيلْ و مَعْنِ بن يزيد را نزد اميرمؤمنان عليه السلام فرستاد . آنان موضوع قتل عثمان را مطرح كردند و افزودند : اگر تو در ادعاى خود - مبنى بر نكشتن عثمان - صادق هستى ، قاتلين او را به ما تسليم كن . پس از آن نيز از خلافت كناره بگير تا كار مردم به شورى واگذار شود و مردم با اتّفاق ، كسى را انتخاب كنند .\r\nاميرالمؤمنين عليه السلام ، ضمن تندى با آنان و ردّ شايستگىشان براى طرح مسائل فوق ، جريان قتل عثمان و بيعت مردم با خويش و سوابق بنىاميّه - بخصوص معاويه - و خصومت آنان با حقّ را بيان كرد . نمايندگان معاويه كه پاسخى در برابر بيانات امام عليه السلام نداشتند ، از نزد آن‌حضرت رفتند . « 3 »\r\n\r\n\r\n","description":"","footnote":"\r\n( 1 ) - كامل ابن اثير ، ج 3 ، ص 286 وقعه صفين ، ص 195\r\n( 2 ) - وقعه صفين ، ص 197 - 198\r\n( 3 ) - كامل ابن اثير ، ج 3 ، ص 291 - 293 ، تاريخ طبرى ، ج 5 ، ص 7 و وقعهء صفين ، ص 201 202\r\n","page_name":" 106 ","page_number":106},
  {"content":"\r\n\r\n\r\nجنگ نهايى\r\nبا پايان گرفتن محرّم ، مذاكرات نيز پايان يافت و دو طرف آماده جنگ شدند .\r\nاميرالمؤمنين عليه السلام فرمان داد خطاب به سپاهيان شام ندا دهند :\r\n« اى مردم شام ! اميرمؤمنان عليه السلام مىفرمايد : من به شما مهلت دادم شايد به سوى حقّ بازگرديد . و به كتاب خدا با شما احتجاج كردم ، ولى شما از سركشى و طغيان دست بر نداشتيد و دعوت حقّ را پاسخ نگفتيد . پس آماده جنگ شويد كه خدا خيانتكاران را دوست ندارد . »\r\nآنگاه به تنظيم صفهاى لشكرش پرداخت . معاويه نيز نيروهاى خود را آراست . « 1 » اميرمؤمنان عليه السلام هنگام آراستن سپاه ، خطاب به آنان فرمود :\r\n« به جنگ آغاز مكنيد مگر اينكه دشمن مبادرت ورزد ، زيرا شما بحمداللَّه داراى حجّت هستيد و آغازگر بودن آنان حجّت ديگرى است عليه‌شان ؛ پس هرگاه آنان را شكست داديد ، آنكه گريخته است نكشيد و بر زخميان نتازيد ، و عورتى را كشف نكنيد ، و كشته‌اى را مُثْلَهْ نسازيد . هرگاه به آنان دست يافتيد وارد خانه‌اى نشويد مگر با اجازه من . اموالشان را نگيريد مگر آن قسمتى را كه در ميدان افتاده باشد . زنان را نيازاريد گرچه شما و رؤسا و نيكانتان را ناسزا گويند ؛ زيرا آنان ناتوان و كم خرد هستند . . . » . « 2 »\r\nپس از آن « اشْتَرْ » را به فرماندهى سواران كوفه ، و « سَهْلِ بن حُنَيْف » را به فرماندهى نيروهاى بصره منصوب كرد . فرماندهى پياده نظام كوفه را به « عمّار ياسر » و پياده نظام بصره را به « قَيْسِ بن سَعْد » و فرماندهى قاريان كوفه و بصره را به « مِسْعَر بن فَدَكىّ » داد .\r\nپرچم را نيز به هاشم مِرقال سپرد . « 3 » در اوّلين روز ماه صفر ، سال 37 ، جنگ ميان دو سپاه آغاز شد . نيروهاى كوفه به\r\n\r\n\r\n","description":"","footnote":"\r\n( 1 ) - وقعه صفين ، ص 203 - 204\r\n( 2 ) - وقعه صفين ، ص 203 - 204\r\n( 3 ) - كامل بن اثير ، ج 3 ، ص 294 و تاريخ طبرى ، ج 5 ، ص 11 ؛ ولى وقعه صفين ، ص 205 نقل كرده : فرماندهى سواره نظام به عمّار و پياده نظام به عَبْدُاللَّه بُدَيْل واگذار شد\r\n","page_name":" 107 ","page_number":107},
  {"content":"\r\n\r\nفرماندهى « مالك » و نيروهاى شام تحت فرماندهى « حَبيبِ بن مَسْلَمَهَ » جنگ سختى را شروع كردند كه تا بعدازظهر ادامه يافت .\r\nروز بعد « هاشم مرقال » به ميدان رفت و با لشكريان شام تحت فرماندهى « ابوُالْاعْوَر » به نبرد پرداخت . و پس از نبرد سختى با شاميان به اردوگاه خويش بازگشتند .\r\nروز سوّم « عمّار ياسر » همراه بَدْريان - از مهاجر و انصار - به ميدان رفت و در برابر « عمروعاص » به جنگ پرداخت . عمّار خطاب به سربازانش گفت :\r\n« آيا مىخواهيد دشمنان خدا و رسول او صلى الله عليه و آله را ببينيد كه با خدا و پيامبر صلى الله عليه و آله ستيز كردند و مشركين را يارى رساندند ، و چون خداوند دين خود را گرامى داشت و نصرت بخشيد ناچار از روى ترس به اسلام گردن نهادند ؟ هنگامى كه پيامبر صلى الله عليه و آله رحلت كرد ، او ( معاويه ) دشمنى و كينهء خود را نسبت به مسلمانان آشكار كرد . هان اى مسلمانان ! اين فرد ، معاويه است ؛ با او بجنگيد . او از كسانى است كه آهنگ خاموش كردن نور الهى را دارند . »\r\nسپس به فرماندهء سوار نظام خود « زياد بن نَضْر » فرمان داد حمله كند . خود نيز حمله كرد و عمروعاص را عقب نشاند .\r\nروز چهارم « محمد حنيفه » فرزند امام عليه السلام به ميدان رفت و با « عُبَيْدُ اللَّهِ بنِ عُمَر » جنگ كرد . دو طرف نبرد سختى كردند . سرانجام عبيداللَّه ، محمد را به نبرد تن به تن فرا خواند .\r\nاو نيز پيش رفت . ولى حضرت امير عليه السلام مانع شد و خود به مبارزه عُبَيْدُاللَّه رفت . و فرزند عمر حاضر نشد .\r\nروز پنجم « عبداللَّه بن عباس » در برابر « وَليدِ بْنِ عُقْبَه » قرار گرفت و پس از نبرد سختى « وليد » را به مبارزه تن به تن دعوت كرد و او ترسيد . و سرانجام ، سپاه اسلام با پيروزى بازگشت . « 1 »\r\nروز ششم « قيس بن سعد » به جنگ « ذى الكلاع » رفت و پس از نبرد سختى بازگشت .\r\nروز هفتم ، دوباره « مالك » با رقيب سابق خود رو به رو شد . و ظهر به اردوگاهش\r\n\r\n\r\n","description":"","footnote":"\r\n( 1 ) - كامل ، ج 3 ، ص 294 ؛ ولى در وقعه صفين ، ص 222 نقل شده : دو سپاه بدون كسب پيروزى بازگشتند .\r\n","page_name":" 108 ","page_number":108},
  {"content":"\r\n\r\nبازگشت . « 1 »\r\n\r\nنبرد عمومى\r\nاميرمؤمنان عليه السلام ديد يك هفته از جنگ مىگذرد و افراد بسيارى از دو طرف بىآنكه پيروزى نصيب سپاهيان اسلام گردد - كشته شده‌اند . دستور حملهء عمومى داد و فرمود :\r\nچرا نبايد از تمام نيروى خود براى جنگ با اينان بهره جوييم ؟\r\nاز اين رو شب چهارشنبه ، هشتم صفر ، براى سربازان سخنرانى كرد و فرمود :\r\n« آگاه باشيد كه شما فردا با دشمنان روبه‌رو خواهيد شد . پس شب را به قيام و عبادت سپرى كنيد و قرآن را بسيار بخوانيد . و از خداوند صبر و نصرت بخواهيد و با تلاش و استوارى با آنان رو به رو شويد و راستگو باشيد . »\r\nسربازان ، با پايان گرفتن خطبهء اميرمؤمنان عليه السلام به سوى شمشيرها و نيزه‌ها و زوبين‌ها شتافتند و آنها را صيقل دادند . حضرت امير عليه السلام تا بامداد به آرايش لشكر پرداخت . منادى به فرمان آن حضرت به دشمن اعلان جنگ كرد و گفت : اى شاميان ! بامدادان شما را در رزمگاه ديدار مىكنيم . « 2 »\r\nصداى منادى در سپاه دشمن ضجّه و وَلْوَلَه افكند . همه با دلهره به معاويه متوجّه شدند .\r\nاو تمام امَرا و فرماندهان را احضار كرد و دستور داد نيروهاى خود را آماده كنند .\r\nاميرمؤمنان پس از آراستن نيروها به پاخاست و براى تحريض سپاهيان بر جنگ ، خطبه‌اى خواند و فرمود :\r\n« خداوند شما را به تجارتى راهبرى كرده است كه شما را از عذاب مىرهاند و به خير فرا مىخواند . و آن تجارت ، ايمان به خدا و رسول و جهاد در راه خداست . و پاداش آن را آمرزش گناهان و مسكنهاى پاك در بهشت جاودان ، و ( در نهايت ) رضوان خدا كه از همهء اجرها بزرگتر مىباشد ، قرار داده است .\r\nخداوند در قرآن مجيد از محبوبش خبر داده و فرموده است : « خداوند\r\n\r\n\r\n","description":"","footnote":"\r\n( 1 ) - مروج الذهب ، ج 2 ، ص 379 ؛ كامل ، ج 3 ، ص 294 - 295 و وقعه صفين ، ص 214 - 223\r\n( 2 ) - وقعه صفين ، ص 226\r\n","page_name":" 109 ","page_number":109},
  {"content":"\r\n\r\nمجاهدان راه حق را كه همچون بناى استوار در برابر دشمن ايستاده و نبرد مىكنند دوست دارد . » « 1 » صفهاى خود را چنان بناى سربى محكم و فشرده سازيد . زره‌داران را پيشاپيش و بىزرهان را عقل لشكر بگماريد . دندآنهارا بفشريد ؛ زيرا سبب مصون ماندن جمجمه از ضربات شمشير و نيرومندى قلب و آرامش دل مىگردد . صداها را خاموش كنيد ؛ زيرا باعث رستن از سستى و شكست مىشود و متانت و وقار مىآورد . . . پرچمها را جا به جا نكنيد و آنها را فقط به دست دلاورانِ با حَمِيَّتْ بسپاريد ؛ كسانى كه در مصائب و سختىها شكيبا هستند و به همه سوى پرچم چيره‌اند ، آن را از راست و چپ و جلو و پشت سر حفظ مىكنند . . . » « 2 »\r\nپس از سخنان اميرمؤمنان عليه السلام هر يك از اصحاب وى نيز با انجام سخنرانى ، نيروهاى قبيلهء خود را براى جنگ برانگيختند . از جمله : « سعيد بن قيس » در جمع يارانش برخاست و ضمن تجليل از مقام حضرت امير عليه السلام و ياران او ، به معرفى معاويه پرداخت . و ياران خود را به جنگ با او تشويق كرد . « 3 »\r\nپس از آمادگى دو سپاه ، نبرد سختى « روز چهارشنبه » در گرفت . با فرا رسيدن شب ، دو طرف - بدون دستيابى به پيروزى نهايى - به قرارگاه خود بازگشتند . « 4 »\r\nاميرمؤمنان عليه السلام روز پنج شنبه نماز صبح را خواند و پس از ايراد خطابه و تشويق سربازان به جنگ ، اسبى طلبيد « 5 » و پس از سوار شدن ، رو به قبله ايستاد و در حالى كه دستان خود را به آسمان بلند كرده بود عرضه داشت :\r\n« پروردگارا ! گامها به سوى تو حركت مىكند و بدنها به رنج مىافتد و دلها به وحشت و لرزه مىافتد و دستها به سوى تو افراشته مىشود و ديدگان ، مات تُوْانْد . سپس اين آيه را خواند . « پروردگارا ! ميان ما و قوم ما به حقّ داورى كن\r\n\r\n\r\n","description":"","footnote":"\r\n( 1 ) - صف ، آيه 4 : انَّ اللَّهَ يُحبُّ الَّذينَ يُقاتِلونَ فى سَبيلِه صَفًّا كَأنَّهُم بُنْيانٌ مَرْصوصٌ\r\n( 2 ) - قسمتى از خطبه 124 نهج البلاغه و وقعه صفين ، ص 235\r\n( 3 ) - وقعه صفين ، ص 236\r\n( 4 ) - كامل ابن اثير ، ج 3 ، ص 296\r\n( 5 ) - پيش از اين ، مركب امام عليه السلام استر بود ، امّا آن روز دستور داد اسبى كه پر و درازدم بود و به خاطر نيرومندىاش دو لجامه‌بود و مين را با دو دست مىكاويد ، براى آن حضرت آماده كنند .\r\n","page_name":" 110 ","page_number":110},
  {"content":"\r\n\r\nكه تو بهترين داورانى . » « 1 »\r\nدر پايان ، خطاب به سپاهيان فرمود :\r\n« سيروا عَلى بَرَكَةِ اللَّهِ . برويد خدا پشت و پناهتان » . « 2 »\r\nاميرالمؤمنين عليه السلام پيش از نبرد ، نام يكايك قبايل شام را پرسيد ، سپس به قبايل سپاه خود فرمان داد : هر يك در برابر افراد قبيلهء هم نام و هم شأن خود كه در صف دشمن قرار دارند به جنگ پردازند . « 3 »\r\nعلامت سربازان اسلام پارچه‌هاى سفيدى بود كه به سروبازوهاى خود بسته بودند و شعارشان : يا اللَّهُ ، يا احَدُ ، يا صَمَدُ ، يا رَبَّ مُحَمَّدٍ ، يا رَحْمنُ ، و يا رحيمُ بود .\r\nولى نشانهء سپاهيان معاويه پارچه‌هاى زردى بود كه به سر و بازوان خود بسته بودند و شعارشان چنين بود : نَحْنُ عِبادُاللَّهِ حَقّاً حَقٍّا ، يا لَثاراتِ عُثْمان . « 4 »\r\n\r\nدعوت به قرآن\r\nاميرمؤمنان عليه السلام پيش از آنكه با نيرنگ « عمروعاص » رو به رو گردد براى بيدار كردن افكار جمعيّت و اتمام حجّت به دشمن ، آن هم در وقتى كه كمترين ضعفى در نيروهاى او احساس نمىشد ، پيشنهاد كرد : « شخصى قرآن را بگيرد و پس از نزديك شدن به دشمن آنان را به حكومت قرآن دعوت نمايد . » فردى به نام « سعيد » برخاست و اعلام آمادگى كرد . امام عليه السلام بار ديگر پيشنهاد خود را تكرار كرد ؛ و تنها همان جوان استقبال كرد ؛ چون بيشتر افراد در آن راه كشته شدن را قطعى مىدانستند .\r\n« سعيد » قرآن را گرفت و خطاب به سربازان دشمن گفت :\r\n« اى مردم ! طغيان و سركشى را كنار بگذاريد . اميرمؤمنان عليه السلام شما را به حكومت و داورى قرآن دعوت مىكند . راه راست اختيار كنيد ! راهى كه مهاجران و انصار رفته‌اند . »\r\n\r\n\r\n","description":"","footnote":"\r\n( 1 ) - اعراف ، آيه 88 « رَبَّنا افْتَحْ بَيْنَنا وَ بَيْنَ قَوْمَنا بالْحَقِّ وَ انْتَ خَيْرُ الْفاتِحين »\r\n( 2 ) - وقعه صفين ، ص 230 و شرح ابن ابى الحديد ، ج 5 ، ص 176\r\n( 3 ) - وقعه صفين ، ص 229 ؛ كامل ابن اثير ، ج 3 ، ص 298 ؛ تاريخ طبرى ، ج 5 ، ص 14 و شرح ابن ابى الحديد ، ج 5 ، ص 186\r\n( 4 ) - وقعه صفين ، ص 332\r\n","page_name":" 111 ","page_number":111},
  {"content":"\r\n\r\nولى شاميان او را با نيزه و شمشير قطعه قطعه كردند . « 1 »\r\n\r\nاميرمؤمنان عليه السلام در صحنهء كارزار\r\nاميرمؤمنان عليه السلام علاوه بر سِمَت فرماندهى كلّ سپاه ، در بسيارى از صحنه‌هاى نبرد - به ويژه مواقع حسّاس - خود پيش مىرفت و در برابر حملات دشمن قرار مىگرفت . و با اينكه ياران و فرزندانش با حايل شدن ميان آن حضرت و دشمن ، سعى در محافظت آن بزرگوار داشتند ، مانع اين كار مىشد .\r\nبه عنوان نمونه در يكى از صحنه‌هاى نبرد ، غلامى از بنىاميّه به نام « احْمَرْ » كه فردى دلاور بود جلو آمد . وقتى چشم حضرت على عليه السلام به او افتاد به سوى او حركت كرد .\r\nدر اين هنگام غلام امام عليه السلام كه « كَيْسان » نام داشت پيشى گرفت تو پس از ردّ و بدل شدن چند ضربه ، به دست احمر كشته شد . سپس به سوى امام عليه السلام آمد تا حضرت را از پاى درآورد . اميرمؤمنان عليه السلام پيش از انجام هر گونه اقدامى از ناحيهء رقيب ، دست برد ، گريبانش را گرفت و از اسب جدا كرد و پس از بلند كردن بالاى سر ، آنچنان بر زمين زد كه شانه و بازويش درهم شكست ، سپس در كنارى ايستاد و فرزندان على عليه السلام ( امام حسين عليه السلام و محمد حنفيه ) او را با شمشير به هلاكت رساندند .\r\nراوى اضافه مىكند : پس از قتل « احمر » شاميان ( كه امام عليه السلام را تنها ديدند ) به اميرمؤمنان عليه السلام نزديك شدند و قصد جانش را داشتند . ولى نزديك شدن آنان به حضرت ، كوچكترين تأثيرى در كيفيّت حركت امام عليه السلام به سوى لشكر خويش نداشت . ( و او همچنان آهسته گام بر مىداشت ) .\r\nامام حسن عليه السلام خطاب به پدر عرض كرد :\r\n« چه زيان دارد اگر به سرعت خود بيفزايى و به ياران خود كه در برابر دشمن\r\n\r\n\r\n","description":"","footnote":"\r\n( 1 ) - وقعه صفين ، ص 244 و شرح ابن ابىالحديد ، ج 5 ، ص 196 . نكتهء قابل توجّه در اين قضيه اينكه در قبال اين اقدام خيرخواهانهء امام عليه السلام هيچيك از سربازان معاويه در تصميم خود مبنى بر جنگ ترديد نكردند ؛ بلكه با آن جوان چنان برخورد كردند . ولى وقتى جبههء معاوبه با شكست مواجه شد و سران براى جبران شكست خود قرآن‌ها را روى نيزه كردند و به دروغ ، سپاهيان عراق را به حكومت قرآن دعوت كردند ، عدّه‌اى از سربازان فريب خورده به امام عليه السلام گفتند : دستور ده مالك برگردد و جنگ پايان پذيرد و گرنه تو را مىكشيم\r\n","page_name":" 112 ","page_number":112},
  {"content":"\r\n\r\nايستاده‌اند ملحق شوى ؟ »\r\nاميرمؤمنان عليه السلام در پاسخ فرمود :\r\n« فرزندم ! پدرت براى بدرود اين جهان ، روز معينى دارد كه قابل پس و پيش نيست . همانان پدرت باكى ندارد كه مرگ را در آغوش بگيرد يا مرگ او را دريابد . » « 1 »\r\n« سعيد بن قيس » نيز در يكى از صحنه‌هاى نبرد به امام عرض كرد :\r\n« اى اميرمؤمنان ! آيا نمىترسى به خاطر نزديكى بيش از حدّ به دشمن مورد سوء قصد قرار گيرى ؟ »\r\nفرمود :\r\n« هيچ كس نيست مگر آنكه خداوند بر او نگهبانانى گمارده است كه او را از فرو افتادن در چاه ، يا ويران شدن ديوار بر او ، و يا بلاهاى ديگر نگاه مىدارد .\r\nو هرگاه اجلّ فرا رسد اين حفظ و مراقبت از ميان مىرود . » « 2 »\r\n\r\nحمايت از ياران\r\nاميرمؤمنان عليه السلام ، ضمن حضور و حتّى پيشگام بودن در صحنهء پيكار ، در فرصتهاى ل ازم نيز با به خطر انداختن جان خويش به يارى اصحاب خود مىشتافت . از جمله :\r\nدر يكى از روزها : « غَرّارِ بن ادْهَم » يكى از سواران نامى شام ، « عباس بن رَبيعَه » را به مبارزهء تن به تن فرا خواند . « 3 » عبّاس از اسب پايين آمد و با « غرّار » به نبرد پرداخت و پس از نبردى سخت سرانجام موفّق شد شكافى در زره شامى پديد آورد . سپس با شمشير بر سينهء او زد تا كشته شد . و فرياد مردم به تكبير برخاست .\r\nابُوالْاغَرّ ( ناقل داستان ) مىگويد :\r\n« ناگهان شنيدم كسى از پشت سر ، اين آيه را مىخواند : « بكشيد آنان را ، خداوند به دست شما آنان را عذاب مىكند و خوارشان مىگرداند و شما را يارى\r\n\r\n\r\n","description":"","footnote":"\r\n( 1 ) - وقعه صفين ، ص 249 و شرح ابن ابىالحديد ، ج 5 ، ص 198\r\n( 2 ) - همان مدارك ، ص 250 و 199\r\n( 3 ) - عباس ، فرزند ربيعه ، فرزن حارث ، فرزند عبدالمطّلب بود\r\n","page_name":" 113 ","page_number":113},
  {"content":"\r\n\r\nمىكند و دل مؤمنان را شفا مىبخشد و زنگ از قلوبشان مىزدايد . » « 1 » برگشتم .\r\nديدم اميرمؤمنان عليه السلام است . سپس به من فرمود : چه كسى از ما با دشمن جنگيد ؟ عرض كردم : پسر برادر شما عبّاس . حضرت به وى فرمود : مگر تو و ابن عبّاس را از جنگ نهى نكردم ؟ گفت : چرا ولى دشمن ، مرا به مبارزه دعوت كرد . فرمود : اگر از پيشوايت اطاعت مىكردى شايسته‌تر بود تا اينكه به دعوت دشمن پاسخ گويى . آنگاه از خدا خواست از لغزش عبّاس بگذرد و پاداش جهاد به وى عطا فرمايد . »\r\nكشته شدن « غَرّار » معاويه را به شدت ناراحت كرد . دو نفر از طايفهء « لَخْم » طبق فرمان معاويه و وعدهء جايزه ، « عبّاس بن ربيعه » را به مبارزه طلبيدند . ولى اميرمؤمنان عليه السلام به وى اجازه نداد و فرمود : معاويه دوست دارد كسى از بنىهاشم را زنده نگذارد . آنگاه خود لباس و سلاح عبّاس را پوشيد و بر اسب او سوار شد و به سوى آن دو آمد و آنان را به هلاكت رسانيد . پس از آن ، سلاح عباس را به وى برگرداند و فرمود : هر كس تو را براى مبارزه طلب كرد نزد من بيا . « 2 »\r\nاين داستان مىرساند كه اميرمؤمنان عليه السلام نسبت به بنىهاشم به ويژه خاندان رسالت عنايت و توجّه خاص داشته و در حفظ جان آنان كوشش مىكرد . چنان كه در بحران جنگ وقتى تيرها بر آن حضرت مىباريد ، و فرزندان آن بزرگوار خود را هدف تيرها قرار مىدادند امام عليه السلام اين كار را دوست نمىداشت ، خود پيشتر مىرفت و تيرها را با دست به اين سو و آن سو مىانداخت . « 3 »\r\n\r\n\r\n","description":"","footnote":"\r\n( 1 ) - توبه ، آيه 14 « قاتِلوهُمْ يُعَذِّبْهُمُ اللَّهُ بِأَيْديكُمْ وَ يُخْزِهِمْ وَ يَنْصُرْكُمْ عَلَيْهِمْ وَ يَشْفِ صُدوُرَ قَوْمٍ مُؤمِنينَ »\r\n( 2 ) - شرح ابن ابىالحديد ، ج 5 ، ص 219\r\n( 3 ) - وقعه صفين ، ص 249 و شرح ابن ابىالحديد ، ج 5 ، ص 198\r\n","page_name":" 114 ","page_number":114},
  {"content":"\r\n\r\nپرسش\r\n1 . اميرالمؤمنين عليه السلام از اعزام نمايندگان به سوى معاويه چه هدفى داشت ؟\r\n2 . اميرالمؤمنان عليه السلام پيش از آغاز درگيرى چه سفارشاتى به سربازان خود فرمود ؟\r\n3 . نبرد عمومى اوّل و دوّم در چه تاريخى آغاز شد . علامت و شعار دو سپاه چه بود ؟\r\n4 . اميرمؤمنان عليه السلام پيش از درگيرى براى اتمام حجّت و پيش‌گيرى از خونريزى چه اقدامى كرد ؟\r\n5 . نقش حضرت امير عليه السلام در جنگ را در بُعْد رزمى بطور اختصار بيان كنيد .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nدرس 11 قاسطين - جنگ صفين « 3 » توصيه به پايدارى\r\nدر حالى كه قسمت مركزى لشكر اسلام همچنان در قلب سپاه دشمن به نبردى سخت پرداخته بود ؟ جناح راست بر اثر تهاجم سخت « حبيبِ بنِ مَسْلَمَه » عقب نشستند و پا به فرار گذاشتند . اميرمؤمنان عليه السلام چون چنين ديد به مالك فرمان داد : « به سوى اين فراريان برو و به آنان بگو : از مرگ به كجا مىگريزيد ، آيا به سوى حياتى كه ناپايدار است ؟ » مالك به سوى فراريان رفت و چند بار فرياد زد : مردم ! من مالكم . ولى كسى به او توجّه نكرد .\r\nچون او را بيشتر به نام « اشتر » مىشناختند . لذا وقتى فرياد زد : مردم ! من مالك اشتر هستم فراريان برگشتند و اطراف او را گرفتند .\r\nمالك با سخنان خويش بار ديگر آنان را براى رزم آماده كرد . سپس قبيلهء « مَذْحِجْ » را كه افرادى سلحشور و جنگجو بودند به طور خصوصى دعوت كرد و از آنان خواست مردانگى كنند و دشمن را عقب نشانند . همهء آنان اعلام آمادگى كردند و گفتند : در فرمان تو هستيم . طايفهء « هَمْدان » كه بالغ بر هشتصد تن مىشدند و همچنين عده‌اى از خردمندان و پرواپيشگان و وفاداران ، نزد « اشتر » بازگشتند و ديگر بار جناح راست سپاه منظّم گرديد . چندان كه به هر نيرويى يورش مىبردند از ميان مىرفت و نابود مىشد « 1 » در نتيجهء حملات سخت و شديد آنان دشمن وادار به عقب نشينى شد .\r\n\r\nسرزنش فراريان\r\nاميرمؤمنان عليه السلام پس از آنكه فراريان بازگشتند ، براى جلوگيرى از تكرار اين عمل خطاب به آنان فرمود :\r\n« من ، هم چابكى و دلاورى شما را ديدم و هم سر بر تافتن‌تان را از صفوف ديگر سربازان . اهل « شام » كه جفاكارانى بدخو و فرومايه و عربهاى باديه‌نشين هستند ، شما را گريزاندند ؛ در حالى كه شما برازندگان و نخبگان عرب و\r\n\r\n\r\n","description":"","footnote":"\r\n( 1 ) - وقعه صفين ، ص 250 - 253\r\n","page_name":" 116 ","page_number":116},
  {"content":"\r\n\r\nخوانندگان قرآن در دل شب هستيد . آنگاه كه ديگران گمراه بودند ، شما مردم را به سوى حقّ دعوت مىكرديد . اگر پس از فرار باز نمىگشتيد كيفر بزرگى كه خداوند براى فراريان از جنگ مقرر داشته است گريبان شما را مىگرفت . « 1 »\r\n. . . بايد بدانيد آن كس كه فرار مىكند ، خشم خدا را برانگيخته است و خويش را نابود مىسازد و مذلّت جاودان و ننگ ابدى و سيه‌روزى را براى خود فراهم مىنمايد . شخص گريزان نه بر عمرش افزوده مىشود و نه موجب رضامندى پروردگارش مىشود . پس مرگ ، بسى گواراتر از يافتن اين صفات ذميمه است . » « 2 »\r\n\r\nچهرهء مالك در جنگ\r\n« مالك اشتر » مردى بلند قامت و درشت استخوان و لاغر ولى بسيار قوى نيرومند بود « مُنْقِذ » و « حِمْيَرْ » ( فرزندان قيس ) دربارهء مالك گفتگو مىكردند . منقد گفت : اگر قصد مالك چون عملش باشد در ميان عرب همتايى ندارد . « حمير » گفت : عمل او بيانگر نيّت ( خالصانهء ) اوست . « 3 »\r\n« مالك » غرق در سلاح بود ؛ چندان كه شناخته نمىشد . شمشيرى يمانى به كف داشت كه هرگاه در دست او مىچرخيد گمان مىرفت كه در آن ، آبى جارى مىجوشد و هر زمان هوا را مىشكافت پرتو آن چشمها را خيره مىساخت . « 4 »\r\n« ابْن جُمْهان » ، وقتى ديد آتش از شمشير او مىبارد و بهت‌آور به دشمن مىتازد ، از پيكارش در شگفت ماند . به وى گفت : « خداوند ، در برابر اين فداكارى در راه دفاع از اميرمؤمنان عليه السلام و مسلمانان به تو پاداش خير دهد . » « 5 »\r\n« مالك » به همراه هَمْدانيان بر صفوف پنجگانه‌اى كه چون حصارهايى معاويه را در محاصرهء خود در آورده بودند و در اين راه با او پيمان مرگ بسته بودند ، يورش برد ، و موفّق شد چهار صف را درهم شكند . « 6 »\r\n\r\n\r\n","description":"","footnote":"\r\n( 1 ) - شايد اشاره به آيه 14 و 15 از سوره أنفال باشد كه خداوند مىفرمايد\r\n( 2 ) - وقعه صفين ، ص 256 ، كامل ابن اثير ، ج 3 ، ص 304 ؛ تاريخ طبرى ، ج 5 ، ص 25 و شرح ابن ابىالحديد ، ج 5 ، ص 204\r\n( 3 ) - وقعه صفين ، ص 254 - 255\r\n( 4 ) - همان مدرك\r\n( 5 ) - همان مدرك\r\n( 6 ) - كامل ابن اثير ، ص 302 و تاريخ طبرى ، ج 5 ، ص 24\r\n","page_name":" 117 ","page_number":117},
  {"content":"\r\n\r\nوجود اين فرماندهء لايق در ميان سپاهيان ، موجب تقويّت روحيّه و دلگرمى آنان در جهاد مىشد . او به هر لشكرى يورش مىبرد مىگريخت و هر نيروى پراكنده را تشكّل مىبخشيد وقتى ديد دو تن از فرماندهان و پرچمداران ميمنهء سپاه اسلام ، پس از نبردى سخت به شهادت رسيدند ، گفت :\r\n« سوگند به خدا ! اين صبرى جميل و عملى كريمانه است . آيا نبايد كسى كه از جنگ روى بر مىتابد بىآنكه كسى را بكشد يا كشته شود - شرمگين باشد ؟ » « 1 »\r\n\r\nپيشنهاد نهايى\r\nتوقّف دو لشكر در سرزمين « صِفّين » به طول انجاميد و در اين مدّت ، دو طرف ، تلفات سنگينى متحمّل شدند . امير مؤمنان عليه السلام در يكى از صحنه‌هاى نبرد ، پس از اينكه چند تن از دلاوران دشمن را يكى پس از ديگرى به هلاكت رساند ، مبارز طلبيد ؛ امّا كسى به ميدان نيامد . امام عليه السلام در حالى كه سوار بر اسب بود پيش آمد و در برابر سپاه شام قرار گرفت و معاويه را فرا خواند . معاويه گفت : از او بپرسيد چه مطلبى دارد ؟ فرمود : « دوست دا رم معاويه در برابر من قرار گيرد تا سخنى با او در ميان بگذارم » معاويه به اتّفاق عمروعاص پيش آمد .\r\nاميرمؤمنان عليه السلام فرمود :\r\n« واى برتو ! چرا ميان مردم كشتار به راه انداخته‌اى ؟ تا كى بايد اين دو سپاه بر روى هم شمشير بكشند ؟ بيا با يكديگر تن به تن بجنگيم ، هر كه غالب شد ، حكومت از آن او باشد . »\r\n« معاويه » به عمرو گفت : نظر تو چيست ، آيا با او مبارزه كنم ؟ عمرو گفت : پيشنهاد منصفانه‌اى است . اگر از اين كار سربرتابى ، هماره خود و دودمانت گرفتار ننگ ابدى\r\nخواهيد شد .\r\nمعاويه گفت :\r\n\r\n\r\n","description":"","footnote":"\r\n( 1 ) - وقعه صفين ، ص 253 - 254 « الا يَسْتَحْىِ الرَّجُلُ انْ يَنْصَرِفَ لَمْ يَقْتُلْ و لَمْ يُقْتَلْ ؟ »\r\n","page_name":" 118 ","page_number":118},
  {"content":"\r\n\r\n« مانند من ، هرگز فريب نمىخورد . سوگند به خدا ، على بن ابيطالب با كسى در نيفتاده مگر اينكه زمين را از خون او سيراب كرده است . » « 1 »\r\nاين را گفت و چنان واپس نشست كه در انتهاى صفوف لشكر خود قرار گرفت .\r\nاميرالمؤمنين عليه السلام از ديدن اين منظره خنديد و به جايگاه خود بازگشت . « 2 »\r\n\r\nاعتراف سران دشمن\r\nبرخى از سران لشكر « شام » همچون عمروعاص ، عُتْبَه ، وَليد ، عبداللَّه بن عامر و پسر طلحه شبى نزد معاويه جمع شدند و دربارهء اميرمؤمنن عليه السلام به گفتگو پرداختند . عتبه گفت : جريان ما با على شگفت‌انگيز است ؛ زيرا هيچيك از ما نيست كه مورد ستم او قرار نگرفته باشد . اما نسبت به من ، جدم عتبه و برادرم حنظله را كشته و در خون عمويم « شيبه » نيز شركت داشته است . امّا نسبت به تو اى « وليد » ! پدرت را به قتل رسانده است .\r\nو تو اى مروان بگونه‌اى ديگر از على ضربه خورده‌اى .\r\nمعاويه گفت : « اينها اعترافات شما دربارهء على است ، شما در مقابل او چه كرديد ؟ »\r\nمروان گفت : « مىخواهى چه كار كنيم ؟ » گفت : امو را با نيزه‌ها قطعه قطعه كنيد . مروان پاسخ داد : « گويا قصد شوخى دارى و مىخواهى خودت را از ما آسوده كنى . »\r\nوليد نيز اشعارى سرود كه مضمونش چنين است :\r\nمعاويه به ما مىگويد آيا كسى نيست كه بر ابوالحسن حمله كند و انتقام كشتگان را از او بگيرد . ولى گويا پسر هند شوخى مىكند و يا همچون شخص غريبى است كه على را نمىشناسد . آيا مىخواهى ما را گرفتار مارى كنى كه در شكم بيابانها جا داشته است كه اگر بگزد راه علاج ندارد . ما در برابر على همچون كفتارى هستيم كه در دشت پهناورى گرفتار شير مهيب و درنده‌اى شده\r\n\r\n\r\n","description":"","footnote":"\r\n( 1 ) - وَاللَّهِ ما بارَزَ ابْنُ ابيطالِبَ رَجُلًا قَطُّ الّا سَقَى الْارضَ مِنْ دَمِه\r\n( 2 ) - وقعه صفين ، ص 274 - 275 و 316 ، شرح اين ابى الحديد ، ج 5 ، ص 217 . قابل توجه است كه اين بخش از تاريخ ، بيان كنندهء تفاوت روش امام عليه السلام و معاويه ، در برخورد با سپاهيانش مىباشد . امام عليه السلام بارها در خط مقدّم حاضر شده ، حتّى از ياران خود دفاع مىكرد ، ولى برعكس ، معاويه تمام هَمَّش حفظ جان خود بود و در همين جريان فوق به عمروعاص گفت : « تو چقدر نادانى ؟ آيا من به جنگ على روم در حالى كه قبايل عَكْ و اشْعَريان و جُذام را در كنار خود دارم ! ؟ » ( وقعه صفين ، ص 275 )\r\n","page_name":" 119 ","page_number":119},
  {"content":"\r\n\r\nباشد . اين عمروعاص بود كه توانست با حيله جانش را نجات دهد در حالى كه دلش از ترس مىطپيد . »\r\nعمروعاص از اشعار وليد به خشم آمد و در پاسخ او گفت :\r\n« وليد فرياد مهيب و ترسناك على را به ياد من آورد ، حال آنكه هرگاه « قريش » دلاوريهاى او را در جنگها به ياد مىآورد دلهاى قوى از ترس او پرواز مىكند . معاويه و وليد از روبه‌رو شدن با او وحشت دارند در عين حال مرا سرزنش مىكنند . تو اى وليد اگر راست مىگويى و سوار دليرى هستى ، با على عليه السلام روبرو شود . سوگند به خدا اگر صداى على را بشنوى ، قلبت از جا كنده مىشود و رگهايت باد مىكند و زنها برايت عزادارى مىكنند . » « 1 »\r\n\r\nشدّت نبرد\r\nروز نهم ، در حالى كه پرچم در دست هاشم مِرْقال بود ، جنگ ميان طايفهء « مَذْحِجْ » از سپاه اسلام و طوايف « عَكّ » ، « لَخْم » و « اشعريّون » از سپاه شام به شدت خود رسيد .\r\nاميرالمؤمنين عليه السلام با شمشير بيش از پانصد نفر از بزرگان و دلاوران عرب را كشت ؛ چندان كه شمشيرش كج شد .\r\nراوى گويد : ما شمشير را مىگرفتيم و راست مىكرديم سپس آن حضرت از دست ما مىگرفت و در صف دشمن فرو مىرفت . به خدا سوگند هيچ شجاعى نسبت به دشمن سخت‌تر از او نبود . « 2 »\r\nدر اين روز ، دو لشكر سخت به جان هم افتادند . نخست با تير و سنگ ، سپس با نيزه‌ها مىجنگيدند . و چون نيزه‌ها شكست ، با شمشيرها و گرزهاى آهنين بر يكديگر تاختند ؛ بگونه‌اى كه صدايى جز چكاچك سلاحها به گوش نمىرسيد . صداى هولناكى كه از بانگ صاعقه‌ها و بهم خوردن كوهها رعب‌آورتر بود . خورشيد در اثر شدّت گرد و غبار به زوال گراييد و پرچمها و بيرقها گم شد . اشتر ميان ميمنه و ميسرهء سپاه در حركت بود و به هر قبيله و لشكرى كه مىرسيد به ادامهء نبرد تشويق مىكرد .\r\n\r\n\r\n","description":"","footnote":"\r\n( 1 ) - وقعه صفين ، ص 417\r\n( 2 ) - همان مدرك ، ص 477\r\n","page_name":" 120 ","page_number":120},
  {"content":"\r\n\r\nنبرد تا نيمه شب ادامه داشت . ديگر فرصت نماز خواندن هم نبود . « 1 » اشتر همچنان پيش مىرفت تا آنكه عرصهء جنگ را پشت سر نهاد .\r\nامام مجتبى عليه السلام پيش تاخت تا بر دشمن يورش برد ؛ ولى اميرمؤمنان عليه السلام فرمود : « 2 » « از اين فرزند جلوگيرى كنيد ! من نسبت به حفظ اين دو ( حسن و حسين عليهما السلام ) عنايت خاص دارم تا مبادا نسل پيامبر صلى الله عليه و آله در روى زمين از بين برود . »\r\nاميرمؤمنان عليه السلام در قلب لشكر و پيشاپيش همه قرار داشت . مالك در جناح راست و ابن عبّاس در جناح چپ سپاه بودند . سرانجام روز نهم و شب دهم كه به « لَيْلَةُ الْهَرير » معروف است با تحمّل تلفات سنگين از دو طرف « 3 » و خستگى جنگجويان ، سپرى شد .\r\nولى خستگى در اهل شام و نشانه‌هاى فتح و ظفر در سپاه عراق آشكار بود .\r\n\r\nشهادت دو فرماندهء سپاه اسلام\r\nيكى از حوادث دردناك روز نهم ، شهادت دو تن از دلاوران و فرماندهان سپاه امام عليه السلام به نامهاى « عمّار ياسر » و « هاشم مرقال » بود . عمّار بيش از نود سال از عمرش مىگذشت ولى به قدرى چابك و دلير بود و از خود مردى و خروش نشان مىداد كه مايهء دلگرمى جوانان شده بود .\r\n« عمّار » هنگامى كه به سوى ميدان رفت دستها را به دعا بلند كرد و عرضه داشت :\r\n« پروردگارا ! تو خود گواهى كه اگر بدانم رضاى تو در آنست كه خود را در آغوش دريا افكنم ، البته چنين خواهم كرد . و اگر بدانم خشنودى تو در آنست كه تيزى شمشير را با دل و سينهء خويش آشنا كنم بگونه‌اى كه از پشتم ، سر برون آرد بىگمان چنين خواهم كرد . ولى بر اساس آنچه كه به من آموخته‌اى مىدانم كه امروز هيچ عملى همچون جهاد با تبهكاران ، تو را خشنود نمىسازد . . . » « 4 »\r\n\r\n\r\n","description":"","footnote":"\r\n( 1 ) - همان مدرك ، ص 475 ؛ ولى در ص 392 همچنين شرح ابن ابىالحديد ، ج 5 ، ص 249 آمده : اكثر سپاهيان نماز را به اشاره‌خواندند .\r\n( 2 ) - نهج البلاغه ، ج 198 ، فيض الاسلام\r\n( 3 ) - نصر بن مزاحم در وقعه صفين ، ص 475 تلفات آن روز و شب را هفتاد هزار كشته ذكر كرده است\r\n( 4 ) - وقعه صفين ، ص 320 و شرح ابن ابىالحديد ، ج 5 ، ص 253\r\n","page_name":" 121 ","page_number":121},
  {"content":"\r\n\r\n« عمّار » دلاور مخلص و جنگجوى نستوهى بود كه عاشقانه مىجنگيد و شمشير مرگبارش مخالفان حقّ را به جهنّم مىفرستاد و براى مدافعان حقّ قوّت قلب بود ؛ زيرا او بر پايهء سخن رسول گرامى صلى الله عليه و آله كه فرموده بود : « عمّار با حق مىزيد و حق با عمّار است » « 1 » ميزان حقّ بود و هر كس در جبههء او جهاد مىكرد يقين داشت كه مدافع حقّ است و در صورت كشته شدن جايگاهش بهشت است .\r\nميزان حق بودن « عمّار » ميان مسلمانان معروف بود ؛ چندان كه گاهى براى تشخيص جبههء حقّ از باطل ، به عمل و حضور عمّار استناد مىكردند . از جمله « ذى الكَلاع حِمْيَرى » شامى ، عموزاده خود را كه در سپاه عراق بود فرا خواند و گفت : تو را فرا خواندم تا دربارهء حديثى كه عمروعاص از رسول خدا صلى الله عليه و آله نقل كرده است سخن گويم . سپس حديث را چنين نقل كرد كه رسول خدا فرمود : « مردم شام و عراق رو در روى هم قرار مىگيرند . در حالى كه در يكى از دو لشكر ، حقّ و پيشواى هدايت است و عمار در كنار اوست . » « 2 » « ابُو نوُحْ » گفت :\r\n« سوگند به خدا عمّار در ميان ماست و بيش از همه در جنگ با شما اصرار دارد . دوست داشتم همه شما يك تن بوديد و من آن را ذبح مىكردم و نخست از تو كه پسر عمويم هستى آغاز مىنمودم . . . چون ما بر حقّيم و شما بر باطل . »\r\nسپس به درخواست « ذُوْالكَلاعْ » نزد « عمروعاص » رفت تا او را نيز از وجود عمّار در جبههء اميرالمؤمنين عليه السلام و جدّيتش نسبت به جهاد با شاميان آگاه كند ؛ شايد وجدان و فطرتش بيدار شود .\r\n« عمروعاص » نيز ضمن سخنان خود اعتراف كرد كه از رسول خدا صلى الله عليه و آله شضنيده است كه « عمّار را گروه جفاكار و ياغى مىكشند » . آنگاه به پيشنهاد « عمروعاص » ترتيب ملاقات وى با عمّار داده شد . ابتدا عمرو ، عمّار را موعطه كرد و او را به خوددارى از جنگ و خونريزى دعوت كرد نو از خدا و قبله و قرآن و پيامبر مشترك سخن گفت . عمّار گفت :\r\n\r\n\r\n","description":"","footnote":"\r\n( 1 ) - براى آگاهى بيشتر از سخنان پيامبر صلى الله عليه و آله درباره عمار به معجم رجال الحديث ، ج 12 ، ص 267 ؛ طبقات ابن‌سعد ، ج 3 ، ص 187 ، استيعاب ، ج 2 ، ص 436 و وقعه صفين ، ص 342 مراجعه شود .\r\n( 2 ) - يَلْتَقِ اهْلُ الشّامِ وَ اهْلُ الْعراقِ و فى احْدَى الْكَتيبَتَيْنِ الْحَقُّ وَ امامُ الْهُدى وَ مَعَهُ عَمّارُ بْنُ ياسِر\r\n","page_name":" 122 ","page_number":122},
  {"content":"\r\n\r\n« خدا را سپاس كه تو را به اين اقرارها واداشت همهء اينها كه گفتى به من و يارانم مربوط مىشود ، نه شما . اينك به تو مىگويم كه چرا من با شما مىجنگم : رسول خدا فرمان داد تا با « ناكثين » بجنگم من نيز چنين كردم . به من دستور داد تا با « قاسطين » جهاد كنم و شما همانان هستيد . » « 1 »\r\nسرانجام گفتگوها به جايى نرسيد و عمار در برابر نيروهاى دشمن كه تحت فرماندهى عمروعاص بودند قرار گرفت . وقتى چشمش به پرچم عمروعاص افتاد گفت :\r\n« سوگند به خدا با اين پرچم سه بار ( در برابر ديگران - بجز عمروعاص ) جنگيده‌ام و اين ، راه بجايى نمىبرد و راه يافته‌تر از آنها نيست . » « 2 »\r\nعمّار در ميان ياران خود فرياد مىزد : كجايند كسانى كه رضوان پروردگار را مىخواهند و به مال و اولاد تعلق ندارند . « 3 » آنگاه خطاب به افرادى كه براى شهادت در راه خدا پيشگام شده بودند گفت : اى مردم ! همراه ما به مصاف كسانى بشتابيد كه به گمان خود ، در پى خونخواهى عثمان هستند . . . « 4 »\r\nعمّار پيوسته هاشم مرقال را كه پرچمدارش بود به پيشتازى تشويق مىكرد . او نيز با دلاورى كم نظيرى راه را بر جنگجويان مىگشود . و هرگاه نيزه‌اش مىشكست « عمّار » نيزه ديگرى به او مىداد . نبرد بىامان و حماسى اين دو فرمانده چنان رعب و وحشتى در دل عمروعاص افكنده بود كه فرياد زد : « اينكه پرچم سياه به دست گرفته اگر به همين شكل پيش رود ، تمام عرب ، هم امروز به هلاكت مىرسد . » « 5 »\r\nسرانجام « عمّار » اين اسوهء رشادت پس از به هلاكت رساندن تعداد بسيارى از شاميان ، در درگيرى با دو تن از دلاوران سپاه معاويه ، بر اثر ضربه‌هاى نيزهء يكى از آنان ، از پاى درآمد و آن ديگرى سرش را از تن جدا كرد « 6 » ، و بدين ترتيب « عمّار » سرى را كه در آستان معبود خويش بر خاك ساييده بود ، در ميدان جهاد تقديم او كرد .\r\n« هاشِمِ بْنِ عُتْبَه » قهرمان ديگر اين صحنه بود كه دو زره بر تن داشت . اميرمؤمنان عليه السلام\r\n\r\n\r\n","description":"","footnote":"\r\n( 1 ) - وقعه صفين ، ص 333 - 340\r\n( 2 ) - وَ اللَّهِ انَّ هذِهِ الرّايَةَ قاتَلْتُها ثَلاثَ عَرَكاتٍ وَ ما هذِهِ بِأرْشَدِهِنَّ . وقعه صفين ، ص 340\r\n( 3 ) - ايْنَ مَنْ يَبْغى رِضوانَ رَبِّه وَ لا يَؤُبُّ الى مالٍ وَ لا وَلَدٍ\r\n( 4 ) - همان مدرك ، ص 326\r\n( 5 ) - همان مدرك ، ص 328\r\n( 6 ) - همان مدرك ، ص 340\r\n","page_name":" 123 ","page_number":123},
  {"content":"\r\n\r\nهنگامى كه پرچم را به وى داد از روى مزاح فرمود : آيا نمىترسى كه يك چشمى « 1 » ترسو باشى ؟ عرض كرد :\r\n« خواهى دانست اى اميرمؤمنان عليه السلام . سوگند به خدا چنان جمجمه‌هاى آنان را درهم پيچم ؛ بسان كسى كه قصد رفتن به دنياى ديگرى را دارد . »\r\nسپس نيزه‌اى گرفت و به شدّت تكان داد تا شكست . نيزه ديگرى برايش آوردند ولى چون خشك بود انداخت . سرانجام نيزهء نرمى خواست و پرچم خود را بر آن آويخت و حملهء خود را به سمت خيمه‌اى كه معاويه و عمروعاص و ياران معاويه در آن بودند ، متمركز ساخت . آن روز بقدرى كشتار زياد بود كه هيچ كس مانند آن را نديده بود و بخاطر نمىآورد . « 2 »\r\nآخرين بار كه اميرمؤمنان عليه السلام پرچم سياه را به هاشم داد و از او خواست جنگ را يكسره كند ، به او فرمود : « اى هاشم ! تا چند بايد بخورى و بياشامى ؟ » عرض كرد : « چندان در اين راه جهاد خواهم كرد كه ديگر بر نگردم . » فرمود : در برابر تو ذِى الْكَلاعْ است ، و در نزد او مرگ است ، مرگ سرخ » .\r\n« هاشم » پيش رفت و چون به معاويه نزديك شد . معاويه پرسيد : « اين كيست كه در حال پيشروى است ؟ » گفته شد : « هاشم مرقال « 3 » است » گفت : « همان يك چشم بنى زهره ؟\r\nخدا او را بكشد . » « 4 »\r\nهاشم همراه يارانش كه از قاريان قرآن و عاشقان لقاى پروردگار بودند ، چندين بار صف دشمن را درهم شكست ، تا وقتى كه به پرچم طايفهء « تَنوُخ » رسيد . حدود ده نفر از دلاوران آنان را به هلاكت رسانيد و پرچمدار معاويه را نيز كه فردى از طايفهء « عُذْرَهْ » بود كشت . آنگاه ذُوالْكَلاع به جنگ او برخاست و در اثر ضرباتى كه ميان آن دو ردّ و بدل شد هر دو كشته شدند . فرزندش « عبداللَّه » بىدرنگ بيرق پدر را برداشت و به جهاد\r\n\r\n\r\n","description":"","footnote":"\r\n( 1 ) - حضرت اشاره دارد به آنكه مرقال يكى از دو چشم خويش را از دست داده بود\r\n( 2 ) - وقعه صفين ، ص 328\r\n( 3 ) - وى را از اين جهت مِرْقال مىگفتند كه بسيار چالاك و سريع بود و چون يكى از چشمانش را از دست داده بود ، به او اعْوَرْمىگفتند\r\n( 4 ) - همان مدرك ، ص 346\r\n","page_name":" 124 ","page_number":124},
  {"content":"\r\n\r\nپرداخت . « 1 »\r\n\r\nبازتاب شهادت عمّار\r\nشهادت « عمّار ياسر » و « هاشم مِرْقال » هر چند اميرمؤمنان عليه السلام و يارانش ر ا متأثر كرد ؛ بگونه‌اى كه در سوگش گريست و شعرى سرود كه :\r\n« اى مرگى كه رهايم نخواهى كرد ، مرا نيز راحت كن . زيرا تمام دوستانم را از من گرفتى ، مىبينم دوستانم را خوب مىشناسى . گويا به كمك راهنما به سراغشان مىروى . » « 2 »\r\nولى مرگ وى چهرهء باطل را نيز بر مَلا ساخت و روحيّهء جمعى از سپاهيان شام را متزلزل كرد ؛ چندان كه عده‌اى از آنان ، از جمله عبداللَّه بن سُوَيْد - با يادآورى حديثى كه رسول خدا صلى الله عليه و آله دربارهء عمّار فرموده بود - باغى و باطل بودن معاويه برايشان آشكار شد و از يارى او دست كشيدند و به اميرمؤمنان عليه السلام پيوستند .\r\nشهادت عمّار بقدرى وضع سپاه دشمن را متزلزل كرد كه عمروعاص مجبور شد براى خنثى كردن آثار آن ، دست به نيرنگ و دروغ‌پردازى زند . از اين رو اعلام كرد : « قاتل عمّار ما نيستيم ؛ بلكه قاتل او على است كه او را به جبهه و جنگ كشانده است . »\r\nمعاويه نيز به جرم اينكه عمروعاص دربارهء عمّار حديثى از رسول خدا صلى الله عليه و آله نقل كرده و با اين كار ، سپاه شام را به تباهى كشانده است ، او را مورد سرزنش قرار داد و گفت : مردم شام را عليه من شوراندى ! آيا لازم است هر چه از رسول خدا صلى الله عليه و آله شنيده‌اى بيان كنى ؟\r\nگفت :\r\n« من چه مىدانستم روزى جنگ صِفّين رخ خواهد داد . آن روز كه اين حديث را نقل كردم عمّار همراه و موافق من و تو بود . و تازه خود و تو نيز عين آنچه كه من از رسول خدا صلى الله عليه و آله نقل كرده‌ام ، بر زبان آورده‌اى ( اگر منكرى ) از مردم\r\n\r\n\r\n","description":"","footnote":"\r\n( 1 ) - وقعه صفين ، ص 348\r\n( 2 ) - الا ايُّها الْمَوْتُ الَّذى لَسْتَ تارِكى ارِحْنى فَقَدْ افْنَيْتَ كُلَّ خَليلٍ .\r\nاراكَ بَصيرا بِالَّذينَ احِبُّهُمْ كَانَّكَ تَنْحُوْ نَحْوَهُ بِدَليلٍ\r\n","page_name":" 125 ","page_number":125},
  {"content":"\r\n\r\nشام بپرس » .\r\nمعاويه بيشتر خشمگين شد عَمْرو را مورد سرزنش قرار داد . « 1 »\r\nپرسش\r\n1 . اميرمؤمنان عليه السلام پس از آنكه عدّه‌اى از سربازانش جبهه را ترك كردند چه اقدامى كرد و چند درصد توفيق يافت ؟\r\n2 . آنچه از تأثير حضور مالك اشتر در جنگ صفين مىدانيد بيان كنيد .\r\n3 . آخرين پيشنهاد حضرت على عليه السلام براى پايان بخشيدن جنگ ، به معاويه چه بود ؟\r\n4 . ويژگى و خصوصيتى كه عمّار ياسر در ميان ساير فرماندهان سپاه اسلام داشت چه بود ؟\r\n5 . شهادت عمّار چه بازتابى در ميان سپاهيان شام ايجاد كرد ؟ يك شاهد تاريخى را ذكر كنيد .\r\n6 . عمروعاص براى خنثى كردن اثر شهادت عمّار ، به چه نيرنگى دست زد ؟\r\n\r\n\r\n","description":"","footnote":"\r\n( 1 ) - وقعه صفين ، ص 345\r\n","page_name":" 126 ","page_number":126},
  {"content":"\r\n\r\n\r\nدرس 12 قاسطين - جنگ صفين « 4 » تلاش براى رهايى\r\nمعاويه و عمروعاص پس از تحمّل شكستهاى مكرّر از ناحيهء سپاهيان اسلام به اين نتيجه رسيدند كه توان مقاومت در برابر اميرمؤمنان عليه السلام را ندارند و به همين زودى با شكست قطعى رو به رو خواهند شد ؛ از اين رو براى رهايى از جنگ و حفظ موقعيّت موجود ، تلاش پىگيرى را آغاز كردند . نخست براى برخى از سران عراق پيام فرستادند و درخواست متاركه جنگ كردند . معاويه به برادرش « عُتْبه » كه مردى فصيح بود دستور داد با « اشْعَثِ بن قَيْس » از سپاه امام عليه السلام ملاقات كند و او را در مورد پايان دادن به جنگ متقاعد سازد .\r\n« عتبه » با « اشعث » ملاقات كرد . نخست از او تجليل كرد و گفت : « تو رئيس مردم عراق و يمن هستى و ضمن اينكه با عثمان وصلت داشتى ، فرماندار او نيز بودى تو بر خلاف ساير ياران على عليه السلام صرفاً به انگيزهء حميّت و غيرت طايفگى با شاميان مىجنگى .\r\nدر پايان خواستهء خود را مطرح كرد و گفت : جنگ به جاى بدى رسيده است ما از تو نمىخواهيم على را رها كنى ؛ ليكن خواستاريم جنگ را به آخر رسانى و از نابودى سپاهيان جلوگيرى كنى .\r\n« اشعث » ضمن پاسخ به تعريف و تمجيدهاى « عتبه » سخن او را كه جنگ وى با مردم شام بر اساس ايمان و عقيده نيست ، تأييد كرد و گفت : « حمايت من از اهل عراق براى اينست كه هر كس بايد از خانهء خود دفاع كند . » در مورد پايان دادن به جنگ نيز جواب منفى نداد و گفت : « نظرم به زودى اعلام مىشود » . « 1 »\r\n« عتبه » در اين ملاقات ، موفق شد زمينهء تمايل به صلح را در اشعث به وجود آورد و او را براى پذيرش پيشنهادها و طرحهاى بعدى و اجرا و تبليغ آنها در ميان سپاهيان عراق به عنوان يك عامل با نفوذ ، آماده سازد .\r\nمعاويه علاوه بر اينكه دستور داد جريان ملاقات « عتبه » با اشعث و حرفهايى كه ميان آن\r\n\r\n\r\n","description":"","footnote":"\r\n( 1 ) - وقعه صفين ، ص 408\r\n","page_name":" 127 ","page_number":127},
  {"content":"\r\n\r\nدو ردّ و بدل شده است در ميان سپاه عراق منتشر شود ، از عمرو خواست نامه‌اى به ابن عباس بنويسد . او چنين نوشت :\r\n« . . . تو پس از على سرور اين جمع هستى ، بنابراين گذشته را فراموش كن و به فكر آينده‌ات باش . سوگند به خدا اين جنگ براى ما و شما زندگى و صبر باقى نگذاشته است . بدانيد ! هر يك از شام و عراق به دست نمىآيند مگر با نابودى ديگرى ، و صلاح هيچكدام از دو طرف در هلاكت طرف مقابل نيست . در ميان ما و شما هستند كسانى كه از جنگ بيزارى مىجويند . تو مشاور امينى هستى ؛ ليكن اشتر مردى سنگدل است و روا نيست كه طرف مشورت قرار گيرد . » « 1 »\r\n« ابن عباس » نامه را به اميرالمؤمنين عليه السلام عرضه كرد . امام عليه السلام خنديد و فرمود :\r\n« خدا بكشد عمروعاص را چه چيز او را وادار كرده كه دربارهء تو طمع بورزد ؟\r\nپاسخش را بده » .\r\nابن عباس با بيانى مستدل و افشاگرانه به عمرو پاسخ داد و اميدش را قطع كرد . « 2 »\r\n\r\nنيرنگ نهايى\r\nمعاويه موفّق شده بود تا حدودى زمينه را براى طرح نقشهء نهايى خويش در برخى از سپاهيان عراق ، آماده سازد . چون شنيد اميرمؤمنان عليه السلام در جمع نيروهاى خود فرموده است : « فردا كار را يكسره مىكنم » عمروعاص را خواست و گفت : تنها امشب فرصت داريم . فردا كار جنگ يكسره مىشود . نظر تو چيست ؟ گفت :\r\n« نه مردانت توان مقاومت در برابر مردان او را دارند و نه تو همانند على هستى .\r\nاو بر سر دين با تو مىجنگد و تو بر سر دنيا . تو بقا را جويا هستى و او از شهادت باكى ندارد . مردم عراق از غلبهء تو در هراسند ولى مردم شام از پيروزى على عليه السلام نمىترسند . ليكن من پيشنهاد مىكنم : راهى جلو پاى آنان بگذار كه اگر بپذيرند يا رد كنند ، اختلاف در ميانشان سايه اندازد . آنان را به حكميّت قرآن فرا بخوان . در اين صورت به مقصودت مىرسى . من همواره اين موضوع\r\n\r\n\r\n","description":"","footnote":"\r\n( 1 ) - همان مدرك ، ص 409 - 413\r\n( 2 ) - وقعه صفين ، ص 409 - 413\r\n","page_name":" 128 ","page_number":128},
  {"content":"\r\n\r\nرا براى روز نياز به تأخير انداخته بودم . »\r\nمعاويه نظر او را پسنديد . « 1 »\r\n« اشعث بن قيس » پس از خطابهء اميرمؤمنان عليه السلام مبنى بر اينكه « دشمن » آخرين نفسهاى خود را مىكشد . . . من فردا بر آنان مىتازم تا آنان را در پيشگاه خدا محاكمه كنم » « 2 » ، در ميان طايفه خوش ( كِنْدَه ) بپاخاست و گفت :\r\n« . . . اى مسلمانان ! ديديد بر شما چه گذشت . مردم عرب هلاك شدند . سوگند به خدا هرگز در طول عمرم مثل چنين روزى نديده بودم . حاضران به غايبان برسانند كه اگر فردا نيز به همين منوال سپرى شود ، نسل عرب نابود مىوشد و زنان و فرزندان بىسرپرست مىمانند . »\r\nجاسوسان معاويه سخنان اشعث را به او منتقل كردند . معاويه همان سخنان را محور و اساس نيرنگ خود قرار داد و ضمن تأييد مطالب اشعث ، دستور داد نيمه شب در ميان عراقيان فرياد زنند :\r\n« اى مردم عراق ! اگر هر يك از ما و شما يكديگر را بكشيم چه كسى سرپرست زنان و فرزندانمان خواهد بود . لااقل آنچه باقى مانده حفظ كنيد » « 3 »\r\nروز جمعه ( يَوْمُ الْهَريرْ ) « مالك اشتر » همچنان پيش مىتاخت ، چندان كه نيروهايش خسته شدند . از اين رو خطاب به آنان گفت : « پناه مىبرم از شما به خدا از اينكه در باقيماندهء روز ، ( زنده بمانيد و ) گلّه را بدوشيد » « 4 » سپس اسبش را خواست و پرچم را در دست « حَيّانِ بنِ هَوْذَة » بود در دل زمين جاى داد و در ميان سپاهيان به راه افتاد در حاى كه فرياد مىزد :\r\n« كداميك از شما حاضر است جان خود را به خدا بفروشد و همراه اشتر بجنگد تا پيروز شود و يا به شهادت برسد ؟ »\r\n\r\n\r\n","description":"","footnote":"\r\n( 1 ) - همان مدرك ، ص 476\r\n( 2 ) - همان مدرك « وَلَمْ يَبْقَ مِنْهُمْ الّا آخِرُ نَفَسٍ . . . وَ انا عادٍ عَلَيْهِمْ بالْغَداةِ احاكِمُهُمْ الى اللَّهِ عَزَّوَجَلِّ »\r\n( 3 ) - وقعه صفين ، ص 480\r\n( 4 ) - اعيدُكُمْ بِاللَّهِ انْ تَرْضَعوُا الْغَنَمَ سائِرَ الْيَوْمِ كنايه از اينست كه در صورت عدم پيروزى همچون زنانى مىمانيد كه شيرمىدوشند\r\n","page_name":" 129 ","page_number":129},
  {"content":"\r\n\r\nبه دنبال اين سخنان ، افراد زيادى دورش را گرفتند و همراه او به نبرد پرداختند ، و سپاه شام را تا قرارگاه لشكر به عقب راندند . ولى در قرارگاه با مقاومت سخت دشمن مواجه شدند ، بگونه‌اى كه پرچمدار مالك شهيد شد .\r\nاميرمؤمنان عليه السلام كه ديد مالك در آستانهء پيروزى است گروهى را به كمك او فرستاد .\r\nضربات كوبندهء مالك و يورش به « قرارگاه » دشمن ، فتح و پيروزى را در آيندهء نزديك نويد مىداد . پيرمردان شامى فريادشان بلند شد :\r\n« اللَّهَ ، اللَّهَ ، فى الحُرُماتِ مِنَ النِّساءَ وَ الْبَناتِ » « 1 »\r\nمردم ! خدا را دربارهء زنان و دخترانتان در نظر آوريد .\r\nمعاويه كه وضع را وخيم و شكست را قطعى ديد به عمروعاص گفت : « ما كه نابود شديم نيرنگ پنهانى خود را به كار گير » « 2 » عمروعاص فرياد زد : « اى مردم ! هر كه با خود قرآنى دارد بر سر نيزه كند » حدود پانصد قرآن بالاى نيزه رفت . همراه قرآنها فريادها نيز بالا رفت كه : « كتاب خدا بين ما و شما حاكم باشد . اگر ما را بكشيد چه كسى مرزهاى شام را حفظ خواهد كرد ؟ » « 3 »\r\n\r\nعكس العمل سپاه عراق\r\nبرخى از سپاهيان عراق ، تحت تأثير نيرنگ و شعارهاى فريبنده و تحريك آميز دشمن قرار گرفتند . به ويژه پس از آنكه بعضى از سران همانند « اشعث » ( كه در دل به معاويه متمايل بودند و جزو منافقان سپاه اميرمؤمنان عليه السلام محسوب مىشدند ) جمعيّت را براى پذيرش نيرنگ دشمن تحريك مىكردند . از اين رو فرياد برآوردند :\r\n« دعوت شما را به كتاب خدا اجابت كرده بسوى او باز مىگرديم » « 4 »\r\nاميرمؤمنان عليه السلام چون اين وضع را ديد ، براى روشن كردن افكار سپاهيان و برحذر داشتن\r\n\r\n\r\n","description":"","footnote":"\r\n( 1 ) - وقعه صفين ، ص 479 و مروج الذهب ، ج 2 ، ص 390\r\n( 2 ) - مروج الذهب ، ج 2 ، ص 390 « هَلُمَّ مُخْباتَكَ يابْنَ عاص فَقَدْ هَلَكْنا »\r\n( 3 ) - مروج الذهب ، ج 2 ، ص 390 ، و بنا به نقلى در همان « ليلة الهرير كه جاسوسان معاويه ، سخن اشعث را براى او گزارش كردند معاويه دستور داد قرآن‌ها را بر نيزه‌ها كرده آماده كنند . ( وقعه صفين ، ص 481 )\r\n( 4 ) - نُجيبُ الى كتابِ اللَّهِ عَزوَجَلَّ وَ نُنيبُ الَيْه . تاريخ طبرى ، ج 5 ، ص 48 ، كامل ابن اثير ، ج 3 ، ص 316 و مروج الذهب ، ج 2 ، ص 390\r\n","page_name":" 130 ","page_number":130},
  {"content":"\r\n\r\nآنان از نيرنگ دشمن فرمود :\r\n« بندگان خدا ! همچنان پيش رويد و راستى و درستى را در جهاد با دشمن از دست ندهيد . همانا معاويه و عمروعاص و ابن ابىمُعَيْط . . . ، اهل دين و قرآن نيستند . من بهتر از شما آنان را مىشناسم . از كودكى تا بزرگىشان با آنان معاشرت داشته‌ام . بدترين كودكان و بدترين مردان بودند . آنان از اين جهت كه قرآن را مىشناسند و بدان عمل مىكنند آن را بر نيفزاشتند بلكه از روى نيرنگ و نفاق چنين كردند . » « 1 »\r\nاميرمؤمنان عليه السلام پيش از اين ، در نامه‌اى به معاويه ، اين صحنه را پيش بينى كرد و فرمود :\r\n« گويا مىبينم به همراه پيروانت بر اثر ضربات كوبنده و تحمّل كشتار فراوان و درماندگى حتمى ، مرا به كتاب خدا دعوت مىكنى . با اينكه آنان ( دعوت كنندگان ) يا كافرند يا منافق و يا روگردان از حقّ » « 2 »\r\nاز اين رو براى خنثى كردن توطئه دشمن و بيدار كردن افكار دو سپاه ، در آغاز رو در رويى دو طرف ، « سعيد » را به همراه قرآن به سوى شاميان فرستاد و آنان را به حكومت قرآن دعوت كرد .\r\n\r\nاختلاف نظر در سپاه عراق\r\nسخنان و هشدارهاى اميرمؤمنان عليه السلام جز در عدّه‌اى اثر نبخشيد و اكثريت ، لجاجت ورزيدند و به ترك جنگ اصرار داشتند و فرياد مىزدند : « جنگ ، ما را خورد . مردان ، همه كشته شدند ؛ دعوتشان را بپذير ! از ميان رفتيم » .\r\nدر رأس طرفداران ادامهء جنگ مالك اشتر بود ، او چنين استدلال مىكرد :\r\n« معاويه نيروى جايگزين ندارد ؛ در حالى كه شما نيروى نظامى فراوان و با نشاط در اختيار داريد . و اگر معاويه نيروى شما را داشت توقّف نمىكرد » .\r\nدومين نفر « عِدَىّ بنِ حاتم » بود كه گفت :\r\n« هر چند عدّه‌اى از ما كشته و مجروح شده‌اند ولى چون مدافع حقيم پايدارتر\r\n\r\n\r\n","description":"","footnote":"\r\n( 1 ) - مروج الذهب ، ج 2 ، ص 391 ، و كامل ، ج 3 ، ص 316\r\n( 2 ) - شرح ابن ابىالحديد ، ج 16 ، ص 134\r\n","page_name":" 131 ","page_number":131},
  {"content":"\r\n\r\nاز اهل شاميم ، اكنون آنان به درماندگى و جزع افتاده‌اند . لازم است از فرصت استفاده كنيم و با آنان بجنگيم . »\r\n« عَمْرِ بنِ حَمِق » نيز برخاست و گفت :\r\n« اى اميرمؤمنان ! ما تو را بر باطل يارى نكرديم ؛ بلكه براى خدا و برپاداشتن حقّ ياريت كرديم ، فعلًا كار به آخر رسيده است و همهء ما تحت فرمان توايم . » « 1 »\r\nدر برابر اين گروه « اشعث » ايستاد و گفت :\r\n« اى اميرمؤمنان ! ما امروز براى تو همان ياران ديروز هستيم ؛ ولى پايان كار ما چون آغاز آن نيست . هيچ كس دوست‌تر از من نسبت به مردم عراق و دشمن‌تر از من نسبت به شاميان نيست . دعوت آنان به كتاب خدا را بپذير ؛ زيرا تو بدان سزاوارتر از آنان هستى . مردم طالب بقا هستند و هلاكت را دوست ندارند . »\r\nاميرمؤمنان عليه السلام براى حفظ هماهنگى و خوددارى از برانگيختن سران ، در برابر خود ، نخست فرمود : « در اين قضيّه بايد فكر كرد » ولى پس از اينكه زمزمهء صلح را گوشه و كنار زياد شد ، فرمود :\r\nبندگان خدا ! من به پذيرفتن كتاب خدا از هر كس سزاوارترم ؛ ليكن معاويه و عمروعاص نه اهل دينند و نه اهل قرآن . . . سخن آنان كلمهء حقّى است كه غرض باطل از آن اراده مىشود . برافراشتن قرآن‌ها بر سر نيزه‌ها نه از روى معرفت و تعهّد بدان است كه از سر خدعه و نيرنگ و دستاويز ساختن است .\r\nشما تنها يك ساعت سرها و بازوان خود را به من بسپاريد ، حقّ به نتيجهء آشكار رسيده است و چيزى به بريده شدن ريشهء ستمگران نمانده است . »\r\nولى « اشعث » كه ناديده گرفتن نظرش و يا محال دانستن آن برايش غيرقابل تحمّل بود ، به انتشار و رواج آن در ميان سپاهيان پرداخت و بيش از همه دربارهء ضرورت آتش بس سخن گفت . و اين در لحظاتى بود كه آسياب جنگ همچنان به دست مالك مىچرخيد و\r\n\r\n\r\n","description":"","footnote":"\r\n( 1 ) - وقعه صفين ، ص 482 - 483\r\n","page_name":" 132 ","page_number":132},
  {"content":"\r\n\r\nافراد دشمن را چون دانه‌هاى گندم در زير ضربات كوبندهء خويش درهم مىشكست ، و مىرفت كه حقّ را روشن و پيروزى را آشكار سازد و تنها چند گام ديگر مانده بود كه آخرين سنگرهاى دشمن سقوط كند .\r\nشاميان كه حياتشان به رشتهء نازك اميد « معاويه » و عمروعاص بسته بود سراسيمه شدند و بر سر معاويه داد زدند :\r\n« معاويه ! مردم عراق را نمىبينيم كه دعوت ما را اجابت كنند . پيشنهادت را با بيتابى تكرار كن . تو با اين دعوتت دشمن را گستاخ كرده و نسبت به خود به طمع انداخته‌اى . » « 1 »\r\nاز سوى ديگر تلاشهاى اشعث موجب شد كه حدود بيست هزار نفر غرق در آهن ، سلاح به دست ، شمشير به دوش همراه جمعى از قُرّاء كه بعدها جزو خوارج شدند در حالى كه پيشاپيش آنان « مِسْعَرِ بنِ فَدَكِىّ » و « زَيْدِ بنِ حُصَيْن » بودند بر امام عليه السلام شوريدند و بر لجاجت و خودسرى تأكيد كردند .\r\nآنان براى اولين بار به جاى لقب اميرمؤمنان گفتند :\r\n« اى على ! اينان تو را به كتاب خدا دعوت كردند بپذير ! و گرنه مانند عثمان تو را نيز به قتل مىرسانيم و به خدا سوگند اين كار را خواهيم كرد . »\r\nامام عليه السلام فرمود :\r\n« واى بر شما ! من نخستين دعوت كننده به قرآن و اوّلين اجابت كنندهء آن هستم . سزاوار نيست كه به حكميّت قرآن فراخوانده شوم و آن را نپذيرم . من با آنان مىجنگم تا به حكم قرآن گردن نهند ؛ زيرا آنان عصيان امر خدا كرده ، پيمانش را شكسته و كتاب خدا را رها ساخته‌اند ليكن بارها به شما اعلام كردم كه آنان قصد عمل كردن به قرآن را ندارند ؛ بلكه با اين كار شما را فريب مىدهند . اينكه در آنچه گفتم و نيز حرفهاى خود با دقّت بنگريد . اگر از من اطاعت مىكنيد ، بجنگيد ! و در صورت تخلّف از فرمانم هر تصميمى داريد بگيريد . » « 2 »\r\n\r\n\r\n","description":"","footnote":"\r\n( 1 ) - وقعه صفين ، ص 482\r\n( 2 ) - فَانْ تُطيعُونى فَقاتِلُوا وَ انْ تَعْصُونى فَاصْنَعوُا ما بَدالَكُمْ\r\n","page_name":" 133 ","page_number":133},
  {"content":"\r\n\r\nآنان بدون توجّه به سخنان اميرمؤمنان عليه السلام گفتند : « به اشتر پيغام فرست دست از جنگ بردارد و بازگردد . » « 1 »\r\n\r\nبازگشت مالك\r\nاميرمؤمنان عليه السلام ناگزير توسط « يَزيدِ بنِ هانى » به مالك پيغام داد تا برگردد . مالك كه مقاومت دشمن را درهم شكسته بود و در آستانهء پيروزى نهايى قرار داشت ، پاسخ داد :\r\n« حالا موقعى نيست كه مرا از موضعم دور كنى ، اميدوارم خداوند پيروزى را نصيبم گرداند ، دربارهء من تعجيل مكن » .\r\nوى پيام مالك را به امام عليه السلام رساند . در همان لحظات ، گرد و غبار شديد و بانگ و خروش رزم آوران در ميدان نبرد بالا گرفت . پيروزى مالك و شكست شاميان نمايان گشت .\r\nولى هيچيك از اين نشانه‌هاى پيروزى ، متمرّدان را كه اميرمؤمنان عليه السلام را در حلقهء محاصرهء خود درآورده بودند از لجاجتشان باز نداشت و با خشم فرياد زدند : حتماً خودت به مالك فرمان داده‌اى كه آتش جنگ را بيشتر برافروزد . فرمود : « واى بر شما ! مگر من در برابر شما پيكم را به سويش نفرستادم و گفتارم آشكارا به گوشتان نرسيد ؟ گفتند : « بار ديگر پيام ده كه برگردد و گرنه از تو دورى مىجوييم » حضرت مجدّداً پيغام فرستاد كه در اينجا فتنه برپا گرديده است برگرد . اشتر به پيك گفت : « لابد دربارهء بالا بردن اين قرآن هاست » . گفت : آرى . مالك گفت : « به خدا سوگند وقتى قرآنها بالا رفتند گمان بردم كه اختلاف و تفرقه رخ مىنمايد . اين طرح و نقشهء فرزند نابغه - عمروعاص - است » .\r\nسپس به يزيد گفت : آيا نمىبينى خداوند چگونه پيروزى را نصيب ما كرده ، آيا سزاوار است اين فرصت را رها كنم و بازگردم ؟ يزيد گفت : « آيا ميل دارى در اين جبهه پيروز شوى ، وى از آن سو اميرمؤمنان عليه السلام را به دشمن تسليم كنند ؟ » گفت : « سُبحانَ اللَّهِ ، سوگند به خدا اين را نمىپسندم » اين را گفت و ميدان را ترك كرد . « 2 »\r\n\r\n\r\n","description":"","footnote":"\r\n( 1 ) - مراجعه شود به كامل ابن اثير ، ج 3 ، ص 316 - 317 ، تاريخ طبرى ، ج 5 ، ص 49 و وقعهء صفين ، ص 489\r\n( 2 ) - وقعه صفين ، ص 490 ، كامل ابن اثير ، ج 3 ، ص 317 و تاريخ طبرى ، ج 5 ، ص 49\r\n","page_name":" 134 ","page_number":134},
  {"content":"\r\n\r\n\r\nسرزنش متمرّدان\r\n( براى مطالعه )\r\nمالك پس از بازگشت ، به كسانى كه اطراف اميرمؤمنان عليه السلام را احاطه كرده بودند پرخاش كرد و گفت : « اى ذلّت پذيران سست عنصر ! آيا وقتى كه دشمن ، شما را غالب و پيروز مىبيند ، دعوت به حكميت قرآن مىكند ؟ سوگند به خدا آنان اوامر الهى در قرآن و سنّت پيامبر صلى الله عليه و آله را زير پا گذارده‌اند . بنابراين دعوتشان را نپذيريد . به من به اندازهء يك رفت و برگشت مهلت دهيد . پيروزى را به دست آمده مىبينم . » گفتند : نمىشود . گفت : « لااقل به اندازهء تاختن يك اسب به من فرصت دهيد . » گفتند : « در اين صورت در گناه تو شريك خواهيم بود » . گفت : « شما از خودتان سخن بگوييد كه نخبگانتان كشته و سفلگانتان بازمانده‌اند . چه هنگام بر حقّ بوده‌ايد ، آيا وقتى كه شاميان را مىكشتيد يا اكنون كه دست از قتال كشيده‌ايد ؟ در صورت دوّم بايد بپذيريد كه كشتگانتان - كه نمىتوانيد منكر فضلشان شويد و بهتر از شما بودند - در آتش هستند » .\r\nآنان كه هيچ پاسخى در برابر منطق مالك اشتر نداشتند گفتند :\r\n« دست از سر ما بردار . ما در راه خدا با آنان جنگيديم و در راه خدا هم دست كشيديم . ما از تو اطاعت نمىكنيم . از ما دور شو . . . »\r\n« مالك » از اميرمؤمنان عليه السلام خواست جنگ با شاميان را بر متمرّدان تحميل كند . ليكن آنان فرياد زدند كه على ، اميرالمؤمنين عليه السلام حكميّت را پذيرفته و به حكم قرآن خرسند شده است و جز اين اجازه ندارد . اشتر گفت : « اگر اميرمؤمنان عليه السلام حكميّت را پذيرفته است من نيز بدان خشنود هستم » .\r\nامام عليه السلام كه ديد متمردان در حضور آن حضرت به وى دروغ بستند ، بى آنكه سخنى بگويد ابتدا نگاهش را به زمين دوخت ؛ « 1 » وى پس از اينكه همه ساكت شدند بپاخاست و فرمود :\r\n« شما با من هماهنگ بوديد و مىجنگيديد تا زمانى كه جنگ ناتوانتان كرد .\r\nسوگند به خدا ناتوانى جنگ شما را گرفت و رهاتان كرد ؛ ولى دشمن را همچنان اسير خود ساخته است . خصم بيش از شما دچار صدمه و زيان گشته\r\n\r\n\r\n","description":"","footnote":"\r\n( 1 ) - وقعه صفين ، ص 491 ، كامل ابن اثير ، ج 3 ، ص 317 ؛ تاريخ طبرى ، ج 5 ، ص 50\r\n","page_name":" 135 ","page_number":135},
  {"content":"\r\n\r\nاست . آگاه باشيد كه من تا ديروز اميرالمؤمنين بودم ولى امروز مأمور شده‌ام . تا ديروز اختيار دار و بازدارنده بودم ولى امروز مورد نهى واقع شده‌ام . شما زندگى را مىجوييد و من نمىتوانم شما را بر خلاف ميل‌تان وادار كنم . » « 1 »\r\nاميرمؤمنان عليه السلام پس از ايراد خطابه نشست . رؤساى قبائل ، عقايد خودشان را اظهار كردند ؛ برخى طرفدار جنگ و برخى ديگر هواخواه صلح بودند . « 2 »\r\n\r\nمبارزه با نفاق و حماقت\r\n( براى مطالعه )\r\nفرياد : « ما در برابر قرآن تسليم گشته‌ايم ، شما نيز حكومت قرآن را بپذيريد » ، تنها از زبان سپاهيان شام شنيده مىشد ؛ و گرنه در عمل ، آنان بودند كه با حكم قرآن مىجنگيدند .\r\nمگر تا به حال اميرمؤمنان قرآن را نپذيرفته بود و يا عمل وى بر اساس حكم قرآن نبود و يا به مجرّد ظاهرسازى سران سپاه شام و بالا بردن قرآن بر نيزه ، حكم قرآن تغيير كرد و از همانجا مسير على عليه السلام از قرآن جدا شد ؟ آنان با اين كار حقّ و عدالت را زير پاى نفاق لگدمال كردند .\r\nتعداد ديگرى نيز كه پيشواى خود را نشناخته بودند سفيهانه با تحميل خواسته‌هاى خود و بلكه خواست دشمن به اميرمؤمنان عليه السلام پايه‌هاى ظلم و نفاق را تقويت كردند . و با پيوستن افرادى كوته فكر و كج انديش به آنان بازار نفاق بيش از پيش گرم‌تر شد . در چنين شرايطى مبارزه با نفاق ، توأم و به معناى مبارزه با حماقت است .\r\nاميرالمؤمنين عليه السلام در يك چنين موقعيّت حسّاسى قرار گرفته بود كه افراد منافق و سودجو قرآن را بر نيزه كردند و عدّه‌اى ديگر كه به ظاهر در جبههء حقّ قرار داشتند بر روى امام عليه السلام شمشير كشيدند كه حكم قرآن را بپذير ؛ غافل از آناكه خود قرآن در اين رابطه مىگويد :\r\n« اگر دو گروه از مؤمنان ، كارزار كردند بين آنان اصلاح كنيد و اگر يكى از آن دو بر ديگرى سركشى و ستمگرى كرد با باغى نبرد كنيد تا به فرمان خدا\r\n\r\n\r\n","description":"","footnote":"\r\n( 1 ) - وقعه صفين ، ص 484\r\n( 2 ) - همان مدرك\r\n","page_name":" 136 ","page_number":136},
  {"content":"\r\n\r\nبازگردد . » « 1 »\r\nمتمرّدان مىدانستند كه زمامدار قانونى و شرعى مسلمانان ، اميرمؤمنان عليه السلام است و معاويه « باغى » است و بايد از سركشى دست بردارد و تسليم حقّ شود و گرنه بايد - به حكم قرآن - با او پيكارى كرد .\r\nسركشان ، با اعمال نيرنگ قرآن بر نيزه كردن از سوى معاويه نمىگفتند ما آماده‌ايم حكومت اميرمؤمنان عليه السلام را بپذيريم ؛ بلكه مىخواستند فرصتى به دست آورند تا بتوانند به طغيان خود ادامه دهند . ولى افراد ظاهربين و كج انديش سپاه عراق ، ندانسته آلت دست آنان شدند و آن نتيجهء اسفبار را به بار آوردند .\r\n\r\nدعوت به حكميت\r\nمعاويه پس از ايجاد اختلاف ميان سربازان عراق و مطرح كردن مسألهء حكميّت ، نامه‌اى به امام عليه السلام نوشت : « اختلاف ما به درازا كشيده است و هر يك از ما خود را بر حقّ دانسته از ديگرى اطاعت نمىكند . در اين ميان كسان بسيارى از دو طرف كشته شده‌اند ، و از اين بيم دارم كه وضع از گذشته وخيم‌تر شود . و مسئوليّتش به عهده من و توست آيا موافق هستى كه از خونريزى مردم جلوگيرى شود و الْفَت دينى برقرار گردد . . . ؟ راهش اينست كه دو حَكَمِ معتبر ؛ يكى از ميان ياران من و ديگرى از ميان ياران تو انتخاب شوند و بر اساس كتاب خدا حكم كنند . اين براى من و تو بهتر است . از خدا بترس و به حكم قرآن راضى شو اگر اهل قرآن هستى . » « 2 »\r\nالبته معاويه آن قدر نادان نبود كه نداند اميرمؤمنان عليه السلام با اين ظاهرسازيها فريب نمىخورد . لابد فكر مىكرد مضمون اين نامه‌ها به گوش افراد منافق و كج‌انديش سپاه عراق مىرسد و در آنان اثر مىگذارد .\r\nاميرالمؤمنين عليه السلام ، با بيانى مستدل و لحنى قاطع پاسخ معاويه را داد و در قسمتى از نامه‌اش نوشت :\r\n\r\n\r\n","description":"","footnote":"\r\n( 1 ) - وَ انْ طائِفَتانِ مِنَ الْمُؤمِنينَ اقْتَتَلوا فَاصْلِحوُا بَيْنَهُما فَانْ بَغَتْ احداهُما عَلَى الْاخرى فَقاتِلوُا الَّتى تَبْغى حَتى تَفيى ءَ الى امْراللَّهِ ( حجرات ، آيه 8 ) .\r\n( 2 ) - وقعه صفين ، ص 493\r\n","page_name":" 137 ","page_number":137},
  {"content":"\r\n\r\n« معاويه ! تو مرا به حكميّت قرآن فراخوانده‌اى ، در حالى كه مىدانم تو اهل قرآن نيستى و جوياى حكم آن نيز نمىباشى ، ما دعوت قرآن را به حكميّت مىپذيريم نه دعوت تو را . » « 1 »\r\n\r\nبه سوى معاويه\r\n« اشعث » سر دستهء مخالفان و صلح طلبان ، پس از انتشار خبر نامهء معاويه ، نزد امام عليه السلام آمد و گفت :\r\n« مىبينم مردم از دعوت شاميان به حكميّت ، راضى و شادمانند . اگر بخواهى نزد معاويه مىروم تا از او بپرسم چه مىخواهد . » « 2 »\r\nآيا « اشعث » واقعاً نمىدانست معاويه چه مىخواهد و براى رسيدن به چه هدفى مىكوشد ؟ او همهء اينها را مىدانست و نيز مىدانست كه اكنون تصميم گيرنده كيست . او هنوز سخن امام عليه السلام را كه لحظاتى قبل فرموده بود : « امير بودم و اينك مأمور شده‌ام » فراموش نكرده بود ولى با وجود اين ، از امام عليه السلام كسب تكليف كرد تا در هيأت يك مأمور به نظر آيد .\r\nاميرالمؤمنين عليه السلام ، با بىاعتنايى فرمود : « برو پيش معاويه اگر مىخواهى . » « 3 »\r\nاشعث - كه در واقع رهبرى آن موقعيّت را به دست گرفته بود - به ظاهر به عنوان نمايندهء اميرمؤمنان عليه السلام نزد معاويه رفت و سؤالاتى مطرح كرد . معاويه همان سخنانى را گفت كه در نامه‌اش به امام عليه السلام نوشته بود .\r\nاشعث گفت : « اين همان حقّ است » . سپس نزد حضرت امير عليه السلام بازگشت .\r\nمردم ، پس از گزارش مأموريت اشعث ، فرياد زدند : « ما به اين حكم خشنوديم و پذيرفتيم » .\r\nپس از آن ، قُرّاء اهل عراق و شام در ميان دو لشكر جمع شدند و اتّفاق كردند تا حكم قرآن را زنده كنند . « 4 »\r\n\r\n\r\n","description":"","footnote":"\r\n( 1 ) - همان مدرك و نهج البلاغه ، نامه 48\r\n( 2 ) - وقعه صفين ، ص 498\r\n( 3 ) - وقعه صفين ، ص 499 ائْتِهِ انْ شِئْتَ\r\n( 4 ) - همان مدرك\r\n","page_name":" 138 ","page_number":138},
  {"content":"\r\n\r\n\r\nانتخاب حَكَمَيْن\r\nاز ابتدا معلوم بود كه حَكَمِ معاويه عمروعاص است . و مردم شام هم با انتخابش موافقند .\r\nلذا معاويه بدون هيچ گونه فكر و مشورتى او را نتخاب كرد و نيروهايش را با انتخاب عمرو مطمئِن ساخت .\r\nولى مردم عراق كه در اثر تخلّف از فرمان پيشواى خود به پرتگاه نزديكتر شده بودند اينجا نيز حق انخاب را از اميرمؤمنان عليه السلام سلب كردند . اشعث به همراه قاريان قرآن ( و خوارج آينده ) فرياد زدند : « ما ابوموسى اشعرى را انتخاب كرديم » . على عليه السلام فرمود : « من به ابوموسى رضايت ندارم و او را شايستهء اين كار نمىدانم » . « اشْعَثْ و زَيْدِ بنِ حُصَيْن و مِسْعَرِ بن فَدَكِىّ همراه جمعى از قرّاء گفتند : « ما فقط به او راضى هستيم ؛ زيرا او بود كه ما را از وقوع در اين جنگ برحذر داشت » . امام عليه السلام فرمود : « او مورد رضايت من نيست زيرا مرا ترك كرد و مردم را از يارى من باز داشت ، سپس گريخت تا اينكه پس از ماهها به او امان دادم . من براى اين كار ابن عباس را شايسته مىدانم . »\r\nولى آنان همچنان بر لجاجتشان پافشارى كردند و گفتند : « سوگند به خدا فرق نمىكند تو باشى يا ابن عبّاس . ما مىخواهيم « حَكَم » فردى باشد كه نسبت به تو و معاويه بىطرف و يكسان باشد . »\r\nامام عليه السلام فرمود : « پس مالك اشتر را تعيين مىكنم » . اشعث فرياد زد : آيا آن كه زمين را به آتش كشيد جز اشتر بود ؟ . اگر او را بپذيريم بايد در قيد حكم او باشيم . فرمود : « مگر حُكْمِ مالك چيست ؟ » گفتند : « اينست كه با شمشير به جان هم بيفتيم تا مقصود تو و او برآورده شود » .\r\nامام عليه السلام كه از لجاجت و سبكسرى آنان به خشم آمده بود فرمود : « پس بجز ابوموسى كسى را نمىپذيريد ؟ » گفتند : نه . « پس هر چه مىخواهيد بكنيد . »\r\nآنان « ابوموسى » را به عنوان « حَكَم » سپاه عراق برگزيدند .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nپرسش\r\n1 . معاويه براى فرار از جنگ و حفظ موقعيت خويش به چه اقداماتى دست زد ؟\r\n2 . معاويه و عمروعاص براى رهايى از شكست نهايى به چه نيرنگى دست زدند ؟\r\n3 . عكس العمل سپاه عراق در برابر نيرنگ قرآن بر نيزه كردن چه بود ؟\r\n4 . در بين سپاه عراق چه كسانى در رأس طرفداران ادامهء جنگ بودند ؟\r\n5 . چه كسانى در آخرين لحظات پيروزى جنگ و با چه انگيزه‌اى آتش بس را به امير مؤمنان عليه السلام تحميل كردند ؟\r\n6 . مسألهء حكميّت ، نخست از ناحيهء چه كسى پيشنهاد شد و نظر امام عليه السلام و متمرّدان سپاه آن حضرت در مورد تعيين حَكَم چه بود ؟\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nدرس 13 قاسطين - جنگ صفين « 5 » : قرارداد حكميّت\r\nپس از تعيين « حَكَمَين » قرارداد صلح چنين نوشته شد :\r\n« هذا ما تَقاضى عَلَيْهِ عَلِىُّ بْنُ ابيطالِبَ اميرُالْمُؤْمِنينَ وَ مُعاوِيَةُ بْنُ ابى سُفْيانَ . . . » .\r\nولى معاويه اعتراض كرد و گفت : « اگر او را اميرالمؤمنين مىدانستم با وى نمىجنگيدم » .\r\nعمرو نيز گفت : « هر چند على امير شما است ولى امير ما كه نيست بنابراين نام او و پدرش را بنويسيد . » « 1 »\r\nولى احنف بن قيس گفت : « او را حذف نكن هر چند به كشتار و جنگ كشيده شود . چون بيم دارم كه ديگر اين لقب بر نگردد . » « 2 »\r\nاميرالمؤمنين عليه السلام مدتى دراز به انديشه پرداخت تا اينكه اشعث سررسيد و با چشمى پر از تفاخر و زبانى سرشار از خيانت گفت : « اين اسم را محو كن ! »\r\nاميرالمؤمنين عليه السلام گذشته را به ياد آورد ؛ زمانى كه قرارداد « صُلح حُدَيْبِيَّه » را مىنوشت كه « هذا ما تَصالَحَ عَلَيْهِ مُحَمَّدٌ رَسُول‌ُاللَّهِ صلى الله عليه و آله وَ سُهَيْلُ بنُ عَمْروُ » سُهَيْل لجاجت مىكرد كه عنوان « رسول اللَّه » حذف شود و پيامبر صلى الله عليه و آله شكيبايى به خرج مىداد .\r\nحضرت على عليه السلام از پاك كردن آن اكراه داشت : ولى پيامبر صلى الله عليه و آله دستور داد آن را محو كردند و فرمود : « محو اين عنوان باعث محو رسالت من نخواهد شد » . سپس به على عليه السلام فرمود : « و تو نيز چنين امرى در پيش دارى و به تو خواهد رسيد در حالى كه در رنج و عذابى » « 3 »\r\nاكنون آن زمان موعود رسيده است . حضرت با اطمينان و تسليم در برابر آنچه كه رسول\r\n\r\n\r\n","description":"","footnote":"\r\n( 1 ) - تاريخ طبرى ، ج 5 ، ص 52 ، كامل ، ج 3 ، ص 319 ، وقعه صفين ، ص 508 ، و الامامة و السياسة ، ج 1 ، ص 114\r\n( 2 ) -\r\n( 3 ) - شرح ابن ابىالحديد ، ج 2 ، ص 232 ، وقعه صفين ، ص 508 و الامامة و السياسة ، ج 1 ، ص 114\r\n","page_name":" 141 ","page_number":141},
  {"content":"\r\n\r\nگرامى صلى الله عليه و آله پيش‌بينى كرده بود ، فرمود : « لا الهَ الَّا اللَّهُ و اللَّهُ اكبر ؛ تاريخ تكرار مىشود . « 1 »\r\n. . . امروز من براى فرزندان آنان مىنويسم همچنان كه رسول خدا صلى الله عليه و آله براى پدرانشان نوشت . » « 2 »\r\nسرانجام ، متن قرارداد با حذف عنوان « اميرالمؤمنين عليه السلام » بگونه‌اى كه مورد توافق طرفين بود نوشته شد ، كه به برخى از مواد مهمّ آن اشاره مىكنيم :\r\n1 . دو طرف ، تسليم حكم خدا در قرآن و سنّت پيامبر صلى الله عليه و آله باشند و آنچه بر خلاف حكم قرآن و سنّت است براى از ميان بردن آن بكوشند .\r\n2 . « حَكَمَيْن » ابوموسى اشعرى و عمروعاص هستند و بايستى - تا زمانى كه از حقّ تجاوز نكنند - جان و مال و ناموسشان در امان باشد .\r\n3 . « حَكَمَيْن » و همهء مسلمانان موظّفند حكم موافق قرآن و سنّت را بپذيرند و بدان عمل كنند .\r\n4 . تا زمان حُكْمِ « حَكَمَيْن » آتش بس برقرار است و هيچيك از دو طرف حقّ تعرّض به ديگرى را ندارد .\r\n5 . داوران مىتوانند نقطهء متوسّطى بين شام و عراق را اختيار كنند . و هيچ كس - بجز افرادى كه مورد توافق دو طرف باشند - حقّ شركت در مجلس داورى را ندارد . مدّت داورى نيز تا آخر ماه رمضان است .\r\n6 . اگر داوران تا زمان مقرّر بر پايهء قرآن و سنّت حكم نكردند ، دو طرف مجازند به حالت اوّل برگردند و با يكديگر بجنگند .\r\nقرارداد را عدّه‌اى از رجال همچون : « عبداللَّه بن عبّاس » ، « مالك » ، « امام حسن » و « امام حسين » عليهما السلام ، « سعيد بن قيس » و « اشعث » و . . . از اصحاب اميرمؤمنان عليه السلام و « حبيب بن مُسْلَمه » ، « ابوُالْاعْوَر » و « بُسْر » . . . از ياران معاويه امضا كردند . « 3 »\r\nبدين ترتيب جنگ صفّين پس از يكصد و ده روز نبرد دو سپاه و پديد آمدن بيش از هفتاد\r\n\r\n\r\n","description":"","footnote":"\r\n( 1 ) - اين جمله معادل فرماش آن حضرت : « سُنَّةً بِسُنَّةٍ » آورده شده است\r\n( 2 ) - فَالْيَوْمَ اكْتُبُها الى ابْنائِهِمْ كَما كَتَبَها رسُولُ اللَّهِ الى آبائِهِمْ سُنَّةً وَ مُثْلًا . وقعه صفين ، ص 508 ؛ شرح ابن ابىالحديد ، ج 2 ، ص 232 و تاريخ طبرى ، ج 5 ، ص 52\r\n( 3 ) - وقعه صفين ، ص 504 ، الامامة و السياسة ، ج 1 ، ص 115 ، كامل ابن اثير ، ج 3 ، ص 320\r\n","page_name":" 142 ","page_number":142},
  {"content":"\r\n\r\nبرخورد ميان آنان ، « 1 » سرانجام در هفدهم ماه صفر ، سال 37 هجرى پايان يافت . « 2 »\r\nمورّخان ، آمار تلفات را مختلف ذكر كرده‌اند . بعضى مجموع كشته‌ها را يكصد و ده هزار نفر شمرده‌اند كه نود هزار آنان از سپاه شام ، و بيست هزار از مردم عراق بودند . برخى تلفات دو طرف را هفتاد هزار نفر ذكر كرده‌اند ؛ چهل و پنج هزار از شاميان و بيست و پنج هزار از مردم عراق . « 3 »\r\n\r\nدرسهاى آموزندهء صِفّين\r\nنبرد « صِفّين » هر چند نمىبايست فرجامى جز فتح و پيروزى سپاهيان اسلام و ريشه كن شدن درخت نفاق و فساد و واژگون شدن كاخ بيدادگرى فرمانرواى شام داشته باشد ؛ ولى به خاطر خودسرى برخى از سپاهيان عراق و سرپيچى از فرمان اميرمؤمنان عليه السلام ، نتايج ناگوار و در عين حال آموزنده‌اى به بار آورد . اينكه پيش از بررسى اجمالى نتايج نبرد صِفين ، به برخى از نكات آموزندهء آن اشاره مىكنيم .\r\n1 . جنگ صفين ثا بت كرد كه تمام پيش بينىها و موضع گيريهاى اميرمؤمنان عليه السلام از ابتداى امر دربارهء « معاويه » مطابق با واقعيتها و شناخت عميق از اين عنصر بوده است .\r\nاگر محيط فاسدى كه معاويه بوجود آورده بود و افرادى كه موقعيّت او را براى رسيدن به جاه و مقام تثبيت مىكردند نبودند ، هرگز آن همه بدبختيها و هلاكتها بوجود نمىآمد . و اميرمؤمنان عليه السلام با فرمان عزل معاويه از مقامش و جلوگيرى از ستم و طغيان وى از طريق نبرد با او ثابت كرد كه به هيچ وجه تحمّل پذيرفتن عناصر فاسد و مفسدى چون معاويه را ندارد .\r\n2 . در طول نبرد براى لشكريان شام ، ثابت شد كه سپاه اسلام از جهت نيروى ايمان و روح دلاورى بر سپاه شام برترى چشمگيرى دارد ؛ از اين رو معاويه براى رهايى از نابودى و شكست متوسّل به حيله شد .\r\nبىشك ، عامل عمده و اساسى اين برترى ، رهبرى صحيح و فداكاريهاى شخص امام عليه السلام\r\n\r\n\r\n","description":"","footnote":"\r\n( 1 ) - مروج الذهب ، ج 2 ، ص 393\r\n( 2 ) - وقعه صفين ، ص 511\r\n( 3 ) - مروج الذهب ، ج 2 ، ص 393\r\n","page_name":" 143 ","page_number":143},
  {"content":"\r\n\r\nو فرزندان و ياران قهرمانش بود .\r\n3 . نيروهاى اسلام تا وقتى كه تحت فرمان امير مؤمنان عليه السلام بودند ، به پيروزيهاى چشمگيرى دست يافتند ؛ ولى به محض شروع خودسريها و سرپيچى از دستورهاى فرماندهى نتايج وخيمى متوجّه اسلام و مسلمانان شد .\r\n4 . جنگ صفين ، اين درس را آموخت كه اگر پيروان حقّ بر موضع خود پافشارى كنند حقّ ، غالب و حاكم خواهد شد ؛ ولى اگر به خاطر خسارات جزئىِ مالى و حتّى جانى دست از موضع خويش بردارند و سازش پيشه گيرند ، بديهى است باطل بر آنان چيره و حاكم خواهد گشت .\r\n\r\nنتايج جنگ\r\nجنگ فرسايشى « صِفّين » علاوه بر خسارات جانى و مالى براى هر يك از دو سپاه ، نتايجى از سود و زيان در برداشت از جمله آنها :\r\n1 . بروز اختلاف شديد ميان سپاهيان عراق پس از بازگشت ، بگونه‌اى كه برخى شديداً از متاركهء جنگ تأسف خوردند و نسبت به عامل اصلى آن كينه پيدا كردند . اين عداوت و كينه به حدّى بود كه برادر از برادر پسر از پدر اظهار تنفّر مىكرد و حتى گاهى به زد و خورد منجر مىگشت . « 1 »\r\n2 . هر چند معاويه تلفات سنگينى متحمّل شد ولى سرانجام موفّق شد به وسيلهء حيلهء عمروعاص موقعيّت سياسى خود را تثبيت نمايد . ولى تا آن هنگام به عنوان يك كارگزار معزول و باغى بر حكومت اميرمؤمنان عليه السلام ، شناخته مىشد ؛ ولى پس از جنگ بر پايهء قراردادى كه تنظيم شد هم رديف امام عليه السلام قرار گرفت و رسماً به عنوان رهبر شام شناخته شد .\r\n3 . هر چند در اين نبرد ، تعداد كمى از سپاهيان ، هشيار و بيدار شدند و راه حقّ را برگزيدند ؛ ولى گروه زيادى از سپاهيان نادان و ظاهربين عراق به تحريك افراد منافق و قدرت طلب ، سرنوشت خود و اسلام را بدست فردى نيرنگ باز و خيانتكار به نام\r\n\r\n\r\n","description":"","footnote":"\r\n( 1 ) - مروج الذهب ، ج 2 ، ص 394\r\n","page_name":" 144 ","page_number":144},
  {"content":"\r\n\r\nعمروعاص و مردى كج انديش همچون « ابوموسى » سپردند و آن همه گرفتارى به بار آوردند .\r\n4 . نتيجهء مهمّ ديگر جنگ كه در حقيقت ثمرهء لجاجت و خودسرى افراد نادان عراق بود بسته شدن نطفهء يك آشوب و فتنهء ديگر بود ؛ بدين گونه كه اشعث ، قرارداد حكميّت را برداشت و در ميان دو سپاه به راه افتاد و مفاد آن را براى همه خواند . شاميان با شنيدن مفاد آن شادمان شدند و پذيرفتند ؛ ولى سربازان عراق برخى اظهار رضايت ، و عدّه‌اى به دل اكراه داشتند . و گروهى هم سخت مخالف و معترض بودند .\r\nصداى مخالفت ، نخست از طايفهء « عَنَزَه » كه بالغ بر چهار هزار نفر مىشدند شنيده شد .\r\nابتدا دو نفر از آنان فرياد زدند « لا حُكْمَ الّا لِلّهَ » جز خداى كسى حقّ حاكميّت ندارد . سپس به لشكر معاويه حمله كردند تا كشته شدند . « 1 » شعار بالا در دومين مرحله از زبان قبيلهء « بَنى تَميم » شنيده شد و حتّى يكى از آنان بر اشعث حمله برد و گفت : « مگر مىتوان افراد را در امر خدا حاكم قرار داد . در اين صورت خونهاى ما چه خواهد شد ؟ » « 2 »\r\nمدّتى نگذشت كه شعار « لا حُكْمَ الّا لِلّهَ » از حلقوم بيشتر سپاهيان بيرون آمد . و اعمال گذشته خود را چنين اصلاح كردند كه تن د ادن ما به « حكميّت » لغزشى بود كه از ما صادر شد ولى اينكه از كردهء خود پشيمان گشته و توبه كرده‌ايم و به امير مؤمنان عليه السلام گفتند :\r\n« تو نيز بايد باز گردى آنچنان كه ما بازگشتيم و گرنه از تو بيزارى مىجوييم » . « 3 »\r\nو با اين فوريّت و جدّيت ، خواستار نقض قرارداد آتش بس شدند و سخنان اميرمؤمنان عليه السلام كه با استناد به آيهء شريفهء : « اوْفُوا بِعَهْدِ اللَّهِ اذا عاهَدْتُمْ وَ لاتَنْقُضوا الْايمانَ بَعْدَ تَوْكيدِها » « 4 » و آيهء : « اوْفُوا بِالْعُقُودِ » « 5 » ، آنان را از مخالفت با عهد و پيمان برحذر داشت « 6 » ، كمترين تأثيرى در ذهن سست و ارادهء متزلزل آنان نكرد . و هنوز آثار خستگى از جنگ از چهره‌ها زايل نشده بود كه بذر فتنهء ديگرى ريخته شد .\r\n\r\n\r\n","description":"","footnote":"\r\n( 1 ) - وقعه صفين ، ص 512\r\n( 2 ) - همان\r\n( 3 ) - همان مدرك ، ص 513 - 516\r\n( 4 ) - نحل ، آيه 90 ، به پيمان خدا وقتى كه بستيد وفا كنيد و قسمها را پس از محكم كردنش ( كه خدا را ضامن آن كرده‌ايد ) مشكنيد\r\n( 5 ) - مائده ، آيه 1 ( شما كه ايمان داريد ) به قرارداد وفا كنيد .\r\n( 6 ) - وقعهء صفّين ، ص 513 - 516\r\n","page_name":" 145 ","page_number":145},
  {"content":"\r\n\r\n\r\nج - مارقين\r\nاميرمؤمنان عليه السلام پس از پايان جنگ « صِفَّين » به كوفه بازگشت ؛ ولى آنان كه در اوج درگيرى با تهديد به قتل امام عليه السلام خواستار آتش‌بس شدند ، پس از تعيين حكميّت ، شعار « لا حُكْمَ الّا لِلّهَ » سر دادند ، راه خود را از آن حضرت جدا كردند و حدود دوازده هزار نفر در ناحيه‌اى به نام « حَرُوراء » « 1 » اقامت گزيدند و گروه مستقلّ و متشكّلى به وجود آوردند .\r\n« شَبَث بنِ رِبْعى » را فرمانده و « عبْدُاللَّهِ بنِ كَوّاء » را امام جماعت خود كردند . « 2 » بدين ترتيب ، سوّمين حزب مخالف حكومت اميرمؤمنان عليه السلام تحت عنوان « مارقين » يا « خوارج » شكل گرفت .\r\nياران اميرمؤمنان عليه السلام وقتى اين قضيّه را شنيدند ، براى آنكه وفادارى مجدّد خويش را نسبت به امام عليه السلام ابراز نمايند پيمان ديگرى با آن حضرت بستند كه با دوستان وى دوست و با دشمنانش دشمن باشند ؛ ولى خوارج آن پيمان را معصيّت و كفر دانستند و به شيعيان گفتند : شما و شاميان ، همچون دو اسبى كه براى رسيدن به مقصد مسابقه مىگذارند به سوى كفر پيش دستى كرديد .\r\n\r\nدر ميان خوارج\r\nاميرالمؤمنين عليه السلام پس از كناره‌گيرى « خوارج » براى آنكه از نزديك با آنان روبه‌رو شود و عقده‌هاى فكرىشان را حلّ كند نخست ابن عباس را به سوى آنان فرستاد . و چون مىدانست قانع ساختن آنان - به خاطر نداشتن قدرت تجزيه و تحليل - مهارت و بصيرت فوق العاده‌اى لازم دارد به ابن عبّاس سفارش كرد در سخن گفتن با آنان عجله نكند و درنگ كند تا وى بيايد . « 3 »\r\nولى با ورود ابن عبّاس آنان بحث و گفتگو را آغاز كردند . او نيز ناچار به سخن پرداخت و\r\n\r\n\r\n","description":"","footnote":"\r\n( 1 ) - حَرُوراء ، در نيم فرسخى كوفه قرار داشت . و به خاطر اقامت آنان در اين نقطه به « حَرُورِيَّه » معروف شدند ( تاريخ يعقوبى ، ج 2 ، ص 191 )\r\n( 2 ) - كامل ابن اثير ، ج 3 ، ص 326 ، و مروج الذهب ، ج 2 ، ص 395\r\n( 3 ) - كامل ابن اثير ، ج 3 ، ص 327\r\n","page_name":" 146 ","page_number":146},
  {"content":"\r\n\r\nبا استناد به آيه‌اى از قرآن « 1 » و حكم عقل ، مشروعيّت « حَكَمِيَّت » را ثابت كرد ؛ ولى آنان در پاسخ همان حرفهاى هميشگى خود را تكرار كردند . « 2 »\r\nبه دنبال ابن عبّاس آن حضرت نيز به سوى آنان رفت و در خيمهء يزيد بن قيس - كه از قبل شناسايى شده بود - وارد شد . و پس از اقامهء دو ركعت نماز به سوى جمعيّت حركت كرد . ابتدا پرسيد : رهبر شما كيست ؟ گفتند : « ابنُ الْكَوّاء » فرمود : چه چيز شما را عليه ما برانگيخت ؟ گفتند : تعيين حكميّت از ناحيه شما . فرمود : حكميت چيزى بود كه خود شما پيش آورديد و من سخت مخالف آن بودم . آنان ضمن تأييد سخنان آن حضرت ، روش فعلى خود را چنين توجيه كردند كه كارهاى گذشته ما كفر بوده و ما از آن توبه كرده‌ايم . تو نيز توبه كن تا بار ديگر با تو بيعت كنيم .\r\nامام عليه السلام فرمود : « انّى اسْتَغْفِرُاللَّهَ مِنْ كُلِّ ذَنْبٍ » خوارج كه تصور كرده بودند حضرت از پذيرش « حكميّت » توبه كرده است همگى با اميرمؤمنان عليه السلام به كوفه بازگشتند و به حسب ظاهر غائله پايان يافت . « 3 »\r\n\r\nتحريكات منافقين\r\nمنافقان و فرصت طلبان كه اقتدار حكومت و آرامش مملكت را نمىتوانستند تحمّل كنند پس از بازگشت خوارج ، دست به شايعه پراكنى زدند و چنين مطرح كردند كه اميرمؤمنان عليه السلام از موضوع « حكميّت » پشيمان شده ، آن را گمراهى مىداند و در صدد فراهم آوردن امكانات جنگ است تا به سوى معاويه باز گردد . « 4 »\r\nشايعات به گوش معاويه رسيد . فردى را به كوفه فرستاد تا اطلاعات بيشترى كسب كند .\r\nمعاويه هر چند آن حضرت را مىشناخت و مىدانست كه امام عليه السلام هرگز ار مسير قرآن و اسلام بيرون نخواهد رفت و پيمانى را كه بسته است نقض نمىكند ؛ ولى شايد براى اينكه\r\n\r\n\r\n","description":"","footnote":"\r\n( 1 ) - آيه مورد استناد ابن عباس آيه 35 از سوره نساء است : « وَ انْ خِفْتُمْ شِقاقَ بَيْنَهِما فَابْعَثوُا حَكَماً مِنْ اهْلِه وَ حَكَماً مِن‌ْاهْلِها . . . » وجه استدلال بدين گونه بود كه خداوندى كه جريان داورى را براى اصلاح يك خانواده لازم بداند چطور ممكن است درباره امتى بزرگ ، مشروع نداند\r\n( 2 ) - كامل ابن اثير ، ج 3 ، ص 327\r\n( 3 ) - تاريخ يعقوبى ، ج 2 ، ص 191 ؛ كامل ، ج 3 ، ص 328 ؛ سيرةالائمة الانثى عشر ، ج 1 ، ص 489 و عقد الفريد ، ج 2 ، ص 388\r\n( 4 ) - سيرة الائمة الاثنى عشر ، ج 1 ، ص 489\r\n","page_name":" 147 ","page_number":147},
  {"content":"\r\n\r\nنشان دهد مراقب اوضاع و حركات امام عليه السلام است ، دست به چنين اقدامى زد .\r\nشايد بتوان گفت : عامل تحريك معاويه - براى استفسار از شايعات نقض آتش بس - اشعث بوده است ؛ كسى كه به قول ابْنِ ابىالحديد معتزلى : منشأ هرگونه فساد و تباهى در حكومت على عليه السلام و عامل هرگونه اضطراب و نگرانى براى مسلمانان بود « 1 » و امام عليه السلام او را منافق پسر كافر خوانده است . « 2 »\r\nمسأله‌اى كه اين احتمال را تقويّت مىكند اين كه وى همزمان با رسيدن پيامى از شام براى اميرمؤمنان عليه السلام و برحذر داشتن آن حضرت از مخالفت « قرارداد » نزد اميرمؤمنان عليه السلام رفت و درحالى كه عدّهء زيادى در خدمت امام عليه السلام بودند گفت : مردم نقل مىكنند كه شما تحكيم را گمراهى دانسته و پايدارى بر آن را موجب كفر مىدانيد . « 3 »\r\nاميرمؤمنان عليه السلام لازم ديد براى تكذيب شايعات و روشن كردن افكار مردم به مسجد رود و خطابه‌اى ايراد نمايد . آن حضرت در ضمن سخنانش فرمود :\r\n« هر كس گمان كرده من از پيمان حكميّت منصرف شده‌ام دروغ گفته است و هر مسلمانى تحكيم را موجب گمراهى بداند خود گمراه‌تر است . » « 4 »\r\nهنوز سخن امام عليه السلام به پايان نرسيده بود كه فريادى از گوشه مسجد برخاست : اى على ! افراد را در دين خدا شريك قرار دادى . « لا حَكْمَ الّا للَّهِ » . به دنبال او فريادهاى « لا حَكْمَ الّا للَّهِ » فضاى مسجد را پر كرد . « 5 »\r\nنتيجه تحريكات منافقين اين شد كه نه تنها خوارج به حال اول بازگشتند بلكه در كينه و عناد خود جدّىتر شدند . پس از پايان جلسه با خشم و نفرت بيش از پيش از شهر خارج شده ، به اردوگاه سابق خود بازگشتند .\r\n\r\n\r\n","description":"","footnote":"\r\n( 1 ) - كُلُّ فَسادٍ كانَ فى خَلافَةِ عَلِىًّ عليه السلام وَ كُلُّ اضْطِرابٍ حَدَثَ فَاصْلُه الْاشْعَثُ : شرح نهج البلاغه ، ج 2 ، ص 279\r\n( 2 ) - عَلَيْكِ لَعْنَةُ اللّاعِنينَ حائِكُ بْنُ حائِكٍ ! ، مُنافِقُ بْنُ كافِرٍ ، نهج البلاغه ، خ 19\r\n( 3 ) - سيرة الائمة الاثنى عشر ، ج 1 ، ص 498 و شرح نهج البلاغه خوئى ، ج 4 ، ص 126\r\n( 4 ) - سيرة الائمة الاثنى عشر ، ج 1 ، ص 489\r\n( 5 ) - شرح نهج البلاغه خوئى ، ج 4 ، ص 127\r\n","page_name":" 148 ","page_number":148},
  {"content":"\r\n\r\nپرسش\r\n1 . چه تناسبى ميان دو قرارداد صلح حديبيه و صفين وجود دارد ، و پيش گويى رسول خدا صلى الله عليه و آله در اين رابطه چه بود ؟\r\n2 . جنگ صفين چه درسهايى به مسلمانان مىآموزد ؟\r\n3 . نتايج و پيامدهاى جنگ صفين را بطور اختصار بيان كنيد .\r\n4 . پس از بازگشت اميرمؤمنان عليه السلام به كوفه ، چه كسانى و با چه تعداد همراه امام عليه السلام وارد كوفه نشدند ، در كجا اردو زدند ، فرمانده و امام جماعتشان كه بود ؟\r\n5 . پس از بازگشت خوارج به كوفه ، چه شايعات و از ناحيه چه كسانى پخش شد ؟ نقش اشعث را در اين رابطه ذكر كنيد .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nدرس 14 مخالفان حكومت / مارقين : اجتماع داوران\r\nمعاويه كه مىديد ماجراى حكميّت عدّهء زيادى از سپاهيان عراق را بر ضدّ اميرمؤمنان عليه السلام شورانده است سعى مىكرد هر چه زودتر با دستيابى به نتيجهء مطلوبِ « حَكَمِيَّت » ، جبههء مخالفت و سركشى عليه آن حضرت را گسترش دهد و موقعيّت سياسى خويش را تثبيت تنمايد . به همين منظور نمايندگانى اعزام مىداشت و از امير مؤمنان عليه السلام مىخواست هر چه سريعتر داوران ، كار خود را آغاز كنند .\r\nسرانجام در سال 38 هجرى ، دو هيأت نمايندگى به همراه چهارصد نفر در « دُومَةُ الْجَنْدَلْ » اجتماع كردند . سرپرستى هيأت اعزامى امير مؤمنان عليه السلام به عهدهء ابن عبّاس بود . « 1 »\r\nبرخى از ياران على عليه السلام هنگام حركت هيأت ، سفارشها و توصيّه‌هاى لازم را به ابوموسى كردند ؛ « 2 » ولى سخنان آنان كمترين تأثيرى در وى نبخشيد و او همچنان به داماد خود « عَبدُاللَّهَ بنَ عُمر » نظر داشت و مىگفت : به خدا سوگند ، اگر بتوانم روش عُمر را زنده مىكنم . « 3 »\r\nعَمْروُعاص در اوّل‌ين برخورد با ابوموسى از وى احترام و تجليل كرد و كوشيد دل او را به سوى خود جذب كند . آن دو پس از انجام كارهاى مقدّماتى به شور نشستند . ساير افراد ، در دو سوى ايستادند و منتظر ماندند . ولى هيأت نمايندگى شام از نظم و انضباط خاصّى برخوردار بود . ملاقاتها و گفتگوها با احتياط انجام مىگرفت . معاويه براى عمروعاص نامه نوشت امّا كسى جز وى از مضمون نامه آگاه نشد . امّا هيأت نمايندگى عراق ، بدور از احتياط به بحث و هياهو مىپرداختند . اميرمؤمنان عليه السلام نامه‌اى براى ابن عباس نوشت .\r\n\r\n\r\n","description":"","footnote":"\r\n( 1 ) - مراجعه شود به وقعه صفين ، ص 533 و مروج الذهب ، ج 2 ، ص 390\r\n( 2 ) - مراجعه شود به وقعه صفين ، ص 536\r\n( 3 ) - وقعه صفين ، ص 534 و 541 وَ اللَّهِ انْ لَوِ اسْتَطَعْتُ لَاحْيِيّنَّ سُنَّةَ عُمَرَ\r\n","page_name":" 150 ","page_number":150},
  {"content":"\r\n\r\nهنوز پيك از شترش پياده نشده بود كه پيرامونش را گرفتند و خبر نامه را مىپرسيدند .\r\nاين كار را با ابن عباس نيز تكرار كردند . و چون وى ، مطلب را از آنان پنهان داشت ، گمان بد درباره‌اش بردند و اظهارنظرهاى مختلف كردند . چندان كه ابن عباس از حماقتشان ناراحت شد و با لحنى سرزنش‌آميز به آنان گفت :\r\n« واى بر شما تا كى بر سر عقل نمىآييد . نمىبينيد پيك معاويه مىآيد و هيچكس نمىداند براى چه آمده است . از آنان سر و صدايى شنيده نمىشود ؛ و حال آنكه شما نسبت به من هر روز به بدگمانى مشغوليد » . « 1 »\r\n\r\nنتيجهء حكميّت و بازتاب آن\r\nبحث و گفتگو ميان داوران ، حدود دو ماه به طول انجاميد . ابوموسى مىكوشيد در ضمن مذاكرات ، خلافت « عبداللَّه بن عُمر » را بر عَمْروعاص تحميل كند . از سوى ديگر عمروعاص با تعريف و تمجيد از معاويه و معرفى وى به عنوان ولىّ دم عثمان ، سعى مىكرد ابوموسى را به پذيرش خلافت وى متقاعد كند .\r\nسرانجام بر اين اتفاق كردند كه حضرت على عليه السلام و معاويه را از خلافت خلع كنند و امر خلافت را به « شوُرى » واگذارند . پس از اين توافق ، اعلام كردند مردم براى استماع نتيجهء حَكَميّت جمع شوند .\r\nپس از اجتماع مردم ، ابوموسى رو به عمروعاص كرد و گفت : منبر برو و نظريّه خويش را اعلام كن . عمروعاص - كه از نخست براى چنين روزى از او تجليل مىكرد - با تعجب گفت : « سُبحانَ اللَّهُ ! حاشا كه من ( چنين جسارتى بكنم و ) پيش از تو منبر روم ؛ در حالى كه خداوند تو را در ايمان و هجرت مقدم داشته و تو نمايندهء اهل يمن به سوى رسول خدا صلى الله عليه و آله و بالعكس ، نمايندهء رسول گرامى به سوى آنان هستى . علاوه بر آنكه تو از نظر سِنّى نيز از من بزرگترى . بنابراين تو ابتدا صحبت كن » « 2 » .\r\nابوموسى خواست سخن آغاز كند ولى ابن عبّاس به وى گفت : عمروعاص قصد فريب تو\r\n\r\n\r\n","description":"","footnote":"\r\n( 1 ) - همان مدرك ، ص 534\r\n( 2 ) - مراجعه شود به الامامة و السياسة ، ج 1 ، ص 118 و وقعه صفين ، ص 544\r\n","page_name":" 151 ","page_number":151},
  {"content":"\r\n\r\nرا دارد بگذار او نسخت سخن گويد ؛ زيرا او مردى غدّار و نيرنگ باز است . گمان ندارم به آنچه كه رضايت داده است عمل كند .\r\nوى « ابوموسى » بدون توجّه به سفارش ابن عبّاس بر فراز منبر رفت و گفت :\r\n« ما به كار اين امّت نگريستيم و دريافتيم كه هيچ چيز بيش از وحدت نظر نمىتواند نابسامانى آن را اصلاح كند ؛ از اين رو من و همتايم « عَمرو » توافق كرديم كه على عليه السلام و معاويه را عزل كرده ، امر خلافت را به شورايى از مسلمانان واگذار كنيم تا هر كسى را كه دوست دارند برگزينند . »\r\nسپس با لحن تاكيدآميزى گفت : « من على عليه السلام و معاويه را خلع كردم » .\r\nپس از او عَمروعاص رفت و با صداى بلند اعلام كرد :\r\n« مردم ! سخنان اين شخص را شنيديد . من نيز همانند او على را از مقام خود خلع مىكنم ولى دوست خود معاويه را به اين منصب مىگمارم ؛ زيرا او خونخواه عثمان و سزاوارترين فرد به اين مقام است . »\r\nاين را گفت و از منبر فرود آمد .\r\nمجلس يك پارچه فرياد و آشوب شد . مردم از خشم به ابوموسى حمله بردند . و برخى با تازيانه به عمروعاص يورش بردند . ابوموساى شكست خورده به همتاى خيانت پيشهء خود اعتراض كرد كه تو را چه شده ؟ خدا توفيقت ندهد ! خيانت كردى و معصيت كردى ؛ مَثَل تو همانند سگ است كه اگر بر او حمله كنى يا او را رها كنى پارس مىكند . عمرو پاسخ داد مَثَل تو نيز همانند الاغ است كه بر روى او كتاب باشد . « 1 »\r\nجريان حكميّت با اين فرجام تلخ پايان گرفت . ابوموسى براى حفظ جان خود به مكه فرار كرد . و عمروعاص ، پيروزمندانه به شام بازگشت و به عنوان خليفه مسلمانان بر معاويه سلام كرد .\r\nنتيجه حكميّت ، آثار نامطلوبى در روحيّهء مردم عراق گذارد ؛ زيرا از سويى خشم خوارج را كه انتظار داشتند اميرمؤمنان عليه السلام به نقض قرارداد راضى شود و به معاويه اعلام جنگ كند ، بيش از پيش برانگيخت . و از سوى ديگر با انتشار خبر تأسف‌انگيز خلع امام عليه السلام در\r\n\r\n\r\n","description":"","footnote":"\r\n( 1 ) - وقعه صفين ، ص 545 و الامامة السياسة ، ج 1 ، ص 118\r\n","page_name":" 152 ","page_number":152},
  {"content":"\r\n\r\nميان مردم كوفه و بصره و ساير بلاد ، اختلاف و شكاف بيشترى بين مسلمانان بوجود آمد ؛ بگونه‌اى كه به همديگر ناسزا مىگفتند .\r\nاميرالمؤمنين عليه السلام براى رفع اختلاف و كاهش آثار حزن و اندوه از چهرهء مردم و روشن كردن افكار عمومى نسبت به مسألهء حكميّت ، به فرزند خود حضرت مجتبى عليه السلام دستور داد تا براى مردم سخنرانى كند .\r\nامام حسن عليه السلام بر فراز منبر رفت و فرمود :\r\n« اى مردم ! دربارهء حَكَميْن ، سخن بسيار گفته‌ايد . آنان انتخاب شدند تا بر اساس قرآن حكم كنند ولى با پيروى از هواى نفس ، بر ضدّ قرآن حكم كردند . بنابراين نبايد آنان را « حَكَم » خواند بلكه « محْكوُم » هستند .\r\nابوموسى - كه عبداللَّه بن عُمر را پيشنهاد كرد - از سه جهت دچار خطا شد :\r\nنخست اينكه بر خلاف عمر عمل كرد ؛ چون عمر او را شايستهء خلافت نمىدانست و به همين جهت وى را جزو « شورى » قرار نداد .\r\nديگر اينكه اين تصميم بدون مشورت با عبداللَّه گرفته شده بود و معلوم نبود كه وى بدان رضايت دهد . و سوم آنكه عبداللَّه شخصى نبود كه مهاجران و انصار نسبت به وى توافق داشته باشند .\r\nاما اصل مسأله حكميّت ، ( چيز تازه‌اى نيست بلكه كارى است كه پيامبر اسلام صلى الله عليه و آله حتّى در جنگها بدان عمل مىكرده است ) رسول خدا صلى الله عليه و آله سَعْدِ بنِ مُعاذ را دربارهء طايفهء « بنى قُرَيْظَه » حَكَم قرار داد . و چنانچه حكميت بر خلاف رضاى خدا بود پيامبر صلى الله عليه و آله بدان رضايت نمىداد . »\r\nپس از امام مجتبى عليه السلام عبداللَّه بنِ عبّاس و عبداللَّه بن جعفر به فرمان اميرمؤمنان عليه السلام برخاستند و با ايراد خطابه ، مردم را آگاه ساختند . « 1 »\r\n\r\nموضع امام عليه السلام در برابر خوارج\r\nاميرمؤمنان عليه السلام پس از شكست جريان حَكميّت ، خود را براى نبرد با معاويه آماده كرد تا\r\n\r\n\r\n","description":"","footnote":"\r\n( 1 ) - الامامة و السياسة ، ج 1 ، ص 119\r\n","page_name":" 153 ","page_number":153},
  {"content":"\r\n\r\nپس از سپرى شدن مهلت مقرّر به سوى صفّين باز گردد . ولى خوارج به جاى اطاعت از امام عليه السلام ، دست به طغيان و سركشى زدند و همچون گذشته با تمسّك به شعار « لا حَكْمَ الّا للَّهِ » اميرمؤمنان عليه السلام و معاويه را كافر دانستند .\r\nآنان گاه و بيگاه وارد كوفه مىشدند و هنگامى كه حضرت امير عليه السلام در مسجد بود شعار هميشگى خود را ابراز مىداشتند و در سطح شهر به تبليغ مرام و عقيده خود مىپرداختند .\r\nحضرت امير عليه السلام خاموش و آرام و بدون هيچ گونه عكس العملى به حركت خود ادامه داد و با آنان با مسالمت و مدارا رفتار كرد و با اينكه اعمال هر گونه سياستى برايش مقدور بود ، كوچكترين تغييرى در روش خويش نسبت به فعّاليّتهاى تبليغى آنان نداد و به آنان فرمود :\r\n« سه حقّ مسلّم شما نزد ما محفوظ است :\r\n1 . هرگز شما را از اقامهء نماز در مسجد جامع شهر و از شركت در اجتماعات منع نمىكنيم .\r\n2 . حقوقتان را از بيت المال تا هنگامى كه با ما هستيد مىپردازيم .\r\n3 . تا شما به روى ما شمشير نكشيد ، هرگز به جنگ شما اقدام نخواهيم كرد . » « 1 »\r\nخوارج بدون اينكه به اميرمؤمنان عليه السلام اقتدا كنند در اجتماع نمازگزاران حضور پيدا مىكردند و به دادن شعار و آزار امام عليه السلام مبادرت مىورزيدند . روزى در حالى كه اميرمؤمنان عليه السلام به نماز ايستاده بود يكى از خوارج به نام « ابن كَوّاء » با صداى بلند آيهء ذيل را قرائت كرد :\r\n« وَ لَقَدْ اوْحِىَ الَيْكَ وَ الَى الَّذينَ مِنْ قَبْلِكَ لَئِنْ اشْرَكْتَ لَيَحْبَطَنَّ عَمَلُكَ وَ لَتَكُونَنَّ مِنَ الْخاسِرينَ » « 2 »\r\n\r\n\r\n","description":"","footnote":"\r\n( 1 ) - انّ لَكُمْ عِنْدِنا ثَلاثاً . لانَمْنَعُكُمْ صَلواةً فى هذا الْمَسْجِدِ ، وَ لانَمْنَعُمكُمْ نَصيبَكُمْ مِنْ هذا الْفَيْىءِ ما كانَتْ ايْديُكُمْ مَعَ ايْدينا ، وَ لا نُقاتِلُكُمْ حَتّى تُقاتِلوُنا . تاريخ طبرى ، ج 5 ، ص 74 و كامل ابن اثير ، ج 3 ، ص 335\r\n( 2 ) - زمر ، آيه 65\r\n","page_name":" 154 ","page_number":154},
  {"content":"\r\n\r\nآيه ، خطاب به پيامبر صلى الله عليه و آله است كه مىفرمايد :\r\n« به تو و پيامبران پيش از تو وحى شده است كه در صورت مشرك شدن اعمالت از ميان مىرود و از زيانكاران خواهى بود » .\r\n« ابن كوّاء » با قراءت اين آيه خواست به اميرمؤمنان عليه السلام گوشه بزند كه هر چند سوابق و خدمات تو در اسلام قابل انكار نيست ولى با كفر خودت ، اعمال گذشته‌ات را به هدر دادى . . .\r\nامام عليه السلام سكوت كرد و چون آيه به آخر رسيد ، نمازش را ادامه داد . « ابن كوّاء » براى دوّمين بار آيه را خواند . مجدداً اميرمؤمنان عليه السلام سكوت كرد . پس از چندبار كه وى آيه را تكرار كرد و مىخواست وضع نماز را برهم زند . ، امام عليه السلام اين آيه را خواند :\r\n« فَاصْبِرْ انَّ وَعْدَاللَّهِ حَقٌّ وَ لايَسْتَخِفَّنَّكَ الَّذينَ لايُوْقِنوُنَ » . « 1 »\r\nصبر كن ، وعدهء خدا حقّ است ( و خواهد رسيد ) . مردم بىايمان و يقين تو را سبك نسازند .\r\nو بىاعتنا به نماز ادامه داد . « 2 »\r\nروش اميرمؤمنان عليه السلام اين بود كه پاسخ شعارها و اعتراضهاى آنان را با منطقى روشن مىداد تا شايد به لغزشهاى فكرى خود پى برند و از آن دست بردارند . از اين رو مىفرمود :\r\n« خوارج اگر سكوت كنند آنان را جزو جماعت خود مىدانيم و اگر لب به اعتراض بگشايند ، با منطق و برهان ، برخورد مىكنيم و اگر بر ضدّ ما قيام كنند ، به جنگشان مىرويم . » « 3 »\r\n\r\nشورش\r\nخوارج هر چند در ابتدا آرام بودند و تنها انتقاد و اعتراض مىكردند . رفتار اميرمؤمنان\r\n\r\n\r\n","description":"","footnote":"\r\n( 1 ) - روم ، آيه 60\r\n( 2 ) - شرح ابن ابىالحديد ، ج 2 ، ص 311 و تاريخ طبرى ، ج 5 ، ص 73\r\n( 3 ) - . . . انْ سَكَتُوا عَمَّمْناهُمْ وَ انْ تَكَلَّمْ حَجَجْناهُمْ وَ انْ خَرَجُ عَلَيْنا قاتَلْناهُمْ ، تاريخ طبرى ، ج 5 ، ص 72 و كامل ابن اثير ، ج 3 ، ص 334\r\n","page_name":" 155 ","page_number":155},
  {"content":"\r\n\r\nعليه السلام نيز دربارهء آن همان بود كه بيان شد . ولى كم‌كم روش خود را عوض كردند و تصميم بر شورش گرفتند آنان در منزل « عبدُا بنِ وَهَب راسِبى » گرد آمدند . وى خطابهء مهيّجى ايراد كرد و ضمن آن ، هم مسلكانش را به قيام و شورش دعوت كرد و گفت :\r\n« برادران ! از اين شهر ستمگرنشين به نقاط كوهستانى بيرون رويد تا در مقابل اين بدعتهاى گمراه كننده ، قيام كنيم . » « 1 »\r\nپس از آن « حُرْقُوصِ بنِ زُهَير » نيز به سخن پرداخت . سخنان اين دو نفر تأثير فراوانى در روحيّهء خوارج گذاشت و آنان را آتشين‌تر ساخت . جلسهء ديگرى نيز در منزل « ذُفَرِبنِ حُصَيْن طائى » برگزار شد . وى پس از ايراد خطابه‌اى مشروح ، گفت :\r\n« من به قدرى در اين عقيده استوارم كه حتى اگر يك نفر هم مرا همراهى ن كند به تنهايى قيام مىكنم . اى برادران ! چهره‌ها و پيشانيهايشان را با شمشير بزنيد تا خداى رحمان اطاعت شود . » « 2 »\r\nسپس پيشنهاد كرد نامه‌اى به خوارج اهل بصره نوشته شود تا هر چه زودتر در « نَهْرِوان » به آنان بپيوندند . بصريها ، پاسخ مثبت دادند و به گروه كوفه پيوستند . « 3 »\r\nخوارج مبارزات خود را خارج از كوفه ، به صورت گردنه‌گيرى و راهزنى آغاز كردند .\r\nامنيّت راهها را سلب كردند و غارتگرى و آشوب را پيشه خود ساختند و به ترور طرفداران اميرمؤمنان عليه السلام پرداختند .\r\nزمانى ، در ميان راه به دو نفر برخوردند . يكى از آنان را كه مسلمان بود به جرم طرفدارى از حضرت امير عليه السلام كشتند ، و فرد ديگرى را كه مسيحى بود رها كردند . « 4 »\r\nعَبْدُاللَّهِ بنِ خُبّابْ ، مرد سرشناس و كارگزار اميرمؤمنان عليه السلام به همراه همسرش با خوارج مواجه شد . به محض ديدن وى گفتند : « قرآنى كه بر گردنت آويز است دستور قتل تو را صادر كرده است » . پيش از قتل ، از وى خواستند حديثى از پدرش نقل كند . گفت :\r\n« پدرم مىگفت : از پيامبر اسلام صلى الله عليه و آله شنيدم كه فرمود : ديرى نمىپايد كه پس از\r\n\r\n\r\n","description":"","footnote":"\r\n( 1 ) - كامل ابن اثير ، ج 3 ، ص 335\r\n( 2 ) - يا اخْواننا اضرِبوا جِباهَهُم وَ وَجوُهَهُم بِالسَّيْفِ حَتّى يُطاعَ الرَّحْمنُ عَزَّ و جَلَّ\r\n( 3 ) - الامامة و السياسة ، ج 1 ، ص 133 ، تاريخ طبرى ، ج 5 ، ص 75 ، و كامل ابن اثير ، ج 3 ، ص 336\r\n( 4 ) - شرح نهج البلاغه ، خوئى ، ج 4 ، ص 127\r\n","page_name":" 156 ","page_number":156},
  {"content":"\r\n\r\nمن امواج فتنه همه جا را فرا مىگيرد . در آن هنگام قلب برخى از درك حقايق مىايستد و مىميرد ، همانگونه كه تن ، مىميرد . در چنين زمانى بعضى افراد شبانگاه مؤمنند ، ولى هنگام صبح كافر مىگردند . در آن وقت نزد خدا مقتول باش ( از حقّ دفاع كن هر چند به قيمت جانت تمام شود ) اما قاتل و خونريز مباش » . « 1 »\r\nعبداللَّه ، با نقل اين حديث ، وضع جامعهء آن روز مسلمانان را ترسيم كرد تا شايد پندى براى خوارج باشد ؛ ولى آنان با وضع رقّت بارى دست و پاى او را بستند و پس از شكنجه و آزار ، كنار جوى آب بردند و همانند گوسفندى سرش را بريدند . همسر حامله‌اش را نيز كشتند ، شكمش را پاره كردند . و جَنينَش را ذبح نمودند . « 2 »\r\nقتل عبداللَّه به قدرى ناجوانمردانه بود كه مورد اعتراض فردى مسيحى قرار گرفت . وى باغبان بود . پس از مشاهدهء اين جريان ، مقدارى خرما براى آنان برد ؛ ولى آنان حاضر نشدند بدون پرداخت قيمت ، خرما را بگيرند . مسيحى گفت : شگفتا ! شما فرد بىگناهى همچون عبداللَّه را مىكشيد و از خوردن خرمايى بدون پرداخت قيمت آن امتناع مىورزيد ! « 3 »\r\n\r\nجنگ با معاويه\r\nامير مؤمنان عليه السلام پس از سپرى شدن مدت قرارداد ( حَكَميّت ) و همزمان با اجتماع خوارج كوفه و بصره در « حَرُوراء » تصميم بر جنگ با معاويه گرفت و در سراسر شهر اعلام آماده باش داده شد . پس از آن ، خطبه‌اى در تحريض و ترغيب مردم به جهاد ايراد كرد و فرمود :\r\n« اكنون براى جهاد و حركت به سوى دشمن آماده شويد و بامداد دوشنبه در اردوگاه « نُخَيْلَه » اجتماع كنيد ؛ زيرا ما داوران را برگزيديم كه بر اساس قرآن حكم كنند ولى ديد كه بر خلاف كتاب و سنّت حكم كردند . سوگند به خدا با\r\n\r\n\r\n","description":"","footnote":"\r\n( 1 ) - شرح نهج البلاغه خوئى ، ج 4 ، ص 128 و تاريخ طبرى ، ج 5 ، ص 81\r\n( 2 ) - شرح نهج البلاغه خوئى ، ج 4 ، تاريخ طبرى ، ج 5 ، ص 81 ، اعيان الشيعة ، ج 1 ، ص 522 و كامل ابن اثير ، ج 3 ، ص 341\r\n( 3 ) - شرح نهج البلاغه خوئى ، ج 4 ، ص 128 و اعيان الشيعة ، ج 1 ، ص 523\r\n","page_name":" 157 ","page_number":157},
  {"content":"\r\n\r\nآنان مىجنگم هر چند تنها باشم . » « 1 »\r\nسپس به سوى « نُخَيله » حركت كرد . براى ابن عبّاس « استاندار بصره » نامه نوشت و از وى نيز يارى خواست . خوارج ، پس از آگاهى از اجتماع سپاه اسلام در « نُخَيله » ماندن در « حَروراء » را خلاف مسائل امنيّتى دانستند و تصميم گرفتند آنجا را ترك كنند . ولى پيش از ترك آنان ، اميرمؤمنان عليه السلام براى اتمام حجّت ، طى نامه‌اى از آنان دعوت كرد به ديگر سپاهيان ملحق شوند تا به سوى معاويه بروند و با وى جنگ كنند . ولى آنان پاسخ ردّ دادند . « 2 »\r\nاميرمؤمنان عليه السلام چون از بازگشت خوارج به حقّ مأيوس شد صلاح ديد آنان را به حال خود واگذارد و هدف اصلى خود را تعقيب كند . خطبه‌اى نيز در « نُخَيْله » خواند و نيروها را به نبرد با معاويه تشويق كرد و اضافه نمود نامه‌اى نيز به برادران بصرى شما نوشته‌ام ، به محض رسيدن آنان به سوى دشمن حركت خواهيم كرد . « 3 »\r\nنيروهاى بصرى كه بالغ بر سه هزار و دويست نفر مىشدند رسيدند . مجموع سپاهيان ، حدود شصت و هشت هزار شد . « 4 » پيش از حركت ، برخى زمزمه مىكردند : چه خوب است نخست به جنگ خوارج برويم و كار آنان را يكسره كنيم پس از آن عازم صِفّين شويم .\r\nولى اميرمؤمنان عليه السلام آنان را به اهمّيت و اولويّت جنگ با معاويه متوجّه ساخت و از آنان خواست موضوع خوارج را فعلًا مسكوت گذارند و نامى از ايشان به ميان نياورند .\r\nسپاهيان با شنيدن سخنان امام عليه السلام تصميم‌گيرى را بر عهدهء آن حضرت گذاشتند و گفتند :\r\n« ما حزب و ياران توايم . به سوى هر گروهى كه صلاح مىدانى روانه ساز » « 5 »\r\n\r\nضرورت نبرد با خوارج\r\n\r\n\r\n","description":"","footnote":"\r\n( 1 ) - الامامة و السياسة ، ج 1 ، ص 123\r\n( 2 ) - همان مدرك\r\n( 3 ) - تاريخ طبرى ، ج 5 ، ص 78 ، كامل ابن اثير ، ج 3 ، ص 339\r\n( 4 ) - كامل ابن اثير ، ج 3 ، ص 340\r\n( 5 ) - سِرْبنا يا اميرالمؤمنين حيْثُ احْبَبتَ فَنحْنُ حِزْبُكَ وَ انْصارُكَ الامامة و السياسة ، ج 1 ، ص 125 و تاريخ طبرى ، ج 5 ، ص 80\r\n","page_name":" 158 ","page_number":158},
  {"content":"\r\n\r\nاميرمؤمنان عليه السلام با شنيدن اخبار جناين بار خوارج - كه به شمّه‌اى از آن اشاره شد - رها ساختن آنان را روا نديد ؛ زيرا اين بار مسألهء اظهار عقيده نبود ؛ بلكه اخلال به امنيّت اجتماعى و قيام مسلحانه عليه حكومت حقّ بود ؛ از اين رو ، تصميم خود را عوض كرد .\r\nقتل « عَبْدُاللَّهِ بنِ خُبّاب » چنان بر اميرمؤمنان عليه السلام گران آمد كه در برابر خوارج كه اقرار كردند ما همه قاتل اوييم - فرمود :\r\n« به خدا سوگند ! اگر تمام مردم روى زمين ، خود را شريك قتل او بدانند و من توانايى قصاص داشته باشم همه را خواهم كشت » . « 1 »\r\nاميرمؤمنان عليه السلام براى كسب اطلاعات بيشتر « حارثِ بن مُرَّه » را نزد خوارج فرستاد .\r\nخوارج او را كشتند . اين اقدام ، بيش از پيش ، سپاهيان را خشمناك و متأثّر كرد . فرياد زدند :\r\n« اى امير مؤمنان ! آنان را رها مىكنى تا پشت سر ما هر چه خواستند بر سر ناموس و اموال ما بياورند ؟ نخست ما را به سوى آنان ببر پس از فراغت از آنان ، به سوى دشمن « شامى » خواهيم رفت . »\r\nامام عليه السلام نيز پذيرفت و سپاه خود را براى تعقيب خوارج از « پل » « 2 » گذراند و به سمت دَيْرِ ابوموسى حركت كرد و در ساحل فرات در سرزمين « نَهْرِوان » « 3 » فرود آمد .\r\nدر مسير ، به امام عليه السلام گزارش شد كه خوارج از « پل » عبور كرده‌اند . اميرمؤمنان عليه السلام براى تحكيم عقيدهء يارانش و آگاهى آنان از عظمت معنوىاش ، پرده از روى يك راز غيبى برداشت و فرمود :\r\n« قتلگاه آنان اين سوى نهر است . سوگند به خدا در اين پيكار ده تن از آنان نجات پيدا نمىكنند ، از شما نيز ده نفر كشته نمىشوند . » « 4 »\r\nهنگامى كه سپاه به نزديك نهر رسيد ، معلوم شد كه خوارج از آب نگذشته‌اند . امام عليه السلام\r\n\r\n\r\n","description":"","footnote":"\r\n( 1 ) - واللَّهِ لَوْ اقَرَّ اهلُ الدُّنيا كُلّهُم بِقَتْلِه هكذا و انا اقْدِرٌ على قَتْلِهِم بِهِ لَقَتَلْتَهُم . شرح نهج البلاغه خوئى ، ج 4 ، ص 128 و ابن ابىالحديد ، ج 2 ، ص 282\r\n( 2 ) - پل ( رود ) طبرستان كه ما بين حَلْوان و بغداد بر جاده خراسان بوده است . ( مروج الذهب ، ج 2 ، ص 405 )\r\n( 3 ) - نهروان ، نام سه دهكده بود كه در طول هم قرار داشت و با قيد اعلى و اوسط و اسفل تفكيك مىشد و بين « واسط » و « بغداد » قرار داشت\r\n( 4 ) - مَصارِعُهُم دُوْنَ النُّطْفَةِ واللَّهِ لايُفْلِتُ مِنْهُمْ عَشَرَةٌ وَ لايَهْلِكُ مِنْكُمْ عَشَرَةٌ . نهج البلاغه ، خ 59\r\n","page_name":" 159 ","page_number":159},
  {"content":"\r\n\r\nتكبير گفت و فرمود : « اللَّه اكْبَرُ ، صَدَقَ رَسوُلُ اللَّهِ » . « 1 »\r\n\r\nتلاش براى بازدارى از جنگ\r\nدو سپاه ، در كنار آب نهروان رو در روى هم قرار گرفتند . اميرمؤمنان عليه السلام پيش از آغاز نبرد تمام تلاش خود را براى جلوگيرى از خونريزى به كار برد ، بدين شرح :\r\n1 . از آنان خواست قاتلان « عَبْدُاللَّهِ بن خُبّاب » و ساير شهدا را تسليم كنند . تا دست از آنان بردارد و رهسپار شام گردد . آنان همگى خود را قاتل معرفى كردند و افزودند : « ريختن خون شما و آنان را روا مىدانيم » . « 2 »\r\n2 . پيشنهاد كرد : چه كسى حاضر است قرآن را بردارد و اين گروه را به كتاب خدا دعوت كند ؟ جوانى از طايفهء « بنى عامِر » اعلام آمادگى كرد . قرآن را گرفت و خوارج را بدان دعوت كرد . خوارج وى را تيرباران كردند و در حالى كه صورتش هدف تيرهاى زيادى قرار گرفته بود به سوى امام عليه السلام بازگشت و پس از لحظاتى به شهادت رسيد . « 3 »\r\n3 . علاوه بر سخنانى كه ياران اميرمؤمنان عليه السلام همچون « قَيْس بن سعد » و « ابوايُّوب انصارى » به عنوان اتمام حجّت ، در برابر خوارج ايراد كردند ، خود امام عليه السلام نيز براى آخرين بار خطاب به آنان فرمود :\r\n« من شما را بيم مىدهم ، مبادا فردا مورد لعنت امّت اسلامى قرار گيريد ، در حالى كه جسدهايتان در كنار اين نهر روى زمين افتاده باشد ، بدون اينكه ( براى اقدام خود ) به دليلى استوار و يا سنّتى استناد كرده باشيد . »\r\nسپس ماجراى تأسّف بار حكميّت و نقش خود و خوارج را در اين رابطه و تخلّف و سرپيچى آنان از دستور خويش را بيان فرمود . و افزود :\r\n« هر چند حَكَمين با كتاب خدا و سنّت پيامبر صلى الله عليه و آله مخالفت ورزيدند و بر پايهء تمايلات نفسانى خويش حكم كردند ؛ ولى ما بر همان روش سابقمان هستيم .\r\n\r\n\r\n","description":"","footnote":"\r\n( 1 ) - مروج الذهب ، ج 2 ، ص 405\r\n( 2 ) - انّا كلنا قَتَلْنا هُم وَ كُلَّنا مُسْتَحِلٌّ لِدِمائِكُمْ و دِمائِهِم . الامامة و السياسة ، ج 1 ، ص 127\r\n( 3 ) - شرح نهج البلاغه خوئى ، ج 4 ، ص 129\r\n","page_name":" 160 ","page_number":160},
  {"content":"\r\n\r\nپس ديگر چه مىگوييد و شما از كجا آمده‌ايد ؟ » « 1 »\r\n4 . پس از اتمام سخنرانى ، پرچم امان را به دست « ابو ايّوب انصارى » داد و دستور داد اعلام كند : هر كس به طرف پرچم بيايد در امان است . و نيز هر كس وارد شهر شود و يا به سوى عراق برگردد در امان است ما نيازى به ريختن خون شما نداريم . « 2 »\r\nسخنان امام عليه السلام و برافراشتن پرچم امان ، سبب شد گروه زيادى بانگ برآورند :\r\n« التَّوْبَةَ ، التَّوْبَةَ يا اميرَالْمؤمِنين » .\r\nسپس حدود هشت هزار نفر از آنان دست از مخالفت كشيدند و اطراف « پرچم امان » گرد آمدند . « 3 »\r\n\r\n\r\n","description":"","footnote":"\r\n( 1 ) - فَما نَبَؤُكُمْ وَ مِنْ ايْنَ اتَيْتُم ؟ الامامة و السياسة ، ج 1 ، ص 127 تاريخ طبرى ، ج 5 ، ص 84 ، و كامل ابن اثير ، ج 3 ، ص 343\r\n( 2 ) - الامامة و السياسة ، ج 1 ، ص 128 ، كامل ابن اثير ، ج 3 ، ص 345 ، و تاريخ طبرى ، ج 5 ، ص 85\r\n( 3 ) - شرح نهج البلاغه خوئى ، ج 4 ، ص 135\r\n","page_name":" 161 ","page_number":161},
  {"content":"\r\n\r\nپرسش\r\n1 . داوران در چه تاريخى و در كجا اجتماع كردند ، نظر ابتدايى هر يك از آنان به چه كسى بود و سرانجام روى چه موضوعى به توافق رسيدند ؟\r\n2 . نتيجهء حكميّت چه بازتابى در ميان مردم عراق داشت و امام عليه السلام براى از بين بردن آثار سوء و روشن كردن افكار مردم چه اقدامى كرد ؟\r\n3 . رفتار اميرمؤمنان عليه السلام با خوارج پيش از اقدامات تروريستى آنان چگونه بود ؟ در اين رابطه يك نمونه از كلمات آن حضرت را ذكر كنيد .\r\n4 . چرا اميرالمؤمنين عليه السلام توجّهش را از جنگ با معاويه به جنگ با خوارج معطوف داشت ؟\r\n5 . اميرمؤمنان عليه السلام براى جلوگيرى از خونريزى چه اقداماتى انجام داد ؟ « دو نمونه ذكر كنيد . »\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nدرس 15 مارقين / جنگ نهروان : درگيرى دو سپاه\r\nبه رغم تلاشهاى اميرمؤمنان عليه السلام براى صلح ، باقى ماندهء خوارج كه بالغ بر چهار هزار نفر مىشدند تحت فرماندهى « عَبْدُاللَّهِ بنِ وَهَب » ، همچنان بر عقيدهء باطل خود و لزوم نبرد پافشارى مىكردند و فرياد مىزدند :\r\n« الرَّواحَ ، الرَّواح الَى الْجَنَّةِ »\r\nپيش به سوى بهشت .\r\nو بر سپاه اميرالمؤمنين عليه السلام حمله بردند . « 1 »\r\nحضرت امير عليه السلام نيز صفهاى سپاه خويش را آراست . ميمنه را به « حُجْرِ بنِ عَدىّ » و ميسره را به « شَبَثِ بنِ ربعى » و فرماندهى سواره نظام را به « ابو ايُّوب انصارى » و پياده نظام را به « ابوقُتاده » داد . « قَيْس بن سعد » را نيز فرماندهء مردم مدينه - كه حدود هشتصد نفر بودند - كرد و خود در قلب لشكر قرار گرفت . « 2 »\r\nتيراندازى از سوى خوارج آغاز شد . زمانى كه پيكر آغشته به خون فردى را نزد امام عليه السلام آوردند ، فرمود :\r\n« اينك كشتن اين قوم بر ما روا شد . بر آنان يورش بريد » . « 3 »\r\nدو سپاه به هم درآويختند . در آغاز ، گرچه سواره نظام سپاه اسلام بر اثر سنگينى حملهء دشمن ، از موضع خود عقب نشست و صفش از هم جدا شد و خوارج چون تيرى از ميان آن ، وارد شدند و به عزم قلب سپاه پيش تاختند ؛ ليكن چند لحظه بيش نگذشت كه وضع دگرگون شد . تيراندازان - ستونى كه از پيش در مواضع مشخصى پس از سواره نظام ، قرار داده شده بودند - آنان را هدف تيرهاى خود ساختند و غافلگيرشان كردند ؛ بگونه‌اى كه\r\n\r\n\r\n","description":"","footnote":"\r\n( 1 ) - الامامة و السياسة ، ج 1 ، ص 128 ، كامل ابن اثير ، ج 3 ، ص 346 و تاريخ طبرى ، ج 5 ، ص 86\r\n( 2 ) - الامامة و السياسة ، ج 1 ، ص 128\r\n( 3 ) - الانَ حَلَّ قِتالُهُمْ احْملُوا عَلَى الْقَوْم ، مُرُوج الذَهب 7 ج 2 ، ص 405 ه\r\n","page_name":" 163 ","page_number":163},
  {"content":"\r\n\r\nنه راه پيشروى داشتند و نه راه بازگشت و نيروى سواره كه خوارج مىپنداشتند پشت كرده‌اند به همراه دو جبههء چپ و راست كه بطور « گازانبرى » خوارج را در ميان گرفته بودند ، با نيزه و شمشير از آنان پذيرايى كردند و جبههء ميانى لشكر اسلام كه بدون هيچ آسيبى بر جاى مانده بود ، براى تكميل سركوبىشان يورش برد ، عَبداللَّهِ بن وَهَب فرماندهء سپاه دشمن و برخى ديگر از فرماندهان ، همچون : « ذوُالثُّدْيه » « 1 » ، « اخْنَس طايى » و « مالِكِ بنِ وَضّاح » . . . با شمشير اميرمؤمنان عليه السلام به هلاكت رسيدند . « 2 »\r\nخوارج كه در ميان حلقه‌اى سخت بسته ، گرفتار مانده بودند در كمتر از دو ساعت بسان برگ درختانِ پاييزى روى زمين ريختند . گويى با يك امر تكوينى به آنان گفته شد : بميريد و مردند ! از ميان چهار هزار نفر تنها نه نفر يعنى به تعداد شهداى سپاه اسلام ، جان سالم بدر بردند و پيشگويى اميرمؤمنان عليه السلام تحقّق يافت .\r\n\r\nپيامدهاى جنگ نهروان\r\nاميرمؤمنان عليه السلام پس از سركوبى خوارج ، متوجّه دشمن اصلى ، يعنى معاويه شد و در اهميت و ويژگى مبارزه با خوارج و تحريض و تحريك لشكريان اسلام به جهاد مقدّس عليه معاويه ، و بيم دادن جمعيت از عواقب وخيم حكومت معاويه ، خطابه‌اى ايراد كرد و فرمود :\r\n« اى مردم ! پس از آنكه امواج فتنه در همه جا گسترده شد و هارى آن به آخرين درجهء شدّت رسيد و كسى جرأت نداشت به معركه وارد شود ، من بودم كه چشم فتنه را كور كردم .\r\n. . . آگاه باشيد ترسناكترين فتنه‌ها فتنهء بنىاميّه است . فتنه‌اى است كور و ظلمانى كه سايه‌اش همه جا را فرا گيرد ولى بلايش مخصوص نيكوكاران است .\r\n. . . شكنجه هايشان بر شما طولانى خواهد بود . چندان كه پيروزى شما بر آنان ، پيروزى بردگان بر مالكان خويش و يا پيرو بر پيشوايش مىماند . . . در آن\r\n\r\n\r\n","description":"","footnote":"\r\n( 1 ) - وى شخصى بود كه پيامبر اكرم صلى الله عليه و آله او را را ذكر خصوصيّاتش ، از جمله ، كشتگان جنگ نهروان شمرده بود تا يكى ازدلايل روشن حقّ و تأييد اميرمؤمنان عليه السلام باشد\r\n( 2 ) - شرح نهج البلاغه خوئى ، ج 4 ، ص 134\r\n","page_name":" 164 ","page_number":164},
  {"content":"\r\n\r\nهنگام قريش دوست دارد آنچه در دنياست از دست بدهد تا يك بار مرا ببيند ؛ گرچه لحظاتى كوتاه و به اندازه كشتن شترى باشد . تا با اصرار چيزى را بپذيرم كه امروز پاره‌اى از آن را مىخواهم و نمىدهند . » « 1 »\r\n\r\nتوجّه افكار به دشمن اصلى\r\nنبرد نهروان هر چند با سركوبى خوارج پايان يافت ولى عواقب سوء و حوادث اندوهبارى به بار آورد . از جمله :\r\n1 . ايجاد اندوهى فراوان در قلب مردم عراق به خاطر افزونى كشتگان و بروز دو دستگى و اختلاف ميان آنان . همچنين بدبين شدنِ بسيارى از خويشاوندان و دوستان مقتولين نسبت به اميرمؤمنان عليه السلام .\r\n2 . افزايش روح تمرّد و عصيان در ارتش اسلام ، چندان كه به بهانهء خستگى از جنگ در برابر فرمان امام عليه السلام سستى نمودند . به ويژه پس از بازگشت به آغوش گرم خانواده و مشاهدهء حزن و اندوه در چهرهء خانواده‌ها . اين عامل و عوامل ديگر باعث شد آنان براى هميشه جنگ را رها كنند و سازش با معاويه را بر جنگ با وى ترجيح دهند .\r\nمورّخان نوشته‌اند : امير مؤمنان عليه السلام پس از خاتمهء جنگ نهروان ، در برابر سپاهيان خود بپاخاست و فرمود :\r\n« خداوند براى شما آزمايش خوبى پيش آورد و ياريتان كرد . اكنون با سرعت به جانب معاويه و پيروان ستمگر او حركت كنيد . آنان كتاب خدا را پشت سر انداخته ، در قبال آن بهاى اندكى به دست آوردند » .\r\nسپاهيان در پاسه گفتند :\r\n« اى اميرمؤمنان ! نيروهايمان تمام شده ، زره هايمان پاره گشته ، شمشيرهايمان شكسته و نوك نيزه‌ها خم شده است . ما را به وطنمان بازگردان تا سلاح خود را آماده سازيم ، نشاط بيشترى پيدا كنيم و به تعداد خود بيفزاييم . در اين\r\n\r\n\r\n","description":"","footnote":"\r\n( 1 ) - نهج البلاغه ، خ 93\r\n","page_name":" 165 ","page_number":165},
  {"content":"\r\n\r\nصورت بهتر مىتوانيم با دشمن پيكار كنيم » . « 1 »\r\nاميرمؤمنان عليه السلام هر چند عاقبت بازگشت آنان را مىدانست ، ولى چون اكثريّت را متمايل به آن نظر نفاق‌انگيز ديد ، ناچار با آنان همراهى كرد و به « نُخَيْلِه » بازگشت . در آنجا تأكيد كرد كه سربازان اردوگاه را ترك نكنند و كمتر به ديدن همسران و فرزندان خود بپردازند و خود را آماده جهاد كنند . ولى سپاهيان بجز عدّه‌اى معدود بدن توجّه به توصيّه‌هاى امام عليه السلام پس از چند روز توقّف ، به تدريج به خانه‌هاى خويش بازگشتند و به راحتى و زندگى پرداختند . « 2 »\r\n\r\nدعوت به جهاد\r\nحضرت على عليه السلام پس از بازگشت به كوفه تلاش مىكرد تا از هر راه ممكن مردم را به جهاد با معاويه تشويق كند . در يكى از خطابه هايش فرمود :\r\n« اى مردم ! براى حركت به سوى دشمنى كه پيكار با او موجب تقرّب به خداست ، آماده شويد ؛ گروهى كه در كار حقّ سرگردان ، و از كتاب خدا بدور ، و كاز دين وامانده‌اند ، و در كورى و گمراهى فرو رفته‌اند . هر چه مىتوانيد از نيرو و اسب بر ضدّشان مهيا كنيد و به خدا توكّل نماييد . »\r\nجمعيّت در برابر سخنانش كوچكترين حركت و آمادگىاى از خود نشان ندادند . امام عليه السلام آنان را چند روزى به حال خود واگذاشت . و در اين فرصت ، سران قوم را فرا خواند و نظرشان را خواست . بعضى تَعَلُّل و تَمارُض « 3 » كردند . برخى ديگر نارضا بودند ، و عدّهء كمى نيز اجابت كردند .\r\nامام عليه السلام دوباره در جمع مردم برخاست و فرمود :\r\n« بندگان خدا ! چرا هر وقت فرمان مىدهم به زمين مىچسبيد ؟ مگر به جاى آخرت به زندگى دنيا دل خوش كرده‌ايد و به جاى عزّت به ذلّت و زبونى تن\r\n\r\n\r\n","description":"","footnote":"\r\n( 1 ) - الامامة و السياسة ، ج 1 ، ص 128 ، تاريخ طبرى ، ج 5 ، ص 89 و كامل ابن اثير ، ج 3 ، ص 349 . طبرى ، گويندهء اين سخنان را اشعث معرفى مىكند .\r\n( 2 ) - الامامة و السياسة ، ج 1 ، ص 129\r\n( 3 ) - خود را به بيمارى زدن و بيمار نشان دادن ، ولى نه از روى واقع بلكه براى گريز از امرى .\r\n","page_name":" 166 ","page_number":166},
  {"content":"\r\n\r\nداده‌ايد ! ؟ چرا وقتى به جهاد دعوتتان مىكنم چشمانتان مىگردد ؟ گويى به حال مرگ هستيد . انگار كه دلهاتان آشفته است كه نمىفهميد و چشمانتان بسته است كه نمىبينيد . آفرين بر شما كه به هنگام فراغت شيران بيشه‌ايد ، ولى وقتى به جنگ فراخوانده مىشويد روبهان گريزان را مىمانيد ! من به شما اعتماد ندارم . » « 1 »\r\n\r\nنصب مالك به استاندارى مصر\r\n« مالك اشتر » يكى از سران با نفوذ و فرماندهان قدرتمند اميرمؤمنان عليه السلام و از ياران آن حضرت بود . وى پس از قتل عثمان ، نخستين كسى بود كه با اميرمؤمنان عليه السلام بيعت كرد و با ناراحتى گفت :\r\n« آيا پس از سه نفر باز هم حاضر نيستى زمام امر را به دست‌گيرى ؟ » « 2 »\r\nروز بعد در حضور مردمى كه براى بيعت به مسجد آمده بودند ، گفت :\r\n« اين وصىّ پيامبران ، وارث علم انبياء ، كسى كه آزمايشش بزرگ بوده ، كتاب خدا به ايمان او و رسول خدا به بهشت رضوان شهادت داده‌اند . كسى كه فضائلش به مرحلهء كمال رسيده است و در سابقهء نيك و دانشش ، گذشتگان و آيندگان شك نكرده و نخواهند كرد . بپاخيزيد و با وى بيعت كنيد ! » « 3 »\r\nو پس از آن در تمام صحنه‌ها با دلاورى بىنظير خود در كنار اميرمؤمنان عليه السلام حضور داشت . نفوذ و تأثير سياسى او را نيز مىتوان از فرمانى كه امام عليه السلام هنگام نصب او به حكومت مصر نوشت و نيز از نامه‌هاى آن حضرت خطاب به او و مراكزى كه فرمانروايى آنجا را بر عهده گرفت ، به دست آورد . « 4 »\r\nپس از جنگ صفّين و جريان حَكَميّت بر اثر ضعف تدريجى و تشتّتى كه در سپاه عراق پديد آمد مردم - به ويژه در نقاط دور دست - كم كم نشاط خود را در پايدارى و جنگ با\r\n\r\n\r\n","description":"","footnote":"\r\n( 1 ) - كامل ابن اثير ، ج 3 ، ص 349 ، تاريخ طبرى ، ج 5 ، ص 90 ، الامامة و السياسة ، ج 1 ، ص 129 ، و الغارات ، ج 1 ، ص 35\r\n( 2 ) - الامامة و السياسة ، ج 1 ، ص 47\r\n( 3 ) - تاريخ يعقوبى ، ج 2 ، ص 179\r\n( 4 ) - مالك ، پيش از عهده دارى استاندارى مصر ، والى موصل ، نَصيبين ، دارا ، سِنْجار ، آمِدْ ، هيْت و عانات بوده است ( شرح نهج البلاغه ، ناصر مكارم ، ج 3 ، ص 455 . )\r\n","page_name":" 167 ","page_number":167},
  {"content":"\r\n\r\nمعاويه از دست دادند .\r\nاميرمؤمنان عليه السلام خبر يافت كه يكى از ياران معاويه به نام « مُعاوَيَةِ بنِ حُدَيْج » به تحريك معاويه در مصر ، به خونخواهى عثمان برخاسته است . امنيّت را مختل و موقعيّت استاندار « مُحمّد بنِ ابى بَكر » را متزلزل و مردم را نگران ساخته است . امام عليه السلام تصميم بر تعويض استاندار گرفت . و مالك اشتر را كه پس از جنگ صفين به محل مأموريت خود « نَصيبَيْن » « 1 » رفته بود فرا خواند ، و پس از بازگو كردن مسائل مصر او را جانشين محمد بن ابىبكر ساخت . « 2 » و فرمود :\r\n« كسى جز تو شايستهء آنجا نيست ؛ پس بدان سوى حركت كن » « 3 »\r\nو به همراه او براى مردم نوشت :\r\n« از بندهء خدا على ، اميرمؤمنان به مسلمانان مصر ، آنان كه وقتى در زمين از فرمان خدا سرپيچى شد ، به خاطر خدا خشم كردند . . . من يكى از بندگان خدا را به سوى شما فرستادم كه در روزهاى ترس نمىخوابد . و در ايّام سخت و بحرانى از دشمنان نمىترسد و نسبت به بدكاران از آتش سوزنده‌تر است . و آن مالك بن حارِث است . »\r\n\r\nشهادت مالك\r\nمالك آمادهء رفتن به مصر شد . جاسوسان معاويه در كوفه جريان را به وى گزارش دادند .\r\nمعاويه كه مىدانست با ورود « اشتر » به مصر ، هرگز به تصرف آنجا موفق نخواهد شد ، مخفيانه به مسؤول خراج ناحيه « قُلْزُم » « 4 » فرمان داد تا به هر وسيلهء ممكن پيش از رسيدن مالك به مصر او را از بين ببرد و قول داد - در صورت موفقيت - خراج آن ديار را مادامى كه زنده است به وى خواهد بخشيد .\r\n\r\n\r\n","description":"","footnote":"\r\n( 1 ) - از شهرهاى آباد جزيره و بر سر راه موصل به شام قرار داشت ( معجم البلدان ، ج 5 ، ص 288 )\r\n( 2 ) - در اين كه تاريخ نصب مالك به حكومت مصر قبل از شهادت محمد بن ابىبكر بوده يا بعد از آن ، اختلاف است . مشهور در نزد مورّخان قول اوّل است و نامهء 34 نهج البلاغه به محمد بن ابىبكر مبنى بر توجيه وى در رابطه با تعويضش مؤيّد همين قول است . ولى مرحوم مفيد در امالى قول دوّم را پذيرفته است . ( رجوع شود به الغارات ، ج 1 ، ص 257 پاورقى )\r\n( 3 ) - الغارات ، ج 1 ، ص 258 ، و شرح ابن ابىالحديد ، ج 6 ، ص 74\r\n( 4 ) - يكى از آباديهاى بين راه مصر كه فاصله‌اش تا مصر سه روز راه بوده است ( معجم البلدان ، ج 4 ، ص 388 )\r\n","page_name":" 168 ","page_number":168},
  {"content":"\r\n\r\nپس از اين فرمانِ فريبكارانه ، مردم را به جلسهء نيايش فرا خواند تا براى نابودى مالك دعا كنند تا در صورت كارگر شدن نيرنگش بتواند مردم را اغفال كند كه دعاى شما اين كار را كرد .\r\nمالك چون به « قُلْزُم » رسيد ، شخص مأمور « 1 » نزدش آمد و از او دعوت كرد بر او وارد شود . مالك پذيرفت . ميزبان آن قدر از اميرمؤمنان عليه السلام و حكومت او سخن گفت كه اعتماد مالك را به خود جلب كرد و سرانجام سفره‌اى گسترد و شربتى از عسل كه با سمّى مُهْلِك ممزوج بود در آن گذارد . مالك از آن خورد و پس از مدّت كوتاهى از پاى درآمد . « 2 » شهادت مالك اميرمؤمنان را سخت ناراحت و معاويه را خوشحال ساخت .\r\nسخنان هر يك از آن دو پس از شهادت مالك گوياى عظمت فاجعه است .\r\nعده‌اى از سران قبيلهء « نَخَعْ » براى عرض تسليت به حضور امام عليه السلام رسيدند . آنان حال آن حضرت را چنين توصيف كرده‌اند :\r\n« او از شهادت مالك سخت ناراحت بود و فرمود : پاداش مالك با خدا باد . چه مالكى ! به خدا سوگند اگر از كوه ساخته شده بود يكتا و ممتاز بود ، و اگر از سنگ بود سرسخت و محكم بود . هيچ مَركبى نمىتوانست از كوهسار وجودش بالا رود و هيچ پرنده‌اى به اوج آن راه نمىيافت . » « 3 »\r\nمعاويه دشمن سرسخت مالك ، هنگامى كه خبر فوت او را شنيد گفت :\r\n« على عليه السلام دو دست داشت يكى در جنگ صفين قطع شد و آن عمّار بود و ديگرى امروز كه مالك اشتر است . » « 4 »\r\n\r\nلشكر كشى به مصر\r\nمعاويه پس از اينكه متوجّه شد ارتش عراق از فرمان امام عليه السلام تخلّف كرده ، روش\r\n\r\n\r\n","description":"","footnote":"\r\n( 1 ) - صاحب الغارات اسم او را « خراخر » آورده است . ( الغارات ، ج 1 ، ص 259 )\r\n( 2 ) - الغارات ، ج 1 ، ص 259 - 264\r\n( 3 ) - مالِك و ما مالِك ! واللَّهِ لَوْكانَ جَبَلًا لَكانَ فِنْداً وَ لَوْ كانَ حَجَراً لَكانَ صَلْداً ، لايَرْتَقَه الْحافِرُ وَ لايُوْفى عَلَيْهِ الطائِرُ . ( نهج البلاغه ، كلمات قصار ، رديف 443 و الغارات ، ج 1 ، ص 265 ) با اندكى اختلاف در ذيل .\r\n( 4 ) - كانَتْ لِعَلىِّ بنِ ابيطالِبَ يَدان يَمينانِ فَقُطِّعَتِ احْداهُما يَوْمَ صِفّينَ يَعْنى عَمّار ياسر و قُطِّعَتِ الْاخرَى الْيَوْمَ وَ هُوَ مالِكُ الْاشتر . ( الغارات ، ج 1 ، ص 264 ، و كامل ابن اثير ، ج 3 ، ص 353 )\r\n","page_name":" 169 ","page_number":169},
  {"content":"\r\n\r\nتن‌پرورى و راحت‌طلبى را پيشهء خود ساخته‌اند ، مشاوران خود از قبيل : « عمروعاص ، صحّاكِ بن قَيْس و بُسْرِ بنِ ارْطاة و ابُوالاعْوَرِ سُلَمّى » را به حضور طلبيد و با آنان به شور نشست . سرانجام بر اين توافق كردند كه با اعزام سپاهيان به قلمرو حكومتى اميرمؤمنان عليه السلام آنها را تحت تسلّط خود در آورند .\r\nو از آنجا كه مصر از اهمّيت ويژه‌اى برخوردار بود ( زيرا به شام نزديكتر بود تا عراق و اكثر مردم آن ديار از مخالفان عثمان بودند ، و از اين جهت معاويه از آنجا نگران بود .\r\nعلاوه بر اينها مىتوانست در صورت تسلّط بر مصر از افزونى ماليات و نيروى انسانى آنجا بر ضدّ اميرمؤمنان عليه السلام بهره جويد ) در صدد بر آمد تا با استفاده از عناصر طرفدار عثمان در مصر ، لشكركشى را از آنجا آغاز نمايد . قبل از اعزام نيروى نظامى ، نامه‌اى به ياران خود از قبيل : « مِعاوِيةِ بنِ حُدَيج » و « مُسْلَمَةِ بنِ مُخَلَّد » نوشت و يادآور شد سپاه انبوه من به زودى به ياريتان خواهد شتافت . « 1 »\r\nسپس سپاهى در حدود شش هزار نفر به فرماندهى « عمروعاص » - كه از مدّتها هواى فرمانروايى مصر را در سر مىپروراند - به مصر اعزام كرد . هواداران عثمان نيز از بصره به وى پيوستند .\r\nعمروعاص پيش از ورود به شهر ، نامه‌اى به « مُحمَّدِ بنِ ابىبكر » نوشت و از وى خواست قبل از آنكه به دست سربازان شام كشته شود از مقام خود كناره‌گيرى كند و مصر را ترك گويد .\r\n« محمّد » نامهء « عمروعاص » را به ضميمهء نامه‌اى كه معاويه برايش نوشته بود و همچنين نامه‌اى كه خود نوشته بود براى امام عليه السلام فرستاد و از آن حضرت يارى خواست .\r\nحضرت امير عليه السلام در پاسخ نامهء محمّد ، او را به پايدارى و لزوم محافظت از شهر ، توصيّه كرد و دستور داد : « كَنانَةِ بنِ بِشْر » را كه فردى آزموده و با تجربه و جنگجوست به سوى مهاجمان بفرستد و افزود : من نيز مردم را بر هر مركبى سوار كرده به سويت مىفرستم . « 2 »\r\n\r\n\r\n","description":"","footnote":"\r\n( 1 ) - شرح ابن ابىالحديد ، ج 6 ، ص 81\r\n( 2 ) - الغارات ، ج 1 ، ص 276 - 280 ، شرح ابن ابىالحديد ، ج 5 ، ص 82 - 85 و كامل ابن اثير ، ج 3 ، ص 356\r\n","page_name":" 170 ","page_number":170},
  {"content":"\r\n\r\nآنگاه بر فراز منبر رفت و فرمود :\r\n« فرزند « نابغه » « 1 » با سپاه انبوهى بر مصر يورش برده است . هم اينك « محمد بن ابىبكر » و ديگر برادران مصرى شما نياز به كمك دارند . هرچه زودتر به فريادشان برسيد ، مبادا مصر را از دست شما بگيرند . مصر اگر در دست شما باشد موجب عزّت شما و ضعف دشمنانتان خواهد بود ، ميعادگاه ما فردا ، اردوگاه « جَرَعه » » « 2 »\r\nامام عليه السلام پيش از ديگران به اردوگاه رفت و تا ظهر صبر كرد ولى مردم كمتر از صد نفر آمده بودد . ناچار به كوفه بازگشت . چون شب شد سران قبائل را فراخواند و فرمود :\r\n« خدا را در برابر اين قضا و قدر كه مرا به شما مبتلا كرده است ، سپا مىگويم .\r\nاى گروهى كه هرگاه فرمان دادم اطاعت نكرديد و هر زمان دعوتتان نمودم اجابت ننموديد ! . . . براى يارى كردن خويش و جهاد در راه حقّ خود منتظر چه هستيد ؟ مرگ ، يا ذلّت ؟ . . . آيا در ميان شما دينى نيست كه شما را متحد سازد ؟\r\nو آيا غيرتى نيست كه شما را بسيج كند ؟ . . . آيا شگفت آور نيست كه معاويه ، جفاپيشگان پست را فرا مىخواند و آنان بدون انتظار بخشش و كمكى متابعتش مىكنند ؛ ولى من شما را - كه بازماندگان اسلام و بقاياى مردميد - دعوت مىكنم ، مخالفت مىكنيد . مرا تنها مىگذاريد و پراكنده مىشويد ! » « 3 »\r\nسخنان اميرمؤمنان عليه السلام غيرت « مالِك بن كعب » را برانگيخت . از ميان جمعيّت برخاست و اعلام آمادگى كرد . امام به خدمتگزارش « سَعْد » دستور داد در ميان مردم بانگ زند و همراه مالك به سوى مصر حركت كنند . پس از گذشت يك ماه حدود دو هزار نفر به گرد مالك جمع شدند و به سوى مصر حركت كردند . پس از پنج روز پيمودن راه ، نمايندهء حضرت على عليه السلام به آنان ابلاغ كرد : « محمد بن ابىبكر شهيد شده است » . مالك به دستور امام عليه السلام از همانجا به كوفه بازگشت . « 4 »\r\n\r\n\r\n","description":"","footnote":"\r\n( 1 ) - نابغه اسم مادر عمروعاص بوده است\r\n( 2 ) - جَرَعَه نقطه‌اى خارج از كوفه بين حيره و كوفه بوده است\r\n( 3 ) - نهج البلاغه ، خ 180 ، شرح ابن ابىالحديد ، ج 6 ، ص 90 و الغارات ، ج 1 ، ص 290\r\n( 4 ) - الغارات ، ج 1 ، ص 292 - 294 و شرح ابن ابىالحديد ، ج 6 ، ص 91\r\n","page_name":" 171 ","page_number":171},
  {"content":"\r\n\r\n\r\nشهادت محمّد بن ابىبكر\r\nمحمد بن ابىبكر پس از دريافت نامهء اميرمؤمنان عليه السلام ، نامه‌هاى معاويه و عمروعاص را با لحن تند و قاطعى پاسخ داد . و مردم را به پيكار با مهاجمان دعوت كرد . و از نيروهايى كه اعلام آمادگى كرده بودند حدود دو هزار نفر را تحت فرماندهى « كَنانَةِ بنِ بِشْر » به سوى دشمن روان ساخت ، و خود با دو هزار تن ديگر در پشت سر او قرار گرفت . در اوّلين برخورد بن دو سپاه ، موجهاى پى در پى هجوم پيشتازان سپاه شام بر مدافعان و ياران « محمد بن ابىبكر » ارتش تدافعى كوچك مصر را درهم شكست . عمرو براى معاويه بن حُدَيج پيغام فرستاد و از او يارى خواست . اندكى نگذشت كه معاويه با سپاهى انبوه ميدان را پر كرد .\r\nمخالفان مصرى با تمام نيرو در برابر كَنانه قرار گرفتند . كنانه وقتى ديد از شدّت درهم فشردگى دشمن ، نمىتواند اسبش را حركت دهد ، به زمين پريد ، ياران او نيز پياده شدند كنانه در حالى كه افراد دشمن را سخت مىكوبيد اين آيه را مىخواند :\r\n« و ما كانَ لِنَفْسٍ أنْ تَمُوتَ الّا بِأِذْنِ اللَّهِ كِتاباً مُؤَجَّلًا » « 2 »\r\nهيچ كس جز به اذن خدا نخواهد مرد . ( مرگ ) بر طبق سررسيدى است كه تعيين شده است .\r\nو آن قدر جنگيد تا به شهادت رسيد .\r\nباقى ماندهء سپاه ، پس از شهادت كنانه و از هم گسستن رشتهء فرماندهى از گرد « محمد بن ابىبكر » پراكنده شدند و او ناچار به خرابه‌اى پناه برد . « ابن حُدَيج » رهبر شورشيان مصر به جستجويش پرداخت تا سرانجام او را در ويرانه‌اى يافت و دستگير كرد . و پس از اينكه با شمشير گردنش را جدا كرد بدنش را در پوست خَر مرده‌اى كرد و آتش زد . « 3 »\r\nچون خبر قتل « محمد بن ابىبكر » به معاويه و مردم شام رسيد اظهار شادمانى كردند ، عَبْدالرَّحمن بنِ مسيِّب مىگويد :\r\n\r\n\r\n","description":"","footnote":"\r\n( 2 ) - آل عمران ، آيه 145\r\n( 3 ) - الغارات ، ج 1 ، ص 282 ، شرح ابن ابىالحديد ، ج 6 ، ص 86 و كامل ابن اثير ، ج 3 ، ص 357\r\n","page_name":" 172 ","page_number":172},
  {"content":"\r\n\r\n« هرگز شادى و سرورى همچون سرورى كه در شام موقع اعلام خبر كشته شدن محمد بن ابىبكر مشاهده كردم ، نديده بودم » . « 1 »\r\nولى وقتى اين خبر به اميرمؤمنان عليه السلام رسيد فرمود :\r\n« اندوه ما بر كشته او به قدر مَسَرَّت معاويه و يارانش است . از هنگامى كه وارد اين جنگها شده‌ام بر هيچ كشته‌اى چنين غمين نشده‌ام . او در خانهء من بزرگ شده بود و من او را پسر خود مىدانستم و نسبت به من خيرخواه بود . پس بجاست در برابر از دست دادن چنين افرادى محزون باشيم و پاداش خود را از خدا بخواهيم . » « 2 »\r\n\r\n\r\n","description":"","footnote":"\r\n( 1 ) - همان مدرك\r\n( 2 ) - مروج الذهب ، ج 2 ، ص 409\r\n","page_name":" 173 ","page_number":173},
  {"content":"\r\n\r\nپرسش\r\n1 . جنگ نهروان از ناحيهء چه كسى آغاز شد و با پيروزى كداميك از دو سپاه پايان گرفت ؟\r\n2 . جنگ نهروان چه پيامدهايى به دنبال داشت ؟\r\n3 . علّت تعويض استاندار مصر چه بود ؟\r\n4 . مالك اشتر در كجا و چگونه به شهادت رسيد ؟\r\n5 . معاويه بر پايهء چه انگيزه هايى لشكركشى به قلمرو حكومت اسلامى را از مصر شروع كرد ؟\r\n6 . محمد بن ابىبكر توسط چه كسى و چگونه به شهادت رسيد ؟\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nدرس 16 پس از نهروان گروههاى ترور و غارت\r\nمعاويه ، با همهء قدرت و نفوذى كه در خود و مردم شام سراغ داشت ، و با همهء پراكندگى كه در ميان سپاه عراق به وجود آورده بود ، مطمئن نبود كه بتواند با تهاجم به مركز حكومت اميرمؤمنان عليه السلام پيروز گردد . چون صحنه‌هاى هولناك نبرد « صفين » و ضرب شستهايى كه از امام عليه السلام خورده بود ، به وى اجازهء چنين اقدامى نمىداد . و پيشرفتهايى كه تاكنون نصيب وى شده بود ، در سايهء اعْمال « نيرنگ » بود ؛ از اين رو در پاسخ پيشنهاد برخى از يارانش مبنى بر حمله به كوفه ، جواب منفى داد و گفت :\r\n« تنها راهِ از پاى درآوردن مردم عراق ، و تضعيف حكومت مركزى ، جنگ و گريز ، و يورش و غارت به وسيلهء واحدهاى پراكنده در مناطق مختلف عراق است ؛ زيرا اين روش سبب خواهد شد طرفداران ما به تدريج نيرومند ، و جبههء عراق گرفتار ضعف و اندوه شود . طبعاً بزرگان و اشراف عراق با مشاهدهء اين وضع ، به سوى ما آمده ، على را ترك خواهند كرد . »\r\nبه دنبال اين تصميم ، تيمهايى تحت فرماندهى افرادى چون : « نُعْمانِ بنِ بَشير » ، « سُفيانِ بنِ عَوْف » ، « عبداللَّه بن مَسعده » ، « ضَحّاك بن قَيْس » و « بُسْرِ بنِ ارطاة » تشكيل داد و به مناطق مختلف عراق گسيل داشت ، تا فرمان او را كه ارمغانى از نابودى و ترس و رعب براى مسلمانان به همراه داشت ، اجرا كنند .\r\nاينكه داستان اسفبار اين تجاوزها و غارتها را در ضمن شناسايى سردسته‌هاى غارتگر - بطور اختصار - بازگو مىكنيم :\r\n\r\nنُعْمانِ بنِ بَشير\r\nوى ، كه از انصار و طايفهء خَزْرَج بود ، در شورشهاى دوران عثمان از هواداران خليفه بود .\r\nو پس از قتل عثمان ، پيراهن خون آلود او را به شام برد و تسليم معاويه كرد و از آن پس\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nهمراه معاويه شد . او بعدها از طرف معاويه مدتى حاكم كوفه و پس از آن حاكم « حِمْص » شد .\r\nمعاويه ، نعمان را در سال 39 هجرى با دو هزار نفر « عَيْنُ التَّمْر » فرستاد . نعمان ، پادگان نظامى كه حدود صد نفر از سربازان اميرمؤمنان عليه السلام در آنجا بودند ، حمله كرد . ولى مدافعان دلاور ، غلافهاى شمشيرهايشان را شكستند و سرسختانه به دفاع پرداختند ، در اين ميان پنجاه نفر نيروى كمكى از اطراف بدانان پيوست . سربازان نعمان كه گمان برده بودند نيروهاى كمكى زيادى براى مدافعان رسيده است شبانه منطقه را ترك كردند و به شام بازگشتند . « 1 »\r\n\r\nسُفْيانِ بنِ عَوْف\r\nاو از طرف معاويه مأموريّت يافت تا به نقاطى در عراق حمله كند . معاويه ، هنگام بدرقهء وى سفارش كرد :\r\n« باهر كه برخورد كردى كه با تو هم رأى نبود بى درنگ به قتل برسان ، آباديهاى مسير خود را ويران سازد . اموال را غارت كن ؛ زيرا غارت اموال مثل كشتن است ، بلكه در پاره‌اى از موارد جانگدازتر است » .\r\nسپس از وى خواست نخست به شهر « هيتْ » « 2 » يورش برده ، پس از آن ، دو شهر انْبار و مدائن را به تصرف خويش درآورد . سفيان ، با شش هزار سرباز حركت كرد و چون در « هيت » كسى را نديد به شهر انبار يورش برد و پس از اينكه عدهء زيادى از محافظان شهر را كشت به قتل مردم و غارت شهر پرداخت و با اموال فراوانى به شام بازگشت . « 3 »\r\nاميرمؤمنان عليه السلام چون از اين وقايع خبر يافت ، خطبهء مشروحى در فضيلت جهاد و عواقب وخيم ترك اين وظيفهء اسلامى ايراد كرد ، و ضمن آن فرمود :\r\n« من شب و روز ، پنهان و آشكار شما را به پيكار اين جمعيّت دعوت كردم و\r\n\r\n\r\n","description":"","footnote":"\r\n( 1 ) - الغارات ، ج 2 ، ص 445 ، تاريخ طبرى ، ج 5 ، ص 133 ، كامل ابن اثير ، ج 3 ، ص 375 و شرح ابن ابىالحديد ، ج 2 ، ص 301 - 305\r\n( 2 ) - هيت شهرى بوده در كنار فرات و در فاصله بين بغداد و انبار ( معجم البلدان ، ج 5 ، ص 420 )\r\n( 3 ) - شرح ابن ابىالحديد ، ج 2 ، ص 85 ، كامل ابن اثير ، ج 3 ، ص 376 و الغارات ، ج 2 ، ص 464\r\n","page_name":" 176 ","page_number":176},
  {"content":"\r\n\r\nگفتم پيش از آنكه با شما بجنگند ، با آنان نبرد كنيد . . . ولى شما سستى به خرج داديد و تكليف جهاد را به گردن يكديگر افكنديد تا آنكه از اطراف ، پى در پى مورد حمله و غارت قرار گرفتيد و سرزمينهاى شما را مالك شدند . اين ، مرد غامدى است كه با سربازانش به شهر « انْبار » حمله كرده و « حَسّانِ بنِ حَسّانِ بَكْرى » فرمانار آن شهر را كشته و سربازان شما را از پايگاههايشان بيرون رانده است .\r\nبه من خبر رسيده كه يكى از آنان به خانهء زن مسلمان و اهل كتاب تَحْت‌ُالْحِمايهء مسلمانان ، وارد شده و زينت آلات آنان را از تن‌شان بيرون آورده است ، سپس با غنيمت فراوان بازگشته‌اند ؛ بدون اينكه حتى يك نفر از آنان زخمى گردد و يا قطرهء خونى از آنان ريخته شود . اگر به خاطر اين حادثه ، مسلمانى از روى تأسف بميرد ، بجاست و هرگز قابل سرزنش نخواهد بود » « 1 » .\r\n\r\nعبدِاللَّهِ بنِ مَسْعَدَه\r\nعبداللَّه ، در ابتدا از علاقمندان به امام عليه السلام بود ؛ ولى به خاطر دنياپرستى پس از مدّتى جذب معاويه شد و در رديف سرسخت‌ترين دشمنان اميرمؤمنان عليه السلام درآمد .\r\nمعاويه ، او را با هزار و هفتصد نفر سوى « تَيْماء » « 2 » فرستاد و فرمان داد :\r\n« به هر آبادى كه رسيدى زكاتشان را بگير و هر كس امتناع كرد او را بكش » .\r\nعبداللَّه از شهرهاى مدينه و مكّه گذشت . چون خبر به امام عليه السلام رسيد « مُسَيِّبِ بنِ نَجَبَهِ فَزارىّ » را با دو هزار تن به مقابلهء او فرستاد . دو سپاه در « تَيْماء » رو در روى هم قرار گرفتند و پس از درگيرى و مجروح شدن فرمانده شامى ، سرانجام ابن مَسْعَدَه شبانه به سوى شام گريخت . « 3 »\r\n\r\n\r\n","description":"","footnote":"\r\n( 1 ) - نهج البلاغه ، خ 27\r\n( 2 ) - آبادى بوده است در اطراف شام بين شام و وادىِ الْقُرى در مسيرى كه حُجّاج شام و دمشق به مكّه مىرفتند ( معجم البلدان ، ج 2 ، ص 67 )\r\n( 3 ) - تاريخ طبرى ، ج 5 ، ص 134 ، كامل ابن اثير ، ج 3 ، ص 376 و تاريخ يعقوبى ، ج 2 ، ص 196\r\n","page_name":" 177 ","page_number":177},
  {"content":"\r\n\r\n\r\n« ضَحّاك » بنِ قَيْس\r\n« ضَحّاك » از فرماندهان نظامى معاويه بود . وى مدّتى رياست شُرْطهء دمشق و زمانى نيز حكومت كوفه را برعهده داشت . « ضحّاك » به فرمان معاويه با سه هزار سرباز از سرزمين « ثَعْلَبِيَّه » « 1 » حركت كرد و تمام قبائل آن نواحى را كه از امام عليه السلام اطاعت مىكردند ، غارت كرد . سپس به سوى كوفه پيش رفت در ناحيهء « قُطْقُطانَه » « 2 » با « عَمْرِو بنِ عُمَيس » كه عازم حجّ بود برخورد . و كاروانش را غارت كرد . و آنان را از ادامهء حركت باز داشت . « 3 »\r\nاميرمؤمنان عليه السلام براى مقابله با وى « حُجْرِ بنِ عَدّى » را با چهار هزار سرباز بر سر راهش فرستاد . حُجر در « تَدْمُر » « 4 » با ضحّاك برخورد كرد . سپاه شام پس از تحمّل نوزده كشته با فرا رسيدن شب به سوى شام گريخت . « 5 »\r\n\r\nبُسْرِ بنِ ارْطاة\r\n« بُسْر » از قريش و يكى از خونخوارترين فرماندهان اعزامى معاويه به عراق و حجاز بود .\r\nمعاويه هنگام بدرقه به او سفارش كرد :\r\n« پيش برو تا به مدينه برسى . مردم را پراكنده كن ، و با هرك ه برخوردى او را بترسان . اموال كسانى را كه در اطاعت ما نيستند غارت كن . »\r\nبُسر به همراه سه هزار نفر حركت كرد . به هر آبادى كه مىرسيد چارپايان مردم را ضبط مىكرد و در اختيار نيروهاى خود مىگذاشت . پس از رسيدن به مدينه به سخنرانى پرداخت و ضمن پرخاش و ناسزاگوئى فراوان به مسلمانان ، آنان را با تهديد وادار به بيعت كرد . و پس از اينكه چندين خانه را آتش زد « ابُو هُرَيْرَه » را جانشين خود گذاشت و به\r\n\r\n\r\n","description":"","footnote":"\r\n( 1 ) - يكى از منازل محلّ توقّف حُجّاج از راه كوفه بود كه بعد از شُقُوق و قبل از خُزَيْمَه قرار داشت . ( معجم البلدان ، ج 2 ، ص 78 )\r\n( 2 ) - محلّى بوده نزديك كوفه از سمت خشكى ، سرزمين طَفّ و زندان نُعْمانِ بنِ مُنْذَرْ در همين جا بوده است . ( معجم‌البلدان ، ج 4 ، ص 374 )\r\n( 3 ) - تاريخ طبرى ، ج 5 ، ص 135 . ولى ثقفى در الغارات ، ج 2 ، ص 422 ، ذكر كرده : ضحّاك ، عَمْرِوبْنِ عُمَيْس و همراهانش را به قتل رسانيد .\r\n( 4 ) - شهر قديمى در سرزمين شام بوده و فاصله‌اش تا شهر حَلَبْ پنج روز راه بوده است ( معجم البلدان )\r\n( 5 ) - تاريخ طبرى ، ج 5 ، ص 135 و الغارات ، ج 2 ، ص 425\r\n","page_name":" 178 ","page_number":178},
  {"content":"\r\n\r\nسوى مكّه حركت كرد . در بين راه ، افراد زيادى از قبيلهء « خُزاعَه » و غير آن را به قتل رساند و اموال زيادى را به غارت گرفت . و چون به مكّه رسيد افراد زيادى از فرزندان ابولهب را كشت . سپس به « سَراة » پيش رفت و دوستداران امام عليه السلام را به قتل رسانيد . در « نَجْرانْ » و « يَمَن » نيز كشتارهاى فراوان كرد ، حتّى دو فرزند خردسال « عُبَيْدُاللَّهِ بنِ عَبّاس » فرماندار يمن را به دست خود سر بريد . و سرانجام پس از اين همه غارت و كشتار كه تا مرز سى هزار تن هم نوشته‌اند به شام بازگشت . « 1 »\r\n\r\nعكس العمل امام عليه السلام\r\nاميرمؤمنان عليه السلام چون خبر يورشها و حملات ناجوانمردانهء « بُسْر » را شنيد مردم را براى مقابله با وى دعوت كرد و فرمود :\r\n« به من خبر رسيده كه « بُسر » بر يمن تسلّط يافته است . سوگند به خدا مىد انستم اينها به زودى بر شما مسلّط مىشوند ؛ زيرا آنان بر باطلشان مجتمع و شما در راه حقّ متفرّق هستيد . شما به نافرمانى از پيشواى خود در مسير حقّ برخاسته‌ايد . ولى آنان در باطل‌شان از پيشواى خود اطاعت مىكنند .\r\nآنان نسبت به رهبر خود اداى امانت مىكنند و شما خيانت . آنان در شهرهاى خود به اصلاح مشغولند و شما به افساد ، اگر قدحى به عنوان امانت به يكى از شما بسپارم از آن بيم دارم كه بند آن را بدزدد » . « 2 »\r\nكوفيان ، همچون گذشته ، سخنان امام عليه السلام را با سردى تلقى كردند . تا اينكه حضرت پس از مدّتى سپاهى مركب از هزار تن تحت فرماندهى « جارِيَةِ بنِ قُدّامَه » ترتيب داد . جاريه ابتدا به بصره رفت . سپس از راه حجاز به يمن رفت . « بُسر » كه از حركت جاريه مطلع شده بود راه خود را به سمت « يَمامَة » كج كرد . جاريه با سرعت ، بدون اينكه در منزلى فرود بيايد ، همه جا دنبال « بُسْر » بود . ولى « بُسْر » از ترس ، از اين سو به آن سو مىگريخت تا از قلمرو حكومت امام عليه السلام بيرون رفت . مردم كه وى را در حال فرار مىديدند به او حمله\r\n\r\n\r\n","description":"","footnote":"\r\n( 1 ) - مراجعه شود به الغارات ، ج 2 ، ص 600 به بعد و شرح ابن ابىالحديد ، ج 2 ، ص 7 - 17 و الاغانى ، ج 16 ، ص 266\r\n( 2 ) - نهج البلاغه ، خ 25\r\n","page_name":" 179 ","page_number":179},
  {"content":"\r\n\r\nمىكردند . ترس رسيدن « جارِيَة » او را چنان نگران كرده بود كه نه مىتوانست از خود دفاع كند و نه كالاهاى به غارت گرفته شده را همراه ببرد . سرانجام « جارِيَه » بدون برخورد با « بُسر » به كوفه بازگشت .\r\n\r\nپيامدهاى تجاوزات معاويه\r\nحملات هسته‌هاى مهاجم و غارتگر شام به قلمرو تحت نفوذ اميرمؤمنان عليه السلام پيامدهاى زيانبارى به دنبال داشت . از جملهء آنها :\r\n1 . موجب شد جامعهء اسلامى كه مىرفت آرامشى بيابد ، دوباره به تلاطم و هرج و مرج بيفتد . فتنهء خوارج تازه خوابيده بود ، بصره و كوفه نيز تا حدودى آرام شده بود كه اشرار مهاجمِ تحريك شده توسط معاويه ، مدينه ، مكّه ، يمن و بسيارى از شهرهاى ديگر را به شورش و فتنه كشاندند .\r\n2 . افراد سست عقيده و ترسو - به خاطر ترس و وحشتى كه ايجاد شده بود - تصوّر مىكردند حكومت قادر به تأمين امنيّت آنان نيست و قدرت تهاجمى معاويه همه جا را فرا خواهد گرفت . در نتيجهء اين تصوّر ، به سوى معاويه رفتند .\r\n3 . حملات پياپى باند غارتگر در كنار عوامل ديگر سبب شد اميرمؤمنان عليه السلام نتواند نيروهاى رزمى را كه پس از جنگ نهروان متفرّق شده بودند با سرعت بسيج كند و به ايجاد تشكيلاتى قوى از نظر نظامى ، سياسى و اقتصادى ، براى رويارويى با معاويه دست زند .\r\n4 . بسيارى از ياران و طرفداران حكومت اميرمؤمنان عليه السلام در اين حملاتِ ناجوانمردانه به قتل رسيدند . قبيلهء « هَمْدان » كه همه از علاقمندان به امام عليه السلام بودند مورد حملهء « بُسْر » قرار گرفتند . مردانشان كشته شدند و زنانشان به اسارت « بُسر » در آمدند و جزو اولين زنان مسلمانى بودند كه بعنوان برده در بازار فروخته شدند .\r\n\r\nآخرين تلاش\r\nاميرمؤمنان عليه السلام براى جلوگيرى از تهاجمات و لشكركشيهاى معاويه - كه در سال سى و نه\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nو چهل هجرى شدّت بيشترى پيدا كرده بود - علاوه بر اعزام گروههاى بازدارنده ، تصميم گرفت تمام تلاش خود را براى بسيج نيروى لازم و حركت به سمت شام به كار گيرد و براى هميشه جلو تجاوزات معاويه را سدّ كند ؛ زيرا آن حضرت تنها راه چاره را جنگ تمام عيارى مىديد كه بتواند در سايهء آن شرّ معاويه را دفع كرده ، او را سرجاى خود بنشاند .\r\nبدين منظور « مَعْقِلِ بنِ قَيْس » را براى دعوت و بسيج مردم اطراف ، به « سَوادِ » كوفه « 1 » فرستاد . « 2 »\r\nنامه‌اى نيز به « قِيس بن سَعْد » والى آذربايجان نوشت و ضمن اعلام آمادگى و وحدت نظر مردم براى حركت به سمت شام ، او را براى شركت در اين پيكار فرا خواند . « 3 »\r\nخود نيز براى ايجاد آمادگى در مردم كوفه ، خطابهء مشروحى ايراد كرد و در قسمتى از سخنانش فرمود :\r\n« بندگان خدا ! . . . توجّه و دقّت در تاريخ ملتهاى گذشته براى شما آموزش و عبرتى گرانبهاست . كجايند غولها ( پادشان بزرگ ) و فرزندان‌شان ؟ كجايند فراعِنَه و فرزندانشان ؟ كو مَدَنيان « رَسّ » ؛ همانان كه پيامبران را كشتند ، و چراغ پرفروغ سُنَنِ آنان را خاموش ، و راه و رسم ستمگران را زنده كردند ؟ كجايند آنان كه با لشكرهاى گران به راه افتادند ، و سپاهيان هزارهزارى را درهم شكستند و سپاهيان فراوان گرد آوردند و شهرها بنا كردند ؟\r\n. . . بندگان برگزيدهء خدا آمادهء رحيل گرديدند ، و نعمتهاى اندك دنياى فانى را با آخرت جاويد معاوضه كردند . راستى برادران ما ، كه در صِفّين خونشان ريخت اگر امروز زنده نيستند چه زيان ديده‌اند ؟\r\n. . . كجا هستند برادران من ؛ آنان كه راه ( جهاد ) را در پيش گرفتند و جاده حقّ\r\n\r\n\r\n","description":"","footnote":"\r\n( 1 ) - سواد كوفه عبارت بود از اطراف كوفه كه پوشيده از درختها و نخلهاى فراوان بود . و چون به خاطر افزونى نخلها ، از دور به‌صورت سياهى ديده مىشد به آن « سواد » مىگفتند طول آن از ابتدا « موصل » شروع مىشد تا « آبادان » و عرضش نيز از « عَزيب » تا « حُلْوان » امتداد داشت . ( مجمع البحرين ، ج 3 ، ص 72 )\r\n( 2 ) - الغارات ، ج 2 ، ص 782 و تنقيح المقال مامقانى ، ج 3 ، ص 297\r\n( 3 ) - تاريخ يعقوبى ، ج 2 ، ص 203\r\n","page_name":" 181 ","page_number":181},
  {"content":"\r\n\r\nرا در نور ديدند . كجاست « عَمّار » ! كو « ابن تَيّهان » ! و كجاست « ذوُ الشَّهادَتين » ! كجايند ديگر برادران همانند اين افراد كه بر مرگ ، پيمان بستند و سرهايشان براى بدكاران برده شد . »\r\nآنگاه دست بر محاسن مبارك گذاشت و مدتى طولانى گريه كرد . پس از آن فرمود :\r\n« آه و افسوس بر برادرانم ! آنان كه قرآن را خواندند و در زندگى خويش حاكم قرار دادند . در فرايض دقّت مىكردند و آن را به پا مىداشتند . سنّتها را زنده كردند ، و بدعتها را ميراندند . دعوت به جهاد را پذيرفتند و به رهبر خود اطمينان داشته و از او پيروى مىكردند . »\r\nسپس با صداى بلند فرياد زد :\r\n« جهاد ! جهاد ! اى بندگان خدا . آگاه باشيد ! من هم امروز به سوى اردوگاه حركت مىكنم . هر كس مىخواهد به سوى خدا بشتابد ، ( همراه ما ) خارج شود » . « 1 »\r\nدر نتيجهء اين تلاشها حدود چهل هزار نفر در « اردوگاه » اجتماع كردند .\r\nاميرمؤمنان عليه السلام - طبق نقل « نوُفِ بِكالى » - براى « امام حسين عليه السلام » پرچمى با ده هزار نفر ، و براى « قَيس » در ده هزار ، و براى « ابُو ايُّوبِ انْصارى » در ده هزار ، براى ديگران هر كدام تعدادى ديگر تهيّه فرمود تا به مقصد « صِفّين » حركت كند ؛ ولى هنوز جمعه نگذشته بود كه ابنِ مُلْجَم بر آن حضرت ضربت زد و لشكر ناچار به كوفه بازگشت . « 2 »\r\n\r\nتوطئه ترور امام عليه السلام\r\nدر شرايطى كه اميرمؤمنان عليه السلام - على رغم همهء سختيها و مشكلات - درصدد عزيمت به شام و نبرد با معاويه بود ، چند تن از خوارج كه ظاهراً براى انجام مراسم حجّ در مكّه گرد آمده بودند ، جلساتى تشكيل دادند و از كشته‌هاى خود در نهروان سخن گفتند و از آنان به عنوان افرد بى گناه ياد كردند و مُقصّر را اميرمؤمنان ، على عليه السلام ، معاويه ، و عمروعاص\r\n\r\n\r\n","description":"","footnote":"\r\n( 1 ) - مراجعه شود به نهج البلاغه ، خ 182\r\n( 2 ) - نهج البلاغه ، ذيل خطبه 182 ، و مناقب ابن شهر آشوب ، ج 3 ، ص 194\r\n","page_name":" 182 ","page_number":182},
  {"content":"\r\n\r\nدانستند .\r\nاز اين رو ، تصميم گرفتند هر سه نفر را - كه به عقيدهء آنان « ائِمّهء ضَلال » بودند بكشند و بدين وسيله به اختلافات ، كشمكشها و بى عدالتيهاى جامعهء اسلامى پايان بخشند .\r\nسه نفر از ميان آنان داوطلب شدند تا به حيات و زندگى سه نفر ياد شده خاتمه دهند .\r\n« عَبْدُالرَّحمانِ بنِ مُلْجَم » عهده دار قتل امام عليه السلام شد . آنان براى اجراى اين توطئه با يكديگر پيمان بستند و سحرگاهِ روز نوزدهم رمضان ، سال چهلم را زمان عمليّات تعيين كردند و از هم جدا شدند .\r\nابن ملجم وارد كوفه شد و به خانهء دختر عمويش « قَطام » رفت و از وى - كه از قبل به وى عشق مىورزيد - خواستگارى كرد . قَطام - كه از خوارج بود و پدر و برادرش در نهروان كشته شده بودند و به همين جهت كينهء سختى از امام عليه السلام به دل داشت - گفت :\r\n« به شرطى مىپذيرم كه علاوه بر پرداخت سه هزار درهم و يك غلام و كنيز ، على عليه السلام را بكشى . اگر در اين كار موفق شوى قلب مرا شفا داده‌اى و به كام دلت رسيده‌اى ، و چنانچه كشته شوى به پاداشى بزرگتر از نعمتهاى دنيوى دست خواهى يافت . »\r\nابن ملجم ، چون با اصرار آن زن مواجه شد ، منظور شوم خود را بازگو كرد و گفت : « من براى انجام چنين كارى به كوفه آمده‌ام » . « 1 »\r\n« ابن ملجم » ، « شَبيبِ بن بَجرَه » يكى ديگر از خوارج را به كمك گرفت . قَطام نيز « وَرْدانِ بنِ مُجالِد » را براى همكارى با آنان معرفى كرد . آنان « اشْعَث بنِ قَيس » را نيز در جريان گذاشتند . « اشْعَث » آنان را بر انجام مأموريت تشويق كرد . « 2 »\r\n\r\nشهادت\r\nحضرت امير عليه السلام وارد مسجد شد و مردم را براى عبادت و مناجات با پروردگار از خواب\r\n\r\n\r\n","description":"","footnote":"\r\n( 1 ) - مروج الذهب ، ج 2 ، ص 411 ؛ بحارالانوار ، ج 42 ، ص 228 ، مقاتل الطالبين ، ص 18 ، و تاريخ طبرى ، ج 5 ، ص 143\r\n( 2 ) - امام جعفر صادق عليه السلام در روايتى مىفرمايد : اشعث بن قيس ، در خون اميرالمؤمنين عليه السلام شريك بود و دخترش « جُعْده » امام حسن عليه السلام را مسموم كرد . پسرش محمد نيز در كربلا در خون امام حسين عليه السلام شريك بود . ( بحارالانوار ، ج 42 ، ص 228 )\r\n","page_name":" 183 ","page_number":183},
  {"content":"\r\n\r\nبيدار كرد . حتى ابن ملجم را نيز - كه از سر شب چشم به راه آن حضرت بود ، و در آن لحظه خود را به خواب زده بود - بيدار كرد . سپس به نماز ايستاد و قلب و زبانش به ذكر خدا مشغول شد .\r\nدر اين هنگام ، « شَبيب » خواست ضربتى بر آن حضرت بزند ولى به طاق محراب اصابت كرد . ابن ملجم تبهكار با شتاب پيش آمد . شمشيرش را بالا برد و فرياد زد : « الحكمُ للَّهِ لا لَكَ يا عَلىّ و لا لَإصْحابِكَ » ضربت او بر سر امام عليه السلام و درست بر جاى شمشير « عَمرو بنِ عَبْدود » « 1 » فرود آمد . و سرانجام پيكرهء حق و عدالت كه به ضربت كفر و الْحادِ صريح از پا در نيامده بود با ضربت نفاق و تقدّس مآبى ، آميخته با جهل و تعصّب ، به خاك و خون غلتيد . امام عليه السلام چون ضربه را احساس كرد فرمود :\r\n« فُزْتُ وَ رَبِّ الْكَعْبَةِ » « 2 » سوگند به خداى كعبه رستگار شدم .\r\nفرزندان امام عليه السلام و ياران آن حضرت را هاله‌اى از غم و اندوه فرا گرفت و صداى گريه و ناله از هر سو به گوش مىرسيد . مردم سراسيمه به سوى مسجد هجوم بردند .\r\nسر امام عليه السلام در حالى كه خون از آن مىريخت در دامن امام حسن عليه السلام بود ، و آن حضرت در اثر شدّت جراحت و خونريزى هنوز بيهوش بود . ابن ملجم را دستگير كردند و به حضور امام حسن عليه السلام آوردند . حضرت مجتبى به وى فرمود :\r\n« اى ملعون ! اميرمؤمنان و پيشواى مسلمانان را كشتى . آيا اين پاداش خيرخواهيهاى او بود كه پناهت داد و به خود نزديك ساخت ؟ »\r\nسپس خطاب به پدر گرامىاش عرض كرد :\r\n« پدر ! اين دشمن خدا و دشمن توست كه بِحَمدِاللَّه دستگير شده است و اكنون در نزد توست » .\r\nامام عليه السلام ديدگانش را گشود و فرمود :\r\n« حادثهء بزرگى به وجود آوردى و كارى خطرناك انجام دادى . آيا بد امامى براى تو بودم ؟ مگر من نبودم كه به تو مهربانيها و بخششها كردم ، آيا اين پاداش\r\n\r\n\r\n","description":"","footnote":"\r\n( 1 ) - شمشيرى كه در جنگ خندق بر سر مبارك امام عليه السلام وارد كرده بود\r\n( 2 ) - مناقب ، ج 2 ، ص 312 و بحارالانوار ، ج 42 ، ص 239\r\n","page_name":" 184 ","page_number":184},
  {"content":"\r\n\r\nخدمات من بود ؟ » .\r\nسپس به امام مجتبى عليه السلام فرمود :\r\n« پسرم ! با اسيرت مدارا كن و نسبت به او رئوف و مهربان باش .\r\n. . . از هر چه مىخورى و مىنوشى به او نيز بخوران . اگر مُردَم ، به قصاص خونم او را بكش ولى مُثْلَه‌اش مكن ؛ زيرا شنيدم پيغمبر صلى الله عليه و آله مىفرمود :\r\n« حتى سگ گزنده را مُثْلَه مكنيد . » و اگر زنده ماندم ، خود مىدانم با او چه كنم .\r\nو من از هركس سزاوارتر به عفو هستم ؛ زيرا ما خاندان ، گنهكار را مىبخشيم و بزرگوارى مىورزيم » « 1 »\r\nامام حسن عليه السلام پدر را به خانه برد و مردم با گريه و فرياد او را بدرقه مىكردند چندان كه نزديك بود جانشان به لب رسد .\r\nامام مجتبى عليه السلام گروهى از پزشكان ، از جمله « اثيرِ بنِ عَمْرو سَكُونى » را كه ماهرتر از همه بود ، دعوت كرد . وى جگر تازهء گوسفندى را خواست و رگى از آن را به جراحتِ سر مبارك امام عليه السلام نشاند و بيرون آورد . ديد سفيدى مغز بر آن نشسته و ضربت تا مغز سرايت كرده است . اثير گفت : « اى اميرمؤمنان ! وصيّتى اگر دارى بكن » « 2 »\r\nآن حضرت فرزندانش را به مكارم اخلاق وصيّت فرمود ، و درسهاى ارزنده‌اى از زندگى به آنان همهء مسلمانان آموخت . سپس امر خلافت پس از خود را به فرزند بزرگوارش امام حسن عليه السلام واگذارد . و ديگر فرزندانش و بزرگان خاندان و پيروانش را بر اين امر ، گواه گرفت ، و كتاب و سلاحش را به وى تفويض كرد .\r\nامام عليه السلام چون از وصايايش فارغ شد ، علايم مرگ را احساس كرد و به تلاوت قرآن پرداخت . آخرين آيه‌اى كه خواند اين آيه بود :\r\n« فَمَنْ يَعْمَلْ مَثْقالَ ذَرَّةٍ خَيْراً يَرَهُ و مَنْ يَعْمَلْ مُثْقالَ ذَرَّةٍ شَرّاً يَرَهُ » . « 3 »\r\nسرانجام در روز 21 ماه رمضان ، سال چهلم هجرى ، در حالى كه 63 سال از عمر شريفش مىگذشت ، روح پاك و مطهّرش از اين جهان پرواز كرد و به عالم بقاء رهسپار\r\n\r\n\r\n","description":"","footnote":"\r\n( 1 ) - بحارالانوار ، ج 42 ، ص 287\r\n( 2 ) - مقاتل الطالبين ، ص 23\r\n( 3 ) - زلزال ، آيه 6 .\r\n","page_name":" 185 ","page_number":185},
  {"content":"\r\n\r\nشد .\r\nامام حسن عليه السلام به كمك ديگر فرزندان و ياران اميرمؤمنان عليه السلام به تجهيز پدرِ شهيدش پرداخت و پس از غسل و كفن ، چون پاره‌اى از شب گذشت ، آن پيكر مقدّس را در حالى كه فقط عقب جنازه را گرفته بودند از كوفه بيرون برد و در محلى كه امروز نجف اشرف است ، بر او نماز گذارد و مخفيانه به خاك سپرد . « 1 »\r\n\r\nسَلامٌ عَلَيهِ يَوْمَ وُلِدَ وَ يَوْمَ اسْتُشْهِدَ وَ يَوْمَ يُبْعَثُ حَيّاً\r\n\r\n\r\n","description":"","footnote":"\r\n( 1 ) - بحارالانوار ، ج 42 ، ص 294\r\n","page_name":" 186 ","page_number":186},
  {"content":"\r\n\r\nپرسش\r\n1 . انگيزهء معاويه از اعزام تيمهاى ترور غارت به مناطق تحت نفوذ امام عليه السلام چه بود ؟\r\n2 . نمونه هايى از قتل و غارت « بسر بن ارطاة » و عكس العمل اميرمؤمنان عليه السلام در برابر تجاوزات وى را بيان كنيد .\r\n3 . آخرين تصميم اميرمؤمنان عليه السلام براى پايان دادن به تهاجمات و تجاوزات معاويه چه بود ؟\r\n4 . توطئهء خوارج براى قتل اميرمؤمنان عليه السلام و انگيزهء آنان در اين اقدام را ذكر كنيد .\r\n5 . نظر اميرمؤمنان عليه السلام در مورد قاتلش چه بود و چه توصيه‌هايى دربارهء وى به فرزندش امام حسن عليه السلام كرد ؟\r\n6 . امام عليه السلام در چه تاريخى شهيد شد و در وقت شهادت چند سال داشت ؟\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n\r\nمنابع و مآخذ\r\nقرآن كريم\r\nنهج البلاغه\r\nالامامة و السياسة ، ابن قتيبة ، مؤسسه حَلَبى بيروت\r\nالاستيعاب ، يوسف بن عبداللَّه قرطبى در حاشيه الْاصابة مالكى\r\nاتقان ، جلال الدين سيوطى\r\nاخبار الطوال ، دينورى\r\nارشاد ، مرحوم مفيد ، موسسه اعْلَمى بيروت 1399 هق .\r\nاحتجاج ، احمد بن علىّ بن ابيطالب طبرسى\r\nاسدالغابة ، ابن اثير\r\nاعيان الشيعة ، سيد محسن امين ، انتشارات دارالتعارف للمطبوعات بيروت 1403 ه . ق\r\nالاغانى ، ابوالفرج اصفهانى\r\nانساب الاشراف ، بلاذرى ، موسسه اعلمى بيروت 1394 ه . ق\r\nبحارالانوار ، مرحوم علّامه مجلسى ، نشر موسسه وفا بيروت 1403 ه . ق\r\nالبداية و النّهاية ، ابن كثير\r\nبلاغات النساء\r\nپژوهشى عميق از زندگى على عليه السلام ، جعفر سبحانى ، نشر جهان آراء قم\r\nتاريخ طبرى ، محمد بن جرير طبرى ، نشر دارالمعارف مصر\r\nتاريخ يعقوبى ، احمد بن ابىيعقوب معروف به يعقوبى ، دار صادر بيروت\r\nتاريخ بغداد ، خطيب بغدادى\r\nتاريخ ابوالفداء ، عمادالدين اسماعيل ابى الفداء ، نشر دارالمعرفه بيروت .\r\nتاريخ الاسلام ، دكتر حسن ايراهيم حسن ، نشر داراحياء التراث العربى بيروت 1964 م .\r\nتاريخ الخلفاء ، جلال الدين سيوطى ، نشر مطبعة السعادة مصر 1371 ه . ق\r\nتاريخ ابن اعثم ، ابن اعثم كوفى .\r\nتفسير برهان ، سيدهاشم حسينى بحرانى ، موسسه اسماعيليان\r\nتفسير القمى ، على بن ابراهيم قمى ، انتشارات علّامه قم\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nتذكرة الحفاظ ، ذهبى ، نشر داراحياء التراث العربى بيروت\r\nالتنبيه و الاشراف ، مسعودى\r\nتشيع مولود طبيعى اسلام ، شهيد محمدباقر صدر ، ترجمه على حجّتى كرمانى\r\nجاذبه و دافعه على عليه السلام ، شهيد مرتضى مطهرى\r\nالجمل ، مرحوم مفيد ، انتشارات مكتبه داورى قم\r\nالحصال ، محمد بن على بن بابويه معروف\r\nخلافت و ولايت ، انتشارات حسينيه ارشاد\r\nدلائل الأمامة ، ابى جعفر محمد بن جرير طبرى .\r\nدورنمائى از زندگى پيشوايان اسلام ، جعفر سبحانى ، انتشارات قدر 1363 .\r\nرهبرى امّت ، جعفر سبحانى ، انتشارات كتابخانه صدر تهران .\r\nسُنن ابن ماجه ، الحافظ ابى عبداللَّه محمد بن يزيد قزوينى ، نشر داراحياء التراث بيروت ، 1395 ه . ق\r\nالسيرة النبويّة ، ابن هشام .\r\nالسيرة الحلبيّة ، برهان الدّين حِلبى شافعى ، نشر داراحياء التراث العربى بيروت\r\nسيرى در نهج البلاغه ، شهيد مرتضى مطهرى\r\nسيرة الائمة الاثنى عشر ، هاشم معروف الحسنى ، نشر دارالقلم بيروت 1981 م .\r\nسيرالائمه ، سيدمحسن امين\r\nشرح نهج البلاغه ، ابن ابىالحديد معتزلى ، نشر داراحياء التراث العربى بيروت\r\nشرح نهج البلاغه ، حاج ميرزا حبيب اللَّه خوئى ، نشر مكتبه الاسلاميه تهران ( 1400 هق )\r\nشرح نهج البلاغه ، ناصر مكارم شيرازى\r\nشيعه در اسلام ، مرحوم علامه طباطبائى\r\nالشيعة و الحاكمون ، محمدجواد مغنيه ، نشر دارالهلال بيروت 1981 م\r\nالصحيح من سيرة النبى ، سيدجعفر مرتضى ، انتشارات جامعه مدرسين\r\nطبقات الكبرى ، ابن سعد ، دار صادر بيروت\r\nطرحهاى رسالت ، احمد مطهرى ، انتشارات مرتضوى قم\r\nعقد الفريد ، ابن عبدربه ، نشر دارالكتب العلميه بيروت ( 1404 ه . ق )\r\nالغارات ، ابراهيم بن محمد ثقفى كوفى ، انتشارات انجمن آثار ملّى\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nغاية المرام ، سيدهاشم بحرانى\r\nالغدير ، علامه امينى ، دارالكتاب العربى بيروت\r\nالغيبة ، محمد بن ابراهيم نعمانى\r\nفتوح البلدان ، ابوالحسن بلاذرى\r\nالكامل فى التاريخ ، ابن اثير ، دارصادر بيروت 1285 هق\r\nالكافى « اصول » ، محمد بن يعقوب كلينى\r\nكشف الغمة ، على بن عيسى اربلى\r\nكفاية الأثر فى النص على الائمة الأثنى عشر ، على بن محمّد خرّاز قمى رازى ، انتشارات بيدار قم 1401 هق .\r\nناسخ التواريخ ، ميرزا محمدتقى سپهر ، انتشارات كتابفروشى اسلاميّه\r\nمجمع البيان ، ابوعلى فضل بن حسن طبرسى\r\nمجمع البحرين ، شيخ فخرالدين طريحى\r\nمرآة العقول ، علامه مجلسى ، نشر دارالكتب الاسلاميه تهرانژ\r\nالمراجعات ، عبدالحسين شرف الدين موسوى\r\nمروج الذهب ، مسعودى ، نشر دارالهجرة قم 1404 هق .\r\nالمستدرك على الصحيحين ، حاكم نيشابورى ، نشر دارالفكر بيروت 1398 هق .\r\nمعجم البلدان ، شهاب الدين ياقوت بن عبداللَّه بغدادى\r\nمسند حنبل ، احمد بن حنبل ، نشر دارصادر بيروت\r\nمقتل الحسين عليه السلام ، موفق بن احمد خوارزمى ، مكتبه مفيد قم\r\nالملل و النحل ، ابوالفتح محمد بن عبدالكريم شهرستانى ، نشر دارالمعرفه بيروت 1400 هق .\r\nمقاتل الطالبييّن ، ابوالفرج اصفهانى ، موسسه دارالكتاب قم\r\nمناقب آل ابىطالب ، محمد بن على بن شهرآشوب ، موسسه انتشارات علامه قم\r\nالميزان ، علامه طباطبائى ، موسسه اعلمى بيروت 1394 هق .\r\nوقعه صفين ، نضر بن مزاحم ، انتشارات مكتبة آية اللَّه مرعشى ( ره )\r\n\r\n","description":"","footnote":"","page_name":" 190 ","page_number":190},
  {"content":"\r\n . \r\n","description":"","footnote":"","page_name":" 191 ","page_number":191},
  {"content":"\r\n . \r\n","description":"","footnote":"","page_name":" 192 ","page_number":192},
  {"content":"\r\n . \r\n","description":"","footnote":"","page_name":" 193 ","page_number":193},
  {"content":"\r\n . \r\n","description":"","footnote":"","page_name":" 194 ","page_number":194},
  {"content":"\r\n . \r\n","description":"","footnote":"","page_name":" 195 ","page_number":195},
  {"content":"\r\n . \r\n","description":"","footnote":"","page_name":" 196 ","page_number":196},
  {"content":"\r\n . \r\n\r\n","description":"","footnote":"","page_name":" 197 ","page_number":197}
  ]