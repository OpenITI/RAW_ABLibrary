[
  {"content":"\r\n\r\nبسم الله الرحمن الرحيم\r\nسازمان اوقاف وامور خيريه\r\nپژوهشكدهء علوم ومعارف حديث\r\nمؤسسهء علمى - فرهنگى دارالحديث\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nپژوهشكدهء علوم ومعارف حديث : 176\r\nايازى ، سيد محمد على ، 1333 -\r\nكافى پژوهشى ( گزارش پايان نامه هاى مرتبط با كلينى والكافى ) / سيد محمد على ايازى . - قم : دارالحديث ، 1387\r\n712 ص . - ( پژوهشكدهء علوم ومعارف حديث 176 ) . ( مجموعهء آثار كنگرهء بين المللى بزرگداشت ثقة الاسلام كلينى ؛ 39 ) .\r\n86000 ريال 9 - 389 - 493 - 964 - 978 isbn :\r\nكتابنامه : به صورت زيرنويس .\r\nفهرستنويسى بر اساس اطلاعات فيپا .\r\n1 . كلينى ، محمد بن يعقوب . - 329 ق - الكافي - كتابشناسى .\r\nالف . كلينى ، محمد بن يعقوب . - 329 ق - الكافى ، ب . عنوان .\r\n1387 2 ك 9 ق / 2 / 7835 z\r\nفهرست نويسى پيش از انتشار توسط كتاب خانهء تخصصى حديث / قم .\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nكافى پژوهى\r\n( گزارش پايان نامه هاى مرتبط با كلينى والكافى )\r\nسيد محمد على ايازى\r\nمجموعء آثار كنگره بين المللى بزرگداشت ثقةء الاسلام كلينى - 39\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nكافى\r\nپژوهى ( گزارش پايان نامه هاى مرتبط با كلينى والكافى )\r\nسيد محمد على ايازى\r\nويراستار : حين پور شريف\r\nنمونه خوانى متن : مهدى جوهرچى\r\nصفحه آرايى : سيد على موسوى كيا\r\nفهارس فنى : محمد ضياء سلطانى\r\nحروفچين : على اكبرى كرناشى\r\nناشر : دار الحديث با همكارى سازمان اوقاف وامور خيريه\r\nنوبت چاپ اول : 1387\r\nچاپ خانه : اسوه\r\nشمارگان : 1000\r\nقيمت : 86000 ريال\r\nسازمان اوقاف وامور خيريه\r\nپژوهشكدهء علوم ومعارف حديث\r\nمؤسسهء علمى - فرهنگى دار الحديث\r\nسازمان چاپ و نشر دار الحديث : قم ، خيابان معلم ، نبش كوچهء 12 ، پلاك 125\r\nتلفن : 7741650 - 7740523 ص . پ : 4468 / 37185\r\nhadith @ hadith . net\r\nhttp : / / www . hadith . net\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\nيادداشت دبير علمى كنگره\r\nكتاب شريف الكافى ، تأليف ثقة الاسلام محمّد بن يعقوب كلينى رحمه الله ، مهم‌ترين و برترين اثر مكتوب شيعه به‌شمار مىرود . اين كتاب كه حاوى احاديث پيامبر صلى الله عليه و آله و اهل بيت عليهم السلام در عرصه‌هاى مختلف دينى است ، به جهت ويژگىهاى منحصر به فرد ، محور شكل‌گيرى و توليد بخش وسيعى از ادبيات مكتوب شيعه بوده و در طول تاريخ ، مورد اهتمام عالمان شيعه قرار گرفته و شرح‌ها و تعليقه‌ها و ترجمه‌هاى فراوان از آن و براى آن ، عرضه شده است .\r\nآستان حضرت عبدالعظيم و مؤسسهء علمى - فرهنگى دار الحديث ، سومين همايش از طرح « گراميداشت بزرگان و عالمان رى » را به بزرگداشت ثقة الاسلام كلينى اختصاص داد .\r\nاهداف مورد نظر در اين بزرگداشت ، عبارت‌اند از :\r\n1 . معرفى شخصيت علمى و معنوى ثقةالاسلام كلينى\r\n2 . ترويج معارف حديثى اهل بيت عليهم السلام\r\n3 . تحقيق و پژوهش در ميراث كلينى\r\n4 . شناخت جايگاه و تأثيرگذارى كتاب الكافى .\r\nكميتهء علمى كنگره ، پس از برگزارى كنگرهء بزرگداشت ابوالفتوح رازى در پاييز 1384 ، كار برنامه‌ريزى علمى اين كنگره را آغاز كرد و اين برنامه‌ها را در دستور كار قرار داد :\r\n1 . تصحيح و تحقيق آثار مخطوط مربوط به الكافى ( اعم از ترجمه ، شرح ، تعليقه و . . . )\r\n2 . گشودن افق‌هاى تازهء پژوهشى در زمينه الكافى\r\n3 . تجزيه و تحليل نقدها و پرسش‌هاى مربوط به الكافى\r\n4 . به دست دادن نسخهء تحقيق شده از كتاب الكافى\r\n5 . ساماندهى اطلاعات و آثار مكتوب مرتبط با كلينى و الكافى و ارائهء آنها در قالب  DVD  ( لوح چند منظورهء ديجيتال ) .\r\nآنچه كميتهء علمى در مدت دو سال و اندى تلاشْ بِدان دست يافت و هم‌زمان با برگزارى كنگره ارائه مىگردد ، از اين قرار است :\r\nيك . نسخهء تحقيق شدهء الكافى\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n\r\nدو . شروح و تعليقه‌هاى الكافى\r\nسه . مجموعه آثار توليدى كنگره\r\nچهار . ويژه‌نامه‌هاى مجلّات\r\nپنج . خبرنامهء كنگره\r\nشش .  DVD  ( لوح چند منظورهء ديجيتال ) .\r\nاينك نگاهى مختصر به اين عناوين ششگانه مىافكنيم :\r\nيك . الكافى\r\nكتاب الكافى ، پس از مقابله با نسخ كهن و مورد وثوق و نيز اعراب‌گذارى ، به همراه تعليقه‌هايى در رفع مشكلات برخى از اسناد و برخى توضيحات فقه الحديثى ، در قالب نوينى به زيور طبع ، آراسته مىگردد .\r\nدو . شروح و تعليقه‌هاى الكافى\r\nبر كتاب الكافى ، شروح و تعليقه‌هاى بسيارى نوشته شده كه تاكنون اندكى از آن به‌چاپ رسيده است . كميتهء علمى تلاش كرد كه اين شروح و تعليقه‌ها را شناسايى كرده ، و تصحيح و عرضهء آنها را در دستور كار خود قرار دهد كه براى برپايى كنگره ، اين موارد ، تصحيح شده ، به چاپ خواهد رسيد :\r\n1 . الشافي في شرح الكافي ، ملّا خليل بن غازى قزوينى ( م 1089 ق ) 2 جلد\r\n2 . صافي [ در شرح كافي 
  ] ، ملّا خليل بن غازى قزوينى ( م 1089 ق ) 2 جلد\r\n3 . الحاشية على اصول الكافي ، ملّا محمد امين استرآبادى ( م 1036 ق ) 1 جلد\r\n4 . الحاشية على اصول الكافي ، سيد احمد علوى عاملى ( زنده در 1050 ق ) 1 جلد\r\n5 . الحاشية على اصول الكافي ، سيد بدرالدين حسينى عاملى ( زنده در 1060 ق ) 1 جلد\r\n6 . الكشف الوافي في شرح اصول الكافي ، محمد هادى بن محمد معين الدين آصف شيرازى ( م 1081 ق ) 1 جلد\r\n7 . الحاشية على اصول الكافي ، ميرزا رفيعا ( م 1082 ق ) 1 جلد\r\n8 . الهدايا لشيعة أئمّة الهدى ( شرح اصول الكافي ) ، شرف الدين محمد بن محمدرضا مجذوب تبريزى ( قرن 11 ق ) 2 جلد\r\n\r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\n9 . الذريعة إلى حافظ الشريعة ( شرح اصول الكافي ) ، رفيع الدين محمد بن محمد مؤمن گيلانى ( قرن 11 ق ) 2 جلد\r\n10 و 11 . الدرّ المنظوم ، شيخ علىكبير ( م 1104 ق ) و الحاشية على اصول الكافي ، شيخ على صغير ( قرن 12 ) 1 جلد\r\n12 . تحفة الأولياء ( ترجمهء اصول الكافى ) ، محمد على بن محمد حسن فاضل نحوى اردكانى ( زنده در 1237 ق ) 4 جلد\r\n13 . شرح فروع الكافى ، محمد هادى بن محمدصالح مازندرانى ( م 1120 ق ) 5 جلد\r\n14 . البضاعة المزجاة ( شرح روضة الكافى ) ، محمد حسين بن قارياغْدى ( م 1089 ق ) 2 جلد\r\n15 . شرح روضة الكافي ، محمد حسين بن يحيى نورى ( زنده در 1127 ق ) 1 جلد\r\n16 . منهج اليقين ( شرح وصيت امام صادق عليه السلام به شيعيان ) ، سيد علاء الدين محمد گلستانهء ( م 1110 ق ) 1 جلد\r\n17 . الرسائل في شرح أحاديث الكافي 2 جلد\r\nسه . مجموعه آثار توليدى كنگره\r\nمنظور از اين عنوان ، آثار توليدى كميتهء علمى است . در اين حوزه ، اين آثار عرضه مىگردد :\r\n1 . حياة الشيخ الكلينى / ثامر العميدى 1 جلد\r\n2 . توضيح الاسناد / سيد محمدجواد شبيرى 1 جلد\r\n3 . العنعنة من صيغ الأداء للحديث الشريف في الكافي / سيد محمدرضا حسينى جلالى 1 جلد\r\n4 . كافى پژوهى بر اساس نسخه‌هاى خطى / على صدرايى خويى - سيّد صادق اشكورى 1 جلد\r\n5 . كتابشناسى كلينى و كتاب الكافى / محمد قنبرى 1 جلد\r\n6 . شناخت‌نامهء كلينى و الكافى / محمد قنبرى 4 جلد\r\n7 . كافى پژوهى ( گزارش پايان‌نامه‌هاى مرتبط با كلينى و الكافى ) / سيد محمدعلى ايازى 1 جلد\r\n8 . مجموعه مقالات همايش / گروهى از پژوهشگران 6 جلد\r\n9 . مصاحبه‌ها و ميزگردها 1 جلد\r\nچهار . ويژه‌نامه‌هاى مجلات\r\nمجله‌هاى آينهء پژوهش ، سفينه ، علوم حديث و برخى ديگر از نشريات ، هم‌زمان با برپايى كنگره ، ويژه‌نامه‌هايى منتشر مىكنند .\r\n\r\n","description":"","footnote":"","page_name":" شناسنامه 7 ","page_number":7},
  {"content":"\r\n\r\nپنج . خبرنامه\r\nخبرنامهء كنگره كه به اطلاع‌رسانى پيش از برپايى كنگره مىپردازد ، تا زمان برگزارى ، چهار شماره از آن منتشر خواهد شد .\r\nشش .  DVD \r\nنرم‌افزار مجموعهء آثار كنگره ، همراه با برخى از نسخه‌هاى خطّى الكافى ، و نيز ديگر شروح ، تعليقه‌ها و ترجمه‌هاى چاپ شده الكافى در قالب  DVD  ارائه خواهد شد .\r\nدر پايان ، از همهء فرهيختگان و انديشه‌مندان ، سازمان‌ها و نهادهاى علمى - پژوهشى كه در به ثمر رسيدن اين همايشْ سهم داشته‌اند ، سپاس‌گزارى مىشود ، بويژه از : توليت محترم آستان حضرت عبدالعظيم عليه السلام و رياست محترم مؤسسهء علمى - فرهنگى دارالحديث ، حضرت آية اللَّه محمدى رىشهرى ، شوراى عالى سياست‌گذارى ، شوراى علمى كنگره ، كميتهء بين الملل ، كميتهء اجرايى ، بنياد پژوهش‌هاى اسلامى آستان قدس رضوى ، مركز تحقيقات كامپيوترى علوم اسلامى ، مديران عالى آستان حضرت عبدالعظيم عليه السلام ، مديران و محققان پژوهشكدهء علوم و معارف حديث ، مسؤلان ، اساتيد و دانشجويان دانشكدهء علوم حديث ، مسؤلان و كاركنان سازمان چاپ و نشر دارالحديث .\r\nمهدى مهريزى\r\nدبير كميتهء علمى\r\nبهار 1387\r\n\r\n","description":"","footnote":"","page_name":" شناسنامه 8 ","page_number":8},
  {"content":"\r\n . \r\n","description":"","footnote":"","page_name":" 1 ","page_number":9},
  {"content":"\r\n . \r\n","description":"","footnote":"","page_name":" 2 ","page_number":10},
  {"content":"\r\n . \r\n","description":"","footnote":"","page_name":" 3 ","page_number":11},
  {"content":"\r\n . \r\n","description":"","footnote":"","page_name":" 4 ","page_number":12},
  {"content":"\r\n . \r\n","description":"","footnote":"","page_name":" 5 ","page_number":13},
  {"content":"\r\n . \r\n","description":"","footnote":"","page_name":" 6 ","page_number":14},
  {"content":"\r\n\r\n\r\nدرآمدى بر حديث پژوهى كلينى\r\nحمد و سپاس خداوند بخشنده و مهربان ، و درود بر پيامبر گرامى و خاندان پاك او .\r\nپيامبر گرامى اسلام ، در روز بيست و هشتم ماه صفر سال يازدهم هجرت ، از ميان امّت اسلامى ، رخت بر بست و با رحلت او ، باب وحى و رسالت ، همراه با وضع شريعت ، پايان يافت . ديگر پس از وى ، نه پيامبرى مىآمد و نه شريعتى فرو فرستاده مىشد ؛ زيرا آنچه براى تكامل جامعهء بشرى لازم بود ، در قالب اصول و رهنمودهاى راهبردى ، در اختيار امّت قرار داده بود . اين مشعل فروزان ، خاموش گرديد ، امّا او خود براى تداوم و توسعهء راه ، و تعليم و تفسير وحى و هدايت جامعه ، دو چيز گران‌بها را در ميان امّت اسلامى ، به يادگار گذارد كه مىتوانند تا روز قيامت ، فيض‌بخش و نوردهندهء جامعهء بشرى باشند و راه سعادت و خوش‌بختى را براى جامعه بنمايانند . اين دو اثر گران‌بها ، همان « كتاب » و « عترت » اند كه رسول گرامى ، بارها از آن دو ، با عظمت ياد كرده و همگان را به تمسّك به آنها دعوت كرده و فرموده است :\r\nإنّى تارك فيكم الثقلين ، كتاب اللَّه وعترتى ما إن تمسّكتم بهما لن تضلّوا أبداً ولن يفترقا حتّى يردا علىّ الحوض ؛ « 1 »\r\nمن در ميان شما ، دو چيز گران‌بها مىگذارم و اين دو اثر سنگين و گران‌قيمت ، كتاب خدا و عترت من است . تا روزى كه به اين دو ، چنگ\r\n\r\n\r\n","description":"","footnote":"\r\n( 1 ) . اين حديث ، از متواترترين احاديث اسلامى است . اين حديث ، در مجامع گوناگون اهل سنّت نيز نقل شده ، از آن جمله : صحيح مسلم ، ج 4 ، ص 44 ، ح 37 ؛ مسند أحمد ، ج 3 ، ص 14 و 17 و 59 و 367 و 371 .\r\n","page_name":" 7 ","page_number":15},
  {"content":"\r\n\r\nمىزنيد ، گمراه نمىشويد و اين دو ، هرگز از هم جدا نمىشوند .\r\nدر همين راستا ، عالمان و فرهيختگان مسلمان ، گام‌هاى مهمّى براى نگهدارى كتاب خدا و حديث نبوى برداشتند . در شيعه ، « كتب اربعه » نوشته شد و در ميان اهل سنّت « صحاح ستّه » ، گردآورى و تنظيم شد . البته حديث در فرهنگ اسلامى ، منزلت ويژه‌اى دارد و به اين كتاب‌ها و در اين حجم ، بسنده نشد . هر چند كه در مدرسهء اهل سنّت ، حديث ، محدود به احاديث پيامبر است ؛ ولى در نگاه اماميه ، دامنه‌اى به وسعت سخنان پيامبر گرامى و اهل بيت او از آغاز رسالت تا پايان غيبت صغرا دارد ؛ زيرا سخنان اهل بيت عليهم السلام به منزلهء سخنان پيامبر صلى الله عليه و آله است .\r\nالبته اين تلاش ( يعنى حفظ و حراست از اين دو ميراث نبوى در مكتب اهل بيت عليهم السلام ) ، همواره ، همراه با دشوارىهايى براى شيعيان و مواليانش بوده است .\r\nتاريخ ، شاهد گويايى بر تحمّل رنج‌ها و خون دل‌هاى عالمان راستين تشيّع ، در پاسدارى از اين دو ميراث نبوى بوده است و ثابت شده است كه آنان چگونه در حفظ و نگهدارى حديث - كه همان نگارش تفسير و تبيين وحى و نگهدارى كلمات اهل بيت است - تلاش كرده‌اند ؛ زيرا به موجب آن حديث شريف ، بايد احاديث و سخنان پيامبر و اهل بيت - كه يكى از دو ميراث گران‌سنگ پيامبر عظيم الشأن اسلام و عِدل قرآن كريم است - ، گردآورى ، بررسى ، نقد ، دسته‌بندى و شرح مىشد .\r\n\r\nجايگاه « الكافى » در حديث شيعه\r\nنهضت گردآورى حديث ، از عصر حضور امامان شيعه آغاز گرديد ؛ امّا پس از غيبت صغرا ، بلكه از اواخر غيبت صغرا ، در فرهنگ شيعى اوج گرفت . تا آن زمان ، كتاب‌هاى حديثى ، بيشتر در قالب اصول و نوشته‌هاى كوتاهِ موضوعى و محدود ، تنظيم يافته بودند ؛ امّا آرام آرام ، اين گردآورىها در شكل مجامع حديثى و در برگيرندهء همهء موضوعات و همهء احاديث امامان تدوين يافتند . از جمله كتبى كه در اين دوره نگارش يافت ، كتاب‌هاى محمّد بن ثلاثه نخست ( صدوق ، كلينى ، طوسى ) بويژه كتاب\r\n\r\n","description":"","footnote":"","page_name":" 8 ","page_number":16},
  {"content":"\r\n\r\nارزشمند الكافى ، تأليف ثقة الإسلام شيخ ابو جعفر محمّد بن يعقوب كلينى ( م 329 ق ) است كه از مهم‌ترين ، جامع‌ترين ، كامل‌ترين و موثّق‌ترين جوامع اوّليهء حديث است .\r\nاين اثر ، مورد تمجيد فراوان اعاظم و دانشمندان شيعه قرار گرفته و همواره از آن ، به عنوان كتابى مهم و متقن و شناخته شده و مرجع مُعتَمَد ، ياد شده است . از بررسى سلسله طرق حديث الكافى - كه اكثريت آن به واسطهء هشت نفر نقل شده - استفاده مىشود كه پنج نفر از آنها قمىاند . از اين رو مىتوان ادّعا كرد كه او تحت تأثير مكتب قم و حسّاسيت‌هاى آنان در گزينش حديث قرار داشته و از مكاتب ديگر ، كمتر تأثير پذيرفته است .\r\nاز سوى ديگر ، او در زمانى مىزيست كه نفوذ فلسفهء يونان ، به اوج خود رسيده بود . در اين دوره بود كه فلاسفه ، محدّثان را به خاطر عدم توجّه به مسائل عقلى ، محكوم مىكردند . او براى حفظ فرهنگ شيعه و رد اين ديدگاه در مورد شيعه ، كتاب خود را با بحث عقلى شروع نمود . وى در مقدّمهء كتاب ، علّت انتخاب « كتاب العقل » را به عنوان اوّلين كتاب ، اين گونه بيان مىكند : من اين تقسيم‌بندى را با كتاب عقل ، فضايل علم ، بلندى درجه ، ارجمندى دانشمندان و سپس نقص جهل و پستى و بىارزشى جاهلان شروع مىكنم ؛ زيرا عقل ، محورى است كه همهء مدار ، بر آن است و سود و زيان ، و ثواب و كيفر متوجّه اوست .\r\nهمچنين از ميان علماى شيعه ، كلينى ، از معدود شخصيت‌هايى است كه نه تنها فريقين از او هيچ مذمّتى نكرده‌اند ، بلكه همگى ، او را به توثيق و مدح و نيكى ياد كرده‌اند . شيخ طوسى مىگويد : او عالمى جليل القدر و عالم به اخبار است . ابن طاووس مىگويد : او شيخى است كه بر وثاقت او اتّفاق نظر است . محمّد تقى مجلسى در مورد او مىگويد : مثل كلينى كسى در ميان علما وجود ندارد . هر كس در اخبار و\r\n\r\n","description":"","footnote":"","page_name":" 9 ","page_number":17},
  {"content":"\r\n\r\nكتاب او تدبّر كند ، مىفهمد كه او از طرف حق تعالى تأييد شده است . « 1 » از سوى ديگر ، بسيارى از علماى اهل سنّت هم ، كلينى را مدح و توثيق كرده‌اند كه از جمله آنها مىتوان به توصيفات ابن حجر عسقلانى « 2 » و ابن اثير « 3 » در بارهء او اشاره كرد .\r\n\r\nويژگىهاى « الكافى »\r\nكلينى براى جمع‌آورى احاديث ، به نقاط و شهرهاى مختلف سفر كرد و از سر زدن به هيچ مكانى براى گرفتن احاديث ، كوتاهى نكرد . صاحب الكافى ، پس از جمع‌آورى احاديث ، به بررسى و دقّت در آن احاديث ، اقدام كرد و سعى كرد از ميان كلِ احاديثِ جمع‌آورى شده ، احاديث مستند و معتمد را جدا و بقيه را رها كند . كتاب الكافى از سه بخش : اصول ، فروع و روضه تشكيل شده است . بخش اصول آن ، عبارت است از ابواب : العقل و الجهل ، فضل العلم ، التوحيد ، الحجّة ، الايمان و الكفر ، الدعاء ، فضل القرآن و العترة ، و فروع الكافى ، مشتمل بر ابواب فقهى و احكام شريعت است . در روضهء الكافى نيز احاديث متفرّقه‌اى در موضوعات و حوزه‌هاى مختلف معرفتى و اخلاقى و تاريخى چون : رسالهء امام صادق عليه السلام ، صحيفهء امام سجاد عليه السلام ، خطبه‌هاى امام على عليه السلام ، نامه‌هاى ائمّه به بزرگان و مسائل تفسيرى و تأويلى ، جاى داده شده است .\r\nدر كتاب الكافى ، 16121 حديث وجود دارد . بررسى اين اسناد ، نشان مىدهد كه مرحوم كلينى ، روايات خود را مجموعاً از 34 نفر از مشايخ خود نقل كرده است . لكن از مجموع روايات فوق ، 15284 حديث را فقط از هشت نفر نقل كرده است .\r\nبه همين دليل ، اين كتاب ارزشمند ، در بردارندهء روايات كلامى ، اعتقادى ، اخلاقى ،\r\n\r\n\r\n","description":"","footnote":"\r\n( 1 ) . رجال الطوسى ؛ ص 439 ، مقدمهء الكافى ، تحقيق : على اكبر غفارى ، ص 21 - 32 .\r\n( 2 ) . سير أعلام النبلاء ، ج 15 ، ص 280 .\r\n( 3 ) . همان جا .\r\n","page_name":" 10 ","page_number":18},
  {"content":"\r\n\r\nتاريخى ، اجتماعى و فقهى است و از گسترده‌ترين كتب حديث متنوّع شيعه در آثار قدماى اماميه است كه از حوادث روزگار ، مصون مانده و به طور كامل ، به دست ما رسيده است . اين كتاب ، هم در ميان اقران و هم در ميان كتاب‌هاى مشابه خود ، ويژگىهايى دارد كه از آن جمله ، تنظيم منطقى كتاب‌ها و فصول و انديشه‌اى منسجم حاكم بر كتاب است . به عنوان نمونه ، باب اوّل كتاب را با مهم‌ترين مسائل دين ، يعنى معرفت و انديشه و مباحث عقل و جهل و اهميت علم و تفكّر آغاز كرده و گويى اين مباحث را مهم و مقدّم در حوزهء مسائل دينى دانسته و بر اين مبنا ، موضوعات اعتقادى و كلامى را سرآغاز كرده است و دو جلد از كتاب خود را به اين مباحث اختصاص داده است . در صورتى كه برخى از كتاب‌هاى حديثى ديگر كتب اربعه و غير آن ، مانند :\r\nعيون أخبار الرضا ، التوحيد ، معانى الأخبار ، كتاب من لا يحضره الفقيه و تهذيب الأحكام و در كتب اهل سنّت : صحيح البخارى ، صحيح مسلم ، سنن النسائى و المستدرك حاكم ، از اين ويژگى و نگرش كلّى به عقل و تأثير آن در معارف دين ، محروم هستند .\r\nنكتهء ديگر ، ويژگى الكافى است . كلينى ، در طول بيست سال ، احاديث كتاب خود را گردآورى كرد ، يعنى كتاب خود را در زمان امام حسن عسكرى عليه السلام و غيبت صغرا و با فاصله‌اى اندك نوشت و مىتوانست حداكثر با يك واسطه ، احاديث خود را از معصوم عليه السلام نقل كند . پس از اين جهت ، نزديك به عصر معصوم و قلّت واسطه قرار دارد .\r\nاز سوى ديگر ، كلينى در طول جمع‌آورى ، به احاديثى برخورد كرده است كه در عين اهميت ، نمىتوانست آنها را در يكى از ابواب موجود بگنجاند و به علّت كم بودن احاديث آن موضوع ، قابل باب‌بندى مستقل نبوده ، لذا اين احاديث را تحت بابى به نام « نوادر » و « روضه » آورده است . اين روش وى ، باعث نگهدارى احاديث بسيارى شده كه بعدها توسط محدّثان ديگر در باب‌هاى جديد و مناسب خاص خود ، تنظيم شده است .\r\n\r\n","description":"","footnote":"","page_name":" 11 ","page_number":19},
  {"content":"\r\n\r\nبرترى ديگر الكافى بر كتاب‌هاى حديثىاى چون صحيح البخارى ، اين است كه مرحوم كلينى ، با آن مشكلات سياسى و موانعى كه بر سر راه تشيّع وجود داشته و جوّ اختناقى حاكم در زمان او كه به سختى مىتوانسته با افراد مختلف ، جهت جمع‌آورى احاديث اقدام كند ، با اين حال ، در طول بيست سال ، 16121 حديث صحيح ( يعنى به طور متوسط ، سالى هشتصد حديث ) گردآورى كرده است ، در حالى كه بخارى با اين كه شرايط سياسى جامعه ، به نفع او بوده و مسافرت‌هاى او خيلى بيش از كلينى بوده و دسترسى او به منابع ، فراوان بوده است ، با اين كه بايد بتواند كار بيشترى انجام دهد ، امّا به طور متوسط ، سالى بيش از پانصد حديث صحيح ، جمع‌آورى نكرده است .\r\n\r\nشروح و حواشى « الكافى »\r\nاكنون ما شاهد ميراث بزرگ و گران‌قدرى هستيم كه بيش از هزار و صد سال از تأليف آن مىگذرد و به خاطر اهمّيت و ارزشى كه اين كتاب در بين عالمان شيعى داشته ، بر روى اين گنجينهء ارزشمند ، پژوهش‌هاى مختلفى در زمينه‌هاى گوناگون انجام گرفته است ؛ پژوهش‌هايى چون تحقيق در اسناد ، شرح ، تعليقه ، حواشى ، ترجمهء آن به زبان‌هاى گوناگون ، تحليل در طبقات ، گزينش و . . . كه به شهادت كتب تراجم و فهارس ، مهم‌ترين كتاب حديثى است كه در بارهء آن ، پژوهش‌هاى فراوان انجام گرفته و به طور عمده ، اين آثار ، پس از نيمهء اوّل قرن دهم هجرى ، صورت گرفته و پيش از آن ، كمتر حاشيه و شرحى بر جاى مانده است .\r\nاز سوى ديگر ، حركت حديث‌نگارى و گردآورى آن ، پس از افول چندين قرن ، دوباره از قرن دهم به بعد ، رونق گرفت و بار ديگر در حوزه‌هاى علوم اسلامى ، پس از رواج اخبارىگرى ، اوج چشمگيرى پيدا كرد . دستاورد مثبت اين رويكرد در حوزهء علوم حديث ، بازسازى و تنظيم مجدّد حديث و نگارش شروح و حواشى فراوان بر متون اوّليهء حديثى شيعه بوده است كه از مهم‌ترين آنها مىتوان به كتاب‌هاى محمّدين\r\n\r\n","description":"","footnote":"","page_name":" 12 ","page_number":20},
  {"content":"\r\n\r\nثلاثهء دوم ( وسائل الشيعة ، بحار الأنوار و الوافى ) اشاره كرد . همچنين مىتوان به شرح‌هاى فراوانى كه بر كتاب شريف الكافى در اين دوره نگارش يافت ، اشاره كرد كه به بيش از پنجاه تعليقه و شرح رسيده‌اند و بيشتر آنها مربوط به همين دوره‌اند . از جمله آنها مىتوان به اين شروح اشاره كرد : شرح اصول كافى شيخ محمّد على بن محمّد بلاغى ( م 1000 ق ) جدّ اعلاى شيخ علّامه محمّد جواد بلاغى ( م 1353 ق ) ؛ شرح روضهء كافى از سيد مير حسين مجتهد كركى ( م 1001 ق ) ؛ شرح ملّا عبد اللَّه تسترى ( شوشترى ) ( م 1021 ق ) به نقل از ملّا صالح مازندرانى ( م 1086 ق ) و علّامه مجلسى ( م 1110 ق ) ؛ شرح « كتاب التوحيد » اصول الكافى ، از شيخ على ( م 1021 ق ) فرزند صاحب معالم ( م 1011 ق ) ؛ حاشيه اصول كافى از شيخ محمّد ( م 1030 ق ) پسر صاحب معالم ( م 1011 ق ) ؛ حاشيه ملّا محمّد امين استرآبادى صاحب الفوائد المدنية ( م 1036 ق ) ؛ تعليقه ميرداماد ( م 1041 ق ) كه شامل الرواشح السماوية ( شرح خطبه الكافى و بحث‌هاى مقدماتى ) و التعليقة على الكافى ( شرح احاديث « كتاب العقل » و « العلم » و « التوحيد » الكافى است ) ؛ شرح ملّا صدرا ( م 1050 ق ) بر اصول الكافى تا باب يازدهم « كتاب الحجة » ؛ حاشيه اصول كافى ، سيد ناظم الدين احمد عاملى ( م 1060 ق ) نوادهء ميرداماد ( م 1041 ق ) و شاگرد شيخ بهايى ( م 1030 ق ) ؛ حاشيه بر اصول و فروع كافى ، تأليف سيد نور الدين على بن ابى الحسن عاملى ( م 1068 ق ) ؛ الحاشية على اصول الكافى ، سيد بدر الدين بن احمد الحسينى العاملى ( زنده در سال 1060 ) كه توسط سيد محمّد تقى موسوى تدوين شده است و آقاى على فاضلى ، آن را تحقيق كرده است ؛ حاشيه ميرزا رفيع الدين محمّد بن حيدر نائينى ( م 1082 ) ، استاد علّامه مجلسى ( م 1110 ق ) كه تا اواسط « كتاب الحجة » است ؛ حاشيه شيخ على صغير ( برادر كوچك‌تر شيخ على كبير ) بر « كتاب التوحيد » ( تاريخ تأليف : 1085 ق ) ؛ الوافى نوشتهء فيض كاشانى ( م 1091 ق ) ؛ شرح اصول كافى ، تأليف امير محمّد معصوم قزوينى ( م 1091 ق ) و سيد حسين قزوينى صاحب معارج الأحكام ( م 1208 ق ) ؛ البضاعة المزجاة ، شرح\r\n\r\n","description":"","footnote":"","page_name":" 13 ","page_number":21},
  {"content":"\r\n\r\nروضه الكافى از محمّد حسين ابن قاريا غدى ( تاريخ تأليف : 1098 ) ؛ الدرّ المنظوم از شيخ على كبير ( م 1103 يا 1104 ق ) نوادهء صاحب معالم ( 1011 ق ) و شهيد ثانى ( م 966 ق ) ؛ نزهة الاخوان و تحفة الخلّان ، شرح روضهء الكافى ، تأليف سيد نعمت اللَّه جزائرى ( م 1112 ق ) ؛ حاشيهء شيخ ابراهيم بن قاسم كاظمى ( مشهور به ابن الوندى ) ؛ حاشيهء شيخ محمّد بن قاسم كاظمى ؛ مرآة العقول علّامه مجلسى ( م 1110 ق ) ، كه شرح اصول ، فروع و روضهء الكافى است .\r\n\r\nسير حديث‌پژوهى در تاريخ معاصر\r\nپس از دوره‌اى ركود و توقّف در حوزهء حديث‌پژوهى ، در دورهء معاصر ، گرايش به حديث‌پژوهى ، جان تازه‌اى گرفت و با رويكردى متفاوت از گذشته ، رونق دوچندانى پيدا كرد . در فرهنگ شيعى ، نقد و وارسى موضوعىِ حديث ، چندان مرسوم نبود . كار سترگ علّامه محمّدتقى شوشترى در الأخبار الدخيلة و بررسى طبقات الرجال آية اللَّه بروجردى ، نقطهء عطفى تاريخى در توجّه به وارسى حديث گرديد . اين حركت ، پس از انقلاب در قالب تهيهء فرهنگ‌نامه‌ها ، معجم‌هاى لفظى و موضوعى ، همچون معجم بحار الأنوار ، وسائل الشيعة ، كتب اربعه ، الحياة ، ميزان الحكمة ، تصحيح انتقادى برخى از متون و طرح مباحث نظرى حديث و نقد و تحليل كتاب‌هاى حديثى ، شكل تازه‌اى به خود گرفت .\r\n\r\nاهتمام دانشگاه‌ها به پژوهش‌هاى حديثى\r\nيكى از گروه‌هاى فعّال در حوزهء علوم انسانىِ دانشگاه‌ها ، دانشكدهء الهيات ، گروه قرآن و حديث است . اين رشته ، همواره و همه جا با توجّه به پيشينهء ياد شده ، در حوزه‌هاى دينى جهان اسلام ، آموزش داده مىشد . اين گروه ، به شكل دانشگاهى ، چندين دههء پيش در دانشگاه تهران ( دانشكدهء الهيات ) تأسيس شد و بعدها در ديگر دانشگاه‌ها نيز تأسيس و گسترش يافت . اساس آن ، آموزش و آگاهى دادن منظّم ، منسجم و علمى\r\n\r\n","description":"","footnote":"","page_name":" 14 ","page_number":22},
  {"content":"\r\n\r\nقرآن و حديث در مقاطع مختلف كارشناسى ، كارشناسى ارشد و دكترى ، براى شناخت و شناساندن آن به جامعه انجام گرفت . يكى از فروع جدّى اين رشته ، « حديث‌شناسى » است . از سوى ديگر ، هر چند قرآن كريم در ميان مسلمانان ، با تواتر و به صورت قطعى ، ثابت شده است ، امّا از آن جا كه استناد به حديث ، متوقّف بر شناخت حديث و چگونگى صحّت ، استوارى و دلالت آن و آگاهى از قواعد فهم است ، به صورت علمى و آكادميك در اين رشته ، آموزش ، و در بارهء آنها پژوهش انجام مىگيرد .\r\nزيرمجموعهء علوم حديث ، علم روايت ، علم درايت ، اصناف حديث ، روش فهم حديث و شيوهء برخورد با روايات مختلف و همچنين علم رجال ، سندشناسى و آشنايى با متون حديثى و گرايش‌هاى گوناگون در رشتهء حديث است . از آن جا كه رسم است كه در پايان دوران تحصيل ، به رسم تكميل آموزش ، رساله‌اى بنويسند ، در رشتهء حديث ، دانشجويان ، پايان‌نامهء خود را به پژوهش حديثى اختصاص داده‌اند . با بررسى مجموعه آثارى كه در بارهء حديث و حديث‌شناسى و حديث‌پژوهى در دورهء معاصر ( بويژه در دو دههء 65 تا 85 ) نگاشته شده ، به خوبى مىتوان دريافت كه يكى از مراكز فعّال در اين حوزه ، دانشگاه‌ها بوده‌اند . رساله‌هايى كه در اين حوزه نگارش يافته‌اند ، در فهارسى كه براى گزارش اين گرايش نگاشته شده ، گوياست كه از آن جمله مىتوان به فهرست چكيدهء پايان‌نامه‌هاى علوم قرآنى اشاره كرد كه برخى از آنها بررسىهاى موضوعى و حديثىاند . همچنين چكيدهء پايان‌نامه‌هاى حديثى به اهتمام آقاى مهدى هوشمند در سال 1381 ش ، به وسيلهء انتشارات دار الحديث ، نشر يافته است . نيز بيش از ششصد عنوان پايان‌نامهء مستقل در كتاب‌خانهء دار الحديث نگهدارى مىشوند و همهء اينها حكايت از اهتمام به پژوهش حديثى در دانشگاه‌ها و جلب توجّه به حديث را در دورهء معاصر نشان مىدهند .\r\n\r\n","description":"","footnote":"","page_name":" 15 ","page_number":23},
  {"content":"\r\n\r\n\r\nحديث‌پژوهى در بارهء « الكافى »\r\nهمان گونه كه اشاره شد ، در بارهء الكافى ، كارهاى پژوهشى بسيارى چون تحقيق در اسناد ، شرح ، تعليقه ، حواشى مقايسه روايات ، مقايسهء كتب ، بررسى فصول ، ترجمه و طبقات ، انجام گرفته است . اهمّيت اين جامع حديثى در نزد دانشيان ، باعث آفرينش بيشترين آثار پژوهشى در حديث شده و مجموعه‌اى حجيم از آثار را به خود اختصاص داده است .\r\nاهمّيت اين جامع حديثى در ميان علماى شيعه ، از جنبه‌هاى مختلفى قابل بررسى است . گروهى به لحاظ قدمت ، عدّه‌اى به لحاظ جامعيت عقايد و اخلاق و تفسير و احكام و تاريخ ، گروهى به دليل نقد برخى روايات و دفاع از كلينى و عدّه‌اى به خاطر شرح موضوعى و يا گزينش روايات دشوار و مشكل ، آن را انتخاب كرده‌اند . اين تلاش‌هاى گوناگون ، اهتمام حديث‌پژوهان را در بارهء شرح و حاشيه و معرفى اين كتاب ، از تعداد چاپ‌ها و تصحيح‌ها و نسخه‌هاى خطّى گوناگون در كتاب‌خانه‌ها گرفته ، تا نگارش مقالات و كتاب‌هاى مقايسه‌اى و تطبيقى آن نشان مىدهد . همچنين اين جامع حديثى ، هم در ميان شيعيان و هم در مذاهب ديگر ، به دليل مخالفت و نقد برخى آثار ، پهنهء گسترده‌اى را به خود اختصاص داده و اثرى شناخته‌شده است .\r\n\r\nهدف از اين شناخت‌شناسى\r\nدر اين كتاب ، بر آن هستيم كه پايان‌نامه‌هايى را كه به صورت مستقل در بارهء الكافى نوشته شده و يا با مقايسه با برخى متون حديثى و يا در پاسخ به شبهه‌اى مانند : روايات فضل قرآن و حركت و انتقال ، تحريف قرآن و كتاب الحجّة و . . . نگارش يافته‌اند ، معرّفى كنيم . اين معرّفىها به صورت گزارش متن رساله و پژوهش ، همراه تحليل و در مواردى ، تكميل و تصحيح و روشن كردن كاستىهاى پژوهشىِ اين آثار در بارهء الكافى و روايات كتاب خاص ، يا باب خاص آمده است . دلايل مهم اين كار ، به شرح\r\n\r\n","description":"","footnote":"","page_name":" 16 ","page_number":24},
  {"content":"\r\n\r\nزير است .\r\n1 . اين معرفى ، در راستاى اهداف و فوايد پژوهش‌هاى حديث‌شناسى و جهت آشنايى با جايگاه كتاب الكافى و معرفت‌شناسى معارف اهل بيت عليهم السلام و مقايسهء آن با متون حديثى در مكتب فريقين است .\r\n2 . از آن جا كه عمدهء اين پژوهش‌ها ، به صورت رسالهء دانشجويى نگاشته شده و زمينهء تكميل آن هنوز فراهم نشده‌اند و به چاپ نرسيده‌اند و در گوشه و كنار كتاب‌خانه‌هاى برخى دانشگاه‌ها قرار دارند و حتّى برخى از اين رساله‌ها در همان دانشگاه دفاع شده نيز موجود نيستند و دسترسى به آنها دست‌كم دشوار است ، لذا اطّلاع‌رسانى و ارائهء گزارشى از رساله و مشخّص كردن محدودهء پژوهش و موضوعاتى كه در آن مطرح است و يا حتّى در چه بخش‌هايى كاستى دارد ، بايسته است و براى اهل تحقيق و بويژه دانشجويانى كه علاقه‌مند به ادامه و تكميل بحث هستند ، ضرورى است .\r\n3 . معرّفى اجمالى و گزينش مطالب اين كتاب‌ها ، شناخت چندين كتاب ، مقاله و رساله در يك كتاب و آگاهى به موضوعاتى است كه در بارهء الكافى انجام گرفته است .\r\nاكنون جا دارد كه به صورت فهرستوار ، يكايك اين آثار اشاره شوند و برخى از ويژگىها و نكات مهم اين مقالات بيان گردند .\r\n\r\n1 . ماهيت عقل از ديدگاه ملّاصدرا و علّامه مجلسى با تأكيد بر شروح آنها بر اصول « الكافى »\r\nاين پايان‌نامه را آقاى عبد الحسين كافى براى مقطع كارشناسى ارشد الهيات و معارف اسلامى ، گرايش فلسفه و كلام و زير نظر آقايان دكتر محمّد ذبيحى ، به عنوان استاد راهنما و دكتر رضا برنجكار ، به عنوان استاد مشاور در سال 1380 در مركز تربيت مدرّس دانشگاه قم ، سامان داده است . از آن جا كه عقل و تعقّل در منابع اصيل اسلامى ،\r\n\r\n","description":"","footnote":"","page_name":" 17 ","page_number":25},
  {"content":"\r\n\r\nاز جايگاه بلندى برخوردار است و خداوند در قرآن كريم در موارد متعدّدى ، آن را مورد توجّه قرار داده و در منابع شيعى ( بر خلاف منابع اهل سنّت كه در مهم‌ترين آنها كتاب و يا حتّى بابى به اين موضوع اختصاص نيافته ) توجّه خاصّى به عقل شده است ، تا جايى كه مهم‌ترين منبع روايى و معرفتى شيعه ، يعنى كتاب الكافى ، اوّلين بخش خود را به موضوع عقل اختصاص داده است ، امّا از آن جا كه معانى عقل در حوزه‌هاى مختلف ، گوناگون است و هر عالمى معناى خاصى براى آن در نظر گرفته ، بازشناسى معناى صحيح عقل از غير صحيح آن ، كارى است بس دشوار ؛ از اين رو ، لازم است براى فهم معانى صحيح عقل ( بخصوص معانى در نظر گرفته از آن در روايات ) چاره‌اى انديشيده شود .\r\nبراى حلّ اين مشكل ، كتاب الكافى ( به همراه شرح‌هاى نوشته شده بر آن ) ، به عنوان منبع معيار ، در نظر گرفته شده است كه از ميان اين شرح‌ها دو شرح علّامه مجلسى و ملّا صدرا از برجستگى خاصى برخوردارند و اين دو عالم بزرگوار ، هر يك ، نمايندهء يك مكتب فكرى هستند . يكى از بهترين شرح‌هايى كه بر كتاب الكافى نوشته شده ، شرح ملّا صدراست . ويژگى مهم اين شرح ، دارا بودن نگرش فلسفى در شرح روايات است ؛ زيرا ملّا صدرا خود به عنوان بنيان‌گذار مكتب حكمت متعاليه ، سعى كرده تا در شرح روايات ، از آنها ، دلايلى بر نظريات فلسفى خود ارائه كند .\r\nبه همين خاطر ، به بررسى ديدگاه اين دو عالم بزرگوار در بارهء معانى عقل و چگونگى تطبيق اين معانى بر روايات الكافى پرداخته شده است و معانى شش‌گانه‌اى كه هر يك از اين دو عالم شيعى براى عقل در نظر گرفته‌اند ، به همراه چگونگى تطبيق آنها بر روايت ، مورد توجّه و ارزيابى قرار گرفته است .\r\nبنا بر اين ، هدف اصلى اين پايان‌نامه ، راه گشايى براى فهم بهتر از روايات معصومان عليهم السلام بويژه روايات گردآمده در « كتاب العقل و الجهل » الكافى در بارهء ماهيت و جايگاه عقل است . در كنار اين هدف اصلى ، اهداف ديگرى همچون شناخت\r\n\r\n","description":"","footnote":"","page_name":" 18 ","page_number":26},
  {"content":"\r\n\r\nديدگاه دو تن از بزرگان شيعه ، يعنى علّامه مجلسى رحمه الله و ملّا صدرا رحمه الله در بارهء معانى عقل و چگونگى تطبيق اين معانى بر روايات الكافى ، مقايسه و داورى ديدگاه‌هاى اين دو بزرگوار و همچنين تأمّلى تازه در متون احاديث كتاب عقل و جهل الكافى نيز دنبال شده است .\r\nاين پايان‌نامه - كه در قالب يك مقدّمه و دو فصل و مجموعاً در 131 صفحه شكل گرفته - ، رويكرد عمده‌اش بررسى و تحقيق در بارهء برداشت‌هاى ملّا صدرا و علّامه مجلسى در بارهء مفهوم عقل در روايات كتاب عقل و جهل الكافى است . از اين رو ، نويسنده در مقدمه ، پس از تبيين موضوع و اهميت آن ، بيان پيشينهء تحقيق ، اهداف و چشم‌اندازهاى تحقيق ، طرح پرسش‌هاى اصلى و فرعى در بارهء ماهيت عقل و روش تحقيق و محدوديت‌هاى آن ، به جايگاه عقل نزد قرآن كريم و روايات معصومان عليهم السلام و دانشمندان مسلمان پرداخته و به دنبال آن ، كاستىهاى عقل از نظر قرآن و روايات را بررسى كرده است . گزارش اين پايان نامه را آقاى مهدى پوراسماعيلى ، انجام داده است .\r\n\r\n2 . تفسير آيات قرآن كريم از زبان ائمّهء اطهار : در « الكافى »\r\nنوشتهء حاضر ، بررسى اجمالى پايان‌نامهء آقاى على احمدىنژاد است كه در آن در بارهء تفسير آيات قرآن كريم از زبان ائمّهء اطهار عليهم السلام بر اساس كتاب گران‌سنگ الكافى مرحوم ثقة الإسلام شيخ كلينى نگاشته شده است . اين پايان‌نامه ، در دورهء كارشناسى دينى و عربى مركز آموزش عالى خواجه نصير ، در سال 1372 ، تهيه و دفاع شده است كه مختصراً آياتى را كه تفسير آنها از زبان ائمّه عليهم السلام در كتاب الكافى به صورت پراكنده و به مناسبت موضوعات خاص ، در فصل‌ها و باب‌هاى مختلفى آمده ، گردآورى كرده است . نويسنده بر آن بوده تا روايات تفسيرى مربوط به آيات قرآن كريم را در باب مخصوص به خود ، جمع‌آورى نمايد و آيات با معنا و تفسيرش و روايت تفسيرى آن ،\r\n\r\n","description":"","footnote":"","page_name":" 19 ","page_number":27},
  {"content":"\r\n\r\nدر ذيل آيه لحاظ شود . در مقدّمهء ورود به هر فصل ، در بارهء اهميت و موضوع آن فصل ، مطالبى را عنوان كرده و سپس وارد روايات تفسيرى آن فصل شده كه مجموعاً 42 باب براى روايات تفسيرى ، عنوان كرده است .\r\nاين رساله ، در چهار فصل تنظيم شده كه فصل اوّل در بارهء اهميت عقل و مدح آن از طريق ثقلين و طريق شناخت خالق بىهمتا و معرفت به اوليا و اوصيا و راه سعادت بشر است كه در مقابل آن ، مسئلهء جهل آمده و مذمّت شده است .\r\nموضوع فصل دوم ، علم و فضيلت آن و طريق استفاده بر آن از علما و علم ، و نهى از ندانسته گويى كه موجب بدعت و رأى و قياس باطل مىشود و اين كه علم ، طريقى است به مطلوب ، و فقدان علم و علما ، شكافى است جبران‌ناپذير كه در اين فصل ، به سه باب آن اشاره شده است . فصل سوم ، در بارهء توحيد و يگانگى خالق بىهمتا و علم و قدرت و احاطهء مطلق و همچنين اختيار و هدايتگرى ذات اقدس است و نهى از توصيف خداوند ، به غير از آن چيزى كه او خود را وصف نموده و ابطال نقصان و نِسيان و همچنين ردّ ديدن خداوند به چشم ظاهر است كه به شانزده باب آن اشاره شده است . فصل چهارم ، در بارهء حُجّت‌هاى خداوند و تقسيم آن ، بر دو قسم حجّت ظاهرى و باطنى است . زحمت گزارش و تحليل اين پايان‌نامه ، با آقاى محمّد جواد صالحى ، بوده است .\r\n\r\n3 . روش‌شناسى شرح ملّا صالح مازندرانى بر اصول و روضهء « الكافى »\r\nپيش از اين گفتيم كه در نيمهء دوم سدهء يازدهم هجرى ، در پى رويكرد گسترده به حديث ، شروح متعدّدى بر كتاب الكافى نگاشته شده است . از جملهء اين شروح ، شرح ملّا صالح مازندرانى ( م 1086 ) از علماى نامىِ قرن يازدهم است . اين شرح ، شيوه و اسلوب خاص خود را دارد . رويكرد شارح در اين شرح ، عقلى - نقلى است ، هر چند به دليل فضاى علمى آن عصر و تعليمات مجلسى اوّل ، جنبهء عقلى آن ، پررنگ‌تر\r\n\r\n","description":"","footnote":"","page_name":" 20 ","page_number":28},
  {"content":"\r\n\r\nاست . بايد گفت كه شرح ايشان سرشار از قواعد و نكات فقه الحديثى است . شناخت روش وى در اين شرح ، بسيار مفيد و قابل استفاده است . بررسى جايگاه علمى و روش‌شناسى اين شرح و نيز تبيين چگونگى فهم و استخراج قواعد فقه الحديثى مازندرانى ، يك ضرورت تحقيقى است . نگاه جامع به احاديث ، توجّه به نكات ادبى و تكيه بر آيات ، از ويژگىهاى خاص اين شرح است . البته شرح ملّا صالح ، چون با تعليقهء علّامه شعرانى همراه است ، بر كمال آن افزوده و از اين رو ، ويژگىهايى متفاوت از شرح ملّا صدرا و علّامه مجلسى دارد و از آن جا كه قلم آن ، فلسفى و سنگين نيست ، بر شرح ملّا صدرا برترى دارد . اين رساله را خانم زهرا صرفى و با راهنمايى آقاى دكتر محمّد على لسانى فشاركى ، در دانشگاه تربيت مدرس ، در سال 1385 ، نگاشته است .\r\nاين نوشته ، در چهار فصل تنظيم شده است . در فصل اوّل ، نماى كلّىِ روزگار شارح ، به تصوير كشيده شده تا با شناخت موقعيت اجتماعى شارح و زمان و مكان حيات وى ، بهتر بتوان با متن و شرح آن ، آشنا شد ؛ زيرا شناخت زمان و مكان و موقعيت و شخصيت و معلومات شارح در نوع نگارش وى بسيار تأثيرگذار است . در فصل دوم ، به بيان احوال و آثار ملّا صالح پرداخته مىشود و ضمن بيان زندگى ، تحصيلات ، اساتيد و شاگردان و تأليفات وى ، به عظمت علمىاش مىتوان پى برد . در بخش ديگر از اين فصل ، به مباحثى چون جايگاه شرح‌نويسى ، شرح ملّا صالح ، مصادر آن ، ديدگاه ديگران و كارهاى انجام شده براى احياى اين كتاب اشاره مىشود .\r\nپس از فراهم آمدن اين مقدّمات ، در فصل سوم ، روش فهم و شرح احاديث تبيين مىگردد و به مباحثى چون : بررسى سند ( جرح و تعديل ، نكات رجالى ، منابع رجالى و . . . ) چگونگى فهم متن ( اثبات متن ، استناد به ادبيات عرب ، توجّه به قرائن ) ، استناد به آيات ، بهره‌گيرى از عقل ، و طرح مباحث عقلى و نقلى مىپردازد . در نهايت ، فصلى نيز به بيان جايگاه آن اختصاص يافته كه در آن ، به اجمال ، از اثرپذيرى اين شرح از\r\n\r\n","description":"","footnote":"","page_name":" 21 ","page_number":29},
  {"content":"\r\n\r\nشروح گذشته و اثرگذارى آن بر شروح بعدى ، سخن به ميان مىآيد .\r\nدر اين گزارش و تحليل ، افزون بر تبيين نكات مهم رساله و تلخيص مطالب مهم فصول ، در پايان ، پس از جمع‌بندى و نتيجه‌گيرى از كتاب ، پيشنهادها و اشكال‌هاى احتمالى ، مطرح شده‌اند . لازم به يادآورى است كه گزارش اين رساله ، توسّط آقاى ابراهيم صالحى انجام گرفته است .\r\n\r\n4 . بررسى مورد صدور احاديث كتاب « الكافى »\r\nپژوهشى است در بارهء مسائل مربوط به مورد صدور احاديث و جايگاه و اهميت آن در حديث‌پژوهى و بررسى موضوعات مورد صدور احاديث الكافى . نويسندهء اين رساله ، جناب آقاى محمّدجعفر شهروزى است كه پايان‌نامهء كارشناسى ارشد خود را با راهنمايى دكتر مهرداد صفرزاده و مشاورهء دكتر سيد عادل نار على در تيرماه 1382 در دانشكدهء ادبيات و علوم انسانى دانشگاه رازى كرمانشاه ، دفاع كرده است .\r\nاين رساله ، در پنج فصل تنظيم گشته كه چهار فصل اوّل آن ، جنبهء مقدّمهء رساله دارد تا اين كه وارد بحث اصلى كه بررسى مورد صدور احاديث كتاب الكافى است ، بشود .\r\nبه همين منظور ، فصل اوّل را به كلّيات حديث و فقه الحديث ( دراية الحديث ) و مباحث مربوط به آنها اختصاص داده و اصطلاحات مطرح شده در رسالهء خويش را در اين فصل توضيح داده است . در فصل دوم ، اصطلاح مورد صدور حديث ، اهميت شناخت آن ، آثار و كتب نوشته شده در بارهء آن و فوايد آن را بيان نموده است . فصل سوم كه به اعتقاد نويسنده ، يكى از مهم‌ترين فصول اين پژوهش است ، با عنوان « مباحث مورد صدور حديث » مطرح شده است . وى در ضمن دسته‌بندىهاى موضوعات مورد صدور و بررسى اعتبار مورد صدور احاديث ، به مطالب بكر و ارزنده‌اى اشاره كرده است .\r\nدر فصل چهارم ، رابطهء مورد صدور احاديث ، با اسباب نزول قرآن را بر رسيده و\r\n\r\n","description":"","footnote":"","page_name":" 22 ","page_number":30},
  {"content":"\r\n\r\nدر خلال آن ، شباهت‌ها و تفاوت‌هاى اين دو را بيان نموده است . فصل پنجم - كه آخرين فصل رساله است - ، ابتدا معرّفى مختصرى از مرحوم ثقة الاسلام كلينى رحمه الله و كتابش الكافى است و سپس موضوعات مورد صدور احاديث الكافى را بررسى نموده است . پايان‌نامه را آقاى على نجفىنژاد ، گزارش و تحليل نموده است .\r\n\r\n5 . بررسى احاديث باب « حركت و انتقال » در « الكافى »\r\nيكى از باب‌هاى كتاب توحيد اصول الكافى به حركت و انتقال اختصاص يافته و كلينى در اين باب ، ده روايت را نقل مىكند . عنوان اين باب هر چند عام و كلى به نظر مىرسد ، تا جايى كه گمان مىرود در بارهء حركت آسمان‌ها يا زمين و يا انسان‌هاست ، امّا با بررسى روايات باب به دست مىآيد كه در باب حركت و انتقال خداوند از جايى به جايى و حضور خداوند است . تحقيق زير ، بررسى احاديث باب حركت و انتقال از كتاب الكافى است كه متن و ترجمهء حديث از الكافى ( جلد اول ، باب توحيد ) گرفته شده و براى شرح آن ، به كتاب‌هاى الوافى ، مرآة العقول و المفيد مراجعه شده و از شرح بعضى از احاديث كه در كتاب الكافى آورده شده نيز استفاده شده است .\r\nاهمّيت بررسى روايات اين باب در توصيف بارى تعالى و چگونگى حضور حضرت حق در ميان موجودات و قرب و بُعد وى بويژه در ميان انسان‌ها و پاسخ به شبهات مربوط به آن است . روند ذكر روايات در « كتاب التوحيد » پس از ذكر كتاب فضل علم و مذمّت جهل ، تبيين چگونگى عالم ، مانند حدوث و شيئيت ، نفى مكان و نسبت ، ابطال رؤيت و جسم و جسمانيت و بيان صفت ذات و حدوث اسما و بيان معانى اسماى الهى و اشتقاقات آن است . از اين رو ، جايگاه اين باب در توصيف نفى حركت و جا به جايى خداوند ، اهميت به سزايى دارد . به همين دليل ، نخستين روايتى كه كلينى ذكر مىكند ، در پاسخ به شبههء گروهى است كه گمان مىكنند خداوند ، به آسمان دنيا نزول مىكند و امام كاظم عليه السلام توضيح مىدهد كه خداوند به آسمان دنيا نازل\r\n\r\n","description":"","footnote":"","page_name":" 23 ","page_number":31},
  {"content":"\r\n\r\nنمىشود و احتياجى به نزول هم ندارد و براى حضرت حق ، نزديكى و دورى معنا ندارد و نزول هم معنايى ندارد ؛ چون خداوند در همه جا حضور دارد . او به چيزى احتياج ندارد ؛ بلكه اين موجودات هستند كه به او نيازمندند .\r\nدر تحقيق موجود ، احاديث ، هم از نظر سند و هم از نظر متن ، بررسى شده‌اند كه در بررسى سند براى تشخيص نوع حديث از نظر صحيح ، حسن ، ضعيف و مجهول و . . .\r\nبه كتاب‌هاى جامع الرواة اردبيلى ، معجم الرجال آية اللَّه خويى و المفيد مراجعه شده و راويان مذكور در احاديث ، از نظر ثقه و غير ثقه ، مجهول و . . . مورد بررسى قرار گرفته‌اند . از نظر متن هم بررسى شده است كه اين احاديث ، چه ارتباطى با يكديگر دارند و آيا تعارضى بين احاديث وجود دارد يا خير ؟ در ضمن ، ارتباط آن احاديث با قرآن هم بررسى شده است . اين تحقيق را خانم ناهيد ايزدى ، با راهنمايى دكتر مجيد معارف ، در دانشكدهء اصول دين ، در سال 1383 ، نگاشته است . معرفى و گزارش پايان‌نامه را خود آقاى دكتر مجيد معارف ، قبول زحمت كرده است .\r\n\r\n6 . بررسى خوف و رجا در « قرآن » ، « نهج البلاغة » و « الكافى »\r\nيكى از آموزه‌هاى مهم اسلام ، مسئلهء « خوف و رجا » است . خوف و رجا ، دو صفت از صفات محموده‌اى هستند كه فضيلت آنها بسته به آن است كه انسان ، چگونه آنها را در راه طاعت و عبادت خداوند ، به كار گيرد و نفس را به آنها وا دارد و از معاصى و قصورات ، با خوف و رجا به آينده جلوگيرى كند . البته اين دو صفت ، در اشخاص ، متفاوت است . در اين رساله ، در بارهء جايگاه ، چگونگى و شرايط تحقّق آن ، نقش آن در سير و سلوك فردى و آثار و نتايج اخلاقى و اجتماعى اين موضوع از نظر شيعه و منابع دينى آن بخصوص قرآن ، نهج البلاغه و كتاب ارزشمند الكافى ، كاويده شده است .\r\nدر اين بين ، نويسنده ، از متون اخلاقى و تفسيرى نيز به خوبى بهره جسته و مطالب مفيدى در رسالهء خويش ارائه داده است . به عبارت ديگر ، اين رساله ، پژوهشى است\r\n\r\n","description":"","footnote":"","page_name":" 24 ","page_number":32},
  {"content":"\r\n\r\nدر بارهء مبانى نظرى و فوايد و مضرّات و راه‌كارهاى مسئلهء خوف و رجا با استفاده از متون دينى شيعه با محوريت قرآن ، نهج البلاغه و كتاب الكافى .\r\nنويسندهء اين رساله ، خانم سيده زهرا جورابچى ، دانشجوى دانشگاه آزاد اسلامى واحد تهران شمال است ، كه پايان‌نامهء دورهء كارشناسى ارشد خود را در گرايش علوم قرآن و حديث ، با راهنمايى دكتر على اصغر باستانى و مشاورهء دكتر محمّد غفرانى در 142 صفحه در زمستان 1383 ، تهيه و تنظيم و دفاع كرده است . اين رساله ، از پنج فصل تشكيل يافته است . مؤلّف در فصل اوّل ، پس از چكيده و مقدّمه ، به كليات موضوع ، همچنين در تبيين و توضيح عنوان رساله ، هدف ، روش تحقيق ، پيشينه و ضرورت پژوهش و منابع آن پرداخته است .\r\nدر فصل دوم ، به تبيين معناى خوف ، انواع و عناصر خوف و ارتباط ميان خوف و مشيت و درجات و مراتب آن بحث شده است و نكاتى در ثمرات و اوصاف خائفان آمده است .\r\nدر فصل سوم ، موضوع رجا را به لحاظ مفهوم و مصداق بررسى كرده و به نمونه‌اى از آيات و روايات در تبيين و توصيف آن ، اشاره كرده است . فصل چهارم ، در بارهء جمع خوف و رجا و دلالت و ضرورت جمع ميان آنهاست و در فصل پنجم ، به نتيجه‌گيرى از مجموع آيات و روايت پرداخته است .\r\nدر اين مقاله ، با ارائهء گزارشى از كليات اين رساله ، به شرح فصول و مباحث مهم در بارهء خوف و رجا ، با تكيه بر روايات بويژه كتاب الكافى پرداخته شده و ويژگىهاى رساله ، برشمرده شده است . نويسنده ، معتقد است كه تاكنون ، تحقيقى در حد پايان‌نامه در اين مضمون نگارش نيافته ، هر چند در كتب اخلاقى و تفسيرى ، به صورت پراكنده ، مطالبى در شرح موضوع بيان شده ، كه ايشان در خلال پنج فصل ، به اين مطالب پرداخته است . گزارش و تحليل مقاله نيز به عهدهء آقاى على نجفىنژاد بوده است .\r\n\r\n","description":"","footnote":"","page_name":" 25 ","page_number":33},
  {"content":"\r\n\r\n\r\n7 . جايگاه واقعى « الكافى » و نقد و بررسى « كسر الصنم » در « كتاب الحجّة »\r\nاين رساله ، گزارش و تحليل و پاسخى است به اشكالات آقاى سيد ابوالفضل برقعى بر بخش « كتاب الحجّة » الكافى .\r\nنويسندهء اين پايان‌نامه ، آقاى سرور حسينى ، يكى از دانشجويان مركز جهانى علوم اسلامى مدرسهء عالى امام خمينى است كه در گروه علوم قرآن و حديث تحصيل كرده و موضوع رسالهء خود را به شبهه‌هاى اعتقادى حديثى اين كتاب ، اختصاص داده است . در اين مقاله ، اين رساله معرفى شده و مختصرى از محتواى اين كتاب ، به دست داده شده است . در راستاى ديدگاه‌هاى منتقد به موضوع امامت ، سؤالاتى ، مطرح و پاسخ داده شده است . اين پايان‌نامه ، در 297 صفحه تنظيم شده و با روش كلامى و ادبيات جدلى ، نگارش يافته است . در اين تحقيق ، از 226 منبع استفاده شده و در داخل متن كتاب ، اين منابع ، به صورت پاورقى ، آدرس داده شده است . استاد راهنماى اين پايان‌نامه ، آقاى دكتر على نصيرى و استاد مشاورش حجّة الإسلام و المسلمين آقاى على كورانى است و در سال 1385 ش ، از آن دفاع شده است .\r\nاين رساله ، يك مقدّمه و چهار فصل دارد كه در مقدّمهء رساله ، به ضرورت ، هدف ، روش ، پيشينهء تحقيق و سير بحث پرداخته شده است . در فصل اوّل ، كلياتى در مورد معناى امامت از نظر لغت و اصطلاح و معناى امام در قرآن و نظر اهل سنّت و مسائلى در حوزهء مفهوم‌شناسى آن آمده است . در ادامه ، امامت را اصلى از اصول دين دانسته‌اند و نظر شخصيت‌هاى اسلامى را در اين مورد بيان كرده‌اند كه بعضى از آنها امامت را از اصول مذهب مىدانند . در پايان اين فصل نيز ، امامت را از نظر عقل و آيات قرآن اثبات كرده ، البته به صورت بسيار فشرده .\r\nدر فصل دوم ، به زندگى ، شخصيّت و آثار مرحوم كلينى ، تاريخ ولادت ، وفات ، اساتيد و شاگردان وى پرداخته و نكاتى در بارهء اين محدّث والامقام و جايگاه اين شخصيت بارز دنياى اسلام از نظر انديشمندان شيعه و اهل سنّت و مستشرقان ، بيان\r\n\r\n","description":"","footnote":"","page_name":" 26 ","page_number":34},
  {"content":"\r\n\r\nكرده است . در ادامه ، در مورد شيوهء نگارش ، منابع و استناد الكافى و . . . ، مباحثى مطرح كرده است . در پايان فصل دوم ، به تعريف حديث صحيح از ديدگاه متأخّران و متقدّمان و ميزان اعتبار احاديث الكافى از نظر اصوليون و اخباريون و برخى نقدها بر الكافى پرداخته است . در فصل سوم ، زندگىنامهء مؤلّف كسر الصنم را بررسى كرده كه بخشى از آن از خودنوشت مؤلّف كسر الصنم استفاده شده است . در اين فصل ، كتب و آثار و مذهب و عقيدهء وى معرّفى شده و در پايان ، عوامل انحراف او را بيان كرده است . در فصل چهارم ، به نقد و بررسى شبهات كسر الصنم در بارهء روايات « كتاب الحجّة » الكافى پرداخته است و نقدها و شبهاتى كه از اين مؤلّف بيان كرده ، همچون :\r\nاشكالاتى سندى برقعى به احاديث الكافى و نقد عقلى و روايى را با تفكيك ميان روايت صحيح از ديدگاه قدما و متأخّران و پاسخ‌هاى قرآنى و روايى ديگر ، جواب داده است . لازم به يادآورى است كه گزارش و تحليل مقاله ، توسط آقاى فتح اللَّه خدادادى انجام گرفته است .\r\n\r\n8 . قرآن در روايات « الكافى »\r\nاين رساله ، مربوط مىشود به پايان‌نامهء كارشناسى ارشد علوم قرآن و حديث خانم مرضيه بيريان ، كه به راهنمايى استاد دكتر مجيد معارف و مشاورهء استاد على اكبر غفارى در نيم‌سال دوم 79 - 78 در دانشكدهء اصول دين ، دفاع شده است . اين رسالهء 170 صفحه‌اى ، در چهار بخش اصلى سامان يافته كه مؤلّف در آن ، با بررسى روايت‌هاى قرآنى الكافى ، اعم از رواياتى كه در كتاب « فضل القرآن » آمده و يا روايات تفسيرى و تأويلى و . . . كه در فصول ديگر نقل شده ، در پى دستيابى به ديدگاه كلّى كلينى و روايات الكافى در ارتباط با قرآن از جنبه‌هاى مختلف است . در بخش اوّل در دو فصل ، شرح حال كلينى ، زندگى علمى وى ، تأليف الكافى و نوعى كتاب‌شناسى الكافى آمده است . در بخش دوم ، مؤلّف محترم ، سعى نموده است تا با بازخوانى\r\n\r\n","description":"","footnote":"","page_name":" 27 ","page_number":35},
  {"content":"\r\n\r\nدوبارهء روايات مربوط به جايگاه قرآن در الكافى ، احاديث ياد شده را طبق موضوع ، ذيل ده عنوان ، دسته‌بندى كند .\r\nبخش سوم ، با عنوان « تفسير و تأويل در روايات الكافى » شامل سه فصل است . در فصل اوّل ، در مورد معانى لغوى و اصطلاحى تفسير و تأويل و رابطهء بين اين دو ، مباحثى آمده است . در فصل دوم ، علاوه بر سير اجمالى بر تاريخ تفسير ، ذيل چهار عنوان ، به تعيين شيوهء تفسيرگويى ائمّه عليهم السلام با توجّه به احاديث الكافى پرداخته شده است . در فصل سوم ، در بارهء سير تأويل سخن رفته و نمونه‌هايى از روايات تأويلى الكافى ، تحت چهار عنوان ارائه شده است . به انتهاى اين بخش نيز دو فهرست از احاديث تفسيرى و تأويلى در الكافى ، اضافه شده است . در بخش چهارم ( بخش آخر رساله ) ، ضمن سه فصل ، در بارهء بحث تحريف قرآن و احراز يا عدم احراز آن در روايات الكافى ، بحث شده است .\r\nدر اين بخش ، علاوه بر بحث‌هاى مقدّماتى ، به طرح برخى اشكالاتى كه از سوى اهل سنّت به الكافى وارد شده نيز پرداخته و پاسخ‌هايى داده شده است . در آخر بخش نيز تعدادى از روايات موجد شبهه ، از نظر سندى ، بررسى و اخبار ضعيف و مخدوش بودن آنها نشان داده شده است . گزارش ، تحليل و تكميل اين رساله را آقاى حسن پوراسماعيلى به عهده داشته است .\r\n\r\n9 . تصحيح و تحقيق كتاب العقل و الجهل از نسخهء خطى كتاب « الشافى فى شرح اصول الكافى » ، ملّا خليل قزوينى\r\nاز جمله شروح و تعليقاتى كه بر كتاب شريف الكافى ، تأليف ثقة الإسلام كلينى نگاشته شده ، دو شرح فارسى و عربى به نام‌هاى : الصافى فى شرح الاصول الكافى و الشافى فى شرح الاصول الكافى ، تأليف ملّا خليل بن الغازى القزوينى ( م 1098 ق ) است . شرح فارسى آن در سال 1332 ق ، در هند به چاپ رسيده است ؛ ولى شرح عربى آن تاكنون\r\n\r\n","description":"","footnote":"","page_name":" 28 ","page_number":36},
  {"content":"\r\n\r\nبه چاپ نرسيده و همچنان مخطوط در كُنج كتاب‌خانه‌ها باقى مانده است . اين رساله ، در مقطع كارشناسى ارشد رشتهء علوم قرآن و حديث ، دفاع شده كه به تصحيح و تحقيق « كتاب العقل والجهل » توسط خانم نفيسه شبيرى انجام و نگارش يافته و آقاى دكتر محمّد على مهدوىراد ، آن را راهنمايى كرده است .\r\nاز آن جا كه كتاب ارزشمند الشافى ، مبناى تحقيق قرار گرفته ، در اين مقاله ، سعى شده تا گزارش كوتاهى از اين كار ارائه شود . از آن جايى كه ملّا خليل قزوينى ، مسلك اخبارى داشته ، لذا انگيزهء خود را در تأليف اين كتاب ، وجود اشكالاتى در برخى از شروح الكافى مىداند كه به زعم وى ، منشأ آن ، ورود برخى آراى فلاسفه و معتزله به حوزهء علوم حديث است . به همين جهت ، وى تلاش مىكند كه با اعتماد به دسته‌اى از آيات قرآن و بدون بهره‌گيرى از استدلالات عقلى ، به تفسير معانى حديث و برخى متشابهات آيات بپردازد .\r\nاز ويژگىهاى اين شرح ، تفسير آيات قرآن كريم و روايات اهل بيت عليهم السلام با منهج كلامى است ، كه شارح علّامه ، توانسته از اين طريق ، به نتايجى در خصوص اثبات امامت امير المؤمنين عليه السلام و ائمّهء معصوم عليهم السلام نائل شود . از جمله ويژگىهاى اين كتاب ، شرح و توضيح لغات غريبه ، ضبط صحيح اسما ، اماكن ، روات و . . . ، شناسايى برخى رجال سلسله سند و نسخه‌شناسى است . شايان ذكر است كه نسخه‌هاى گوناگونى از اين كتاب ، در دسترس است كه در اين تحقيق ، از دو نسخهء معتبر استفاده شده است :\r\nيك . نسخه‌اى كه دو بار در حضور شارح ، با نسخهء او سماع و مقابله شده است . از ديگر مزاياى اين نسخه ، وجود حواشى بسيار عالمانه‌اى از برخى شاگردان شارح است ؛ دو . نسخهء اهدايى شارح ، به دارندهء كتاب .\r\nدر اين تحقيق ، علاوه بر تطبيق اين دو نسخه با يكديگر و مشخص نمودن موارد اختلاف ميان آنها ، حواشى موجود در اين نسخ نيز در پاورقى درج شده و به همراه متن اصلى ، به استخراج منابع و مآخذ آن پرداخته شده است . از ويژگىهاى ديگر اين\r\n\r\n","description":"","footnote":"","page_name":" 29 ","page_number":37},
  {"content":"\r\n\r\nاثر ، تغيير شكلى كتاب از حالت شرح مزجى ، به گونهء متن و شرح است . زحمت گزارش و تحليل اين پايان‌نامه نيز به عهدهء آقاى فتح اللَّه خدادادى بوده است .\r\n\r\n10 . بررسى تطبيقى و تحليلى « صحيح البخارى » و « الكافى »\r\nاين رساله ، نوشته‌اى است گزارش‌گونه از پايان‌نامهء آقاى ناصر صادقيان كه براى كارشناسى ارشد در رشتهء علوم قرآنى و حديث در دانشكدهء علوم انسانى دانشگاه كاشان ، دفاع شده است . اين مجموعه را نويسنده ، ارديبهشت ماه 1384 ، به رشتهء تحرير درآورده است . استاد راهنماى اين پايان‌نامه ، دكتر پرويز رستگار جزى است .\r\nاين پايان‌نامه ، با چكيده و فهرست و مقدّمه شروع مىشود و با فهرست منابع و چكيده‌اى به زبان انگليسى ، پايان مىيابد كه مجموعاً 197 صفحه است . اين رساله ، به سه موضوع اصلى ، قابل تقسيم است :\r\n1 . كلينى و كتاب او الكافى ؛ 2 . بخارى و كتاب او صحيح البخارى ؛ 3 . مقايسهء الكافى و صحيح البخارى و بررسى نقاط قوّت و ضعف اين دو .\r\nنويسنده ، مباحث خود را در پنج فصل آورده است . در اين مقاله ، سعى شده با گزارش از يك پايان‌نامه در موضوع « بررسى تطبيقى و تحليلى صحيح البخارى و الكافى » ، مسائل حديثى اين دو كتاب ، شرح داده شوند . در اين گزارش ، به موضوعاتى همچون : بيوگرافى كلينى و بخارى ، شرايط سياسى - اجتماعى دوران اين دو شخصيت ، معرفى آثار هر دو ، ديدگاه علماى اسلامى در مورد اين دو شخصيت ، معرفى بخش‌هاى مختلف الكافى و صحيح البخارى ، بيان نقاط مشترك و نقاط قوّت و ضعف هر كدام در مقايسه با ديگرى پرداخته و در آخر ، اشاره‌اى به برخى از كاستىها و بايستگىهاى اين پايان‌نامه شده است . همانطور كه از عنوان به دست مىآيد ، مطالب اين نوشته ، صرفاً گزارشى است تحليلى از پايان‌نامه ، هر چند در پايان گزارش ، به توصيف و بيان نقاط قوّت و ضعف اين پايان‌نامه نيز اشاره شده است . گزارش اين پايان‌نامه را جناب آقاى محسن ابراهيمى ، به عهده گرفته است .\r\n\r\n","description":"","footnote":"","page_name":" 30 ","page_number":38},
  {"content":"\r\n\r\n\r\n11 . عقل در اصول « الكافى »\r\nيكى از پژوهش‌هاى محورى در الكافى كه چندين رساله و مقالات فراوان را به خود اختصاص داده ، جايگاه عقل در فرهنگ شيعه است . يكى از اين رساله‌ها ، پايان نامهء سركار خانم زهرا اللَّه بداشتى كه با راهنمايى استاد دكتر على اللَّه بداشتى ، سامان يافته است . بدون شك در منابع اسلام و در انديشهء شيعى ، « عقل » از جايگاه بلندى برخوردار است . قرآن كريم ، به صورت‌هاى گوناگون ، بر سنديت و حجّيت عقل در معارف الهى ، صحّه گذاشته و بر تعقّل و تفكّر در نظام آفرينش ، تشويق و تأكيد كرده است . گاهى در بارهء يك موضوع ، آيات متعدّدى مىتوان يافت كه انسان را به تعقّل و تفكّر ، دعوت نموده‌اند . از ديدگاه قرآن ، كسانى كه از انديشهء خود سود نمىبرند ، به عنوان بدترين جنبندگان به حساب مىآيند : « بدترين جنبندگان ، كسانى هستند كه كر و گنگ‌اند و انديشه نمىورزند » . « 1 » در جاى ديگر ، پس از طرح يك مسئلهء دشوار و دقيق توحيدى ، يادآور مىشود ، آنان كه اهل تعقّل نيستند ، گرفتار نوعى پليدىاند و مىفرمايد : « هيچ كس را نرسد كه جز با اذن خدا ايمان آرد و بر آنان كه عقل خويش را به كار نمىبندند ، پليدى قرار مىدهد » . « 2 » اصولًا منطق قرآن ، منطق دليل و برهان است و همه جا از صاحبان عقايد مىخواهد تا براى اثبات عقيدهء خود برهان آورند و خود نيز بر دعاوى خويش اقامهء برهان مىكند .\r\nاگر كسى به كتاب‌هاى حديث شيعه رجوع نمايد ، به روشنى به اين نكته پى خواهد بُرد كه در مكتب اهل بيت عليهم السلام ، عقل و استدلال عقلى ، در معارف الهى ، جايگاه مهمى دارند . آن بزرگواران ، با در نظر گرفتن سطح آگاهى و قدرت ذهن و ورزيدگى فكر مخاطبان ، در بياناتشان از روش‌هاى مختلف استدلال ( برهان ، جدل و خطابه ) استفاده\r\n\r\n\r\n","description":"","footnote":"\r\n( 1 ) . سورهء انفال ، آيهء 22 .\r\n( 2 ) . سورهء يونس ، آيهء 100 .\r\n","page_name":" 31 ","page_number":39},
  {"content":"\r\n\r\nنموده‌اند و همين مسئله ، سبب شده كه تفكّر شيعى در مسير تفكّر عقلى و فلسفى هدايت شود و فيلسوفان شيعه ، با الهام گرفتن از معارف بلند احاديث ائمّهء اهل بيت عليهم السلام فلسفهء الهى را بارورتر و بالنده‌تر سازند .\r\nيكى از آثار مهم حديثىاى كه از منابع معتبر و دست اوّل شيعه به حساب آمده و اكثر احاديث آن را محدّثان شيعه ، صحيح و حسن دانسته‌اند و مستند فكرى خويش در اصول اعتقادى قرار مىدهند ، كتاب شريف الكافى است كه آن را عالم برجسته و مورد اطمينان ( ثقه ) شيعه ، محمّد بن يعقوب كلينى ، گردآورى كرده است . وى در اين كتاب ، باب اوّلش را به شناخت عقل و جايگاه آن در معرفت نظرى و حكمت عملى اختصاص داده است و حتّى آن را بر كتاب ايمان ، مقدّم داشته است ؛ چرا كه پايگاه ايمان ، مخاطب خداوند و مدار ثواب و عقاب در شريعت اسلام ، عقل است . در اين رساله - كه به صورت مقاله‌اى كوتاه ، گزارش شده - معناى عقل ، حجّيت ، مراتب و ثمرات عقل ، از جنبهء حكمت نظرى و حكمت عملى ، با تكيه بر احاديث شريف الكافى ، بررسى شده است . بنا بر اين ، از نظر نويسنده ، عقل در روايات الكافى ، به عنوان يك موهبت الهى ، معرفى شده است كه همهء خيرات علمى و عملى و مراتب كمال انسانى ، با آن به دست مىآيد . گزارش و تحليل پايان‌نامه ، به عهدهء دكتر على اللَّه بداشتى بوده است .\r\n\r\n12 . مفهوم عقل در « كتاب العقل و الجهل » اصول « الكافى » با تأكيد بر « شرح اصول الكافى »\r\nهمانطور كه اشاره كرديم ، يكى از پژوهش‌هاى محورى در اصول الكافى كه چندين رساله و مقاله‌هاى فراوان را به خود اختصاص داده ، جايگاه عقل در فرهنگ شيعه و بويژه در روايات الكافى است . كتاب عقل و جهل كه مورد بحث در اين رساله است ، در چاپ‌هاى امروزى ، 36 حديث دارد . 34 روايت از اين مجموعه در چاپ‌هاى\r\n\r\n","description":"","footnote":"","page_name":" 32 ","page_number":40},
  {"content":"\r\n\r\nاصلى و قديمى موجودند و دو روايت آخر اين كتاب ، در اكثر نسخه‌ها ذكر نشده‌اند و تنها در دو نسخهء خطّى مربوطه به سدهء دهم هجرى يافت مىشود ، و مضمون اين دو روايت با احاديث ديگر اين كتاب موافق است .\r\nدر اين مقاله ، گزارش نسبتاً جامعى از رسالهء كارشناسى ارشد آقاى اباذر جعفرى ارائه شده است و سعى بر اين بوده تا منظور اصلى وى در همهء بخش‌ها به خواننده ، منتقل شود . اين اثر ، از اين جهت كه با نگرش فقه الحديثى ، نگاه مستقيمى به روايات معصومان عليهم السلام در زمينهء عقل داشته و اين روايات را در ابعاد مختلف ، مورد بررسى قرار داده ، در نوع خود ، قابل توجه است ؛ زيرا در آثار مشابه ، هيچ يك با اين گستردگى ، مسئلهء عقل را مورد توجّه قرار نداده‌اند و در برخى موارد ، ديدگاه‌هاى خاص عرفانى يا اخلاقى بر آثار ، حاكم بوده و جنبهء فهم حديث‌شناسانه ، كم‌رنگ شده است . از اين رو ، رسالهء حاضر ، اين امتياز ويژه را دارد كه در حجمى وسيع ، به موضوع عقل در ابعاد مختلف از نگاه روايات پرداخته و توانسته به يك ديدگاه نسبتاً مقبول در مجموع روايات كتاب عقل و جهل اصول الكافى با نگاه به شرح ملّا صدرا ، بر اين روايات داشته باشد و از طرفى ، به برخى جنبه‌هاى اخلاقى و فلسفى و معرفتى عقل كه به نوعى در روايات مطرح شده است نيز بپردازد . از نظر ملّا صدرا ، عقل مورد نظر روايات ، يك حقيقت واحده است كه مراتب و مراحل گوناگون دارد و هر مرتبه‌اى ، اوصاف ويژهء خود را داراست و در روايات ، به اين مراحل ، اشاره ، و احكام و محمولاتى خاص براى هر مرحله ، ذكر شده است . برخى روايات ، به مرتبهء اعلى و نهايى عقل اشاره دارند و برخى ديگر ، به مراحل نازل‌تر و ضعيف‌تر و در چند روايت نيز منظور از عقل ، نفس انسانى و مراحل رشد عقل نظرى است .\r\nاين گزارش ، در قالب يك مقدّمه و هفت فصل ارائه شده و در پايان ، خلاصه‌اى از تمام مطالب و نتيجهء به دست آمده از آن آمده است . مجموع مطالب اين پايان‌نامه ، به ترتيب زير ارائه شده است : فصل اوّل : كليات تحقيق ، شامل موضوعاتى چون : بيان\r\n\r\n","description":"","footnote":"","page_name":" 33 ","page_number":41},
  {"content":"\r\n\r\nمسئله ، سؤال تحقيق ، هدف تحقيق ، مشكلات و محدوديت‌ها ، پيشينهء تاريخى ، و روش تحقيق ؛ فصل دوم : مفهوم عقل در لغت ، شامل : وجه تسميهء عقل ، و واژه‌هاى مترادف و متضاد عقل ؛ فصل سوم : معانى اصطلاحى عقل ، شامل : معانى عرفى عقل ، اطلاقات عقل در علوم مختلف ، عقل مذكور در روايات و عقل در قرآن كريم ؛ فصل چهارم : تاريخچهء بحث عقل ، شامل : ديدگاه اهل سنّت و ديدگاه شيعه و حكماى اسلامى ؛ فصل پنجم : مفهوم عقل در روايات ، شامل : مفهوم عقل روحانى ، مفهوم عقل انسانى ، كاركردهاى نظرى عقل و كاركردهاى عملى عقل ؛ فصل ششم : مفهوم عقل در « كتاب العقل و الجهل » نزد ملّا صدرا ؛ فصل هفتم : جمع‌بندى نهايى و نتيجه‌گيرى . در ضمن ، آقاى مهدى پوراسماعيلى ، زحمت گزارش و تحليل پايان‌نامه را به عهده گرفته است .\r\n\r\n13 . نگاهى به روايات كتب اربعه با تكيه بر كتاب « الكافى » كلينى\r\nاين رساله ، در يك مقدّمه و دو بخش و يك خاتمه ، به صورت پايان‌نامهء كارشناسى حوزه‌اى ، در 279 صفحه و با راهنمايى استاد حجة الاسلام والمسلمين آقاى دكتر احمد عابدى ، در مركز مديريت حوزهء علميه قم ، نگارش و دفاع شده است . در نگارش اين رساله كه در بارهء كتب اربعه و پاسخ به شبهاتى است كه در بارهء اين كتب ( بويژه كتاب الكافى ) آمده ، سعى شده است تا هر چه بيشتر ، از اقوال و آراى صاحب‌نظران شيعه استفاده شود . در نقل اقوال و ادلّهء اصحاب ديدگاه‌ها ، در آغاز ، هر يك از اين طوايف و مخالفان آنان بيان شده ، و در ادامه ، ادلّهء آنان و نظرايه هاى ديگر محقّقان در اين باره ، بررسى شده است .\r\nبىگمان مىتوان گفت كه روايات كتب اربعه ، گزيدهء اصول چهار صدگانهء عصر ائمّه عليهم السلام است و نزد همهء اصحاب مسلك‌ها و ديدگاه‌هاى شيعه ، هر چند با ضوابط\r\n\r\n","description":"","footnote":"","page_name":" 34 ","page_number":42},
  {"content":"\r\n\r\nمختلف ، از اعتبار و قداست خاصّى برخوردار است ، گرچه محدودهء عمل آنان در خصوص روايات اين كتب ، متفاوت و گوناگون است و حكم به اتّحاد عمل بين آنان و موافقان بويژه در حجّيت خبر واحد در مورد تمام آنچه كه نزد هر يك از دو طرف ، معتبر بوده ، مشكل است .\r\nاز سوى ديگر ، مشهور در بين علماى شيعه ، اين است كه شهادت شخص عادل يا ثقهء واحد در توثيق راوى حديث ، در اخبار احكام ، كافى است ؛ ولى جماعتى ، مانند سيد مرتضى علم الهدى ، نسبت به استناد به خبر واحد ، سختگيرى كرده و تصريح نموده‌اند كه حجيّت ، منحصر است به حديثى كه راويان آن ، به واسطهء يك عادل و بلكه دو شخص عادل ، توثيق گردد و اين مسلك ، به آن جهت از سوى نويسنده نقد شده كه بر خلاف طريقهء معمول در بين عقلاست . آنان در امور معاش و معاد خود به هر خبر مورد وثوق ، از هر راهى كه وثوق و اطمينان خبرى براى آنان حاصل گردد ، اعتماد مىكنند . بنا بر اين ، وجهى نيست كه حجيّت را به صحيح اعلايى ، يا به مطلق صحيح يا به اضافهء آن حسن و يا حتى به موثّق ، منحصر نمود . وقتى حصول اطمينان براى حجّيت خبر ، كافى بود ، برخى از شرايط ( مثل عقل و ضبط ) ، از لوازم اطمينان محسوب مىشود و برخى ديگر از آنها ( مانند : بلوغ ، اسلام ، ايمان و عدالت ) هم نوعاً در حصول اطمينان دخالتى ندارند ؛ چون از خبر بچّهء مميّز ، غير امامى ، غير عادل و . . .\r\nنيز گاه اطمينان به وجود مىآيد ، چنانچه عمل به خبر امثال سكونى - كه از عامه - و اسحاق بن عمار - كه از فتحيه است - در بين علما رايج است .\r\nنكتهء ديگر ، اظهار نظر غير منصفانه برخى از نويسندگان در خصوص روايات الكافى است كه از برخى صاحبان انديشه تفريطى ، حكايت شده است كه آنان كلينى را به بىمبالاتى متّهم نموده و به اين طريق ، روايات اين كتاب را مورد مناقشه قرار\r\n\r\n","description":"","footnote":"","page_name":" 35 ","page_number":43},
  {"content":"\r\n\r\nداده‌اند و گروهى از افراد مغرض ، اظهار مىدارند كه كلينى ، كاسبى بوده كه در بغداد مىزيسته و هر خبرى را از هر كسى مىشنيده در دفترى گرد مىآورده . . . و بدين وسيله ، كتاب الكافى را به رشتهء تحرير در آورده است . اين شبهه در بارهء كلينى و كتاب او ، نسبت غير محقّقانه و غير منصفانه است و نه با واقعيت تاريخ زندگى مرحوم كلينى و هويت كتابش مناسبت دارد و نه آن صغرا و كبراى آن نتايج غلط را به دنبال خواهد داشت ؛ چون ناديده گرفتن شخصيّت علمى كلينى و پايين آوردن موقعيّت او تا مرحلهء يك كاسب ، بىتوجّهى به واقعيت و تحريف آن است ؛ زيرا طبق اعتراف نجاشى ، او از يك سو ، رئيس شيعه در شهر رى بوده و تنها مدّت كوتاهى در اواخر عمرش به بغداد رفته است و از سوى ديگر ، دانشمندى بوده كه از محضر علما و محدّثان بزرگى ، مانند : على بن ابراهيم قمى ، علم حديث و دانش دين فرا گرفته و نيز شاگردانى از قبيل ابن قولويه ، تربيت كرده است .\r\nدر مبحث سوم ، نويسنده ، برخى از شبهات مطرح شده در بارهء مضمون بخشى از روايات كتب اربعه را مطرح و پاسخ مىدهند . از جمله رواياتى كه به ظاهر با برخى از ضروريّات مذهب تشيّع مخالفت دارد ، مثل رواياتى كه در الكافى آمده كه طبق مضمون آنها ائمّهء منصوص از اهل بيت عليهم السلام سيزده نفرند يا رواياتى كه به ظاهر ، از وقوع تحريف در قرآن حكايت مىكنند كه خود بر پنج دسته‌اند و هر كدام را مستقلًا مطرح كرده و پاسخ مىدهد . گزارش و تحليل پايان‌نامه را آقاى عبدالكريم كيوان‌نژاد ، انجام داده است .\r\n\r\nتشكّر و سپاس\r\nگردآورى و گزارش و تحليل از رساله‌ها و پژوهش‌هاى الكافى ، در آستانهء برگزارى كنگرهء بزرگداشت ثقة الإسلام كلينى كه هم‌زمان با هزارمين سالگرد وفات وى انجام\r\n\r\n","description":"","footnote":"","page_name":" 36 ","page_number":44},
  {"content":"\r\n\r\nگرفته است ، بدون شك ، فراهم آمدن اين مجموعهء گسترده و غنى در بارهء اين محدّث عالىمقام ، بدون تلاش نويسندگان و محقّقان رساله و گزارشگران اين پايان‌نامه‌ها و همراهى دبير علمى اين كنگره ، جناب حجّة الإسلام والمسلمين مهدى مهريزى و پيگيرىهاى مجدّانهء حجة الإسلام والمسلمين سيدمجتبى صحفى و ديگر دست‌اندركاران اين همايش بزرگ ، امكان‌پذير نبود . از اين رو ، از همهء كسانى كه در به سامان رسيدن آن تلاش كرده‌اند ، جاى تشكر و قدردانى است . اميد است برگزارى و نشر اين آثار ، فرصتى را براى نقد و بررسى و جلب توجّه بيشتر به كاوش در حوزهء حديث و تكامل پژوهش‌ها فراهم سازد .\r\nسيّد محمّدعلى ايازى\r\n27 اسفند 1386\r\n\r\n","description":"","footnote":"","page_name":" 37 ","page_number":45},
  {"content":"\r\n . \r\n","description":"","footnote":"","page_name":" 38 ","page_number":46},
  {"content":"\r\n\r\n\r\nماهيت عقل از ديدگاه ملّاصدرا و علّامه مجلسى ،\r\nبا تأكيد بر شروح آنها بر اصول « الكافى » « 1 » عبدالحسين كافى\r\n\r\nچكيده\r\nعقل و تعقّل ، از جايگاه بلندى در منابع اصيل اسلامى برخوردار است . قرآن كريم در موارد متعدّدى ، آن را مورد توجّه قرار داده و در منابع شيعى ( بر خلاف منابع اهل سنّت كه در مهم‌ترين آنها كتاب و يا حتّى بابى به اين موضوع اختصاص نيافته ) ، توجّه خاصّى به عقل شده است ، تا جايى كه مهم‌ترين منبع روايى و معرفتى شيعه ، يعنى كتاب الكافى ، اوّلين بخش خود را به موضوع « عقل » اختصاص داده است ؛ امّا از آن جا كه معانى عقل در حوزه‌هاى مختلف ، گوناگون است و هر عالِمى ، معناى خاصّى براى آن در نظر گرفته ، بازشناسى معناى صحيح عقل از غير صحيح آن ، كارى بس دشوار است . از اين رو ، لازم است براى فهم معانى صحيح عقل ( بخصوص معانى در نظر گرفته شده از آن در روايات ) ، چاره‌اى انديشيده شود .\r\nبراى حلّ اين مشكل كتاب ، الكافى ، به همراه شرح‌هاى نوشته شده بر آن ، به عنوان منبع معيار در نظر گرفته شده‌اند كه از ميان اين شرح‌ها دو شرح علّامه مجلسى و\r\n\r\n\r\n","description":"","footnote":"\r\n( 1 ) . « ماهيت عقل از ديدگاه ملّا صدرا و علّامه مجلسى ، با تأكيد بر شروح آنها بر الكافى » ، عبد الحسين كافى ، پايان‌نامهء كارشناسى ارشد ، الهيات و معارف اسلامى ، گرايش فلسفه و كلام ، استاد راهنما : محمّد ذبيحى ، استاد مشاور : دكتر رضا برنجكار ، مركز تربيت مدرّس ، دانشگاه قم ، 1380 ( گزارش و تحليل : مهدى پوراسماعيلى ) .\r\n","page_name":" 39 ","page_number":47},
  {"content":"\r\n\r\nملّاصدرا ، از برجستگى خاصّى برخوردارند . اين دو عالمِ بزرگوار ، هر يك ، نمايندهء مكتب فكرى خاصّى هستند ، به همين خاطر ، به بررسى ديدگاه آنها دربارهء معانى عقل و چگونگى تطبيق اين معانى بر روايات الكافى ، پرداخته شده است . همچنين معانى شش‌گانه‌اى كه هر يك از اين دو عالم شيعى براى عقلْ در نظر گرفته‌اند ، به همراه چگونگى تطبيق آنها بر روايت ، مورد توجّه و ارزيابى قرار گرفته است .\r\nكليدواژه‌ها : عقل ، تعقّل ، شرح اصول الكافى ، مرآة العقول\r\n\r\nگزارش رساله\r\nهدف اصلى پايان‌نامهء حاضر ، با عنوان « ماهيت عقل از ديدگاه ملّاصدرا و علّامه مجلسى ، با تأكيد بر شروح آنها بر اصول الكافى » ، راه‌گشايى براى فهم بهتر از روايات معصومان عليهم السلام بويژه روايات گردآمده در « كتاب العقل و الجهل » الكافى دربارهء ماهيت و جايگاه عقل است . در كنار اين هدف اصلى ، اهداف ديگرى همچون شناخت ديدگاه دو تن از بزرگان شيعه ، يعنى علّامه مجلسى رحمه الله و ملّاصدرا رحمه الله دربارهء معانى عقل و چگونگى تطبيق اين معانى بر روايات الكافى ، مقايسه و داورى ديدگاه‌هاى اين دو بزرگوار و همچنين تأمّلى تازه در متون احاديث كتاب عقل و جهل الكافى نيز دنبال شده است .\r\nرويكرد عمدهء اين پايان‌نامه - كه در قالب يك مقدّمه و دو فصل و مجموعاً در 131 صفحه شكل گرفته است - ، بررسى و تحقيق دربارهء برداشت‌هاى ملّاصدرا و علّامه مجلسى دربارهء مفهوم عقل در روايات كتاب عقل و جهل الكافى است . از اين رو ، نويسنده در مقدّمه ، پس از تبيين موضوع و اهميت آن ، بيان پيشينهء تحقيق ، اهداف و چشم‌اندازهاى تحقيق ، طرح پرسش‌هاى اصلى و فرعى دربارهء ماهيت عقل و روش تحقيق و محدوديت‌هاى آن ، به جايگاه عقل در نزد قرآن كريم و روايات معصومان عليهم السلام و دانشمندان مسلمان پرداخته است . در ادامه نيز كاستىهاى عقل از نظر قرآن و روايات را مورد بررسى قرار داده و در پايان ، زندگىنامهء مختصر علّامه\r\n\r\n","description":"","footnote":"","page_name":" 40 ","page_number":48},
  {"content":"\r\n\r\nمجلسى رحمه الله و ملّاصدرا را آورده است .\r\nفصل اوّل اين پايان‌نامه ، با عنوان كلّى « معناى عقل » ، شامل اين مباحث است :\r\nمعناى لغوى عقل ، معناى اصطلاحى عقل ، معناى عقل از ديدگاه ملّاصدرا ، معناى عقل از ديدگاه علّامه مجلسى ، مقايسهء ديدگاه ملّاصدرا و علّامه مجلسى دربارهء معناى عقل ، نقاط اشتراك نظر علّامه مجلسى و ملّاصدرا در نقل معانى عقل ، نقاط اختلاف دو ديدگاه و نقد و بررسى هر يك از دو ديدگاه .\r\nفصل دوم نيز كه با عنوان اصلى « تطبيق ديدگاه ملّاصدرا و علّامه مجلسى بر روايات كتاب العقل و الجهل الكافى » نام‌گذارى شده ، شامل بررسى معانى شش‌گانهء عقل از ديدگاه ملّاصدرا و علّامه مجلسى است كه هر يك ، به تفصيل ، مورد بررسى قرار گرفته است .\r\n\r\nگزارشى از كار انجام شده روى رساله\r\nدر اين نوشتار ، بر آن بوده‌ايم تا گزارشى از اين رساله ، انجام دهيم ؛ امّا از آن رو كه هدف از اين گزارش ، ارائهء جنبه‌هاى مرتبط اين رساله با كتاب شريف الكافى بوده است ، قبل از ورود در مباحث رساله ، در ضمن مقدمه‌اى ، ابتدا مقايسه‌اى اجمالى بين مجامع روايى اهل سنّت و منابع حديثى شيعه با محوريت الكافى انجام داده‌ايم و بعد از آن ، شروح نگاشته شده بر الكافى را به طور اجمالى معرفى كرده‌ايم . سپس دو شرح علّامه مجلسى و ملّاصدرا را با يكديگر مقايسه كرده‌ايم و امتيازات هر يك را بيان نموده‌ايم .\r\nدر گزارش از رساله نيز سعى شده است تا حدّ امكان ، جنبه‌هاى مربوط به كتاب الكافى ، پررنگ‌تر گردد . از اين رو ، بخش‌هاى غير مرتبط ( همچون : زندگىنامهء ملّاصدرا و علّامه مجلسى كه در مقدّمهء رساله آمده‌اند ) در اين جا حذف شده‌اند .\r\nشيوهء تنظيم مطالب در فصل‌هاى گزارش نيز به گونه‌اى متفاوت با فصل‌هاى رساله\r\n\r\n","description":"","footnote":"","page_name":" 41 ","page_number":49},
  {"content":"\r\n\r\nآمده ، بدين صورت كه مطالب دو فصل رساله در گزارش ، به صورت چهار فصل ارائه شده‌اند ، به طورى كه در فصل اوّل ، تنها معناى عقل در لغت و اصطلاح بيان شده است ، بر خلاف فصل اوّل رساله كه در آن ، ديدگاه ملّاصدرا و علّامه مجلسى دربارهء معانى عقل نيز آمده بود .\r\nدر فصل دوم نيز تنها ديدگاه ملّاصدرا دربارهء معانى عقل و نحوهء تطبيق اين معانى با روايات كتاب عقل و جهل الكافى آمده است ، بر خلاف رساله كه در فصل دوم آن ، ديدگاه ملّاصدرا و علّامه مجلسى در يك فصل ( فصل اوّل ) و تطابق با روايات ، در فصل ديگرى ( فصل دوم ) آورده شده است . فصل سوم نيز شامل ديدگاه علّامه مجلسى دربارهء معانى عقل و چگونگى تطبيق اين معانى ، با روايات الكافى است .\r\nفصل چهارم نيز به نقد ديدگاه‌هاى ملّاصدرا و علّامه مجلسى ، اختصاص يافته است .\r\nهدف از اين تغيير ، آن بوده است كه اولًا ، از تكرار مطالب تا حدّ امكانْ كاسته شود ؛ زيرا فصل‌بندى رساله ، به گونه‌اى است كه مطالب ، به ناچار تكرار شده‌اند ؛ ثانياً ، چينش مطالب ، به گونه‌اى باشد كه خواننده ، دچار سر در گمى نگردد و مطالب گذشته را از ذهنْ نبرده باشد .\r\nلازم به يادآورى است كه مهم‌ترين منابع مورد استفاده در تنظيم اين گزارش ، عبارت‌اند از :\r\n1 . صحيح البخارى ؛ 2 . صحيح مسلم ؛ 3 . الذريعة إلى تصانيف الشيعة ( آقا بزرگ تهرانى ) ؛ 4 . شرح ملّاصالح مازندرانى بر الكافى ؛ 5 . مقاله « ده نكته دربارهء شرح اصول كافى ملّاصدرا » ، رضا استادى ، مجلهء علوم حديث ، شماره 13 ، پاييز 1378 .\r\n\r\nمقايسهء جايگاه عقل در مجامع روايى اهل سنّت و شيعه ، با محوريت « الكافى »\r\nاز آن جا كه فصل مميّز بين انسان و ديگر جانداران ، برخوردار بودن او از نيروى تعقّل است ، بايد گفت كه عقل ، از جايگاهى و الا و ارزشمند برخوردار است . از اين رو ،\r\n\r\n","description":"","footnote":"","page_name":" 42 ","page_number":50},
  {"content":"\r\n\r\nقرآن ، به عنوان مهم‌ترين منبع مورد استناد مسلمانان ، به عقل و تعقّل ، اهميّت خاصى داده و براى ترغيب به مراجعه به عقل ، و در سرزنش دورى از انديشيدن ، 49 بار مشتقّات مادهء عقل را به كار برده است و اين ، جداى از مواردى است كه از مشتقّات مادهء « فكر » استفاده شده است . با وجود اين ، متأسّفانه ، موضوع عقل و تعقّل در بين بسيارى از فرقه‌هاى مسلمانان ( بخصوص اهل سنّت ) ، مورد بىمهرى واقع شده و اهميّت آن ، چندان شناخته نشده است ؛ به همين خاطر ، در مجامع روايى اهل سنّت ، موضوع عقل ، چندان جايگاهى ندارد . به عنوان نمونه ، كتاب صحيح البخارى - كه يكى از صحيحين مورد اعتماد و احترام اهل سنّت و يكى از منابع اصيل آنان به شمار مىرود - ، با اين‌كه 97 كتاب ، شامل هزاران باب ، در موضوعات مختلف را در خود جاى داده ، هيچ كتاب و يا حتّى بابى را به موضوع عقل ، اختصاص نداده است . ديگر كتاب مهمّ اهل سنّت - كه همتاى صحيح البخارى دانسته شده - ، صحيح مسلم است كه با داشتن 54 كتاب و صدها باب در موضوعات مختلف و در پاره‌اى موارد كم اهمّيت ( همچون شعر و رؤيا ) ، هيچ كتاب يا بابى را به موضوع عقل اختصاص نداده است .\r\nاين بىتوجّهى به موضوع عقل در منابع اهل سنّت را نمىتوان به پاى نبود روايات در اين زمينه و يا اتّفاقى دانست ؛ بلكه اين مسئله ، ريشه در نوع تفكّرى دارد كه بر محدّثان اهل سنّتْ حاكم بود و آنان را از اين كار ، برحذر مىداشته است ؛ زيرا اين باور در بين آنان وجود دارد كه احاديث در باب عقل ، همگى ساختگى و دروغ‌اند ؛ « 1 » امّا در ميان محدّثان شيعه ، مسئله ، كاملًا متفاوت است ؛ زيرا با نگاهى به منابع اصيل روايى شيعه ، در مىيابيم كه در آنها عقل و تعقّل ، از جايگاه والايى برخوردار است . يكى از مهم‌ترين و معتبرترين نمونه‌ها در اين باره ، كتاب الكافى است كه مرحوم كلينى رحمه الله آن\r\n\r\n\r\n","description":"","footnote":"\r\n( 1 ) . به گفتهء مرحوم شعرانى ، مقدسى در كتاب الموضوعات ، چنين سخنى را آورده است ( ر . ك : شرح اصول‌الكافى للمازندرانى ، ج 1 ، ص 332 ) .\r\n","page_name":" 43 ","page_number":51},
  {"content":"\r\n\r\nرا در قرن چهارم هجرى ، جمع‌آورى كرده است . اين كتاب ، بر خلاف منابع روايى اهل سنّت كه هيچ جايگاهى را به موضوع عقل اختصاص نداده‌اند ، نه تنها كتابى را به اين موضوع اختصاص داده ، بلكه آن را در اوّل همهء كتاب‌هاى مجموعهء الكافى قرار داده است و اين كار را از روى اتفاق و يا سليقهء شخصى يا امورى از اين قبيل انجام نداده است ؛ بلكه با درايت و نكته‌سنجى ، به اين كار پرداخته است . شاهد اين مدّعا ، سخن مرحوم كلينى در ديباچهء كتاب الكافى است . ايشان مىنويسد :\r\nواوّل ما أبدا به وافتتح به كتابى هذا كتاب العقل و . . . إذ كان العقل هو القطب الذى عليه المدار و به يحتج وله الثواب و عليه العقاب ؛ « 1 »\r\nاين كتاب را با كتاب عقل و . . . شروع مىكنم ؛ زيرا عقل ، محورى است كه همهء مدار بر آن است و سود و زيان ثواب و كيفر ، متوجّه اوست .\r\nاين شيوهء باب‌بندى و ترجيح كتاب « عقل و جهل » بر ديگر كتاب‌ها ، مورد توجّه و تأييد برخى ديگر از محدّثان شيعه نيز واقع شده و محدّثان بزرگى همچون علّامه مجلسى و ملّا محسن فيض كاشانى ، مجامع بزرگ حديثى خود ( يعنى بحار الأنوار و الوافى ) را طبق آن ، باب‌بندى كرده‌اند . بر اين اساس ، مىتوان مرحوم كلينى رحمه الله را پايه‌گذار توجّه ويژه به عقل در نقل احاديث دانست كه ديگران هم به وى تأسّى كرده‌اند .\r\n\r\nنگاهى به شروح « الكافى »\r\nبيش از هزار و صد سال از تأليف كتاب شريف الكافى مىگذرد و به خاطر اهمّيت و ارزشى كه اين كتاب در بين عالمان شيعى داشته ، بيش از پنجاه تعليقه و شرح بر آن نوشته شده كه بيشتر آنها مربوط به سدهء يازده هجرى و پس از آن‌اند ؛ امّا از ميان اين همه شرح و تعليقه ، آنچه كه اكنون بيش از همه ، مشهورتر و مورد رجوع عالمان و\r\n\r\n\r\n","description":"","footnote":"\r\n( 1 ) . الكافى ، ج 1 ، مقدمه .\r\n","page_name":" 44 ","page_number":52},
  {"content":"\r\n\r\nمحقّقان است ، چهار شرح است كه عبارت‌اند از : 1 . شرح اصول الكافى ، نوشتهء ملّاصدرا ؛ 2 . شرح علّامه مجلسى مشهور به مرآة العقول ؛ 3 . شرح ملّاصالح مازندرانى ؛ 4 . شرح مرحوم فيض كاشانى معروف به الوافى .\r\nاز بين اين چهار كتاب ، شرح ملّاصدرا ، اوّلين شرح بر الكافى است كه شايد بتوان آن را بهترين شرح علمى و عقلانى نيز دانست . گرچه اين شرح ، همهء كتاب الكافى را در برنمىگيرد و تنها 503 حديث از مجموع بيش از 3700 حديث الكافى را شامل مىشود ( از مجموع هشت كتاب الكافى ، چهار كتاب « عقل و جهل » ، « فضل علم » ، « توحيد » و 110 باب از كتاب « الحجة » را شامل مىشود ) ، امّا جامعيت اين شرح ، از جهت دربرداشتن بررسى جنبه‌هاى مختلف متنى و سندى روايات و دقّت‌هاى عقلانى و مباحث علمى ، آن را از ديگر شروح ، متمايز ساخته است .\r\nالبته شروح ديگر نيز هر يك ، امتيازات ويژهء خود را دارند ، به عنوان مثال ، مرآة العقول مرحوم مجلسى ، از جهت اين كه دربرگيرندهء همهء مجموعهء اصول ، فروع و روضهء الكافى است و از بيانى نسبتاً ساده برخوردار است و مباحث پيچيدهء علمى را در بر نمىگيرد ، از ديگر شروح ، ممتاز شده است .\r\nشرح ملّا صالح مازندرانى نيز اين امتياز را دارد كه در آن ، تعبيراتى زيبا به كار رفته و اصطلاحات خاصّه در آن به كار گرفته نشده و در بردارندهء مطالب فقه الحديثىِ دقيق و قابل فهم براى عموم است . البته اين شرح ( بر خلاف شرح علّامه مجلسى ) ، تنها اصول و روضهء الكافى را شامل مىشود .\r\nشرح مرحوم ملّا محسن فيض كاشانى نيز گرچه ظاهراً شرح الكافى به تنهايى نيست و تمامىِ روايات كتب اربعه در آن جاى گرفته ، ولى چون شرح روايات الكافى را نيز در بردارد ، مىتوان آن را به عنوان يكى از شروح الكافى برشمرد . البته بايد گفت ، از اين جهت كه در هر باب ، همهء روايات مربوط به موضوع را جمع‌آورى كرده و دسترسى به روايات را آسان نموده و نكات مبهم روايات را نيز شرح كرده ، بسيار مفيد است .\r\n\r\n","description":"","footnote":"","page_name":" 45 ","page_number":53},
  {"content":"\r\n\r\n\r\nمقايسه بين شرح مرحوم مجلسى و شرح ملّاصدرا بر « الكافى »\r\nآثار برجاى مانده از هر يك از عالمان دينى ، محصول نوع ديدگاهشان به مسائل و گرايش فكرى و علمى آنان است . از اين رو ، اختلاف برداشت‌ها از متون دينى در بين عالمان دينى ، امرى اجتناب‌ناپذير و غير قابل انكار است . بنا بر اين اگر مىبينيم دو عالم دينى كه يكى گرايش فلسفى و عرفانى دارد و ديگرى مشى فقيهانه با پايبندى به ظاهر متون ، برداشتى متفاوت از يك حديث را با توجّه به اختلاف مبانى و روش استنباط و آگاهىهاى متفاوت پديد آورند ، اين امر ، كاملًا طبيعى است .\r\nبا اين ديدگاه ، اگر به سراغ دو شرح ملّاصدرا و علّامه مجلسى برويم ، مىبينيم كه نگاه اين دو عالم بزرگوار به احاديث ، تا چه اندازه ، مختلف و برداشت‌هاى آنان گوناگون است .\r\nاوّلين نكته‌اى كه در مقايسه بين اين دو اثر به چشم مىخورد ، اين است كه : علّامه مجلسى در بررسى روايات ، ابتدا متوجّه سند اين روايات شده و هر يك از روايات را در يكى از دسته‌هاى نام‌گذارى شده از سوى حديث‌شناسان - كه بيانگر ميزان اعتبار سندى روايت است - جاى مىدهد ، بدون اين كه به افراد ذكر شده در سند روايت ، اشاره كند و ميزان مقبوليت آنان را باز گويد . وى از مجموع 34 روايت « كتاب العقل و الجهل » الكافى ، سه حديث را صحيح ، سه حديث را موثّق ، هشت حديث را مرسل ، سه حديث را مجهول و پانزده حديث را ضعيف ارزيابى مىكند .\r\nامّا ملّاصدرا در بررسى اسناد ، به اين امر اكتفا نكرده است ؛ بلكه در بسيارى از موارد ، رجال ذكر شده در سند روايت را مورد بررسىِ رجالى قرار مىدهد و اقوال رجاليون را دربارهء آنها يادآور مىشود . مثلًا در بررسى سند روايت هشتم مىگويد :\r\nعلى بن محمّد بن عبد اللَّه ، ابوالحسن القزوينى القاضى وجه من أصحابنا ثقة فى الحديث عن إبراهيم بن إسحاق الأحمر ، قال العلّامة فى الخلاصة أبو إسحاق الأحمر النهاوندى ضعيف منهم فى دينه . . .\r\n\r\n","description":"","footnote":"","page_name":" 46 ","page_number":54},
  {"content":"\r\n\r\nاز سوى ديگر ، تفاوت ديدگاه اين دو شارح بزرگوار در شرح متن احاديث ، كاملًا به چشم مىخورد ؛ زيرا علّامه مجلسى ، تنها به توضيح لغات و بيان مسائل ادبى و شرح پاره‌اى از مطالب مبهم روايات و رفع تعارضات پرداخته است ، از اين رو ، ايشان مجموع 34 روايت كتاب عقل و جهل را در كمتر از هشتاد صفحه ، شرح كرده است ؛ امّا ملّاصدرا ، پس از توضيح مفرداتِ روايت و بيان مسائل ادبى موجود در روايت ، به بيان تفصيلى معارف باطنى پرداخته و در پاره‌اى موارد ، وارد مسائل فلسفى و عرفانى گشته و به موضوعاتى چون : كيفيت اتّحاد خداوند به صفت وحدت ، تحقّق عينيت صفات با ذات خدا ، مقادير افلاك ، اجرام فلكى ، و جداناپذيرى عقل از علم ، پرداخته است . به عنوان نمونه ، وى در شرح حديث دوازدهم كتاب عقل و جهل مىنويسد :\r\nوالحديث مشتمل على خطابات ذكر فى كلّ منها باباً عظيماً من العلم بعضها من العلوم الإلهية و بعضها من علم السماء و العالم و بعضها فى علم الفلكيات و بعضها فى علم الأكوان و المواليد و بعضها فى كائنات الجو و بعضها فى علم النفس و بعضها فى تهذيب الأخلاق و تطهير النفوس عن الرذائل و بعضها فى السياسات المدنية و بعضها فى المواعظ والنصايح و بعضها فى علم الزهد و ذمّ الدنيا . . . .\r\nوى همين حديث را در 22 فصل ، شرح داده است .\r\nوى همچنين تأويلاتى را كه در شرح احاديثْ به كار برده ، فراوان‌اند ، به عنوان مثال ، در فصل پنجم مربوط به شرح حديث دوازدهم ، دربارهء آيهء  « وَ ما أَنْزَلَ اللَّهُ مِنَ السَّماءِ مِنْ ماءٍ فَأَحْيا بِهِ الْأَرْضَ بَعْدَ مَوْتِها »  « 1 » مىگويد :\r\nخداوند ، علم را تشبيه به آب كرد و اسم آب را بر علم گذاشت ؛ چون مثالى است در عالم اجسام و همانطور كه آب ، سبب زندگى در هر چيزى در اين عالم است ، همين طور ، علم هم ، حيات براى هر چيزى است در عالم آخرت\r\n\r\n\r\n","description":"","footnote":"\r\n( 1 ) . سورهء بقره ، آيهء 164 .\r\n","page_name":" 47 ","page_number":55},
  {"content":"\r\n\r\nو اين كه خداوند مىفرمايد :  « وَ كانَ عَرْشُهُ عَلَى الْماءِ »  ، « 1 » يعنى عقل . پس علم مطلق آب است و زياد آن ، دريا و كم آن ، نهر . . . و آب عقل ، زلال و صاف از كثيفى اجسام و تاريكىهاى عدم است . گوارا و خوش‌طعم است و آب جهل ، آن آبى است تيره و ظلمانى و اجاج ( ناگوار ) و بدبو براى ذوق عقل و مشام عرفانى است .\r\nاينها نمونه‌هايى از تأويلاتى است كه مرحوم ملّاصدرا در شرح رواياتْ به كار برده كه حتّى يك مورد از آنها را نمىتوان در شرح علّامه مجلسى يافت .\r\nكارى كه در اين نوشتار انجام گرفته ، گزارش و تحليل فصول آن است كه گاه لازم بوده براى روشن شدن موضوع ، توضيحاتى آورده شود و در مجموع ، از روش تلخيص استفاده شده است . در مقايسه و طرح آراى ملّاصدرا و علّامه مجلسى ، افزون بر نقل ، به نقد آرا نيز پرداخته شده است و در پايان ، جمع‌بندى و پيشنهادهايى در جهت تكميل كار ، ارائه شده است .\r\n\r\nمقدمه\r\nاهمّيت و ارزش عقل و تعقّل در اسلام را از آن جا مىتوان دريافت كه قرآن كريم ( به عنوان مهم‌ترين منبع معرفتى مسلمانان ) در آيات مختلف براى ترغيب انسان‌ها به استفاده از عقل و مذمّت نينديشيدن ، 49 بار از مشتقّات كلمهء عقل ، استفاده كرده است .\r\nهمچنين بزرگ‌ترين محدّثان شيعه ( نظير مرحوم كلينى رحمه الله ) ، اوّلين كتاب از مجامع روايى خود را به موضوع عقل و حجّيت آن اختصاص داده‌اند . از سوى ديگر ، جايگاه عقل نزد بشر ( وراى دين و مذهب خاصى ) ، بسيار رفيع است ؛ چرا كه همهء ثمرات فكرى و علمى بشر ، مديون تعقل و انديشه است و بزرگ‌ترين اين ثمرات ، همانا ادراك وجود خالق حكيم و ضرورت وجود پيامبران است .\r\n\r\n\r\n","description":"","footnote":"\r\n( 1 ) . سورهء هود ، آيهء 7 .\r\n","page_name":" 48 ","page_number":56},
  {"content":"\r\n\r\nاين اهمّيت و جايگاه ، باعث شده تا دانشمندان مختلف در رشته‌هاى متفاوت ، نگاه خود را معطوف به اين گوهر ارزشمند كنند و هر كدام ، معانى متفاوتى از يكديگر براى آن در نظر بگيرند . اين تكثّر در برداشت‌ها ، موجب شده تا مقاصد بزرگان انديشه ، در قالب معيّنى در اين ميانْ مشخص نگردد و در بسيارى موارد ، برداشت‌هاى ناصحيحى از معانى عقل ( بخصوص در كاربردهايى كه در قرآن و سنّت دارد ) صورت پذيرد . از اين رو ، لازم است كه مفهوم عقل و ماهيت آن و مشتقّات به كار رفته از عقل ، در كتاب و سنّتْ بازشناسى شوند و معانى صحيح عقل ، از معانى ناصحيح آن ، متمايز گردند ، تا تفسير صحيحى از روايات و آيات مربوط به اين حوزه ، به دست داده شود .\r\nبنا به اين ضرورت ، رسالهء حاضر ، با هدف تبيين مفهوم و ماهيت صحيح عقل در روايات ، با تكيه بر روايات الكافى و شرح دو عالم بزرگوار يعنى علّامه مجلسى و ملّاصدرا ، بر روايات كتاب عقل و جهل ، به دنبال تحقّق اين ضرورت بوده است . اين كه از بين همهء شروح نگاشته شده بر الكافى ، تنها اين دو شرح انتخاب شده‌اند ، از اين جهت بوده كه اين دو دانشمند بزرگ ، هر يك ، پرچمدار يك مكتب فكرى مهم در تبيين مفاهيم دينى هستند . ملّاصدرا ، فيلسوفى است كه بعد از فارابى ، ابن سينا و شيخ اشراق ، كسى به عظمت او ظهور نكرده است . او كسى است كه فلسفهء مشّاء و اشراق و همچنين كلام و عرفان اسلامى را به خوبى فهميد و زُبدگى خود را در تبيين روايات با شرحى كه بر روايات الكافى نگاشت ، به روشنى نشان داد .\r\nاز طرفى ، علّامه مجلسى رحمه الله نيز كه به حق ، غوّاص بحار انوار قرآن و حديث ناميده شده و با تعمّق و ژرف‌نگرى در آيات و احاديث ، جواهر گران‌بهايى از اين درياى بىكران اصطياد كرده و عظيم‌ترين دائرة المعارف حديثى شيعى ( بحار الأنوار ) را به عنوان اثر ماندگار خود ، بر جاى گذاشته ، يكى از نمايندگان گرايش حديثى در فهم متون اسلامى به شمار مىآيد .\r\nبنا بر اين ، بررسى آراى اين دو عالم بزرگ دربارهء مفهوم و ماهيت عقل در روايات\r\n\r\n","description":"","footnote":"","page_name":" 49 ","page_number":57},
  {"content":"\r\n\r\nالكافى ، تنها بررسى ديدگاه دو محقّق نيست ؛ بلكه مقايسه و داورى بين دو روش تفكّر دربارهء متون دين ( بخصوص معارف اسلامى ) به شمار مىآيد .\r\nبا اين مقدّمه ، روشن شد كه هدف از تدوين اين رساله ، بررسى ماهيت عقل در احاديث نورانى ائمّه معصوم عليهم السلام با تكيه بر كتاب عقل و جهل الكافى است كه به كمك شرح و تفسيرهاى دو عالم بزرگوار شيعه ، يعنى ملّاصدرا و علّامه مجلسى بر احاديث ، در صدد تحقّق اين هدف برآمده است . مجموع مباحث اين رساله ، در قالب يك مقدّمه و دو فصل ، ارائه شده است ؛ امّا در گزارشى كه در اين جا ارائه داده‌ايم ، به عللى كه پيش از اين بيان شد ، اين نحوه از فصل‌بندى ، تغيير كرده است و شامل يك مقدّمه و چهار فصل است . در مقدّمه ، تنها مباحثى كه مربوط به بحث جايگاه عقل در روايات و بخصوص روايات الكافى بوده ، آورده شده است ؛ زيرا برخى از مباحث در مقدّمهء رساله ، به مسائلى پرداخته كه چندان ربطى به الكافى ندارد . فصل‌بندى نيز به گونه‌اى تنظيم شده كه حتّى المقدور از تكرار مباحث جلوگيرى شود ؛ زيرا در فصل‌بندى رساله ، بسيارى از مباحث ، به ناچار تكرار شده‌اند . از اين رو ، در فصل اوّل به ذكر معانى لغوى و اصطلاحى عقل پرداخته‌ايم . در فصل دوم ، ديدگاه‌هاى ملّاصدرا دربارهء معانى عقل و نحوهء تطبيق اين معانى با روايات كتاب عقل و جهل الكافى را آورده‌ايم . در فصل سوم ، ديدگاه‌هاى علّامه مجلسى دربارهء معانى عقل و چگونگى تطبيق اين معانى با روايات كتاب عقل و جهل را ذكر كرده‌ايم . در پايان ، در فصل چهارم ، به نقد ديدگاه‌هاى اين دو بزرگوار پرداخته‌ايم .\r\nبا توجّه به اين كه روش كار نويسنده در تدوين اين رساله ، كتاب‌خانه‌اى بوده است ، عمده منابع مورد استفادهء ايشان عبارت‌اند از :\r\n1 . الكافى كلينى ؛ 2 . شرح اصول الكافى ملّاصدرا ؛ 3 . مرآة العقول علّامه مجلسى ؛ 4 .\r\nأسفار اربعه ملّاصدرا ؛ 5 . بحار الأنوار علّامه مجلسى ؛ 6 . العقل و الجهل فى الكتاب و السنّة محمّد محمّدى رىشهرى .\r\n\r\n","description":"","footnote":"","page_name":" 50 ","page_number":58},
  {"content":"\r\n\r\n\r\nفصل اوّل : تبيين ماهيت عقل در لغت و اصطلاح\r\n\r\nالف . معناى لغوى عقل\r\nاصل مادهء « عقل » ، به معناى بازداشتن است و همهء مشتقات آن ، به اين معناى اصلى باز مىگردد . « 1 » ابن فارس دربارهء مادهء عقل مىگويد :\r\nمادهء عقل ، ريشه‌اى واحد ، قياسى و فراگير دارد كه اكثر موارد كاربرد آن ، بر بازداشتن يا معنايى نزديك به آن دربارهء اشيا دلالت مىكند . عقل از همين معنا بر گرفته شده است ؛ زيرا از گفتار و رفتار ناپسند ، باز مىدارد . « 2 »\r\nبرخى ديگر ، بر اين باورند كه اين معنا ، ريشه در تشخيص صلاح و فساد در زندگى مادى و معنوى و سپس حفظ نفس و نگه داشتن آن در مرز صلاح و فساد دارد .\r\nلوازم آن نيز عبارت‌اند از : بازدارندگى ، تدبّر ، خوش‌فهمى ، ادراك ، دورى جستن و شناخت نسبت به امورى كه در زندگى مورد نياز است . « 3 » نقيض عقل ، جهل است . « 4 » البته ظاهراً مراد از « نقيض » در اين جا ، نقيض فلسفى نيست ؛ بلكه مراد « ضد » است . از اين رو ، عقل و جهل ، دو امر وجودىاند ، نه اين كه\r\n\r\n\r\n","description":"","footnote":"\r\n( 1 ) . ر . ك : النهاية فى غريب الحديث و الأثر ، ج 5 ، ص 2139 ؛ تاج اللغة و صحاح العربيّة ، ج 5 ، ص 1769 ؛ المصباح المنير ، ص 422 - 423 ؛ مفردات الفاظ القرآن ، ص 577 - 578 ؛ التعريفات ، ص 65 ؛ العين ، ج 1 ، ص 159 .\r\n( 2 ) . معجم مقاييس اللغة ، ج 4 ، ص 69 .\r\n( 3 ) . ر . ك : التحقيق فى كلمات القرآن الكريم ، ج 8 ، ص 196 ، مادهء عقل .\r\n( 4 ) . العين ، ج 1 ، ص 159 .\r\n","page_name":" 51 ","page_number":59},
  {"content":"\r\n\r\nجهل ، عدم العقل باشد . « 1 » ابوالبقاء ، برخى از نام‌هاى عقل را چنين برشمرده است :\r\nعقل را « لُبّ » گويند ؛ زيرا منتخب پروردگار و برگزيدهء اوست . و « حِجى » گويند ؛ زيرا به كمك عقل ، انسان مىتواند به حجّت برسد و بر تمام معانى ، دست يازد . و « حُجِهْ » گويند ؛ زيرا عقل از انجام دادن نافرمانىها نهى مىكند . و « نُهى » گويند ؛ به خاطر اين كه زيركى و شناخت و رأى ، به عقل منتهى مىشود و عقل ، بالاترين خوبى است كه به بنده عطا مىشود و او را به نيك‌بختى دنيا و آخرت مىرساند . « 2 »\r\n\r\nب . معانى اصطلاحى عقل\r\nمعانى عقل ، فراوان‌اند و عالمان مسلمان ، هر يك ، با توجّه به گرايش‌هاى فكرى خود ، يك يا چند معنا را براى آن بيان كرده‌اند ، « 3 » كه ما در اين جا به ذكر چند نمونه ، بسنده مىكنيم .\r\n1 . خواجه نصير الدين طوسى رحمه الله معتقد است كه عقل ، سرشتى است كه با سلامتى حواس و آگاهى يافتن به ضروريات ، همراه است . « 4 » 2 . علّامه طباطبايى رحمه الله در يك جا ، عقل را با علم مترادف مىداند ، « 5 » در جاى ديگر ، آن را مبدأ تصديقات كلّيه و مدرك احكام عامّه معرفى مىكند « 6 » و در يك جا نيز عقل را چيزى كه انسان بدان ، راه را مىيابد ، بر شمرده است . « 7 »\r\n\r\n\r\n","description":"","footnote":"\r\n( 1 ) . شرح اصول الكافى ، ج 1 ، ص 221 .\r\n( 2 ) . الكليّات ، ص 619 .\r\n( 3 ) . ر . ك : النجاة فى المنطق و الإلهيات ، ج 2 ، ص 12 - 13 ؛ الإشارات و التنبيهات ، ج 2 ، ص 352 ؛ التحصيل ، ص 789 ؛ مقاصد الفلاسفه ، ص 359 ؛ شروح الشمسيه ، ص 168 ؛ المبدأ و المعاد ، ص 358 .\r\n( 4 ) . ر . ك : كشف المراد ، ص 339 .\r\n( 5 ) . ر . ك : نهاية الحكمة ، ص 240 .\r\n( 6 ) . ر . ك : الميزان ، ج 1 ، ص 48 .\r\n( 7 ) . ر . ك : همان ، ج 7 ، ص 251 .\r\n","page_name":" 52 ","page_number":60},
  {"content":"\r\n\r\n3 . مرحوم محمّدباقر ملكى ميانجى معتقد است كه عقل از ديدگاه قرآن و حديث ، نور روشنى است كه خداوند ، آن را به انسان‌ها افاضه مىكند . عقل ، به لحاظ ذات ، ظاهر و ظاهر كنندهء امور ديگر هم هست . « 1 »\r\n\r\n\r\n","description":"","footnote":"\r\n( 1 ) . توحيد الإمامية ، ص 21 .\r\n","page_name":" 53 ","page_number":61},
  {"content":"\r\n\r\n\r\nفصل دوم : معانى عقل از ديدگاه ملّاصدرا و چگونگى تطبيق اين معانى بر روايات كتاب عقل و جهل « الكافى »\r\nلازم به يادآورى است كه معانى عقل از منظر ملّاصدرا در موارد فراوانى ، از آثار وى يافت مىشود ؛ « 1 » امّا آنچه ايشان در اين باره در كتاب شرح اصول الكافى بيان كرده ، در اين جا مورد نظر ماست .\r\nايشان در شرح حديث سوم كتاب عقل و جهل مىنويسد ، حقيقت روشنْ اين است كه واژهء عقل بر معانى مختلف اطلاق مىگردد كه برخى به اشتراك لفظى و برخى به تشكيك است و معانىاى كه به صورت اشتراك لفظى به كار مىروند ، شش معناست :\r\n\r\nمعناى اوّل\r\nغريزه‌اى كه انسان را از حيوانْ ممتاز مىگرداند و او را آمادهء پذيرش دانش‌هاى نظرى و انديشيدن در صنعت‌هاى فكرى مىكند . در اين غريزه ، كودن و هوشمند ، يكسان‌اند و همگان به يك اندازه از آن برخوردارند .\r\nحكما اين معناى عقل را در كتاب برهان ، مورد استفاده قرار داده‌اند و مقصودشان از آن نيروى نفس است كه به كمك آن ، يقين به مقدّمات صحيح بديهى ، حاصل مىشود . « 2 »\r\n\r\n\r\n","description":"","footnote":"\r\n( 1 ) . ر . ك : الأسفار الأربعة ، ج 3 ، ص 418 - 427 و ص 513 - 514 ؛ الشواهد الربوبية ، ص 199 - 208 .\r\n( 2 ) . شرح اصول الكافى ، ج 1 ، ص 223 - 224 .\r\n","page_name":" 54 ","page_number":62},
  {"content":"\r\n\r\nدر اين كه اين معناى از عقل ، بر كدام يك از روايات كتاب عقل و جهل الكافى انطباق مىيابد ، بايد گفت كه يك بررسى اجمالى ، نشان مىدهد كه ملّاصدرا ، هيچ يك از روايات 34 گانهء اين كتاب را منطبق بر اين معنا نمىداند .\r\n\r\nمعناى دوم\r\nعقلى كه در اصطلاح جمهور متكلّمان ، از آن ياد مىشود و دربارهء آن مىگويند :\r\nعقل ، اين را اثبات و آن را نفى مىكند و مقصود از عقل ، مراتب اوّليه است كه نزد همه يا بيشتر ، مشهور است . نظير علم بديهى به اين كه عدد دو ، دو برابر عدد يك است . « 1 »\r\nاين معنا نيز از نظر ملّاصدرا ، بر هيچ يك از روايات الكافى قابل انطباق نيست .\r\n\r\nمعناى سوم\r\nآن ، عقلى است كه در كتاب اخلاقْ از آن سخن به ميان مىآيد ، و مراد از آن ، بخشى از نفس است كه به سبب مواظبت بر اعتقاد ، به تدريج حاصل مىگردد و از امور ارادى به شمار مىرود . اين عقل ، در طول مدّت عمر انسان ، فزونى و اشتداد مىيابد . « 2 » از نظر ملّاصدرا ، اين معنا از عقل ، به دو روايت از مجموع روايات كتاب عقل و جهل ، قابل انطباق است . نخست روايت سوم اين كتاب است كه در آن از امام صادق عليه السلام سؤال مىشود : عقل چيست و ايشان در جواب مىفرمايد :\r\nعقل ، چيزى است كه به وسيلهء آن ، خداى رحمانْ پرستش مىشود و بهشت به دست مىآيد .\r\nسؤال كننده ادامه مىدهد : به امام عليه السلام عرض كردم پس آنچه معاويه داشت چه بود ؟\r\n\r\n\r\n","description":"","footnote":"\r\n( 1 ) . همان ، ج 1 ، ص 224 .\r\n( 2 ) . همان جا .\r\n","page_name":" 55 ","page_number":63},
  {"content":"\r\n\r\nحضرت مىفرمايد :\r\nآن ، نيرنگ و شيطنت است . آن ، نمايش عقل را دارد ؛ ولى عقل نيست . « 1 »\r\nملّاصدرا دربارهء چگونگى انطباق معناى سوم عقل با اين روايت مىگويد :\r\nدر اين حديث ، نقل به معناى امور و قضاياى به كار گرفته شده در كتب اخلاق است كه آنها مبادى آرا و دانش‌هايى هستند كه ما مىتوانيم آنها را درك كنيم تا آنها را انجام دهيم يا از آنها دورى گزينيم . « 2 »\r\nوى در ادامه مىگويد :\r\nبنا بر اين تعريف امام عليه السلام از عقل ، آنچه با آن ، خداوند پرستش مىشود و بهشت به دست مىآيد ، همين معناى سوم است ؛ زيرا از جهتى مقابل شيطنت و از جهت ديگر ، مقابل كودنى خواهد بود . « 3 »\r\nروايت ديگر ، روايت چهارم كتاب عقل و جهل است كه مورد توجّه قرار گرفته است .\r\nدر اين روايت ، حسن بن جهم از امام رضا عليه السلام نقل مىكند كه ايشان فرموده است :\r\nدوست هر انسانى ، عقل اوست و دشمن وى جهلش است . « 4 »\r\nملّاصدرا در بارهء چگونگى انطباق معناى سوم عقل با اين روايت مىگويد :\r\nدر اين جا مقصود امام عليه السلام از عقل ، يكى از معانى سوم يا چهارم كه به يكديگر نزديك‌اند است ؛ زيرا عقل در اين جا غريزهء مشترك انسانى و علوم ضرورىاى كه مبادى نظريات‌اند نيست و آراى مشهور و عقل كلّى هم - كه نخستين مخلوق است - در اين حديثْ منظور نشده‌اند ؛ بلكه عقل ، از آن رو دوست انسان و جهل دشمن وى شمرده شده كه به واسطهء عقل انسان ، دوست را به دست مىآورد و به خيرات و نيكويىها راهنمايى مىشود و به واسطهء آن ، دشمنان را دفع مىنمايد و از شرور و بدىها دورى مىگزيند . « 5 »\r\n\r\n\r\n","description":"","footnote":"\r\n( 1 ) . الكافى ، ج 1 ، ص 11 ، ح 3 .\r\n( 2 ) . شرح اصول الكافى ، ج 1 ، ص 225 .\r\n( 3 ) . همان ، ص 229 .\r\n( 4 ) . الكافى ، ج 1 ، ص 11 ، ح 4 .\r\n( 5 ) . شرح اصول الكافى ، ج 1 ، ص 231 .\r\n","page_name":" 56 ","page_number":64},
  {"content":"\r\n\r\n\r\nمعناى چهارم\r\nعقل به معناى چيزى كه همگان ، با وجود آن در انسان ، مىگويند كه او عاقل است و اين برمىگردد به خوب فهميدن و ادراك سريع در استنباط آنچه كه سزاوار است انتخاب يا ترك نمايد ، هر چند از نوع هدف‌هاى دنيايى و آرزوهاى نفس امّاره باشد .\r\nالبته اهل حق ، اين حالت را عقل نمىنامند ؛ بلكه آن را در حالتى كه از آن سوء استفاده شود ، بدانديشى و شيطنت و زيركى ناپسند و . . . مىنامند . « 1 » ملّاصدرا مىگويد :\r\nاين معناى از عقل ، بر حديث سوم ، قابل انطباق است ، چنانچه معناى سوم را با همين حديث انطباق داده بود و مضمون آن ، چنانچه در معناى سوم ذكر شد ، چنين بود كه دوست هر انسانى ، عقل او و دشمنش جهل اوست .\r\n\r\nمعناى پنجم\r\nمنظور از عقل ، عقلى است كه در كتاب نفس از آن سخن به ميان مىآيد و داراى چهار گونه و مرتبه است :\r\n\r\nالف . عقل بالقوّه\r\nيعنى قوّه‌اى از قواى نفس ، بلكه خود نفس كه در آن ، كمال و صورت عقلى كمالى وجود ندارد ؛ ليكن داراى قوّه‌اى است كه مىتوان تمام ماهيات موجودات و صورت‌هاى كمالى را از آن ، انتزاع نمود .\r\n\r\nب . عقل بالملكه\r\nآن قوه‌ّاى از نفس يا خودِ نفس ، از آن جهت است كه به واسطهء علوم عامى و ادراك\r\n\r\n\r\n","description":"","footnote":"\r\n( 1 ) . همان ، ج 1 ، ص 226 .\r\n","page_name":" 57 ","page_number":65},
  {"content":"\r\n\r\nاوّلى ، آمادگى يابد و در آن ، صور موجودات را از مواد خارجى جدا سازد و با آنها نظير اتّحاد ماده به صورت ، اتّحاد پيدا كند .\r\n\r\nج . عقل بالفعل\r\nمرتبه‌اى از عقل كه بالفعل بودنش براى تمامى معقولات يا بيشتر آنهاست ؛ يعنى وجود نخستين كه بدان صورت براى مادّه ، حسّى بوده است ، دگرگونى يافته و به وجود دومى و فطرت ثانوى جديدى كه به واسطهء آن در ذاتش با معقولات جدا شده‌اى ، اتّحاد يافته است . پس عقل و عاقل و معقول بودن آن ، يك چيز است ، بدون اختلاف حيثيتى كه موجب كثرت در ذات و وجود گردد .\r\n\r\nد . عقل مستفاد\r\nمرتبه‌اى از اين ذات است كه هرگاه بخواهد ، اين معقولات مفصّل را تعقّل مىنمايد و بدون آن كه نياز به جدا ساختن و تجريد و رنج به دست آوردن دوباره داشته باشد ، حاضر مىنمايد . چون او را ملكهء اتّصال به عقل فعّال ، حاصل شده ، از اين رو ، وقتى به عقل فعّال مىنگرد ، آن را حاضر مىيابد . « 1 » ملّاصدرا اين معنا از عقل را با دو حديث از احاديث كتاب عقل و جهل الكافى ، قابل انطباق مىداند :\r\nاوّل ، بخش پايانى حديث يازدهم است كه بر اساس آن ، پيامبر صلى الله عليه و آله و سلم مىفرمايد :\r\nخدا به بندگانش چيزى بهتر از عقل نبخشيده است ؛ زيرا خوابيدن عاقل ، از شب‌بيدارى جاهل و در منزل بودن عاقل ، از مسافرت جاهل ( به سوى حج و جهاد ) بهتر است . خدا هيچ پيغمبر و رسولى را جز به تكميل عقل ، مبعوث نساخته و عقل او برتر از عقول تمام امّتش خواهد بود و آنچه پيغمبر در خاطر دارد ، بر تلاش تلاشگران ترجيح دارد . و تا بنده‌اى واجبات را به عقل خود در نيابد ، آنها را انجام نداده است . همهء عابدان در فضيلت ، به پاى عاقل نمىرسند . عُقلا همان صاحبان خردند كه خداوند دربارهء ايشان فرموده : تنها صاحبان خرد ، اندرز مىگيرند . « 2 »\r\n\r\n\r\n","description":"","footnote":"\r\n( 1 ) . همان ، ص 227 .\r\n( 2 ) . الكافى ، ج 1 ، ص 14 ، ح 11 .\r\n","page_name":" 58 ","page_number":66},
  {"content":"\r\n\r\nملّاصدرا در توضيح اين بخش از حديث ، چگونگى انطباق معناى پنجم با اين قسمت از حديث را اين گونه توضيح داده است :\r\nبيان پيامبر صلى الله عليه و آله كه فرمود : « و عاقلان ، همان صاحبان خردند » ، مراد از عقلى كه در اين جا گفته مىشود ، آن عقلى نيست كه همگان فهم مىكنند ؛ يعنى هر كس را كه داراى زيركى و هوشيارى در كار دنيا باشد ، عاقل مىخوانند و نه آن غريزه‌اى كه با آن ، انسان از چهارپايان امتياز مىيابد و نه آن چيزى كه در اخلاق از آن بحث مىشود ؛ بلكه مراد از آن ، مفهومى خواهد بود كه از بيان الهى استفاده مىشود : « تنها صاحبان خرد ، اندرز مىگيرند » . « 1 » پس ، از اين بيانْ دانسته مىشود كه عاقلان ، همان مخصوصان به اهل ذكر ، يعنى اهل علم و عرفان‌اند ؛ چنان كه خداوند مىفرمايد : « اگر نمىدانيد ، از اهل ذكر سؤال كنيد » « 2 » و آنان همان استواران در علم‌اند ، چنان كه خداوند مىفرمايد :\r\n« و استواران در علم ، گويند به آن ايمان داريم ؛ همه از نزد پروردگار ماست و جز خردمندان ، اندرز نمىگيرند . » « 3 » و آنان ، حكيمان الهىاند چنان كه مىفرمايد : « حكمت را به هر كه خواهد دهد و به هر كه حكمت داده شود ، خوبى فراوان اعطا شده و جز خردمندان ، اندرز نمىگيرند . » « 4 » و اين ، جز داناى حكيم و فرزانه استوار در علم و كامل در حكمت و ايمان نيست . پس عقلى كه در اوست ، آخرين عقلى كه در معرفت نفس بيان خواهد شد ، خواهد بود . « 5 »\r\n\r\n\r\n","description":"","footnote":"\r\n( 1 ) . سورهء زمر ، آيهء 9 .\r\n( 2 ) . سوره نحل ، آيهء 43 .\r\n( 3 ) . سورهء آل عمران ، آيهء 7 .\r\n( 4 ) . سورهء بقره ، آيهء 269 .\r\n( 5 ) . شرح اصول الكافى ، ج 1 ، ص 250 - 251 .\r\n","page_name":" 59 ","page_number":67},
  {"content":"\r\n\r\nدوم ، حديث دوازدهم از احاديث 34 گانهء كتاب عقل و جهل است كه بر اساس آن ، امام كاظم عليه السلام صاحبان عقل را هدايت‌يافتگان برشمرده و در عالىترين فراز اين حديث ، از عقل ، به عنوان هم‌تراز رسولان و رسول باطنى ، ياد كرده و كسانى را كه تعقّل نمىكنند ، مورد نكوهش قرار داده است . « 1 » ملّاصدرا در شرح اين حديث ، اين گونه معناى پنجم را با آن انطباق داده است :\r\nاين حديث ، اشتمال بر بيان حقيقت عقل ، به همان معنايى كه گفته شد دارد ؛ يعنى مرتبهء چهارم از عقل‌هاى چهارگانه كه در علم نفس بيان شده و بزرگ‌ترين صفات و خواص و ستايش خداوند و معارف بلند قرآنى و اهداف شريف الهى را دربردارد كه همانند آن ، در بسيارى از كتب عرفا يافت نمىشود و شبيه آن نيز در نتايج نظريه‌هاى دانشمندان صاحب نظر نكته‌سنج ديده نشده ، جز آن كه از يكى از ائمّهء اطهار عليهم السلام نقل شده باشد و يا از جهت سند از طريق آنان ( شيعه ) و يا از طريق عامّه ( اهل سنّت ) به رسول اكرم صلى الله عليه و آله برسد . « 2 »\r\n\r\nمعناى ششم\r\nعقلى است كه در كتاب الهيات و معرفت ربوبيت ، از آن بحث مىشود و آن ، موجودى است كه او را تعلّق به چيزى جز آفرينندهء خود ( يعنى خداوند ) قيّوم نيست . تمامش نور و خير است و با ظلمت و بدى ، آميزش ندارد .\r\nملّاصدرا دو حديث از مجموع احاديث كتاب عقل و جهل را منطبق با اين معنا مىداند .\r\nاوّل ، حديث نخست از احاديث اين كتاب است كه بر اساس آن ، امام باقر عليه السلام مىفرمايد :\r\nچون خدا عقل را آفريد ، از او بازپرسى كرده ، به او گفت : « پيش آى ! » . پيش آمد . گفت : « بازگرد » . بازگشت . فرمود : « به عزّت و جلالم سوگند ، مخلوقى\r\n\r\n\r\n","description":"","footnote":"\r\n( 1 ) . الكافى ، ج 1 ، ص 14 ، ح 12 .\r\n( 2 ) . شرح اصول الكافى ، ج 1 ، ص 252 .\r\n","page_name":" 60 ","page_number":68},
  {"content":"\r\n\r\nكه از تو نزد من محبوب‌تر باشد ، نيافريدم و تو را تنها به كسانى كه دوستشان دارم ، به طور كامل دادم . همانا امر و نهى ، و كيفر و پاداشم متوجّه توست » . « 1 »\r\nملّاصدرا در شرح اين حديث مىگويد :\r\nاين عقل ، نخستين آفريده و نزديك‌ترين مخلوق به خداوند و بزرگ‌ترين و كامل‌ترين آنها و دومين موجود است . « 2 »\r\nدوم ، حديث چهاردهم است كه مطابق اين حديث ، امام صادق عليه السلام مىفرمايد :\r\nخداى - عزّ و جلّ - عقل را از نور خويش آفريد و آن مخلوق اوّل ، از روحانيون است . پس به او فرمود : « پس رو ! » او پس رفت . سپس فرمود :\r\n« پيش آى ! » . پيش آمد . . . . « 3 »\r\n\r\nجمع‌بندى ديدگاه ملّاصدرا دربارهء عقل\r\nتا اين جا معانى شش‌گانهء عقل از ديدگاه ملّاصدرا و چگونگى تطبيق اين معانى ، با روايات كتاب عقل و جهل الكافى بيان شد و مشخص گرديد كه از ميان اين معانى ، معناى اوّل و دوم از نظر ملّاصدرا ، با هيچ يك از روايات اين كتاب ، قابل انطباق نبود ؛ معناى سوم ، با دو روايت سوم و چهارم انطباق يافت ؛ معناى چهارم نيز تنها با روايت چهارم هماهنگ بود ؛ معناى پنجم هم - كه داراى اقسام چهارگانه بود - با احاديث يازدهم و دوازدهم ، قابليت انطباق داشت ؛ معناى ششم ، با دو روايت يك و چهارده اين كتاب تطابق يافت .\r\nدر يك جمع‌بندى ، آشكار مىگردد كه تنها هفت روايت از مجموع روايات 34 گانهء اين كتاب ، با چهار معنا از معانى شش‌گانهء مورد نظر ملّاصدرا ، قابل انطباق است و بقيهء روايات ، در اين بحثْ داخل نشده‌اند .\r\n\r\n\r\n","description":"","footnote":"\r\n( 1 ) . الكافى ، ج 1 ، ص 10 ، ح 1 .\r\n( 2 ) . شرح اصول الكافى ، ج 1 ، ص 216 .\r\n( 3 ) . الكافى ، ج 1 ، ص 23 ، ح 14 .\r\n","page_name":" 61 ","page_number":69},
  {"content":"\r\n\r\n\r\nفصل سوم : معانى عقل از ديدگاه علّامه مجلسى و چگونگى تطبيق اين معانى بر روايات كتاب عقل و جهل « الكافى »\r\nمرحوم مجلسى در جلد اوّل شرح خود بر الكافى - كه مرآة العقول نام گرفته - ، شش معنا را براى عقل برمىشمارد :\r\n\r\nمعناى اوّل\r\nنيروى ادراك خير و شر و تشخيص آن دو و توان شناخت علل كارها و آنچه سبب انجام شدن كارى مىشود و يا از كارى باز مىدارد .\r\nعلّامه مجلسى ، اكثر روايات كتاب عقل و جهل الكافى را با اين معنا از عقل و معناى دوم - كه در ادامه خواهد آمد - ، مرتبط مىداند ؛ « 1 » امّا به طور مشخّص ، سه روايت را با اين معنا انطباق داده است : « 2 » اوّل ، حديث دوم كتاب عقل و جهل است كه مضموم آن چنين است :\r\nامام على عليه السلام فرمود :\r\nجبرئيل بر آدم نازل شد و گفت : « اى آدم ! من مأمور شده‌ام كه تو را در انتخاب يكى از سه چيز ، مخيّر سازم ، پس يكى را برگزين و دو تا را واگذار » . آدم گفت : « آن سه چيست ؟ » . گفت : « عقل و حيا و دين » . آدم گفت :\r\n« عقل را برگزيدم » . جبرئيل به حيا و دين گفت : « شما بازگرديد و او را واگذاريد » . آن دو گفتند : « اى جبرئيل ! ما مأموريم كه هر كجا عقل باشد ، با\r\n\r\n\r\n","description":"","footnote":"\r\n( 1 ) . مرآة العقول ، ج 1 ، ص 27 .\r\n( 2 ) . همان ، ص 32 .\r\n","page_name":" 62 ","page_number":70},
  {"content":"\r\n\r\nاو باشيم » . گفت : « خود دانيد » و بالا رفت . « 1 »\r\nدوم ، قسمتى از حديث دوازدهم است كه طبق مضمون آن ، امام كاظم عليه السلام خطاب به هشام مىفرمايد :\r\nاى هشام ! خدا بر مردم ، دو حجّت دارد : حجّت آشكار و حجّت پنهان .\r\nحجّت آشكار ، رسولان و پيغمبران و امامان‌اند و حجّت پنهان ، عقل مردم است . « 2 »\r\nعلّامه مجلسى در ذيل اين حديث مىگويد :\r\nشايد مراد از عقول در اين جا ، عقلى باشد كه مناط تكليف است و با آن ، بين حقّ و باطل و نيكو و زشت ، تميز داده مىشود .\r\nسوم ، حديث نوزدهم كتاب عقل و جهل است كه در آن ، امام صادق عليه السلام در جواب اسحاق بن عمّار كه از ايشان در مورد همسايهء كثير الصلاة و كثير الصدقة و كثير الحج خود سؤال مىكند ، دربارهء عقل آن همسايه مىپرسد . او نيز جواب مىدهد كه عقل درستى ندارد و امام عليه السلام مىفرمايد :\r\nپس اعمال او درجه‌اش را بالا نمىبرد . « 3 »\r\nمرحوم مجلسى در توضيح اين حديث مىگويد :\r\nمقصود حضرت از اين كه فرمود عقلش چگونه است ، يعنى نيروى تشخيص حقّ و باطل در او به طورى كه سبب انقياد در برابر حق و اقرار به آن گردد ، چگونه است . « 4 »\r\n\r\nمعناى دوم\r\nعلّامه مجلسى ، عقل به معناى دوم را ملكه و حالتى در نفس انسان مىداند كه او را به گزينش خيرات و منافع و دورى از شرور و ضررها وا مىدارد و نفس به كمك آن ،\r\n\r\n\r\n","description":"","footnote":"\r\n( 1 ) . الكافى ، ج 1 ، ص 11 ، ح 2 .\r\n( 2 ) . همان ، ص 19 ، ح 12 .\r\n( 3 ) . همان ، ص 27 ، ح 19 .\r\n( 4 ) . مرآة العقول ، ج 1 ، ص 78 .\r\n","page_name":" 63 ","page_number":71},
  {"content":"\r\n\r\nخواهش‌هاى شهوت و خشم و وسوسه‌هاى شيطانى را از خود دور مىكند .\r\nاين معنا ( چنانچه گذشت ) از نظر علّامه مجلسى ، با اكثر روايات كتاب عقل و جهل الكافى ، سازگار است ؛ امّا وى به طور ويژه ، سه روايت را با اين معنا انطباق داده است :\r\nاوّل ، حديث دوم است كه مضمون آن ( چنانچه در معناى اوّل نيز گذشت ) چنين است كه آدم عليه السلام از سوى جبرئيل عليه السلام مخيّر به انتخاب يكى از : عقل ، دين و حيا مىشود و او عقل را بر مىگزيند و در نهايت ، دين و حيا نيز به وى داده مىشوند . « 1 » دوم ، حديث سوم است كه آن نيز در فصل دوم ( معناى سوم مورد نظر ملّاصدرا ) ذكر شد و خلاصهء آن چنين است كه امام صادق عليه السلام دربارهء تعريف عقل مىفرمايد :\r\nعقل ، چيزى است كه خداوند با آنْ عبادت مىشود و بهشت به دست مىآيد . « 2 »\r\nسوم ، حديث ششم كتاب عقل و جهل الكافى است كه براساس آن ، امام صادق عليه السلام مىفرمايد :\r\nهر كه عاقل است ، دين دارد . كسى كه دين دارد ، به بهشت مىرود . « 3 »\r\nعلّامه مجلسى در توضيح اين حديث مىگويد :\r\nمقصود از عقل در اين جا همان مقصود از عقلْ در روايت سوم است . « 4 »\r\n\r\nمعناى سوم\r\nعلّامه مجلسى ، عقل به معناى سوم را اين‌گونه توصيف كرده است :\r\nنيرويى كه انسان‌ها آن را در نظم بخشيدن به امور زندگى و معاش خويش ، به كار مىگيرند كه در صورت همراهى آن با قانون و شرع ، عقل معاش نيز\r\n\r\n\r\n","description":"","footnote":"\r\n( 1 ) . همان ، ص 11 ، ح 2 .\r\n( 2 ) . همان ، ح 3 .\r\n( 3 ) . همان ، ص 12 ، ح 6 .\r\n( 4 ) . مرآة العقول ، ج 1 ، ص 34 .\r\n","page_name":" 64 ","page_number":72},
  {"content":"\r\n\r\nناميده مىشود و اگر در كارهاى باطل به كار گرفته شود ، به آن نكراء ، يعنى نيرنگ و شيطنت گفته مىشود . « 1 »\r\nاين معناى از عقل از نظر علّامه مجلسى ، با حديث دوم - كه قبلًا نيز آن را آورديم - ، قابل انطباق است و مضمون آن چنين بود كه آدم عليه السلام بين عقل ، دين و حيا مخيّر است . اگر عقل را برگزيد ، در نهايت ، دين و حيا نيز به وى داده مىشود . « 2 » اين حديث ، با معانى اوّل و دوم عقل از نظر علّامه مجلسى نيز انطباق داده شده بود . « 3 »\r\n\r\nمعناى چهارم\r\nاز نظر علّامه مجلسى ، عقل در اين معنا ، عبارت است از : استعداد نفس و قرب و بُعد آن نسبت به تحصيل نظريات ، كه داراى چهار مرتبهء : عقل هيولايى ، عقل بالملكه ، عقل بالفعل و عقل مستفاد است . « 4 » علّامه مجلسى ، هيچ يك از روايات كتاب عقل و جهل الكافى را با اين معنا مطابقت نداده است .\r\n\r\nمعناى پنجم\r\nاز نظر علّامه مجلسى ، عقلْ طبق اين معنا ، عبارت است از : نفس ناطقهء انسان كه آن را از بقيهء جانداران ، متمايز مىسازد .\r\nاز نظر علّامه مجلسى ، اين معنا نيز همچون معناى چهارم ، با هيچ روايتى از روايات كتاب عقل و جهل الكافى ، انطباق ندارد ، گر چه در برخى موارد ، امكان حمل آن را مطرح ساخته است . « 5 »\r\n\r\n\r\n","description":"","footnote":"\r\n( 1 ) . همان ، ص 25 .\r\n( 2 ) . الكافى ، ج 1 ، ص 11 ، ح 2 .\r\n( 3 ) . مرآة العقول ، ج 1 ، ص 32 .\r\n( 4 ) . همان ، ص 35 .\r\n( 5 ) . همان ، ج 1 ، ص 27 و 33 و 65 .\r\n","page_name":" 65 ","page_number":73},
  {"content":"\r\n\r\n\r\nمعناى ششم\r\nعلّامه مجلسى در توضيح اين معنا از عقل مىگويد :\r\nآنچه فلاسفه به آن معتقدند و به گمان خود اثبات كرده‌اند كه جوهر مجرّد قديمى است كه در ذات و فعلش ، وابستگى به ماده ندارد ، اگر به شكلى كه آنها گفته‌اند پذيرفته شود ، موجب انكار بسيارى از ضروريات دين ، از قبيل حدوث عالم است . « 1 »\r\nايشان هيچ يك از روايات را قاطعانه به معناى ششم ، حمل نكرده است . گرچه در برخى از موارد ، احتمال حمل آن را مطرح ساخته است . « 2 »\r\n\r\nجمع‌بندى ديدگاه علّامه مجلسى در معناى عقل\r\nدر يك جمع‌بندى كلّى ، به اين نتيجه مىرسيم كه ايشان اوّلًا ، معناى اوّل و دوم را به طور كلىّ ، قابل حمل بر اكثر روايات كتاب عقل و جهل الكافى مىداند ؛ ثانياً ، وى به طور خاص ، پنج روايت را با معانى اوّل ، دوم و سوم ، مطابق دانسته و معانى چهارم ، پنجم و ششم عقل را قابل حمل بر هيچ يك از روايات اين كتاب نمىداند .\r\n\r\n\r\n","description":"","footnote":"\r\n( 1 ) . همان ، ص 25 .\r\n( 2 ) . همان ، ص 28 و 33 و 65 .\r\n","page_name":" 66 ","page_number":74},
  {"content":"\r\n\r\n\r\nفصل چهارم : نقد و بررسى ديدگاه‌هاى ملّاصدرا و علّامه مجلسى ، در تطبيق‌معانى عقل بر روايات عقل و جهل « الكافى »\r\n\r\nالف . نقد ديدگاه‌هاى ملّاصدرا\r\nهمانطور كه در فصل دوم گذشت ، ملّاصدرا ، شش معنا براى عقل برشمرد كه معانى اوّل و دوم ، مطابق هيچ يك از روايات نبود و معناى سوم ، مطابق با روايت سوم و چهارم كتاب عقل و جهل الكافى بود .\r\nدر نقد ديدگاه‌هاى ايشان در چگونگى تطبيق معناى سوم ( عقلى كه در كتب اخلاق مورد نظر است ) بر روايت چهارم - كه در آن ، امام رضا عليه السلام عقل هر كس را دوست او و جهل هر كس را دشمن او دانسته است - ، « 1 » مىتوان گفت كه هر يك از معانى پنج‌گانهء اوّل مورد نظر ملّاصدرا را مىتوان بر اين روايتْ حمل كرد و منحصر كردن آن ، به معنايى از عقل كه در كتاب اخلاق از آن سخن به ميان مىآيد و منظور از آن ، بخشى از نفس است كه به سبب مواظبت بر اعتقاد ، به تدريج حاصل مىشود ، چندان صحيح به نظر نمىرسد ؛ زيرا معناى اوّل كه همان غريزهء جداكنندهء انسان از چهارپايان است ، نيز مىتواند مصداقى براى وجود حسّ دوستى در انسان باشد .\r\nهمچنين معناى دوم كه عبارت است از مراتب اوّليه‌اى كه نزد همگان يا بيشتر مردم ، شهرت دارد ، نظير علم بديهى به اين كه عدد دو ، دو برابر عدد يك است . عقل به اين معنا نيز مىتواند مصداق وجود دوستى در انسان و مطابق با همان معنا باشد .\r\n\r\n\r\n","description":"","footnote":"\r\n( 1 ) . الكافى ، ج 1 ، ص 11 ، ح 4 .\r\n","page_name":" 67 ","page_number":75},
  {"content":"\r\n\r\nدربارهء تطبيق معناى چهارم عقل از ديدگاه ملّاصدرا كه آن را با عقل در روايت چهارم ، مطابق دانسته ، نيز همان سخن بالا صادق است .\r\nامّا بنا بر نظر ملّاصدرا ، معناى پنجم كه همان عقل مورد بحث در كتاب نفس است و داراى مراتب چهارگانهء بالقوّه ، بالملكه ، بالفعل و مستفاد است ، با روايت يازدهم كتاب عقل و جهل الكافى ، قابل تطبيق بود . در اين روايت ، پيامبر صلى الله عليه و آله و سلم ، عقل را بهترين چيزى كه بين بندگان تقسيم شده ، مىداند و عقلا را همان اولوالألباب « 1 » برشمرده است .\r\nدر نقد ديدگاه ملّاصدرا بايد گفت كه بىشك ، مقصود از عقل در اين جملهء پيامبر صلى الله عليه و آله و سلم ، يكى از بالاترين مراتب عقل است ؛ امّا اگر بخواهيم آن را منحصر در معناى پنجم بدانيم ، اين كار ، صحيح نيست ؛ زيرا معانى اوّل و سوم نيز قابل حمل بر اين روايت‌اند . يعنى مىتوان گفت كه مقصود از عقل در روايت ، غريزهء جدا كنندهء انسان از چهارپايان است .\r\nهمچنين مىتواند به معناى عقل مورد نظر در كتاب اخلاق باشد ؛ زيرا كسانى كه بر اثر مواظبت تدريجى بر اعتقادات صحيح و انجام دادن مستمر كارهاى ادارى ، به چنين عقلى دست يافته‌اند ، صاحبان خردند .\r\nروايت ديگرى را كه ملّاصدرا قابل انطباق به معناى پنجم ( البته مرتبهء چهارم آن ، يعنى عقل مستفاد ) دانسته بود ، روايت دوازدهم كتاب عقل و جهل الكافى است كه در آن ، امام كاظم عليه السلام صاحبان عقل را هدايت‌يافتگان به وسيلهء عقل دانسته و عقل را هم‌تراز رسولان ظاهر و به عنوان رسول باطنى برشمرده است .\r\nدر نقد ديدگاه ملّاصدرا بايد گفت كه اولًا ، ايشان براى اين تطبيق ، هيچ دليلى اقامه نكرده است ؛ ثانياً ، دربارهء عقل مستفاد ، سخن از اين است كه نفس تكامل‌يافته ،\r\n\r\n\r\n","description":"","footnote":"\r\n( 1 ) . ر . ك : سورهء بقره ، آيهء 269 .\r\n","page_name":" 68 ","page_number":76},
  {"content":"\r\n\r\nهنگامى كه بخواهد مقولات را تفصيلًا درك كند ، آنها را بدون نياز به نزع و تجريد و تحمّل مشقّت كسبى جديد ، حاضر خواهد كرد . البته اين تعريف ، مفاهيمى همچون :\r\nنياز به نزع و تجريد ، عقل فعّال ، ملكه ، اتّصال به عقل فعّال و مستغرق شدن دائم در شهود پروردگار را دربردارد كه هيچ يك ، قابل انطباق بر حديث ياد شده نيستند ؛ ثالثاً ، اگر بپذيريم كه معناى پنجم ، قابل حمل بر اين حديث است ، منحصر كردن حديثْ در اين معنا ، صحيح نيست ؛ زيرا هر يك از معانى اوّل ، دوم و سوم نيز بر آن ، قابل انطباق است .\r\nمعناى ششم مورد نظر ملّاصدرا كه عبارت بود از موجود قديمى كه جز به مبدع خود ( يعنى خداوند ) به هيچ چيزى وابسته نيست و تمامش نور و خير است ، با دو روايت ، انطباق داده شده بود : يكى روايت اوّل است كه امام باقر عليه السلام در آن فرموده :\r\nوقتى خداوند ، عقل را آفريد ، از او بازپرسى كرد و گفت : پيش آى ! پيش آمد . گفت :\r\nبازگرد ! بازگشت . پس فرمود : مخلوقى از تو محبوب‌تر نيافريدم . . . .\r\nدر نقد اين تطبيق بايد گفت كه اولًا ، ايشان عقل را اوّلين آفريده و دومين موجود دانسته است ، با اين كه هيچ مستندى در اين باره ارائه نكرده است ؛ ثانياً ، ايشان عقل ششم را موجودى مىداند كه هيچ گونه تعلّقى به غير آفريننده‌اش و در حقيقت ، به ماده ندارد و . . . . اين تعريف نيز برگرفته از معناى لغوى نيست و دليلى بر حمل آن بر روايت ياد شده نداريم ؛ ثالثاً ، بنا بر پذيرش اين معنا ، عقل ، هيچ تعلّقى به ماده و بدن نخواهد داشت ، در حالى كه در روايت آمده كه خداوند ، عقل را به طور كامل ، به كسى مىدهد كه او را دوست بدارد و اين جمله ، صريح در اين است كه عقل ، در مرحله‌اى ، به نفس و روح ، وابسته است .\r\nروايت ديگرى كه ملّاصدرا بر اين معنا ، توافق حمل دانسته بود ، روايت چهاردهم كتاب عقل و جهل الكافى است كه در آن ، امام صادق عليه السلام مىفرمايد :\r\nخداوند ، عقل را از نور خويش ، از طرف راست عرش آفريد و آن مخلوق اوّل ، از روحانيون است . . . .\r\n\r\n","description":"","footnote":"","page_name":" 69 ","page_number":77},
  {"content":"\r\n\r\nدر نقد اين تطبيق بايد گفت كه همان اشكالات دوم و سوم كه در تطبيق روايت قبلى ، بر معناى ششم گفته شد ، اين جا نيز وارد است .\r\n\r\nب . نقد ديدگاه‌هاى علّامه مجلسى\r\nعلّامه مجلسى ، در تطبيق معانى شش‌گانهء عقل بر روايات كتاب عقل و جهل الكافى ، شش معنا براى عقل برشمرد و به طور كلّى ، دو معناى اوّل را قابل انطباق با اكثر روايات عقل و جهل دانست ؛ امّا به طور خاص ، معناى اوّل را - كه همان نيروى ادراك خير و شرّ است - ، با حديث دوم - كه در آن ، امام على عليه السلام داستان مخيّر شدن آدم عليه السلام را بين انتخاب عقل ، دين و حيا ذكر كرده است - ، قابل انطباق دانسته است .\r\nدر نقد ديدگاه علّامه مجلسى بايد گفت كه عقل در اين حديث ، چنانچه قابل تطبيق بر معناى اوّل ، دوم و سوم است ، معانى چهارم و پنجم را نيز شامل مىشود ؛ يعنى مىتواند مصداق هر يك از عقل نظرى و نفس ناطقه نيز باشد .\r\nوى معناى دوم را - كه عبارت است از : ملكه و حالتى در نفس انسان كه او را به گزينش خيرات و دورى شرور وا مىدارد - با حديث دوم ( يعنى روايتى كه مطابق آن ، آدم عليه السلام مخيّر به انتخاب يكى از عقل ، حيا و دين شده بود و عقل را برگزيد ) ، مطابق دانسته است . در نقد اين تطبيق گفته مىشود كه همان اشكال مربوط به معناى اوّل ، در اين جا نيز هست ؛ زيرا روايت ، قابل انطباق بر هر يك از پنج معناى اوّل است .\r\nهمچنين علّامه مجلسى ، اين معنا ( معناى دوم ) را با حديث سوم كه مطابق آن ، امام صادق عليه السلام مىفرمايد : « عقل ، چيزى است كه با آن ، خداى رحمان ، عبادت مىشود و بهشت به دست مىآيد » ، قابل انطباق دانسته است .\r\nدر نقد اين انطباق بايد گفت كه اگر منظور از خير و شر در تعريف عقل ، خير و شرّ حقيقى است ، تطبيق اين معنا بر حديث ، اشكالى ندارد ، در غير اين صورت ، معانى ديگر نيز قابل انطباق‌اند .\r\nعلّامه مجلسى ، حديث ششم را كه در آن ، امام صادق عليه السلام مىفرمايد : « هر كه عاقل\r\n\r\n","description":"","footnote":"","page_name":" 70 ","page_number":78},
  {"content":"\r\n\r\nاست ، دين دارد ، و كسى كه دين دارد ، به بهشت مىرود » ، با معناى دوم ، انطباق داده است .\r\nدر نقد اين انطباق بايد گفت كه همان اشكالى كه در بيشتر موارد قبلى گفته شد ، در اين جا نيز وجود دارد ؛ زيرا معانى اوّل ، سوم ، چهارم و پنجم نيز قابل انطباق با اين حديث‌اند .\r\nدر مورد معناى سوم نيز علّامه مجلسى فرموده كه حديث دوم ( كه مطابق آن ، آدم عليه السلام مخيّر به انتخاب يكى از عقل ، حيا و دين شده بود ) ، قابل انطباق با اين معناست و اين انطباق ، از اين جهتْ قابل نقد است كه معانى چهارم و پنجم نيز بر اين حديث قابل حمل‌اند .\r\nدر مورد معناى چهارم ، پنجم و ششم هم ( همانطور كه قبلًا گفته شد ) ، علّامه مجلسى ، هيچ يك از روايات را بر آن حمل نكرده است .\r\n\r\nج . جمع‌بندى معناى عقل\r\nبا توجّه به آنچه در نقد ديدگاه‌هاى اين شخصيت‌ها در تفسير روايات و معناى عقل گفته شد ، هر يك از دو شخصيتِ شارح الكافى و مفسّر احاديث عقل ، تعريف‌هاى متفاوتى ارائه دادند . ملّاصدرا از معانى شش‌گانه‌اى كه ارائه داد ، تنها چهار معنا متّكى بر روايات بودند و اين چهار معنا اوّلًا ، با هفت روايت از مجموع 34 گانهء « كتاب العقل » ، قابل انطباق‌اند و مىتوان آن معانى را در مواردى ، با هم ادغام كرد ، مثلًا در معناى سوم مىگفت : بخشى از نفْس است كه به سبب مواظبت بر اعتقاد ، به تدريج ، حاصل مىگردد و از امور ارادى به شمار مىرود . چنين عقلى ، با معناى چهارمْ سازگار است كه گفته شده : عقل ، چهار گونه و مرتبه دارد : عقل بالقوّه ، عقل بالملكه ، عقل بالفعل و عقل مستفاد با معناى چهارم در بخش‌هايى همراهى دارد ؛ زيرا عقل ، به معناى چيزى است كه همگان با وجود آن در انسان ، مىگويند كه او عاقل است ، مانند خوب فهميدن و خوب ادراك كردن و همين عقل است كه اگر درست به كار گرفته\r\n\r\n","description":"","footnote":"","page_name":" 71 ","page_number":79},
  {"content":"\r\n\r\nشود ، با معناى ششم ، همراهى خواهد داشت ؛ عقلى كه به دريافت حقايق و معرفت ربوبيّت ، نايل مىگردد .\r\nبنا بر اين ، از نظر ملّاصدرا ، عقل ، مراتبى دارد : عقل نظرى و عقل عملى ، و بستگى به استفاده از آن و برداشتن موانع براى به كارگيرى آن دارد . اين معانى ، هر چند طولىاند ، امّا مىتوانند يك مجموعه از حقيقت را تشكيل دهند و از اين جهت ، روايات كتاب عقل ، ناظر به مراتب ، درجات ، و افرادى كه با آن تعامل دارند ، مىشود .\r\nامّا در ديدگاه علّامه مجلسى ، هر چند به صراحت ، در تفسير برخى از معانىِ عقل و يا مراتب و درجات عقل ( مانند عقل مستفاد در معناى چهارم ) با ملّاصدرا همراهى ندارد ، امّا مىتوان در برخى موارد ، با نظريهء او جمع كرد ، مثلًا معناى اوّل عقل ، نيروى ادراك خير و شرّ ، ملكه و نيرويى است كه انسان را به گزينش خيرات و منافع و دورى از شرور و ضررها باز مىدارد . با عقل ، دين را انتخاب مىكند و راه بهشت را مىشناسد ( معناى سوم ) . از اين رو ، ممكن است كه در اوصاف عقل ، ميان ملّاصدرا و علّامه مجلسى اختلاف باشد ، يا چيستىِ آن با نگرش فلسفى ملّاصدرا ، گونه‌اى و علّامه مجلسى ، گونه‌اى ديگر باشد ، مانند اين كه عقل ، جوهر مجرّد قديمى باشد كه در ذات و فعلش بستگى به ماده ندارد ؛ امّا در كاركردها و دريافت‌هاى آن ، ميان اين دو شخصيت ، اختلافى نيست ، و در روايات ، به اين معانى توجّه شده است .\r\n\r\nپيشنهادهايى براى بهتر شدن اين رساله\r\n1 . نويسندهء محترم براى بيان نظريات ملّاصدرا و علّامه مجلسى ، به نقل مستقيم ديدگاه‌هاى آنها پرداخته است كه اين كار ، باعث شده تا از طرفى ، بخش قابل توجّهى از رساله ، دربرگيرندهء عباراتِ اغلب طولانىِ ملّاصدرا و علّامه مجلسى باشد و از طرف ديگر ، خوانندهء مقاله را دچار ملالت خاطر گرداند . براى بر طرف شدن اين نقيصه ، مناسب است كه نقل قول‌هاى مستقيم و طولانى ، به عبارات غير مستقيم و كوتاه خلاصه شود و خواننده در صورت نياز ، از طريق ارجاعات ، به منابع اصلى\r\n\r\n","description":"","footnote":"","page_name":" 72 ","page_number":80},
  {"content":"\r\n\r\nمراجعه كند .\r\n2 . فصل‌بندى موجود رساله ، چندان مناسب نيست ؛ زيرا جدا كردن دو فصل ، يكى به عنوان معانى عقل ، شامل ديدگاه‌هاى ملّاصدرا و علّامه مجلسى و ديگرى ، به عنوان تطبيق اين معانى با روايات ، باعث شده تا بسيارى از مطالبِ ذكر شده در فصل اوّل ، در فصل دوم نيز تكرار شوند . براى بر طرف شدن اين اشكال ، مناسب است كه نويسنده ، در همان فصلى كه ديدگاه علّامه مجلسى يا ملّاصدرا را آورده ، تطبيق را نيز انجام مىداد . با اين كار ، مطالب رساله ، انسجام بيشترى مىيافت و خواننده نيز دچار سردرگمى نمىگرديد .\r\n3 . مناسب بود كه نويسنده ، پس از نقل اقوال ، به تحليل آنها مىپرداخت ، مثلًا بيان مىكرد كه در صورت تطبيق اين معناى خاص از عقل ، با اين روايت ، چه تفسيرى مىتوان از روايت به دست داد ؛ امّا متأسّفانه نويسنده ( بجز در موارد نادر ) ، هيچ تحليلى ارائه نداده است .\r\n4 . از آن جا كه ملّاصدرا و علّامه مجلسى ، هر يك ، معانى شش‌گانه‌اى را براى عقل برشمرده‌اند ، مناسب بود كه نويسنده ، تمامى روايات كتاب عقل و جهل الكافى را به گونه‌اى با اين معانى ارتباط مىداد و يا بيان مىكرد كه عقل در اين رواياتْ به چه معناست .\r\n5 . جا داشت كه در پايان رساله ، از نقد و بررسى هر يك از آرا ، جمع‌بندى و نتيجه‌گيرى به دست دهد و ديدگاه خود را - كه لازمهء نظريه‌پردازى در مقطع دكترى است - ارائه دهد كه ما ناچار شديم در پايان ، به اين جمع‌بندى بپردازيم .\r\n6 . اين رساله ، زمينهء بسيار مناسبى براى تكميل و آماده كردن براى نشر دارد ، بويژه اگر از نظريه‌هاى جديد در معناى عقلْ استفاده شود و مقالاتى كه در نقد ديدگاه‌ها در اين اواخر نگاشته شده ، استفاده شود .\r\n\r\n","description":"","footnote":"","page_name":" 73 ","page_number":81},
  {"content":"\r\n\r\n\r\nمنابع و مآخذ\r\n1 . التوحيد ، محمّد بن على ابن بابويه القمى ( الشيخ الصدوق ) ، قم : مؤسسة النشر الإسلامى ، 1398 ق .\r\n2 . الشفاء ، ابن سينا ، قم : مكتبة آية اللَّه المرعشى النجفى ، 1404 ق .\r\n3 . العقل و الجهل فى الكتاب و السنة ، محمّد محمدى الريشهرى ، بيروت : دار الحديث ، 1421 ق .\r\n4 . الكافى ، محمّد بن يعقوب الكلينى الرازى ، تحقيق : على اكبر الغفارى ، تهران : دار الكتب الإسلامية ، 1388 ق .\r\n5 . الكليّات ، ايّوب بن موسى الحسينى ، بيروت : مؤسسة الرسالة ، 1413 ق .\r\n6 . الميزان فى تفسير القرآن ، السيّد محمّد حسين الطباطبائى ، قم : مؤسسهء مطبوعاتى اسماعيليان ، 1393 ق .\r\n7 . بحار الأنوار الجامعة لدرر أخبار الأئمة الأطهار ، محمّد باقر بن محمّد تقى المجلسى ( العلامة المجلسى ) ، بيروت : دار إحياء التراث العربى ، 1403 ق .\r\n8 . تحف العقول عن آل الرسول ، الحسن بن على الحرّانى ( ابن شعبة ) ، تحقيق : على اكبر الغفارى ، قم : مؤسسة النشر الإسلامى ، 1404 ق .\r\n9 . ترجمهء شرح اصول كافى ، محمد بن ابراهيم صدرالدين الشيرازى ( ملّاصدرا ) ، ترجمه و تعليق : محمّد خواجوى ، تهران : مؤسسه مطالعات و تحقيقات ، 1366 ش .\r\n\r\n","description":"","footnote":"","page_name":" 74 ","page_number":82},
  {"content":"\r\n\r\n10 . شرح اصول الكافى للمازندرانى ، ابوالحسن الشعرانى ، بيروت : دار إحياء التراث العربى ، 1421 ق .\r\n11 . شرح اصول الكافى ، محمّد بن ابراهيم صدر الدين الشيرازى ( ملّاصدرا ) ، تهران :\r\nمؤسسهء مطالعات و تحقيقات ، 1366 ش .\r\n12 . شرح نهج البلاغة ، ابن ابى الحديد ، بيروت : دار إحياء التراث العربى ، 1385 ق .\r\n13 . عوالى اللآلى ، محمّد بن على الاحسائى ( إبن ابى جمهور ) ، تحقيق : مجتبى العراقى ، قم : مطبعة الشهداء ، 1405 ق .\r\n14 . مرآة العقول فى شرح أخبار آل الرسول ، محمّد باقر بن محمّد تقى المجلسى ( العلّامة المجلسى ) ، تهران : دار الكتب الإسلامية ، 1370 ش .\r\n15 . مستدرك الوسائل و مستنبط المسائل ، حسين النورى الطبرسى ، قم : مؤسسة آل البيت ، 1407 ق .\r\n16 . مفردات ألفاظ القرآن ، حسين بن محمّد الراغب الإصفهانى ، تحقيق : صفوان داوودى ، بيروت : دارالقلم ، 1413 ق .\r\n\r\n","description":"","footnote":"","page_name":" 75 ","page_number":83},
  {"content":"\r\n . \r\n","description":"","footnote":"","page_name":" 76 ","page_number":84},
  {"content":"\r\n\r\n\r\nتفسير آيات قرآن كريم ، از زبان ائمّهء اطهار عليهم السلام در « الكافى »\r\n« 1 » على احمدىنژاد\r\n\r\nچكيده\r\nنوشتهء حاضر ، بررسى اجمالى پايان‌نامهء آقاى على احمدىنژاد است كه در آن ، دربارهء تفسير آيات قرآن كريم از زبان ائمّهء اطهار عليهم السلام بر اساس كتاب گران‌سنگ الكافى ثقة الإسلام كلينى ، در چهار فصل ، تنظيم شده است . فصل اوّل ، دربارهء اهميت عقل و مدح آن از طريق ثقلين و طريق شناخت خالق بىهمتا و معرفت به اوليا و اوصيا و راه سعادت بشر است . در مقابل آن نيز جهل قرار دارد كه مورد مذمّت ، واقع شده است .\r\nموضوع فصل دوم ، علم و فضيلت آن و راه‌هاى استفاده از آن است و نهى از ندانسته‌گويى ( كه موجب بدعت و رأى و قياس باطل مىشود ) . علم ، طريقى است به مطلوب ، و فقدان علم و علما ، شكافى است جبران‌ناپذير - كه ما در اين فصل ، به سه باب آن اشاره كرده‌ايم - .\r\nفصل سوم ، دربارهء توحيد و يگانگى خالق بىهمتا و علم و قدرت و احاطهء مطلق و همچنين اختيار و هدايتگرى ذات اقدس است و نهى از توصيف خداوند به غير از آن چيزى كه او خود را وصف نموده و ابطال نقصان و نسيان و همچنين ردّ ديدن خداوند به چشم ظاهر است - كه ما به شانزده باب آن اشاره كرده‌ايم - .\r\n\r\n\r\n","description":"","footnote":"\r\n( 1 ) . « تفسير آيات قرآن كريم از زبان ائمهء اطهار عليهم السلام در الكافى » ، على احمدىنژاد ، پايان‌نامهء كارشناسى ارشد دينى و عربى ، مركز آموزش عالى خواجه نصير ، 1372 ( گزارش و تحليل : محمّدجواد صالحى ) .\r\n","page_name":" 77 ","page_number":85},
  {"content":"\r\n\r\nفصل چهارم ، دربارهء حُجّت‌هاى خداوند است كه عبارت‌اند از :\r\n1 . حجّت‌هاى باطنى كه همان عقل و علم‌اند .\r\n2 . حجّت‌هاى ظاهرى كه شامل كتاب خداوند و پيامبران و اوصيا و ائمّهء معصوم عليهم السلام هستند - كه ما در اين فصل ، به شانزده باب آن اشاره كرده‌ايم - ، از جمله : وجوب اطاعت از معصومان و ثبوت ولايت و احاطهء آنها بر جميع علوم ، بويژه نصّى راجع به حضرت على عليه السلام .\r\nكليدواژه‌ها : تفسير روايى آيات ، عقل و جهل ، توحيد ، اسما و صفات ، حُجّت .\r\n\r\nمقدّمه\r\nپيامبر گرامى اسلام ، در روز بيست و هشتم ماه صفر از سال يازدهم هجرت ، از ميان امّت اسلامى ، رخت بر بست و با رحلت او باب وحى و نبوّت ، پايان يافت . ديگر پس از وى ، نه پيامبرى خواهد آمد و نه شريعتى فرو فرستاده خواهد شد ؛ زيرا آنچه براى تكامل جامعهء بشرى لازم بود ، در اختيار امّت قرار گرفت . اين مشعل فروزان ، هر چند پس از 23 سال تلاش و تكاپو خاموش گرديد و روح او به رفيق اعلى پيوست ، ولى دو چيز گران‌بها در ميان امّت اسلامى ، از خود به يادگار گذارد كه مىتوانند تا روز قيامت ، فيض‌بخش و نوردهندهء جامعهء بشرى باشند و راه خوش‌بختى را براى جامعه بنمايانند . اين دو اثر گران‌بها ، همان « كتاب » و « عترت » اند كه رسول گرامى ، كراراً از هر دو ، با عظمت ياد كرده و همگان را به تمسّك به آنها دعوت كرده و فرموده است :\r\nإنّى تارك فيكم الثقلين كتاب اللَّه و عترتى ما إن تمسّكتم بهما لن تضلّوا أبداً ولَن يفترقا حتّى يرد علىّ الحوض . « 1 »\r\nمن در ميان شما ، دو چيز گران‌بها مىگذارم و اين دو اثر سنگين و گران‌قيمت ، عبارت‌اند از : كتاب خدا و عترت من . تا روزى كه به اين دو چنگ مىزنيد ، گمراه نمىشويد و اين دو ، هرگز از هم جدا نمىشوند .\r\n\r\n\r\n","description":"","footnote":"\r\n( 1 ) . صحيح مسلم ، ج 4 ، ص 44 ، ح 37 و 36 ؛ مسند أحمد ، ج 3 ، ص 14 و 17 و 59 و 367 و 371 .\r\n","page_name":" 78 ","page_number":86},
  {"content":"\r\n\r\nاين حديث ، از متواترترين احاديث اسلامى است . وقتى اين دو ، از هم جداشدنى نيستند و با هم‌اند ، به جاست كه به عظمت اين تفسير روايى پى ببريم تا شايد بتوان گفت : بهترين تفسير براى كتاب خداوند است ؛ زيرا پيامبر اسلام صلى الله عليه و آله افزون بر ابلاغ وحى ، نقش تبيين آيات الهى را نيز ايفا مىنمايد و همراه تلاوت و تعليم كتاب ، با گفتار و رفتار خويش - كه آن نيز برگرفته از وحى بود - آيات اين كتاب الهى را تفسير مىكرد .\r\nاز اين رو ، تا آن حضرت در ميان مردم حضور داشت ، « قرآن كريم » و « گفتار و رفتار پيامبر » ، به سان دو چراغ فروزان ، روشنگر راه‌هاى سلامت و سعادت بودند . با ارتحال پيامبر صلى الله عليه و آله استمرار نقش آن رسول گرامى ، به عترتش واگذار شد كه چون عِدل جدايىناپذير قرآن بودند و بنا بر نص قرآن كريم ، اهل بيت عليهم السلام ، مطهّر هستند ، و بيان آنها در تفسير قرآن نيز همچون ديگر كارهايشان معصومانه است .\r\nاگر ثابت شود كه سخنى از اهل بيت عليهم السلام صادر شده ، در حجّيت آن ، ترديد روا نيست . اين سخن ، از طرق مختلف از اهل بيت عليهم السلام همچون امام صادق عليه السلام و ديگران نقل شده است كه فرمود : خداوند ، حلال و حرام و تأويل را به پيامبر صلى الله عليه و آله آموخت و آن حضرت نيز همهء آنها را به امام على عليه السلام تعليم داد . علوم پيامبر صلى الله عليه و آله كه به على عليه السلام سپرده شد ، پس از آن ، در اختيار اهل بيت عليهم السلام بود . امام صادق عليه السلام فرمود :\r\nنَحْنُ تراجمَةُ وَحىِ اللَّه . « 1 »\r\nامام على عليه السلام نيز در ماجراى حكميَت فرمود :\r\nهمانا خداى سبحان گفته است :  « فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ » .  « 2 » پس بازگرداندن آن به خدا ، اين است كه كتاب او را به داورى بپذيريم ؛ و بازگرداندن به رسول ، اين است كه سنّت او را بگيريم . پس اگر از روى راستى به كتاب خدا داورى كنند ، ما از ديگر مردمان ، بدان\r\n\r\n\r\n","description":"","footnote":"\r\n( 1 ) . الكافى ، ج 1 ، ص 192 ( چاپ غفارى ) .\r\n( 2 ) . سورهء نساء ، آيهء 59 .\r\n","page_name":" 79 ","page_number":87},
  {"content":"\r\n\r\nسزاوارتريم ، و اگر به سنّت رسول صلى الله عليه و آله گردن نهند ، ما بدان اولاتريم . « 1 »\r\nرواياتى كه در آنها آيات قرآن ، به نوعى ، مورد تبيين و تفسير واقع شده‌اند ، همگى از يك سنخ نيستند ؛ بلكه مىتوان آنها را به انواع مختلفى تقسيم كرد . كسانى آنها را به « روايات تفسيرى » و « روايات تأويلى » تقسيم كرده‌اند . برخى نيز بر اين دو عنوان ، نام « تفسير ظاهر » و « تفسير باطن » گذاشته‌اند . بعضى هم روايات تفسيرى را به « روايات بيانگر معنا » و « روايات بيانگر مصداق » تقسيم كرده‌اند .\r\nيكى از كسانى كه به تبيين انواع روايات پرداخته ، علّامه محمّد حسين طباطبايى است . از بيانات ايشان در لا به لاى بحث‌هاى روايى الميزان ، به دست مىآيد كه وى اين روايات را به سه دسته تقسيم مىكند :\r\n\r\n1 . روايات تفسيرى\r\nدر اصطلاح ، به رواياتى گفته مىشوند كه بيانگر تمام مراد خداوند متعال از آيات قرآن كريم باشند و صرفاً برخى از مصاديق و مراد قابل انطباق آيه را بيان نمىكنند . گاهى لفظى مجمل است و روايت ، مراد حقيقى آن را تبيين مىكند ، و يا گاهى لفظ آيه ، عام و مطلق است و روايات ، آن را تخصيص يا تقييد مىزنند . روايات تفسيرى ، در مقايسه با دو قسم ديگر ، بيشترين تعداد را در ميان روايات مأثور از اهل بيت عليهم السلام شامل مىشوند . « 2 »\r\n\r\n2 . روايات جرى و انطباق\r\nاحاديثى كه تمام مراد آيات را بيان نمىكنند ، بلكه يا به ذكر برخى از مصاديق\r\n\r\n\r\n","description":"","footnote":"\r\n( 1 ) . نهج البلاغة ، ص 123 ، خطبهء 125 .\r\n( 2 ) . ر . ك : الميزان فى تفسير القرآن ، ج 19 ، ص 257 ؛ مبانى و روش‌هاى تفسيرى ، ص 308 و 309 و 312 .\r\n","page_name":" 80 ","page_number":88},
  {"content":"\r\n\r\nمىپردازند ، يا بر مواردى غير از آنچه در شأن آن نازل شده ، تطبيق داده مىشوند . « 1 »\r\n\r\n3 . روايات بطن\r\nرواياتى كه در آنها معنا يا مصداقى بيان شده كه مفهوم ظاهرى و عرفى لفظ آن را شامل نمىشوند . « 2 »\r\n\r\nتفسير در لغت و اصطلاح\r\nتفسير به مفهوم گستردهء آن ، پديده‌اى است هنرى كه ساختارى ويژه دارد . مفسّر ، يك يا چند حادثه و موضوع و نيز وضعيت‌ها و شخصيت‌ها و محيطها را براى روشن شدن موضوعى ، لحاظ مىنمايد و آنها را به زبانى كه بهتر قابل فهم باشند ، تبيين مىنمايد . اين زبان ، گاهى به گونهء روايت ( تفسير آيات از زبان ائمّه ) و گاه به صورت گفتگو و اجتهاد و يا آميخته از هر دوى آن است كه هر كدام از آنها ، هدف فكرى معيّنى را دربر دارند .\r\nواژهء « تفسير » در قرآن كريم ، تنها يك بار ، به كار گرفته است :\r\n « وَ لا يَأْتُونَكَ بِمَثَلٍ إِلَّا جِئْناكَ بِالْحَقِّ وَ أَحْسَنَ تَفْسِيراً » .  « 3 »\r\nدر اين آيه ، « تفسير » ، به معناى بيان يا تفصيل است . بنا بر اين ، جز معناى لغوى ، معناى ديگرى از آن ، اراده نشده است ؛ امّا در اصطلاح ، بين مسلمانان ، واژهء « تفسير » ، به شرح و بيان آيات قرآن كريم انصراف دارد و به عنوان يك علم از علوم اسلامى ، مطرح است . راغب اصفهانى ، در اين باره گفته است :\r\nالتفسير فى عرف العلماء كشف معانى القرآن و بيان المراد ، أعمّ من أن يكون\r\n\r\n\r\n","description":"","footnote":"\r\n( 1 ) . ر . ك : الميزان ، ج 1 ، ص 44 .\r\n( 2 ) . ر . ك : همان ، ج 19 ، ص 103 .\r\n( 3 ) . سورهء فرقان ، آيهء 33 .\r\n","page_name":" 81 ","page_number":89},
  {"content":"\r\n\r\nبحسب اللفظ المشكل و غيره و بحسب المعنى و غيره . « 1 »\r\nبنا بر اين ، كشف و پرده‌بردارى معانى قرآن ، گاه به صورت نقل از پيامبر صلى الله عليه و آله و معصومان عليهم السلام و يا كسانى است كه در عصر رسول و نزول قرآن مىزيسته‌اند و گاه ، به صورت اجتهادى و توسّط مفسّران ، انجام گرفته است .\r\n\r\nدربارهء رساله\r\nنويسنده ، پايان‌نامهء خود را با موضوع « تفسير آيات قرآن كريم از زبان ائمه اطهار عليهم السلام در الكافى » ، تهيه و تنظيم كرده است . وى در اين كار ، مختصرى از آياتى كه تفسير آن از زبان ائمّه عليهم السلام در كتاب گران‌سنگ الكافى كلينى ، آمده ، گردآورى و بحث نموده و سعى كرده است كه روايات تفسيرى مربوط به آيات قرآن كريم را در باب مخصوص به خود ، جمع‌آورى نمايد و آيات ، با معنا و تفسيرش و روايت تفسيرى آن در ذيل آيه ، لحاظ شوند . در مقدّمه ورود به هر فصل ، دربارهء اهميت و موضوع آن فصل ، مطالبى را عنوان كرده است و سپس وارد روايات تفسيرى آن شده كه مجموعاً 42 باب را در چهار فصل ، عنوان كرده است :\r\n1 . العقل و الجهل ( در يك باب ) ؛ 2 . فضل العلم ( در 5 باب ) ؛ 3 . التوحيد ( در 18 باب ) ؛ 4 . الحجّة ( در 18 باب ) .\r\nپايان‌نامه ، در 125 صفحه ، تنظيم شده است و هر باب آن ، با عنوانى ويژه ، ناميده شده است . نويسنده ، بر آن است كه خلاصه‌اى از اين 42 باب را به ترتيب رساله ، گزارش و تحليل كند و در پايان ، جمع‌بندىاى از اين مباحث ، به دست دهد .\r\nنكتهء ديگر آن كه ، آنچه در اين گزارش پايان‌نامه آمده ، همهء آن چيزى نيست كه در رسالهء نويسندهء پايان‌نامه آمده است . از آن جا كه اين رساله ، تنها به گردآورى\r\n\r\n\r\n","description":"","footnote":"\r\n( 1 ) . الإتقان فى علوم القرآن ، ج 4 ، ص 193 .\r\n","page_name":" 82 ","page_number":90},
  {"content":"\r\n\r\nروايات تفسيرى پرداخته و از تحليل و توصيف اين روايات ، خوددارى كرده ، و حتّى به هنگام نقل اين روايات ، توضيح هم نداده است كه اين روايت ، چگونه بر موضوع دلالت دارد ( از باب تطبيق و جرى است يا از باب تفسير و يا تأويل آيات ) ، از اين رو ، تا جايى كه ممكن بوده ، به هنگام گزارش فصول كتاب ، توضيح داده شده و يا در آغاز فصل ، مطالبى دربارهء جايگاه « كتاب العقل و الجهل » ، « كتاب التوحيد » و يا جاهايى ديگر ، در اهميت كتاب و روش كلينى ، افزون بر مطالب نويسنده ، آورده شده است .\r\n\r\n","description":"","footnote":"","page_name":" 83 ","page_number":91},
  {"content":"\r\n\r\n\r\nفصل اوّل : كتاب العقل و الجهل\r\nكتاب العقل و الجهل ، نخستين كتاب الكافى را تشكيل مىدهد و از آن جهت كه پيش از بيان عقايد ، اخلاق و احكام ، ذكر شده ، قابل توجّه است . از نظر شناخت روش دسته‌بندى احاديث ، اين روش كلينى ، جاى تحليل مستقلّى را مىطلبد ؛ زيرا ايشان به جاى طرح روايات آغاز وحى ( آن گونه كه در كتب اهل سنّت ، همچون صحيح البخارى آمده ) ، مبدأ طرح عقايد را عقل و جهل مىداند . اين روش ، بيانگر اين نكته است كه از شناخت عقايد و مبدأ گفتگو در اين حوزه ، بايد از عقل و علم سخن گفت و مبدأ ورود به بحث توحيد ، نبوّت و امامت ، « خرد » انسان است . اين روش كلينى ، باعث شد كه محدّثان پس از وى ( چون : علّامه مجلسى ، در بحار الأنوار ، علّامه بحرانى در كتاب العوالم ، فيض كاشانى در الوافى ) ، از وى تبعيت كنند و اين نگرش ، بر فرهنگ محدّثان شيعه ، اصل گردد كه عقل و علم ، جايگاه نخستين را دارد .\r\nآنچه در اين فصل ، به طور فشرده مىآيد ، ابتدا توضيحى از مقدّمهء مؤلّف كتاب الكافى است و در ادامه ، موضوع اصلى اين مختصر كه در بارهء عقل و جهل است .\r\nنويسنده ، آيات قرآن كريم را در اين زمينه ، با تفسير آن از قول ائمّهء اطهار عليهم السلام ( بويژه آياتى كه در زمينهء اهميت عقل‌اند ) ، آورده كه به شرح و تفسير آن پرداخته مىشود .\r\nروش نويسنده ، اين بوده كه مهم‌ترين رواياتى كه ناظر به آيات‌اند ، نقل كند ، از اين رو ، در برخى از ابواب اين كتاب ، چون آيه‌اى ذكر نشده ، به آن باب ، اشاره‌اى هم نكرده است . در مورد شناسايى خدا و احكامش ، خداوند متعال مىفرمايد :\r\n\r\n","description":"","footnote":"","page_name":" 84 ","page_number":92},
  {"content":"\r\n\r\n « أَ لَمْ يُؤْخَذْ عَلَيْهِمْ مِيثاقُ الْكِتابِ أَنْ لا يَقُولُوا عَلَى اللَّهِ إِلَّا الْحَقَّ » ؛  « 1 »\r\nمگر در كتاب ، از آنها پيمان گرفته نشد كه دربارهء خدا جز حق نگوييد ؟\r\n « بَلْ كَذَّبُوا بِما لَمْ يُحِيطُوا بِعِلْمِهِ » ؛  « 2 »\r\n[ منكران 
  ] انكار چيزى را مىكنند كه علمشان به او احاطه نيافته است .\r\n « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ » ؛  « 3 »\r\nاگر خودتان نمىدانيد ، از اهل كتاب بپرسيد . « 4 »\r\n\r\nالعقل و الجهل\r\nدر اين بخش ، رواياتى آمده كه همگى ناظر به قرآن كريم و در اهمّيت تدبّر ، انديشيدن و استفاده از عقل‌اند . به عنوان نمونه ، هشام بن حكم مىگويد : موسى بن جعفر عليهما السلام به من فرمود :\r\nاى هشام ! خداوند - تبارك و تعالى - صاحب عقل و جهل و فهم را در كتب ، مژده داده و فرموده است :\r\n  « فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ أُولئِكَ الَّذِينَ هَداهُمُ اللَّهُ وَ أُولئِكَ هُمْ أُولُوا الْأَلْبابِ » ؛   « 5 »\r\nپس بندگان مرا بشارت ده ؛ همان كسانى كه سخنان را مىشنوند و از نيكوترين آنها پيروى مىكنند . آنان كسانى هستند كه خدا هدايتشان كرده ، و آنها خردمندان‌اند . « 6 »\r\nاى هشام ! همانا خداى تعالى ، به واسطهء عقل ، حجّت را براى مردم تمام كرده\r\n\r\n\r\n","description":"","footnote":"\r\n( 1 ) . سورهء اعراف ، آيهء 7 .\r\n( 2 ) . سورهء يونس ، آيهء 39 .\r\n( 3 ) . سورهء نحل ، آيهء 46 .\r\n( 4 ) . ر . ك : الكافى ، ج 1 ، ص 5 - 6 .\r\n( 5 ) . سورهء زمر ، آيه 17 - 18 .\r\n( 6 ) . الكافى ، ج 1 ، ص 14 .\r\n","page_name":" 85 ","page_number":93},
  {"content":"\r\n\r\nو پيامبران را به وسيلهء بيان ، يارى كرده و به سبب برهان‌ها ، به ربوبيت خويش دلالتشان نموده است :\r\n  « وَ إِلهُكُمْ إِلهٌ واحِدٌ لا إِلهَ إِلَّا هُوَ الرَّحْمنُ الرَّحِيمُ - إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ وَ الْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ وَ ما أَنْزَلَ اللَّهُ مِنَ السَّماءِ مِنْ ماءٍ فَأَحْيا بِهِ الْأَرْضَ بَعْدَ مَوْتِها وَ بَثَّ فِيها مِنْ كُلِّ دَابَّةٍ وَ تَصْرِيفِ الرِّياحِ وَ السَّحابِ الْمُسَخَّرِ بَيْنَ السَّماءِ وَ الْأَرْضِ لَآياتٍ لِقَوْمٍ يَعْقِلُونَ » ؛   « 1 »\r\nخداى شما خدايى است يگانه كه جز او ، خدايى نيست و رحمان و رحيم است . در آفرينش آسمان‌ها و زمين و تفاوت شب و روز و كشتىهايى كه به سود مردم در دريا روان‌اند و آبى كه خدا از آسمان فرودآورد كه زمين را بعد از مرگش ، زنده گرداند و از همهء جنبندگان در آن ، پراكنده كرد و گردش بادها و ابرى كه بين آسمان و زمين ، زير فرمان است ، نشانه‌هايى است بر ربوبيت ما براى مردمى كه تعقّل مىكنند . « 2 »\r\nاى هشام ! خدا اينها را دليل بر شناسايى خود قرار داده كه مسلّماً مدبّرى دارند . پس خداوند - جلّ جلاله - فرموده است :\r\n « وَ سَخَّرَ لَكُمُ اللَّيْلَ وَ النَّهارَ وَ الشَّمْسَ وَ الْقَمَرَ وَ النُّجُومُ مُسَخَّراتٌ بِأَمْرِهِ إِنَّ فِي ذلِكَ لَآياتٍ لِقَوْمٍ يَعْقِلُونَ » ؛  « 3 »\r\nو شب و روز و خورشيد و ماه را براى شما رام كرد ، و ستارگان ، به فرمان او رام شده‌اند . قطعاً در اين [ امر ، 
  ] براى گروهى كه عقل خود را به كار مىگيرند ، نشانه‌هايى [ از قدرت خداوند 
  ] است . « 4 »\r\n\r\n\r\n","description":"","footnote":"\r\n( 1 ) . سورهء بقره ، آيهء 163 - 164 .\r\n( 2 ) . الكافى ، ج 1 ، ص 14 .\r\n( 3 ) . سورهء نحل ، آيهء 12 ( البته در پايان‌نامه ، صفحهء پنج ، به اشتباه ، اين آيه را به سورهء فرقان ، آيهء 160 ، ارجاع داده بود ) .\r\n( 4 ) . الكافى ، ج 1 ، ص 15 .\r\n","page_name":" 86 ","page_number":94},
  {"content":"\r\n\r\nو باز خداوند - عزّ و جلّ - فرموده است :\r\n « هُوَ الَّذِي خَلَقَكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ يُخْرِجُكُمْ طِفْلًا ثُمَّ لِتَبْلُغُوا أَشُدَّكُمْ ثُمَّ لِتَكُونُوا شُيُوخاً وَ مِنْكُمْ مَنْ يُتَوَفَّى مِنْ قَبْلُ وَ لِتَبْلُغُوا أَجَلًا مُسَمًّى وَ لَعَلَّكُمْ تَعْقِلُونَ » ؛  « 1 »\r\nاوست كه شما را از خاكى آفريد . آن گاه از نطفه‌اى ، آن گاه از پاره گوشتى .\r\nسپس شما را از رحم مادر ، طفلى بيرون آورد تا هنگامى كه به سن رشد و كمال برسيد و باز پيرى سال‌خورده شويد و بعضى از شما پيش از سن پيرى ، بميريد و همه به اجل معين برسيد ، شايد تعقّل كنيد ! « 2 »\r\n « وَ اخْتِلافِ اللَّيْلِ وَ النَّهارِ وَ ما أَنْزَلَ اللَّهُ مِنَ السَّماءِ مِنْ رِزْقٍ فَأَحْيا بِهِ الْأَرْضَ بَعْدَ مَوْتِها وَ تَصْرِيفِ الرِّياحِ آياتٌ لِقَوْمٍ يَعْقِلُونَ » ؛  « 3 »\r\nهمانا در گردش شب و روز و رزقى كه خدا از آسمان فرستاد كه زمين را بعد از موات شدنش زنده كرد و در گردش بادها براى آنها كه تعقّل مىكنند ، نشانه‌هايى است . « 4 »\r\nاى هشام ! پس خداوند ، صاحبان عقل را اندرز داده و به آخرت ، تشويقشان نموده و چنين فرموده است :\r\n « وَ مَا الْحَياةُ الدُّنْيا إِلَّا لَعِبٌ وَ لَهْوٌ وَ لَلدَّارُ الْآخِرَةُ خَيْرٌ لِلَّذِينَ يَتَّقُونَ أَ فَلا تَعْقِلُونَ » ؛  « 5 »\r\nدر زندگى دنيا ، جز بازيچه ، سرگرمىاى نيست و سراى آخرت براى پرهيزگاران ، بهتر است ، چرا تعقّل نمىكنيد ؟\r\nسپس خداوند ، كسانى را كه در كيفرش تعقّل نمىكنند ، بيم داده و در آيهء\r\n\r\n\r\n","description":"","footnote":"\r\n( 1 ) . سورهء غافر ، آيهء 67 .\r\n( 2 ) . الكافى ، ج 1 ، ص 15 .\r\n( 3 ) . سورهء جاثيه ، آيهء 5 .\r\n( 4 ) . الكافى ، ج 1 ، ص 15 .\r\n( 5 ) . سورهء انعام ، آيهء 32 .\r\n","page_name":" 87 ","page_number":95},
  {"content":"\r\n\r\nديگر فرموده است :\r\n   « ثُمَّ دَمَّرْنَا الْآخَرِينَ وَ إِنَّكُمْ لَتَمُرُّونَ عَلَيْهِمْ مُصْبِحِينَ وَ بِاللَّيْلِ أَ فَلا تَعْقِلُونَ » ؛    « 1 »\r\nسپس ديگران را هلاك ساختيم . شما صبحگاهان و هنگام شب ، به آنها مىگذريد ؛ پس چرا تعقّل نمىكنيد ؟ « 2 »\r\nو خداوند فرموده است :\r\n  « إِنَّا مُنْزِلُونَ عَلى أَهْلِ هذِهِ الْقَرْيَةِ رِجْزاً مِنَ السَّماءِ بِما كانُوا يَفْسُقُونَ وَ لَقَدْ تَرَكْنا مِنْها آيَةً بَيِّنَةً لِقَوْمٍ يَعْقِلُونَ » ؛   « 3 »\r\nما بر مردم اين دهكده ، به سبب گناهى كه مىكرده‌اند ، عذابى از آسمان فرود آوريم . از اين حادثه ، براى آنها كه تعقّل مىكنند ، نشانه‌اى روشن به جا گذاشته‌ايم . « 4 »\r\nبنا بر اين ، آشكار مىشود كه اهل بيت عليهم السلام در روش تفسيرى و توضيحى و يا استنادى خود ، به بيان عقايد مىپردازند و با تكيه بر عقل و تدبّر ، نكاتى را در جهت توجّه به آفريدگار هستى ، دلالت مىكنند . اين روش ، با شيوه‌هاى گوناگون خود ، به اهمّيت فراوان عقل ، اشاره دارد و كلينى نيز از آن ، در نشان دادن اهمّيت جايگاه واقعى عقل ، سود مىجويد .\r\n\r\n\r\n","description":"","footnote":"\r\n( 1 ) . سورهء صافات ، آيه 136 - 138 ؛ اصول الكافى ، ج 1 ، ص 16 .\r\n( 2 ) . الكافى ، ج 1 ، ص 16 .\r\n( 3 ) . سورهء عنكبوت ، آيهء 34 - 35 .\r\n( 4 ) . الكافى ، ج 1 ، ص 16 .\r\n","page_name":" 88 ","page_number":96},
  {"content":"\r\n\r\n\r\nفصل دوم : فضل العلم\r\nدر اين فصل ، در مورد فضيلت علم و دانش از نظر قرآن سخن گفته مىشود و تفسيرى از آيات دربارهء فضيلت علم از زبان ائمّه عليهم السلام ، ارائه مىگردد .\r\nنكتهء قابل توجّه ، در طرح اين روايات - كه نمونه‌هايى از آن را ارائه خواهيم داد - ، تبيين رابطهء علم و دين است . دين ، جز با دانش ، استوار نمىگردد و مؤمن حقيقى ، كسى است كه با دانش ، به سراغ دين مىرود . از سوى ديگر ، فهم دين ، اهميت ويژه پيدا مىكند و هر كس كه دين علمىتر داشته باشد ، زمينهء استوارى و توانايى بيشترى را در عرضه و گسترش آن براى خود ، فراهم كرده است .\r\n\r\nباب بذل علم\r\nعلى ابن حمزه ، مىگويد : شنيدم كه حضرت صادق عليه السلام مىفرمود :\r\nدين را خوب بفهميد ؛ زيرا هر كه دين را خوب نفهمد ، مانند صحرا گردى است كه از جهان ، بىخبر است . خداوند ، در كتابش مىفرمايد :  « لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ » ؛  « 1 »\r\nتا در امر دين ، دانش اندوزند و چون بازگشتند ، قوم خود را بيم دهند ، شايد آنها بترسند .\r\nابو بصير مىگويد : از امام صادق عليه السلام ، دربارهء به اين آيه پرسيدم . حضرت جواب دادند :\r\n\r\n\r\n","description":"","footnote":"\r\n( 1 ) . سورهء توبه ، آيهء 124 ؛ الكافى ، ج 1 ، ص 36 .\r\n","page_name":" 89 ","page_number":97},
  {"content":"\r\n\r\nمراد ، مردى است كه حديث را مىشنود و بدون كم و كاست ، آنچه را شنيده است ، نقل مىكند . « 1 »\r\n\r\nباب بدعت‌ها ، رأى ، و قياس‌ها\r\nدر اين باب ، كلينى ، رواياتى را در مذمّت قياس ، استحسان و رأى آورده كه اهل بيت ، اين موضوع‌ها را به قرآن استناد كرده و يا بر آياتى تطبيق داده‌اند . به عنوان نمونه ، روايتى را در باب قياس نقل مىكند :\r\nقال اللَّه تبارك و تعالى :  « خَلَقْتَنِي مِنْ نارٍ وَ خَلَقْتَهُ مِنْ طِينٍ » ؛  « 2 »\r\nمرا از آتش ، و انسان را از خاك ، آفريدى .\r\nامام صادق عليه السلام در اين مورد فرمود :\r\nشيطان ، خود را با آدم قياس كرد و اگر گوهرى را كه خدا آدم را از آن آفريد ، با آتش قياس مىكرد ، آن گوهر ، درخشنده‌تر و روشن‌تر از آتش بود .\r\nو نيز نمونه‌اى ديگر از استنادهاى اهل بيت ، در توصيف منافقان و كسانى است كه به ظاهر ، خود را مطيع پيامبر نشان مىدهند :\r\nو خداوند فرمود :\r\n « وَ إِذا رَأَيْتَهُمْ تُعْجِبُكَ أَجْسامُهُمْ وَ إِنْ يَقُولُوا تَسْمَعْ لِقَوْلِهِمْ » ؛  « 3 »\r\nو چون ايشان را ببينى ، از ظاهرشان خوشت آيد و اگر سخن گويند ، به گفتارشان گوش دهى .\r\nآيه ، دربارهء منافقان است كه خداوند ، به پيغمبرش در قرآن از آنها خبر داده و ايشان را توصيف نموده و خداوند متعال فرموده است :\r\n « وَ ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا » ؛  « 4 »\r\n\r\n\r\n","description":"","footnote":"\r\n( 1 ) . همان ، ص 51 ، ح 1 ( باب رواية الكتب و الحديث ) .\r\n( 2 ) . سورهء اعراف ، آيهء 12 ؛ الكافى ، ج 1 ، ص 75 .\r\n( 3 ) . سورهء منافقون ، آيهء 4 ؛ الكافى ، ج 1 ، ص 81 .\r\n( 4 ) . سورهء حشر ، آيهء 7 ؛ الكافى ، ج 1 ، ص 82 .\r\n","page_name":" 90 ","page_number":98},
  {"content":"\r\n\r\nآنچه را پيغمبر برايتان آورده ، اخذ كنيد و از آنچه نهى تان كرده ، باز ايستيد .\r\nكسى كه مقصود خدا و رسولش را نفهمد و درك نكند ، امر بر او مشتبه مىشود .\r\nاصحاب پيغمبر صلى الله عليه و آله كه چيزى از او مىپرسيدند ، همهء آنها مطلب را نمىفهميدند ؛ بعضى از آنها از پيغمبر صلى الله عليه و آله مىپرسيدند ، ولى بعضى ديگر ( به علّت شرم يا احترام يا بىقيدى ) ، دوست داشتند كه رهگذرى بيايد و از پيغمبر بپرسد تا آنها بشنوند و خوب بفهمند .\r\nدر هر حال ، از اين روايت استنادى ، استفاده مىشود كه در جايى كه از سوى پيامبر ، فرمانى در نهى رسيده ، بايد توقف كرد ، نه در جايى كه هيچ فرمانى نرسيده است .\r\n\r\nباب فقدان علما\r\nنمونه‌اى ديگر از بهره‌گيرى از آيات و تأويل بردن آيات ، موضوع كاهش اطراف زمين به فقدان علما است .\r\nخداوند - جلّ ثنائه - مىفرمايد :\r\n « أَ وَ لَمْ يَرَوْا أَنَّا نَأْتِي الْأَرْضَ نَنْقُصُها مِنْ أَطْرافِها » ؛  « 1 »\r\nمگر نمىبينيد كه ما بر زمين ، درآييم و از اطرافش كاهش دهيم .\r\nكاهش اطراف زمين ، همان از دست رفتن علماست .\r\nهمچنين در تطبيق موقعيت عالم و حساسيت جايگاهش ، به آيات ديگر استشهاد مىشود ، چنان كه امام صادق عليه السلام در مورد ثبوت حجّت بر عالِم و سختى امرش ، فرمود :\r\nچون جان به اين جا رسيد ، با دست به گلويش اشاره كرد : براى عالِم ، توبه‌اى نيست . سپس اين آيه را قرائت فرمود :\r\n « إِنَّمَا التَّوْبَةُ عَلَى اللَّهِ لِلَّذِينَ يَعْمَلُونَ السُّوءَ بِجَهالَةٍ » ؛  « 2 »\r\n\r\n\r\n","description":"","footnote":"\r\n( 1 ) . سورهء رعد ، آيهء 41 ؛ الكافى ، ج 1 ، ص 48 .\r\n( 2 ) . سورهء نساء ، آيهء 17 ؛ الكافى ، ج 1 ، ص 59 .\r\n","page_name":" 91 ","page_number":99},
  {"content":"\r\n\r\nهمانا ، قبول توبه بر خدا ، فقط نسبت به كسانى است كه از روى نادانى بدى مىكنند .\r\nامام باقر عليه السلام ، دربارهء آيهء :  « فَكُبْكِبُوا فِيها هُمْ وَ الْغاوُونَ »  « 1 » ؛ و گمراه‌كنندگان و گمراه‌شدگان ، به دوزخ ، سرنگون مىگردند » ، مىفرمايد :\r\nايشان ، گروهىاند كه عدالت را به زبان مىستايند ؛ ( ولى در عمل ) مخالفت مىكنند و به ستم مىگرايند .\r\nاز آن جا كه كلينى ، اين روايت را در كتاب فضل علم مىآورد ، روشن است كه مىخواهد نسبت به عالمانى كه در برابر ظلم ، سكوت مىكنند ، يا بر خلاف علم خود عمل مىكنند ، استشهاد كند .\r\n\r\nجمع‌بندى فصل\r\nبنا بر اين ، در اين فصل ، اهل بيت عليهم السلام با شيوه‌هاى مختلف ، از آيات استفاده مىبرند ؛ گاهى آيه را توضيح مىدهند ، گاه آيه را تفسير مىكنند و گاهى تأويل مىبرند و گاه تطبيق مىكنند و گاه با روش بيان مصداق ، به آيه استشهاد مىكنند . هر كدام از اينها ، در تقسيم روايات تفسيرى اهل بيت ( همان گونه كه در آغاز اشاره گرديد ) ، با يك ديگر ، تفاوت دارند و جا داشت كه مؤلّف رساله ، به ذكر آنها بسنده نمىكرد و دربارهء دسته‌بندى آنها سخن مىگفت و يا به هنگام نقل اين روايات ، توصيف و تحليل مىكرد .\r\n\r\n\r\n","description":"","footnote":"\r\n( 1 ) . سورهء شعراء ، آيهء 94 .\r\n","page_name":" 92 ","page_number":100},
  {"content":"\r\n\r\n\r\nفصل سوم : كتاب التوحيد\r\nيكى ديگر از كتاب‌هاى مهم در الكافى « كتاب توحيد » است . در اين كتاب ، كلينى از اهل بيت عليهم السلام ، در موضوعات توحيد ، اسما و صفات الهى و چگونگى نسبت آنها به حضرت حقّ ، رواياتى را نقل مىكند و گاه اين روايات ، مانند كتاب‌ها و ابواب ديگر ، ناظر به آيات قرآن است . كلينى ، هر چند اين كتاب را به ترتيب منطقى ، از حدوث عالم و اثبات محدّث ، آغاز و رواياتى را از امام صادق عليه السلام ، به نقل از هشام و ديگران ، نقل مىكند ، امّا در اين روايات ، كمتر به آياتْ استشهاد شده است ؛ هر چند كه از همين روايات ، استفاده مىشود كه اهل بيت ، نظر به قرآن داشته و اگر به آيه‌اى استشهاد نكرده‌اند ، توضيحات آنان ، جنبهء تفسير آيات توحيد است . اين نكته را از نقل مفاهيم و واژگان قرآن ، در روايت ششم باب « اطلاق القول بأنّه شىء » ، كاملًا مىتوان فهميد .\r\nدر اين باب ، اين جملهء « هو سميع بصير » كه در آيات بسيارى از قرآن آمده است ، توضيح داده شده است . يا در روايت پنجم ، جملهء « و اللَّه خالق كلّ شىء » ، تحليل شده است ، امّا نامى از آيه و يا ذكر كامل آن ، نيامده است .\r\nبه هر حال ، نخستين باب اين كتاب - كه به قرآن نظر دارد و به صراحت از سوره و آيه‌اى خاص ياد مىكند - ، « كتاب النسبة » است . منظور از نسبت ، تعريف و توصيف كردن و نسبت دادن به حضرت حقّ است .\r\n\r\nباب النسبة\r\nدر اين باب ، كلينى ، روايتى تفسيرى نياورده است ، تنها در باب فضيلت سورهء\r\n\r\n","description":"","footnote":"","page_name":" 93 ","page_number":101},
  {"content":"\r\n\r\nاخلاص ، روايتى نقل مىكند : عبد العزيز مىگويد : از امام رضا عليه السلام راجع به توحيد پرسيدم ، فرمود :\r\nهر كه « قل هو الله أحد » را بخواند و به آن ايمان آورد ، توحيد را شناخته است .\r\nعرض كردم : اين سوره را چگونه بخواند ؟ فرمود : « چنان كه مردم مىخوانند » و خود حضرت اين جمله را افزود : « چنين است پروردگارم . چنين است پروردگارم » .\r\nنكتهء قابل توجّه ، آن است كه حضرت ، محور شناخت حقّ - جلّ جلاله - را سورهء اخلاص مىداند كه در آن ، مرزبندى اوصاف حقّ ، به شيوهء سلبى و ايجابى بيان شده است و نيز هر كس به اين سوره ، ايمان آورد ، چون ايمانش همراه با شناخت است ، توحيد را شناخته است .\r\n\r\nباب نهى از سخن گفتن در چگونگى حضرت حقّ\r\nامام صادق عليه السلام فرمود :\r\nخداوند - عزّ و جلّ - مىفرمايد :  « وَ أَنَّ إِلى رَبِّكَ الْمُنْتَهى » ؛  « 1 » همانا ، پايان و سرانجام ، به سوى پروردگارت است .\r\nو به محمّد بن مسلم فرمود :\r\nاى محمّد ! مردم ، هميشه و از هر درى ، سخن مىگويند تا آن جا كه دربارهء خدا هم سخن مىگويند . چون شما آن را شنيديد ، بگوييد : شايد پرستش ، جز پرستش خداى يكتاى بىمانند ، نيست . . . . هر كه دربارهء خدا ، فكر كند كه او چگونه است ، هلاك مىگردد .\r\nامام باقر عليه السلام فرمود :\r\nاز تفكّر دربارهء خدا بپرهيزيد ؛ ولى اگر خواستيد در عظمتش بينديشيد ، در عظمت خلقتش نظر كنيد . « 2 »\r\n\r\n\r\n","description":"","footnote":"\r\n( 1 ) . سورهء نجم ، آيهء 43 ؛ الكافى ، ج 1 ، ص 125 .\r\n( 2 ) . الكافى ، ج 1 ، ص 126 .\r\n","page_name":" 94 ","page_number":102},
  {"content":"\r\n\r\nيعنى دربارهء ذات خدا مثل اين كه او چگونه آفريده شده است ؟ و ذات او چگونه است ؟ ، چون راه به جايى نمىبريد و به كُنه آن نمىرسيد ، نينديشيد ؛ امّا مىتوانيد به آثار افعال او - كه پديده‌هاى جهان است - ، بينديشيد .\r\n\r\nباب ابطال ديدن خدا\r\nاين باب ، يكى از ابواب مهم كتاب الكافى است و روايات آن ، در دفع شبهات اعتقادىاى است كه ميان شيعه و برخى از گرايش‌هاى اهل سنّت ، همچون سَلَفيه ، اختلاف است .\r\nحضرت ابوالحسن عليه السلام فرمود :\r\nخداوند ، آنچه را محمّد صلى الله عليه و آله ديده ، خبر مىدهد و مىفرمايد :\r\n « لَقَدْ رَأى مِنْ آياتِ رَبِّهِ الْكُبْرى » ؛  « 1 »\r\nپيغمبر صلى الله عليه و آله ، آيات بزرگ پروردگارش را ديده .\r\nو آيات خدا ، غير خود خداست .\r\nو باز خداوند مىفرمايد :  « وَ لا يُحِيطُونَ بِهِ عِلْماً » ؛  « 2 »\r\nمردم ، احاطهء علمى به خدا پيدا نكنند . در صورتى كه اگر ديدگان ، او را ببينند ، علمشان به او احاطه و پيدا كرده و دريافت او ، واقع شده است .\r\nابن سنان مىگويد : امام صادق عليه السلام دربارهء آيهء :  « لا تُدْرِكُهُ الْأَبْصارُ » ؛  « 3 » ديدگان ، او را درنيابند ، فرمود : « مقصود ، احاطهء وهم است » .\r\nيعنى مقصود از آيهء شريف ، اين است كه خدا ، در خاطرها نمىگنجد و چشم دل ، به\r\n\r\n\r\n","description":"","footnote":"\r\n( 1 ) . سورهء نجم ، آيهء 18 ؛ الكافى ، ج 1 ، ص 128 .\r\n( 2 ) . سورهء طه ، آيهء 110 .\r\n( 3 ) . سورهء انعام ، آيهء 103 ؛ الكافى ، ج 1 ، ص 132 .\r\n","page_name":" 95 ","page_number":103},
  {"content":"\r\n\r\nاو دست نمىيابد .\r\nمگر نمىبينى خداوند چه مىفرمايد :  « قَدْ جاءَكُمْ بَصائِرُ مِنْ رَبِّكُمْ » ؛  « 1 »\r\nاز پروردگارت ، بصيرت‌ها سوى شما آمده .\r\nمقصود ، بينايى به چشم نيست .\r\nنكتهء قابل توجّه در تفسير « بصر » به « وهم » ، آن است كه چشم ، آنچه را مىبيند ، به ذهن ، منتقل و بر اساس آن ، تصوّر مىكند و الّا عكس‌بردارى بدون تحليل و تصوّر ، مانند دوربينى است كه صورت چيزى را مىاندازد كه اگر فكر و انديشه و تصوّرى نباشد ، چيزى نخواهد بود .\r\n\r\nباب نهى از توصيف خدا ، به غير آنچه خود خدا توصيف نموده است\r\nامام صادق عليه السلام فرمود :\r\nهمانا ، خدا را نمىتوان توصيف كرد ؛ چگونه مىتوان توصيفش نمود كه در كتابش مىفرمايد :  « وَ ما قَدَرُوا اللَّهَ حَقَّ قَدْرِهِ » ؛  « 2 » خدا را چنان كه شأن اوست ، نمىشناختند .\r\nپس خدا با هيچ مقياسى توصيف نمىشود ، جز آن كه بزرگ‌تر از آن است و فرمود :\r\nخدا بزرگ است و با رفعت . بندگان ، نمىتوانند توصيفش كنند و به حقيقتِ عظمتش نمىرسند . بينايىها او را درك نمىكنند و او بينايىها را درك مىكند و او لطيف و آگاه است . به چگونگى ، جايگزينى و چه‌سويى توصيف نمىشود [ نمىتوان گفت كه خدا چگونه است يا به كجاست يا بر چه سوار است 
  ] .\r\nدر اين روايت ، با استناد به آيهء قرآن ، به توقيفى بودن صفات حضرت حقّ ، تصريح شده است . اگر مىخواهيم خدا را بشناسيم و از اسما و صفات او آگاه باشيم ، بايد به همان اندازه‌اى بسنده كنيم كه ما را شناسانده‌اند ؛ زيرا خدا را آن چنان كه در شأن اوست ، نمىتوان شناخت .\r\n\r\n\r\n","description":"","footnote":"\r\n( 1 ) . سورهء انعام ، آيهء 104 ؛ الكافى ، ج 1 ، ص 132 .\r\n( 2 ) . سورهء انعام ، آيهء 91 ؛ الكافى ، ج 1 ، ص 138 .\r\n","page_name":" 96 ","page_number":104},
  {"content":"\r\n\r\n\r\nباب حدوث الأسماء\r\nدر اين باب ، كلينى دربارهء نام‌هاى خداوند ، رواياتى را از اهل بيت عليهم السلام و با استشهاد از قرآن نقل مىكند . براى نمونه ، امام صادق عليه السلام فرمود :\r\nخداى - تبارك و تعالى - ، اسمى آفريد كه صداى حرفى ندارد ، به لفظ ادا نمىشود ، تن و كالبد ندارد ، به تشبيه موصوف نمىشود ، به رنگى آميخته نيست ، ابعاد و اضلاع ندارد ، حدود و اطراف از او دور گشته ، حسّ توهّم‌كننده ، به او دست نمىيابد . خداى ، آن را يك كلمه تامّ قرار داده ، داراى چهار جزء متقارن كه هيچ يك ، پيش از ديگرى نيست . سپس سه اسم آن را كه خلق به آن نياز داشتند ، هويدا ساخت و يك اسم آن را نهان داشت و آن ، همان اسم مكنون و مخزون است . و آن سه اسمى كه هويدا گشت ، ظاهرشان « اللَّه » تبارك و تعالى است ، و خداى سبحان براى هر اسمى از اين اسما ، چهار ركن مسخّر فرمود كه جمعاً دوازده ركن مىشود . سپس در برابر هر ركنى ، سى اسم كه به آنها منسوب‌اند ، آفريد كه آنها رحمن ، رحيم ، ملك ، قدّوس ، خالق ، بارى ، مصوّر ، حىّ ، قيّوم ، بى چُرت و خواب ، عليم ، خبير ، سميع ، بصير ، حكيم ، عزيز ، جبّار ، متكبّر ، على ، عظيم ، مقتدر ، قادر ، سلام ، مؤمن ، مهيمن ، مُنشىء ، بديع ، رفيع ، جليل ، كريم ، رزّاق ، زنده‌كننده ، ميراننده ، باعث و وارث ، است . اين اسما ، با اسماى حسنا تا 360 اسم ، كامل مىشود و فروع اين سه اسم هستند و آن سه ، اركان‌اند و آن اسم مكنون مخزون ، به سبب اين اسماى سه گانه ، پنهان شد . اين است معناى قول خداوند - جلّ على - :\r\n « قُلِ ادْعُوا اللَّهَ أَوِ ادْعُوا الرَّحْمنَ أَيًّا ما تَدْعُوا فَلَهُ الْأَسْماءُ الْحُسْنى » ؛  « 1 »\r\nبگو : خدا را بخوانيد ، يا رحمان را بخوانيد ؛ هر كدام را بخوانيد ، نام‌هاى نيكويى از اوست .\r\n\r\n\r\n","description":"","footnote":"\r\n( 1 ) . سورهء اسراء ، آيهء 110 ؛ الكافى ، ج 1 ، ص 152 .\r\n","page_name":" 97 ","page_number":105},
  {"content":"\r\n\r\nروشن است توضيحاتى كه در اين روايت آمده ، در مقدّمهء تفسير آيهء قرار دارد .\r\nاين روايت را كلينى در آغاز اين باب ، ذكر مىكند . وى ، مهم‌ترين روايتى را كه به موضوع دلالت داشته باشد ، در اوّل باب مىآورد . در ادامه نيز روايات ديگر باب مىآيند كه توضيحاتى است دربارهء برخى از اسماى خداوند .\r\n\r\nباب معانى اسما و اشتقاق آنها\r\nاين باب ، يكى از مهم‌ترين ابواب توحيد است كه كلينى ، در آن ، دوازده حديث نقل مىكند . برخى روايات اين باب ، تفسيرهاى رمزى هستند ، مانند اين روايت كه دربارهء « بسم اللَّه » آمده است كه مراد از باى بسم اللَّه ، بهاى خدا ، و سين ، سناى خدا ، و ميم ، مجد خداست . دربارهء اين روايت و تفسيرهاى رمزى آن ، سخن‌هاى بسيارى است .\r\nمجلسى ، اين دسته از اخبار تفسير رمزى را بسيار مىداند و در پاورقى كتاب الكافى ، به نقل از ايشان در مرآة العقول ، آمده است كه از اين اخبار ، اين گونه استفاده مىشود كه براى حروف مفرد ، معانى گوناگونى است و تنها حجج اللَّه ، آنها را مىشناسند .\r\nاز اين روايات كه بگذريم ، برخى ديگر روايات باب ، در تحليل اسامى الهىاند . به عنوان نمونه ، ابن هلال مىگويد : از حضرت رضا عليه السلام ، دربارهء تفسير قول خداوند :  « اللَّهُ نُورُ السَّماواتِ وَ الْأَرْضِ » ؛  « 1 » خداوند ، نور آسمان‌ها و زمين است ، پرسيدم ، فرمود :\r\nخدا ، هادى اهل آسمان‌ها و هادى اهل زمين است .\r\nدر اين روايت ، نور ، به هدايت تفسير شده است و البته ممكن است هدايت مردم اهل زمين ، با هدايت موجودات آسمان‌ها ، متفاوت باشد ؛ امّا دربارهء همهء آنها به صورت كلى مىفرمايد : اللَّه نور .\r\n\r\nباب هر رازگويى كه ميان سه نفر باشد ، خدا چهارمين آنها است\r\nدر اين باب ، كلينى به بخشى ديگر از روايات توصيف خدا مىپردازد كه او ، همه جا\r\n\r\n\r\n","description":"","footnote":"\r\n( 1 ) . سورهء نور ، آيهء 36 ؛ الكافى ، ج 1 ، ص 156 .\r\n","page_name":" 98 ","page_number":106},
  {"content":"\r\n\r\nهست و همهء سخن‌ها را مىشنود . به عنوان نمونه ، از امام صادق عليه السلام دربارهء قول خداى تعالى ، روايتى نقل مىكند كه حضرت دربارهء آيهء : «  « ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ وَ لا خَمْسَةٍ إِلَّا هُوَ سادِسُهُمْ » ؛  « 1 » رازگويى ، ميان سه نفر نباشد جز اين كه خدا ، چهارمين آنهاست و نه ميان پنج نفر ، جز اين كه او ششمين آنهاست » ، فرمود :\r\nاو ، يكتاست و ذاتش ، يگانه و از خلقش جداست و خود را اين گونه توصيف نموده است ( چيزى مانند او نيست ) . و او به همه احاطه دارد ( نه احاطهء ظرف بر مظروف ، بلكه ) به طور زير نظر داشتن و فراگرفتن . و هيچ چيزى در آسمان‌ها و زمين ، از علم او پنهان نيست ، چه از نظر احاطه و علم ، و چه از نظر ذات و حقيقت ؛ زيرا اماكن ، به چهار حدّ ( راست ، چپ ، جلو و عقب ) محدود و مشتمل‌اند و اگر از نظر ذات و حقيقت باشد ، لازم آيد كه دربر گيرد .\r\n\r\nباب خداى رحمان ، بر عرش ، استوا دارد\r\nكلينى ، در اين باب ، به يكى از آيات متشابه قرآن و روايات تفسيرى اهل بيت عليهم السلام مىپردازد . براى نمونه ، دربارهء تفسير آيهء «  « الرَّحْمنُ عَلَى الْعَرْشِ اسْتَوى » ؛  « 2 » رحمان ، بر عرش ، استوا دارد » ، از امام صادق عليه السلام ، سؤال شد . حضرت فرمود :\r\nاو ، بر همه چيز ، مسلّط است . چيزى به او نزديك‌تر از چيز ديگر نيست .\r\nو باز در اين باره فرمود :\r\nنسبت به همه چيز ، برابر است . چيزى به او نزديك‌تر از چيز ديگر نيست .\r\nابن حجاج مىگويد : از امام صادق عليه السلام ، دربارهء قول خداى تعالى « رحمان ، بر عرش ، استوا دارد » ، پرسيدم ، فرمود :\r\nاو ، در همه چيز ، استوا دارد ، و چيزى به او نزديك‌تر از چيز ديگر نيست .\r\n\r\n\r\n","description":"","footnote":"\r\n( 1 ) . سورهء مجادله ، آيهء 7 ؛ الكافى ، ج 1 ، ص 172 .\r\n( 2 ) . سورهء طه ، آيهء 5 ؛ الكافى ، ج 1 ، ص 173 .\r\n","page_name":" 99 ","page_number":107},
  {"content":"\r\n\r\nهيچ دورى ، از او دور نيست و هيچ نزديكى ، به او نزديك نيست . او نسبت به همه چيز ، برابر است . « 1 »\r\n\r\nباب اوست كه در آسمان ، معبود و در زمين ، معبود است\r\nهشام بن حكم مىگويد : ابو شاكر ديصانى گفت : آيه‌اى در قرآن است كه گفتهء ما را مىرساند . گفتم : كدام آيه ؟ گفت : آيهء :\r\n « وَ هُوَ الَّذِي فِي السَّماءِ إِلهٌ وَ فِي الْأَرْضِ إِلهٌ » ؛  « 2 »\r\nاوست كه در آسمان ، معبود و در زمين ، معبود است .\r\n[ يعنى خدايى در آسمان است و خدايى در روى زمين است ؛ يعنى كلام اهل شرك 
  ]\r\nهشام مىگويد : من نمىدانستم كه چگونه جوابش را بدهم . مغلوب شدم [ و سپس به حج رفتم 
  ] و به امام صادق عليه السلام گزارش دادم . حضرت فرمود :\r\nاين سخن زنديقى خبيث است . چون به سويش بازگشتى ، به او بگو : اسم تو در كوفه چيست ؟ او مىگويد : فلان . سپس بگو : اسم تو در بصره چيست ؟ او مىگويد : همان فلان . پس بگو : همچنين است پروردگار ما ؛ در آسمان ، معبود و در زمين ، معبود است و در درياها ، معبود است و در بيابان‌ها ، معبود است و در همه جا ، معبود است .\r\nهشام مىگويد : من بازگشتم و نزد ابوشاكر آمدم و به او بازگفتم . او گفت : اين جواب ، از حجاز آمده است . « 3 »\r\n\r\nباب عرش و كرسى\r\nدر اين باب ، كلينى به توضيح مفاهيم قرآنى دربارهء ذات حقّ پرداخته است . به عنوان\r\n\r\n\r\n","description":"","footnote":"\r\n( 1 ) . الكافى ، ج 1 ، ص 173 .\r\n( 2 ) . سورهء زخرف ، آيهء 84 ؛ الكافى ، ج 1 ، ص 174 .\r\n( 3 ) . الكافى ، ج 1 ، ص 173 .\r\n","page_name":" 100 ","page_number":108},
  {"content":"\r\n\r\nنمونه ، جاثليق از امير المؤمنين عليه السلام پرسيد : به من بگو كه خداى - عزّ و جلّ - عرش را حمل مىكند يا عرش ، او را حمل‌مىنمايد ؟ حضرت جواب فرمود :\r\nخداى - عزّ و جلّ - حامل عرش و آسمان‌ها و زمين است و آنچه در آسمان‌ها و ميان آنهاست . اين ، گفتار خود خداى - عزّ و جلّ - است :  « إِنَّ اللَّهَ يُمْسِكُ السَّماواتِ وَ الْأَرْضَ أَنْ تَزُولا وَ لَئِنْ زالَتا إِنْ أَمْسَكَهُما مِنْ أَحَدٍ مِنْ بَعْدِهِ إِنَّهُ كانَ حَلِيماً غَفُوراً » ؛  « 1 »\r\nخدا ، آسمان‌ها و زمين را نگه مىدارد . جز او ، هيچ كس نگهشان نمىدارد و او بردبار و آمرزنده است .\r\nجاثليق گفت : پس چگونه خدا مىفرمايد :  « وَ يَحْمِلُ عَرْشَ رَبِّكَ فَوْقَهُمْ يَوْمَئِذٍ ثَمانِيَةٌ » ؛  « 2 » در آن روز ، هشت نفر ، عرش پروردگار تو را در بالايشان حمل مىكنند ؛ امّا شما گفتى : خدا ، عرش و آسمان‌ها و زمين را حمل مىكند ؟ حضرت فرمود :\r\nهمانا ، خداى تعالى ، عرش را از چهار نور آفريد : نور سرخى كه هر سرخى ، از آن رنگ گرفت و نور سبزى كه هر سبزى ، از آن سبزى گرفت و نور زردى كه هر زردى ، از آن زردى گرفت و نور سفيدى كه هر سفيدى ، از آن سفيد شده . آن ، دانش است كه خدا به حاملان ، عطا فرموده است و آن نورى است از عظمت او . پس خدا به سبب عظمت و نورش ، دل‌هاى مؤمنان را بينا كرده است .\r\nروايات اين باب نيز تفسيرهاى پيرامونى است . يعنى نه در توضيح كلمات و جمله‌هاى آيه ، بلكه بيان نكاتى در اهميت موضوع ، جايگاه موضوع و تقسيمات آن است ؛ هر چند كه بخش نخست آن ، ناظر به دفع شبهات و اشكالاتى است كه دربارهء مفهوم عرش و كرسى آمده است .\r\nالبته رواياتى كه كلينى در موضوع عرش و كرسى نقل كرده ، به اين باب اختصاص\r\n\r\n\r\n","description":"","footnote":"\r\n( 1 ) . سورهء فاطر ، آيهء 41 ؛ الكافى ، ج 1 ، ص 175 .\r\n( 2 ) . سورهء حاقه ، آيهء 17 ؛ الكافى ، ج 1 ، ص 175 .\r\n","page_name":" 101 ","page_number":109},
  {"content":"\r\n\r\nندارد . در باب  « الرَّحْمنُ عَلَى الْعَرْشِ اسْتَوى »  ، نيز رواياتى ديگر در توضيح آن آورده است .\r\n\r\nباب الروح\r\nاحول ، مىگويد : از امام صادق عليه السلام دربارهء روحى كه در آدم عليه السلام دميده شد ، پرسيدم كه خداوند - عزّ و جلّ - مىفرمايد :  « فَإِذا سَوَّيْتُهُ وَ نَفَخْتُ فِيهِ مِنْ رُوحِي » ؛  « 1 » چون او را برابر ساختم و از روح خود در او دميدم . حضرت فرمود :\r\nآن روح ، مخلوق است و همچنين روحى كه در حضرت عيسى عليه السلام بود ، مخلوق است .\r\nنويسنده ، تنها روايتى را نقل مىكند كه به صراحت آيه ، ذكر شده ، در صورتى كه جا داشت به روايت دوم اين باب كه دربارهء جمله  « رُوحٌ مِنْهُ »  در آيهء :  « وَ كَلِمَتُهُ أَلْقاها إِلى مَرْيَمَ وَ رُوحٌ مِنْهُ »  « 2 » است ، مىپرداخت كه حضرت در تفسير آن همين نكته را بيان فرموده است . نيز در روايات ديگر ، با استشهاد به آيات ديگر ، در باب روح ، توضيحاتى از اهل بيت عليهم السلام نقل شده است ، مانند : چگونگى نفخ روح ، دلايل نام‌گذارى به روح ، دليل اضافهء روح به حضرت حقّ و . . . .\r\n\r\nباب نوادر\r\n « مَنْ يُطِعِ الرَّسُولَ فَقَدْ أَطاعَ اللَّهَ » ؛  « 3 » هر كه اطاعت پيغمبر كند ، اطاعت خدا كرده است .\r\nامام صادق عليه السلام دربارهء قول خداوند : «  « فَلَمَّا آسَفُونا انْتَقَمْنا مِنْهُمْ » ؛  « 4 » چون ما را به\r\n\r\n\r\n","description":"","footnote":"\r\n( 1 ) . سورهء هود ، آيهء 38 ؛ الكافى ، ج 1 ، ص 181 .\r\n( 2 ) . سورهء نساء ، آيهء 171 .\r\n( 3 ) . سورهء نساء ، آيهء 79 ؛ الكافى ، ج 1 ، ص 195 .\r\n( 4 ) . سورهء زخرف ، آيهء 55 ؛ اصول الكافى ، ج 1 ، ص 197 .\r\n","page_name":" 102 ","page_number":110},
  {"content":"\r\n\r\nخشم آوردند ، از ايشان انتقام گرفتيم » ، فرمود :\r\nخداى - عزّ و جلّ - ، چون افسوس ما ، افسوس نخورد ؛ ليكن او ، دوستانى براى خود آفريده كه افسوس آنها را افسوس خداوند ، خشنودى آنها را خشنودى خود ، و خشم آنها را خشم خود قرار داده است ؛ زيرا ايشان را مبلّغان خود و دلالت‌كنندگان به سوى خود ، مقرّر داشته است و از اين جهت است كه آن مقام را دارند . معناى آيه ، آن نيست كه افسوس ، دامن خداى تعالى را مىگيرد چنان كه دامنگير مخلوق مىشود ؛ بلكه معناى آن ، چنين است كه در اين باره گفته است : هر كه به يكى از دوستان من اهانت كند ، به پيكار من آمده و مرا به مبارزه خوانده است . و فرموده است :  « مَنْ يُطِعِ الرَّسُولَ فَقَدْ أَطاعَ اللَّهَ » . \r\nدر پايان روايت ، حضرت ، به آياتى ديگر نيز استشهاد مىكند .\r\n\r\nباب بداء\r\nباب بداء در « كتاب توحيد » نيز يكى ديگر از ابواب مهم و پر روايت الكافى است . اين موضوع ، يكى از مسائل جنجال‌برانگيز و حساس در عقايد اسلامى است كه در ميان برخى عالمان اهل سنّت ، بدفهمى ايجاد كرده است . از اين رو ، كلينى ، روايات رسيده در اين موضوع را گردآورى كرده و در آغاز باب ، روايتى را نقل مىكند كه هيچ چيزى مانند بداء پرستش نمىشود و در تعريف و توصيف بداء ، به آيات قرآن استشهاد مىشود ، از آن جمله ، امام صادق عليه السلام دربارهء آيهء : «  « يَمْحُوا اللَّهُ ما يَشاءُ وَ يُثْبِتُ » ؛  « 1 » و خدا آنچه را خواهد ، محو مىكند و آنچه را خواهد ، ثبت مىنمايد » ، فرمود :\r\nمگر نه اين است كه محو شود چيزى كه اثبات بوده و ثبت شود چيزى كه نبوده است .\r\n\r\n\r\n","description":"","footnote":"\r\n( 1 ) . سورهء رعد ، آيهء 41 ؛ الكافى ، ج 1 ، ص 202 .\r\n","page_name":" 103 ","page_number":111},
  {"content":"\r\n\r\nحمران مىگويد : از امام باقر عليه السلام دربارهء قول خداوند - عزّ و جلّ - : «  « قَضى أَجَلًا وَ أَجَلٌ مُسَمًّى عِنْدَهُ » ؛  « 1 » مدّتى ، معين كرد و مدت معيّن ، نزد اوست » ، پرسيدم ، فرمود :\r\nمقصود ، دو مدّت است : مدّت حتمى و مدّت مشروط .\r\nمالك جهنى مىگويد : از امام صادق عليه السلام دربارهء قول خداى تعالى : «  « أَ وَ لا يَذْكُرُ الْإِنْسانُ أَنَّا خَلَقْناهُ مِنْ قَبْلُ وَ لَمْ يَكُ شَيْئاً » ؛  « 2 » مگر انسان به ياد ندارد كه ما او را آفريديم و هيچ نبود » ، پرسيدم ، فرمود :\r\nنه اندازه‌گيرى و نه هست [ موجود 
  ] شده بود .\r\nدربارهء قول خداى تعالى : «   « هَلْ أَتى عَلَى الْإِنْسانِ حِينٌ مِنَ الدَّهْرِ لَمْ يَكُنْ شَيْئاً مَذْكُوراً » ؛   « 3 » آيا بر انسان ، زمانى از روزگار گذشت كه چيز قابل ذكرى نبود ؟ » ، پرسيدم .\r\nفرمود :\r\nاندازه‌گيرى شده بود ؛ ولى قابل ذكر نبود .\r\n\r\nباب جبر و قدر و امر بين الامرين\r\nيونس بن عبد الرحمان مىگويد : حضرت رضا عليه السلام به من فرمود :\r\nبه گفتار قدريه ( اهل تفويض ) ، قائل مباش ؛ زيرا قدريه ، نه به گفتارِ اهل بهشت ، قائل شدند و نه به گفتارِ اهل دوزخ و نه به گفتار شيطان ؛ براى اين كه اهل بهشت گفتند :  « الْحَمْدُ لِلَّهِ الَّذِي هَدانا لِهذا وَ ما كُنَّا لِنَهْتَدِيَ لَوْ لا أَنْ هَدانَا اللَّهُ » ؛  « 4 » سپاس خداى راست كه ما را به اين بهشت ، هدايت فرمود و اگر خدا ما را هدايت نمىكرد ، هدايت نمىشديم . و اهل دوزخ گفتند :  « رَبَّنا غَلَبَتْ عَلَيْنا شِقْوَتُنا وَ كُنَّا قَوْماً ضالِّينَ » ؛  « 5 » پروردگارا ! بدبختى ما ، بر ما چيره شد و ما قوم گمراهى بوديم .\r\n\r\n\r\n","description":"","footnote":"\r\n( 1 ) . سورهء انعام ، آيهء 3 ؛ الكافى ، ج 1 ، ص 202 .\r\n( 2 ) . سورهء مريم ، آيهء 68 ؛ الكافى ، ج 1 ، ص 202 .\r\n( 3 ) . سورهء دهر ، آيهء 1 ؛ الكافى ، ج 1 ، ص 202 .\r\n( 4 ) . سورهء اعراف ، آيهء 43 ؛ الكافى ، ج 1 ، ص 219 .\r\n( 5 ) . سورهء مؤمنون ، آيهء 106 ؛ الكافى ، ج 1 ، ص 219 .\r\n","page_name":" 104 ","page_number":112},
  {"content":"\r\n\r\n\r\nباب حجّت‌هاى خدا بر خلقش\r\nحمزة بن طيّار مىگويد : امام صادق عليه السلام به من فرمود :\r\nاز عقيدهء ماست كه خدا نسبت به آنچه به بندگان داده و به ايشان معرّفى كرده ، احتجاج مىكند . به سوى ايشان ، پيغمبر فرستاده و برايشان كتاب نازل كرده كه در آن ، امر و نهى نموده به نماز و روزه . روزى ، بين الطلوعين ، در وادى معرس ، پيغمبر را خواب ربود ( و نماز صبح قضا شد ) . خداى تعالى فرمود : من تو را به خواب بردم و من تو را بيدار كنم . هر وقت از خواب برخاستى ، نماز بخوان تا مردم بدانند ، اگر در نماز ، خوابشان ربود ، بايد چه كنند .\r\nچنان نيست كه ايشان مىگويند ! چون پيغمبر از نماز خوابش ربود ، هلاك گشت . . . .\r\nسپس امام صادق عليه السلام فرمود :\r\nهمچنين در هر چيز كه بنگرى ، هيچ كس در تنگى و فشار نمىبينى ، جز اين كه خدا بر او حجّت دارد و خدا را نسبت به كار او ، مشيّت است . . . . مردم به كمتر از طاقتشان ، مأمور نيستند و به هر چه مأمورند ، توانايى دارند . . . .\r\nسپس اين آيه را تلاوت كردند :\r\n « لَيْسَ عَلَى الضُّعَفاءِ وَ لا عَلَى الْمَرْضى وَ لا عَلَى الَّذِينَ لا يَجِدُونَ ما يُنْفِقُونَ حَرَجٌ » ؛  « 1 »\r\nبر ناتوانان و بيماران و كسانى كه مالى ندارند تا انفاق كنند ، تكليفى نيست .\r\n\r\nباب هدايت از جانب خداست\r\nكلينى ، يكى از ابعاد توحيد فعلى را - كه در روايات اهل بيت آمده ، هدايت مردم مىداند . از اين رو ، در اين باب ، رواياتى را به آن اختصاص مىدهد . از آن جمله ، امام\r\n\r\n\r\n","description":"","footnote":"\r\n( 1 ) . سورهء توبه ، آيهء 91 ؛ الكافى ، ج 1 ، ص 233 .\r\n","page_name":" 105 ","page_number":113},
  {"content":"\r\n\r\nصادق عليه السلام ، بنا بر نقل سليمان بن خالد ، فرمود :\r\nچون خدا ، خير بنده‌اى را بخواهد ، اثرى از نور در دلش مىگذارد و گوش‌هاى دلش را باز مىكند و فرشته‌اى بر او مىگمارد كه نگهدارش باشد .\r\nو چون براى بنده‌اى بد بخواهد ، اثرى از سياهى در دلش مىافكند و گوش‌هاى دلش را مىببندد و شيطانى بر او مىگمارد كه گمراهش كند .\r\nامام ، در ادامه ، اين آيه را مىخواند :\r\n « فَمَنْ يُرِدِ اللَّهُ أَنْ يَهْدِيَهُ يَشْرَحْ صَدْرَهُ لِلْإِسْلامِ وَ مَنْ يُرِدْ أَنْ يُضِلَّهُ يَجْعَلْ صَدْرَهُ ضَيِّقاً حَرَجاً كَأَنَّما يَصَّعَّدُ فِي السَّماءِ » ؛  « 1 »\r\nهر كه را خدا بخواهد هدايت كند ، سينهء او را براى اسلام‌آوردن مىگُشايد و هر كه را بخواهد گمراه كند ، سينه‌اش را تنگ و سخت مىكند كه گويى به آسمان خواهد رفت .\r\n\r\n\r\n","description":"","footnote":"\r\n( 1 ) . سورهء انعام ، آيهء 125 ؛ الكافى ، ج 1 ، ص 234 .\r\n","page_name":" 106 ","page_number":114},
  {"content":"\r\n\r\n\r\nفصل چهارم : كتاب الحجّة\r\nاز ديگر كتاب‌هاى مهم و كليدى الكافى ، « كتاب الحجّة » است . اين كتاب ، نزديك به 120 باب دارد كه به موضوعات گوناگونى اختصاص يافته است . شيوهء نقل و چينش كلينى ، به ترتيب منطقى و در آغاز ، در ضرورت نياز به حجّت و طبقات انبيا و ائمّه است . نويسندهء پايان‌نامه ، هر چند به صورت بسيار مختصر دربارهء اين باب توضيحاتى مىآورد ، امّا جا داشت كه به محور كليدى اين كتاب ، يعنى نسبت ميان قرآن و حجّت ، اشاره مىكرد . از سوى ديگر ، در همين باب ، نخست رواياتى نقل شده‌اند كه اين رابطه را بيان مىكنند ، هر چند در ظاهر ، تفسير آيه‌اى نيست ، امّا دربارهء جايگاه تفسيرى آنان است . وقتى امام صادق عليه السلام دربارهء قيّم بودن اهل بيت ، بويژه امام على عليه السلام ، سخن مىگويد ، نشان مىدهد كه جايگاه تفسيرى اهل بيت عليهم السلام چيست و آنچه واقعاً آنها گفته‌اند ، نه آنچه كه روايت شده ، حقّ و بيانگر مفاهيم و معانى قرآن است .\r\nنكتهء ديگر ، در روش‌شناسى چينش روايات كتاب الحجّة است . كلينى ، در باب دوم ، پس از ذكر رواياتى در ضرورت وجود حجّت براى راهنمايى انسان در زندگى ، به انواع و اقسام حجج مىپردازد . در اين روايات ، كسانى كه هادى ، امام و حجّت بر مردم‌اند ، داراى طبقاتى هستند كه برخى ، پيامبر ، برخى نبى و برخى ديگر امام هستند .\r\nدر برخى از روايات اين باب ، به آيات قرآن استناد شده يا در توضيح و ارتباط آن ، دربارهء نياز انسان به حجّت ، سخن گفته شده كه به برخى از اين روايات ، اشاره مىگردد .\r\n\r\n","description":"","footnote":"","page_name":" 107 ","page_number":115},
  {"content":"\r\n\r\n\r\n1 . طبقات پيغمبران ، رسولان و ائمّهء معصوم عليهم السلام\r\nدُرُست بن ابى منصور از امام صادق عليه السلام نقل مىكند كه :\r\nانبيا و رسولان ، چهار طبقه هستند . پيامبرى هست كه وحى به او مىشود و نبوّت ، به خود اوست و به ديگرى سرايت نمىكند . و پيامبرى است كه در خواب مىبيند و صداها را مىشنود و در بيدارى ، تجربه‌اى ندارد و به سوى كسى از مردم برانگيخته نشده و حتّى پيامبرى و امامى مانند ابراهيم ، بر لوط ، اشراف دارد . و پيامبرى هست كه در خواب مىبيند و صداها را مىشنود و فرشته را در مىيابد و به سوى گروهى كم يا زياد ، فرستاده مىشود . مانند يونس كه خداوند دربارهء يونس در قرآن گفته است :\r\n«  « وَ أَرْسَلْناهُ إِلى مِائَةِ أَلْفٍ أَوْ يَزِيدُونَ » ؛  « 1 » ما او را به سوى صد هزار نفر ، بلكه بيشتر فرستاديم » . كه منظور از مقدار بيشتر ، سى هزار بود . براى يونس ، پيشوايى بود ( كه جناب موسى باشد و او ، شريعت موسى را ترويج مىكرد ) .\r\nهمچنين كلينى ، در باب فرق ميان رسول ، نبىّ و محدّث ، به روايتى در همين معنا نقل مىكند :\r\nزراره مىگويد : از امام باقر عليه السلام دربارهء قول خداى - عزّ و جلّ - كه مىفرمايد : «  « وَ ما أَرْسَلْنا مِنْ قَبْلِكَ مِنْ رَسُولٍ وَ لا نَبِيٍّ » ؛  « 2 » پيش از تو ، هيچ رسول و نبىّ و محدّثى نفرستاديم » ، سؤال كردم : رسول چيست ؟ و نبى چيست ؟ فرمود :\r\nنبىّ ، كسى است كه در خواب مىبيند و صدا را مىشنود و فرشته را نمىبيند و رسول ، كسى است كه صدا را مىشنود و در خواب مىبيند و فرشته را هم مشاهده مىكند .\r\nعرض كردم : امام ، در چه پايه است ؟ فرمود :\r\nصدا را مىشنود ، ولى نه در خواب مىبيند و نه فرشته را مشاهده مىكند .\r\n\r\n\r\n","description":"","footnote":"\r\n( 1 ) . سورهء صافات ، آيهء 147 ؛ الكافى ، ج 1 ، ص 246 .\r\n( 2 ) . سورهء حج ، آيهء 52 ؛ الكافى ، ج 1 ، ص 248 .\r\n","page_name":" 108 ","page_number":116},
  {"content":"\r\n\r\nسپس آيهء فوق :  « وَ ما أَرْسَلْنا مِنْ . . . »  . را قرائت كرد .\r\nالبته در اين باب ، روايات ديگرى نيز در تفسير اين آيه وجود دارد ، مانند روايت بُريد در فرق ميان رسول و نبى كه به همين آيه استشهاد مىكند « 1 » و ناظر به تفسير كلمهء رسول و نبى است .\r\n\r\n2 . شناخت امام و مراجعه به او\r\nكلينى در اين باب ، رواياتى را نقل مىكند كه دربارهء ضرورت معرفت امام است و اين كه معرفت خداوند و پرستش او به طور تمام و كمال ، با شناخت امام ، تحقّق مىيابد و شناخت ، وقتى كامل مىشود كه از دستورهاى امام پيروى شود . آن گاه در اين روايات ، به آيه‌اى استشهاد مىشود . به عنوان نمونه ، روايتى را از ابى ليلى نقل مىكند كه امام صادق عليه السلام فرمود :\r\nخداى تبارك و تعالى ، جز عمل صالح نمىپذيرد و جز ادا و شروط و پيمان‌ها را نمىپذيرد . كسى كه شرطش را با خداى - عزّ و جلّ - وفا كند و آنچه خدا را در پيمانش بيان كرده ، به كار بندد ، به آنچه نزد خداست ، مىرسد و وعدهء خدا را كاملًا درمىيابد . خداى تبارك و تعالى ، بندگانش را به راه‌هاى هدايت خبر داده و براى ايشان در آن راه‌ها ، چراغ‌هاى بلندى قرار داده و به آنها خبر داده است كه چگونه راه را بپيمايند و فرمود :  « إِنِّي لَغَفَّارٌ لِمَنْ تابَ وَ آمَنَ وَ عَمِلَ صالِحاً ثُمَّ اهْتَدى » ؛  « 2 » من آن را كه توبه كند و ايمان آورد و عمل صالح انجام دهد ، سپس هدايت شود ، مىآمرزم .\r\nامام صادق عليه السلام ، دربارهء قول خداى - عزّ و جلّ - : «  « وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً » ؛  « 3 » به هر كه حكمت دادند ، خير بسيار دادند » ، فرمود :\r\n\r\n\r\n","description":"","footnote":"\r\n( 1 ) . ر . ك : الكافى ، ج 1 ، ص 248 ، ح 4 .\r\n( 2 ) . سورهء طه ، آيهء 82 ؛ الكافى ، ج 1 ، ص 257 .\r\n( 3 ) . سورهء بقره ، آيهء 269 .\r\n","page_name":" 109 ","page_number":117},
  {"content":"\r\n\r\nمراد از حكمت ، اطاعت خدا و معرفت امام عليه السلام است .\r\nاين تفسير ، بيان مصداق است كه حكمت ، اطاعت خدا و شناخت امام عليه السلام معرفى مىگردد .\r\n\r\n3 . وجوب اطاعت از امام معصوم عليه السلام\r\nامام باقر عليه السلام فرمود :\r\nبلنداى حقيقت و اشرف و قلّه و كليد آن و باب همه چيز و خرسندى خداى رحمان تبارك و تعالى ، اطاعت امام است بعد از معرفت او . . . . خداى تبارك و تعالى مىفرمايد :  « مَنْ يُطِعِ الرَّسُولَ فَقَدْ أَطاعَ اللَّهَ وَ مَنْ تَوَلَّى فَما أَرْسَلْناكَ عَلَيْهِمْ حَفِيظاً » ؛  « 1 » هر كه اطاعت پيغمبر نمايد ، اطاعت خدا كرده . و هر كه رو گرداند ، او را رها كن ؛ زيرا ما تو را نگهبان او نفرستاديم .\r\nامام باقر عليه السلام به نقل از برخى اصحاب ، دربارهء قول خداى - عزّ و جلّ - در آيهء «  « وَ آتَيْناهُمْ مُلْكاً عَظِيماً » ؛  « 2 » به آنها سلطنت بزرگى داديم » ، فرمود :\r\nمقصود ، اطاعت آنهاست كه بر مردم واجب است .\r\nيعنى سلطنت و قدرت كامل ، وقتى تحقّق مىپذيرد كه مردم ، با حكومت و همراه امام باشند كه دربارهء آل ابراهيم چنين بود .\r\nحسين بن علاء مىگويد : گفتار خود را دربارهء اوصيا كه اطاعتشان واجب است ، به امام صادق عليه السلام عرض كردم . حضرت فرمود :\r\nآرى ، ايشان همان كسانىاند كه خدواند متعال فرموده :  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ » ؛  « 3 » اطاعت كنيد خدا را و اطاعت كنيد پيغمبر و\r\n\r\n\r\n","description":"","footnote":"\r\n( 1 ) . سورهء نساء ، آيهء 80 ؛ الكافى ، ج 1 ، ص 263 .\r\n( 2 ) . سورهء نساء ، آيهء 54 ؛ الكافى ، ج 1 ، ص 263 .\r\n( 3 ) . سورهء نساء ، آيهء 59 ؛ الكافى ، ج 1 ، ص 264 .\r\n","page_name":" 110 ","page_number":118},
  {"content":"\r\n\r\nاولياى امر از خودتان را . يعنى مقصود از اولياى امر ، اوصيا هستند و ايشان ، همان ائمّهء معصوم عليهم السلام هستند .\r\n\r\n4 . ائمّه عليهم السلام ، گواهان خداى - عزّ و جلّ - بر مخلوقات‌اند\r\nامام صادق عليه السلام دربارهء قول خداى - عزّ و جلّ - در آيهء «  « فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَ جِئْنا بِكَ عَلى هؤُلاءِ شَهِيداً » ؛  « 1 » پس چگونه است زمانى كه از هر امّتى گواهى آوريم و تو را بر آنها گواه مىخواهيم ؟ » ، فرمود :\r\nتنها درباره امّت محمّد صلى الله عليه و آله نازل شده است . در هر قرنى ، امامى از ما برايشان گواه و ناظر است و محمّد صلى الله عليه و آله ، گواه و ناظر بر ماست .\r\nبريد عجلى مىگويد : از امام صادق عليه السلام دربارهء قول خداى - عزّ و جلّ - در آيهء «  « وَ كَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ » ؛  « 2 » و اين گونه شما را امّتى ميانه ( عادل ) ، قرار داديم تا بر مردم ، گواه باشيد » ، پرسيدم ، فرمود :\r\nما هستيم امّت ميانه و ماييم گواهان خدا بر خلقش و حجّت‌هاى او در زمين .\r\nهمچنين فضيل مىگويد : از امام صادق عليه السلام ، دربارهء قول خداى - عزّ و جلّ - در آيهء :\r\n«  « وَ لِكُلِّ قَوْمٍ هادٍ » ؛  « 3 » و هر گروهى را رهبرى است » ، پرسيدم ، فرمود :\r\nهر امامى ، رهبر است و در دورانى كه در ميان مردم است ( رهبر مردم دوران خويش است ) .\r\n\r\n5 . ائمّه ، نور خداى - عزّ و جلّ - هستند\r\nابوخالد كابلى مىگويد : از امام باقر عليه السلام دربارهء تفسير قول خداوند در آيهء «  « فَآمِنُوا بِاللَّهِ وَ رَسُولِهِ وَ النُّورِ الَّذِي أَنْزَلْنا » ؛  « 4 » به خدا و رسولش و نورى كه فرستاده‌ايم ، ايمان آوريد » ، پرسيدم ، فرمود :\r\nاى ابا خالد ! به خدا سوگند كه مقصود از نور ، ائمّه از آل محمّد صلى الله عليه و آله هستند تا\r\n\r\n\r\n","description":"","footnote":"\r\n( 1 ) . سورهء نساء ، آيهء 41 ؛ الكافى ، ج 1 ، ص 270 .\r\n( 2 ) . سورهء بقره ، آيهء 143 ؛ الكافى ، ج 1 ، ص 270 .\r\n( 3 ) . سورهء رعد ، آيهء 7 ؛ الكافى ، ج 1 ، ص 272 .\r\n( 4 ) . سورهء تغابن ، آيهء 8 ؛ الكافى ، ج 1 ، ص 276 .\r\n","page_name":" 111 ","page_number":119},
  {"content":"\r\n\r\nروز قيامت . به خدا كه ايشان ، همان نور خدايند كه فرو فرستاده ! به خدا كه ايشان ، نور خدا در آسمان‌ها و زمين‌اند ! به خدا اى ابا خالد ! نور امام ، در دل مؤمنان ، از نور خورشيد تابان در روز ، روشن‌تر است ! به خدا كه ائمّه ، دل‌هاى مؤمنان را منوّر مىسازند و خدا از هر كس بخواهد ، نور ايشان را پنهان مىدارد . پس دل آنها تاريك مىگردد ! به خدا اى ابا خالد ! بنده‌اى ما را دوست ندارد و از ما پيروى نمىكند تا اين كه خدا قلبش را پاكيزه كرده باشد . و خدا قلب بنده‌اى را پاكيزه نمىكند تا اين كه با ما خالص شده باشد و آشتى كرده باشد ( يكرنگ شده باشد ) . و چون با ما سازش كرد ، خداوند از حساب سخت ، نگاهش مىدارد و از هراس بزرگ روز قيامت ، ايمنش مىسازد .\r\n\r\n6 . ائمّه ، اركان زمين‌اند\r\nحضرت على عليه السلام مىفرمايد :\r\nمن ، صاحب عصا و ميسم و جنبنده‌اى كه با مردم سخن مىگويد ، هستم .\r\nمقصود از اين كه على عليه السلام ، صاحب عصا و ميسم است ، اين است كه او پس از رسول اكرم صلى الله عليه و آله ، چوپان و گله‌دار امّت است . عصا و ميسم ، از ويژگىهاى چوپان است .\r\nاز برخى روايات ، استفاده مىشود كه امير المؤمنين عليه السلام ، در قيامت ، ابزارى در دست دارد كه ميان دو چشم اهل ايمان ، علامت « مؤمن » و ميان دو چشم كفّار ، علامت « كافر » مىگذارد . امّا جنبندهء سخنگو ، اشاره است به آيهء شريفهء : «  « وَ إِذا وَقَعَ الْقَوْلُ عَلَيْهِمْ أَخْرَجْنا لَهُمْ دَابَّةً مِنَ الْأَرْضِ تُكَلِّمُهُمْ أَنَّ النَّاسَ كانُوا بِآياتِنا لا يُوقِنُونَ » ؛  « 1 » چون فرمان بر آنها اجرا شود ، جنبنده‌اى از زمين بيرون مىآوريم تا بدانها بگويد كه اين مردم ، آيات ما را باور نمىكرده‌اند » . از اين جنبنده ، در روايات بسيارى ، تأويل به اميرمؤمنان عليه السلام شده است ، در زمانى كه مؤمنان و كفّار را نشانه‌گذارى مىكند . « 2 »\r\n\r\n\r\n","description":"","footnote":"\r\n( 1 ) . سورهء نمل ، آيهء 82 ؛ الكافى ، ج 1 ، ص 283 .\r\n( 2 ) . الكافى ، ج 1 ، ص 283 ، ذيل حديث 2 .\r\n","page_name":" 112 ","page_number":120},
  {"content":"\r\n\r\n\r\n7 . مراد از اهل ذكر در قرآن\r\nامام باقر عليه السلام ، دربارهء قول خداى - عزّ و جلّ - در آيهء : «  « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ » ؛  « 1 » اگر خودتان نمىدانيد ، از اهل ذكر بپرسيد » ، از قول پيغمبر صلى الله عليه و آله مىفرمايد :\r\nمقصود از ذكر ، من هستم و امامان ، اهل ذكرند .\r\nدربارهء قول خداى - عزّ و جلّ - در آيهء «  « وَ إِنَّهُ لَذِكْرٌ لَكَ وَ لِقَوْمِكَ وَ سَوْفَ تُسْئَلُونَ » ؛  « 2 » همانا ، قرآن ، براى تو و قوم تو ، ذكر است و به زودى از آن بازخواست مىشويد » ، خود امام فرمود :\r\nماييم قوم او و ماييم پرسش‌شدگان [ سؤال‌شوندگان 
  ] .\r\nوشاء ( يكى از صحابه ائمّه ) مىگويد :\r\nبه امام رضا عليه السلام عرض كردم : قربانت گردم ! « اگر نمىدانيد ، از اهل ذكر بپرسيد » يعنى چه ؟ فرمود : « ماييم اهل ذكر و ماييم پرسش شوندگان » .\r\nعرض كردم : شما ، پرسش‌شونده و ما پرسش‌كننده‌ايم ؟ فرمود : « آرى » .\r\nعرض كردم : بر ماست كه از شما بپرسيم ؟ فرمود : « آرى » . عرض كردم : بر شماست كه به ما پاسخ دهيد ؟ فرمود : « نه ، اختيار با ماست ، اگر خواستيم پاسخ مىدهيم و اگر نخواستيم پاسخ نمىدهيم ، مگر قول خداوند : «  « هذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ » ؛  « 3 » اين است بخشش بى حساب ما ؛ خواهى ببخش يا نگهدار » [ را نخوانده‌اى 
  ] .\r\n\r\n8 . كسانى كه خداوند در قرآن ، آنها را عالِم ناميده است\r\n\r\n\r\n","description":"","footnote":"\r\n( 1 ) . سورهء نحل ، آيهء 43 ؛ الكافى ، ج 1 ، ص 303 .\r\n( 2 ) . سورهء زخرف ، آيهء 44 ؛ الكافى ، ج 1 ، ص 303 .\r\n( 3 ) . سورهء ص ، آيهء 39 ؛ الكافى ، ج 1 ، ص 304 .\r\n","page_name":" 113 ","page_number":121},
  {"content":"\r\n\r\nامام باقر عليه السلام ، دربارهء قول خداى - عزّ و جلّ - در آيهء «  « هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ إِنَّما يَتَذَكَّرُ أُولُوا الْأَلْبابِ » ؛  « 1 » آيا كسانى كه مىدانند ، با كسانى كه نمىدانند ، يكسانند ؟ تنها خردمندان ، ياد مىگيرند » ، فرمود :\r\nما هستيم كسانى كه مىدانند . و آنها كه نمىدانند ، دشمنان ما هستند و شيعيان ما ، خردمندان‌اند .\r\nابوبصير مىگويد : امام باقر عليه السلام هنگامى كه اين آيه را قرائت مىفرمود : «  « بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ » ؛  « 2 » بلكه قرآن ، آيه‌هايى است روشن ، در سينهء كسانى كه به آنها علم داده‌اند » ، با دست ، به سينهء خود ، اشاره مىكرد .\r\nامام صادق عليه السلام در مورد آيهء فوق فرمود :\r\nايشان ، ائمّه عليهم السلام هستند .\r\nدر اين باب ، كلينى ، رواياتى را نقل مىكند كه اهل بيت عليهم السلام ، مراد از عالمان را ائمّه معرفى كرده‌اند و كسانى را كه در قرآن به « عالِم مطلق » توصيف شده‌اند ، ائمّه معصوم عليهم السلام مىدانند .\r\n\r\n9 . خداوند ، ائمّه معصوم عليهم السلام را از ميان بندگانش برگزيده است\r\nسالم مىگويد : از امام باقر عليه السلام ، دربارهء قول خداى - عزّ و جلّ - در آيهء «  « ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا فَمِنْهُمْ ظالِمٌ لِنَفْسِهِ وَ مِنْهُمْ مُقْتَصِدٌ وَ مِنْهُمْ سابِقٌ بِالْخَيْراتِ بِإِذْنِ اللَّهِ »  « 3 » ؛ نگاه اين كتاب را به كسانى كه از ميان بندگان خود انتخاب كرده‌ايم ، به ارث داده‌ايم . بعضى از ايشان به خود ستم مىكنند و بعضى معتدل‌اند و بعضى به اذن خدا به سوى نيكىها مىشتابند » ، فرمود :\r\nشتابنده به سوى نيكىها ، امام است و معتدل ، امام‌شناس است و ستم‌كننده به خود ، دشمنان هستند .\r\n\r\n\r\n","description":"","footnote":"\r\n( 1 ) . سورهء زمر ، آيهء 9 ؛ الكافى ، ج 1 ، ص 307 .\r\n( 2 ) . سورهء عنكبوت ، آيهء 48 ؛ الكافى ، ج 1 ، ص 210 .\r\n( 3 ) . سورهء فاطر ، آيهء 22 ؛ الكافى ، ج 1 ، ص 311 .\r\n","page_name":" 114 ","page_number":122},
  {"content":"\r\n\r\n\r\n10 . ائمّهء دوران ، دو قسم‌اند\r\nامام صادق عليه السلام فرمود :\r\nائمّه در كتاب خداى - عزّ و جلّ - دو دسته‌اند :\r\n1 . خداى تبارك و تعالى مىفرمايد : «  « وَ جَعَلْناهُمْ أَئِمَّةً يَهْدُونَ بِأَمْرِنا » ؛  « 1 » و آنها را امامانى قرار داديم كه به امر ما ، هدايت كنند » . ايشان نه به امر مردم ، بلكه امر خدا را بر مردم ، مقدّم مىدارند و حكم خدا را پيش از حكم مردم مىدانند .\r\n2 . باز خداوند - جلّ ثنائه - فرمود : «  « وَ جَعَلْناهُمْ أَئِمَّةً يَدْعُونَ إِلَى النَّارِ » ؛  « 2 » آنها را امامانى قرار داديم كه به سوى دوزخ بخوانند » . ايشان ، امر مردم را بر امر خدا ، مقدّم مىدارند و حكم مردم را پيش از حكم خدا مىدانند و بر خلاف آنچه در كتاب خداى - عزّ و جلّ - است ، طبق هوس خويش رفتار مىكنند .\r\nبر اين اساس ، معيار امامت حق را امامى مىداند كه به حكم خدا دعوت مىكند و امام باطل را ( يعنى امامى كه مردم را به سوى دوزخ مىراند ) كسانى مىداند كه امر مردم را بر امر خدا ، مقدّم مىداند و بر طبق هوا و هوس ، عمل مىكند .\r\n\r\n11 . قرآن ، به سوى امام ، هدايت مىكند\r\nحسن بن محبوب مىگويد : امام رضا عليه السلام ، دربارهء قول خداى - عزّ و جلّ - «  « وَ لِكُلٍّ جَعَلْنا مَوالِيَ مِمَّا تَرَكَ الْوالِدانِ وَ الْأَقْرَبُونَ وَ الَّذِينَ عَقَدَتْ أَيْمانُكُمْ » ؛  « 3 » همه را در تركه پدران و مادران و خويشان ، بستگانى قرار داده‌ايم و كسانى را كه با آنها دست بيعت يا پيمان داده‌ايد » ، فرمود :\r\n\r\n\r\n","description":"","footnote":"\r\n( 1 ) . سورهء انبياء ، آيهء 74 ؛ الكافى ، ج 1 ، ص 314 .\r\n( 2 ) . سورهء قصص ، آيهء 41 ؛ الكافى ، ج 1 ، ص 314 .\r\n( 3 ) . سورهء نساء ، آيهء 33 ؛ الكافى ، ج 1 ، ص 314 .\r\n","page_name":" 115 ","page_number":123},
  {"content":"\r\n\r\nمقصود ، ائمّه عليهم السلام هستند كه خداى - عزّ و جلّ - ، پيمان شما را با ايشان بسته است .\r\nامام صادق عليه السلام دربارهء قول خداى تعالى در آيهء «  « إِنَّ هذَا الْقُرْآنَ يَهْدِي لِلَّتِي هِيَ أَقْوَمُ » ؛  « 1 » همانا ، اين قرآن ، بدانچه استوارتر است ، راهنمايى مىكند » ، فرمود :\r\nبه سوى امام ، راهنمايى مىكند .\r\n\r\n12 . عرض اعمال به پيامبر اكرم صلى الله عليه و آله و ائمّهء معصوم عليهم السلام\r\nابوبصير مىگويد : امام صادق عليه السلام فرمود :\r\nدر هر بامداد ، كردار بندگان نيكوكار و فاسق ، بر رسول خدا صلى الله عليه و آله عرضه مىشود . پس بر حذر باشيد ( از كردار ناشايست ) و همين است معناى قول خداوند :  « اعْمَلُوا فَسَيَرَى اللَّهُ عَمَلَكُمْ وَ رَسُولُهُ » ؛  « 2 » در عمل بكوشيد كه خدا و رسولش ، كردار شما را مىبيند .\r\nنظر به اين كه در آيهء شريفه ، بعد از كلمهء « رسوله » ، كلمهء « والمؤمنون » است كه به ائمّه عليهم السلام تفسير شده است ، امام صادق عليه السلام ، آن كلمه را از لحاظ تقيّه يا واضح بودن مطلب ، نفرمود و سكوت كرد . يعقوب بن شعيب مىگويد : از امام صادق عليه السلام دربارهء قول خداوند ( آيهء فوق الذكر ) ، پرسيدم ، فرمود :\r\nمؤمنان ، ائمّه هستند .\r\nامام باقر عليه السلام همين آيه را ياد نمود و فرمود :\r\nبه خدا ، آن مؤمن ، على بن ابى طالب عليه السلام است .\r\nامام رضا عليه السلام مىفرمود :\r\nهمانا ، كردار نيك و بد بندگان ، بر رسول خدا صلى الله عليه و آله عرضه مىشود .\r\n\r\n\r\n","description":"","footnote":"\r\n( 1 ) . سورهء اسراء ، آيهء 9 ؛ الكافى ، ج 1 ، ص 315 .\r\n( 2 ) . سورهء توبه ، آيهء 105 ؛ الكافى ، ج 1 ، ص 318 .\r\n","page_name":" 116 ","page_number":124},
  {"content":"\r\n\r\n\r\n13 . روشى كه بر پايدارى آن ترغيب شده ، ولايت على عليه السلام است\r\nحضرت ابىجعفر عليه السلام دربارهء اين قول خداوند متعال كه : «  « وَ أَنْ لَوِ اسْتَقامُوا عَلَى الطَّرِيقَةِ لَأَسْقَيْناهُمْ ماءً غَدَقاً » ؛  « 1 » و اگر بر آن روش ، استوار شوند ، آبى فراوان به آنها مىنوشانيم » ، فرمود :\r\nيعنى ايمانى را در دلشان جايگزين كنيم و مقصود از « طريقه » ، ايمان به ولايت على عليه السلام و جانشينان اوست . يعنى اگر بر ولايت على بن ابى طالب عليهما السلام ، و اوصيا از فرزندان او ، استوار شوند و اطاعت آنها را در امر و نهىشان بپذيرند ، « آب فراوان به آنها نوشانيم » .\r\nمحمّد بن مسلم مىگويد : از امام صادق عليه السلام دربارهء قول خداوند - عزّ و جلّ - در آيهء :\r\n«  « الَّذِينَ قالُوا رَبُّنَا اللَّهُ ثُمَّ اسْتَقامُوا » ؛  « 2 » كسانى كه گفتند : پروردگار ما ، خداست و سپس استوار شدند » ، فرمود :\r\nيعنى بر امامان ، يكى پس از ديگرى ، استوار بماندند .\r\n\r\n14 . ائمّهء معصوم عليهم السلام كانون علم و درخت نبوّت و آمد و شد فرشتگان‌اند\r\nامام زين العابدين عليه السلام فرمود :\r\nمردم ، چه خرده‌گيرىاى بر ما دارند ؟ به خدا كه ما درخت نبوّت و خانهء رحمت و كانون علم و آمد و شد فرشتگان و كانون دانش هستيم ! « 3 »\r\nدر روايت ديگر آمده است : ابن سنان از امام صادق عليه السلام ، دربارهء اين قول خداوند «  « وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ » ؛  « 4 » ما در كتاب زبور ، پس از ذكر نوشتيم » ، پرسيد :\r\nزبور چيست و ذكر كدام است ؟ فرمود :\r\n\r\n\r\n","description":"","footnote":"\r\n( 1 ) . سورهء جن ، آيهء 16 ؛ الكافى ، ج 1 ، ص 320 .\r\n( 2 ) . سورهء فصّلت ، آيهء 30 ؛ الكافى ، ج 1 ، ص 320 .\r\n( 3 ) . الكافى ، ج 1 ، ص 321 ، ح 2 .\r\n( 4 ) . سورهء انبياء ، آيهء 105 ؛ الكافى ، ج 1 ، ص 327 .\r\n","page_name":" 117 ","page_number":125},
  {"content":"\r\n\r\nذكر ، نزد خداست ( لوح محفوظ ) و زبور ، آن است كه بر داوود نازل شد و هر كتابى كه نازل گشته است ، نزد اهل علم است و ما اهل علم هستيم .\r\n\r\n15 . ثبت امامت در اعقاب\r\nامام صادق عليه السلام فرمود :\r\nبعد از امام حسن و امام حسين عليهم السلام ، امامت ، هرگز به دو برادر نمىرسد و از دوران على بن حسين عليهما السلام ، چنان كه خداى تبارك و تعالى مىفرمايد ، جارى گشت : «  « وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ » ؛  « 1 » و خويشاوندان ، بعضى از ايشان‌اند كه سزاوارتر به بعضى ديگرند در كتاب خدا » . پس از دوران على بن حسين عليهما السلام ، امامت جز در ميان فرزندان آنها نباشد .\r\nيعنى امامت ، پشت به پشت ، از پدر به پسر ، منتقل مىشود .\r\nعلّامه مجلسى مىگويد :\r\nاين آيهء شريفه ، در دو جاى از قرآن ذكر شده است : آيهء 75 سورهء انفال ؛ آيهء 6 سورهء احزاب . گويا در اين جا ، مقصود همان آيهء سورهء احزاب است :  « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ وَ أَزْواجُهُ أُمَّهاتُهُمْ وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ مِنَ الْمُؤْمِنِينَ وَ الْمُهاجِرِينَ »  ؛ پيغمبر ، به مؤمنان ، از خودشان سزاوارتر است و همسران او ، مادران مؤمنان‌اند و مهاجران ، سزاوارترند .\r\n\r\n16 . اشاره و نصّ بر نام امير المؤمنين براى حضرت على عليه السلام\r\nزيد بن جهم هلالى مىگويد : شنيدم امام صادق عليه السلام مىفرمود :\r\nچون امر ولايت على بن ابىطالب عليه السلام نازل شده ، پيغمبر صلى الله عليه و آله فرموده بود : به\r\n\r\n\r\n","description":"","footnote":"\r\n( 1 ) . سورهء انفال ، آيهء 75 ؛ الكافى ، ج 2 ، ص 39 .\r\n","page_name":" 118 ","page_number":126},
  {"content":"\r\n\r\nلقب « امير المؤمنين » ، به على عليه السلام سلام كنيد . اى زيد ! از جمله تأكيداتى كه خدا در آن روز ، بر آن دو نفر ( ابوبكر و عمر ) نمود ، اين بود كه رسول خدا صلى الله عليه و آله به آنها فرمود : برخيزيد و به عنوان « امير المؤمنين » ، به على عليه السلام سلام كنيد . آن دو نفر گفتند : اى رسول خدا ! اين امر ، از جانب خداست يا از جانب رسولش ؟ رسول خدا صلى الله عليه و آله به آنها فرمود : از جانب خدا و رسولش . پس خداى - عزّ و جلّ - اين آيه را نازل فرمود :  « وَ لا تَنْقُضُوا الْأَيْمانَ بَعْدَ تَوْكِيدِها وَ قَدْ جَعَلْتُمُ اللَّهَ عَلَيْكُمْ كَفِيلًا إِنَّ اللَّهَ يَعْلَمُ ما تَفْعَلُونَ » ؛  « 1 » و سوگندها را پس از محكم كردنش كه خدا را ضامن آن كرده‌ايد ، نشكنيد ؛ زيرا خدا مىداند چه مىكنيد .\r\n\r\nجمع‌بندى و نتيجه‌گيرى\r\nهر چند ممكن نبود كه همهء رواياتى را كه به گونه‌اى ناظر به تفسير و تبيين آيات بود ، آورده شود و نيز حجم اين روايات ، بسيارند ، امّا در اين گزارش ، به گزينش برخى از رواياتى كه در پايان‌نامه آمده بود ، همراه با شرح و تحليل بسنده كرديم . همين مقدار ، نشان مىدهد كه حجم روايات تفسيرى اهل بيت عليهم السلام در الكافى ، چه بسيار است و كلينى در مقام محدّثى عالىمقام ، در برابر انبوه روايات تفسيرى و ذكر مصداقى ، دست به گزينش زده است و اين مجموعه ، نياز به تحليل بيشتر و توضيح نكات و مقايسهء مطالب آن با مسائل كلامى ، اعتقادى و تاريخى دارد .\r\nاز سوى ديگر ، همان گونه كه برخى از محقّقان الكافى اشاره كرده‌اند ، اين روايات ، نيازمند پالايش و جداكردن سره از ناسره است تا آن رواياتى كه به لحاظ سندى و متنى ، ضعيف هستند و موجب سوء استفادهء ديگران قرار گرفته و عظمت روايات تفسيرى را خدشه‌دار كرده‌اند ، كنار گذاشته شوند .\r\n\r\n\r\n","description":"","footnote":"\r\n( 1 ) . سورهء نحل ، آيهء 91 ؛ الكافى ، ج 2 ، ص 53 .\r\n","page_name":" 119 ","page_number":127},
  {"content":"\r\n\r\n\r\nنكات اصلاحى و پيشنهادى\r\n1 . همانطور كه در آغاز اشاره شد ، اين رساله ، بيشتر گردآورى روايات تفسيرى از زبان ائمّه است و در آن ، تحليل و توضيح آنها نيامده و جايگاه نقل روايتى در باب ، تبيين نشده است .\r\n2 . جا داشت در پايان هر فصل ، از روايات همان فصل ، جمع‌بندىاى ارائه مىگرديد ، در حالى كه در پايان رساله نيز هيچ جمع‌بندى و نتيجه‌گيرىاى ، ارائه نشده است .\r\n3 . به لحاظ استفاده از منابع ديگر براى مقايسه ، در مواردى كه آيات به صورت تطبيق موضوعى در روايت آمده و چه بسا ايجاد شبهه مىكند ، توضيح و بيان ويژه‌اى نيامده است .\r\n4 . در نشانى روايات و آيات ، اغلاط بسيارى آمده و جا داشت همه جا به شمارهء حديث ، اشاره مىشد كه نشده است .\r\n5 . نثر و ادبيات و ترجمهء برخى روايات و آيات ، دچار مشكل است .\r\n6 . در نقل آيات ، افتادگى وجود دارد ، مانند ص 24 .\r\n7 . دربارهء روايات تفسيرى كتاب الكافى ، كارهاى گوناگونى انجام شده ، بويژه در بخش پايان‌نامه‌هاى دانشگاهى ؛ امّا كمتر توانسته‌اند نياز علمى اين بخش را تأمين كنند ، از اين‌رو ، جا دارد ، رساله‌اى عالمانه با شرحى كه در بندهاى يك ، دو و سه ، اشاره گرديد ، نگاشته شود .\r\n\r\n","description":"","footnote":"","page_name":" 120 ","page_number":128},
  {"content":"\r\n\r\n\r\nمنابع و مآخذ\r\n1 . مسند أحمد ، ابن حنبل ، بيروت : دار صادر .\r\n2 . الإتقان فى علوم القرآن ، جلال الدين السيوطى ، تحقيق : محمد ابوالفضل ابراهيم ، منشورات الشريف الرضى .\r\n3 . نهج البلاغه ، ترجمه سيد جعفر شهيدى ، تهران : علمى و فرهنگى ، 1370 ش .\r\n4 . مبانى و روش‌هاى تفسيرى ، محمّد كاظم شاكر ، قم : مركز جهانى علوم اسلامى ، 1382 ش .\r\n5 . الميزان فى تفسير القرآن ، السيّد محمّد حسين الطباطبائى ، بيروت : مؤسسة الأعلمى للمطبوعات ، 1393 ق .\r\n6 . الكافى ، محمّد بن يعقوب الكلينى ، تحقيق : على اكبر الغفارى ، بيروت : دار صعب و دار التعارف ، 1401 ق .\r\n7 . صحيح مسلم ، مسلم بن الحجّاج القشيرى ، بيروت : دار احياء التراث العربى .\r\n\r\n","description":"","footnote":"","page_name":" 121 ","page_number":129},
  {"content":"\r\n . \r\n","description":"","footnote":"","page_name":" 122 ","page_number":130},
  {"content":"\r\n\r\n\r\nروش شناسى شرح ملّا صالح مازندرانى بر اصول و روضهء « الكافى »\r\n« 1 » زهرا صرفى\r\n\r\nچكيده\r\nدر نيمهء دوم سدهء يازدهم هجرى ، در پى رويكرد گسترده به حديث ، شروح متعدّدى بر كتاب الكافى نگاشته شد . بررسى جايگاه علمى اين شروح و نيز تبيين چگونگى فهم و استخراج قواعد فقه الحديثى آنها ، يك ضرورت تحقيقى است . شرح ملّا صالح مازندرانى بر اصول و روضهء الكافى از جملهء اين شروح است كه شيوه و اسلوب خاص خود را دارد .\r\nرويكرد شارح در اين شرح ، عقلى - نقلى است ، هر چند جنبهء عقلى آن پررنگ‌تر است .\r\nنگاه جامع به احاديث ، توجّه به نكات ادبى و تكيه بر آيات ، از ويژگىهاى خاص اين شرح است .\r\nشرح ملّا صالح ، چون با تعليقهء علّامه شعرانى همراه است ، غنىتر از شرح ملّاصدرا و علّامه مجلسى است و از آن جا كه قلم آن ، فلسفى و سنگين نيست ، بر شرح ملّاصدرا ترجيح دارد .\r\nكليدواژه‌ها : الكافى ، شرح ملّا صالح مازندرانى ، فقه الحديث .\r\n\r\n\r\n","description":"","footnote":"\r\n( 1 ) . « روش‌شناسى شرح ملّا صالح مازندرانى ، بر اصول و روضهء الكافى » ، زهرا صرفى ، پايان‌نامهء كارشناسى ارشد ، استاد راهنما : دكتر محمّد على لسانى فشاركى ، دانشگاه تربيت مدرّس ، ( گزارش و تحليل : ابراهيم صالحى ) .\r\n","page_name":" 123 ","page_number":131},
  {"content":"\r\n\r\n\r\nمقدّمه\r\nكتاب و سنّت ، دو منبع مهم براى شناخت دين و فهم مفاهيم و معارف بلند دين هستند . معصومان عليهم السلام بر كتابت و نشر احاديث و روايات ، بسيار تأكيد كرده‌اند ؛ زيرا در هدايت بشر و حلّ مشكلات و معضلات زندگى ، بسيار كارساز و راه گشا هستند .\r\nبه همين خاطر ، بزرگان از علما افزون بر كتابت حديث ، به شرح آن نيز همّت گماردند .\r\nاز جملهء اين بزرگان ، ملّا محمّد صالح مازندرانى ( م 1086 ق ) ، پسر احمد ، از علماى نامى قرن يازدهم است كه بر الكافى شرح نوشته است . شرح ايشان سرشار از قواعد و نكات فقه الحديثى است . شناخت روش وى در اين شرح ، بسيار مفيد و قابل استفاده است . اين نوشته ، در چهار فصل تنظيم شده است . در فصل اوّل ، نماى كلّىِ روزگار شارح ، به تصوير كشيده شده تا با شناخت موقعيت اجتماعى شارح و زمان و مكان حيات وى ، بهتر بتوان متن و شرح وى را شناخت ؛ زيرا شناخت زمان و مكان و موقعيت فرد ، در نوع نگرش وى بسيار مؤثّر است .\r\nدر فصل دوم ، به بيان احوال و آثار ملّا صالح پرداخته مىشود و ضمن بيان زندگى ، تحصيلات ، اساتيد ، شاگردان و تأليفات وى ، به عظمت علمى ايشان مىتوان پى بُرد .\r\nدر بخش ديگر از اين فصل ، به مباحثى چون : جايگاه شرح‌نويسى ، شرح ملّا صالح ، مصادر آن ، ديدگاه ديگران و كارهاى انجام شده براى احياى اين كتاب اشاره مىشود .\r\nپس از فراهم آمدن اين مقدّمات ، در فصل سوم ، روش فهم و شرح احاديث تبيين مىگردد و به مباحثى چون : بررسى سند ( جرح و تعديل ، نكات رجالى ، منابع رجالى و . . . ) ، چگونگى فهم متن ( اثبات متن ، استناد به ادبيات عرب و توجّه به قرائن ) ، استناد به آيات ، بهره‌گيرى از عقل ، و طرح مباحث عقلى و نقلى مىپردازد .\r\nدر نهايت ، فصلى به بيان جايگاه آن اختصاص يافته كه در آن ، به اجمال از\r\n\r\n","description":"","footnote":"","page_name":" 124 ","page_number":132},
  {"content":"\r\n\r\nاثرپذيرى اين شرح از شروح گذشته و اثرگذارى آن بر شروح بعدى ، سخن به ميان مىآيد .\r\nدر اين گزارش و تحليل ، افزون بر تبيين نكات مهم رساله و تلخيص مطالب مهم فصول ، در پايان ، پس از جمع‌بندى و نتيجه‌گيرى از كتاب ، پيشنهادها و اشكالات احتمالى ، مطرح شده‌اند . اميد است كه ارائهء آن ، زمينهء تكميل و پس از آن ، چاپ رساله فراهم گردد .\r\n\r\nويژگىهاى پايان‌نامه\r\nاين نوشته ، داراى ويژگىهايى است كه در فهم و روش‌شناسى شرح ملّا صالح ، بسيار مؤثّرند . از جملهء آنها :\r\nالف . توجّه به دوران زندگى ، زمان و مكان و موقعيت ملّا صالح و اساتيد ايشان ؛ چرا كه هر كدام از اين موارد ، در نوع فهم متنْ بسيار مؤثّر است .\r\nب . توجّه نويسنده به جايگاه شرح ملّا صالح و شروح قبل و بعد اين شرح كه به نوبهء خود نيز در بيان سير تطوّر شروح بر الكافى و جايگاه اين شرح ، مفيدِ فايده است .\r\nج . استفادهء هم‌زمانِ نويسنده از مباحث مربوط و منابع مورد نياز در همان موضوع خاص .\r\nد . قلم روان و شيواى نويسنده و پرهيز از كلمات و جملات سنگين و غير قابل فهم .\r\nه . توجّه به ابعاد مختلف موضوع و . . . .\r\nالبته نكات ديگرى نيز مطرح‌اند كه در پايان جمع‌بندى و پيشنهادها ارائه خواهند شد .\r\n\r\n","description":"","footnote":"","page_name":" 125 ","page_number":133},
  {"content":"\r\n\r\n\r\nفصل اوّل : نگاهى به روزگار ملّا صالح مازندرانى\r\nبراى بهتر شناختن آثار و شخصيت‌ها بايد به دو عنصر « زمان و مكان » توجّه ويژه‌اى داشت و بدون توجّه به آن دو عنصر ، نمىتوان تحقيق جامع و كاملى ارائه نمود ، به همين دليل ، بسيار به جاست در آغاز ، نگاهى اجمالى به عصر و زمان ملّا صالح داشته باشيم تا با اوضاع و حوادث مؤثّر بر شخصيت ايشان بيشتر آشنا شويم .\r\nملّا صالح ، در دورهء دوم حكومت صفويه ، به سال 905 ق ، تولّد يافت . در اين سال ، ايران از لحاظ سياسى ، دينى و اجتماعى متحوّل شد و در واقع ، نقطهء عطفى در حيات ايران به وجود آمد و به عنوان يك بازيگر سياسى و مهم در منطقهء جهان اسلام مطرح شد و با دورهء قبل صفويه ، اين تفاوت را داشت كه در اين دوره ، بر خلاف حكومت‌هاى قبلى كه اهل سنّت و تصوّف در ادارهء امر حكومت نيز شريك بودند ، مذهب شيعه ، به صورت مستقل ، حكومت را اداره مىكرد .\r\nدر دورهء صفويه ، فرهنگ تشيّع و فرهنگ هنر و خلّاقيت در عرصه‌هاى مختلف ، نمود پيدا كرد و نگاهى جديد به حديث و تصوّف شد .\r\n\r\nرويكرد گسترده به حديث\r\nدر اواسط عهد صفويه ، علما به علوم عقلى ، توجّه ويژه‌اى نمودند ، امّا به اين دليل كه حقيقت دين ، از كتاب و سنّت به دست مىآيد ، عدّه‌اى ، از فلسفه و مباحث عقلى ، به فقه و حديث روى آوردند . « 1 » علّامه مجلسى نيز با تأليف كتاب‌هايش ( بويژه\r\n\r\n\r\n","description":"","footnote":"\r\n( 1 ) . زندگىنامهء علّامهء مجلسى ، ج 1 ، ص 44 .\r\n","page_name":" 126 ","page_number":134},
  {"content":"\r\n\r\nبحار الأنوار ) در اين رويكرد ، نقش مهمّى را ايفا كرد . به طور كلّى ، مىتوان گفت كه در عصر صفويه ، سه حركت مهم در حوزهء حديث رخ داد :\r\n1 . تدوين دايرة المعارف‌هاى بزرگ حديثى مانند : بحار الأنوار ، الوافى ، وسائل الشيعة .\r\n2 . حاشيه و شرح بر كتب حديثى مانند : مرآة العقول ، شرح فيض كاشانى بر كتب اربعه .\r\n3 . ترجمهء احاديث به زبان فارسى ، با رويكرد عمومىسازى و ترويج معارف دين . « 1 » البته بايد در نظر داشت كه آزادى تأليف و تدريس كتب حديثى ، باعث به وجود آمدن اين حركت‌ها شد .\r\n\r\nمكتب اخبارى\r\nدر جهان اسلام پس از قرآن ، حديث و علوم مرتبط با آن ، حجم عظيمى از نوشته‌هاى مسلمانان را به خود اختصاص داد . فهم حديث ، اعتبار آن و مقدار و ميزان حجّيت آن براى استنباط احكام شرعى ، باعث به وجود آمدن نحله‌ها و گرايش‌هاى فقهى - كلامى گوناگون شد ، از جمله نمونه‌هاى بارز آن ، دو گرايش اصولى و اخبارى بود . از نگاه اخباريون ، حديث ، تنها راه دريافت و فهم دين است ، بر خلاف اصوليون كه علاوه بر حديث ، عقل ، كتاب و اجماع را نيز در استنباط احكام شرعى ، مؤثّر و لازم مىدانند .\r\nاستاد كل وحيد بهبهانى ، به مقابله با اخبارىگرى برخاسته و با تدريس و گسترش علم اصول ، به نقد و بررسى آراى اخباريون پرداخت .\r\nملّا صالح مازندرانى ، با وجود تسلّط اخبارىگرى ، همچنان مجتهدى اصولى باقى\r\n\r\n\r\n","description":"","footnote":"\r\n( 1 ) . همان ، ص 3 .\r\n","page_name":" 127 ","page_number":135},
  {"content":"\r\n\r\nمانْد ، هر چند كه گاهى به ذمّ اصوليون مىپردازد و در روش نقد حديثى با روش اصولى ، در همه جا گام بر نمىدارد .\r\n\r\nتصوّف در عصر صفوى\r\nتصوّف در ايران از قرن هشتم و نهم آغاز شد و به صورت يك گرايش عمومى در آمد و در دورهء صفويه ، از دو منشأ مهم « قزلباشان ترك » و ميراث علمى « صوفيان » ، تغذيه و حمايت مىشد ؛ امّا به دليل بىتوجّهى سلاطين صفويه به صوفيان ، آنها در طول دو قرن و ربع حكومت صفويه ، هيچ گونه ترقّىاى نكردند . هر چند صوفيهء عصر صفوى ، خود را با مسئلهء تولّا و تبرّا هماهنگ كردند و تشيّع را به عنوان يكى از اركان ادارىِ خود قبول كردند و دولت صفويه نيز مدّتى به دنبال تلفيق تصوّف و تشيّع بود ، امّا به خاطر وجود مخالفت‌ها و از ميان رفتن قزلباشان ترك - كه از حاميان تصوّف بودند - ، آنان روز به روز ، ضعيف و ضعيف‌تر مىشدند . « 1 » ملّا صالح مازندرانى ، از يك طرف ، نگرش و منش صوفى داشت و از طرف ديگر ، به محكوم كردن صوفيهء بازارى نيز مىپرداخت .\r\nدر بستر چنين شرايط و تحولاتى بود كه چنين شرحى بر الكافى به نگارش در آمد .\r\n\r\n\r\n","description":"","footnote":"\r\n( 1 ) . همان ، ص 45 .\r\n","page_name":" 128 ","page_number":136},
  {"content":"\r\n\r\n\r\nفصل دوم : ملّا صالح و شرح او بر « الكافى »\r\nبراى درك يك متن ، شناخت نوع و نگرش نويسنده ، افكار و محيط زندگى او و حوادث و اتّفاقات زمان حيات ايشان در شناخت بهتر متن ، بسيار كمك مىكند ، به همين دليل ، با نگاهى اجمالى به زندگى ملّا صالح ، مىتوان با ديدى بازتر ، وارد بحث شويم .\r\n\r\nزندگى شخصى\r\nمحمّد صالح بن احمد بن شمس الدين سروى مازندرانى ، ملقّب به حسام الدين و ملّا صالح مازندرانى ، از علماىِ نامى قرن يازدهم است . وى در سال 905 ق ، در منطقهء مازندران متولّد شد و مدّتى در آن جا زيست ، امّا به دليل فقر و تنگ‌دستى خانواده‌اش ، راهى اصفهان شد و با تلاش و جدّيت فراوان ، توانست زندگى و خانواده‌اى مناسب تشكيل بدهد . وى از خداوند متعال براى فرزندانش عزّتمندى طلب مىكرد ، همراه با مالى به اندازهء كفاف . او در اثر اتّصال با شخصيت‌هايى چون مجلسى اوّل و دوم و وصلت با آنان ، داراى موقعيتى ممتاز در شهر اصفهان گرديد .\r\n\r\nهمسر ملّا صالح\r\nآمنه بيگم يا آمنه خاتون ، دختر بزرگ مجلسى اوّل - كه از دانشمندان عصر خود بود و بانويى عابده و عالمهء عامله و مجتهدى جامع الشرايط بود - ، به همسرى ملّا صالح درآمد و مىتوان ازدواج آن دو را شبيه ازدواج جويبر صحابى رسول اللَّه صلى الله عليه و آله دانست . « 1 »\r\n\r\n\r\n","description":"","footnote":"\r\n( 1 ) . مرآة الأحوال ، ص 94 - 95 .\r\n","page_name":" 129 ","page_number":137},
  {"content":"\r\n\r\nالبته برخى نيز مىگويند : ايشان همسر ديگرى نيز داشته است .\r\n\r\nفرزندان ملّا صالح\r\nايشان داراى شش پسر و دو دختر بودند كه همگى از چهره‌هاى مطرح در شعر و ادبيات ، شرح و ترجمه و تأليف كتب دينى و اخلاقى بودند . از نسل وى ده‌ها فقيه ، محدّث ، فيلسوف ، مفسّر و . . . به وجود آمد ، همانند استاد كل وحيد بهبهانى ، بحر العلوم ، سيّد محمّد حسين شهرستانى و . . . .\r\n\r\nتاريخ وفات و مدفن\r\nهر چند در سال وفات وى به دليل مرثيهء طولانىاى كه بر مزار اوست ، اختلاف است ، « 1 » امّا به نظر صحيح ، ايشان در سال 1086 ق و يازده سال بعد از مجلسى اوّل ، فوت كرد و در بقعهء علّامه مجلسى ، به خاك سپرده شد .\r\n\r\nزندگى علمى و تحصيلات\r\nمازندرانى ، پس از راهى شدن به اصفهان ، وارد حوزهء علميه آن جا شد و به كسب دانش مشغول گرديد . وى به دليل فقر و گرفتارى بسيار ، متحمّل رنج و سختى شد تا به انسانى وارسته و عالمى عامل ، تبديل گشت . در ابتداى تحصيل ، بر استخوان ، برگ چنار و چوب مىنوشت تا به مرور زمان و در اثر رشد علمى و شهرت ايشان ، افتخار شاگردى علّامه مجلسى اوّل « 2 » و شيخ بهايى « 3 » را پيدا كرد و از جمله شاگردان وى\r\n\r\n\r\n","description":"","footnote":"\r\n( 1 ) . شرح ملّا صالح ، ج 1 ، ص 8 .\r\n( 2 ) . تلامذة العلّامة المجلسى ، ص 164 .\r\n( 3 ) . الحارثى الهمدانى ، ص 13 .\r\n","page_name":" 130 ","page_number":138},
  {"content":"\r\n\r\nمىتوان به علّامه مجلسى دوم و ميرزا عبد اللَّه افندى « 1 » اشاره كرد .\r\nملّا صالح كه فاضل صمدانى ، عارف حكيم ، محقّق جامع و زاهد زمان خود بود ، داراى تأليفاتى چند از جمله : شرح بر اصول و فروع كافى ، حاشيه بر شرح لمعهء شهيد ثانى ، حاشيه بر معالم و شرح قصيدهء دُرّيه و برده است . « 2 »\r\n\r\nشرح ملّا صالح بر اصول و فروع « الكافى »\r\n\r\nجايگاه شرح‌نگارى\r\nشرح و بيان مراد معصومان عليهم السلام و قابل فهم كردن مطالب موجود در احاديث ، مورد تأكيد عقل و نقل است ، به طورى كه گفته‌اند : « حديثى را كه بفهمى ، بهتر از روايت كردن هزار حديث است » . « 3 » در رابطه با شرح احاديث ، ميان علما ، اصطلاحاتى چون : « دراية الحديث » « 4 » و « فقه الحديث » وجود دارد . دراية الحديث در اصطلاح متأخّران ، به علمى گفته مىشود كه از احوال كلّى سند ، اصطلاحات حديثى و شيوه‌هاى نقل احاديث بحث مىكند . فقه الحديث نيز به مجموعه‌اى از دانش‌هايى را مىگويند كه در پناه آن ، امكان شرح ، بررسى و فهم حديث به دست مىآيد ، همانند غريب الحديث ، اختلاف الحديث و علل الحديث . در واقع ، دانش فقه الحديث ، نزديك و همانند شرح‌نگارى است .\r\nشرح ملّا صالح بر الكافى ، از جمله شروح معتبر و قابل تأمّل است . الكافى ، جامع سى كتاب حديثى است كه محمّد بن يعقوب كلينى ، آن را در طول بيست سال جمع‌آورى كرد و شامل مباحث اعتقادى ، اخلاقى ، فقهى و قرآنى است . ملّا صالح ، در ابتدا بر تمام ابواب الكافى حاشيه مىزند و سپس به شرح آن مىپردازد .\r\nالبته يادآورى اين نكته لازم است كه آنچه اكنون در دست ماست ، فقط بخش\r\n\r\n\r\n","description":"","footnote":"\r\n( 1 ) . تلامذة العلّامة المجلسى ، ص 164 .\r\n( 2 ) . زندگىنامهء علّامه مجلسى ، ج 2 ، ص 323 - 324 .\r\n( 3 ) . كنز الفوائد ، ج 2 ، ص 164 .\r\n( 4 ) . الذريعة إلى تصانيف الشيعة ، ج 8 ، ص 54 .\r\n","page_name":" 131 ","page_number":139},
  {"content":"\r\n\r\nاصول و روضهء الكافى است و شرح ملّا صالح بر فروع الكافى ، به دست ما نرسيده است . برخى هم بر اين باورند كه وى را به دليل نداشتن علم و اجتهاد لازم ، از شرح بر فروع الكافى منع كرده‌اند ؛ ولى طبق شواهد و تصريح شارح در مقدّمه ، مبنى بر « شرح جميع ابواب الكافى » به دست مىآيد كه ايشان فروع الكافى را نيز شرح داده‌اند ؛ ولى به دست ما نرسيده است .\r\n\r\nتاريخ نگارش و شيوهء تنظيم\r\nشارح ، طبق ابواب الكافى ، به شرح آن پرداخته است و حديث را در ابتدا به صورت كامل ذكر كرده و رجال آن را بررسى كرده است . سپس عبارات مختلف متن را آورده و به شرح و توضيح آن پرداخته است ؛ امّا پايان نگارش شرح الكافى ، دقيقاً معلوم نيست و شارح در پايان كتاب فضل علم مىنويسد : شرح كتاب عقل و فضل علم در چهارده صفر 1062 ق ( يعنى 23 سال قبل از وفات شارح ) ، به پايان رسيد .\r\n\r\nرويكرد كلّى\r\nشرح ملّا صالح ، شرحى عقلى - نقلى است كه ظاهراً جنبهء عقلى بودن آن ، پررنگ‌تر است ، « 1 » هر چند از جنبه‌هاى كلامى ، عرفانى و فلسفى نيز بىبهره نيست .\r\nاز محاسن اين شرح ، پرهيز از اطناب و عدم ورود به مباحث غير ضرورى است . « 2 » ديگر اين‌كه شارح ، دانش‌هاى مختلف را در شرح و تبيين احاديث ، به خدمت گرفته است . به دليل تسلّط نويسنده بر آيات و روايات ، اين شرح ، مملو از آيات و احاديث است . نظم مباحث و تفكيك مطالب ، پاسخ به اشكالات و ارائهء جمع‌بندى ، از ديگر ويژگىهاى اين شرح است . در ضمن ، شارح ، كلام خود را فصل الخطاب نمىداند .\r\n\r\n\r\n","description":"","footnote":"\r\n( 1 ) . شرح ملّا صالح ، ج 2 ، ص 250 .\r\n( 2 ) . همان ، ج 1 ، ص 17 .\r\n","page_name":" 132 ","page_number":140},
  {"content":"\r\n\r\n\r\nمصادر كتاب\r\nملّا صالح در نوشتن اين شرح از مصادر متعدّدى استفاده كرده است ، از جمله :\r\nشرح اصول الكافى ملّاصدرا ، تعليقهء ميرداماد و حاشيهء استر آبادى و براى نقل‌هاى مختلف حديث به كتبى چون : عيون أخبار الرضا ، الخصال ، الإحتجاج طبرسى و نهج البلاغة مراجعه كرده است و در بررسى رجالى از الفهرست و رجال الطوسى ، رجال الكشى و رجال النجاشى استفاده نموده است . براى ريشه‌يابى و معانى لغات به كتبى چون : صحاح جوهرى ، نهايهء ابن اثير و قاموس اللغة مراجعه داشته است .\r\nذكر اين نكته نيز اهميت دارد كه ملّا صالح ، علاوه بر استناد به كتب و مصادر شيعى ، از مصادر اهل سنّت همچون : صحيح مسلم و شرح صحيح البخارى نيز استفاده برده است و از نظريه‌هاى بزرگان اهل سنّت چون : مالك ، شافعى ، قرطبى و غزالى نيز استفاده كرده است و به دليل همين ويژگىها شرح ملّا صالح ، به كتابى ممتاز و پرفايده تبديل شده است . هر چند بزرگانى چون علّامه شعرانى ، بر شرح ملّا صالح ، اشكالات فراوانى وارد كرده‌اند ( از جمله انتقادات كه بر ايشان وارد كرده اين كه وى در بيان ديدگاه‌هايش ، ثبات رأى ندارد ، مثلًا در يك جا به ذمّ تقليد در اصول پرداخته و در جاى ديگر ، تقليد در اصول را جايز مىداند ) ، « 1 » امّا راجع به نسخه‌هاى خطّى و چاپى اين شرح بايد گفته شود كه اين كتاب ، داراى نسخ فراوانى در كتاب‌خانه‌هاست « 2 » كه در نوع و ابعاد گوناگون به چاپ رسيده است .\r\nبراى احياى اين كتاب ، دو كار اصلى صورت گرفته است : حاشيه‌نگارى بر كتاب و تصحيح متن آن .\r\nعلّامه بزرگ ابوالحسن شعرانى ، بر شرح ملّاصالح ، تعليقات سودمندى زده كه بر\r\n\r\n\r\n","description":"","footnote":"\r\n( 1 ) . شرح ملّا صالح ، ج 1 ، ص 52 و 148 .\r\n( 2 ) . ر . ك : الذريعة ، ج 13 ، ص 97 - 98 .\r\n","page_name":" 133 ","page_number":141},
  {"content":"\r\n\r\nغناى اين كتاب مىافزايد و غالباً از جهات مختلف به شرح نظر دارد ، نه متن ، مثلًا : بيان مآخذ اقوال ، رفع ابهام از برخى عبارات گُنگ و نامفهوم ، تكميل بيان شارح ، بيان موارد تنافى در اقوال شارح و تلاش در رفع ابهام و تنافى . « 1 » از طرف ديگر ، استاد و محقّق برجسته ، على اكبر غفارى قدس سره شرح ملّا صالح را تصحيح كرده و در اين باره ، اقداماتى را انجام داده است ، از جمله : مصدريابى احاديث ، بررسى و تصحيح اسناد رجالى ، مقابلهء اين اثر با هشت نسخهء خطى و اشاره به برخى نكات لازم .\r\n\r\n\r\n","description":"","footnote":"\r\n( 1 ) . التعليقة على شرح اصول الكافى للمازندرانى ، ج 2 ، ص 284 .\r\n","page_name":" 134 ","page_number":142},
  {"content":"\r\n\r\n\r\nفصل سوم : روش‌شناسى شرح ملّا صالح\r\nاحاديث به جاى ماندهء معصومان عليهم السلام از جمله منابع غنى و دست اوّلى هستند كه در حلّ معضلات و هدايت بشر ، نقشى اساسى بر عهده دارند . حال كه اين‌گونه است ، آيا همهء احاديث آن بزرگان ، به يك اندازه ، داراى اعتبار و ارزش‌اند يا اين كه سند و مضمون روايتْ با هم متفاوت است ؟\r\nاز ديدگاه ملّا صالح ، ضعف سند ، باعث طرد حديث نمىشود و اگر مضمون روايت از لحاظ برهان عقلى ، مؤيّد نقلى است و علماى حديث ، تلقّى به قبول كرده‌اند ، « 1 » نبايد آن را طرد كرد ، هر چند راوى ، دروغگو باشد . « 2 » ملّا صالح در بحث اسانيد حديث ، مطابق اصول و اصطلاح متأخّران و بر طبق معيارهاى ايشان ، مطالب و نكات خود را بيان كرده و بعد از بررسى رجال سند در روايت و جرح و تعديل ، داورى نهايى ندارد و بدون نتيجه‌گيرى ، از آن حديثْ عبور كرده است .\r\nنكتهء ديگرى كه ملّا صالح به آن توجّه دارد ، مقابلهء نسخ متعدّد ، در اثبات سند و بيان اختلافات موجود ميان نسخه‌هاى فراوان است . « 3 » وى همچنين به چگونگى ثبت تلفّظ اسامى براى جلوگيرى از تلفّظ اشتباه آنها توجّه داشته و دقّت نظر به خرج داده است و نحوهء ثبت و ضبط درست آنها را بيان\r\n\r\n\r\n","description":"","footnote":"\r\n( 1 ) . شرح ملّا صالح ، ج 1 ، ص 74 .\r\n( 2 ) . همان ، ج 2 ، ص 25 .\r\n( 3 ) . همان ، ج 1 ، ص 92 .\r\n","page_name":" 135 ","page_number":143},
  {"content":"\r\n\r\nكرده است . « 1 » ملّا صالح ، در بيشتر اسناد ، به جرح و تعديل رجال پرداخته و اين بررسى ، با تكيه بر منابع رجالى ( اعم از متقدّم و متأخّر ) و كتب رجالى اهل سنّت ، صورت گرفته است . « 2 »\r\n\r\nتعيين هويّت راويان همنام\r\nاز جمله مشكلات علم رجال ، اشتراك اسامى و مشخص نبودن هويّت فرد است . عدم تشخيص درست و صحيح راوى ، باعث بروز مشكلاتى مىگردد . از ويژگىهاى اين شرح ، تلاش شارح در تبيين و تشخيص صحيح راوى و اهتمام به معيّن كردن راوى در ميان نامه‌هاى مشترك و مجهول است . « 3 » وى گاه براى تعيين هويّت فرد ، احتمالات مخالف و نادرست را رد مىكند « 4 » و گاه شارح ، هويّت فرد را از باب تكرار زياد اسم او در كتاب ، تعيين كرده است . « 5 »\r\n\r\nتعيين نوع حديث\r\nچون ملاك اعتبار احاديث اصولى ، « متن » است ، ملّا صالح ، در مورد اسناد ، كمتر به داورى پرداخته است و بر محوريت متن تأكيد دارد ؛ ولى گاهى به ضعف و يا صحّت سند اشاره كرده و با عبارات « اين حديثْ صحيح است » « 6 » يا « تجاوز آن از حدّ تواتر ، قطعى است » ، « 7 » نظر خود را ابراز كرده است . البته تلاش او بيشتر از جهت تصحيح\r\n\r\n\r\n","description":"","footnote":"\r\n( 1 ) . همان ، ج 2 ، ص 21 .\r\n( 2 ) . همان ، ج 1 ، ص 79 .\r\n( 3 ) . همان ، ج 1 ، ص 291 .\r\n( 4 ) . همان ، ج 3 ، ص 158 .\r\n( 5 ) . همان ، ج 1 ، ص 72 .\r\n( 6 ) . همان ، ص 65 .\r\n( 7 ) . همان ، ج 2 ، ص 240 .\r\n","page_name":" 136 ","page_number":144},
  {"content":"\r\n\r\nروايت است .\r\n\r\nنكات رجالى ديگر\r\nنكتهء ديگرى كه ملّا صالح آن را مد نظر داشته است ، دقّت در تعيين امام عليه السلام به خاطر القاب و كنيه‌هاى مشترك معصومان عليهم السلام است . به عبارت ديگر ، شارح ، مشخص مىكند كه مراد از مثلًا « ابوالحسن » چه كسى است « 1 » يا « ابو جعفر » بر چه كسى اطلاق مىشود .\r\n\r\nمنابع رجالى\r\nشارح در شرح خود ، از منابع رجالى متقدّم ( همچون كتاب‌ها و اقوال شيخ طوسى ، نجاشى ، كشى و ابن شهر آشوب ) بسيار استفاده كرده ، همان گونه كه از اقوال رجال متأخّر ، استفاده كرده است . همچنين از كتاب‌هاى ديگر مانند : خلاصة الأقوال علّامه حلّى كه بسيار مورد استناد قرار گرفته است و در ضمن به مصادر رجال اهل سنّت نيز توجّه داشته است . « 2 »\r\n\r\nچگونگى فهم متن\r\n\r\nاثبات متن\r\nاثبات متن ، راهى به سوى دستيابى به اصل حديث است و كوشش در اثبات متن و دستيابى به ضبط اصيل ، به دو مرحله تقسيم مىشود .\r\n1 . نقد و اثبات متن تا مؤلّف ثانوى كه با مقابله ، تصحيح و تحقيق ، نسخه‌هاى\r\n\r\n\r\n","description":"","footnote":"\r\n( 1 ) . همان ، ج 1 ، ص 77 .\r\n( 2 ) . همان ، ج 2 ، ص 102 .\r\n","page_name":" 137 ","page_number":145},
  {"content":"\r\n\r\nاصلى و كهن‌تر را مورد بررسى قرار دهد .\r\n2 . نقد و اثبات متن تا مؤلّف و راوى نخستين و در نهايتْ معصوم عليه السلام با بهره از منابع قدما ، از سلسله اسناد مختلف ، به منزلهء راه‌هاى دستيابى به نسخه‌هاى مختلف بهره جويد و به ضبط نسخه‌هاى گوناگون رايج در ميان قدماى اصحاب ، آگاهى يابد . « 1 »\r\n\r\nمقابله با نسخه‌هاى متعدّد\r\nاوّلين راه اثبات متن ، بررسى و مقايسهء دست‌نوشته‌هاى ديگر و نسخهء مؤلّف يا كاتبان است و بايد نسخه‌اى به عنوان نسخهء اصلى - كه موثّق‌تر است - ، مبنا قرار گيرد .\r\nملّا صالح ، در تدوين شرح خود در كند و كاو متن الكافى ، به نسخه‌هاى ديگر نيز توجّه داشته است . « 2 » از جمله فوايد توجّه به نسخه‌هاى ديگر ، تأييد اقوال گوناگون در معناى حديث است و شارح از آن نيز غافل نبوده است و حتّى به ضبط كلمه در نسخه‌هاى ديگر نيز توجّه داشته است . « 3 »\r\n\r\nكتاب‌هاى ديگر\r\nدومين راه اثبات متن ، رجوع به كتب ديگرى است كه آن حديث را نقل كرده‌اند و آنچه اهميّت دارد ، يافتن متن‌هاى مشابه براى تقويت متن مذكور است و نوع و تفاوت سند اهميّت ندارد . مثلًا در حديث « لاينبغى للمؤمن أن يذلّ نفسه ، قيل : و كيف يذلّ نفسه ؟ قال : يتعرضّ لما لا يطيق » و در نقل ديگر آمده است : « يَدخل فيما يتعذّر منه » كه در هر دو نقل ، عبارات ، نزديك هم هستند « 4 » و شاهدى بر معنا و نزديكى محتوا .\r\n\r\nاستناد به ادبيات عرب\r\nفراگيرى ادبيات عرب و تسلّط بر آن ، از پيش‌زمينه‌هاى فهم حديث است و\r\n\r\n\r\n","description":"","footnote":"\r\n( 1 ) . نقد حديث ، ص 66 .\r\n( 2 ) . شرح ملّا صالح ، ج 1 ، ص 48 .\r\n( 3 ) . همان ، ج 3 ، ص 56 .\r\n( 4 ) . همان ، ج 1 ، ص 197 .\r\n","page_name":" 138 ","page_number":146},
  {"content":"\r\n\r\nبزرگان دين نيز مفاهيم بلند را در عالىترين و رساترين سطح كلام بيان كرده‌اند . ملّا صالح نيز با توجّه به اين نكته ، لطايف ادبىِ به كار رفته در كلام آن بزرگان را نمايان كرده است و مىتوان گفت : فهم كلام ائمّه عليهم السلام در گروِ آگاهى به قواعد ادبى و فصاحت و بلاغت است .\r\n\r\nضبط\r\nيكى ديگر از روش‌هاى فهم حديث « ضبط » است . مراد از ضبط كلمه ، چگونگى حركات و تلفّظ حروف كلمه ، بجز حرف آخر است و ملّا صالح ، عنايت كافى در اين راه ، مبذول داشته است .\r\nاين ضبط حركات ، گاهى در معنا تأثيرى ندارد ، از اين رو ، وجهى براى آن وجود ندارد كه ضبط شود ؛ امّا گاهى معناى كلمه را عوض مىكند و هر ضبطى ، معناى مخصوص به خود دارد ، مثلًا در عبارت « الذى لايدركنا العالى » ، در يك ضبط ، « العالى » آمده ، امّا در ضبط ديگر « غالى » آمده و اين تعدّد ضبط در بسيارى از موارد ، تعدّد معنا را به دنبال دارد « 1 » و تلاش شارح ، در تعيين معناى نهايى ، تأثيرگذار است .\r\n\r\nساختار واژگان\r\nمراد ، همان صرف است كه در لغت به معناى « تغيير » و در اصطلاح ، عبارت است از علمى كه از تغيير و تبديل كلمه به صورت‌هاى مختلف ، جهت دستيابى به معناى مورد نظر بحث مىكند . « 2 » در اين علم ، با هر واژه ، با يك مصدريابى سر و كار داريم كه بنا به كاركردهاى مختلف تغيير مىيابد . در شرح ملّا صالح ، كمتر پيش مىآيد كه واژه‌اى را توضيح\r\n\r\n\r\n","description":"","footnote":"\r\n( 1 ) . همان ، ج 3 ، ص 240 .\r\n( 2 ) . مبادى العربية ، ص 8 .\r\n","page_name":" 139 ","page_number":147},
  {"content":"\r\n\r\nدهد ، امّا ساختار آن را بررسى نكند ؛ مثلًا در جملهء « ألم تروه » در حديث ، سه وجه « مجرّد معلوم » ، « مزيد معلوم » و يا « مزيد مجهول » را ممكن مىداند . « 1 » تحليل صرفى ، با تبيين معنا توأم مىشود و اين ، نشان از نزديكى دو دانش : « صرف » و « فقه اللغة » است . ملّا صالح ، حتّى از تحليل ساختارى حروف نيز غفلت نكرده است ، چنان كه « لكيما » را بررسى و تجزيه نموده است . « 2 »\r\n\r\nاشتقاق\r\nريشه‌يابى لغات و تفسير چگونگى استخراج كلمه‌اى از كلمهء ديگر ، در درك و فهم مفهوم واژه و نيز دايرهء استعمال آن يارى مىرسانَد . شرح ملّا صالح نيز گاهى به اين اشتقاق كلماتْ توجّه داشته و آن را بررسى مىكند . مثلًا وى واژهء « اختر » را در عبارت « يا بُنىّ اختر المجالس » ، منقول از اختيار مىداند ، نه اختبار . « 3 »\r\n\r\nشرح مفردات\r\nشرح مفردات الفاظ و مدلولات آنها از لحاظ وضع ، با علم لغت شناخته مىشود و فهم واژه‌ها در تمام علوم ، سودمند است . شارح الكافى ، نكات فراوانى را مد نظر قرار داده كه به شمارى از آنها اشاره مىشود .\r\n\r\n1 . اصل معنا\r\nملّا صالح ، براى تبيين معانىِ لغوى ، گاهى به اصل معنا اشاره دارد . به عنوان نمونه ، به بيان معانى « ناسك » ( عابدِ زاهد ) ، « 4 » ريبة و صبر « 5 » پرداخته است .\r\n\r\n\r\n","description":"","footnote":"\r\n( 1 ) . شرح ملّا صالح ، ج 2 ، ص 198 .\r\n( 2 ) . همان ، ص 78 .\r\n( 3 ) . همان ، ص 97 .\r\n( 4 ) . همان ، ص 74 .\r\n( 5 ) . همان ، ج 1 ، ص 147 .\r\n","page_name":" 140 ","page_number":148},
  {"content":"\r\n\r\n\r\n2 . معناى واژه در عصر صدور\r\nراجع به واژهء « فقه » عنايت داشته ، « 1 » يا واژه‌هاى ديگرى چون « حفظ » « 2 » را بررسى كرده است .\r\n\r\n3 . معناى شرعى و اصطلاحى\r\nواژه‌ها در لغت يك معنا دارند و در اصطلاح شرع ، معناى ديگر . يك شارح ، وقتى مىتواند به خوبى از عهدهء شرح خود برآيد كه بتواند ميان معناى لغوى و شرعى ، تفكيك بگذارد . ملّا صالح نيز در شرح خود از اين شيوه پيروى كرده و در لغاتى كه بيان مىكند ، ابتدا به معناى لغوى و سپس به معناى اصطلاحى و شرعى آن اشاره مىكند . وى غالباً با عبارت « وفى العرف » معناى شرعى را بيان مىكند . از جمله واژه‌هايى كه ايشان بررسى كرده‌اند ، كلمات : خالص ، « 3 » كفر ، « 4 » حمد ، « 5 » دين ، « 6 » عرش ، « 7 » و . . . است .\r\n\r\n4 . وجه تسميه\r\nاز ديگر مواردى كه شارح بدان توجّه داشته ، بيان وجه تسميهء لغات است . از جمله واژه‌هايى كه وجه تسميهء آنها را بيان مىكند : جبّار ، « 8 » علم ، « 9 » و جنّة است .\r\n\r\n\r\n","description":"","footnote":"\r\n( 1 ) . همان ، ج 2 ، ص 192 .\r\n( 2 ) . همان ، ص 193 .\r\n( 3 ) . همان ، ج 1 ، ص 253 .\r\n( 4 ) . همان ، ج 2 ، ص 347 .\r\n( 5 ) . همان ، ج 1 ، ص 18 .\r\n( 6 ) . همان ، ص 131 .\r\n( 7 ) . همان ، ص 205 .\r\n( 8 ) . همان ، ج 3 ، ص 117 .\r\n( 9 ) . همان ، ج 1 ، ص 148 .\r\n","page_name":" 141 ","page_number":149},
  {"content":"\r\n\r\n\r\n5 . فرق‌هاى لغوى\r\nبيان تفاوت لغات ، ما را در فهم مرز دقيق و تفاوت ظريف واژه‌ها نسبت به يكديگر يارى مىرساند . با شناخت واژه‌هاى مترادف و تفاوت معنايى آنها كه گاهى به اصل معنا و گاه در نحوهء كاربرد واژه ، باز مىگردد ، مىتوان افق وسيع و گسترده‌اى را پيش روى خود باز كرد .\r\nملّا صالح نيز بر لزوم تبيين بيشتر معنا و رساندن مفهوم ، به بيان تفاوت لغوى كلمات مىپردازد و بر آن تأكيد مىكند و واژه‌هايى چون : ريا ، شرب ، رحمت و رأفت « 1 » ، عقل و جهل « 2 » را مورد بررسى قرار مىدهد .\r\n\r\n6 . بيان معنا به زبان فارسى\r\nاز آن جا كه در برخى موارد ، توضيحات نمىتواند مراد و مقصود شارح را بيان كند ، در برخى موارد ، علاوه بر توضيحات لازمه ، معناى فارسى آن را نيز بيان مىكند ، چنان كه « الغباوة » را به « كودن شدن و در نيافتن » « 3 » و « الصقال » را به « روشن ساختن » « 4 » معنا مىكند .\r\n\r\n7 . برخى نكات ديگر\r\nملّا صالح ، در مواردى كه احتمال مىدهد واژه‌اى از حديث با معناى واژهء ديگر خلط مىشود ، به بيان و توضيح آن واژه و رابطهء ميان آن دو مىپردازد و از آيات قرآن كريم براى معناى مورد نظر ، مؤيّد مىآورد . از باب نمونه : كلمهء « عزيز » ، به معناى\r\n\r\n\r\n","description":"","footnote":"\r\n( 1 ) . همان ، ص 225 .\r\n( 2 ) . همان ، ج 2 ، ص 227 .\r\n( 3 ) . همان ، ج 1 ، ص 255 .\r\n( 4 ) . همان ، ج 2 ، ص 113 .\r\n","page_name":" 142 ","page_number":150},
  {"content":"\r\n\r\nقوى و غالب مىآيد و به معناى ملك هم مىآيد و براى تأييد اين مطلب ، به آيهء « يا ايها العزيز » استناد مىكند . « 1 » وى براى تبيين بهتر معانى ، گاهى از متضاد كلمات نيز استفاده مىكند و در تبيين « بُغض » به متضاد آن « حُبّ » اشاره مىكند . « 2 »\r\n\r\nبيان معانى واژه ، از مصادر مختلف\r\nاز ديگر نكاتى كه ملّا صالح به آن توجّه داشته ، استفاده از مصادر متعدّد براى بيان معناى لغت است ، چنان كه در مورد هُدى ، اف ، « 3 » خرق ، « 4 » و ربانى « 5 » چنين كرده است .\r\n\r\nتوجّه به احتمالات نحوى مؤثّر\r\nنوع تركيب و چينش و ارتباط كلمات در رساندن مفهوم ، نقش مهمّى ايفا مىكند و در زبان عربى ، اين نوع تركيب و تنوّع جملات در نوع و بيان معانى خاص ، بسيار مؤثّر است . در شرح ملّا صالح نيز به اين وجه ، توجّه شده و با بيان وجوه مختلف اعراب ، معناى آن را ذكر مىكند ، مثلًا در « المطاع فى سلطانه » ، ظرفيت و سببيّت را براى « فى » بيان كرده و معناى دوم را مناسب‌تر مىداند . « 6 » وى در ضمن بيان وجوه اعرابى ، نكات و قواعد صرف و نحو عرب را نيز بيان مىكند ، مثلًا در « الويل » دو وجه نصب و رفع را جايز مىداند و علّت هر كدام را بيان مىكند . « 7 » از ديگر ويژگىهاى ملّا صالح ، اين است كه بعد از ذكر اقوال مختلف ، به ردّ آنها نيز مىپردازد . « 8 »\r\n\r\n\r\n","description":"","footnote":"\r\n( 1 ) . همان ، ج 1 ، ص 69 .\r\n( 2 ) . همان ، ص 39 .\r\n( 3 ) . همان ، ج 2 ، ص 109 .\r\n( 4 ) . همان ، ج 1 ، ص 230 .\r\n( 5 ) . همان ، ص 163 .\r\n( 6 ) . همان ، ص 19 .\r\n( 7 ) . همان ، ج 2 ، ص 166 .\r\n( 8 ) . همان ، ج 1 ، ص 134 .\r\n","page_name":" 143 ","page_number":151},
  {"content":"\r\n\r\n\r\nتبيين نكات بلاغى\r\nاحاديثى كه براى مخاطبان بيان شده ، علاوه بر روانى و زيبايى و تركيب خاص كلمات ، مطابق با حال و موقعيت مخاطب بوده و شنونده را درفهم معانى ثانوى ، يارى مىكند . شرح ملّا صالح نيز براى تبيين بهتر احاديث ، از نكات بلاغى ، غفلت ننموده و به بيان آن پرداخته است . مثلًا در جملهء « ما لكم و للقياس » در حديث كه از ادوات استفهام است ، از باب انكار و تنفير از قياس مىداند . « 1 » وى به بيان انواع تشبيه و اركان آن پرداخته « 2 » و استعاره‌هاى در احاديث و نوع آن را بيان كرده است « 3 » و از تنبّه دادن به معناى كنايى كلام ، غافل نبوده است . « 4 »\r\n\r\nتوجّه به قرينه‌هاى مؤثّر در فهم\r\nمراد از قراين ، امورى است كه به نحوى ، ارتباط لفظى يا معنوى با كلام داشته و در فهم مفاد كلام و درك مراد گوينده ، بسيار مؤثّر است ، خواه قراين ، متّصل باشند يا منفصل . « 5 » براى درك واقعى مراد و مقصود امام ، توجّه و به دست آوردن قراين ، بسيار ضرورى و غير قابل اغماض است و گاهى باعث دگرگونى فهم اوّليهء ما مىشود .\r\n\r\n1 . سياق\r\n\r\n\r\n","description":"","footnote":"\r\n( 1 ) . همان ، ج 2 ، ص 262 و 263 .\r\n( 2 ) . همان ، ج 1 ، ص 146 .\r\n( 3 ) . همان ، ص 150 .\r\n( 4 ) . همان ، ج 2 ، ص 184 .\r\n( 5 ) . روش‌شناسى تفسير قرآن ، ص 110 .\r\n","page_name":" 144 ","page_number":152},
  {"content":"\r\n\r\nسياق يا بافت كلام ، نوعى ويژگى براى واژگان يا عبارت و يا يك سخن است كه بر اثر همراه بودن آنها با كلمه‌ها و جمله‌هاى ديگر ، به وجود مىآيد . اصل قرينه بودن سياق ، يكى از اصول عُقلايىِ محاوره است كه در تمام زبان‌ها به آن ترتيب اثر داده مىشود . « 1 » ملّا صالح نيز در شرح خود به اين اصلْ توجّه داشته و عبارات احاديث الكافى را با توجّه به سياق آن ، توضيح مىدهد . « 2 »\r\n\r\n2 . فضاى صدور و ديگر قرينه‌ها\r\nبرخى احاديث ، در فضاى خاصى صادر شده‌اند كه عدم توجّه به آن شرايط ، باعث كژفهمى خواهد شد . لذا بايد به تمام شرايط صدور توجّه داشت و اين توجّه ، باعث رفع تنافى ظاهرى احاديث با همديگر خواهد شد . ملّا صالح ، با اين روش ، ميان دو دسته از احاديث را كه برخى امر به معاشرت با مردم دارند و برخى از شركت در اجتماع ، نهى كرده و به اعتزال فرا خوانده‌اند ، جمع نموده و هر دو دسته را صحيح مىداند و معتقد است كه هر كدام از اينها موضوعى و داراى مصالح و شرايط متفاوت‌اند و هر دسته ، ناظر به زمان و مكان خاص خود است . « 3 » از طرف ديگر ، توجّه به ويژگىهاى مخاطب - كه گويندهء سخن از آن اطلاع دارد - ، در فهم دلالت الفاظْ مؤثّر است . « 4 » همچنين اثر فهم موضوع سخن ، در تفهيم و تفاهم مطالب ميان گوينده و مخاطب ، امرى كتمان‌ناپذير است و در قرينه بودن آن ، ترديدى نيست . ملّا صالح ، در شرح خود به اين نكات ، توجّه ويژه‌اى داشته است ، مثلًا در باب رؤيت خداوند در آخرت ، با تكيه بر جهت صدور حديث ، سخن محى الدين بغوى را نقد مىكند . « 5 »\r\n\r\n\r\n","description":"","footnote":"\r\n( 1 ) . همان ، ص 120 .\r\n( 2 ) . شرح ملّا صالح ، ج 2 ، ص 152 و 169 و 184 .\r\n( 3 ) . همان ، ص 159 و ج 2 ، ص 20 .\r\n( 4 ) . همان ، ج 2 ، ص 328 .\r\n( 5 ) . همان ، ج 3 ، ص 163 .\r\n","page_name":" 145 ","page_number":153},
  {"content":"\r\n\r\n\r\n3 . به كارگيرى مجاز\r\nبراى تبيين مفاهيم احاديث به نحو صحيح ، بسيار مؤثّر است . « 1 » ملّا صالح نيز گاه براى استفاده از شرح حديث ، با توجّه به قرينه‌هاى مؤثّر مجازى ، به دلالت روايت مىپردازد .\r\n\r\nاستناد به آيات قرآن كريم\r\nحديث ، بازگوى گفتار و كردار كسى است كه نمونهء عينى قرآن و تجسّم آن در بستر عمل فردى ، اجتماعى و معنوى است و آگاهى از حديث ، آگاهى از قرآن است و در واقع ، آيات و احاديث نسبت به همديگر ، مكمّل و جنبهء تفسيرى دارند . ملّا صالح ، در شرح احاديث الكافى ، بسيار از آيات استفاده كرده و به عنوان شاهد ، آنها را ذكر مىكند .\r\nوى در بررسى مفاهيم : رزق ، « 2 » قناعت ، « 3 » مواساة ، « 4 » طاعت ، « 5 » امانت ، « 6 » بخل « 7 » و . . .\r\nبسيار به آيات استناد مىكند . البته گاهى آيات ، بر جنبهء خاصى از حديث نظر دارند و گاهى در تأييد غير مستقيم معناى حديث از آيات استفاده شده است .\r\nاز آن جا كه در فهم صحيح يا كامل برخى آيات قرآن ، رجوع به احاديث ، ضرورت دارد ، ملّا صالح ، در تفسير اين گونه آيات ، به سراغ احاديث رفته و از آن بهره جسته است . ايشان گاهى آيات و احاديث را در تركيبى هنرمندانه و عالمانه ، در شرح\r\n\r\n\r\n","description":"","footnote":"\r\n( 1 ) . همان ، ج 1 ، ص 73 .\r\n( 2 ) . ر . ك : همان ، ص 169 .\r\n( 3 ) . ر . ك : همان ، ص 243 .\r\n( 4 ) . ر . ك : همان ، ص 244 .\r\n( 5 ) . ر . ك : همان ، ص 247 .\r\n( 6 ) . ر . ك : همان ، ص 253 .\r\n( 7 ) . ر . ك : همان ، ص 284 .\r\n","page_name":" 146 ","page_number":154},
  {"content":"\r\n\r\nاحاديث ، به كار برده است و كلامش را با قرآنْ آميخته است . « 1 »\r\n\r\nگردآورى احاديث در يك موضوع\r\nاز ديدگاه شيعه ، سنّت ، دامنه‌اى به گستردگى رسالت دارد و شامل 320 سال از آغاز رسالت تا پايان عصر غيبت صغراست و عهده‌دار شرح آيات ، رفع ابهام و پاسخگويى به مشكلات دينى مردم است . از آن جا كه كتاب و سنّت ، همچون دو بال براى ترقّى دين و معنويت‌اند ، رسول اكرم صلى الله عليه و آله بسيار بر آن تأكيد كردند كه : « إنّى تارك فيكم الثقلين كتاب اللَّه و عترتى » « 2 » و در واقع ، قرآن و عترت - كه همان سنّت موجود است - ، مكمّل همديگر هستند . پس از پيامبر صلى الله عليه و آله امامان معصوم عليهم السلام به ترتيب ، عهده‌دار امر هدايت و روشنگرى جامعه شدند . آنچه از آنها به يادگار مانده ، امروزه ، ميراث گران‌بهايى است كه براى بر طرف كردن مشكلات ، پاسخگويى به شبهات و آرامش بشر امروز ، بسيار مؤثّر است .\r\nملّا صالح ، با الهام از اين نكته ، شمار قابل توجّهى از احاديث را در قالب يك مجموعه ، با وحدت موضوعى ارائه مىدهد و اين گونه ، بر يكپارچگى سنّت صحّه مىگذارد . در اين‌جا لازم است كه دسته‌بندى اجمالىاى از چگونگى برخورد شارح با روايات ارائه شود . از جمله نگرش جامع به احاديث ، مىتوان به اعتزال ، « 3 » زهد « 4 » و تواضع « 5 » اشاره كرد .\r\n\r\nتعامل با روايات ديگر\r\n\r\n\r\n","description":"","footnote":"\r\n( 1 ) . ر . ك : همان ، ص 244 ، 265 و 179 .\r\n( 2 ) . كنز العمّال ، ص 165 .\r\n( 3 ) . شرح ملّا صالح ، ج 1 ، ص 156 - 158 .\r\n( 4 ) . ر . ك : همان ، ص 117 .\r\n( 5 ) . ر . ك : همان ، ص 181 - 182 .\r\n","page_name":" 147 ","page_number":155},
  {"content":"\r\n\r\nهمانطور كه گذشت ، روايات ، مُبيّن و مفسّر همديگرند . اين امر ، نشان مىدهد كه بايد نگرش جامع نسبت به روايات داشت . در اين جا برخى از استفاده‌هايى كه ملّا صالح از احاديث ديگر ، در شرح يك حديث داشته است ، بيان مىشود .\r\n\r\n1 . تأييد\r\nوى در موارد بسيارى ، از احاديث ديگر ، به طور مستقيم « 1 » يا غير مستقيم « 2 » براى تأييد حديث مورد نظر ، استفاده كرده است و شايد بارزترين استفاده‌اى كه از ديگر روايات در شرح احاديث مىشود ، تأييد آوردن باشد .\r\nشارح در بعضى موارد ، پس از بيان معانى و وجوه مختلف براى يك حديث ، در حمل آن بر معناى مرجوح ، به ديگر رواياتْ استناد مىكند . « 3 »\r\n\r\n2 . تبيين\r\nتوجّه و دقّت در ديگر روايات ، اين فايده را به دنبال دارد كه بهتر و راحت‌تر مىتوان روايت مورد نظر را شرح داد . گاهى در بعضى روايات ، مفهومى نهفته است كه فقط با ديگر روايات ، قابل درك و فهم است . مثلًا حديث : « برخود آسان نگير تا سست نشوى » را به كمك روايت : « كسى كه در پيرامون شبهات بگردد ، نزديك است كه در آن واقع شود » . « 4 » اين حديث ، تبيين مىكند كه اگر مرتكب مكروهات شدى ، راحت‌تر هلاك مىشوى . ملّا صالح ، در شرح خود ، بسيار از اين موارد استفاده كرده و ميان دو حديث متفاوت ، جمع كرده است . « 5 »\r\n\r\n3 . توسعه\r\nدر بعضى موارد ، معناى يك حديث ، در سايهء ديگر احاديث ، توسعه پيدا مىكند و\r\n\r\n\r\n","description":"","footnote":"\r\n( 1 ) . ر . ك : همان ، ص 167 .\r\n( 2 ) . ر . ك : همان ، ص 89 .\r\n( 3 ) . ر . ك : همان ، ص 161 .\r\n( 4 ) . همان ، ج 2 ، ص 152 .\r\n( 5 ) . ر . ك : همان ، ج 1 ، ص 87 و 197 و 155 .\r\n","page_name":" 148 ","page_number":156},
  {"content":"\r\n\r\nدامنهء آن گسترده‌تر مىگردد و اگر به اين نكته توجّه نشود ، گاهى به لغزش اعتقادى گروهى مىانجامد . در شرح ملّا صالح ، اين مطلب مدّ نظر بوده و وى دربارهء مسئلهء ايمان و كفر ، توضيحات لازم را بيان كرده است . « 1 »\r\n\r\n4 . تضييق\r\nمشخص كردن مرز و قلمرو حديث و راه حلى براى رفع تنافى ظاهرى در كلام معصوم عليه السلام را « تضييق » مىگويند . از باب نمونه ، در حديث آمده : « چون عالم به علم خويش عمل مىكند ، اندرزش از دل‌هاى شنوندگان مىلغزد » . شارح مىگويد : حكم در اين جا ، حكم اكثرى است و توضيحاتى را بيان مىكند كه ممكن است عالِم ، عامل نباشد ؛ ولى اندرز او مؤثّر باشد . بنا بر اين ، روايت فوق ، مطلق نيست ؛ بلكه مضيق است . « 2 »\r\n\r\n5 . تأويل\r\nتأويل حديث ، امرى است مقبول تمامى افراد ، حتّى آنان كه به راحتى ، تأويل را قبول ندارند ، مانند حنابله - كه بر ظاهر الفاظ چون « وجه اللَّه » « يد اللَّه » تكيه مىكنند - ؛ ولى همين حنابله ، تأويل حديث را قبول دارند و گاهى دست به تأويل حديث مىزنند . ملّا صالح ، در شرح خود ، از اين شيوه نيز بىبهره نمانده ، مثلًا در باب تقيّه ، واژهء « اثم » را به تأويل برده و به معناى كمىِ پاداشْ گرفته است . « 3 »\r\n\r\nبهره‌گيرى از عقل\r\nعقل ، رسول باطنى و مهم‌ترين حجّت خداوند بر انسان است كه درستى و صدق دعوت پيامبران ، با آن شناخته مىشود و پر واضح است كه احاديث نمىتوانند مخالف\r\n\r\n\r\n","description":"","footnote":"\r\n( 1 ) . ر . ك : همان ، ص 215 .\r\n( 2 ) . همان ، ج 2 ، ص 328 .\r\n( 3 ) . همان جا .\r\n","page_name":" 149 ","page_number":157},
  {"content":"\r\n\r\nبا عقل باشند . احاديث فراوانى دربارهء حجّيت و جايگاه عقل وارد شده ، مانند : « تمام خير ، با عقل درك مىشود و آن كه عقل ندارد ، دين ندارد » . « 1 » در برخى روايات نيز ، عقل ، در عرض انبيا قرار داده شده است . « 2 » ملّا صالح نيز بر اهميّت و نقش عقل در فهم احاديث و تشخيص صحيح از ناصحيح ، بسيار تأكيد مىكند و جالب آن كه ، بيشتر محدّثان شيعه ، بر اين مطلب تأكيد دارند و در مقام نظر به عقل ، اهميّت مىدهند ، بر خلاف علماى اهل سنّت كه احاديث راجع به عقل و عظمت آن را عموماً جعلى مىپندارند و بسيارى از آنها را رد مىكنند .\r\nملّا صالح براى اثبات مطلبى ، بعد از استناد به نقل ، با حكم عقل ، بر درستى آن تأكيد مىكند ، مثلًا اسراف و تقتير « 3 » و نيز لزوم هم‌نشينى با فرد شايسته را به تأييد حكم عقل و نقل مىرسانَد . « 4 » ملّا صالح ، اين گونه بيان مىكند :\r\nعدم علم به چيزى ، با علم به عدم آن ، برابر نيست و مستلزم انكار آن چيز نبودن را به حكم عقل ثابت مىكند . « 5 »\r\nالبته وى ميان عقل و قياس ، تفاوت قائل است . « 6 » علّامه شعرانى نيز ، در حاشيه‌اى كه بر شرح ملّا صالح زده ، مفصلًا آن را بررسى و توضيح داده است . « 7 »\r\n\r\nتوجّه به تاريخ و تجربه\r\nتاريخ ، آينه‌اى است در دست مردم ، كه گذشته و حوادث آن را مىتوان در آن مشاهده\r\n\r\n\r\n","description":"","footnote":"\r\n( 1 ) . وسائل الشيعة ، ج 11 ، ص 209 .\r\n( 2 ) . الكافى ، ج 1 ، ص 16 .\r\n( 3 ) . شرح ملّا صالح ، ج 2 ، ص 30 .\r\n( 4 ) . همان ، ص 101 .\r\n( 5 ) . همان ، ج 1 ، ص 41 .\r\n( 6 ) . همان ، ج 2 ، ص 280 .\r\n( 7 ) . التعليقة على شرح اصول الكافى للمازندرانى ، ج 1 ، ص 285 .\r\n","page_name":" 150 ","page_number":158},
  {"content":"\r\n\r\nكرد و از چند و چون حوادث ، آگاهى يافت . به همين دليل ، ضرورت آگاهى از تاريخ در فهم روايات ، غير قابل انكار است و در فهم روايات ، به منابع مختلف تاريخى ، از قبيل : تاريخ پيامبران و امّت‌هاى آنان ، تاريخ كتب آسمانى جامعهء جاهلى قبل از اسلام ، پيامبر اسلام و جامعهء اسلامى و حتّى آگاهى به شرح حال راويان و طبقات آن ، نيازمنديم . « 1 » شارح نيز اين نكته را مد نظر داشته و به مسائل تاريخى بسيارى همچون : ماجراى كعب بن مالك ، « 2 » كتمان بعثت در آغاز رسالت « 3 » و . . . اشاره مىكند . وى « تجربه » را نيز مؤيّد كمياب بودن مؤمن حقيقى مىداند .\r\n\r\nتبيين غوامض و بيان چالش‌ها\r\nملّا صالح ، بسيار مىكوشد تا مفاهيم احاديث را از زواياى مختلف بررسى كند و اين تلاش ، گاه در قالب بيان اقوال مختلف و گاه با طرح ايرادات فرضى ، مطرح و نمود پيدا مىكند . در مواردى نيز به نظر مىرسد كه شارح ، هم محلّ نزاع را مشخص نموده و هم قول حق را با برهان ، يادآورى كرده و دلالت‌ها و مفاهيم احاديث را بيان كرده است .\r\nمثلًا در عبارت : « دوست هر كس ، عقل ، و دشمنش جهل است » ، مىگويد :\r\nانسان نبايد فرد جاهل را دوست ، و فرد عاقل را دشمن قرار بدهد . « 4 »\r\nوى در تبيين مفاهيم روايات ، وجوه مختلفى را بيان كرده است ، مثلًا در عبارت :\r\n« همچنان كه دانشمندان ، به شما آن را آموختند » ، براى آن ، چهار وجه ذكر مىكند . « 5 » در برخى موارد ، افزون بر ذكر وجوه ، به نقد و بررسى آنها نيز مىپردازد « 6 » و در برخى\r\n\r\n\r\n","description":"","footnote":"\r\n( 1 ) . روش‌شناسى تفسير قرآن ، ص 300 .\r\n( 2 ) . شرح ملّا صالح ، ج 1 ، ص 243 .\r\n( 3 ) . همان ، ج 2 ، ص 210 .\r\n( 4 ) . همان ، ج 1 ، ص 76 .\r\n( 5 ) . ر . ك : همان ، ج 2 ، ص 53 .\r\n( 6 ) . ر . ك : همان ، ص 350 .\r\n","page_name":" 151 ","page_number":159},
  {"content":"\r\n\r\nديگر ، با عبارت « توضيح ذلك » ، تفصيل بيشترى را بيان مىكند . « 1 » شارح ، در برخى موارد ، به تطبيق حديث بر روزگار خود پرداخته است « 2 » و براى بهتر جا افتادن مطالب ، از ضرب المثل‌هاى رايج فارسى نيز استفاده كرده است ، مانند :\r\n« دنيا و آخرت ، همانند دو هوو هستند كه محبّت به يكى ، باعث ضرر به ديگرى است » « 3 » يا « زياده‌روى ، موجب لغزش مىشود » . « 4 » از طرف ديگر ، ايشان براى تأثير بيشتر ، از شعر نيز استفاده كرده است و در تبيين مفاهيمى چون : « غنى و فقر » « 5 » يا « اطاعت از حاكمان عادل ، سبب عزّت است » ، « 6 » از اشعار عربى و گاهى فارسى ، بهره‌مند شده است ، مثلًا براى عفو و گذشت ، اين بيت را بيان داشته است :\r\n فعفوك فى الأيّام كالمسك فايح * و صفحك فى الاسلام كالنجم زاهر \r\n« 7 » يكى ديگر از راه‌كارهاى ملّا صالح در پرداختن به مواضع چالش‌برانگيز ، طرح ايرادهاى فرضى و پاسخ به آنهاست كه در برخى موارد ، شبهات مطرح شده را طرح و جواب مىدهد . « 8 » مثلًا شبهات مطرح شده دربارهء رؤيت خداوند و ديدگاه كلامىاى را كه در ميان مسلمانان است ، همراه با پاسخ آنها بيان مىكند . « 9 »\r\n\r\nطرح ديگر مباحث عقلى و نقلى\r\n\r\n\r\n","description":"","footnote":"\r\n( 1 ) . ر . ك : همان ، ص 136 ، 142 .\r\n( 2 ) . ر . ك : همان ، ص 193 .\r\n( 3 ) . ر . ك : همان ، ج 1 ، ص 153 .\r\n( 4 ) . ر . ك : همان ، ص 179 .\r\n( 5 ) . ر . ك : همان ، ص 241 .\r\n( 6 ) . ر . ك : همان ، ص 192 .\r\n( 7 ) . همان ، ص 240 .\r\n( 8 ) . ر . ك : همان ، ج 2 ، ص 78 .\r\n( 9 ) . ر . ك : همان ، ج 3 ، ص 174 .\r\n","page_name":" 152 ","page_number":160},
  {"content":"\r\n\r\nگفتار ائمّهء اطهار عليهم السلام حوزه‌هاى مختلفى از علوم را شامل مىشوند و ناظر به عرصه‌هاى مختلف زندگىاند ؛ به همين دليل ، هر چند كه همگان در فهم ابتدايى از حديث برابرند ، امّا با توجه به عمق دانش و بينش آنها ، متفاوت خواهند بود .\r\n\r\nالف . قواعد اصول فقه\r\nاز جمله علومى كه براى استنباط احكام شرعى ، مورد استفاده قرار مىگيرد ، « اصول فقه » است كه علاوه بر علّت غايى ، داراى منفعت‌هاى ديگر نيز هست ، از جمله اين كه ، انديشه و ذهن را پرورش مىدهد و به نيروى تعقّل مىافزايد و فرد را نكته‌سنج و دقيق مىكند . بنا بر اين نمىتوان روش آن را به مفاهيم فقهى ، مختصر نمود ؛ بلكه مىتوان در ديگر حوزه‌ها نيز از آن روش و علم استفاده كرد .\r\nملّا صالح نيز از اين علم ، به اندازهء كافى سود برده است و از مباحث الفاظ ، « 1 » حقيقت و مجاز ، « 2 » تبادر « 3 » و . . . در شرح احاديث ، استفاده كرده است . وى همچنين معتقد است كه از نهى در كلام بزرگان دين ، امر به ضدّ آن استفاده مىشود . « 4 » از مباحث ديگر اصول فقه كه ملّا صالح در شرح احاديثْ از آن استفاده كرده ، بحث مفاهيم : وصف ، شرط ، لقب و عدد است . علماى اصول مىگويند : لقب ، مفهوم ندارد و به نظر بيشتر آنها ، عدد نيز مفهوم ندارد .\r\nوى از قاعدهء تغليب نيز بهره برده است و در ذيل حديث : « هر آن كه در آسمان و زمين است ، حتّى ماهى دريا ، براى او استغفار مىكند » ، مىگويد :\r\nلفظ « مَن » در اين جا ويژهء ذوى العقول نيست و از باب تغليب است . « 5 »\r\nاز قاعدهء « خصوص السبب لايخصّص عموم الحكم » و از مباحث عام و خاص ،\r\n\r\n\r\n","description":"","footnote":"\r\n( 1 ) . ر . ك : همان ، ج 1 ، ص 180 .\r\n( 2 ) . ر . ك : همان ، ص 82 .\r\n( 3 ) . ر . ك : همان ، ص 122 و ج 2 ، ص 80 .\r\n( 4 ) . ر . ك : همان ، ج 2 ، ص 118 .\r\n( 5 ) . همان ، ج 1 ، ص 49 .\r\n","page_name":" 153 ","page_number":161},
  {"content":"\r\n\r\nمطلق و مقيّد و . . . نيز استفاده كرده است . « 1 »\r\n\r\nب . مباحث اصول الحديث\r\nاز ديگر ويژگىهاى شرح ملّا صالح ، بيان نكات و مطالب مربوط به دانش « اصول الحديث » است ، از جمله ، بيان طرق تحمّل حديث ( شيوه‌هاى متداول ميان محدّثان براى دريافت حديث ) كه شيوه‌هاى مختلف آن نيز عبارت‌اند از : سماع ، قرائت ، اجازه ، مناوله ، كتابت ، اعلام ، وصيت و و جاده . « 2 » وى نقل به مضمون حديث را اگر منافى ضرورى دين باشد ، جايز نمىداند . « 3 » اگر حديثى را بدون واسطه ، از امامى شنيديم ، مىتوانيم آن را از ديگر امامان عليهم السلام نقل كنيم ، حتّى از رسول اكرم صلى الله عليه و آله و سلم ؛ امّا اگر واسطه وجود داشت ، اين جواز ، محلّ اشكال است . « 4 » از ديگر مباحث اصول الحديث ، بحث از « حجّيت خبر واحد » است . خبر واحد را خبرى مىگويند كه به حدّ تواتر نمىرسد ، چه راوى آن ، يك نفر باشد و يا بيشتر . « 5 » شارح ، مطالبى دربارهء خبر واحد بيان مىكند كه آيا اصولًا خبر واحد ، حجّت است يا خير ؟ آيا مىتواند كتاب را تخصيص بزند يا نه ؟ از نظر وى ، خبر واحد ، فى نفسه ، حجّيت ندارد و توان آن را ندارد كه كتاب را تخصيص بزند . « 6 » مطلب ديگر اين كه ايشان همانند اكثر عالمان علوم حديث ، « نقل به معنا » را جايز مىدانند ، هر چند نقل به لفظ را بهتر مىدانند . وى براى نقل به معنا ، شروطى را بيان مىكند و مىگويد كه عقل و نقل ، بر جواز نقل به معنا دلالت دارد و در باب نقل به معنا ،\r\n\r\n\r\n","description":"","footnote":"\r\n( 1 ) . ر . ك : همان ، ج 2 ، ص 218 .\r\n( 2 ) . ر . ك : همان جا .\r\n( 3 ) . همان ، ص 219 .\r\n( 4 ) . همان ، ص 216 .\r\n( 5 ) . مقباس الهداية ، ص 22 .\r\n( 6 ) . شرح ملّا صالح ، ج 2 ، ص 218 .\r\n","page_name":" 154 ","page_number":162},
  {"content":"\r\n\r\nسه قول را بيان مىكند : 1 . مطلقاً جايز است ؛ 2 . در يك زبان جايز است ؛ 3 . در غير احاديث نبوى ، جايز است . شارح ، بعد از نقل اين اقوال ، همراه با دليل ، قائلان آنها را رد مىكند . « 1 » از سوى ديگر ، ملّا صالح ، معتقد است كه احاديث ، همانند گفتارى است كه صدور ذيل آن با هم ، مرتبط و غير قابل تفكيك است . برخى از محدّثان ، تقطيع را به طور كامل منع كرده‌اند ، عدّه‌اى ديگر ، جايز شمرده‌اند و گروهى ديگر ، به شرط عدم زيان به دلالت حديث ، جايز دانسته‌اند . شارح ، با استناد به روايتى ، تقطيع را جايز مىداند و در عمل نيز تمام حديث را شرح نداده است ؛ بلكه قسمتى از آن را كه نياز دارد ، بيان كرده و به شرح آن پرداخته است و از استناد امام عليه السلام به بخشى از آيه براى خود ، مؤيّد مىآورَد . « 2 » تعارض اخبار و نحوهء جمع ميان آن ، از زمان ائمّه عليهم السلام مورد بحث و جدل بوده است . اسباب ورود حديث ، تفاوت مخاطبان ، تقيّه ، نسخ ، بيان مصاديق متفاوت و جعل و وضع حديث ، از جمله اسباب تعارض‌اند . ملّا صالح ، هر اختلافى را تعارض نمىداند ؛ بلكه مراد ، اختلاف تامى است كه موجب عمل به برخى ، و ردّ برخى ديگر مىشود . « 3 » وى براى حلّ اين مشكل مىگويد :\r\nبه حديثى كه راوى آن ، صادق‌تر و پرهيزگارتر است ، عمل شود و به ديگرى توجّه نشود .\r\nشارح ، « شهرت » ( نزد اصوليّين ) « 4 » و « اجماع » را در هنگام تعارض اخبار ، راه‌گشا و\r\n\r\n\r\n","description":"","footnote":"\r\n( 1 ) . تعليقة على شرح اصول الكافى للمازندرانى ، ج 2 ، ص 212 و 213 .\r\n( 2 ) . شرح ملّا صالح ، ج 1 ، ص 130 .\r\n( 3 ) . همان ، ص 61 .\r\n( 4 ) . ر . ك : همان ، ج 2 ، ص 340 .\r\n","page_name":" 155 ","page_number":163},
  {"content":"\r\n\r\nمفيد مىداند . « 1 » وى همچنين تقيّه را - كه به اخفاى حق از ديگران ، به خاطر مصلحتِ قوىتر مىداند - ، در جمع ميان احاديث ، مؤثّر مىداند و آنها را حمل بر تقيّه مىكند . « 2 »\r\n\r\nج . مباحث كلام و عقايد\r\nتاريخ ظهور كلام - كه به معناى مناظره و فنّ سؤال و جواب است و در مسائل و احتجاجات مطرح مىگردد - ، با تاريخ ظهور اسلام ، يكى است و در قرآن كريم و احاديث ، نمونه‌هاى فراوانى يافت مىشوند .\r\nكلام در معناى مصطلح ، ساختار و اسلوبى خاص دارد كه در بردارندهء اصطلاحات علمى است . تعبير علم كلام نيز از سدهء دوم هجرى بر زبان‌ها افتاد . « 3 » اين علم - كه به آن ، علم اصول دين يا علم توحيد و صفات هم مىگويند - ، عقايد اسلامى را با ادلّه ، اثبات مىكند و شبهات را پاسخ مىدهد . شرح ملّا صالح نيز - كه بر ابواب اعتقادى الكافى نوشته شده است ، - از مباحث كلامى ، غافل نبوده و در تبيين اصول اعتقادى و ردّ عقايد و اقوال باطل ، همّت گمارده است . از جمله مباحث مطرح شده ، مىتوان به اين موارد اشاره كرد :\r\n1 . معرفت خداوند : هر چند شناخت خداوند متعال توسط بشر ، غير ممكن است ، امّا انسان با توجّه به ظرفيت خود ، مىتواند از آن وجود نامتناهى ، شناخت پيدا كند . در شرح ملّا صالح ، پنج مرتبه را براى شناختْ ضرورى مىداند : الف . اين عالم ، صانعى دارد ؛ ب . تصديق به وجود و وجوب آن ؛ ج . توحيد و اقرار به آن ؛ د . اخلاص ؛ ه . نفى صفات . وى در ادامه ، به شرح يكايك اين موارد ، پرداخته است . « 4 »\r\n\r\n\r\n","description":"","footnote":"\r\n( 1 ) . ر . ك : همان ، ص 340 .\r\n( 2 ) . ر . ك : همان ، ص 330 .\r\n( 3 ) . روش‌شناسى تفسير قرآن ، ص 359 .\r\n( 4 ) . ر . ك : شرح ملّا صالح ، ج 2 ، ص 202 .\r\n","page_name":" 156 ","page_number":164},
  {"content":"\r\n\r\n2 . اثبات وجود خالق : هركسى ، پروردگار خود را فطرتاً مىشناسد . خالق را مىتوان با دلايل عقلى و برهانى اثبات كرد و اگر كسى خلق را انكار كرد ، اين ، به خاطر غلبهء شقاوت اكتسابى او بر استعداد فطرى است . راه ديگر براى شناخت پروردگار ، شناخت نظرى و استدلالى است كه مىتوان از اثر ، پى به مؤثر بُرد .\r\nديگر طريق ، مرتبهء معرفت شهودى و عين اليقين است و مختص به كسى است كه حق را به حق بشناسد . وى در جاى ديگر ، از برهان صدّيقين ( از حق به حق رسيدن ) استفاده مىكند . « 1 » 3 . اسما و صفات الهى : شارح ، بر توقيفى بودن اسما و صفات الهى ، با تكيه بر احاديثْ تأكيد مىكند . « 2 » اماميه ، دربارهء اسما و صفات ، روش ميانه‌اى دارد ؛ نه همانند اشاعره مىمانَد كه منشأ اتّصاف ذات حق را اقتران به مبادى اوصاف دانسته و نه چون معتزله است كه براى اين اتّصاف ، منشأى در ذات قائل نيست ؛ بلكه اماميه ، صفات را عين ذات مىداند كه شارح نيز بر آن تأكيد دارد . مثلًا دربارهء « حياى خداوند متعال » مىگويد :\r\nيعنى از او قبايح صادر نمىشود و وقتى مبادى آثار ، به او نسبت داده مىشود ، ارادهء آن مبادى ، جايز نيست ؛ بلكه مراد ، آثار آن است . « 3 »\r\n4 . رؤيت : اشاعره ، خداوند را قابل رؤيت مىداند و معتقد است كه مؤمنان پس از رستاخيز ، به آن نايل مىشوند ، بر خلاف اماميه كه رؤيت را در دنيا و آخرت نفى مىكند و ملّا صالح ، بر آن تأكيد فراوان دارد و حتّى رؤيت وهمى را نيز نفى مىكند . « 4 » 5 . خداوند متعال فاعلِ مختار : ملّا صالح ، در جاىْ جاىِ شرح خود ، بر مختاربودن\r\n\r\n\r\n","description":"","footnote":"\r\n( 1 ) . ر . ك : همان ، ج 3 ، ص 70 .\r\n( 2 ) . ر . ك : تعليقة على اصول الكافى للمازندرانى ، ج 3 ، ص 203 و 204 .\r\n( 3 ) . شرح ملّا صالح ، ج 1 ، ص 69 و 70 .\r\n( 4 ) . ر . ك : همان ، ج 3 ، ص 189 .\r\n","page_name":" 157 ","page_number":165},
  {"content":"\r\n\r\nخداوند تأكيد و تصريح مىكند و نمىتوان گفت كه او بر خلاف اماميه ، قائل به فاعل موجب بودن خداوند است . « 1 » 6 . ايمان و كفر : از ديد اماميه ، ايمان فقط تصديق به قلب است و اقرار به زبان ، نشانهء آن است . شارح ، ايمان را اعتقاد ثابت و جازم به احوال مبدأ و معاد ، ملائكه ، كتب رسل و . . . مىداند . در جاى ديگر ، ايمان و كفر را دو طريق متقابل مىداند كه هر كدام ، پيروانى دارند و داراى چهار طبقه و مرتبه هستند . « 2 » 7 . عرش : از موضوعات بحث‌انگيز كلامى ، بحث عرش و مباحث پيرامون آن است .\r\nشارح ، آن را در لغت به معناى « سرير ملك » ترجمه كرده است و عبارت « ايشان بر يمين عرش‌اند » را كنايه از كرامت و علوّ منزلت از مخلوقات دانسته ، مىگويد :\r\nدر عرف متشرّعه ، عرش ، به سه امر اطلاق مىشود : ملك ، جسم محيط بر ساير اجسام - كه همان فلك تاسع است - ، و علم محيط به جميع اشيا . « 3 »\r\n8 . روح : شارح ، در ابتدا به معانى مختلفى كه در قرآن و سنّت براى اين واژه ، در نظر گرفته شده ، اشاره مىكند . سپس به اختلاف متكلّمان و حكما در حقيقت آن مىپردازد و در پايان ، با استناد به آيهء  « قُلِ الرُّوحُ مِنْ أَمْرِ رَبِّي » ،  « 4 » بيان مىكند كه حقيقت روح را كسى درك نمىكند و روحانيون ، جواهر مجرّد نورانىاى هستند كه در وجود ، به جسم نياز ندارند ؛ ولى در فعل و تصرّف نيازمندند . « 5 » 9 . ملائكه : شارح ، مباحثى را دربارهء تلبّس ملائكه و شياطين و اجنّه كه اجسام شفاف دارند ، مورد بررسى قرار مىدهد . « 6 »\r\n\r\n\r\n","description":"","footnote":"\r\n( 1 ) . ر . ك : همان ، ج 1 ، ص 112 .\r\n( 2 ) . همان ، ص 59 .\r\n( 3 ) . همان ، ص 205 .\r\n( 4 ) . سورهء إسراء ، آيهء 85 .\r\n( 5 ) . شرح ملّا صالح ، ص 204 .\r\n( 6 ) . ر . ك : همان ، ص 82 .\r\n","page_name":" 158 ","page_number":166},
  {"content":"\r\n\r\n10 . ضرورت وجود امام : امام ، زبان حق و مفسّر كتاب و سنّت است ، تا عذرى براى بندگان نمانَد و هادىِ آنان باشد . شارح ، در موارد متعدّد ، بر امامت حضرت على عليه السلام و اولاد معصومش عليهم السلام تأكيد مىورزد و با استناد به احاديث و آيات ، به صورت مستقيم و غير مستقيم ، به آن اشاره مىكند . « 1 » 11 . احباط : شارح مىفرمايد :\r\nهمان‌طور كه گناهان ظاهرى ، باعث سلب نعمت مىشوند ، گناهان باطنى نيز اين گونه‌اند .\r\nعلّامه شعرانى نيز در حاشيه‌اى كه به كتاب دارد ، كلام شارح را توضيح مىدهد و آن را نقد و بررسى مىكند . « 2 » 12 . توبه : شارح ، پذيرش توبهء كسانى را كه به جهالت ، كارى انجام داده‌اند ، بر خداوند متعال واجب مىداند ؛ امّا علّامه شعرانى ، قبول توبه را تفضّلى از جانب حضرت حق مىداند كه بر خداوند ، وجوبى ندارد . « 3 » 13 . سحر : وى در شرح « برخى سخنانْ در زمرهء سحرند » ، مباحثى دربارهء آن مطرح مىكند و مىگويد :\r\nظاهر ، آن است كه سحر در نفسِ امر ، حقيقت دارد و ظاهر كتاب و سنّت نيز بر آن دلالت دارد . « 4 »\r\n14 . بيان اقوال و آراى كلامى : از ديگر نقاط قوّت شرح ملّا صالح ، بيان اقوال و آراى كلامىاى است كه به بيان ، نقد و بررسى آن پرداخته است - كه پيش از اين ، به مواردى از آن ، اشاره شد - . « 5 »\r\n\r\n\r\n","description":"","footnote":"\r\n( 1 ) . ر . ك : همان ، ص 36 .\r\n( 2 ) . همان ، ج 3 ، ص 152 .\r\n( 3 ) . همان ، ج 2 ، ص 167 و 168 .\r\n( 4 ) . همان ، ج 1 ، ص 295 .\r\n( 5 ) . ر . ك : همان ، ص 302 و 34 .\r\n","page_name":" 159 ","page_number":167},
  {"content":"\r\n\r\n\r\nد . مباحث فلسفى\r\nمسلمانان ، لغت فلسفه را از يونانيان گرفتند و به تبعيت از ارسطو ، آن را در دو معنا به كار بُردند . معناى اوّل - كه اصطلاح عام فلسفه بود - ، به تمام دانش‌هاى عقلىاى كه در برابر دانش‌هاى نقلى است ، اطلاق مىشود كه خود نيز تقسيماتى دارد ؛ امّا معناى دوم - كه اصطلاح خاصّ فلسفه است - ، همان الهيات است .\r\nملّا صالح ، گاه نظر به معناى اوّل دارد « 1 » و گاه ، معناى دوم را مدّ نظر قرار مىدهد .\r\nوى پيرو مكتب فلسفى عصر خود ( بويژه صدر المتألّهين ) است و بر اركان حكمت متعاليه ، تكيه دارد و شناخت ديدگاه فلسفى او در فهم شرحش ، تأثير مهمّى دارد .\r\nشارح ، گاهى فلاسفه را متّهم به تخليط حق و باطل مىكند و گاه ، عكس آن را عمل مىكند . از جمله مباحثى كه شارح ، آن را بيان كرده ، نكات زير است :\r\n1 . وحدت تشكيكى وجود : در خارج ، چيزى جز وجود مطلق نيست و ماهيت ، امرى اعتبارى است . لذا وحدت موجودات را بايد بر اساس وجود ، تفسير كرد ، نه ماهيت .\r\nشارح ، بعد از تعريف عقل و توضيحات لازم ، نكات مفيدى را در ضمن مباحث خود بيان مىكند . « 2 » 2 . وجود مستقل و رابط : تمام موجودات ، ممكن الوجودند ، بجز ذات بارى تعالى ، و وجود آنها ، عين ربط و فقر به علّت است . ملّا صالح ، در شرح خود ، از اين نكته غفلت نكرده و بنا بر حكمت متعاليه ، وجود ممكن ، « فى نفسه و بنفسه و لنفسه » ، وجود نيست ؛ بلكه نظير معناى حرفى است كه استقلال ندارد . « 3 » 3 . حركت جوهرى : ملّا صدرا ، حركت جوهرى را با ادلّهء متعدّد ، اثبات كرده و در\r\n\r\n\r\n","description":"","footnote":"\r\n( 1 ) . ر . ك : همان ، ص 135 .\r\n( 2 ) . ر . ك : همان ، ج 1 ، ص 67 .\r\n( 3 ) . همان ، ص 146 .\r\n","page_name":" 160 ","page_number":168},
  {"content":"\r\n\r\nشرح ملّا صالح ، اين مقوله ، با زبان ساده و قابل فهم براى اكثر مردم ، بيان شده است . « 1 » 4 . عقل مجرّد : شارح ، در تعريف سوم از عقل مىگويد :\r\nعقل ، بر جوهر مفارق از ماده و فعل ، اطلاق مىشود . « 2 »\r\nدر مواضع متعدّدى نيز بر تجرّد عقل ، تأكيد دارد .\r\n5 . اتحاد نفس با عقول مجرد : يكى ديگر از اصول حكمت متعاليه ، اتّحاد نفس با عقول مجرّد است . شارح ، پس از تعريف عقل مجرّد ، دربارهء آن به تفصيل سخن مىگويد . « 3 » 6 . ردّ اقوال فلسفى : شارح ، گاهى اقوال فلسفى را همانند نظرات مختلف دربارهء « حدوث عالم » نقل مىكند « 4 » و گاهى آنها را به نقد و بررسى مىگذارد و به قاعدهء مشّائين ( الواحد لايصدر منه إلّاالواحد ) اشكال وارد مىكند ، « 5 » يا منكر قاعدهء « استحالهء خرق و التيام » مىشود .\r\n\r\nه . مباحث عرفانى\r\nعرفان و تصوّف ، فراز و نشيب‌هاى زيادى را پشت سر گذاشته است . گاهى در علم و اخلاقْ نمود پيدا مىكند و در زمانى ديگر ، با وحدت وجود شناخته مىشود . « 6 » در اين زمينه ، ديدگاه‌ها و نظرهاى متفاوتى وجود دارد .\r\nعالمان شيعه و عرفان\r\nديدگاه علماى شيعه را دربارهء عرفان و تصوّف مىتوان به چند دسته تقسيم كرد :\r\n\r\n\r\n","description":"","footnote":"\r\n( 1 ) . ر . ك : همان ، ص 148 .\r\n( 2 ) . همان ، ص 66 .\r\n( 3 ) . ر . ك : همان ، ص 67 .\r\n( 4 ) . ر . ك : همان ، ج 3 ، ص 3 و 4 .\r\n( 5 ) . ر . ك : همان ، ج 1 ، ص 204 .\r\n( 6 ) . آشنايى با علوم اسلامى ، ص 139 .\r\n","page_name":" 161 ","page_number":169},
  {"content":"\r\n\r\n1 . گروهى كه تصوّف براى آنها مسأله‌اى نبوده و موضع روشنى نداشته‌اند ، همانند علماى قرن ششم .\r\n2 . علمايى كه تصوّف را قبول كرده‌اند و به ترويج آن پرداخته‌اند ، همانند علماى قرن هفتم تا دهم .\r\n3 . عدّه‌اى كه با تصوّف بازارى ، مخالفت مىكردند و عرفان ناب و تصوّف حقيقى را ترويج مىنمودند ، مانند علماى قرن يازدهم .\r\n4 . گروهى از علما كه شديداً با هر نوع عرفان و تصوّف ، مخالفت مىكردند ، همانند عدّه‌اى از علماى قرن دهم و يازدهم . « 1 » در بررسى شرح ملّا صالح ، بايد وى را در زمرهء گروه سوم قرار داد كه در جاى جاى كتاب خود ، بر آن تأكيد دارد ، « 2 » به اين معنا كه از طرفى ، با جريان عمومى تصوّف مخالفت مىكند و از سوى ديگر ، مفاهيم و اصول عرفان را در مباحث خود ، مطرح مىنمايد .\r\nعرفان عملى\r\nعرفان را مىتوان در دو بخش نظرى و عملى ، مورد بحث قرار داد . از نظر ملّا صالح ، بخش عملى عرفان ، به تصفيهء قلب از رذايل و متّصف شدن به فضائل مىپردازد و بايد تحت نظر سالك إلى اللَّه باشد و از اين جهت كه دربارهء « چه بايد كرد » بحث مىكند ، مانند علم اخلاق است ؛ ولى با علم اخلاق نيز تفاوت‌هايى دارد كه به مواردى از آن اشاره مىگردد :\r\nيك . هدف اصلى عرفان عملى ، بيان رابطهء انسان با خداست ، بر خلاف اخلاق كه ضرورتى نمىبيند دربارهء رابطهء خداوند و انسان بحث كند .\r\nدو . عرفان عملى ، براساس بينش خاصى كه از خدا و عالم دارد ، بنا شده است ، بر خلاف اخلاق كه چنين نيست .\r\n\r\n\r\n","description":"","footnote":"\r\n( 1 ) . « عالمان شيعه و تصوّف » ، محمّد جاودان ، مجلهء هفت آسمان ، ش 27 ، ص 207 - 208 .\r\n( 2 ) . ر . ك : شرح ملّا صالح ، ج 1 ، ص 30 .\r\n","page_name":" 162 ","page_number":170},
  {"content":"\r\n\r\nسه . هدف عرفان عملى ، گسترش ظرفيت وجودى انسان است تا رسيدن به فناى فى اللَّه ؛ امّا در اخلاق ، هدف اصلى ، تهذيب نفس و روح انسانى است . « 1 » عرفان نظرى\r\nعرفان نظرى ، عبارت است از : شناخت خداوند متعال از جهت اسما و صفات ، شناخت مبدأ و معاد و . . . . از جمله مباحث عرفان نظرى ، مىتوان به « وحدت وجود » اشاره كرد كه در بين عرفاى اسلامى ، چهار گونه مطرح شده است :\r\n1 . وحدت شهود ؛ 2 . وحدت به اين كه تمام عالم ، مساوى با خداست ؛ 3 . وحدت تشكيكى ؛ 4 . نظريهء خاص عرفا .\r\nملّا صالح ، بر وحدت تشكيكى وجود تأكيد دارد ؛ يعنى حقيقت وجود ، ذو مراتب است . « 2 » وى بر تهذيب نفس و سير و سلوك ، تأكيد فراوان دارد و تلاوت قرآن همراه تفكّر ، مطالعهء احوال گذشتگان و تأمّل در احوال انبيا و اوليا را در سير و سلوك مؤثّر مىداند « 3 » و بر ضرورت وجود مرشد در پيمودن طريق إلى اللَّه ، تأكيد دارد . « 4 » فناء فى اللَّه\r\nاين بحث از مباحث مهم و مشكل عرفانى است . به طور كلّى ، مىتوان فنا را به سه گونه بيان كرد : فناى اراده ، فناى صفات و فناى ذات . آن دسته از عرفا كه به جنبه‌هاى اخلاقى ، نظر خاص دارند ، فناى اراده و اوصاف را مطرح كرده‌اند و آنان كه بيشتر به جنبه‌هاى نظرى عرفانْ توجّه دارند ، ضمن پذيرش فناى اراده و فناى صفات ، به فناى ذات نيز معتقدند . « 5 »\r\n\r\n\r\n","description":"","footnote":"\r\n( 1 ) . آشنايى با علوم اسلامى ، ص 140 .\r\n( 2 ) . شرح ملّا صالح ، ج 1 ، ص 89 .\r\n( 3 ) . ر . ك : همان ، ص 228 .\r\n( 4 ) . ر . ك : همان ، ص 30 .\r\n( 5 ) . آشنايى با علوم اسلامى ، ص 160 .\r\n","page_name":" 163 ","page_number":171},
  {"content":"\r\n\r\nشارح نيز فنا را به معناى فناى صفات و اراده مىداند . « 1 »\r\n\r\nو . مباحث اخلاقى\r\nاخلاق ، از شعبه‌هاى حكمت عملى است و شارح ، به اين حوزه ، توجّه ويژه‌اى دارد و از آيات و احاديث براى بيان مقصود خود استفاده مىكند . دربارهء طرح مباحث اخلاقى اين شرح ، نكات زير قابل توجّه است :\r\nبيان منشأ و دسته‌بندى فضايل و رذايل\r\nشارح ، در شرح حديث جنود عقل و جهل ، فضايل را به اتّفاق حكما ، به چهار دسته تقسيم مىكند : حكمت ، شجاعت ، عفّت و عدالت . ايشان انسان را داراى سه قوّهء :\r\nناطقه ، غضبيه و شهويه - كه متباين هم هستند - مىداند و در ادامه ، نكات مفيدى را بيان مىكند . « 2 » عدالت در باب اخلاق\r\nاسلام ، دين اعتدال است و دستورهاى اخلاقى آن نيز داراى حد وسط است و عدل در مفهوم فردى آن ، امر ميانه‌اى است . ملّا صالح ، عدالت را در تمام امور ، لازم مىداند .\r\nتأثير علم و عمل بر يكديگر\r\nملّا صالح ، در شرح خود ، بر تأثير متقابل علم و عمل تأكيد مىكند . « 3 » وى رذايل اخلاقى را بيمارى مُسرى مىداند و معتقد است كه هر رذيله‌اى ، منجر به رذيلهء ديگر مىگردد . « 4 »\r\n\r\n\r\n","description":"","footnote":"\r\n( 1 ) . ر . ك : شرح ملّا صالح ، ج 1 ، ص 248 .\r\n( 2 ) . همان ، ص 212 و 213 .\r\n( 3 ) . ر . ك : همان ، ص 270 .\r\n( 4 ) . ر . ك : همان ، ج 2 ، ص 78 - 79 .\r\n","page_name":" 164 ","page_number":172},
  {"content":"\r\n\r\nدر ادامه ، وى به لغزشگاه‌هاى اخلاقى نيز توجّه مىكند و به تبيين آنها مىپردازد . « 1 »\r\n\r\nز . علم منطق و قواعد منطقى\r\nدر هر جا كه به تفكّر و استدلال نياز باشد ، قواعد منطقى ، وجود دارد و اين قواعد ، در شرح ملّا صالح ، زياد استفاده شده است . وى به مبحث الفاظ و چگونگى استدلال و برهان توجه دارد و آن جا كه دربارهء تفاوت « ريا » و « شوب » توضيح مىدهد ، رابطهء آن دو را « تباين » ارزيابى مىكند ، كه گاه ، رابطهء عموم و خصوص من وجه است و گاه عموم و خصوص مطلق . ايشان در شرح خود ، به مباحث كلّيات خمس ، انواع قضايا ، قياس و . . . اشاره مىكند و از آن ، در شرح روايات و چگونگى استدلال بر مسائل اعتقادى ، بهره برده است . « 2 »\r\n\r\nح . مباحث علوم قرآن\r\nعلوم قرآنى ، از جمله علومى است كه مباحث كلّى شناخت قرآن را تبيين مىكنند و باعث بر طرف شدن مشكلات و شبهاتى در خصوص قرآن مىگردند . اين علوم ، به مباحثى چون شأن نزول ، ناسخ و منسوخ ، و محكم و متشابه و . . . مىپردازند . لذا در بررسى و شرح احاديث ، بىترديد ، مباحث علوم قرآنى به ميان مىآيند .\r\nملّا صالح براى درك بهتر و آسان‌تر كلام الهى ، از شأن نزول آيات ، يارى جسته است ، مثلًا شأن نزول آيهء  « إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ »  را عمار بن ياسر مىداند . « 3 » وى با استناد به قاعدهء « خصوص السبب لايخصّص عموم الحكم » ، احكام را قابل\r\n\r\n\r\n","description":"","footnote":"\r\n( 1 ) . همان ، ج 1 ، ص 217 .\r\n( 2 ) . همان ، ص 78 و 83 و 321 .\r\n( 3 ) . همان ، ص 267 .\r\n","page_name":" 165 ","page_number":173},
  {"content":"\r\n\r\nحمل مىداند و مخصوص يك واقعهء خاص نمىداند . « 1 » وى به بحث قرائات ، « 2 » متشابهات ، « 3 » قول به صرفه « 4 » و . . . توجّه داشته ، آنها را بيان مىكند .\r\n\r\nط . مباحث فقهى\r\nعلم فقه ، عبارت است از : آگاهى يافتن به احكام شرعى فرعى از ادلهء تفصيلى آنها . ملّا صالح ، اصول و روضهء الكافى را شرح كرده ، ولى فروع را شرح نكرده است . با وجود اين ، در برخى موارد ، مباحث فقهى را نيز مطرح كرده و تأكيد مىكند كه فقه در احاديث ، غير از آن چيزى است كه در عرف متأخّران ، رايج شده است .\r\nمراد از فقه در احاديث ، « بصيرت در امر دين » است ، بر خلاف معناى مصطلح امروزى كه بر « علم به احكام شرعى و فرعى ، با استفاده از ادلهء تفصيليه » اطلاق مىشود . اكنون به نمونه‌اى از اين مباحث فقهى اشاره مىگردد :\r\n1 . تكليف و تقليد\r\nاوّلين بار ، در شرح مقدّمهء مؤلّف ، به اين بحث پرداخته شده است . در آن جا آمده كه شرط تكليف و اين كه فرد ، مخاطب امر و نهى واقع شود ، عقل است و اين آگاهى در اصول ، بايد مبتنى بر استدلال و برهان باشد . « 5 » البته ايشان در جايى ديگر ، خلاف نظر خود را ابراز كرده و علّامه شعرانى ، اين امر را از شارح ، عجيب قلمداد مىكند . « 6 » 2 . قياس\r\nشارح ، ذيل عبارت : « من عمل بالمقاييس » ، توضيح مىدهد كه مراد از قياس ، « مما\r\n\r\n\r\n","description":"","footnote":"\r\n( 1 ) . همان ، ج 2 ، ص 129 .\r\n( 2 ) . ر . ك : همان ، ج 1 ، ص 107 .\r\n( 3 ) . ر . ك : همان ، ص 127 .\r\n( 4 ) . ر . ك : همان ، ص 299 .\r\n( 5 ) . همان ، ص 45 - 56 .\r\n( 6 ) . تعليقة على اصول الكافى للمازندرانى ، ج 2 ، ص 4 .\r\n","page_name":" 166 ","page_number":174},
  {"content":"\r\n\r\nيقدر به الشىء و يوزن به » است و قياس ، عبارت از اثبات حكم اصل در فرع ، به جهت اشتراك آن دو در علت است و مراد از عمل به قياس ، اعتقاد به حجّيت آن . « 1 » وى در شرح حديث سيزدهم از باب بدع و قياس ، شبهه‌اى قوى در باب قياسْ مطرح مىكند و پاسخ مىدهد و علّامه شعرانى ، با اشاره به اين كه شبهه ، قوى است ، جواب را كافى نمىداند و پاسخى كامل و دقيق‌تر مىدهد . « 2 » 3 . نيّت و اعتبار قول و فعل\r\nاگر عبادت براى خداوند يا غير او باشد ، حكم آن معلوم است ؛ ولى اگر خداوند و غير او را لحاظ كند ، عبادت او با استناد به آيات و احاديث ، چند وجه دارد : 1 . صحيح است ؛ 2 . باطل است ؛ 3 . قائل به تفصيل شويم كه اگر عبد ، قصد ذاتى داشته ، عبادتْ صحيح است و ضميمهء قصد تبعى است ؛ امّا اگر عكس اين مورد يا حالت تساوى بود ، عبادتْ باطل مىشود ، هر چند در هر سه وجه ، احتياط لازم است . « 3 » وى دربارهء اصطلاحات فقهى و توضيح آنان ( همچو ابن سبيل ، « 4 » اصالت احتياط ، « 5 » ارتداد « 6 » و . . . ) بحث كرده است . وى ، گاهى آراى فقهى را بيان مىكند و نكات ديگرى را در ذيل اين اقوال و مطالبْ يادآورى مىكند . « 7 » بنا بر اين ، در شرح ملّا صالح مازندرانى ، از انواع علوم استفاده شده و نشان مىدهد كه شارح ، احاطهء كامل به علوم و فنون عصر خود داشته است .\r\n\r\n\r\n","description":"","footnote":"\r\n( 1 ) . شرح ملّا صالح ، ج 2 ، ص 132 .\r\n( 2 ) . تعليقة على اصول الكافى للمازندرانى ، ج 2 ، ص 271 و 272 .\r\n( 3 ) . شرح ملّا صالح ، ج 2 ، ص 255 .\r\n( 4 ) . ر . ك : همان ، ج 7 ، ص 391 و 404 .\r\n( 5 ) . ر . ك : همان ، ج 10 ، ص 20 .\r\n( 6 ) . ر . ك : همان ، ص 219 .\r\n( 7 ) . ر . ك : همان ، ج 2 ، ص 3 .\r\n","page_name":" 167 ","page_number":175},
  {"content":"\r\n\r\n\r\nفصل چهارم : تبيين جايگاه شرح ملّا صالح مازندرانى\r\nالكافى ، كتابى است شامل سه بخش : اصول ( متضمّن مباحث معرفت‌شناسى ، توحيد و امامت و مباحث اخلاقى ) ، فروع ( حاوى يك دوره فقه از طهارت تا ديات ) و روضه ( شامل : خطب ، مواعظ ، مسائل تاريخى و . . . ) . اين تقسيم‌بندى ، اوّلين بار ، در دورهء شرح‌نويسى و توسط ملّا صدرا صورت گرفت . تا كنون ، 27 شرح بر اصول الكافى يا تمام كتابْ نگاشته شده و ده حاشيه بر آن زده شده است . اين حاشيه و شرح‌نويسى ، از نيمهء دوم سدهء دوم هجرى ، آغاز شده است .\r\n\r\nبرخى از شروحِ پيش از ملّا صالح\r\n\r\nالف . شرح اصول كافى ملّاصدرا ( م 1050 ق )\r\nملّا صالح در شرح خود ، بيش از همه ، از شرح ملّاصدرا استفاده كرده است . صدر الدين محمّد شيرازى ، معروف به « صدرالمتألّهين » يا « ملّاصدرا » ، از بزرگان فلاسفهء الهى است . انديشه‌هاى وى در معقول و منقول ، راه‌گشاى بسيارى از مسائل است . وى تمام « كتاب العقل و جهل » الكافى و برخى كتب ديگر آن را شرح كرده است .\r\nشرح ملّاصدرا در سال 1282 ق ، در يك جلد رحلى ، به چاپ سنگى رسيد و پس از آن ، با تحقيق آقاى خواجوى در دو جلد چاپ شد . اين شرح ، بسيار سودمند و مفيد است و ملّا صالح ، به رغم اثرپذيرى فراوان از شرح ملّاصدرا ، بسيار بر او اعتراض مىكند و به قول علّامه شعرانى : « غالب اعتراضات وى ، مناقشات لفظى است » . « 1 »\r\n\r\n\r\n","description":"","footnote":"\r\n( 1 ) . تعليقة على اصول الكافى للمازندرانى ، ج 1 ، ص 8 .\r\n","page_name":" 168 ","page_number":176},
  {"content":"\r\n\r\nملّا صالح در اين شرح ، بيش از همه ، از شرح ملّاصدرا استفاده كرده است . ايشان از حاشيهء استرآبادى ( م 1036 ق ) ، تعليقهء ميرداماد ( م 1041 ق ) و حاشيهء ميرزا رفيعا ( م 1082 ق ) نيز استفاده كرده است .\r\n\r\nب . حاشيهء ملّا محمّدامين استرآبادى ( م 1036 ق )\r\nوى پرچمدار اخباريون در اوايل قرن يازدهم بود و با نگارش كتاب الفوائد المدنية ، موجب احياى اين تفكّر شد . وى بر الكافى نيز حواشى زده كه در فهرست نُسخ خطّى كتاب‌خانهء آية اللَّه مرعشى رحمه الله ، در قم موجود است . ملّا صالح از وى با عنوان « الفاضل الأمين الاسترآبادى » « 1 » يا « الاسترآبادى » « 2 » نام مىبَرد . البته دقيقاً معلوم نيست كه مراد وى ، محمّد استرآبادى ، صاحب كتاب رجال است يا همان استرآبادى معروف است .\r\n\r\nج . تعليقهء ميرداماد ( م 1036 ق )\r\nمحمّدباقر بن محمّد حسينى استرآبادى ، معروف به ميرداماد ( استاد صدر المتألّهين ) به حكمت شهره بود . وى در اين زمينه ، كتب متعدّدى نوشته از جمله : الرواشح السماوية فى شرح الأحاديث الإمامّية ، كه حكم مقدّمه‌اى بر تعليقهء الكافى دارد و در التعليقة على الكافى ، متون احاديث را بررسى كرده است . مراد وى از اين تعليقه ، حلّ غوامض و مبهمات كتاب الكافى است . ملّا صالح از وى با عناوين : « سيّد الحكماء الإلهيّين » يا « سيّد داماد » نقل مىكند . در برخى موارد ، به نقد كلام ميرداماد مىپردازد « 3 » و گاهى ، قول او را فصل الخطاب مىداند . « 4 »\r\n\r\n\r\n","description":"","footnote":"\r\n( 1 ) . همان ، ج 6 ، ص 21 و 147 و 367 .\r\n( 2 ) . همان ، ص 5 و ج 3 ، ص 21 .\r\n( 3 ) . ر . ك : همان ، ج 1 ، ص 30 .\r\n( 4 ) . ر . ك : همان ، ج 3 ، ص 39 .\r\n","page_name":" 169 ","page_number":177},
  {"content":"\r\n\r\nميرداماد ، از اقوال ملّاصدرا در بررسى اسناد نيز سود جسته است .\r\n\r\nد . حاشيهء ميرزا رفيعا نائينى ( م 1082 ق )\r\nوى در سال 998 ق ، در زواره و در عصر صفويه به دنيا آمد . نامش سيّد رفيع الدين محمّد بن حيدر حسينى طباطبايى بود . او استاد علّامه مجلسى و شاگرد شيخ بهايى بود . از جمله آثار وى مىتوان به حاشيه بر اصول كافى اشاره كرد . اين حاشيه از آغاز كتاب تا كتاب الحجّة ، نگاشته شده است . البته از آن جا كه اين شرح ، هم‌زمان با شرح ملّا صالح بوده ، نمىتوان گفت اين مطلب را يكى از ديگرى اخذ كرده است .\r\n\r\nبرخى از شروح پس از ملّا صالح\r\n\r\n« مرآة العقول » علّامه مجلسى\r\nوى از معروف‌ترين عالمان شيعه در عصر صفويه بوده و آثار فراوانى از خود به يادگار گذاشته است ، از جمله : بحار الأنوار و مرآة العقول فى شرح أخبار آل الرسول صلى الله عليه و آله و سلم .\r\nاين شرح ، در سال 1076 ق ، پايان يافت .\r\nعلّامه مجلسى در برخى موارد ، از شرح ملّا صالح استفاده كرده است . « 1 » البته ناگفته نماند كه ملّا صالح و علّامه مجلسى ، در بسيارى موارد ، با يكديگر اختلاف نظر دارند « 2 » و در غالب موارد ، علّامه شعرانى ، نظر ملّا صالح را ترجيح مىدهد . « 3 » از ديگر كتب مىتوان به ترجمهء فارسى سيد جواد مصطفوى از اصول الكافى اشاره كرد كه گاهى همراه با توضيحات و حل مبهمات است .\r\nخلاصه ، مىتوان شرح ملّا صالح ، شرح ملّاصدرا ، و مرآة العقول را از مهم‌ترين شروح بر اصول الكافى دانست با اين تفاوت كه بيان ملّا صالح ، بسيار شيوا و روان است ، بر خلاف شرح ملّاصدرا كه داراى مضامين و مفاهيم سنگين فلسفى است . وجه\r\n\r\n\r\n","description":"","footnote":"\r\n( 1 ) . مرآة العقول ، ج 1 ، ص 255 .\r\n( 2 ) . تعليقة على اصول الكافى للمازندرانى ، ج 1 ، ص 206 .\r\n( 3 ) . همان ، ص 123 .\r\n","page_name":" 170 ","page_number":178},
  {"content":"\r\n\r\nامتياز آن بر مرآة العقول نيز اين است كه شرح ملّا صالح ، به همراه تعليقهء علّامه شعرانى است كه بر غناى آن مىافزايد . از طرف ديگر ، تمايلات اخبارى علّامه مجلسى ، سبب مخالفت او با برداشت‌هاى عقلى شارحان قبل از خود است ، بر خلاف ملّا صالح كه به علوم عقلى ، عنايت بيشترى داشته است و مىتوان گفت : « اين كتاب ، شرحى است متوسط بين شرح ملّاصدرا و مرحوم مجلسى » . « 1 »\r\n\r\nنتيجه‌گيرى\r\nشرح و فهم حديث در شرح ملّا صالح ، بر شيوه‌اى علمى و منطقى استوار است . وى به جايگاه سند و متن حديث در شرح خود توجّه دارد . وى متن‌گراست و شرح او مشحون به نكات ادبى و استفاده از مبدأ و مصادر و معانى كلمات و واژه‌هاست . وى نگاه جامعى به احاديث دارد و براى فهم حديث ، از آيات نيز استفاده كرده است . عقل ، مستند ديگر او در فهم حديث است . وى احتمالات گوناگون را مطرح كرده و از حكم قطعى ، پرهيز مىكند . به مباحث عقلى و نقلى ، توجّه ويژه‌اى دارد و به مباحث گوناگون از جمله : موضوعات قرآنى ، اخلاقى ، عرفانى و . . . مىپردازد .\r\n\r\nجمع‌بندى و پيشنهاد\r\nرسالهء خانم صرفى ، يكى از بهترين رساله‌هايى است كه دربارهء شروح الكافى ، دفاع شده و نكات بسيار مثبتى در استفاده از منابع گوناگون ، جامعيت طرح و اتقان دارد ؛ امّا با همهء اين امتيازها ، خالى از نقص نيست . از آن جا كه نقد و بررسى ، باعث پربار شدن هر اثر علمى است و بر غناى آن اثر مىافزايد ، در اين جا مواردى را كه به نظر مىرسد ، نويسندهء محترم به آن توجّه نداشته ، بيان مىشود ؛ باشد كه در صورت صحيح بودن ، اين موارد و اشكالات ، بر طرف شوند .\r\n\r\n\r\n","description":"","footnote":"\r\n( 1 ) . يادمان استاد غفارى ، ص 16 .\r\n","page_name":" 171 ","page_number":179},
  {"content":"\r\n\r\n\r\nاشكالات ظاهرى\r\nيكى از مشكلات اساسى خيلى از كتاب‌ها و پايان‌نامه‌ها ، وجود غلطهاى تايپى بسيار است كه اين رساله نيز از اين اشكال ، در امان نمانده و در تصحيح آن ، دقّت لازم ، انجام نگرفته كه به مواردى از آن اشاره مىشود .\r\n1 . در وسط صفحهء هفت ، آمده : « تفاوت‌هاى يادى » كه « ز » از قلم افتاده است .\r\n2 . در اوّل صفحهء سى ، آمده : « بر نگارش شرحيميانه »\r\n3 . در شماره گذارى ، دقّت لازم نشده ؛ در ص 122 ، آورده : « 2 - 2 - 9 » امّا تيتر بعدى آن : « 3 - 2 - 9 - 1 » است .\r\n4 . تكرار كلمات در سطرهاى ميانى ص 135 : « درباب معناى اختلاف اختلاف احاديث » .\r\n5 . يا در پايان ص 147 : « و رسل و نچه » .\r\n6 . گاهى بعضى كلمات ، به واژهء ديگر تبديل شده‌اند ، مثلًا در ابتداى ص 169 آمده :\r\n« انسان ، داراى قواى سه گانه متباين است . . . اين قواعد ، عبارت‌اند از » .\r\nيا در پايان ص 190 و 191 ، به جاى « ميرداماد » از « ملّاصدرا » استفاده كرده و پرواضح است با توجّه به اين‌كه « سيّد الحكماء » ، به ميرداماد اطلاق مىشود ، مراد ، ملّاصدرا نيست .\r\n7 . برخى عبارات نيز نامفهوم‌اند ، همانند وسط صفحهء 186 : « و روضه جنگى است » كه احتمالًا مراد « گنجى » است و مواردى ديگر كه نيازمند بازنگرى مجدد است .\r\n8 . نكتهء ديگر ، دربارهء چينش و بخش‌بندى كتاب است كه به نظر مىرسد نويسنده ، مطالب را در محل خود ، قرار نداده است . مثلًا در بحث « مباحث عرفانى » ، ص 160 .\r\nوى ابتدا ، بحث « عالمان شيعه و عرفان » را آورده و بعد از آن در ص 163 ، به « تعريف عرفان و تصوّف » پرداخته است ؛ حال آن كه ، تعريف ، بر هر امر ديگرى مقدّم است .\r\nيا در همين بحث « تعريف عرفان » ، عرفان عملى را بر عرفان نظرى ، مقدّم كرده ، در\r\n\r\n","description":"","footnote":"","page_name":" 172 ","page_number":180},
  {"content":"\r\n\r\nحالى كه عرفان نظرى ، از لحاظ رتبه ، مقدّم بر عرفان عملى است .\r\n9 . مطلب ديگر ، دربارهء پاورقىهاست . در برخى موارد ، منبع مورد استفاده ، بدون جلد و صفحه آمده است ، مثلًا در صفحهء هشت آمده : « 1 . مطهرى ، مرتضى » ، يا پاورقى چهار ، صفحهء 107 .\r\nاز طرف ديگر ، نوع پاورقى و بيان آن ، اشكال دارد و لازم نيست كه تمام اطلاعات كتاب‌شناسى منبع ذكر شده ، در پاورقى بيايد ، مانند صفحه 57 ، 132 ، 137 و . . . ؛ بلكه بايد در قسمت منابع و مآخذ پايانى كتاب ، بيان گردد .\r\n10 . براى برخى موضوعاتْ مثال زده است ؛ ولى براى مورد بعدى همان قسمت ، از ذكر مثال ، خوددارى كرده است ، مانند قسمت سوم از صفحهء پنج .\r\n\r\nاشكالات محتوايى و سالم\r\nدر اين قسمت ، برخى از نكاتى را كه نويسنده ، از لحاظ محتوا و اصول تحقيق ، رعايت نكرده و محلّ اشكال است ، بيان مىشود .\r\n1 . نويسنده در برخى موارد يا براى احاديث منقوله ، منبع ذكر نمىكند ، يا اگر هم بيان مىكند ، از كتب غير حديثى و دست چندم است ، مثلًا در صفحهء 122 ، حديث :\r\n« علينا إلقاء الاصول و عليكم بالتفرّع » را از كتاب شرح اصول فقه ( ج 1 ، ص 9 ) بيان مىكند و حال آن كه اين حديث ، در بسيارى از كتب شيعه ( از جمله وسائل الشيعة ) بيان شده است . « 1 » 2 . خانم صرفى ( در صفحهء پنج ) ، مدّعى شده است كه : « پس از قرآن كريم ، حديث و علوم مرتبط با آن ، حجم عظيمى از نوشته‌ها را به خود اختصاص داده است » .\r\n\r\n\r\n","description":"","footnote":"\r\n( 1 ) . ر . ك : المهذّب ، ج 1 ، ص 25 ؛ الفصول المهمة فى اصول الأئمّة ، ج 1 ، ص 554 و مستطرفات السرائر ، ص 575 .\r\n","page_name":" 173 ","page_number":181},
  {"content":"\r\n\r\nحال آن كه اين امر در كتاب‌هاى شيعه ، برعكس است و كتب حديثى ، شروح آن و علوم مرتبط با آن ، از علوم قرآنى و تفاسير ، بيشترند ، هر چند كه در اين اواخر ، اين روند ، در حال دگرگونى است .\r\n3 . وى در پاراگراف دوم از صفحهء هشت ، مدّعى شده كه : « ملّا صالح ، به ذمّ اصول و اصوليين پرداخته » و براى اين مدعاى خود ، منبعى ذكر نكرده ، حال آن كه چنين ادّعايى ، با توجّه به اين كه هدف ، « روش‌شناسى ملّا صالح » است ، بدون ذكر منبع ، نه تنها عيب است ، بلكه از ارزش يك تحقيق علمى نيز مىكاهد و جا داشت كه موارد آن را برمىشمرد و يا اگر كسى چنين ادعايى داشته ، مدّعى را مشخص مىكرد .\r\n4 . نويسنده ، با آن كه زحمت فراوانى در معرّفى و تحليل اين شرح كشيده و ابعاد گسترده‌اى از رساله را به مباحث تحليلى و توصيفى اختصاص داده ، امّا از نقد و بررسى ، كمتر استفاده كرده است .\r\nمثلًا در صفحهء 42 ، عبارت : « نتيجه آن كه شارح . . . » ، اين ديدگاه بايد بررسى و نقد مىشد يا در صفحهء 35 در ذيل حديث : « الرضاع لحمة كلحمة النسب » ، مىتوانست ديدگاه ملّا صالح را با مراجعه به كتبى چون : جامع المقاصد ( ج 12 ، ص 242 ) و حدائق الناظرة ( ج 23 ، ص 442 ) تأييد و اثبات كند .\r\nيا در صفحهء 43 از ملّا صالح اين‌گونه نقل مىكند : « حديث ، معتبر است هر چند راوى ، دروغگوست ؛ چرا كه دروغگو ، گاهى راست مىگويد » . با اين دليلِ ملّا صالح ، نمىتوان چيزى را ثابت نمود . از اين رو ، جا داشت كه نويسنده ، اين مطلب را يادآورى و بررسى مىكرد .\r\n5 . نويسنده در صفحهء 43 آورده : « ملّا صالح ، به بررسى رجال سند و جرح و تعديل اكتفا مىكند و داورى نهايى ندارد » يا در صفحهء پنجاه آورده : « شارح به داورى در مورد اسناد ، كمتر پرداخته است » . امّا به نظر مىرسد كه اين سخن تمامى نباشد ؛ زيرا خانم صرفى ،\r\n\r\n","description":"","footnote":"","page_name":" 174 ","page_number":182},
  {"content":"\r\n\r\nدر صفحهء 46 و 47 ، هشت حديث را از ملّا صالح ذكر مىكند و شارح ، در مورد شش مورد از آن احاديث ، داورى نموده و نظر خود را ابراز كرده است .\r\n6 . نويسنده ، در صفحهء 28 و 29 ، با آوردن ادلّه و مؤيّداتى بيان مىكند كه : « ملّا صالح ، فروع الكافى يا بخش‌هايى از آن را شرح كرده » ؛ ولى در صفحهء 179 مىگويد :\r\n« و فروع الكافى را واگذاشته است » و به نظر مىرسد كه نمىتوان وجهى براى جمع آن دو يافت .\r\n\r\n","description":"","footnote":"","page_name":" 175 ","page_number":183},
  {"content":"\r\n\r\n\r\nمنابع و مآخذ\r\n1 . الذريعة إلى تصانيف الشيعة ، محمد حسن بن على المنزوى ( آقا بزرگ الطهرانى ) ، تهران : اسلاميه ، 1347 ش .\r\n2 . روش‌شناسى تفسير قرآن ، على اكبر بابايى ، تهران : سمت ، 1379 ش .\r\n3 . وسائل الشيعه ، محمّد بن حسن حرّ العاملى ، قم : مؤسسة آل البيت لاحياء التراث ، 1414 ق .\r\n4 . تلامذة العلّامة المجلسى ، احمد الحسينى ، قم : مكتبة آية اللَّه مرعشى ، 1410 ق .\r\n5 . مبادى العربية ، رشيد شرتونى ، قم : دارالعلى ، 1419 ق .\r\n6 . التعليقة على شرح اصول الكافى للمازندرانى ، ابوالحسن شعرانى .\r\n7 . كنزالفوائد ، محمّد بن على الكراجكى ، تحقيق : عبداللَّه نعمة ، بيروت : دارالأضواء ، 1405 ق .\r\n8 . مرآت الأحوال جهان نما ، احمد بهبهانى ، تصحيح : على دوانى ، تهران : مركز فرهنگى قبله ، 1373 .\r\n9 . الكافى ، محمّد بن يعقوب الكلينى الرازى ، ترجمه و شرح : جواد مصطفوى ، تهران :\r\nولىعصر ، 1375 .\r\n10 . الكافى ، محمّد بن يعقوب الكلينى الرازى ، تعليق : على اكبر الغفارى ، بيروت :\r\nدارصعب ، 1401 ق .\r\n11 . شرح اصول الكافى ، محمّد صالح المازندرانى ، بيروت : دار إحياء التراث العربى ، 1421 ق .\r\n\r\n","description":"","footnote":"","page_name":" 176 ","page_number":184},
  {"content":"\r\n\r\n12 . مقباس الهداية ، عبد اللَّه بن محمّد حسن المامقانى ، تلخيص : على اكبر الغفارى ، تهران : صدوق ، 1369 ش .\r\n13 . كنزالعمّال ، على المتّقى بن حسام الدين الهندى ، تحقيق : بكرى حيانى و صفوة صقا ، بيروت : مؤسسة الرسالة .\r\n14 . مرآة العقول فى شرح أخبار آل الرسول ، محمّد باقر بن محمّد تقى المجلسى ( العلّامة المجلسى ) ، تحقيق : السيّد هاشم الرسولى المحلّاتى ، تهران : دارالكتب الإسلاميه ، 1370 ش .\r\n15 . جامع المقاصد ، على بن حسين المحقّق الكركى ، قم : مؤسسة آل البيت ، 1374 .\r\n16 . الحدائق الناظرة فى أحكام العترة الطاهرة ، يوسف بن أحمد البحرانى ، قم : جامعهء مدرسين ، 1363 ش .\r\n17 . زندگىنامهء علّامه مجلسى ، مصلح الدين مهدوى ، تهران : همايش بزرگداشت علّامه مجلسى ، 1378 ش .\r\n18 . شناخت‌نامهء علّامه مجلسى ، مهدى مهريزى و هادى ربّانىخواه ، تهران : وزارت فرهنگ و ارشاد اسلامى ، 1378 ش .\r\n19 . المهذّب ، عبد العزيز بن البرّاج الطرابلسى ، قم : جامعهء مدرسين ، 1406 ق .\r\n20 . الفصول المهمّة فى اصول الائمّة ، محمّد بن الحسن الحرّ العاملى ، قم : مؤسسهء معارف اسلامى ، 1418 ق .\r\n21 . « عالمان شيعه و تصوّف » ، محمّد جاودان ، مجلّهء هفت آسمان ، شمارهء 22 ، 1383 ش .\r\n22 . « نقد حديث ، كتاب‌شناسى و متن‌پژوهى » ، محمّد حائرى عمادى ، مجلّهء علوم حديث ، شمارهء 35 و 36 .\r\n23 . آشنايى با علوم اسلامى ، رضا برنجكار ، تهران : سمت ، 1378 .\r\n\r\n","description":"","footnote":"","page_name":" 177 ","page_number":185},
  {"content":"\r\n . \r\n","description":"","footnote":"","page_name":" 178 ","page_number":186},
  {"content":"\r\n\r\n\r\nبررسى مورد صدور احاديث كتاب « الكافى »\r\n« 1 » محمّد جعفر شهروزى\r\n\r\nچكيده\r\nپژوهشى است دربارهء مسائل مربوط به مورد صدور احاديث و جايگاه و اهميت آن در حديث‌پژوهى و بررسى موضوعات مورد صدور احاديث الكافى .\r\nاين رساله ، در پنج فصل تنظيم گشته كه چهار فصل اوّل آن ، جنبهء مقدمهء رساله را دارد به همين منظور ، فصل اوّل را به كلّيات حديث ، فقه الحديث ( دراية الحديث ) و مباحث مربوط به آنها اختصاص داده و اصطلاحات مطرح شده در رسالهء خويش را در اين فصل توضيح داده است .\r\nدر فصل دوم ، اصطلاح « مورد صدور حديث » ، اهميت شناخت آن ، آثار و كتب نوشته شده در بارهء آن و فوايد آن را بيان نموده است .\r\nدر فصل سوم - كه به اعتقاد نويسنده ، يكى از مهم‌ترين فصول اين پژوهش است - ، « مباحث مورد صدور حديث » ، مطرح شده است . وى ، در ضمن دسته‌بندىهاى موضوعات مورد صدور و بررسى اعتبار مورد صدور احاديث ، به مطالب بكر و ارزنده‌اى اشاره كرده است .\r\nدر فصل چهارم ، رابطهء مورد صدور احاديث ، با اسباب نزول قرآن را بررسى كرده و در\r\n\r\n\r\n","description":"","footnote":"\r\n( 1 ) . « بررسى مورد صدور احاديث كتاب الكافى » ، محمّد جعفر شهروزى ، پايان نامهء كارشناسى ارشد ، استاد راهنما : دكتر مهرداد صفر زاده ، استاد مشاور : دكتر سيد عادل نادعلى ، دانشكدهء ادبيات وعلوم انسانى ، دانشگاه رازى كرمانشاه ، تير ماه 1382 ( گزارش وتحليل : على نجفى نژاد ) .\r\n","page_name":" 179 ","page_number":187},
  {"content":"\r\n\r\nخلال آن ، شباهت‌ها و تفاوت‌هاى اين دو را بيان نموده است .\r\nفصل پنجم - كه آخرين فصل رساله است - ، ابتدا معرفى مختصرى از ثقة الاسلام كلينى و كتابش الكافى است و سپس موضوعات مورد صدور احاديث الكافى را بررسى نموده است .\r\nآنچه در ادامه مىآيد ، خلاصه و گزارشى از مهم‌ترين مطالب اين پنج فصل است . اين جانب با گزارشى اجمالى از اين پايان‌نامه ، به جايگاه و اهميت موضوع پرداخته ، آن گاه يكايك فصول آن را به طور خلاصه گزارش كرده‌ام و ويژگىهاى اين اثر و در پايان ، جمع‌بندى و پيشنهادهايى را ارائه داده‌ام .\r\n\r\nمقدّمه\r\nبهترين راه آشنا شدن با رهنمودهاى پيامبر اكرم صلى الله عليه و آله و ائمّهء اطهار عليهم السلام ، استفاده از سخنان ايشان است . براى بهره‌گيرى از كلام ايشان ، بايد به عواملى كه در فهم حديث مؤثّرند ، توجّه كرد . يكى از اين عوامل ، شناخت و آگاهى از آن زمينه‌هايى است كه موجب مىشدند احاديث ، از معصومان عليهم السلام صادر شوند ؛ زيرا ايشان بسيارى از سخنان خويش را با توجّه به سؤال‌هايى كه از محضرشان مىشد ، يا حوادثى كه روى مىداد و يا مسائل ديگر ، بيان مىكردند . اين شرايط و موقعيت‌ها ، همان مورد صدور احاديث هستند كه مىتوانند در فهم احاديث ، مؤثّر باشند . پژوهش فعلى ، گامى در جهت آشنايى بيشتر با اين موقعيت‌ها و مناسبت‌هاست .\r\nبدين منظور ، مؤلّف محترم پايان‌نامه ، كتاب الكافى را كه اوّلين كتاب جامع حديثى شيعيان است و از قرن چهارم باقى مانده ، مدّ نظر قرار داده و احاديث آن را با توجّه به مورد صدورشان ، بررسى كرده است . ايشان در اين رساله ، در پى يافتن جوابى براى اين سؤال مهم است كه مورد صدور احاديث ، در فهم آنها چه نقشى ايفا مىكند و ميزان تأثير آن در فهم احاديث ، چه اندازه است ؟\r\n\r\n","description":"","footnote":"","page_name":" 180 ","page_number":188},
  {"content":"\r\n\r\n\r\nاهداف نگارش\r\nاهداف نويسنده در نگارش اين پايان‌نامه ، از اين قرار است :\r\n1 . ارائهء تعريفى روشن از مورد صدور احاديث و بررسى اهميت ، فوايد و مباحث مربوط به آن ؛\r\n2 . آشنايى با افراد و وقايعى كه حديث ، در خصوص آنها صادر شده است ؛\r\n3 . به دست آوردن معيارها ، شاخص‌ها و اصول كلى ، براى دسته بندى مورد صدور احاديث و نيز دسته‌بندى احاديث با توجّه به مورد صدورشان ؛\r\n4 . ارائه اثرى نوين در اين زمينه .\r\nاهميت اين پژوهش و اين نمونه پژوهش‌ها ، وقتى روشن مىشود كه امروزه مىبينيم ، افراد زيادى طبق رأى و سليقهء خود ، احاديث را معنا مىكنند و چه بسا حديثى در خصوص موضوع خاصى صادر شده باشد و اكنون در موارد ديگرى كه مناسبت ندارد ، تطبيق مىگردد . پس ضرورت ، ايجاب مىكند كه براى جلوگيرى از چنين انحراف‌هايى ، چشم‌اندازى روشن از مورد صدور احاديث ، ارائه شود تا قواعد عمومى براى فهم حديث ، ارائه و اشتباه‌ها و ابهام‌ها بر طرف شوند . نويسنده ، در رسيدن به اين اهداف و روشن نمودن مطلب ، تا حدودى توانسته است كار را به خوبى ، پردازش نمايد .\r\n\r\nفصل اوّل : كليات\r\n\r\n1 . تعريف حديث\r\nدر لغت ، حديث ، معناى گوناگونى دارد . مانند : خبر جديد ، « 1 » هر چيز تازه و نو ، « 2 »\r\n\r\n\r\n","description":"","footnote":"\r\n( 1 ) . قاموس المحيط ، ذيل مادّهء « حدث » .\r\n( 2 ) . لسان العرب ، ذيل مادّهء « حدث » .\r\n","page_name":" 181 ","page_number":189},
  {"content":"\r\n\r\nوقوع و ظهور ، « 1 » پديدار شدن چيزى كه نبوده ، « 2 » مترادف كلام ، « 3 » و ضدّ قديم . « 4 » در اصطلاح محدّثان ، بر قول و فعل و تقرير منسوب به معصوم عليه السلام ، گفته مىشود . « 5 »\r\n\r\n2 . فقه الحديث ( دراية الحديث )\r\nفقه الحديث ، به همراه اصول حديث ( رواية الحديث ) ، دو ركن علم الحديث به شمار مىروند . موضوع فقه الحديث ، متن حديث است و هدف آن ، فهم معنا و مقصود اصلى احاديث است .\r\nاز نام‌هاى ديگر اين علم ، « شرح الحديث ، نقد متن الحديث ، نقد نصّ الحديث ، متن‌شناسى حديث ، نقد و بررسى متن حديث » ، « 6 » ذكر شده است كه هر كدام به نوعى ، به بررسى متن حديث و فهم معناى آن اشاره دارند .\r\nامّا اصول الحديث ، به بررسى سند روايت مىپردازد و هدف از آن ، شناخت حديث صحيح از غير صحيح يا ضعيف از قوى است .\r\n\r\n3 . فهم حديث و رابطهء آن با مورد صدور حديث\r\nدر كتب علوم حديثى ، به مباحث مختلفى كه مربوط به فهم متن حديث هستند ، اشاره شده است از جمله :\r\n\r\n\r\n","description":"","footnote":"\r\n( 1 ) . المعجم الوسيط ، ذيل ماده « حدث » .\r\n( 2 ) . معجم مقاييس اللغة ، ذيل ماده « حدث » .\r\n( 3 ) . مجمع البحرين ، ذيل ماده « حدث » .\r\n( 4 ) . النهاية فى غريب الحديث و الأثر ، ذيل ماده « حدث » .\r\n( 5 ) . الدراية ، ص 6 .\r\n( 6 ) . روش‌هاى فقه الحديثى شيخ طوسى در كتاب « استبصار » ، ص 19 .\r\n","page_name":" 182 ","page_number":190},
  {"content":"\r\n\r\nالف . امور مهمى كه در فهم حديث مؤثّرند . مانند : عرضهء محتوايى حديث بر قرآن ؛ تحقيق در بارهء مورد صدور حديث و آنچه در فهم مدلول آن دخيل است ؛ توجّه به اين كه حديث بر ظاهرش حمل شده است يا مراد ، چيز ديگرى است و از متشابهات است ؛ شناخت حديث عام ، خاص ، مطلق ، مقيّد و . . . . « 1 » ب : علوم متن را مىتوان چنين تقسيم كرد :\r\n1 . علوم متن ، به لحاظ گويندهء آن مانند : حديث قدسى ، حديث معصوم عليه السلام و قول صحابى ؛\r\n2 . علومى كه متن حديث را شرح مىدهند ، مانند : غريب الحديث ، و علل صدور حديث ؛\r\n3 . علومى كه به لحاظ مقابلهء متن روايت شده با روايات ديگر ، حاصل مىشوند كه شامل : شناخت انواع حديث مقلوب ، معلّل ، مدرّج ، مضطرب ، مزيد ، مصحّف ، ناسخ و منسوخ ، مختلف الحديث و . . . مىشود . « 2 » ج . علوم متن ، عبارت‌اند از علومى كه نسبت به گوينده ، در نظر گرفته مىشوند و نيز شناخت غريب الحديث ، ناسخ و منسوخ ، اسباب ورود و . . . . « 3 » همانطور كه ديده مىشود ، مورد صدور حديث ، يكى از مباحثى است كه مربوط به فهم متن حديث است . همچنين در بعضى از كتب علوم حديثى ، بحثِ مورد صدور ، در كنار مباحثى مانند ناسخ و منسوخ ، غريب الحديث و مختلف الحديث - كه از مباحث مربوط به متن حديث هستند - ، مطرح شده است . « 4 »\r\n\r\n4 . مكان و موضع مورد صدور حديث\r\nهر روايتى ، از يك سند و يك متن تشكيل شده و مورد صدور حديث ، نه جزء سند\r\n\r\n\r\n","description":"","footnote":"\r\n( 1 ) . ر . ك : تلخيص مقباس الهداية ، ص 246 - 263 .\r\n( 2 ) . فقه الحديث ، ص 38 .\r\n( 3 ) . جهود المحدّثين فى نقد متن الحديث ، ص 128 .\r\n( 4 ) . ر . ك : منهج النقد ، ص 334 ؛ جهود المحدّثين فى نقد متن الحديث ، ص 124 ؛ الفية الحديث ، ص 90 .\r\n","page_name":" 183 ","page_number":191},
  {"content":"\r\n\r\nاست و نه جزء متن ؛ امّا چون در فهم حديث تأثير دارد ، از مباحث فقه الحديث شمرده مىشود . اگر حديثى ، داراى مورد صدور باشد ، راوى ، پس از ذكر سند ، ابتدا مورد صدور و سپس متن حديث را ذكر مىكند . البته گاه نيز حديث ، حالت سؤال و جواب دارد و يا در حادثه‌اى كه در حال اتّفاق افتادن است ، پيوسته بين ديگران و معصوم عليه السلام گفتگوست ، در نتيجه ، مورد صدور ، در خلال حديث در جريان است ؛ امّا در عين حال ، جداى از متن حديث ( كلام معصوم عليه السلام ) است .\r\nنويسنده در اين فصل مقدّماتى ، به مطالب مهم و ضرورىاى اشاره كرده كه در فهم موضوع مورد بحث ، مؤثّر هستند . مانند اهميت فهم حديث و رابطهء فهم حديث با مورد صدور حديث و . . . . امّا نبايد از اين نكته غافل شد كه هر چند كه بيان معانى لغوى و اصطلاحى ، بسيار مفيد است ، ولى بايد به تحليل كلماتى پرداخت كه مربوط به پايان‌نامه بوده و براى خواننده ، مأنوس نيست و يا اگر مأنوس است ، نويسنده ، از تحليل آن قصد دارد نتيجهء ديگرى بگيرد . به نظر مىرسد در اين اثر ، زياد از حدّ به اين گونه مسائل و در برخى موارد ، به واضحات ، پرداخته شده است . مانند معناى لغوى و اصطلاحى حديث . در برخى موارد ، توضيح اصطلاحات ، ارتباط چندانى با اصل موضوع پايان‌نامه ندارد . مانند معناى لغوى و اصطلاحى فقه الحديث و دراية الحديث . شايسته بود در اين گونه موارد ، به بيان اجمالى اكتفا مىشد . علاوه بر اين كه در پاره‌اى موارد ، مطلب نقل شده ، با نشانى منبع ، تطابق ندارد . « 1 »\r\n\r\nفصل دوم : مورد صدور احاديث\r\n\r\n1 . تعريف سبب ورود با مورد صدور حديث\r\nاوّلين تعبيرى كه در كتب حديثى در اين باره شده ، اصطلاح « اسباب الحديث » « 2 » است\r\n\r\n\r\n","description":"","footnote":"\r\n( 1 ) . ر . ك : ص 9 ، پاورقى 1 .\r\n( 2 ) . ر . ك : أحكام الاحكام ، ص 64 .\r\n","page_name":" 184 ","page_number":192},
  {"content":"\r\n\r\nكه با توجّه به معناى آن ، آرام آرام ، اصطلاح « اسباب ورود الحديث » « 1 » جايگزين آن شد . بعد از آن نيز « اسباب صدور الحديث » « 2 » رواج يافت . سپس « مورد صدور حديث » « 3 » به عنوان معادلى ديگر براى آن انتخاب شد . « شأن صدور حديث » « 4 » و « علّت صدور حديث » « 5 » هم ، مترادف‌هاى ديگرى هستند كه به تازگى به كار رفته‌اند .\r\nدر اصطلاح ، سبب ورود حديث ، عبارت است از امرى ( حادثه‌اى ، مناسبتى ، نيازى ، پرسشى ، موضوعى ، و . . . ) كه موجب مىشود پيامبر اكرم صلى الله عليه و آله ، يا يكى از امامان عليهم السلام ، به خاطر آن يا در ارتباط با آن ، حديثى را بيان كنند كه دريافت آن ، در فهم حديثْ مؤثّر است .\r\nامّا علم سبب ورود حديث ، علمى است كه در پى شناخت و بحث دربارهء اسباب موقعيت‌ها و زمينه‌هايى است كه معصومان عليهم السلام به دنبال آنها حديثى بيان كرده‌اند . بنا بر اين ، شناسايى احاديثى كه داراى مورد صدور هستند ، بررسى مورد صدور آنها و ميزان تأثيرشان در فهم احاديث ، در حيطهء اين دانش قرار دارد .\r\n\r\n2 . اهميت شناخت مورد صدور احاديث\r\nشناخت مورد صدور ، راهى قوى براى فهم حديث و موجب تقويت فهم آن است و نورى بر حديث مىافكند و آن را كاملًا واضح و روشن مىكند كه در چه موقعيتى بيان شده است . از سوى ديگر ، سخنان معصومان عليهم السلام داراى وجوه معنايى هستند ، همان\r\n\r\n\r\n","description":"","footnote":"\r\n( 1 ) . ر . ك : الوسيط ، ص 466 ؛ المصباح ، ص 135 .\r\n( 2 ) . ر . ك : مفاتيح علوم الحديث ، ص 126 .\r\n( 3 ) . ر . ك : تلخيص مقباس الهداية ، ص 245 .\r\n( 4 ) . ر . ك : بررسى اصول و معيارهاى نقد حديث از جهت متن ، ص 28 .\r\n( 5 ) . ر . ك : فقه الحديث ، ص 41 .\r\n","page_name":" 185 ","page_number":193},
  {"content":"\r\n\r\nگونه كه قرآن هست . پس چنين نيست كه حديث ، فقط در چارچوب مورد صدورش ، معنا شود ؛ بلكه مورد صدور مىتواند روشن‌كنندهء يكى از معانى حديث باشد . به عبارت ديگر ، معناى اوليهء حديث را مىتوان با استفاده از مورد صدورش ، به آسانى درك كرد و مىتوان معانى ديگرى را در راستاى مقصود اصلى حديث ، از آن استنباط نمود .\r\n\r\n3 . فوايد شناخت مورد صدور احاديث\r\nدر شناخت مورد صدور احاديث ، فوايد متعدّدى مترتّب است كه آشنايى با آنها در استفادهء بهينه از مضامين احاديث ، بسيار مؤثّر است . برخى از آنها عبارت از :\r\n\r\nالف . ايجاد بصيرت در فهم حديث\r\nمانند :\r\nإنّ الملائكةَ أراهم يمشونَ أمامَها و نحن تبعٌ لهم ؛ « 1 » ملايكه را مىبينم كه پيش روىآنها در حركت‌اند و ما هم پيرو آنها هستيم .\r\nدر اين حديث ، مشخّص نيست كه ملايكه ، مقابل چه چيزى يا چه كسى در حركت‌اند و حديث ، در هاله‌اى از ابهام قرار دارد و اين مورد صدور است كه امكان فهم حديث را براى ما ميسّر مىكند . امام باقر عليه السلام مىفرمايد :\r\nمَشى النبىُّ خَلفَ جنازةٍ ، فقيل له : يا رسولَ اللَّهِ ! ما لَكَ تمشي خَلفَها ؟ فقال : إنّ الملائكةَ أراهُم يمشونَ أمامَها و نحنُ تبعٌ لهم ؛ « 2 »\r\nپيامبر در پشت جنازه‌اى در حركت بود . كسى به او گفت : اى رسول خدا ! چه شده كه در عقب آن حركت مىكنى ؟ فرمود : « ملايكه » را مىبينم كه در جلوى آن در حركت‌اند و ما هم پيرو آنها هستيم .\r\n\r\nب . تخصيص عام\r\nگاه سبب ورود ، باعث مىشود كه حديثى را مخصوص فرد يا گروهى خاص كند .\r\n\r\n\r\n","description":"","footnote":"\r\n( 1 ) . الكافى ، ج 3 ، ص 169 .\r\n( 2 ) . همان جا .\r\n","page_name":" 186 ","page_number":194},
  {"content":"\r\n\r\nمانند :\r\nالفِرارُ مِن الطاعُونِ كَالفرارِ مِنَ الزَّحْفِ ؛ « 1 »\r\nفرار كردن از طاعون ، مانند فراركردن از حملهء دشمن است .\r\nبا توجّه به ظاهر حديث ، اين توهّم ايجاد مىشود كه گناه فرار كردن از جايى كه طاعون آمده ، مانند گناه فرار كردن از ميدان جنگ است ؛ امّا با بيان سبب ورود حديث ، معلوم مىشود كه اين حديث ، مخصوص كسانى است كه در مرزها ، براى مقابله با دشمن هستند ، نه در جاى ديگر . « 2 »\r\n\r\nج . تقييد مطلق\r\nدر مواردى ، حديث ، مطلق است ، امّا ممكن است قيد يا شرطى در مورد صدور آن باشد كه حديث را از اطلاقْ خارج مىسازد ، مانند اين حديث نبوى صلى الله عليه و آله :\r\nاللّهمّ مَنْ باعَ رُقعةً مِن أرضٍ ، فَلا تُبارِكْ فيه ؛ « 3 »\r\nخدايا ! هر كسى ، قطعه‌اى از زمين را خريد ، بركتى در آن قرار مده .\r\nاز ظاهر اين حديث ، اطلاق برداشت مىشود ؛ امّا با آگاهى از مورد صدورش ، مشخّص مىشود كه منظور ، خريدن هر قطعه زمينى از شهر مدينه ، آن هم در زمان خود پيامبر صلى الله عليه و آله است . پس حديث ، از اطلاق ، خارج مىشود .\r\n\r\nد . تبيين مجمل\r\nگاه حديثى به صورت اجمال گفته شده كه با شناخت مورد صدور آن ، معنايش روشن مىشود . مانند :\r\n\r\n\r\n","description":"","footnote":"\r\n( 1 ) . معانى الأخبار ، ص 254 .\r\n( 2 ) . « اسباب الحديث ، النبوى فى التراث الإمامى » دو فصل‌نامهء علوم الحديث ، ش 2 ، ص 59 .\r\n( 3 ) . كتاب من لا يحضره الفقيه ، ج 3 ، ص 170 .\r\n","page_name":" 187 ","page_number":195},
  {"content":"\r\n\r\nالمُؤمنُ ، وَحْدَهُ جِماعَةٌ ؛ « 1 »\r\nمؤمن ، به تنهايى ، جماعت است .\r\nدر اين حديث ، لفظ جماعت ، مجمل است و مشخّص نيست كه در چه مواردى ، يك مؤمن ، حكم جماعت را دارد ؛ امّا با مراجعه به مورد صدور حديث ، روشن مىشود كه اين حديث ، در بارهء جُهَنى است كه گاه اتفاق مىافتد كه در بيابان ، نماز خود را بدون خانواده و نوكرهايش مىخواند . حال مىخواهد ببيند كه آيا نماز وى ، ثواب جماعت دارد يا خير ؟ و پيامبر صلى الله عليه و آله جواب مثبت به وى مىدهد .\r\n\r\nو . بيان علّت حكم\r\nگاهى اوقات ، از معصوم عليه السلام حديثى صادر مىشود كه حاوى حكم يا دستور العملى خاص است كه براى پى بردن به علّت صدور آن ، بايد به مورد صدور حديثْ رجوع كرد . مانند :\r\nاعطُوا الوَرَثَةَ نِصْفَ العَقلِ بصلاتهم ؛ « 2 »\r\nبه ورثه ، نصف ديه را به خاطر نمازشان بدهيد .\r\nمورد صدور حديث چنين است كه امام صادق عليه السلام فرمود :\r\nپيامبر ، سپاهى را به سوى قبيلهء خثعم فرستاد . هنگامى كه سپاه بر آنان چيره شد ، به سجده افتادند ( و نماز خواندند ) ؛ اما سپاه ، بعضى از آنان را كشت . خبر اين ماجرا به پيامبر صلى الله عليه و آله رسيد و ايشان فرمود : « به ورثهء آنان ، نصف ديه را به خاطر نمازشان بدهيد » .\r\nديگر فوايد شناخت مورد صدور حديث را مىتوان اين گونه برشمرد :\r\n- شناخت احاديث تقيّه‌اى ؛\r\n- رفع تعارض بين احاديث ؛\r\n\r\n\r\n","description":"","footnote":"\r\n( 1 ) . الكافى ، ج 3 ، ص 371 .\r\n( 2 ) . همان ، ج 5 ، ص 43 .\r\n","page_name":" 188 ","page_number":196},
  {"content":"\r\n\r\n- تبيين نسخ ؛\r\n- ترجيح بين احاديث ؛\r\n- آشنايى با افرادى كه حديث ، خطاب به آنان و در بارهء آنان صادر شده است ؛\r\n- رفع ابهام از كلمات يا عبارات نامفهوم ؛\r\n- آشنايى با شيوهء معصومان عليهم السلام در بيان مطالب ؛\r\n- ايجاد تسهيل در حفظ احاديث .\r\nنكته : بايد يادآور شد كه اين فوايد ذكر شده ، استقرايىاند و ممكن است موارد و مثال‌هاى ديگرى يافت شوند و جهت اختصار ، ما فقط براى چند فايده ، مثال آورديم و در بقيهء موارد ، به ذكر عنوان اكتفا نموديم . علاوه بر اين كه بعضى از اين فوايد ، قابل ادغام در بعضى ديگرند . مانند مورد رفع ابهام از كلمات كه با مورد تبيين مجمل ، قابل جمع است .\r\nنكتهء قابل توجّه در بارهء اين فصل ، اين است كه شايسته بود ، نويسنده ، بخش اوّل اين فصل را ( يعنى معناى لغوى و اصطلاحى سبب ، ورود ، مورد و صدور ) در خلال مباحث كليات ( فصل اوّل ) ، ذكر مىكرد و همچنين در بخش چهارم ، لازم نبود به صورت مفصّل ، به معرّفى آثار و كتب دربارهء صدور احاديث ، وارد شود و بهتر بود در همان فصل اوّل ، در ذيل عنوان پيشينه ، به معرّفى اجمالى آنها مىپرداخت ( در اين گزارش ، ما اين بخش را ذكر نكرديم ) .\r\n\r\nفصل سوم : مباحث مورد صدور حديث\r\nدر اين فصل ، صدور ، از جهت‌هاى مختلف ، دسته‌بندى شده است كه به برخى از آنها اشاره مىشود .\r\n\r\n1 . انواع احاديث با توجّه به مورد صدورشان\r\nالف . احاديث داراى مورد صدور خاص : يعنى احاديثى كه به دنبال پرسش ، وقوع\r\n\r\n","description":"","footnote":"","page_name":" 189 ","page_number":197},
  {"content":"\r\n\r\nحادثه يا به وجود آمدن وضعيت يا جريانى صادر شده‌اند .\r\nب . احاديث فاقد مورد صدور خاص : اين دسته ، خود ، دو حالت دارد ؛ يا اصلًا مورد صدور ندارند يا مورد صدور آنها عام است نه خاص ؛ يعنى نيازهاى انسان‌ها به رهنمودهاى معصومان عليهم السلام باعث صدور احاديث شده‌اند .\r\n\r\n2 . انواع نقل مورد صدور احاديث\r\nراويان ، مورد صدور احاديث را به دو صورت نقل كرده‌اند : 1 . اجمالى ، كه در آن ، اشاره‌اى گذرا به جريان ، زمان ، مكان يا شخص شده است ؛ 2 . تفصيلى ، كه در آن ، حادثه يا موضوع ، به طور مفصّل نقل شده است .\r\n\r\n3 . انواع مورد صدور ، از نظر اتّصال و انفصال به حديث\r\nگاه مورد صدور ، همراه و متّصل به حديث است و در برخى موارد ، مورد صدور ، با خود حديث نقل نمىشود ؛ بلكه در طرق ديگر حديث نقل مىشود . يعنى اين حديث ، به چند طريق نقل شده كه در يك طريقش ، مورد صدور ، ذكر شده است .\r\n\r\n4 . موضوعات مورد صدور احاديث\r\nمورد صدور حديث ، از نظر موضوع ، ممكن است در رابطهء با آيه ، حديث ديگر ، سؤال و . . باشد .\r\n\r\n5 . وحدت و تعدّد مورد صدور حديث\r\nبعضى از احاديث ، داراى يك مورد صدور هستند و بعضى ديگر ، بيش از يك مورد دارند .\r\n\r\n6 . جعل و تحريف مورد صدور احاديث\r\nيكى از مسائل مهم و اساسى در باب مورد صدور احاديث ، جعل و تحريف آنهاست .\r\n\r\n","description":"","footnote":"","page_name":" 190 ","page_number":198},
  {"content":"\r\n\r\nمراد از جعل ، نسبت دادن حديث يا احاديثى به شخص يا اشخاصى يا جريانى است كه نقشى در صدور كلام از معصوم عليه السلام نداشته‌اند و مقصود از تحريف ، ايجاد تغيير در حادثه يا نام شخص يا اشخاصى است كه حديث در ارتباط با آنان صادر شده است و اين دگرگونى ، يا در خود حادثه يا در جزئيات آن است . مانند اين كه بعضى از كلمات واضح و روشن ، از متن حادثه ، حذف شوند و به جاى آنها ، واژه‌هاى مجمل و مبهم گذاشته شود تا نتايج مورد نظر ، از حديث دريافت نشود . البته براى تشخيص مورد صدور احاديث جعلى يا تحريف‌شده ، معيارهايى وجود دارد . مانند : مخالفت با قرآن يا تعارض با احاديث ؛ مخالفت نتيجهء مفهوم حديث ، با توجّه به مورد صدورش با قرآن و احاديث ؛ مخالفت با عقل ؛ مخالفت با اصول اعتقادى يا احكام شرعى ؛ مخالفت با تاريخ قطعى و مسلّم ؛ موافقت با اهداف و اميال سلطه‌گران و جريان‌هاى فكرى انحرافى ؛ موافقت با اسرائيليات و . . . .\r\n\r\n7 . اختلاط مورد صدور با حديث\r\nگاه ممكن است كه به دليل عدم ضبط دقيق ، بين مورد صدور و حديث ، خلط ايجاد شود كه مىتوان با مراجعه به طرق ديگر حديث ( اگر داشته باشد ) يا بررسى ميزان فصاحت و بلاغت كلام ، آنها را تغيير داد ؛ هر چند خيلى مشكل است .\r\n\r\n8 . اختلاط مورد صدور با توضيح راوى\r\nگاه ممكن است كه راوى حديث ، توضيحاتى داده و اين توضيح ، در متن حديث ، خلط شده ، به گونه‌اى كه معلوم نيست از آن امام معصوم است يا از راوى .\r\n\r\n9 . حمل مورد صدور احاديث\r\nگاهى ممكن است كه معصوم عليه السلام در حال سخن گفتن باشد و هم‌زمان ، جريانى اتفاق\r\n\r\n","description":"","footnote":"","page_name":" 191 ","page_number":199},
  {"content":"\r\n\r\nبيفتد يا سؤالى پرسيده شود و ايشان دربارهء آن ، مطلبى بفرمايد و سپس ادامهء سخنان قبلى را بيان كند . در اين صورت ، ممكن است كه راوى ، سهواً مورد صدور را نقل و به دنبال آن ، بقيهء سخنان امام را - كه جداى از اين موضوع است - ذكر كند و مورد صدور را حمل بر بقيهء كلام امام كند . در اين صورت ، براى تشخيص بايد به راويان ديگر رجوع نمود .\r\n\r\n10 . رابطهء مورد صدور ، با احاديث طبّى\r\nاحاديثى كه از سوى معصومان عليهم السلام دربارهء مسائل طبّى روايت شده‌اند ، هر چند داراى مورد صدور باشند ، امّا قابل استفاده براى همه نيستند ؛ زيرا معصوم عليه السلام با توجّه به همهء شرايطِ فرد سؤال‌كننده ، دستورى را صادر فرموده است كه راوى ، از آنها آگاهى نداشته و فقط به ظواهر امر ، توجّه داشته و خبر را نقل كرده است .\r\nدر اين فصل ، نويسنده براى واضح شدن بيشتر مباحث مربوط به مورد صدور احاديث ، آن را از جهت‌هاى گوناگونى تقسيم‌بندى نموده است و براى هر كدام ، مثال‌هايى آورده و با توجّه به موضوع رساله ، تا جايى كه توانسته ، شاهد مثال‌هاى خود را از كتاب الكافى آورده است ؛ امّا بايد توجّه داشت كه اين تقسيم‌بندىها ، استقرايى هستند و مىتوان موارد ديگرى نيز به آنها افزود .\r\n\r\nفصل چهارم : مقايسهء مورد صدور احاديث ، با اسباب نزول قرآن\r\nبين مورد صدور احاديث و اسباب نزول قرآن ، شباهت‌ها و تفاوت‌هايى وجود دارد كه به صورت اجمالى ، به آنها اشاره مىشود .\r\n\r\n1 . شباهت‌ها\r\nالف . تعريف : بعضى از تعريف‌هايى كه براى مورد صدور احاديث آمده ، شبيه\r\n\r\n","description":"","footnote":"","page_name":" 192 ","page_number":200},
  {"content":"\r\n\r\nتعاريفى است كه براى اسباب نزول قرآن گفته شده است . « 1 » ب . اهميت : شناخت مورد صدور ، به همان اندازه مهم است كه شناخت اسباب نزول قرآن ، اهمّيت دارد .\r\nج . فوايد : بيشتر فوايدى كه قبلًا براى مورد صدور احاديث بيان شد ، در مورد اسباب نزول قرآن نيز صادق است .\r\nد . وقوع جعل و تحريف : همانطور كه گفته شد ، عدّه‌اى براى رسيدن به مقاصد شوم خود ، دست به جعل و تحريف مورد صدور احاديث زده‌اند . روايات اسباب نزول قرآن نيز از اين آسيب ، مصون نمانده‌اند .\r\nه . تعدّد سبب : همانطور كه بعضى از احاديث ، داراى چند مورد صدور هستند ، اسباب نزول قرآن نيز چنين هستند .\r\nو : آيه ، سبب حديث و حديث ، سبب آيه : قبلًا بيان شد كه گاهى آيه‌اى نازل مىشود و يا دربارهء آيه‌اى سؤال مىشود و به دنبال آن ، حديثى بيان مىشود . حال عكس اين مطلب هم صادق است ؛ يعنى جريانى اتّفاق مىافتد و پس از آن ، حديثى بيان مىشود و به دنبال آن ، آيه‌اى نازل مىشود كه اين نوع اسباب ، دوسويه هستند . « 2 » ز . اختلاط سبب ، با توضيح حديث يا تفسير آيه : در فصل سوم آمد كه احتمال دارد مورد صدور ، با كلام راوى ، خلط شده باشد . در باب اسباب نزول قرآن نيز اين احتمال وجود دارد كه سبب نزول ، با تفسير ، خلط شده باشد .\r\n\r\n2 . تفاوت‌ها\r\nالف . دامنهء زمانى : اسباب نزول ، مختص زمان نزول وحى هستند ؛ امّا مورد صدور احاديث ، از زمان رسالت شروع شده و در زمان ائمّه عليهم السلام هم ادامه دارند و احتمال دارد\r\n\r\n\r\n","description":"","footnote":"\r\n( 1 ) . ر . ك : الإتقان فى علوم القرآن ، ج 1 ، ص 120 ؛ أسباب النزول ، ص 20 .\r\n( 2 ) . ر . ك : الكافى ، ج 2 ، ص 95 .\r\n","page_name":" 193 ","page_number":201},
  {"content":"\r\n\r\nكه حتى پس از ظهور نيز وجود داشته باشد .\r\nب . اختلاط سبب با حديث يا آيه : قبلًا گفته شد كه ممكن است مورد صدور ، با حديث ، خلط شود ؛ امّا در بارهء آيات قرآن ، چنين احتمالى راه ندارد ؛ زيرا نصّ و متن قرآن ، كاملًا مشخص است .\r\nج . استقلال آيات از اسباب : متن قرآن ، كاملًا مستقل است و در بين آيات آن ، اسباب نزول ذكر نشده است ؛ امّا در بين احاديث ، اين چنين نيست .\r\nد . تعبير : درباره اسباب نزول قرآن ، تعابير مشخصى وجود دارد . مانند : « نزلت فى كذا » و « نزلت هذه الآية فى كذا » ؛ « 1 » اما دربارهء با مورد صدور حديث ، هيچ تعبير خاصى ذكر نشده است .\r\nفصل چهارم رساله ، اختصاص به شباهت‌ها و تفاوت‌هاى مورد صدور احاديث و اسباب نزول آيات قرآن دارد كه نويسنده ، مواردى را برشمرده است ، ولى بهتر اين بود كه اين فصل را قبل از فصل دومِ رساله ، جاى مىداد ؛ چون در واقع ، بيان اين شباهت‌ها و تفاوت‌ها ، جنبهء مقدّمه‌اى براى شناخت مباحث و موضوعات مورد صدور احاديث دارد . پس ذكر آنها در اواخر رساله ، مطلوب نيست . علاوه بر اين كه قرآن‌پژوهان ، بين اسباب نزول و شأن نزول آيات ، تفاوت‌هايى قايل شده‌اند « 2 » كه در رساله مذكور ، اگر توجّه به اين تفاوت‌ها مىشد ، برخى مطالب اين فصل ، به گونه‌اى دقيق‌تر نوشته مىشد .\r\n\r\nفصل پنجم : موضوعات موارد صدور احاديث كتاب « الكافى »\r\nپس از آگاهى از مورد صدور احاديث و مباحث مربوط به آن ، نويسنده ، الكافى را كه حاوى نمونه‌هاى متعدّدى از احاديث داراى مورد صدور است ، بررسى كرده كه گزارشى از آن آورده مىشود :\r\n\r\n\r\n","description":"","footnote":"\r\n( 1 ) . اسباب النزول ، ص 171 .\r\n( 2 ) . التمهيد ، ج 1 ، ص 254 .\r\n","page_name":" 194 ","page_number":202},
  {"content":"\r\n\r\n\r\n1 . انواع احاديث كتاب « الكافى » با توجّه به مورد صدورشان\r\nقبل از دسته‌بندى موضوعى در مورد صدور احاديث الكافى ، بايد گفت كه بسيارى از احاديث اين كتاب ، فاقد مورد صدور و تعدادى نيز داراى مورد صدور هستند . بنا بر اين ، احاديث اين كتاب از اين لحاظ ، دو دسته تقسيم مىشوند :\r\n\r\nالف . احاديث فاقد مورد صدور خاص\r\nدر اين گونه احاديث ، نه قبل و نه بعد و نه در بين شأن ، مورد صدور ذكر نشده كه احتمالًا عوامل مختلفى مىتواند داشته باشد . مانند :\r\n\r\nيك . عوامل مخصوص\r\nدر دورهء محدوديت نوشت‌افزار ، اقتضا مىكرد كه فقط اصل حديث نوشته شود .\r\nدر زمان پيامبر صلى الله عليه و آله هم ، مردم فقط به شنيدن و عمل كردن مضمون كلام ايشان اشتياق داشتند و توجّه چندانى به مسائل حاشيه‌اى نداشتند . در زمان ممنوعيت نقل و نگارش هم ، راويان ، فقط مىتوانستند مطالب ضرورى را بيان كنند .\r\n\r\nدو . عوامل عمومى\r\nبه علّت اين كه راويان ، در متن حادثه بودند و حوادث براى آنان ، معلوم و مشخّص بود ، نمىپنداشتند كه نقل خود حادثه ، مهم است و يا بسيارى از راويان ، هنگام شنيدن حديث ، آن را نمىنوشتند ؛ بلكه حفظ مىكردند و بعداً مىنوشتند و در موقع نوشتن ، سعى مىكردند كه اصل حديث را بنويسند . ديگر اين كه در نظر برخى راويان ، ذكر مورد صدور ، بىفايده تلقّى مىشده است .\r\n\r\nسه . اسباب خاص و احكام عام\r\nچون معصومان عليهم السلام ، تبيين‌كنندهء معارف الهى بودند و غرض كلى حاكم بر سخنان\r\n\r\n","description":"","footnote":"","page_name":" 195 ","page_number":203},
  {"content":"\r\n\r\nآنان ، تشريح شريعت جاودان بوده ، لذا يك جريان خاص نمىتواند كليت و عموميت كلام معصوم عليه السلام را محدود سازد .\r\n\r\nچهار . تفكر و تدبّر در احاديث\r\nگاه توجّه به مورد صدور حديث ، باعث مىشود كه تنها از دريچهء مورد صدور ، به حديث نگريسته شود . در نتيجه ، مفهوم حديثْ محدود مىشود و اين ، موجب شكوفايى فكر و انديشه مىگردد .\r\n\r\nب . احاديث داراى مورد صدور خاص\r\nامامان معصوم عليهم السلام ، گاه به صورت مستقيم با مردم در ارتباط بودند ، مانند گفتگوهاى عادى ، پاسخ به درخواست‌ها و شكايت‌ها ، و گاه به صورت غير مستقيم ، با مردم ارتباط برقرار مىكردند ، مانند ارسال پيام‌ها و . . . . بر اين اساس مىتوان موضوعات مورد صدور احاديث را نسبت به اين دو دسته از احاديث ( شفاهى - مكتوب ) ، تقسيم‌بندى كرد .\r\n\r\nيك . موضوعات موارد صدور احاديث شفاهى\r\nاحاديث شفاهى نيز دو دسته هستند :\r\nاحاديث شفاهى متقابل : يعنى بين افراد و معصوم عليه السلام ، گفتگوى دو طرفه صورت مىگرفته كه شامل سؤال‌ها ، مجادله‌ها ، درخواست‌ها ، شكايت‌ها و عرضه‌ها مىشود ؛\r\nاحاديث شفاهى واحد : يعنى به مناسبتى ، تنها معصومان عليهم السلام ، به ايراد سخن\r\nمىپرداختند ، مانند : اشاره‌ها ، جريان‌ها ، قضاوت‌ها و خطبه‌ها .\r\n\r\nاحاديث شفاهى متقابل\r\n- سؤال‌ها . در بين موارد صدور احاديث الكافى ، بيشترين تعداد را سؤال‌ها دربر مىگيرند . اين سؤال‌ها ، در زمينه‌هاى مختلف و به صورت‌هاى گوناگون مطرح\r\n\r\n","description":"","footnote":"","page_name":" 196 ","page_number":204},
  {"content":"\r\n\r\nشده‌اند . مانند : سؤال براى رفع شبهه ، يادگيرى و . . . . براى نمونه ، يك حديث نقل مىشود : سعيد اعرج ، مىگويد : به امام صادق عليه السلام عرض كردم : من روزى را كه در آن شك بود ( كه روز آخر شعبان است يا روز اول رمضان ) ، روزه گرفتم . سپس مشخص شد جزء ماه رمضان بوده است . آيا آن را قضا نمايم ؟ امام فرمود : « نه ، آن روزى بوده كه تو موفّق به آن شدى » . « 1 » با دقّت در اين حديث ، معلوم مىشود كه بدون آگاهى از مورد صدورش ، كلام امام عليه السلام مجمل است و مشخص نيست كه چه روزى مدّ نظر امام بوده است .\r\n- مجادله‌ها . يكى ديگر از موضوعاتى كه در موارد احاديث شفاهى متقابل به آنها اشاره شده است ، مجادله‌هايى است كه بين افراد مختلف ( بخصوص افرادى از اديان و فرق ديگر ) و معصومان عليهم السلام صورت گرفته است . مانند اين نمونه : عبد اللَّه بن سنان ، از پدرش نقل مىكند كه گفت : نزد امام باقر عليه السلام حاضر شدم . سپس مردى از خوارج بر او وارد شد و گفت : اى اباجعفر ! چه چيزى را مىپرستى ؟ فرمود : « خداوند متعال را » .\r\nگفت : آيا او را ديده‌اى ؟ فرمود : « ديدگان ، او را با بينايى چشم نمىبينند ؛ امّا دل‌ها ، آن را با حقيقت ايمان ديده‌اند . . . » . « 2 » آنچه دربارهء موارد صدور اين دسته احاديث ، قابل تأمّل است ، اين است كه : اولًا ، راويان ، در مجادله‌ها ، سخنان طرفين را نقل مىكردند ؛ ثانياً ، نام مجادله‌كننده‌ها و حتّى بعضى از ويژگىهاى آنان و اين كه جزء كدام گروه و فرقه هستند ، ذكر شده است ؛ ثالثاً ، فهميده مىشود كه امامان ، با توجّه به شناختى كه از مجادله‌كننده‌ها داشتند ، آنها را دفع نمىكردند ؛ بلكه از فرصت استفاده مىكردند تا حقيقت را\r\n\r\n\r\n","description":"","footnote":"\r\n( 1 ) . الكافى ، ج 4 ، ص 84 . براى آگاهى از نمونه‌هاى بيشتر ، ر . ك : همان ، ج 1 ، ص 289 ، 290 ، 308 و 313 و ج 4 ، ص 408 و 436 .\r\n( 2 ) . همان ، ج 1 ، ص 97 . براى آگاهى از نمونه‌هاى بيشتر ، ر . ك : ج 1 ، ص 72 - 74 و 171 - 174 و ج 8 ، ص 349 - 351 .\r\n","page_name":" 197 ","page_number":205},
  {"content":"\r\n\r\nبرايشان روشن كنند .\r\n- درخواست‌ها . نوع ديگر از موضوعات موارد صدور احاديث متقابل ، درخواست‌هايى هستند كه افراد مختلف در بارهء با موضوعات متفاوت ، خدمت معصومان عليهم السلام مطرح مىكردند و ايشان به تناسب ، قبول يا ردّ و يا تصحيح نمىنمودند . مانند اين روايت : محمّد بن زيد طبرى مىگويد : گروهى از خراسان نزد امام رضا عليه السلام آمدند و تقاضا كردند كه آنان را از پرداخت خمس معاف كند . امام عليه السلام فرمود : « اين چه حيله‌اى است ؟ با زبان خود به ما اظهار دوستى صادقانه مىكنيد و حقّى را كه خداوند آن را براى ما و ما را براى آن قرار داده و آن خمس است ، از ما دريغ مىداريد ! نمىكنيم ، نمىكنيم ! هيچ يك از شما را معاف نمىكنيم ! » . « 1 » - شكايت‌ها . يكى ديگر از موضوعاتى كه از موارد صدور احاديث شفاهى متقابل است ، شكايت‌هايى هستند كه افراد مختلف در زمينه‌هاى گوناگون ، نزد معصومان عليهم السلام بيان كرده‌اند و ايشان به نيكى ، مشكلاتشان را حل كرده‌اند . مانند اين روايت : عبّاس ناقد مىگويد : آنچه داشتم ، از دست دادم و شركاى من از من جدا شدند . از آن به امام عسكرى عليه السلام شكايت كردم . به من فرمود : « نماز ظهر و عصر را با هم بخوان تا به آنچه دوست دارى ، برسى ، » « 2 » - عرضه‌ها . مطالبى كه افراد ، خدمت معصومان عليهم السلام مىآوردند ، به صورت‌هاى مختلفى عرضه مىشده است . گاه شخصى مطلبى را خدمت امام عليه السلام بيان مىكرد و به دنبال آن ، امام ، كلام خويش را بيان نموده است . « 3 » گاه آيه‌اى خدمت امام عليه السلام نقل\r\n\r\n\r\n","description":"","footnote":"\r\n( 1 ) . همان ، ج 1 ، ص 547 - 548 . براى آگاهى از نمونه‌هاى بيشتر ، ر . ك : ج 1 ، ص 513 - 514 و ج 2 ، ص 503 و 529 .\r\n( 2 ) . همان ، ج 3 ، ص 287 . براى آگاهى از نمونه‌هاى بيشتر ، ر . ك : ج 5 ، ص 307 و ج 6 ، ص 300 و 546 و ج 3 ، ص 225 .\r\n( 3 ) . ر . ك : همان ، ج 1 ، ص 84 و ج 2 ، ص 494 و ج 3 ، ص 68 و ج 4 ، ص 246 و ج 5 ، ص 326 و 327 وج 7 ، ص 255 .\r\n","page_name":" 198 ","page_number":206},
  {"content":"\r\n\r\nمىشد و امام ، سخن خويش را بيان مىفرمود . « 1 » گاهى نيز آياتى خدمت آنان قرائت مىشد و ايشان به تصحيح قرائت آنها مىپرداخت . « 2 » گاه روايتى به صورت خبرى نزد امام عليه السلام نقل مىشد و وى آن را به صورت مستقيم يا غيرمستقيم ، تصديق يا تكذيب مىنمود و اگر لازم بود ، توضيحاتى بر آن مىافزود . « 3 » گاه حديثى به امام عليه السلام عرضه مىشد و دربارهء آن ، سؤالى مطرح مىشد . « 4 » گاهى اوقات نيز در حين وقوع جريان يا سؤالى ، حديث به امام عرضه مىشد . « 5 » بعضى موارد نيز ، مكتوبات و مجموعه‌هاى حديثى توسط صحابه خدمت امامان عليهم السلام عرضه مىشد و ايشان نظر خود را بيان مىفرمودند . « 6 »\r\n\r\nاحاديث شفاهى واحد\r\n- اشاره‌ها . بعضى از موارد صدور احاديث شفاهى واحد ، به صورتى هستند كه راوى فقط اشاره‌اى به آن مىكند و بلافاصله حديث را نقل مىكند و از اين طريق ، مشخص مىشود كه حديث ، در بارهء چه موضوعى صادر شده است . مانند اين روايت : عبد الرحمان بن حجاج مىگويد : امام كاظم عليه السلام دربارهء دو مردى كه به يكديگر دشنام مىدادند ، فرمود : « هر كدام كه شروع به دشنام كرده ، ستمكارتر است و تا وقتى كه از ستمديده ، عذرخواهى نكند ، گناه او و گناه دوستش بر گردن اوست » . « 7 » - جريان‌ها . نوع ديگر از موضوعات موارد صدور احاديثِ شفاهى واحد ،\r\n\r\n\r\n","description":"","footnote":"\r\n( 1 ) . ر . ك : همان ، ج 3 ، ص 135 و 371 و ج 1 ، ص 416 و ج 4 ، ص 126 و ج 5 ، ص 584 و ج 8 ، ص 58 .\r\n( 2 ) . ر . ك : همان ، ج 8 ، ص 200 ، 205 ، 377 و 378 .\r\n( 3 ) . ر . ك : همان ، ج 3 ، ص 410 و ج 4 ، ص 277 و ج 5 ، ص 428 - 429 و ج 6 ، ص 308 .\r\n( 4 ) . ر . ك : همان ، ج 5 ، ص 330 و 471 و ج 7 ، ص 349 .\r\n( 5 ) . ر . ك : همان ، ج 1 ، ص 179 و ج 3 ، ص 398 و ج 4 ، ص 549 و ج 7 ، ص 268 و 480 .\r\n( 6 ) . ر . ك : همان ، ج 1 ، ص 53 و ج 5 ، ص 451 و ج 7 ، ص 330 و ج 8 ، ص 15 .\r\n( 7 ) . همان ، ج 2 ، ص 36 . براى آگاهى از موارد بيشتر ، ر . ك : ج 4 ، ص 394 و ج 5 ، ص 222 و ج 6 ، ص 211 و ج 7 ، ص 250 و 457 .\r\n","page_name":" 199 ","page_number":207},
  {"content":"\r\n\r\nجريان‌هاى كوتاه يا طولانى هستند كه معصوم عليه السلام به دنبال آنها يا در حين روى دادن آنها ، كلام خويش را بيان فرموده است كه توجّه به آنها در فهم حديث ، بسيار مؤثّر است . اين جريان‌ها خود دو قسم هستند : بعضىها را راويان نقل مىكنند ، مانند اين نمونه : صنعانى مىگويد : خدمت امام رضا عليه السلام بودم كه پسر خردسالش امام جواد عليه السلام را آوردند . فرمود : « اين همان مولودى است كه پربركت‌تر از او نسبت به شيعيان ما ، مولودى متولّد نشده است » . « 1 » برخى از اين جريان‌ها را نيز ، خود امام نقل كرده است . « 2 » - قضاوت‌ها . بعضى از موضوعات موارد صدور احاديث شفاهى واحد ، قضاوت‌هايى هستند كه معصومان دربارهء امور مختلف انجام داده‌اند ، مانند اين روايت : امام باقر عليه السلام فرمود : « امير المؤمنين عليه السلام دربارهء برده‌ها و كنيزها قضاوت كرد كه اگر يكى از آنان زنا كرد ، بايد پنجاه تازيانه بخورد و فرقى نمىكند كه مسلمان ، كافر و يا نصرانى باشد و سنگسار و نفى بلد نمىشود » . « 3 » - خطبه‌ها . معصومان عليهم السلام در فرصت‌هاى مناسب براى بيان مطالب خويش ، از اين روش استفاده مىكردند . مانند اين روايت : اصبغ بن نباته مىگويد : روزى ، امام على عليه السلام در حالى كه بر منبر كوفه سخنرانى مىكرد ، فرمود : « اى مردم ! اگر بدىِ فريب نبود ، من مكّارترين مردم بودم . آگاه باشيد كه هر نيرنگى ، گناهى در بر دارد و هر گناهى ، كفر و ناسپاسىاى . بدانيد كه ( اهل ) نيرنگ و گناه و خيانت ، در آتش هستند » . « 4 »\r\n\r\n\r\n","description":"","footnote":"\r\n( 1 ) . همان ، ج 1 ، ص 321 . براى آگاهى از موارد بيشتر ، ر . ك : ج 1 ، ص 329 و 331 و ج 4 ، ص 398 .\r\n( 2 ) . ر . ك : همان ، ج 2 ، ص 485 - 486 و ج 4 ، ص 13 و ج 5 ، ص 365 و ج 6 ، ص 3 - 4 و ج 7 ، ص 244 .\r\n( 3 ) . همان ، ج 7 ، ص 328 . براى آگاهى از نمونه‌هاى بيشتر ، ر . ك : ج 5 ، ص 302 و ج 7 ، ص 230 و 234 و 238 و ج 6 ، ص 41 .\r\n( 4 ) . همان ، ج 2 ، ص 338 . براى آگاهى از نمونه‌هاى بيشتر ، ر . ك : ج 1 ، ص 134 و 335 و ج 8 ، ص 173 - 176 و 246 .\r\n","page_name":" 200 ","page_number":208},
  {"content":"\r\n\r\n\r\nدو . موضوعات موارد صدور احاديث مكتوب\r\nاحاديث مكتوب نيز در كتاب الكافى ، به دو صورت وارد شده‌اند . گاه بين افراد و معصومان عليهم السلام مكاتبه صورت گرفته ( دو طرفه ) و گاه تنها معصومان عليهم السلام ، مكتوبات خويش را ارسال كرده‌اند .\r\nموضوعات موارد صدور احاديث مكتوب دوطرفه ، عبارت‌اند از :\r\n- سؤال‌ها : مانند اين روايت : ابراهيم بن عقبه مىگويد : به امام هادى عليه السلام نامه نوشتم و از ايشان دربارهء زيارت امام حسين عليه السلام ، امام كاظم عليه السلام و امام باقر عليه السلام سؤال كردم ( كه كدام يك ، مقدّم است ؟ ) . پس برايم نوشت : « امام حسين عليه السلام ، مقدّم است . و اين ( زيارت ) ، جامع‌ترين ( زيارت‌هاست ) و بيشترين پاداش را دارد » . « 1 » اين حديث ، مجمل است و معلوم نيست كه امام حسين عليه السلام نسبت به چه چيزى يا چه كسى ، مقدّم است و با رجوع به مورد صدورش ، موضوع ، كاملًا تبيين مىشود .\r\n- درخواست‌ها . مانند اين نمونه : محمّد بن حسن مىگويد : به امام حسن عسكرى عليه السلام نامه نوشتم و تقاضا كردم براى درد چشم‌هايم دعا بفرمايد ، در حالى كه يك چشم من از بين رفته بود و چشم ديگرم هم نزديك به از بين رفتن بود . امام عليه السلام برايم نوشت : « خداوند چشمت را برايت نگه دارد ! » . پس چشمم خوب شد . . . . « 2 » - شكايت‌ها . ماننداين روايت : ابو هاشم جعفرى مىگويد : از تنگى زندان و فشار و شكنجه ، به امام عسكرى عليه السلام شكايت كردم . ايشان برايم نوشت : « تو امروز نماز ظهرت را در منزلت مىگزارى » . هنگام ظهر بود كه آزاد شدم و همان‌طور كه امام فرموده بود ، نمازم را در منزلم خواندم . « 3 »\r\n\r\n\r\n","description":"","footnote":"\r\n( 1 ) . همان ، ج 4 ، ص 383 . براى آگاهى از موارد بيشتر ، ر . ك : ج 1 ، ص 95 و ج 5 ، ص 239 و ج 6 ، ص 424 و ج 8 ، ص 124 و 126 .\r\n( 2 ) . همان ، ج 1 ، ص 510 . براى آگاهى از نمونه‌هاى بيشتر ، ر . ك : ج 1 ، ص 547 و ص 554 و ج 2 ، ص 373 و 534 و ج 3 ، ص 328 .\r\n( 3 ) . همان ، ج 1 ، ص 508 . براى آگاهى از نمونه‌هاى بيشتر ، ر . ك : ج 2 ، ص 425 و ج 3 ، ص 263 .\r\n","page_name":" 201 ","page_number":209},
  {"content":"\r\n\r\n- عرضه‌ها . يك نمونه از عرضه‌هاى مكتوب ، مطالب گوناگونى بوده كه افراد مختلف براى معصومان عليهم السلام مىنوشتند « 1 » و نمونهء ديگر ، عرضهء احاديث بوده است .\r\nمانند اين حديث : « محمّد بن ريان مىگويد : براى امام حسن عسكرى عليه السلام نوشتم :\r\nفدايت شوم ! براى ما روايت شده كه پيامبر خدا صلى الله عليه و آله از دنيا جز خمس ، نصيبى ندارد .\r\nجواب آمد : « دنيا و هر آنچه در آن است ، از آن رسول خداست » . « 2 » امّا موارد صدور احاديث مكتوب يك‌طرفه ، عبارت‌اند از : مسائلى كه معصومان عليهم السلام دربارهء آنها ، پيام يا دستور العمل‌هاى خويش را به طور يك جانبه و به صورت كوتاه يا طولانى و خطاب به شيعيان خود ، صادر فرموده‌اند . در موارد صدور اين احاديث ، به موضوع خاصّى اشاره نشده است ؛ بلكه در اغلب آنها ، راوى ، اشاره كرده كه كدام معصوم ، نامه را خطاب به چه كسى نوشته است . مانند اين نامه : ابوبكر فهفكى مىگويد : امام هادى عليه السلام برايم نوشت : « پسرم ابومحمّد عليه السلام ! از نظر غريزه ، خيرخواه‌ترين ( افراد ) آل محمّد است و از نظر برهان ، معتبرترين آنهاست و پسر بزرگ‌تر من ، جانشين من است و دلايل و احكام امامت ، به او مىرسد . پس هر چه مىخواهى از من بپرسى ، از او بپرس كه هر چه به آن نياز داريد ، نزد اوست » . « 3 » لازم به يادآورى است كه فصل پنجم ، مهم‌ترين و اصلىترين فصل پايان‌نامه است كه نويسنده ، كل روايات الكافى را به دو دسته تقسيم كرده است . يك دسته ، رواياتى كه فاقد مورد صدور هستند ( بنا به دلايلى ) و دستهء دوم ، رواياتى كه مورد صدور دارند و مورد بحث نويسندهء رساله است . ايشان در ادامه ، احاديث دستهء دوم را دو قسمت\r\n\r\n\r\n","description":"","footnote":"\r\n( 1 ) . ر . ك : همان ج 1 ، ص 501 و 507 - 508 ؛ ج 5 ، ص 316 - 317 و 326 و ج 6 ، ص 53 .\r\n( 2 ) . همان ، ج 6 ، ص 409 . براى آگاهى از نمونه‌هاى بيشتر ، ر . ك : ج 3 ، ص 407 - 408 و ج 4 ، ص 155 و ج 6 ، ص 35 و ج 7 ، ص 37 .\r\n( 3 ) . همان ، ج 1 ، ص 327 - 328 . براى آگاهى از نمونه‌هاى بيشتر ، ر . ك : ج 1 ، ص 312 - 313 و ج 8 ، ص 81 - 86 ، 150 ، 151 و 158 .\r\n","page_name":" 202 ","page_number":210},
  {"content":"\r\n\r\nكرده ، يك دسته ، احاديثى كه مورد صدورشان شفاهى است و دستهء ديگر ، احاديثى كه مورد صدورشان كتبى است . آن گاه به همين منوال ، هر دسته را به شاخه‌هاى زير تقسيم كرده كه گاه تا هشت - نُه مورد ، جلو مىرود و همين ريزنمودن مطلب ، هر چند باعث فهم بهتر مىشود ، ولى در اغلب موارد ، باعث شده كه خواننده ، سردرگم شده و نداند كه اين مطلب ، مربوط به كجاست .\r\n\r\nجمع‌بندى و پيشنهاد\r\nبا توجّه به اين كه هيچ اثر مستقلى به فارسى ، در اين زمينه نگارش نيافته ، اين رساله ، تحقيق جامع و مفيدى دربارهء مورد صدور احاديث است كه نويسنده ، با استفاده از منابع فراوان و دست اوّل و نيز پاورقىهاى سودمندى كه دربارهء برخى اصطلاحات علمى افزوده ، مطالب مهم و پرفايده‌اى را به خواننده القا مىكند ، لذا اين اثر ، قابل چاپ و عرضه است .\r\nامّا براى تكميل و اصلاح آن ، توجّه به بعضى نكات ، ضرورى و بايسته است :\r\n1 . ساختار تحقيق بايد از نو ، سازماندهى شود ؛ چون همانطور كه در پايان هر فصل گذشت ، برخى مطالب مهمّ تحقيق كه بايد در ابتدا مىآمده ، در انتها بيان شده‌اند . 2 . همان گونه كه بيان شد ، برخى موضوعات مطرح شده در پايان نامه ، ارتباط چندانى با موضوع ندارند و يا اگر دارند ، بايد به صورت مختصرتر و در جاى ديگر آورده شوند . مانند معرّفى آثار مربوط به مورد صدور در فصل دوّم كه بايد در پيشينه بيايند .\r\n3 . در مواردى ، غلط املايى و نگارشى به چشم مىخورد و لازم كه است يك بازخوانى مجدّد و دقيق ، صورت گيرد .\r\n4 . هر چند در بيشتر موارد ، ترجمهء روايات ، دقيق صورت گرفته ، ولى در بعضى جاها ، ترجمه‌ها ، اشتباه جزئى دارند كه شايسته است اصلاح شوند ( براى نمونه ر . ك :\r\n\r\n","description":"","footnote":"","page_name":" 203 ","page_number":211},
  {"content":"\r\n\r\nص 53 ، حديث اول : « لخشعت جوارحه ؛ اعضاى بدنش هم خشوع داشتند » كه ترجمهء صحيح ، « خاشع مىشدند » است . يا در ص 50 : « باع » را « خريد » معنا نموده و در صفحه 51 ، همين كلمه را « بِخَرد » ، ترجمه نموده است و . . . ) .\r\n\r\n","description":"","footnote":"","page_name":" 204 ","page_number":212},
  {"content":"\r\n\r\n\r\nمنابع و مآخذ\r\n1 . قرآن كريم .\r\n2 . أحكام الإحكام فى شرح عمدة الأحكام ، تقى الدين ابن دقيق العيد ، تحقيق : أحمد محمّد شاكر ، بيروت : دار الجيل ، 1416 ق .\r\n3 . أسباب الحديث النبوى فى التراث الإمامى ، سيّد حسين آل المجدّد الحسينى ، دو فصل‌نامهء علوم الحديث ، ش 2 ، 1418 ق .\r\n4 . أسباب النزول ، سيد محمّد باقر حجّتى ، تهران : دفتر نشر فرهنگ اسلامى ، 1376 ش .\r\n5 . الإتقان فى علوم القرآن ، جلال الدين السيوطى ، ترجمه : سيد مهدى حائرى قزوينى ، تهران : امير كبير ، 1376 ش .\r\n6 . الدراية فى علم مصطلح الحديث ، زين الدين العاملى ( الشهيد الثانى ) ، قم : فيروز آبادى ، 1409 ق .\r\n7 . القاموس المحيط ، محمّد بن يعقوب الفيروز آبادى ، بيروت : دار احياء التراث العربى ، 1412 ق .\r\n8 . الكافى ، محمّد بن يعقوب الكلينى ، تحقيق : على اكبر الغفارى ، تهران : دار الكتب الإسلامية ، 1378 ق .\r\n9 . المصباح فى اصول الحديث ، سيد قاسم الاندجانى ، مدينه : مكتبة الرمان ، 1408 ق .\r\n10 . النهاية فى غريب الحديث و الأثر ، مبارك بن محمّد الجَزَرى ( ابن الأثير ) تحقيق :\r\nطاهر أحمد الزاوى و محمود محمّد الطناحى ، بيروت : مكتبة العلمية .\r\n11 . الوسيط فى علوم و مصطلح الحديث ، محمّد بن محمّد بن ابو شبهة ، عالم المعرفة وجدّه شهر ، 1403 ق .\r\n\r\n","description":"","footnote":"","page_name":" 205 ","page_number":213},
  {"content":"\r\n\r\n12 . ألفية الحديث ، جلال الدين السيوطى ، بيروت : دار الفكر ، 1414 ق .\r\n13 . بررسى اصول و معيارهاى نقد حديث از جهت متن ، جعفر صادق فدكى ، قم :\r\nدانشگاه قم ، 1379 ش .\r\n14 . تلخيص مقباس الهداية ، على اكبر غفارى ، تهران : نشر صدوق ، 1369 ش .\r\n15 . جهود المحدّثين فى نقد متن الحديث النبوى الشريف ، محمّد طاهر الجوابى ، تونس ، مؤسسات ع . الكريم بن عبد اللَّه .\r\n16 . روش‌هاى فقه الحديثى شيخ طوسى در كتاب « استبصار » ، كمال صحرايى اردكانى ، تهران : دانشگاه تربيت مدرّس ، 1374 ش .\r\n17 . فقه الحديث و روش‌هاى نقد متن ، نهله غروى نائينى ، تهران : دفتر نشر آثار علمى دانشگاه تربيت مدرس ، 1379 ش .\r\n18 . كتاب من لا يحضره الفقيه ، محمّد بن على ابن بابويه القمى ( الشيخ الصدوق ) ، تحقيق : على اكبر الغفارى ، قم : مؤسسة النشر الإسلامى .\r\n19 . لسان العرب ، محمّد بن مكرّم المصرى الأنصارى ( ابن منظور ) ، تعليق : على شيرى ، بيروت : دار الاحياء التراث العربى ، 1408 ق .\r\n20 . مجمع البحرين ، فخر الدين الطريحى ، تحقيق : السيّد أحمد الحسينى ، تهران :\r\nمكتبة المرتضوية .\r\n21 . معانى الأخبار ، محمّد بن على ابن بابويه القمى ( الشيخ الصدوق ) ، تصحيح : على اكبر الغفارى ، قم : موسسة النشر الإسلامى ، 1361 ش .\r\n22 . معجم المقاييس اللغة ، أحمد ابن فارس ، مصر : شركة مكتبة مصطفى البابى و أولاده ، 1422 ق .\r\n23 . مفاتيح علوم الحديث و طرق تخريجه ، محمّد عثمان الخشت ، قاهره : مكتبة القرآن .\r\n24 . منهج النقد فى العلوم الحديث ، نور الدين عتر ، بيروت : دار الفكر ، 1418 ق .\r\n\r\n","description":"","footnote":"","page_name":" 206 ","page_number":214},
  {"content":"\r\n\r\n\r\nبررسى احاديث باب « حركت و انتقال » در « الكافى »\r\n« 1 » ناهيد ايزدى\r\n\r\nچكيده\r\nاين تحقيق ، بررسى احاديث باب « حركت و انتقال » در كتاب الكافى است كه متن و ترجمهء حديث ، از اصول الكافى ( از جلد اوّل باب توحيد ) گرفته شده و براى شرح آن به كتاب‌هاى الوافى ، مرآة العقول و المفيد فى معجم رجال الحديث ، مراجعه شده و از شرح بعضى از احاديث كه در كتاب الكافى آورده شده نيز استفاده شده است .\r\nدر ضمن ، به كتاب گزيدهء كافى از آقاى بهبودى مراجعه شد كه در آن كتاب ، بابى با عنوان « حركت و انتقال » ، وجود نداشت . در تحقيق موجود ، احاديث ، هم از نظر سند و هم از نظر متن ، بررسى شده‌اند كه در بررسى سند ، براى تشخيص نوع حديث از نظر صحيح ، حسن ، ضعيف و مجهول و . . . بودن ، به كتاب‌هاى جامع الرواة اردبيلى ، معجم الرجال آية اللَّه خويى و المفيد ، مراجعه شد و راويان ياد شده در احاديث ، از نظر ثقه و غير ثقه بودن ، مجهول و . . . بودن ، بررسى شده و از نظر متن هم بررسى شده است كه :\r\nاين احاديث ، چه ارتباطى با يكديگر دارند و آيا تعارضى بين احاديث وجود دارد يا خير ؟ و در ضمن ، ارتباط آن احاديث با قرآن هم بررسى شده است .\r\nكليدواژه‌ها : صفات الهى ، صفات سلبى ، حركت و انتقال ، تشبيه و تجسيم ، استواى بر عرش ، ابطال رؤيت .\r\n\r\n\r\n","description":"","footnote":"\r\n( 1 ) . بررسى احاديث باب حركت و انتقال در اصول كافى ، ناهيد ايزدى ، پايان‌نامهء كارشناسى ارشد ، استاد راهنما : مجيد معارف ، دانشكدهء اصول الدين تهران ، 1383 ( گزارش و تحليل مجيد معارف ) .\r\n","page_name":" 207 ","page_number":215},
  {"content":"\r\n\r\n\r\nمقدّمه\r\nكلينى رحمه الله يكى از باب‌هاى « كتاب التوحيد » را در اصول الكافى ، به احاديثى دربارهء حركت و انتقال اختصاص داده و در اين باب ، ده روايت نقل كرده است . عنوان اين باب ، عام و كلّى به نظر مىرسد ، تا جايى كه گمان مىرود دربارهء حركت آسمان‌ها يا زمين و يا انسان‌هاست ؟ امّا با بررسى روايات آن ، به دست مىآيد كه در بارهء حركت و انتقال خداوند عز و جل از جايى به جايى است و در توصيف بارى تعالى ، به چگونگى حضور او در ميان موجودات و معناى قرب و بُعد وى بويژه در ميان انسان‌ها پرداخته و به شبهات مربوط به آن ، پاسخ داده است .\r\nكلينى پس از بحث دربارهء فضل علم و مذمّت جهل ، در بحث توحيد ، رواياتى را با موضوعاتى بدين ترتيب آورده است : تبيين چگونگىِ عالم و بيان حدوث و شيئيت آن ، نفى مكان و نسبت از خداوند ، ابطال رؤيت و جسمانيت او ، بيان صفت ذات و حدوث اسما ، و بيان معانى اسماى الاهى و اشتقاقات آنها . روشن است كه بحث در توصيف خداوند ، نفى حركت و جابه جايى او ، داراى اهمّيت به سزايى است . به همين دليل ، نخستين روايتى كه كلينى در باب انتقال و حركت ذكر مىكند ، در پاسخ به شبههء گروهى است كه گمان مىكنند خداوند ، به آسمان دنيا نزول مىكند . در اين روايت ، امام كاظم عليه السلام توضيح مىدهد كه خداوند ، به آسمان دنيا نازل نمىشود و احتياجى هم به نزول ندارد . براى حضرت حق ، همان گونه كه نزديكى و دورى معنا ندارد ، نزول هم معنايى ندارد ؛ چون خداوند در همه جا حضور دارد . او به چيزى احتياج ندارد ؛ بلكه موجودات ، به او نيازمندند .\r\nروايات ديگر اين باب نيز در همين سياق ، بيانگر مسائلى ديگر دربارهء اوصاف سلبى خداوند هستند ؛ همانند اين كه خداوند ، وجود قائم بر ذات است و از اين رو ، احتياجى به مكان و حركت در اركان و جوارح ندارد . روايت سوم ، در پاسخ به شبهاتى\r\n\r\n","description":"","footnote":"","page_name":" 208 ","page_number":216},
  {"content":"\r\n\r\nدر بارهء حضور و غيبت خداوند است كه يكى از ملحدين معاصر امام صادق عليه السلام مطرح مىكرده است . آن حضرت توضيح مىدهد كه خداوند در برابر آفريده‌هاى خود ، شاهد است و براى او حضور و غيبت معنا ندارد . او از رگ گردن انسان ، به انسان نزديك‌تر است ، كلام آنان را مىشنود و اشخاص را مىبيند و به اسرار آنان آگاه است .\r\nروايت چهارم كه از امام هادى عليه السلام نقل شده ، دربارهء استواى خداوند بر عرش است و روايت پنجم ، در چگونگى شنيدن خداوند و حضور او در ميان مردم است تا جايى كه هر گاه نجوايى مىكنند ، اگر سه نفر باشند ، چهارمىِ آنان خداوند است و اگر چهار نفر باشند ، پنجمىِ آنان خداوند است . روايت ششم و هفتم و هشتم نيز ادامهء توضيحات روايت پنجم و در تفسير آيهء  « الرَّحْمنُ عَلَى الْعَرْشِ اسْتَوى »  است . روايت نهم و دهم ، در بارهء بخش ديگرى از مباحث ناظر به اين موضوع است .\r\nبنا بر اين ، روشن است كه كلينى ، اين روايات را براى تبيين صفات خداوند نقل كرده و با روشى آنها را چيده است كه معاصران ، معناى آنها را بفهمند و دچار تشبيه و تجسيم نشوند .\r\nروش اين تحقيق ، چنين است كه يكايك اين روايات ، نقل و ترجمه شود و سپس براى شرح و توضيح آن ، از مشهورترين شرح‌هاى اصول الكافى - يعنى مرآة العقول علّامه محمّد باقر مجلسى و توضيحات ملّا محسن فيض كاشانى در الوافى - استفاده شود ؛ گرچه شرح برخى از مطالب در الوافى يا مرآة العقول نيامده است . همچنين ، گاهى از توضيحاتى استفاده شده است كه محقّقانى مانند على اكبر غفارى ، در پاورقى الكافى آورده‌اند .\r\nكار ديگرى كه در اين تحقيق انجام گرفته ، بررسى اسناد اين روايات از حيث وثاقت و ضعف راويان است . در اين باره ، از مهم‌ترين كتاب‌هاى رجالى معاصر ، مانند معجم الرجال آية اللَّه خويى ، استفاده شده است . افزون بر اينها ، در پايان ، اين روايات ، بر قرآن عرضه شده‌اند و در يك ارزيابىِ اجمالى ، نشان داده شده است كه هر چند خبر\r\n\r\n","description":"","footnote":"","page_name":" 209 ","page_number":217},
  {"content":"\r\n\r\nواحد هستند و بايد ارزش سندىِ آنها بررسى شود ، امّا موافقت مضمونشان يا موافق با قرآن كريم است و يا دست كم ، مخالفتى با كتاب ندارد .\r\nاين تحقيق نشان مىدهد كه مىتوان با اين روش ، باب‌هاى ديگر الكافى را نيز شرح و تحليل كرد و نشان داد كه معارف نقل شده از اهل بيت عليهم السلام در شرح عقايد قرآنى ، چگونه در پيشگيرى از انحراف به سوى تشبيه و تجسيم تأثير گذاشته و مواليان اهل بيت عليهم السلام به بركت اين آموزه‌ها ، دچار مشكلات اعتقادىِ سلفيه و اصحاب حديث و گروه‌هايى چون مجسّمه و حشويه نشده‌اند .\r\nاكنون به ترتيب ، به نقل و بررسى روايات اين باب مىپردازيم و هر يك را پس از ترجمه ، شرح مىدهيم .\r\n\r\nحديث اوّل\r\nمحمّد بن أبى عبد اللَّه ، عَنْ محمّد بن اسماعيل البرمكىِّ ، عَنْ علىّ بن عبّاس الْخراذيِنّى ، عَن الحسنِ بْنِ راشد ، عَنْ يعقوبِ بْنِ جَعفرِ الجَعفرىِّ ، عَنْ أبى ابراهيمَ عليه السلام قال : ذُكِرَ عِنْدَهُ قَومٌ يَزْعَمُونَ أنَّ اللَّهَ تباركَ وتَعالى يَنْزِلُ الى السماء الدُنيا .\r\nفقالَ : « انَّ اللَّهَ لا يَنْزِلُ وَلا يَحْتاجُ الى انْ يَنْزِلَ ، انَّما مَنْظَرُهُ فِى الْقُرْبِ والْبُعْدِ سَواءٌ ، لَمْ يَبْعُدْ مِنْهُ قَريبٌ وَلَمْ يَقْرُبْ مِنْهُ بَعيدٌ وَلَمْ يَحْتَجْ الى شَىءٍ بَلْ يحْتاجُ اليهِ وَهُوَ ذُوالطّولِ ، لا الهَ الّا هُوَ العزيزُ الحكيمُ : امّا قُولُ الواصفين : \" انَّهُ يُنَزِّلُ تَباركَ وَ تَعالى \" ، فَانَّما يقول ذلكَ مَنْ يَنسِبُهُ الى نَقْصٍ أوْ زيادَةٍ . وَكُلُّ مُتحرّكٍ مُحتاجٌ الى مَنْ يُحَرِّكُهُ أوْ يَتَحرَّكُ به . فَمَنْ ظَنَّ باللَّه الظَنّونَ هَلَكَ ، فَاحْذَرُوا فى صِفاتِهِ مِنْ انْ يَقِفُوا لَهُ عَلى حَدٍّ تَحُدُّونَهُ بِنَقْصٍ أوْ زِيادةٍ أوْ تَحريكٍ أوْ تَحرُّكِ أوْ زَوالٍ أوْ اسْتِنْزالٍ أوْ نُهُوضٍ أوْ قُعُودٍ . فَانَّ اللَّهَ جَلَّ وعَزَّ عَنْ صِفَةِ الواصفينَ ونَعْتِ النّاعتينَ وَ تَوَهُّمِ المتوهّمينَ ،    « وَ تَوَكَّلْ عَلَى الْعَزِيزِ الرَّحِيمِ الَّذِي يَراكَ حِينَ تَقُومُ وَ تَقَلُّبَكَ فِي   \r\n\r\n","description":"","footnote":"","page_name":" 210 ","page_number":218},
  {"content":"\r\n\r\n   السَّاجِدِينَ »    » . « 1 »\r\nجعفرى مىگويد : در خدمت امام كاظم عليه السلام گفته شد : مردمى عقيده دارند كه خداى تبارك و تعالى ، به آسمان پايين فرود مىآيد .\r\nحضرت فرمود : « خدا فرود نمىيايد و نيازى به فرود آمدن ندارد .\r\nديدگاه او نسبت به نزديك و دور ، برابر است . هيچ نزديكى از او دور نشده و هيچ دورى به او نزديك نگشته است . او به چيزى نياز ندارد ؛ بلكه نياز همه ، به اوست . او عطا كننده است كه شايستهء پرستش ، كسى جز او نيست و عزيز و حكيم است . اما گفتهء وصف كنندگانى كه گويند :\r\n\" خداى تبارك و تعالى فرود مىآيد \" [ ، درست نيست 
  ] . اين سخن را كسى مىگويد كه خدا را به كاهش و فزونى نسبت مىدهد . به علاوه ، هر متحرّكى ، احتياج به محرّك يا وسيلهء حركت دارد . كسى كه اين گمان‌ها را به خدا مىبَرَد ، هلاك مىگردد . بپرهيزيد از اين كه راجع به صفات خدا ، در حدّ معيّنى بايستيد كه او را به كاهش يا فزونى ، تحريك يا تحرّك ، انتقال يا فرودآمدن ، يا برخاستن و نشستن ، محدود مىكند . خدا از توصيف واصفان و ستايشِ ستايندگان و توهّم متوهّمان ، والاتر و گرامىتر است . « بر خداى عزيز مهربانى توكّل نما كه تو را هنگام ايستادن و گشتنت را ميان سجده كنندگان ، مىبيند » » .\r\n\r\nشرح از « الوافى »\r\nنزول به آسمان دنيا ، اشاره دارد به اين سخن كه گروهى از محدّثان روايت كرده‌اند :\r\n« همانا خداوند در نصفهء آخر هر شب و در اوّل شب جمعه ، به آسمان دنيا نزول مىنمايد و ندا مىدهد كه : چه كسى دعاكننده است ؟ آيا استغفار كننده‌اى هست ؟ آيا درخواست‌كننده‌اى هست ؟ » .\r\n\r\n\r\n","description":"","footnote":"\r\n( 1 ) . الكافى ، ج 1 ، ص 125 .\r\n","page_name":" 211 ","page_number":219},
  {"content":"\r\n\r\nاين سخن در بعضى از روايات ، چنين تأويل شده است كه : خداوند فرشته‌اى را نازل مىكند تا آن را ندا دهد . چنان كه اين مطالب در « كتاب الصلاة » نيز آمده است . از جملهء تأويلات آن ، كه مناسب فهم خواص است ، تأويلى است كه استاد ما قدس سره آن را ذكر كرده است كه مراد از نزول خدا ، نزول مبادى رحمت و عنايت او و اسباب فيض او و كرمش به آسمان دنياست كه جايگاه تقدير امور و تقسيم ارزاق است ، و اين كه بعضى از اوقات خاص را بر بعضى ديگر ترجيح داده است ، به دليل شايستگىِ آن اوقات براى قبول فيض و رحمت و نزديكىِ استعداد آن در اوقات مخصوص است . نزول فاعل ، كنايه از نزديكىِ استعداد قابل است .\r\nعبارت « لم يبعد منه قريبٌ و لم يقرب منه بعيد » ، تأكيد براى نفى حركت و انتقال خداى سبحان است كه او از جايى به جايى منتقل نمىشود و نيز تحوّل از حالى به حالى ندارد و نسبت او به همه چيز ، هميشه نسبت واحدى است و تغيير و تبديلى نمىكند . نيز در فضل و قدرت و غنا و سعهء او ، نقص و زيادتى نيست ؛ زيرا كسى كه به مكانى نازل مىشود ، به ناچار ، نزولش بايد براى هدفى باشد كه به وسيلهء رسيدن به آن ، كامل مىشود ، و نياز به كامل شدن ، نقص است و به زياد شدن احتياج دارد . نيز كمال و زياد شدن ، نياز به كسى دارد كه او را حركت دهد ، چه حركت قسرى باشد و چه نفسانى ؛ چرا كه در حركت جبرى ، نياز به جبراست و حركت نفسانى هم نياز به انگيزه دارد و اگر حركت طبيعى باشد ، پس احتياج به طبيعتى دارد كه به وسيلهء آن ، به حركت در آيد .\r\nعبارت  « الَّذِي يَراكَ حِينَ تَقُومُ »  ، استشهاد است به بيان احاطهء علمىِ خداى سبحان بر اشياء و شهود بر آنها در همهء احوال . « 1 »\r\n\r\n\r\n","description":"","footnote":"\r\n( 1 ) . الوافى ، ج 1 ص 125 .\r\n","page_name":" 212 ","page_number":220},
  {"content":"\r\n\r\n\r\nشرح از « مرآة العقول »\r\nقول امام كاظم عليه السلام كه فرمود : « إنّما منظره » ، مصدر ميمى است به معناى نظر او و علم او و احاطهء او . يا به اين معناست كه هر آنچه او به آن مىنگرد ، در نزديك و دور بودن ، يكسان است . يا اين كه اطّلاع او از اشياى نزديك و دور ، تفاوتى ندارد ؛ چرا كه دور و نزديك بودن دربارهء موجودات داراى مكان ، به نسبت امثال خود آنهاست ، نه خداى سبحان كه مكانى ندارد ؛ چون اگر مكان داشت ، موجب نياز او به مكان مىشد ، در حالى كه او به چيزى احتياج ندارد و همه چيز به او احتياج دارد .\r\n« الطول » ، به معناى فضل و بخشش است .\r\nاين قول امام عليه السلام كه : « فإنّما يقول ذلك . . . » ، به معناى نزول مكانى است كه تنها در موجودى قابل تصوّر است كه داراى مكان باشد و هر متميّزى ، اندازه دارد و هر متقدّرى ، متّصف به نقص است نسبت به آنچه زيادتر از اوست ، يا اين كه فى نفسه ، قابليت زيادت و نقصان دارد كه منافات با وجوب ذاتى دارد ؛ زيرا مستلزم تجزيه و تقسيم است و اين دو ، لازمهء امكان هستند ، نه وجوب . همچنين ، هر متحرّكى ، احتياج به كسى دارد كه او را حركت دهد يا به وسيلهء او حركت كند . نيز متحرّك ، يا جسم است يا متعلّق به جسم ، و جسم متحرّك ، به ناچار ، نياز به محرّك دارد - براى اين‌كه جسميتش [ به تنهايى ، 
  ] حركت ندارد - و اگر متعلّق به جسم باشد ، به ناچار براى تحرّكش نياز به جسمى دارد كه او را حركت دهد . حالْ آن كه خداى سبحان ، منزّه است از احتياج به متحرّكى براى حركت ، و از مغيّرى براى تغيير ، و از تعلّق به جسمى كه به وسيلهء آن حركت كند .\r\nنيز احتمال دارد منظور از اوّلى ، حركت جبرى باشد و از دومى ، آنچه كه شامل حركت ارادى و طبيعى مىشود ؛ چون مراد از كسى كه به وسيلهء آن حركت كند ،\r\n\r\n","description":"","footnote":"","page_name":" 213 ","page_number":221},
  {"content":"\r\n\r\nمىتواند از طبيعت باشد و يا از نفس .\r\nاين سخن امام كاظم عليه السلام : « مِن أن يقفوا » ، از مادّهء « وقف ، يقف » است ؛ يعنى : اين‌كه بايستيد در توصيف او و صفت شمردن براى او ، بر حدّ معيّنى كه او را به نقص يا زيادى ، محدود كند . نيز ممكن است از « قفا ، يقفوا » باشد ؛ يعنى : بررسى كنيد در بحث از صفاتش ؛ بررسى بر حدّى كه او را به زيادى يا نقص محدود كند .\r\nعبارت « حين تقومُ » ، يا به معناى عبادت و تهجّد است و يا كارهاى خير و يا همهء كارها .\r\nعبارت  « وَ تَقَلُّبَكَ فِي السَّاجِدِينَ »  ، به معناى عبوديت و حركاتت در بين نمازگزاران است همراه با قيام و قعود و ركوع و سجود . « توكّل على . . . » ، يعنى : توكّل كن به او در همهء امورت ، در حالى كه شناخت دارى به اين كه او به همهء احوال تو در همهء اوقات ، آگاه است . و يا به اين معناست كه در توصيف صفاتش ، به او توكّل كن و در بارهء صفتش آنچه را بگو كه او خود را به آن وصف كرده است و در توصيفش ، به آنچه گمان و ظنّ خودت بر آن مىرود ، اعتماد نكن . « 1 »\r\n\r\nبررسى سند حديث\r\nدر مرآة العقول ، اين حديث ، ضعيف شمرده شده است . « 2 » دربارهء تك تك راويان اين حديث ، چنين گفته‌اند :\r\nمحمّد بن أبى عبد اللَّه : بعيد نيست كه او « محمّد بن جعفر بن محمّد بن عون الأسدى » باشد كه ثقه است ، و اگر « محمّد بن جعفر بن محمّد بن عون » باشد نيز ، ثقه است . « 3 »\r\nمحمّد بن اسماعيل برمكى : محمّد بن اسمعيل بن حمد بن بشير البرمكى ،\r\n\r\n\r\n","description":"","footnote":"\r\n( 1 ) . مرآة العقول ، ج 2 ، ص 64 و 65 .\r\n( 2 ) . همان جا .\r\n( 3 ) . جامع الرواة ، ج 2 ، ص 49 .\r\n","page_name":" 214 ","page_number":222},
  {"content":"\r\n\r\nمعروف به « صاحب الصومعه » كه دربارهء او اختلاف است ، از نظر نجاشى ، ثقهء راستْ كيش است ؛ ولى از نظر ابن غضائرى ، ضعيف است . محمّد بن على اردبيلى نيز قول نجاشى را ترجيح داده است . « 1 »\r\nعلى بن عبّاس خراذينى : يا « على بن عبّاس الجرازينى » ، ضعيف و غالى است . « 2 »\r\nحسن بن راشد : او همان حسن بن اسد است كه حروف كلمهء « راشد » به « اسد » نسخ شده است . « 3 » « حسن بن راشد طناوى » ضعيف است و از ضعفا نيز روايت كرده است . « 4 »\r\nيعقوب بن جعفر را كه همان يعقوب بن جعفر بن ابراهيم الجعفرى است ، ثقه دانسته‌اند . « 5 » با اين حال ، با توجّه به مجموع اوصاف راويان ، سند اين حديث ، ضعيف است .\r\n\r\nحديث دوم\r\nوعَنْه ، رَفَعَهُ عَنِ الحسنِ بن راشدٍ ، عَنْ يَعقوبَ بْنِ جَعْفَرٍ ، عَنْ أبي ابراهيمَ عليه السلام أنَّهُ قالَ : لا أقُولُ : إنَّهُ قائمٌ فازِيلُهُ عَنْ مَكانِهِ وَلا أَحُدُّهُ بِمَكانٍ يكون فيهِ وَلا أحُدُّهُ أنْ يَتَحَرَّكَ فى شَىءٍ مِن الأركانِ و الجَوارِحِ وَلا أَحُدُّهُ بِلَفْظِ شَقٍّ فمٍ وَ لكِنْ كَما قالَ [ اللَّه 
  ] تباركَ و تَعالى : كُنْ فَيكونُ بِمَشيّتهِ مِنْ غَيْرِ تَرَدُّدٍ فى نفسٍ ، صَمَداً فَرْداْ لمَ يَحْتَجْ إلى شَريكٍ يَذْكُرُ لَهُ مُلْكُهُ وَلا يَفْتَحُ لَهُ أبوابَ عِلْمِهِ » ؛ « 6 »\r\nامام كاظم عليه السلام فرمود : « اين كه مىگويم خدا قائم است ، به اين معنا نيست كه او\r\n\r\n\r\n","description":"","footnote":"\r\n( 1 ) . همان ، ج 2 ، ص 96 .\r\n( 2 ) . همان ، ج 1 ، ص 588 .\r\n( 3 ) . معجم الرجال ، ج 5 ، ص 274 .\r\n( 4 ) . همان ، ص 311 .\r\n( 5 ) . المفيد فى معجم الرجال الحديث ، ص 673 .\r\n( 6 ) . الكافى ، ج 1 ، ص 125 .\r\n","page_name":" 215 ","page_number":223},
  {"content":"\r\n\r\nرا از مكانش جدا سازم . و نيز او را به مكان معيّنى كه در آن باشد ، محدود نمىكنم و به حركت اعضا و جوارح ، محدود نمىسازم و به تلفّظ از شكاف دهان نيز محدود نمىسازم ؛ ولى چنان كه خداى تبارك و تعالى خود مىفرمايد ، [ او هر گاه بگويد : 
  ] باش ، وجود يابد بدون تردّد خاطر . او صمد است و يگانه ، به شريكى احتياج ندارد كه امور سلطنت او را يادش آورد و درهاى علمش را به رويش بگشايد » .\r\n\r\nشرح از « الوافى »\r\nامام كاظم عليه السلام در وصف خداوند ، مكانش را يا « محلّ استقرار او قبل از برخاستن » را يا « مطلق محلّ استقرار او » را خالى از او ندانست . پس همانا او چنان قائم است كه گويا هيچ استقرارى برايش نيست . هنگامى كه اين قول گفته مىشود ، توهّم ايجاد مىشود كه خداى عز و جل مكان ثابتى ندارد ؛ امّا امام عليه السلام با ادامهء قولش ، اين مطلب را به آن ملحق كرد كه : « او را محدود نمىسازم به مكانى كه در آن باشد و او را محدود نمىكنم به اين كه چيزى از اركان و جوارح او حركت كند » . منظور از « بشىءٍ » ، حركتى است كه به همه يا بعضى از اعضاى او باشد . لفظ « شقّ فم » نيز به معناى كلمه‌اى است كه در هنگام تكلّم و تلفّظ ، از شكاف دهان خارج مىشود . « من غير تردّد » يعنى : بدون تفكّر و رؤيت در نفس . « يذكر له ملكه » يعنى : هنگامى كه فراموش كرد به ياد او آورَد و براى او امور را تدبير كند و در فرمان‌روايىاش به او كمك كند . او در فرمان‌روايىاش شريكى ندارد و عبارت « ولا يفتح له » يعنى : به شريكى كه درهاى علم را به رويش بگشايد ، نياز ندارد .\r\n\r\nشرح از « مرآة العقول »\r\nاين قول امام كاظم عليه السلام كه : « فازيله عن مكانه » به اين معناست كه او را به قيام [ مكانى 
  ] متّصف نمىكنيم . اتّصاف همانند اجسام ، مستلزم زوالش از مكانش است ، مانند زوال اجسام از مكانى كه در آن جا مستقر هستند ؛ براى اين كه در قيام نسبت به مكان ،\r\n\r\n","description":"","footnote":"","page_name":" 216 ","page_number":224},
  {"content":"\r\n\r\nقسمتى از مكان ، نسبت قسمت ديگرى كه در آن ايستاده است ، خالى شمرده مىشود ، در حالى كه نسبت خدا به همهء مكان‌ها مساوى است . افزون بر اين ، ممكن است مراد از آن ، درجهء رفيعى باشد كه خداى سبحان از تقدّس و تنزّه و تجرّد دارد ، و نسبت دادن قيام به خداى متعال ، مستلزم جدايى او از تجرّد و تقدّس و تنزّه اوست .\r\nجملهء « فى شىءٍ من الأركان » ، به معناى اجزاى وطن و نواحى و جوانب و يا اركان خلقت است ، و جوارح ، يعنى اين كه خداى سبحان ، سرش يا چشمش يا دستش را حركت دهد . منظور از « بلفظ شقّ فم » ، لفظى است كه از دهان خارج مىشود . « 1 »\r\n\r\nبررسى سند\r\nدر كتاب مرآة العقول ، اين حديث ضعيف شمرده شده است . « 2 » اين حديث ، به دليل عبارت « رفعَهُ » در اوّل سند ، مرفوع است و افزون بر اين ، به دليل ضعف برخى رجال آن ، ضعيف هم هست .\r\nگذشت كه حسن بن راشد ، همان « حسن بن اسد » است « 3 » كه خود ، ضعيف است و از ضعفا نيز روايت كرده است . « 4 » البته يعقوب بن جعفر را ثقه دانسته‌اند . « 5 »\r\n\r\nحديث سوم\r\nوَ عَنْهُ عَنْ محمّد بن أبى عبداللَّه عَنْ محمّد بنِ إسْماعيلَ ، عن داوودَ بْنِ عَبْداللَّه عَنْ عَمْروبْنِ محمّدٍ ، عَنْ عيسى بن يُونُسَ ، قالَ : قالَ ابْنُ أبِى الْعَوْجاءِ لِأبى عبد اللَّه عليه السلام فى بَعْضِ ماكانَ يُحاوِرُهُ : ذَكَرْتَ اللَّه فأحَلْتَ عَلى غائبٍ . فقال أبو عبداللَّه : « وَيْلَكَ ،\r\n\r\n\r\n","description":"","footnote":"\r\n( 1 ) . مرآة العقول ، ج 2 ، ص 66 .\r\n( 2 ) . همان جا .\r\n( 3 ) . معجم الرجال ، ج 5 ، ص 274 .\r\n( 4 ) . همان ، ص 211 .\r\n( 5 ) . همان ، ج 21 ، ص 141 .\r\n","page_name":" 217 ","page_number":225},
  {"content":"\r\n\r\nكَيفَ يَكونُ غائباً مَنْ هُوَ مَعَ خَلْقِهِ شاهِدٌ ، وَإلَيْهِمْ أقْرَبُ مِنْ حَبْلِ الوَريدِ ، يَسْمَعُ كَلامَهُمْ وَيَرى أشْخاصَهُمْ وَيَعْلَمُ أسْرارَهُم » .\r\nفَقالَ ابْنُ أبِى العُوجآء : أهُوَ فى كُلِّ مَكانٍ ؟ ألَيْسَ إذا كانَ فى السمآءِ كَيْفَ يَكوُنُ فِى الْأرْضِ وَإذا كانَ فِى الأرضِ كيفَ تَكونُ فِى السّمآِء ؟ فقال أبو عبداللَّه عليه السلام : « إنّما وَصَفْتَ المَخلوقَ الَذّى إذا انتَقَلَ عَنْ مَكانٍ اشْتَغَلَ بِهِ مَكانٌ وَ خَلا مِنْهُ مَكانٌ فلا يَدْرى فِى المَكانِ الّذى صارَ اليهِ مايَحْدُثُ فِى المَكانِ الّذى كانَ فيهِ . فأَمّا اللَّهُ العظيمُ الشَّأنِ المَلِكُ الدّيّانُ فَلا يَخْلوُ مِنْهُ مَكانٌ وَلا يَشتَغِلُ بِهِ مَكانٌ وَلا يَكوُنُ إلى مَكانٍ أقْرَبَ مِنْهُ إلى مَكانٍ » ؛ « 1 »\r\nعيسى بن يونس مىگويد : ابن ابى العوجا در يكى از مباحثاتش با امام صادق عليه السلام ، به آن حضرت گفت : شما نام خدا را بردى و به ناپيدايى حواله دادى .\r\nحضرت فرمود : « واى برتو ! چگونه ناپيداست كسى كه نزد مخلوقش حاضر است ، از رگ گردن به ايشان نزديك‌تر است ، سخنشان را مىشنود و خودشان را مىبيند و رازشان را مىداند ؟ ! » .\r\nابن ابى العوجا گفت : مگر او در همه جا هست ؟ وقتى در آسمان است ، چگونه در زمين باشد و هنگامى كه در زمين است ، چگونه در آسمان باشد ؟ حضرت فرمود :\r\n« تو مخلوقى را توصيف كردى كه چون از مكانى برود ، جايى او را فرا مىگيرد و جايى ديگر از او خالى مىشود و در جايى كه هست ، از جايى كه بوده ، خبر ندارد كه در جايى كه قبلًا بود ، چه پيش آمد ؛ ولى خداوند عظيم الشأن كه سلطان جزابخش است ، هيچ جا از او خالى نيست و هيچ جا او را فرا نمىگيرد و به هيچ مكانى نزديك‌تر از مكان ديگر نيست » .\r\n\r\nشرح از « الوافى »\r\nمحمّد بن اسماعيل ، همان برمكى است و عمرو بن محمّد ، همان اسدى است كه هر\r\n\r\n\r\n","description":"","footnote":"\r\n( 1 ) . الكافى ، ج 1 ، ص 125 - 126 .\r\n","page_name":" 218 ","page_number":226},
  {"content":"\r\n\r\nدو ، از رجال امام موسى كاظم عليه السلام هستند . عيسى بن يونس نيز همان شاكرى كوفى است .\r\nكلمهء « أحلْتَ » از مادّهء « حواله » است . و « حبل الوريد » ، رگ گردن است . « 1 »\r\n\r\nشرح از « مرآة العقول »\r\nدر اين سخن امام صادق عليه السلام : « من حبل الوريد » ، شايد اشاره‌اى باشد به قرب علّى و تأثير و تدبير خداى سبحان ؛ زيرا رگ گردن ، عامل زندگى و حيات است و قطع شدن آن ، باعث مرگ و فنا مىشود ، و يا اين كه خداى متعال ، داخل زندگى شخص مىشود و از رگ گردن نيز نزديك‌تر است ؛ چون او خالق آن است و مسبّب و عامل ساير اسباب زندگى اوست . « 2 »\r\n\r\nبررسى سند\r\nدر مرآة العقول ، اين حديث مجهول شمرده شده است . « 3 » در عبارت « عَنْهُ » در اوّل حديث ، مشخص نشد كه ضمير « هُ » به چه كسى بر مىگردد ؛ به دليل اين كه نام اوّلين راوى ، در حديث قبل آمده است . گذشت كه محمّد بن ابى عبداللَّه نام دو نفر است كه هر دو ، ثقه‌اند ؛ « 4 » امّا محمّد بن اسماعيل ، همان « محمّد بن اسماعيل برمكى است كه دربارهء او اختلاف نظر است . از نظر نجاشى ، ثقهء راستْ كيش است و از نظر ابن غضائرى ، « ضعيف » است و محمّد بن على اردبيلى ، قول نجاشى را ترجيح داده است . « 5 »\r\n\r\n\r\n","description":"","footnote":"\r\n( 1 ) . الوافى ، ج 1 ، ص 69 .\r\n( 2 ) . مرآة العقول ، ج 2 ، ص 65 .\r\n( 3 ) . همان ، ص 69 .\r\n( 4 ) . جامع الرواة اردبيلى ، ج 2 ، ص 49 .\r\n( 5 ) . همان ، ص 68 .\r\n","page_name":" 219 ","page_number":227},
  {"content":"\r\n\r\nداوود بن عبداللَّه ، عمرو بن محمّد و عيسى بن يونس نيز مجهول هستند . « 1 » پس در مجموع ، راويان اين حديث ، مجهول‌اند و در نتيجه ، سند آن ضعيف است .\r\n\r\nحديث چهارم\r\nعلىُّ بنُ محمّدٍ ، عَنْ سهلٍ بن زياد ، عَن محمّد بن عيسى ، قال : كَتَبْتُ إلى أبى الحسنِ علىِّ بن محمّدٍ عليه السلام : جَعَلَنِىَ اللَّهُ فِداكَ يا سيِّدى ! قَدْ رُوِىَ لَنا : « أنَّ اللَّهَ فى موضعٍ دُونَ مَوْضِعٍ عَلَى الْعَرشِ اسْتوى وَ أنَّهُ يَنْزِلُ كُلَّ لَيْلَةٍ فِى النّصفِ الْأخيرِ مِنَ اللّيل إلى السّمآءِ الدُّنيا » . وَ رُوِىَ : « أنَّهُ يَنْزِلُ فى عَشِيَّةِ عَرَفَهُ ثُمَّ يَرْجِعُ إلى مَوْضِعِه » . فقالَ بَعْضُ مَوالِيكَ فى ذلكَ : إذا كانَ فى مَوضِعٍ دونَ مَوْضِعٍ ، فَقَدْ يُلاقيه الَهواءُ وَيَتَكَنَّفُ عَلَيْهِ والْهوآءُ جِسْمٌ رقيقٌ يَتَكَنَّفُ عَلى كُلِّ شىءِ بِقَدَرِهِ . فَكَيْفَ يَتَكَنَّفُ عَلَيْهِ جَلَّ ثَنآؤُهُ عَلى هذَا المِثالِ ؟\r\nفَوَقَّعَ عليه السلام : « عِلْمُ ذلكَ عِنْدَهُ وَ هُوَ المُقَدِّرُ لَهُ بما هُوَ أحْسَنُ تَقديراً ، وَاعْلَم أنَّهُ إذا كانَ فِى السّمآءِ الدّنيا فَهُوَ كَما هُوَ عَلَى العَرْشِ و الأشيآءُ كُلُّها لَهُ سَوآءٌ عِلْماً و قُدْرَةً و مُلْكاً و احاطَةً » .\r\nوَ عَنْهُ ، عَنْ محمّدٍ بْنِ جَعْفَرٍ الكوفِىِّ ، عَنْ محمّدِ بْنِ عيسى مِثْلَهُ . « 2 »\r\nمحمّد بن عيسى مىگويد : به امام هادى عليه السلام نوشتم : آقايم ! خدا مرا قربانت گردانَد . براى ما روايت كرده‌اند كه خدا در موضع معيّنى از عرش قرار دارد و نيمهء آخر هر شب ، به آسمان پايين فرود مىآيد . و باز روايت كرده‌اند كه در شب عرفه ، پايين مىآيد و سپس به جاى خود برمىگردد . يكى از دوستان شما در اين باره مىگويد : اگر خدا در موضع معيّنى باشد ، در ملاقات و مجاورت هوا قرار مىگيرد ؛ در صورتى كه هوا جسم رقيقى است كه به هر چيزى به اندازه خودش احاطه دارد . پس در اين صورت ، چگونه هوا به خدا احاطه دارد ؟\r\n\r\n\r\n","description":"","footnote":"\r\n( 1 ) . ر . ك : المفيد ، ص 216 و 449 .\r\n( 2 ) . الكافى ، ج 1 ، ص 126 .\r\n","page_name":" 220 ","page_number":228},
  {"content":"\r\n\r\nحضرت مرقوم فرمود : « اين را خدا خود مىداند و اوست كه آن را نيكو اندازه‌گيرى مىكند . بدان كه هنگامى كه در آسمان پايين باشد ، همچنان در عرش نيز هست و علم و قدرت و سلطنت و احاطهء او ، بر همه چيز ، يك‌سان است .\r\n\r\nشرح از « الكافى »\r\nدر اين حديث شريف ، امام هادى عليه السلام سؤال محمّد بن عيسى را از ظاهر فاسدش برگردانده و با متانت كاملى ، به طرز صحيح و معقول ، جواب او را داده است ؛ چرا كه سؤال كننده ، پايين آمدن و به اندازهء معيّنى در مجاورت هوا قرار گرفتن را مربوط به ذات خداوند متعال دانسته و او را جسم و صاحب مكان فرض كرده است ؛ ولى حضرت ، در مقام جواب ، آن را به نزول رحمت و اندازه‌گيرىِ خلقت برگردانيده و پاسخ داده است . يعنى سؤال ، دربارهء اندازه‌گيرى شدن خداست ؛ ولى جواب امام ، دربارهء اندازه گرفتن خدا . سپس حضرت ، توضيح بيشترى داده كه : مقصود از بودن خدا در عرش يا آسمان پايين ، بودن علم ، قدرت و تدبير اوست . گويا با رمزى دقيق و كنايه‌اى لطيف مىخواهد بفرمايد : براى شيعهء ما سزاوار نيست كه فكر جسميت خدا در مغز آيد و يا توهّم كند كه خدا پايين مىآيد و در مجاورت هوا قرار مىگيرد . « 1 »\r\n\r\nشرح از « مرآة العقول »\r\nقول امام عليه السلام : « علم ذلك عنده » ، به اين معناست كه علم كيفيت و نزولش ، نزد خداى سبحان است و شما شناختى از آن نداريد . سپس اشارهء مخفىاى كرده است به اين كه منظور از نزول آن ، مقدّر كردن او و نزول رحمت اوست . جملهء « وهو المقدّر له بما هو أحسن تقديراً » ، نزول ، به معناى تقدير كردن اوست . پس مىرساند كه آنچه علمش بر شما لازم است ، اين است كه بر خداوند ، احكام اجسام و چيزهاى محدود و [ اوصافى مانند 
  ] مجاور بودن و قرب مكانى ، جارى نمىشود ؛ بلكه حضور خداى سبحان ،\r\n\r\n\r\n","description":"","footnote":"\r\n( 1 ) . همان جا .\r\n","page_name":" 221 ","page_number":229},
  {"content":"\r\n\r\nحضور و شهود علمى است و احاطهء او ، به وسيلهء علم و قدرت و ملك است . « 1 » در كتاب الوافى ، شرح اين حديث نيامده است .\r\n\r\nبررسى سند\r\nاين حديث در كتاب مرآة العقول ، ضعيف و با سندى به ظاهر صحيح ، شمرده شده است . « 2 » راويان آن عبارت‌اند از :\r\nعلى بن محمّد : همان « على بن محمّد بن عبداللَّه بندار » ، است كه ثقه و از مشايخ كلينى است . « 3 » سهل بن زياد : ضعيف است و احمد بن محمّد بن عيسى ، او را متّهم به لغو و كذب كرده است . « 4 » محمّد بن عيسى : همان محمّد بن عيسى بن عبيد يقطينى است كه نجاشى ، او را ثقه دانسته است و آية اللَّه خويى در باره‌اش گفته است : « خود او ثقه است و اگر او را تضعيف كرده‌اند ، به دليل رواياتى است كه از يونس ، با سند منقطع ، گفته است . شيخ طوسى او را ضعيف شمرده است » . « 5 » پس اين حديث نيز با توجّه به راويان آن ، ضعيف است .\r\n\r\nحديث پنجم\r\nعنهُ ، عن عدّةٍ مِنْ اصْحابِنا عَنْ أحمدَ بْنِ مُحمدِ بْنِ خالدٍ ، عَنْ يعقُوبَ بْنِ يزيد ، عَنِ ابْنِ أبى عُمَيرِ ، عَنْ ابْنِ اذَينة عَنْ أبى عبداللَّه عليه السلام فى قولِهِ تعالى :  « ما يَكُونُ مِنْ \r\n\r\n\r\n","description":"","footnote":"\r\n( 1 ) . مرآة العقول ، ج 2 ، ص 66 .\r\n( 2 ) . همان جا .\r\n( 3 ) . معجم الرجال ، ج 12 ، ص 126 - 130 و ج 13 ، ص 162 .\r\n( 4 ) . جامع الرواة ، ج 1 ، ص 293 .\r\n( 5 ) . معجم الرجال ، ج 18 ، ص 119 - 123 .\r\n","page_name":" 222 ","page_number":230},
  {"content":"\r\n\r\n نَجْوى ثَلاثَةٍ إِلَّا هُوَ رابِعُهُمْ وَ لا خَمْسَةٍ إِلَّا هُوَ سادِسُهُمْ »  « 1 » ، فقالَ : « هُوَ واحِدٌ واحِدىُّ الذّاتِ ، بائنٌ مِنْ خَلْقِهِ و بِذاكَ وَصَفَ نَفْسَهُ « و هو بكل شىء محيط » بالإشرافِ والإحاطةِ والقُدْرَةِ  « لا يَعْزُبُ عَنْهُ مِثْقالُ ذَرَّةٍ فِي السَّماواتِ وَ لا فِي الْأَرْضِ وَ لا أَصْغَرُ مِنْ ذلِكَ وَ لا أَكْبَرُ »  بالإحاطةِ وَالعِلْمِ لا بالذّاتِ ، لِأنّ الاماكِنَ مَحْدُودةٌ تَحْوِيها حُدودٌ أرْبَعَةٌ ، فَاذا كانَ بالذّاتِ لَزِمَهَا الحَوايَةُ » . « 2 »\r\nامام صادق عليه السلام دربارهء آيهء « هيچ راز گفتنى ميان سه نفر نباشد ، جز اين كه خدا چهارمين آنهاست ، و نه ميان پنج نفر ، جز اين كه او ششمين آنهاست » ، فرمود :\r\n« او يكتاست و ذاتش يگانه و از خلقش جداست . او خود را اين گونه توصيف نموده است : كه [ « چيزى مانند او نيست 
  ] و او به همه چيز احاطه دارد » به طور زير نظر داشتن و فراگرفتن و توانايى . « چيزى هم‌وزن ذرّه و نه سبك‌تر و نه سنگين‌تر از آن ، نه در آسمان‌ها و نه در زمين ، از علم او پنهان نيست » از نظر احاطه و علم و نه از نظر ذات و حقيقت ؛ زيرا اماكن ، محدود به چهار حد هستند كه آنها را در برگرفته‌اند ، پس اگر [ احاطهء خداوند ، 
  ] از نظر ذات و حقيقت باشد ، لازمه‌اش در برگرفتن خواهد بود » .\r\n\r\nشرح از « الكافى »\r\nچون از اين آيهء شريف استفاده مىشود كه هر چند نفرى كه با يكديگر رازگويى و صحبت در گوشى كنند ، خدا نيز با آنها هست ، ممكن است كسى گمان كند كه خدا هم ، مانند يكى از آنها ، در كنار ايشان نشسته است . از اين رو ، امام صادق عليه السلام براى بيان حقيقت ، يكتايى و علم خداى متعال را توضيح مىدهد و تشريح مىفرمايد كه :\r\nاوّلًا ، يكتايىِ خداوند ، مانند يكتايىِ مخلوق نيست - چنان كه مثلًا مىگوييم : يك انسان ، يك قطره ، يك ذرّه ، يك روح يا يك عقل ؛ - زيرا تمام اينها و هر مخلوقى ، بدون\r\n\r\n\r\n","description":"","footnote":"\r\n( 1 ) . سورهء مجادلة ، آيهء 7 .\r\n( 2 ) . الكافى ، ج 1 ، ص 172 .\r\n","page_name":" 223 ","page_number":231},
  {"content":"\r\n\r\nاستثنا ، مركّب از ماهيت و وجود است ، ولى خداى متعال ، صرف وجود و وجود بسيط كاملى است كه هيچ گونه تركيبى در ذات او قابل تصوّر نيست . پس اگر مثلًا در يك زمان ، سه نفر در مشرق و پنج نفر در مغرب رازگويى كنند ، او با هر دو دسته هست .\r\nثانياً ، او يكتا وجودى است كه بر سراسر جهان و اجزايش احاطه دارد ؛ يعنى تمام مخلوقاتش را زير نظر دارد . او از همه چيز آگاه است - چه رازگويىهاى بندگانش باشد و چه غير آن - و بر همه ، قدرت دارد . احاطهء او بر سراسر جهان ، چنان نيست كه ذات او - نعوذ باللَّه - مانند فلكى بزرگ‌تر و وسيع‌تر از همهء جهان باشد و جهان را در بر گرفته باشد . « 1 »\r\n\r\nشرح از « الوافى »\r\nواژهء « نجوى » صيغهء جمع است به معناى نجوا كنندگان . ظاهر سخن خداى متعال كه فرمود : « چهارم آنهاست و . . . ششم آنهاست » ، اين توهّم را به وجود مىآورد كه خداى متعال نيز معدودى است همراه با خلقش كه در بين آنها واقع است و گويا او يكى از آنهاست ؛ با اين كه خداى سبحان ، مقدّس و منزّه از وحدت عددى است . بعد از آن ، تأويل آيه و معناى آن را بيان كرده‌اند . پس قول ايشان كه « [ خدا 
  ] يكتاست » ، به اين معناست كه دومىاى براى او نيست . پس صحيح است كه واحد بالذات به شمار آيد ؛ يعنى تركيبى در او نيست كه « ما به الإمتياز » آن ، غير از « مابه الإشتراك » باشد تا صحيح باشد كه با غير او به شمار آيد ، و چون خلقتى شبيه آنها نيست كه جايز باشد كه يكى از آنها باشد و خداى عز و جل اين چنين خودش را وصف كرده و فرموده است :  « لَيْسَ كَمِثْلِهِ شَيْءٌ »  و  « بِكُلِّ شَيْءٍ مُحِيطٌ »  . پنهان نيست و غايب نمىشود و نمىرود .\r\n\r\n\r\n","description":"","footnote":"\r\n( 1 ) . همان جا .\r\n","page_name":" 224 ","page_number":232},
  {"content":"\r\n\r\nعبارت « بالاحاطة و العلم » در سخن امام عليه السلام ، متعلّق به آيه و بيان آن است ؛ به اين معنا كه خداى عز و جل چهارمين است از هر سه نفرى كه نجوا كنند و ششمينِ هر پنج نفرى كه نجواكننده باشند ؛ با احاطه‌اى كه به آنها دارد و همراه آنهاست و با علمش به آنچه درِ گوشى مىگويند و با حضورش در رازهايشان و شاهد بودنش و نزد آنها بودن ، نه به اين معنا كه خدا يكى از آنهاست و در شمار آنهاست ؛ چرا كه اين معنا مستلزم حد و مكان و احاطه است .\r\nاين كه امام عليه السلام جملهء « بالإحاطة و العلم » را به آيهء  « بِكُلِّ شَيْءٍ مُحِيطٌ »  و يا به آيهء  « لا يَعْزُبُ عَنْهُ »  تعليق فرموده ، براى تأويل آيه و بيان آن است و براى حلّ اشكال و تطبيق جواب براى اين سؤال [ مقدّر 
  ] كه چه بسا گفته شود . خداى سبحان فرمود :  « لَقَدْ كَفَرَ الَّذِينَ قالُوا إِنَّ اللَّهَ ثالِثُ ثَلاثَةٍ » ،  پس چگونه مىتوان بين اين آيه و آيهء  « هُوَ رابِعُهُمْ وَ لا خَمْسَةٍ إِلَّا هُوَ سادِسُهُمْ »  وِفق داد ؟\r\nپاسخ آن ، چنين است كه اين دو آيه متفاوت‌اند ؛ چرا كه در آيهء اوّل ، سومين ( الثالث ) به سه نفر ( الثلثة ) اضافه شده ، ولى در آيهء دوم ، چهارمين ( الرابع ) به چهار نفر ( الأربعة ) اضافه نشده [ تا كفر باشد 
  ] ، بلكه به سه نفر اضافه شده است .\r\nآيهء اوّل ، صريح است در اين كه سومين ، از جنس سه نفر باشد و در شمار آنها باشد ، كه اين ، غير قابل قبول است ؛ ولى در آيهء دوم « رابع الثلثة ( چهارمينِ سه كس ) » لازم نيست كه از جنس آن سه باشد و در شمار آنها باشد ؛ بلكه جايز است كه بر آنها احاطه داشته باشد . « 1 »\r\n\r\nشرح از « مرآة العقول »\r\nاين سخن خداى متعال :  « ما يَكُونُ مِنْ نَجْوى ثَلاثَةٍ »  ، جايز است كه يك مضاف مقدّر\r\n\r\n\r\n","description":"","footnote":"\r\n( 1 ) . الوافى ، ج 1 ، ص 87 .\r\n","page_name":" 225 ","page_number":233},
  {"content":"\r\n\r\nداشته باشد و يا تأويل راز ، به رازگويان باشد و سه صفت براى آن قرار داده است ،  « إِلَّا هُوَ رابِعُهُمْ »  ، به اين معنا كه خداوند ، آنها را چهار قرار داده است ؛ از اين حيث كه همانا او مشاركت كرده با آنها در اطّلاع داشتن از آن راز ،  « وَ لا خَمْسَةٍ »  به معناى « نجوى خمسةٍ » و تخصيص دادن عدد به خصوص واقعه باشد ، يا اين‌كه خداوند يكتاست و يگانگى را دوست دارد و اين كه خداوند يگانه است ، يا براى اين كه در مشورت لازم است كه دو نفر باشند و يا مانند نزاع كننده و سومى در بين آن دو ، واسطه است .\r\nسپس بدان كه بودن در شمال و جنوب و در راست و چپ ، مشخّص نمىشود مگر به اعتبارِ به شمار آمدن در بين محدودها ، و بالا و زير هم خداست ، و اينها به خداوند ، احاطه ندارند ؛ چرا كه اماكن ، محدودند . پس اگر احاطهء آن ، بالذات باشد ، به اين كه داخل در مكان شود و جا بگيرد ، لازم است كه در مكانى كه جا گرفته ، احاطه شود و اگر منطبق با مكان باشد ، لازم است كه به آن مكان ، احاطه داشته باشد . « 1 »\r\n\r\nبررسى سند\r\nدر مرآة العقول ، اين حديث ، صحيح شمرده شده است ؛ « 2 » از آن جا كه در سلسلهء سند اين حديث ، آمده است : « عدّة مِن اصحابِنا ؛ گروهى از ياران ما » و هر جا كه احمد بن محمّد بن خالد از چنين گروهى روايت كرده ، اين عدّه ، عبارت‌اند از : على بن ابراهيم قمى ، محمّد بن عبد اللَّه بن اذينه ، احمد بن عبد اللَّه بن اميّه ، على بن حسن و على بن ابراهيم كه همگى ثقه‌اند . احمد بن محمّد بن خالد بن عبد الرحمان بن محمّد بن على برقى نيز خود ، ثقه است ؛ گرچه از ضعفا زياد روايت كرده و به احاديث مرسل نيز اعتماد كرده است . « 3 »\r\n\r\n\r\n","description":"","footnote":"\r\n( 1 ) . معجم الرجال ، ج 12 ، ص 212 .\r\n( 2 ) . مرآة العقول ، ج 2 ، ص 67 .\r\n( 3 ) . جامع الرواة ، ج 1 ، ص 63 .\r\n","page_name":" 226 ","page_number":234},
  {"content":"\r\n\r\nديگر رجال اين سند كه آنان نيز ثقه دانسته شده‌اند ، عبارت‌اند از : يعقوب بن يزيد ، « 1 » ابن ابى عمير كه همان محمّد بن ابى عمير است ، « 2 » و عمر بن اذينه . « 3 » پس با توجّه به راويان اين حديث ، سند آن صحيح است .\r\n\r\nحديث ششم\r\nعلىُّ بنُ محمّدٍ و محمّدُ بنُ الحسنِ ، عَنْ سهلِ بنِ زيادٍ ، عن الحسن بْنِ [ موسَى 
  ] الخشّاب ، عَنْ بَعْضِ رجالِه عَنْ أبى عبداللَّه عليه السلام : أنَّهُ سُئِلَ عَنْ قولِ اللَّه - عَزَّ و جَلَّ :  الرَّحْمنُ عَلَى الْعَرْشِ اسْتَوى » . \r\nفقالَ : « اسْتَوى عَلى كُلِّ شىءٍ ، فَلَيْسَ شَىْءٌ أقْرَبَ إلَيْهِ مِنْ شىءٍ » ؛ « 4 »\r\nاز امام صادق عليه السلام راجع به اين قول خداى تعالى پرسيده شد كه مىفرمايد : « رحمان بر عرش استوا دارد » .\r\nحضرت فرمود : « او بر همه چيز مسلّط است . چيزى به او نزديك‌تر از چيز ديگر نيست » .\r\n\r\nشرح از مرآة « العقول »\r\nبدان كه « استوا » بر معانى چندى اطلاق مىشود : اوّل : استقرار ؛ دوم : در نظر گرفتن چيزى و رفتن به طرف آن ؛ سوم : چيره شدن بر چيزى ؛ چهارم : اعتدال ؛ پنجم :\r\nمساوات در نسبت .\r\nهمانطور كه با دلايل عقلى و نقلى ثابت مىشود ، معناى اوّل در بارهء خداوند ، مهمل است . بعضى از مفسّران ، « استوا » در اين آيه را به معناى دوم گرفته‌اند ؛ يعنى\r\n\r\n\r\n","description":"","footnote":"\r\n( 1 ) . همان ، ج 2 ، ص 349 .\r\n( 2 ) . همان ، ص 50 .\r\n( 3 ) . معجم الرجال ، ج 14 ، ص 21 .\r\n( 4 ) . الكافى ، ج 1 ، ص 127 .\r\n","page_name":" 227 ","page_number":235},
  {"content":"\r\n\r\nخداوند به خلقش توجّه كرد . وقتى از ابو العبّاس احمد بن يحيى در بارهء اين آيه پرسيدند گفت : « استواء ، توجّه كردن به چيزى است » . فرّاء و زجّاج نيز نظرى همانند اين دارند ؛ ولى اكثر مفسّران ، معناى سوم را در نظر گرفته‌اند ؛ يعنى چيره شدن بر چيزى و مالك او شدن و تدبير كردن آن . زمخشرى در اين باره مىگويد :\r\nخداوند بر عرش استوا دارد و چون عرش ، سرير ملك و پادشاهى است ، [ چيرگى بر آن 
  ] حاصل نمىشود مگر با وجود پادشاهى و ملك . پس خداوند [ استوا بر 
  ] آن را كنايه از مُلك قرار داده است . پس اگر گفتند :\r\n« فلانى بر تخت ، استوا دارد » ، منظور ملك است - اگر چه بر تخت هم نشسته باشد - و اين كه حاصل شدن فرمان‌روايى را اين گونه بيان مىكنند ، به اين علّت است كه دلالت اين تعبير ، از اين كه گفته شود : « فلانى مَلِك است » و مانند آن . همچنين ، اين سخن كه « دست فلانى ، گشاده است » و يا « دست فلانى ، بسته است » ، به معناى اين است كه او جواد است يا بخيل است كه بين دو عبارت ، هيچ تفاوتى نيست .\r\nو امكان دارد كه منظور آيه ، معناى چهارم باشد ؛ به اين صورت كه كنايه از نفى ، هر نوع نقصى از خداى بلندمرتبه باشد . در اين صورت ، عبارت  « عَلَى الْعَرْشِ »  در اين آيه ، حال است كه توجيه آن ، خواهد آمد . امّا معناى پنجم ، همان معنايى است كه از ظاهر آنچه در اخبار بررسى شد ، به دست مىآيد .\r\nپس بدان كه « عرش » ، گاه بر جسم بزرگى اطلاق مىشود كه به ساير اجسام احاطه دارد و گاهى بر همهء مخلوقات اطلاق مىشود . همچنين بر علم هم اطلاق شده است ، همانطور كه در اخبار بسيارى ، اين معنا وارد شده است .\r\nدر اين صورت ، اشاره دارد به بيان نسبت خداى متعال [ با مخلوقات 
  ] به وسيلهء علم و احاطه . شايد هم مراد از عرش ، عرش عظمت و جلال و قدرت باشد ، همانطور كه در بعضى از اخبار ، عرش را اين گونه ، تفسير كرده‌اند .\r\nدر اين صورت ، معناى آيه اين است كه خداوند بر هر چيزى استيلا دارد ، در حالى كه در غايتِ عظمت است و بر عرش تقدّس و جلال ، قدرت دارد .\r\n\r\n","description":"","footnote":"","page_name":" 228 ","page_number":236},
  {"content":"\r\n\r\nنتيجه اين كه بالا رفتن قدر و ارزش او ، مانع نزديكىاش به حفظ و تربيت و احاطه نيست .\r\nلفظ  « اسْتَوى »  در اين آيه ، خبر است ، و  « عَلَى الْعَرْشِ »  حال ؛ گرچه احتمال دارد كه هر دو عبارت ، خبر باشند . البته در احتمال اوّل ، بعيد نيست كه « على العرش » متعلق به « استوى » باشد و در اين كلمهء « على » به معناى « الى » است . افزون بر اين ، احتمال تقدير « عرش » به « حمل العرش » نيز هست .\r\nچه بسا گفته شود كه ذكر « الرحمان » ، براى بيان رحمانيّت باشد كه موجب استوا در ايجاد و حفظ و تربيت و علم به همه است ، به خلاف رحيميّت كه عبارت است از افاضهء خاص فقط به مؤمنان ، و همچنين‌اند بسيارى از اسماى حُسنا كه اختصاص به گروهى خاص دارند .\r\nبعضى از وجوهى را كه ما ذكر كرديم ، شيخ صدوق نيز در كتاب العقائد ذكر كرده است ، چنان كه گفته است :\r\nاعتقاد ما در بارهء عرش ، همهء خلق است و عرش در وجه ديگرش ، همان علم است . نيز از امام صادق عليه السلام سؤالى شد در بارهء قول خداى عز و جل :  « الرَّحْمنُ عَلَى الْعَرْشِ اسْتَوى »  ، پس گفت : « استوا از هر چيزى ؛ پس چيزى به او نزديك‌تر از چيز ديگر نيست » .\r\nاين كه ما كلام را در اين مقام بسط داديم ، به اين دليل بود كه فهم اين اخبار ، براى اكثر افكار ، دشوار است . « 1 »\r\nلازم به يادآورى است كه در الوافى شرحى بر اين حديث ، نيامده است .\r\n\r\nبررسى سند\r\nدر مرآة العقول ، اين حديث ، ضعيف شمرده شده است . از رجال مذكور در سند ،\r\n\r\n\r\n","description":"","footnote":"\r\n( 1 ) . مرآة العقول ، ج 2 ، ص 69 - 70 .\r\n","page_name":" 229 ","page_number":237},
  {"content":"\r\n\r\n« على بن محمّد » ، نامى مشترك است « 1 » و پس از جستجو با توجّه به « الراوى » ، موردى در بارهء او پيدا نشد . بنا بر اين ، مجهول است ؛ امّا محمّد بن حسن فروخ الفخّار ، ثقه است . « 2 » سهل بن زياد ، ضعيف است و حتى احمد بن محمّد بن عيسى ، او را متّهم به غلوّ و كذب كرده است . « 3 » سرانجام ، به حسن بن موسى الخشّاب مىرسيم كه « مشهور » و « كثير العلم و الحديث » توصيف شده است . « 4 » نكتهء مهم دربارهء سند اين حديث ، اين است كه در آخر آن ، تعبير « بعض رجال » آمده كه منظور از آن مشخّص نيست . پس اين حديث ، هم مرسل است و هم ضعيف .\r\n\r\nحديث هفتم\r\nو بهذا الإسْنادِ ، عَنْ سَهْلِ ، عَنِ الحَسَنِ بْنِ مَحبوبٍ ، عَنْ محمّد بن ماردٍ أنَّ أبا عبد اللَّه عليه السلام سُئلَ عَنْ قولِ اللَّه - عَزَّ و جَلَّ - :  « الرَّحْمنُ عَلَى الْعَرْشِ اسْتَوى » . \r\nفَقالَ : « اسْتَوى مِنْ كُلِّ شَىءٍ فَلَيْسَ شَىءٌ أقْرَبُ إليهِ مِنْ شَىء » ؛ « 5 »\r\nو باز در بارهء معناى همين آيه ، از امام صادق عليه السلام نقل شده كه فرمود :\r\n« [ خداوند رحمان ، 
  ] نسبت به همه چيز ، برابر است . پس چيزى به او نزديك‌تر از چيز ديگر نيست » .\r\n\r\nبررسى سند\r\nدر مرآة العقول و الوافى ، شرحى بر اين حديث ذكر نشده است ؛ ولى در بررسى سند اين حديث در مرآة العقول ، سند آن ، صحيح شمرده شده است . « 6 » اين در حالى است كه سهل\r\n\r\n\r\n","description":"","footnote":"\r\n( 1 ) . معجم الرجال ، ج 12 ، ص 153 .\r\n( 2 ) . همان ، ج 16 ، ص 263 .\r\n( 3 ) . جامع الرواة ، ج 1 ، ص 393 .\r\n( 4 ) . همان ، ج 1 ، ص 227 .\r\n( 5 ) . الكافى ، ج 1 ، ص 128 .\r\n( 6 ) . مرآة العقول ، ج 2 ، ص 70 .\r\n","page_name":" 230 ","page_number":238},
  {"content":"\r\n\r\nبن زياد ، ضعيف است . « 1 » البته حسن بن محبوب ، ثقه است و محمّد بن مارد التميمى نيز ثقه و « عين » توصيف شده است . « 2 » در ابتداى سند ، « بهذا الاسناد » آمده است ؛ يعنى على بن محمّد ، مجهول است و محمّد بن حسن ، ثقه است . پس در مجموع ، سند اين حديث ، ضعيف است .\r\n\r\nحديث هشتم\r\nوَ عَنْهُ ، عَنْ محمّد بن يحيى ، عن محمّد بن الحَسنِ ، عَنْ صفوانَ بنِ يحيى ، عَنْ عَبْدِ الرّحمنِ بْنِ الحجّاج قالَ : سَألْتُ أبا عَبْدِ اللَّه عليه السلام عَنْ قولِ اللَّه تعالى :  « الرَّحْمنُ عَلَى الْعَرْشِ اسْتَوى »  . فقالَ : « استَوى فى كُلِّ شَىءٍ فَلَيْسَ شَىءٌ أقْرَبُ إليهِ مِنْ شَىءٍ ، لَمْ يَبْعَدْ مِنْهُ بَعيدٌ ولَمْ يَقْرُبْ مِنْهُ قريبٌ ، اسْتوى فى كُلِّ شَىءٍ » ؛ « 3 »\r\nابن حجاج مىگويد : از امام صادق عليه السلام راجع به قول خداى تعالى : « رحمان بر عرش استوا دارد » پرسيدم .\r\nفرمود : « او در همه چيز استوا دارد . چيزى به او نزديك‌تر از چيز ديگر نيست . هيچ دورى ، از او دور نيست و هيچ نزديكى ، به او نزديك نيست . او نسبت به همه چيز ، برابر است » .\r\nدر مرآة العقول و الوافى ، شرحى بر اين حديث ، ذكر نشده است .\r\n\r\nبررسى سند\r\nرجال مذكور در سند اين حديث ، همگى ثقه هستند . اين رجال عبارت‌اند از : محمّد بن يحيى - كه كلينى اين روايت را از او نقل مىكند - ؛ « 4 » محمّد بن حسين ابن\r\n\r\n\r\n","description":"","footnote":"\r\n( 1 ) . جامع الرواة ، ج 1 ، ص 393 .\r\n( 2 ) . همان ، ص 221 و ج 2 ، ص 186 .\r\n( 3 ) . الكافى ، ج 1 ، ص 128 .\r\n( 4 ) . جامع الرواة ، ج 2 ، ص 213 .\r\n","page_name":" 231 ","page_number":239},
  {"content":"\r\n\r\nابى خطاب ؛ « 1 » صفوان بن يحيى جبلى ؛ « 2 » عبد الرحمان الحجّاج جبلىّ . « 3 » احتمالًا ضمير « عَنْهُ » به شيخ كلينى برمىگردد ؛ چرا كه محمّد بن يحيى ، از مشايخ كلينى است . بنا بر اين ، سند اين حديث ، صحيح است .\r\n\r\nحديث نهم\r\nوعَنْهُ ، عن محمّد بن يحيى ، عَنْ أحمد بن محمّد بنِ عيسى ، عن الحسين بن سعيد ، عَنِ النّصْرِ بن سُوَيّدٍ ، عَنْ عاصِمِ بْنِ حُمَيْدٍ ، عَنْ أبى بصيرٍ عَنْ أبى عبداللَّه عليه السلام قالَ :\r\n« مَنْ زَعَمَ أنَّ اللَّهَ مِنْ شَىْءٍأوْ فى شَىْءٍ أوْ على شَىْءٍ فَقَدْ كَفَرَ » .\r\nقُلْتُ : فَسِّرْلى . قال : « أَعْنى بِالْحَوايَةِ مِنَ الشَّىْءِ لَهُ أوْ بِامْساكٍ لَهُ أوْ مِنْ شَىْءٍ سَبَقَهُ » . وَفى روايةٍ اخْرى : « مَنْ زَعَمَ أنَّ اللَّهَ مِنْ شَىْءٍ فَقَدْ جعله مُحْدَثاً ، وَمَنْ زَعَمَ أنَّهُ فى شَىْءٍ فَقَدْ جَعَلَهُ مَحْصُوراً ، وَمَنْ زَعَمَ أنَّهُ عَلى شَىْءٍ فَقَدْ جَعَلَهُ مَحْمُولًا » ؛ « 4 »\r\nابوبصير مىگويد : امام صادق عليه السلام فرمود : « هر كس معتقد شود كه خدا از چيزى است يا در چيزى است ، كافر است » .\r\nعرض كردم : برايم توضيح دهيد . فرمود : « مقصودم اين است كه چيزى او را فرا گيرد يا او را نگه دارد ، يا چيزى بر او پيشى گيرد » .\r\nو در روايت ديگرى آمده است : « هر كس گمان كند كه خدا از چيزى است ، او را پديده قرار داده و هر كه گمان كند كه او در چيزى است ، او را در حصار قرار داده و هر كه گمان كند كه او بر چيزى است ، او را قابل حمل قرار داده است » .\r\n\r\nشرح از « الكافى »\r\nكلمهء « استوى » ، مشتق از مادّهء « سوى » به معناى برابرى و اعتدال و يك نسبت داشتن\r\n\r\n\r\n","description":"","footnote":"\r\n( 1 ) . معجم الرجال ، ج 6 ، ص 308 - 309 .\r\n( 2 ) . جامع الرواة ، ج 1 ، ص 413 .\r\n( 3 ) . همان ، ج 6 ، ص 447 .\r\n( 4 ) . الكافى ، ج 1 ، ص 128 .\r\n","page_name":" 232 ","page_number":240},
  {"content":"\r\n\r\nاست . مساوات و تساوى و تسويه هم از همين مادّه مشتق شده‌اند ؛ ولى چون به حرف « على » متعدّى شود ، مانند اين آيهء شريف ، متضمّن معناى غلبه و استيلا و تسلّط مىگردد . از اين جهت ، بيشتر مفسّران ، آيه را به معناى غلبه و استيلا گرفته‌اند و گفته‌اند : چون كلمهء « عرش » به معناى احاطهء علمى و ايجادىِ خدا بر تمام جهان آفرينش است ، پس استيلاى خدا بر عرش نيز به معناى تسلّط او بر تمام جهان آفرينش است . با اين حال ، امام صادق عليه السلام در اين سه حديث ، استوى را به معناى اصلىِ آن - كه برابرى و اعتدال است - تفسير فرموده است ؛ يعنى : علم و قدرت خدا نسبت به همه چيزِ جهان ، برابر است ، يا مهر و لطف او نسبت به همه ، يك‌سان است و اين معنا با كلمهء « رحمان » ، مناسب‌تر است .\r\nالبته اين دو تفسير ، با يكديگر منافات ندارند ؛ زيرا آيات قرآن ، به قالبى ريخته شده‌اند كه گاهى ، متحمّل هشتاد معنا هم مىشوند و اين از معجزات قرآن كريم است .\r\nكلمهء « استوى » ، گاهى نيز با حرف « الى » متعدّى مىشود كه در آن جا به معناى قصد و توجّه است ، چنان كه در قرآن كريم ،  « ثُمَّ اسْتَوى إِلَى السَّماءِ »  به اين معنا آمده است .\r\n\r\nشرح از « مرآة العقول »\r\nولى در مرآة العقول آمده كه اين سخن امام كه فرمود : « بالحواية من الشىء له » ، تفسير عبارت « فى شىء » است و جملهء « أو بإمساك له » نيز تفسير « على شىءٍ » است و جملهء « أو من شىءٍ سبقه » ، تفسير « من شىءٍ » .\r\nدر الوافى ، شرحى بر اين حديث ، موجود نيست .\r\n\r\nبررسى سند\r\nاين حديث ، به نظر مجلسى در مرآة العقول ، صحيح و آخر آن ، مرسل شمرده شده است . در بارهء رجال اين حديث مىخوانيم :\r\n\r\n","description":"","footnote":"","page_name":" 233 ","page_number":241},
  {"content":"\r\n\r\nمحمّد بن يحيى : به شرط اين كه اوّلين نفر باشد ، همان محمّد بن يحيى عطار است كه « ثقه » شمرده شده ؛ ولى از نظر آية اللَّه خويى ، محمّد بن يحيى همان محمّد بن يحيى اشعرى است كه البته او نيز ثقه است . « 1 »\r\nاحمد بن محمّد بن عيسى : همان احمد بن محمّد بن عيسى اشعرى است كه رئيس حوزهء قم در عصر خويش بوده و نجاشى او را توثيق كرده است . « 2 »\r\nحسين بن سعيد : در بارهء او در كتاب‌هاى رجالى ، اين اوصاف آمده است :\r\n« ثقه » « عين » « جليل القدر » . « 3 »\r\nهمچنين ، در بارهء نضر بن سويد ، « 4 » عاصم بن حميد المناظ الكوفىّ ، « 5 » ابو بصير عبداللَّه بن محمّد الأسدى الكوفى نيز وصف ثقه ، به كار رفته است . « 6 »\r\n\r\nحديث دهم\r\nعلىّ بن إبراهيمَ ، عَنْ أبيه ، عَنِ ابْنِ أبى عُمَيْرٍ ، عَنْ هِشامِ بنِ الحَكَم قالَ : قالَ أبو شاكِرٍ الدَّيَصانِىُّ : إنَّ فى القرآنِ آيَةٌ هِىَ قَوْلُنا . قُلْتُ : ما هِى ؟ فَقالَ :  « وَ هُوَ الَّذِي فِي السَّماءِ إِلهٌ وَ فِي الْأَرْضِ إِلهٌ »  . فَلَمْ أدْرِ بِما اجيبُهُ فحججت فخبّرت أبا عَبْدِ اللَّه عليه السلام .\r\nفقال : « هذا كَلامُ زِنْديقٍ خَبيثٍ . إذا رَجَعْتَ إليه ، فَقُلْ لَهُ : مااسْمُكَ بِالكُوفةِ ؟ فَانَّهُ يقولُ : فُلانٌ . فَقُلْ لَهُ : مَا اسمُكَ بِالبَصْرَةِ ؟ فَإنَّهُ يقولُ : فُلانٌ . فَقُل : كذلكَ اللَّهُ رَبُّنا فِى السّمآءِ إلهٌ وَ فِى الأرْضِ إلهٌ وَفِى الْبِحارِ إلهٌ وَفِى القِفار إلهٌ وَفى كُلِّ مَكانٍ إلهٌ » .\r\nقالَ : فَقَدِمْتُ فَأتَيْتُ أبا شاكِرٍ فَأخْبَرْتُهُ ، فَقال : هذهِ نُقِلَتْ مِنَ الحِجازِ ؛ « 7 »\r\n\r\n\r\n","description":"","footnote":"\r\n( 1 ) . ر . ك : جامع الرواة ، ج 2 ، ص 213 ؛ معجم الرجال ، ج 19 ، ص 33 .\r\n( 2 ) . معجم الرجال ، ج 2 ، ص 404 .\r\n( 3 ) . جامع الرواة ، ج 1 ، ص 241 .\r\n( 4 ) . ر . ك : همان ، ج 2 ، ص 292 .\r\n( 5 ) . ر . ك : همان ، ج 1 ، ص 425 .\r\n( 6 ) . ر . ك : همان ، ج 1 ، ص 503 .\r\n( 7 ) . الكافى ، ج 1 ، ص 128 .\r\n","page_name":" 234 ","page_number":242},
  {"content":"\r\n\r\nهشام بن حكم مىگويد : ابو شاكر ديصانى گفت : آيه‌اى در قرآن است كه گفتهء ما را مىرساند . گفتم : كدام آيه ؟ گفت : آيهء « اوست كه در آسمان ، معبود و در زمين معبود است » .\r\nمن نفهميدم كه چگونه جوابش را بگويم و مغلوب شدم . پس چون به حج رفتم ، به امام صادق عليه السلام گزارش دادم . حضرت فرمود : « اين ، سخن زنديقى خبيث است . چون به سويش بازگشتى ، به او بگو : اسم تو در كوفه چيست ؟\r\nاو مىگويد : فلان . پس بگو : اسم تو در بصره چيست ؟ او مىگويد : همان فلان . پس بگو : همچنين است خداى پروردگار ما ، كه در آسمان ، معبود است و در زمين ، معبود است و در درياها معبود است و در بيابان‌ها معبود است و در همه جا معبود است » .\r\nمن باز گشتم و نزد ابو شاكر آمدم و سخن امام را به او باز گفتم ، او گفت : اين جواب ، از حجاز آمده است .\r\n\r\nشرح از « الوافى »\r\nبه گفتهء امام صادق عليه السلام ، اين كه در آسمان ، إله و معبودى است و در زمين نيز معبودى است ، به اين معناست كه خداى متعال ، به ظرفى تعلّق ندارد . اين ، واضح‌ترين و نزديك‌ترين معنا به فهم انسان است و منظور ، آن است كه همان خدايى كه در آسمان است ، در زمين نيز هست و جايى و مكانى ندارد ؛ بلكه در همه جا هست .\r\n\r\nشرح از « مرآة العقول »\r\nمرحوم مجلسى در تفسير اين حديث مىنويسد :\r\nشايد اين ديصانى ، قائل به دو خدا بوده است : نور كه ملك او آسمان است ، و ظلمت كه ملك او زمين است . اوّل آيه ، موافق مذهب اوست و جملهء  « وَ فِي الْأَرْضِ إِلهٌ »  را جملهء تامّهء معطوف به مجموع جملهء سابق قرار داده ،\r\n\r\n","description":"","footnote":"","page_name":" 235 ","page_number":243},
  {"content":"\r\n\r\nيا به اين معنا كه در زمين ، إله ديگرى نيز هست . [ به هر حال ، 
  ] از بعضى از اخبار ، آشكار مىشود كه ديصانى ، از دهريّون بوده است . پس ممكن است كه استدلالش بر اساس چيزى بوده باشد كه از ظاهر آيه ، توهّم مىشود و موافق افكار دهريون است كه هستى از مبدأ طبيعى پديد آمده و در نتيجه ، خداوند موجودى است كه در اجرام آسمانى و اجسام زمينى با هم ، حاصل شده است . امام عليه السلام نيز بر اين اساس چنين جواب دادند كه منظور آيه ، اين است كه خداى متعال ناميده شده به اين اسم در زمين و آسمان است ، و اين كه ظرف ، متعلّق به خداست يا در بر دارندهء معناى آن است ، مانند اين كه مىگوييم : فلانى ، قاضى در كشور است . « 1 »\r\n\r\nبررسى سند\r\nدر مرآة العقول ، اين حديث حسن شمرده شده است ؛ امّا رجال مذكور در سند آن ، همگى متّصف به ثقه شده‌اند . اين رجال ، عبارت‌اند از : على بن ابراهيم ، « 2 » پدرش ابراهيم بن هاشم « 3 » ، ابن أبى عمير ( محمّد بن أبى عمير ) « 4 » و هشام ابن حكم . « 5 » بر اين اساس بايد گفت كه سند اين حديث ، با توجّه به راويان آن ، صحيح است .\r\n\r\nجمع‌بندى و نتيجه‌گيرى\r\n\r\n1 . بررسى متن در عرضهء مضمون بر قرآن\r\nحديث اوّل اين باب ، در بارهء نزول خداوند به آسمان ، سؤالى شده است و امام كاظم عليه السلام در اين باره جواب فرموده است . مطالب موجود در اين حديث ، تضادّى با آيات قرآن ندارد .\r\n\r\n\r\n","description":"","footnote":"\r\n( 1 ) . مرآة العقول ، ج 2 ، ص 71 - 72 .\r\n( 2 ) . معجم الرجال ، ج 12 ، ص 212 .\r\n( 3 ) . همان ، ج 1 ، ص 212 .\r\n( 4 ) . جامع الرواة ، ج 2 ، ص 50 .\r\n( 5 ) . همان ، ص 213 .\r\n","page_name":" 236 ","page_number":244},
  {"content":"\r\n\r\nدر حديث دوم ، امام كاظم عليه السلام در بارهء بعضى از صفات خداوند - از جمله ، قائم بودن و صمد بودن - توضيح فرموده است . اين حديث هم ، تعارضى با قرآن ندارد .\r\nحديث سوم ، شامل قسمتى از مباحثات ابن ابى العوجا با امام صادق عليه السلام در بارهء غايب بودن خداوند است كه اين نيز موافق آيات قرآن است .\r\nحديث چهارم ، شامل سؤالى است از امام هادى عليه السلام در بارهء ماهيت عرش و نزول خداوند از عرش ، و پاسخ ايشان كه تعارضى با قرآن ندارد .\r\nحديث پنجم ، سؤالى است كه از امام صادق عليه السلام در بارهء آيهء  « ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ »  شده است . پاسخ‌ها و توضيحاتى كه از قول ايشان ، در اين حديث آمده ، تعارضى با قرآن ندارند .\r\nاحاديث ششم ، هفتم و هشتم ، شامل پاسخ‌هاى امام صادق عليه السلام به سؤالاتى در بارهء تفسير و توضيح آيهء  « الرَّحْمنُ عَلَى الْعَرْشِ اسْتَوى »  است . اين جواب‌ها مكمّل هم هستند و تضادّى با هم و با آيات قرآن ندارند .\r\nموضوع حديث نهم ، سؤالى است از امام صادق عليه السلام در بارهء اين اعتقاد كه خداوند با چيزى است يا در چيزى است ، و اين كه به چه معناست و چه حكمى دارد ؟ جواب منقول از ايشان ، تعارضى با قرآن ندارد . حديث دهم ، سؤالى است كه از امام صادق عليه السلام در بارهء آيه شريفهء  « وَ هُوَ الَّذِي فِي السَّماءِ إِلهٌ وَ فِي الْأَرْضِ إِلهٌ »  پرسيده شده است .\r\nجواب مطرح شده در اين حديث نيز تضادّى با قرآن ندارد .\r\nدر مجموع ، احاديث ذكر شده در اين باب ، تعارضى با يكديگر ندارند و حتى بعضى از آنها مكمّل يكديگرند . همهء اين احاديث ، با يكديگر و با آيات قرآن ، موافق ارزيابى مىشوند .\r\n\r\n2 . سير و محتواى روايات\r\nبا توجّه به آنچه در بارهء آغاز باب بررسى شد ، هر چند نخستين روايت باب ، مربوط به\r\n\r\n","description":"","footnote":"","page_name":" 237 ","page_number":245},
  {"content":"\r\n\r\nحركت و انتقال و چگونگى وجود حق تعالى همراه با بندگان و سريان او در موجودات است ، امّا روايات باب ، در تفسير و تبيين آيات شريف در بارهء استواى عرش الهى و توضيحاتى در مفهوم آيهء شريف  « الرَّحْمنُ عَلَى الْعَرْشِ اسْتَوى »  « 1 » و چگونگى شنيدن او و حضور او در ميان مردم و قابل رؤيت نبودن اوست و اين گونه نيست كه روايات باب ، اختصاص به حركت و انتقال داشته باشد . از سوى ديگر ، اين روايات در تبيين صفات الهى ، بر اساس آن چيزى است كه در قرآن آمده و شرحى روان و قابل فهم است براى مخاطبان ، و ناظر به پرسش‌ها و شبهات برخى از معاصران معصوم است .\r\nبه لحاظ زمانى و تاريخى ، مطالب ارائه شده در فاصلهء تاريخى 150 سالهء ميان‌دورهء امام صادق عليه السلام تا زمان امام هادى عليه السلام است و نشان مىدهد كه دغدغهء آن عصر در حوزهء مسائل اعتقادى ، چه بوده و چه شبهات و سؤالاتى از اهل بيت عليهم السلام مىشده است .\r\n\r\n\r\n","description":"","footnote":"\r\n( 1 ) . سورهء طه ، آيهء 5 .\r\n","page_name":" 238 ","page_number":246},
  {"content":"\r\n\r\n\r\nمنابع و مآخذ\r\n1 . الكافى ، محمّد بن يعقوب الكلينى ، تصحيح و تعليق : على اكبر الغفارى . بيروت :\r\nدار صعب و دار التعارف ، 1401 ق .\r\n2 . مرآة العقول ، محمّد باقر المجلسى ، تحقيق : السيّد هاشم الرسولى المحلّاتى ، تهران :\r\nدار الكتب الاسلامية ، 1384 ق .\r\n3 . الوافى ، محمّد محسن بن شاه مرتضى ( الفيض الكاشانى ) ، اصفهان : مكتبة أميرالمؤمنين عليه السلام ، 1412 ق .\r\n4 . معجم رجال الحديث و تفصيل طبقات الرواة ، السيّد ابو القاسم الخوئى ، قم : مركز نشر الثقافة الإسلامية ، 1413 ق / 1992 م .\r\n5 . جامع الرواة و ازاحة الاشتباهات عن الطرق و الأسناد ، محمّد بن على الأردبيلى الغروى ، تهران : انتشارات جهان .\r\n6 . المفيد فى معجم رجال الحديث ، محمّد الجوهرى ، نرم‌افزار كتاب‌خانهء اهل بيت عليهم السلام ، قم : مركز پژوهشى المصطفى .\r\n\r\n","description":"","footnote":"","page_name":" 239 ","page_number":247},
  {"content":"\r\n . \r\n","description":"","footnote":"","page_name":" 240 ","page_number":248},
  {"content":"\r\n\r\n\r\nبررسى خوف و رجا در « قرآن » ، « نهج البلاغة » و « الكافى » « 1 »\r\nسيّده زهرا جورابچى\r\n\r\nچكيده\r\nپژوهشى است دربارهء مبانى نظرى و راه‌كارهاى مسئلهء « خوف و رجا » با استفاده از متون دينى شيعه با محوريت قرآن ، نهج البلاغة و كتاب الكافى .\r\nاين رساله ، در پنج فصل و 142 صفحه ، تهيه و تنظيم شده است . نويسنده ، معتقد است كه تاكنون ، تحقيقى در حد پايان‌نامه در اين موضوع ، نگارش نيافته است ، هر چند در كتب اخلاقى و تفسيرى ، به صورت پراكنده ، مطالبى بيان شده است .\r\nنگارنده ، پس از طرح كلّيات بحث ، مانند : تبيين موضوع ، هدف ، روش ، سابقه و ضرورت ، منابع و اركان تحقيق ، در ادامه ، نخست به بررسى ماهيت « خوف » پرداخته و براى تبيين آن ، به بررسى واژهء خوف ، انواع و مراتب و درجات و ثمرات خوف پرداخته است . سپس به بررسى « رجا » پرداخته و ريشه‌شناسى لغوى و اصطلاحى آن و نيز حقيقت شرايط تحقّق و ادلّه‌اى را كه سبب تقويت رجا مىشوند ، اشاره نموده است . در فصل بعدى ، اين سؤال را مطرح كرده كه در سير و سلوك ، آيا خوفْ بهتر است يا رجا ؟\r\nدر پاسخ نيز با استفاده از كتاب‌هاى اخلاقى و روايى ، ديدگاه‌هايى را مطرح نموده و در نهايت ، نتايجى كه از تحقيق خود به دست آورده ، برشمرده است .\r\nدر اين مقاله ، با ارائهء گزارشى از كليات اين رساله ، به شرح فصول و مباحث مهم دربارهء\r\n\r\n\r\n","description":"","footnote":"\r\n( 1 ) . « بررسى خوف و رجا در قرآن ، نهج البلاغة و الكافى » سيّده زهرا جورابچى ، پايان‌نامهء كارشناسى ارشد ، گرايش : علوم قرآن و حديث ، استاد راهنما : دكتر على اصغر باستانى ، استاد مشاور : دكتر محمّد غفرانى ، دانشگاه آزاد اسلامى - واحد تهران شمال ، زمستان 1383 ( گزارش و تحليل : على نجفى نژاد ) .\r\n","page_name":" 241 ","page_number":249},
  {"content":"\r\n\r\nخوف و رجا و با تكيه بر روايات الكافى پرداخته شده و ويژگىهاى رساله برشمرده شده است . در نهايت ، در قالب جمع‌بندى و پيشنهاد ، نكاتى را يادآور شده‌ايم .\r\nكليدواژه‌ها : خوف ، رجا ، الكافى ، فضائل اخلاقى .\r\n\r\nمقدمه\r\nخوف و رجا ، دو صفت از صفات محموده‌اى هستند كه فضيلت آنها ، بسته به آن است كه انسان را به طاعت و عبادت خداوند وادارند و از گناهان و قصوراتْ باز دارند و اين دو صفت ، در اشخاص متفاوت است ؛ يعنى گاه براى فردى ، خوف و تقويت آن ، كارسازتر است و براى فردى ديگر ، رجا و اميدوارى و براى فرد سومى ، توازن بين اين دو لازم است . پس اجمالًا اين دو صفت براى حركت تكاملى و سعادت انسان ، بسيار ضرورى است . خوف ، مانع غرور است و رجا ، درمان‌كنندهء يأس . اگر اين دو صفت ، به صورت صحيح در وجود انسان‌ها نهادينه شوند ، ديگر در جامعه ، خبرى از ظلم ، ستم ، فساد ، جنايت ، آدم‌كشى ، تجاوز به حقوق ديگران و . . . نيست و به همين خاطر است كه در متون دينى ما مسلمانان ، بر اين دو مسئله و توازن ميان آنها تأكيد فراوان شده است .\r\nآنچه در ادامه مىآيد ، گزارش و تحليلى است كه عنوان پايان‌نامه‌اى گرفته كه براى رسيدن به همين هدف ، نگارش يافته و توانسته است تا ابعاد و زواياى اين مسئله را روشن كند و از آن جا كه اين رساله ، مشتمل بر بررسى موضوع در قرآن ، نهج البلاغة و الكافى است ، و در پى برجسته كردن موضوع بر محوريت الكافى كلينى است ، سعى شده است كه اين برجستگى ، به خوبى نشان داده شود .\r\nلازم به يادآورى است كه اين رساله ، از پنج فصل تشكيل يافته است . در فصل اوّل ، پس از چكيده و مقدمه ، به كلّيات موضوع ، در تبيين و توضيح عنوان رساله ، هدف ، روش تحقيق ، پيشينه و ضرورت تحقيق و منابع آن پرداخته است . در فصل\r\n\r\n","description":"","footnote":"","page_name":" 242 ","page_number":250},
  {"content":"\r\n\r\nدوم ، به تبيين معناى خوف ، انواع و عناصر خوف و تماس ميان خوف و مشيت و درجات و مراتب آن بحث كرده است و نكاتى را در ثمرات و اوصاف خائفان ، آورده است .\r\nدر فصل سوم ، موضوع رجا را به لحاظ مفهوم و مصداق بررسى كرده و به نمونه‌اى از آيات و روايات در تبيين و توصيف آن اشاره كرده است . فصل چهارم ، دربارهء جمع خوف و رجا و دلالت و ضرورت جمع ميان آن دو است . در فصل پنجم ، به نتيجه‌گيرى از مجموع آيات و روايات پرداخته است .\r\nاهميت برجسته كردن روايات الكافى ، به اين دليل است كه الكافى ، يكى از كتاب‌هاى چهارگانهء حديثى شيعه است كه در بيان نكات اخلاقى ، مادر و محور مسائل اخلاقى است و مىتوان چنين گفت كه روايات ديگرى كه در بيان خوف و رجا در كتاب‌هاى ديگر حديثى آمده‌اند ، همگى در تفسير و توضيح بيشتر اين موضوع‌اند .\r\n\r\nفصل اوّل : كليات\r\nنويسنده ، در فصل آغازين تحقيق خود ، برخى از مطالبى كه ذكر آنها بايسته و ضرورى بوده و به مثابهء مقدّمهء ورود به تحقيق خود بوده ، آورده است كه ما ، در مقدّمهء اين نوشتار ، به برخى از آنها ( مانند : تبيين موضوع و هدف تحقيق و ضرورت آن ) اشاره‌اى كرديم . نكته‌اى كه باقى مانْد ، منابع تحقيق است كه ايشان از قرآن و تفاسير آن ( عمدتاً فارسى ) ، فرهنگ‌نامه‌هاى قرآنى و لغت ، كتب روايى ( مانند الكافى ، بحار الأنوار ، نهج البلاغة ) ، شروح و ترجمه‌هاى فارسى آن و در نهايت ، كتب اخلاقى شيعه ، استفاده نموده است .\r\nاز آن جا كه خوف و رجا ، دو صفت درونى و عامل حركت انسان در انجام دادن واجبات و احكام الهى و ترك معاصىاند و در مجموع ، موجب تقرّب بنده به معبود\r\n\r\n","description":"","footnote":"","page_name":" 243 ","page_number":251},
  {"content":"\r\n\r\nمىگردند و تعادل و تحفّظ بر اين صفات ، انسان را به خويشتندارى و تعادل در رفتار و موضعگيرى وادار مىسازند و در كنترل رفتارهاى اخلاقى ( مانند : غرور ، تكبّر و بسيارى از صفات زشت ) تأثير گذارند ، تبيين و توضيح و ذكر پيامدهاى آن ، اهميت چندانى پيدا مىكند .\r\n\r\nفصل دوم : خوف\r\n\r\nالف . خوف در اصطلاح و لغت\r\nنويسندهء محترم در ذيل اين عنوان ، از كتاب‌هاى لغت و اخلاق و قرآنى ، سه صفحه نقل قول نموده ، بدون اين كه تحليل كند و يا نظر خود را اعلام دارد ؛ امّا آنچه دربارهء معناى لغوى خوف مىتوان نتيجه گرفت ، اين است كه خوف ، به معناى ترس و وحشت است . « 1 » در اصطلاح علم اخلاق نيز دردمندى قلب و سوختن آن به سبب انتظار واقع شدن امرى كه به وقوع آن ، شكّ و ترديد است ، خوف مىگويند . « 2 » از منظر قرآنى ، خوف ، انتظار وقوع امر كريه و بد است ، با توجّه به نشانه‌هاى آشكارى كه از روى علم يا ظنْ حاصل شده‌اند . « 3 » نكته‌اى كه از اين دو تعريف مىتوان به دست آورد ، اين است كه انسان ، با توجّه به قراين و شواهد موجود ، انتظار وقوع امر ناپسندى را دارد . پس خوف ، يك حالت انفعال نفسانىِ ناشى از ترس از وقوع امرى بد است .\r\n\r\nواژه‌هاى مترادف با خوف\r\nحال كه مفهوم لغوى و اصطلاحى خوف روشن شد ، به بيان تفاوت‌هاى اين واژه با\r\n\r\n\r\n","description":"","footnote":"\r\n( 1 ) . معجم مقاييس اللغة ، ج 1 ، ذيل مادهء خوف .\r\n( 2 ) . جامع السعادات ، ج 1 ، ص 245 .\r\n( 3 ) . مفردات الفاظ القرآن ، ذيل مادهء خوف .\r\n","page_name":" 244 ","page_number":252},
  {"content":"\r\n\r\nبرخى واژه‌هاى مترادف ( در ظاهر ) ، مانند جُبن ، خشيت ، رهبت ، شفقت و وجل اشاره مىشود .\r\n1 . تفاوت خوف با جُبن : جُبنْ ، ضعف و ناتوانى قلب انسان است از آنچه كه بايد قدرت بر آن داشته باشد ؛ امّا اين ضعف ، در خوفْ راه ندارد . « 1 » 2 . تفاوت با خشيت : خشيت ، نوعى خوف همراه با تعظيم و بزرگداشت و علم است ، به همين سبب ، خداوند فرمود :\r\n « إِنَّما يَخْشَى اللَّهَ مِنْ عِبادِهِ الْعُلَماءُ »  « 2 » . « 3 »\r\n3 . تفاوت با رهبت : دارندهء رهبت ، به جهت انتظار عقوبت ، دائماً مىگريزد ، به خلاف خائف . « 4 » 4 . تفاوت با شفقت : شفقت ، ترس آميخته با محبّت است و مشفق ، كسى است كه نسبت به مشفق عليه ، محبّت و علاقه دارد و از آثار سوء عملش نسبت به او مىترسد .\r\nدر اين باره ، خداوند مىفرمايد :\r\n « إِنَّا كُنَّا قَبْلُ فِي أَهْلِنا مُشْفِقِينَ »  « 5 » . « 6 »\r\n5 . تفاوت با وَجَل : وَجَل ، مرتبهء اوّل ايمان است كه همراه با تأثّر قلب و تكان خوردن دل در هنگام ذكر خداوند ، حاصل مىشود :\r\n « إِنَّمَا الْمُؤْمِنُونَ الَّذِينَ إِذا ذُكِرَ اللَّهُ وَجِلَتْ قُلُوبُهُمْ »  . « 7 »\r\n\r\n\r\n","description":"","footnote":"\r\n( 1 ) . جامع السعادات ، ج 1 ، ص 245 .\r\n( 2 ) . سورهء فاطر ، آيهء 28 .\r\n( 3 ) . مجمع البحرين ، ذيل مادهء خوف .\r\n( 4 ) . سورهء كهف ، آيهء 49 .\r\n( 5 ) . فروق اللغات ، ص 119 .\r\n( 6 ) . مفردات الفاظ القرآن ، ذيل مادهء شفق .\r\n( 7 ) . سورهء انفال ، آيهء 2 .\r\n","page_name":" 245 ","page_number":253},
  {"content":"\r\n\r\n\r\nب . انواع خوف\r\nپس از بيان مفهوم خوف و تفاوت‌هاى آن با واژه‌هاى مترادف ، انواع خوف ، ويژگىها و راه تقويت يا درمان آنها بيان شده كه به اختصار ، ذكر مىشود . در مرتبهء اوّل ، خوف ، به دو دستهء ممدوح و مذموم تقسيم مىشود .\r\n\r\n1 . خوف ممدوح\r\nخوف ممدوح ، همان خوف از عظمت خدا و از گناه خود است كه مخالف امن از مكر خداست و راه تقويت آن ، مراقب بودن بر اعمال و نگه داشتن اين حالت است . اين نوع خوف ( كه نويسنده ، آن را در بخش چهارم همين فصل ذكر نموده و جا داشت همين جا بياورد ) ، از فضايل اخلاقىاى است كه اقسامى دارد به شرح زير :\r\nيك . خوف از عظمت و جلال كبريايى خداوند ( / خشيت ) كه خود دو مرتبه دارد : خوف از عذاب خدا كه مرتبهء پايين خوف است و خوف از خودِ خدا كه درجهء عالى خوف است و مخصوص انبيا و اوليا و اوصياست .\r\nدو . خوف شخص ، از گناهانى كه كرده و تقصيراتى كه از او سر زده است و نسبت به جزاى آن نگران است .\r\nسه . خوف از اين دو باهم .\r\n\r\n2 . خوف مذموم\r\nامّا خوف مذموم ، خود بر چهار دسته تقسيم مىشود :\r\nيك . خوف از امر قطعى الوقوع كه دفع آن ، در توان بشر نيست . منشأ اين خوف ، جهل و نادانى است و درمان آن ، سپردن خود به قضا و قدر الهى است .\r\nدو . خوف از امرى احتمالى الوقوع و واقع شدن يا نشدن اين امر كه در دست\r\n\r\n","description":"","footnote":"","page_name":" 246 ","page_number":254},
  {"content":"\r\n\r\nشخص نيست ( مانند اوّلى ) ، با اين تفاوت كه اين نوع ، احتمال دارد كه واقع نشود .\r\nسه . خوف از امرى كه علّت آن در دست انسان است ، امّا هنوز آن علّت ، يافت نشده و مىترسد كه مبادا مرتكب عملى شود كه عاقبت آن ، بد است . راه درمان اين خوف ، مراقب بودن بر اعمال خود است و اين كه هر كارى را كه مىخواهد انجام بدهد ، پيامدهاى آن را بسنجد .\r\nچهار . خوف از چيزهاى بدون علّت ، مانند جن و ميّت . منشأ اين خوف ، غلبهء قوّهء ترس و قصور عقل و فهم است و درمان آن ، شناخت كامل و نيز مبتلا نمودن ، درگير كردن و افكندن خود در اين گونه موارد است .\r\n\r\nج . خوف ، از چه عناصرى تشكيل مىشود\r\nدر اين بخش ، ابتدا كلامى از كتاب الأخلاق مرحوم شبّر ، در اين باره نقل شده كه خوف از سه عنصر : علم ، حال و عمل حاصل مىشود و در توضيح اين عناصر ، فقط مورد اوّل ، تبيين شده و در ادامه ، دوباره به همان بحث سابق ( تفاوت خوف با اصطلاحات مترادف چيست ) ، بازگشته است .\r\nيكى از عناصر تشكيل‌دهندهء خوف ، علم است . خوف در انسان ، گاه به سبب شناخت خدا و صفات او حاصل مىشود ، گاه به سبب شناخت از نفس خود كه چه معاصى و كوتاهىهايى در حق خدا انجام داده و گاه نيز به دليل شناخت عيوب نفس و احساس حضور در پيشگاه جلال پروردگار . پس كسى كه خود و خداى خود را بهتر شناخته باشد ، بيشتر از خدا مىترسد . لذا آنچه از زندگى پيامبران و ائمّه عليهم السلام برمىآيد ، اين است كه خوف آنان از خدا ، از همهء مردم بيشتر بوده است . پس خوف از خداوند ، مولود معرفت است و هر كسى كه معرفت بيشتر داشته باشد ، نگرانى بيشترى خواهد داشت .\r\n\r\nد . درجات و مراتب خوف ممدوح\r\nمطالب اين بخش ، از لحاظ منطقى ، زيرمجموعهء بخش دوم است ، به همين دليل ، همان جا - كه انواع خوف را آورده - توضيح كامل را مىآوريم .\r\n\r\n","description":"","footnote":"","page_name":" 247 ","page_number":255},
  {"content":"\r\n\r\n\r\nه . خوف به اندازهء علم و معرفت\r\nگفتيم كه خوف ممدوح ، برخاسته از معرفت انسان ، به عواقب امور و آينده‌نگرى است . نويسنده در اين بخش ، نقل قول‌هايى از كتب اخلاق و تفسير آورده و همان نتيجه‌اى را كه در بخش دوم گرفته ، اين جا نيز تكرار كرده است : « خوف از خدا ، مولود معرفت و شناخت اوست » . منتها در اين بخش ، به صورت مفصّل‌ترى ، اين بحث را مطرح نموده است ( البته جا داشت كه اينها را در ادامهء همان بخش دوم مىآورد ) و ما با ذكر حديث از الكافى و يك حديث از نهج البلاغة ، اهمّيت موضوع و ارتباط با معرفت را نشان مىدهيم .\r\nامام صادق عليه السلام بنابر نقل كلينى مىفرمايد :\r\nمن عرف اللَّه خاف اللَّه و من خلف اللَّه سَخَتْ نفسه عن الدنيا ؛ « 1 »\r\nهر كس خدا را بشناسد ، از او مىترسد و كسى كه از خدا بترسد ، نفْسش در رها كردن دنيا سخاوتمند مىشود .\r\nنيز آن حضرت مىفرمايد :\r\nمن خاف اللَّه خاف منه كلّ شىء و من لم يخف اللَّه أخافه اللَّه من كل شىء ؛ « 2 »\r\nهركس از خدا بترسد ، همه چيز از او مىترسد و هركس از خدا نترسد ، خدا او را از همه چيز مىترساند .\r\nدر اطراف عرش ، فرشتگانى هستند كه « مخلخلان » ناميده مىشوند . از چشمان آنها تا روز قيامت ، چون جويبار ، اشكْ جارى است و از خوف خدا ، مانند شاخه‌هايى كه باد ، آنها را متمايل كرده باشد ، خم شده‌اند . خداوند متعال به آنها مىفرمايد :\r\nفرشتگان من ، چه چيز شما را مىترساند ؟ آنها در پاسخ مىگويند :\r\n\r\n\r\n","description":"","footnote":"\r\n( 1 ) . الكافى ، ج 2 ، ص 68 .\r\n( 2 ) . همان جا .\r\n","page_name":" 248 ","page_number":256},
  {"content":"\r\n\r\nآفريدگارا ! اگر مردم روى زمين ، از عزّت و عظمت تو چنان كه ما آگاهيم ، آگاه باشند ، هيچ خوردنى و آشاميدنىاى براى آنها گوارا نخواهد بود و در بستر ، آرام نمىگيرند و سر به صحرا مىگذارند . « 1 »\r\nدر مورد رابطهء معرفت با خوف ، از پيامبر صلى الله عليه و آله روايت شده است كه مىفرمايد :\r\nرأس الحكمة مخافة اللَّه ؛ « 2 » سرآغاز حكمت ، ترس از خداست .\r\n\r\nو . خائفان\r\nدر اين بخش ، تمركز نويسنده روى آيات قرآن ، دربارهء مقام و جايگاه خائف بوده و پس از بيان آيات ، به ديدگاه مفسّران دربارهء تفسير اين آيه ، اشاره نموده است . برخى از اين آيات عبارت‌اند از :\r\n  « وَ أَمَّا مَنْ خافَ مَقامَ رَبِّهِ وَ نَهَى النَّفْسَ عَنِ الْهَوى * فَإِنَّ الْجَنَّةَ هِيَ الْمَأْوى »   « 3 »\r\nاين آيه ، نشان از جايگاه و عظمت خائف از خداست . در آيهء ديگر خداوند مىفرمايد :\r\n « مَنْ خَشِيَ الرَّحْمنَ بِالْغَيْبِ وَ جاءَ بِقَلْبٍ مُنِيبٍ . . .   لَهُمْ ما يَشاؤُنَ فِيها وَ لَدَيْنا مَزِيدٌ »  . « 4 »\r\nمنظور از خشيت به غيب ، ترس از خداست ، در حالى كه آن عذاب را به چشم خود نديده‌اند . « 5 » در آيهء ديگر مىفرمايد :\r\n\r\n\r\n","description":"","footnote":"\r\n( 1 ) . شرح نهج البلاغة ، ج 1 ، ص 348 .\r\n( 2 ) . كتاب من لا يحضره الفقيه ، ج 4 ، ص 272 .\r\n( 3 ) . سورهء نازعات ، آيهء 40 .\r\n( 4 ) . سورهء قاف ، آيهء 33 - 35 .\r\n( 5 ) . الميزان ، ج 12 ، ص 561 .\r\n","page_name":" 249 ","page_number":257},
  {"content":"\r\n\r\n « الَّذِينَ يُبَلِّغُونَ رِسالاتِ اللَّهِ وَ يَخْشَوْنَهُ وَ لا يَخْشَوْنَ أَحَداً إِلَّا اللَّهَ »  . « 1 »\r\nاين آيه ، در مقام توصيف انبيا برآمده است . آنان در اين پهنهء هستى ، به جلال و جمالى كه برتر از تصوّر و قياس آفريدگان است ، پىبرده‌اند و ناچيزىِ خويش و همهء موجودات را كنار خدا درك كرده‌اند و دلى سرشار از خشيت و انكسار دارند .\r\nپس خوف از خداوند - كه مبدأ قهّار جهان است - ، روحى عارفِ كامل مىخواهد و قلبى راسخ در عبادت و تقوا . از امام صادق عليه السلام روايت شده كه مىفرمايد :\r\nإنّ حُبّ الشرف والذكر لايكونان فى قلب الخائف الراهب ؛ « 2 »\r\nهمانا حبّ آبرو و نام‌آورى ، در قلب خائفِ ترسان است .\r\n\r\nز . مؤمن ، بين دو خوف است\r\nدر اين بخش ، نويسنده ، فقط به نقل دو روايت از الكافى ، دربارهء خوف مؤمنْ اكتفا كرده و معلوم نشده كه جايگاه اين بخش در فصل چيست و از نقل اين دو روايت - كه مضمون آنها نيز مانند هم هستند - چه نتيجه‌اى مىخواهد بگيرد . روايت اوّل ، از امام صادق عليه السلام نقل شده كه فرمود :\r\nالمؤمن بين مخافتين ، ذَنبٌ قَد مَضى لايُدرى ما صَنَع اللَّه و بينه و عمر قد بقى ، لايدرى ما يكتسب فيه من المهالك ، فهو لايصبح إلّاخائفاً و لايُصلحه إلّا الخوف ؛ « 3 »\r\nمؤمن ، بين دو ترس قرار دارد : اوّل ، گناهى كه گذشته و نمىداند خدا دربارهء آن ، چه كرده ، و دوم ، عمرى كه مانده و نمىداند در آن ، چه مهالكى كسب مىكند . پس او شبى را به صبح نمىآورد ، مگر به خوف ، و جز خوف ، چيزى او را اصلاح نمىكند .\r\n\r\n\r\n","description":"","footnote":"\r\n( 1 ) . سورهء احزاب ، آيهء 39 .\r\n( 2 ) . الكافى ، ج 2 ، ص 69 .\r\n( 3 ) . همان ، ص 71 .\r\n","page_name":" 250 ","page_number":258},
  {"content":"\r\n\r\nامّا در حقيقت ، اين دو خوف ، خوف از گذشته و خوف از آينده‌اند و نكته‌اى كه از روايت دوم استفاده مىشود ، ترسيم و توضيح و نتيجه گيرى از خوف است ؛ زيرا در ذيل روايت ، آمده است كه بندهء مؤمن ، بايد از خود براى خود و از دنيا براى آخرت خود ، كسب كند و در جوانىاش ، از سالخوردگى و در زندگىاش ، پيش از مرگ سود ببرد و نگذارد كه عمر او تلف شود .\r\n\r\nح . گريه از خوف خدا\r\nاز بخش‌هايى كه نويسندهء محترم ، فقط به نقل قول‌هاى بدون تحليل بسنده كرده ، همين بخش « گريه از خوف خدا » است . ايشان در ذيل اين عنوان ، مىخواسته اهميت و نقش انسان سازى گريه از خوف خدا را تبيين نمايد ، به همين منظور ، در ابتدا ، آيهء 109 سورهء اسراء را آورده :  « وَ يَخِرُّونَ لِلْأَذْقانِ يَبْكُونَ وَ يَزِيدُهُمْ خُشُوعاً »  . آن گاه به نقل جملاتى از كتاب رسالهء لقاء اللَّه مرحوم ملكى تبريزى پرداخته و در نهايت ، رواياتى از كتاب بحار الأنوار و الكافى نقل نموده كه ما فقط روايت الكافى را در فضيلت گريه از خوف خدا مىآوريم . از امام صادق عليه السلام نقل شده كه فرمود :\r\nهر چيزى كيل و وزنى دارد ، مگر گريه از خوف خدا ، كه قطره‌اى از آن ، درياهاى آتش را خاموش مىكند . . . . اگر يك نفر گرينده در يك امّت باشد ، همه مورد رحمت قرار مىگيرند . « 1 »\r\n\r\nط . ثمرهء خوف\r\nآنچه در اين فصل ، مدّ نظر نويسنده بوده ، آثار و ثمرات خوف ممدوح ، با در نظر گرفتن آيات و روايات است . بهترين آيه‌اى كه به نتيجهء خوف به صورت مستقيم اشاره كرده ، اين آيه است :\r\n\r\n\r\n","description":"","footnote":"\r\n( 1 ) . همان ، ج 4 ، ص 233 .\r\n","page_name":" 251 ","page_number":259},
  {"content":"\r\n\r\n « وَ لِمَنْ خافَ مَقامَ رَبِّهِ جَنَّتانِ »  . « 1 »\r\nامام صادق عليه السلام در تفسير آيهء مذكور مىفرمايد :\r\nمَن عَلِمَ أنّ اللَّه يراه و يسمع ما يقول و يعلم ما يعمله من خيرٍ أو شرٍّ فيحجزه ذلك عن القبيح من الأعمال فذلك الذى خاف مقام ربه و نهى النفس عن الهوى ؛ « 2 »\r\nكسى كه مىداند خداوند ، او را مىبيند و آنچه مىگويد ، مىشنود و آنچه از خير و شر انجام مىدهد مىداند ، پس او را از كارهاى ناشايستْ باز مىدارد . پس همان كسى است كه از شأن پروردگارش مىترسد و خودش را از خواسته‌هاى نفسانى ، باز مىدارد .\r\nاز ديگر ثمرات خوف - كه نويسنده به آنها اشاره كرده - مىتوان موارد زير را برشمرد : 1 . توبه و بازگشت ؛ 2 . زهد و بى رغبتى به دنيا ؛ 3 . صبر و شكيبايى در مخالفت با هواى نفس ؛ 4 . آمرزش گناهان ؛ 5 . ايمن بودن از خوف در قيامت ؛ 6 .\r\nنورانى شدن قلب ؛ 7 . پاكى و اصلاح فرد و جامعه ؛ 8 . پذيرش پند و اندرز و مواعظ الهى پيامبران ؛ 9 . نداشتن اندوه و غم در دنيا و . . . .\r\n\r\nى . اقسام خوف\r\nاين بخش را نويسنده ، به ديدگاه مرحوم ميرزا جواد آقا ملكى تبريزى ، دربارهء اقسام خوف اختصاص داده كه سه قسم است :\r\n\r\n1 . خوف ناقص\r\nدر اين گونه از خوف ( مانند رقّت قلب زن‌ها در اثر خوف ) ، ممكن است اشك انسان نيز جارى شود ؛ ولى در برابر محرّمات ، نمىتواند مانع انسان شود ، يا او را بر انجام\r\n\r\n\r\n","description":"","footnote":"\r\n( 1 ) . سورهء الرحمن ، آيهء 46 .\r\n( 2 ) . الكافى ، ج 2 ، ص 71 .\r\n","page_name":" 252 ","page_number":260},
  {"content":"\r\n\r\nدادن عبادات برانگيزانَد .\r\n\r\n2 . خوف معتدل\r\nانسان را به انجام دادن اعمال نيك و تقوا و جهاد با نفس برمىانگيزانَد و اين خوف ، در همهء درجاتش نافع است .\r\n\r\n3 . خوف زايد\r\nخوفى كه به يأس و نااميدى مىانجامد و آدمى را از انجام دادن هر عملى ، باز مىدارد و از همهء اقسام اين نوع خوف ، نهى شده است . « 1 »\r\n\r\nك . چرا معصومان عليهم السلام از خدا خوف داشتند ؟\r\nدر اين بخش ، با استفاده از روايات ، به تحليل اين سؤال كه « چرا معصومان عليهم السلام با اين كه هيچ گناهى نمىكردند ، از خدا خوف داشتند ؟ » پرداخته است و به اين نتيجه رسيده كه خودِ خوف نداشتن ، يك گناه است و هيچ كس هر چند گناه نكند ، نمىتواند از عهدهء شكر بندگى خدا آن طور كه شايسته است ، برآيد . پس بايد به قصور خود اعتراف كند و هميشه خائف باشد و كسى كه خائف نيست ، ايمن از عقاب و مؤاخذهء خداوند نخواهد بود .\r\nامّا خوف فرشتگان ، بدين معناست كه خداوند را بدين جهت كه « اللَّه » است و « ذوالجلال و الإكرام » است ، عبادت مىكنند و خضوع و خشوع دارند ، نه به آن جهت كه بهشت و جهنّم دارد و خداوند ، فرشتگان را براى همين خوفْ ستوده است :\r\n « يَخافُونَ رَبَّهُمْ مِنْ فَوْقِهِمْ »  « 2 » يا  « وَ هُمْ مِنْ خَشْيَتِهِ مُشْفِقُونَ »  « 3 » . در ادامه ، نمونه‌هايى از\r\n\r\n\r\n","description":"","footnote":"\r\n( 1 ) . اسرار الصلاة ، ص 229 .\r\n( 2 ) . سورهء نحل ، آيهء 50 .\r\n( 3 ) . سورهء انبياء ، آيهء 28 .\r\n","page_name":" 253 ","page_number":261},
  {"content":"\r\n\r\nخوف معصومان عليهم السلام كه در منابع روايى آمده ، نقل و تحليل شده است .\r\n\r\nل . بررسى علّت اصلى خوف\r\nدر اين بخش ، به بررسى اصل خوف و سبب اصلى آن اشاره شده است ( و جا داشت كه اين بخش را در ابتداى فصل مىآورد و از لحاظ منطقى بايد قبل از هر توضيحى ، دربارهء خوف و علّت و سبب آن بيان شود ، نه اين كه در انتهاى فصل كه همهء مطالب دربارهء خوف ، آورده شده است ) . در هر صورت ، نويسنده ، اين بخشِ يك صفحه‌اى را به طور كامل از كتاب اسرار الصلاة نقل كرده ، بدون اين كه خود ، تحليلى در ذيل آن ارائه دهد .\r\nعلّت اصلى خوف « ايمان » است ، يعنى مقدار خوف ، به شدّت ايمان بستگى دارد .\r\nهر چه قدر ، ايمانْ ضعيف‌تر باشد ، خوف از خدا نيز كمتر است و هر چه ايمانْ قوىتر باشد ، خوف نيز زيادتر است ؛ ولى از فعليت يافتن اين خوف ، مانعى جلوگيرى مىكند و اين مانع ، نتيجهء دو امر است : يكى غفلت از بهشت و دوزخى كه به آن ايمان آورده و ديگرى ، غلبهء محبّت دنيا در قلب . امّا علاج امر اوّل ، موعظه و يادآورى اسباب خوف از عذاب‌هاى دنيوى و اخروى است و درمان امر دوم ، تقويت انگيزه‌هاى دينى و تضعيف انگيزه‌هاى هوا و هوس و محبّت دنياست .\r\n\r\nم . تفسير آيات مربوط به خوف\r\nنويسنده ، اين بخش را به تفسير آياتى كه به موضوع خوف اشاره دارند ، اختصاص داده است كه براى نمونه ، چند آيه را مىآوريم :\r\n« وَلَآ أَخَافُ مَا تُشْرِكُونَ بِه‌ِى إِلَّآ أَن يَشَآءَ رَبّى شَيًا » ؛ « 1 »\r\n\r\n\r\n","description":"","footnote":"\r\n( 1 ) . سورهء انعام ، آيهء 80 .\r\n","page_name":" 254 ","page_number":262},
  {"content":"\r\n\r\n[ ابراهيم عليه السلام گفت : 
  ] و من از آنچه شريك او مىسازيد ، نمىترسم ، مگر آن كه پروردگارم چيزى بخواهد .\r\nاين آيه ، دلالت مىكند كه دليل بت‌پرستى و شرك قوم حضرت ابراهيم ، ترس آنان از بت‌ها بوده است . به طور كلّى ، علّت شرك بشر ، دو چيز بيشتر نبوده : يا خوف از غضب الهه و ترس از سلطنتى بوده كه نسبت به حوادث زمينى ، براى آن خدايان قائل بوده‌اند ، يا اميد به بركت و سعادتى بوده كه براى بت‌هاى خود مىپنداشتند . از اين دو امر نيز ، همان خوف در نفوس ، تأثير بيشترى داشته است ؛ چون طبعاً اعتماد و اميد مردم به خودشان است و هر نعمت و سعادتى را كه به دست مىآورند ، همه را از ناحيهء تلاش و كوشش خودشان مىدانند . پس اميدوارى ، آن قدرها در نفوس تأثير ندارد كه بتوان بت‌پرستى را مستند به آن نمود . حتّى مسلمانان هم با آن همه معارف الهىاى كه در اختيارشان است ، از تهديد و انذار ، بيشتر متأثّر مىشوند تا از بشارت .\r\n « الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ الْيَوْمَ أَكْمَلْتُ لَكُمْ دِينَكُمْ »  ؛ « 1 »\r\nامروز ، كافران ، از اين كه به دين شما دستبرد بزنند و اختلالى رسانند ، طمع بريدند . پس شما از آنان بيمناك نگرديد و از من بترسيد كه امروز ، دين شما را به حد كمال رسانيدم .\r\nاين آيه ، به خاطر جمله  « فَلا تَخْشَوْهُمْ وَ اخْشَوْنِ »  خالى از تهديد و انذار نيست ؛ براى اين كه اين جمله ، امر به ترسى مخصوص كرده ، نه ترس عمومى كه در هر حالى بر مؤمنْ واجب است ؛ امّا اين ترس مخصوص چيست ؟ هيچ شكّى نيست در اين كه جملهء اوّل (  « الْيَوْمَ يَئِسَ »  ) و جملهء دوم (  « الْيَوْمَ أَكْمَلْتُ »  ) به يكديگر مربوطاند و براى افادهء يك غرض آمده‌اند . پس دينى كه خدا امروز تكميل نمود و نعمتى كه تمامش فرمود ( كه در حقيقتْ يك چيز هستند ) ، همان چيزى بوده كه كفّار تا قبل از امروز ، به آن طمع بسته بودند و مؤمنان هم از اين طمع آنان مىترسيدند . خداوند ، كفّار را\r\n\r\n\r\n","description":"","footnote":"\r\n( 1 ) . سورهء مائده ، آيهء 3 .\r\n","page_name":" 255 ","page_number":263},
  {"content":"\r\n\r\nمأيوس نمود ، دين خود را تكميل كرد و نعمتش را تمام گردانْد و در نتيجه ، نهى كرد از اين كه از كفّار بترسند . پس آن چيزى را كه خدا به مسلمانان امر كرد كه دربارهء آن بترسند ، همان چيزى است كه نهىشان كرد از اين كه دربارهء آن از كفّار بترسند .\r\nنويسندهء محترم رساله ، هجده آيهء ديگر را با موضوع خوفْ مطرح نموده و با مراجعه به تفاسير فارسى ، مطلبى دربارهء آنها نقل نموده است كه ما از ذكر همهء آن موارد معذوريم .\r\n\r\nن . ثمرات و نتايج خوف\r\nدر اين بخش ، ثمرات و نتايج به دست آمده از بررسى خوف در آيات ، نهج البلاغة و روايات ، به طور خلاصه ، ذكر شده‌اند . نويسنده ، هر چند در بخش نهم همين فصل ، ثمرات خوف را نقل نموده ، ولى جمع‌بندى و دسته‌بندى نكرده است ، به همين دليل ، در اين بخش ، علاوه بر جمع‌بندى آن بخش ، موارد ديگرى نيز بدان افزوده و نتيجه گرفته كه با توجّه به آثار نافع خوف از خدا ، لازم است كه خود را به سلاح محكم « خداترسى » ، تجهيز كنيم .\r\n\r\nفصل سوم : رجا\r\nاين فصل كه مشتمل بر شش بخش است ، به بررسى رجا مىپردازد . بخش اوّل ، به معناى لغوى و اصطلاحى رجا پرداخته است .\r\nرجا در لغت ، « أمل » معنا شده و نقيض آن « يأس » است و لغت‌شناسان ، أمل را به آرزويى كه دستيابى به آن ، غير معمول و بعيد است ، ترجمه نموده‌اند . « 1 » نكتهء قابل توجّه دربارهء كلمهء رجا ، اين است كه لفظ خاف نيز در مقام معنا آورده شده است . « 2 »\r\n\r\n\r\n","description":"","footnote":"\r\n( 1 ) . ر . ك : المعجم الوسيط و لسان العرب و كتاب العين ، ذيل واژهء أمل .\r\n( 2 ) . ر . ك : المعجم الوسيط ، ذيل واژهء أمل .\r\n","page_name":" 256 ","page_number":264},
  {"content":"\r\n\r\nشاهد بر آن ، آيهء شريفه :  « ما لَكُمْ لا تَرْجُونَ لِلَّهِ وَقاراً »  « 1 » است كه بيشتر اين معنا ، در موارد نفى به كار مىرود . كلمهء طمع نيز از مترادف‌هاى رجاست و بيشتر در جاهايى كه دستيابى به آنْ امكان‌پذير است ، به كار مىرود .\r\nامّا در اصطلاح قرآنى ، رجا را گمان و پندارى كه اقتضاى رسيدن به شادى در آن است ( اميدوارى ) ، تعريف كرده‌اند . « 2 » در علم اخلاق نيز رجا را به حالتى نفسانى براى انتظار آنچه محبوب و پسنديده است ، تعبير كرده‌اند . « 3 » بيان شد كه مترادف‌هاى رجا ، آرزو و أمل است ؛ ولى در منابع روايى ، تفاوت‌هايى بين اين دو ، قائل شده‌اند ، از جمله ، حديثى از امام صادق عليه السلام در الكافى كه راوى مىگويد :\r\n. . . قلتُ له : قوم يعملون بالمعاصى ويقولون : نرجو ، فلا يزالون كذلك حتّى يأتيهم الموت . فقال : هؤلاء قوم يترجّحون فى الأمانى كذبوا ليسوا براجين ، إن من رجا شيئاً طلبه و من خاف شيئاً هرب منه ؛ « 4 »\r\nبه او ( امام صادق عليه السلام ) عرض كردم : يك دسته از مردم‌اند كه گناهان را به جاى مىآورند و مىگويند كه ما اميدواريم و هميشه چنين هستند تا مرگ آنان فرا رسد . فرمود : « آنها قومى هستند كه از اعتدال ، به آرزوهاى بىجا مايل شده‌اند ، دروغ مىگويند و اميدوار نيستند ؛ چون كسى كه به چيزى اميد داشته باشد ، آن را طلب مىنمايد و كسى كه از چيزى بترسد ، از آن فرار مىكند .\r\nدر بخش سوم ، به بررسى رجا در قرآن ، نهج البلاغه و منابع روايى شيعه پرداخته\r\n\r\n\r\n","description":"","footnote":"\r\n( 1 ) . سورهء نوح ، آيهء 13 .\r\n( 2 ) . مفردات الفاظ القرآن ، ذيل مادهء رجو .\r\n( 3 ) . معراج السعادة ، ص 212 .\r\n( 4 ) . الكافى ، ج 3 ، ص 110 .\r\n","page_name":" 257 ","page_number":265},
  {"content":"\r\n\r\nشده كه ما براى نمونه ، از هركدام ، مثالى مىآوريم .\r\n « فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً »  ؛ « 1 »\r\nهر كس اميد لقاى پروردگارش را دارد ، بايد كار نيك انجام دهد و هيچ كس را در عبادت پروردگارش شريك نسازد .\r\nلقاى پروردگار ، همان مشاهدهء باطنى ذات پاك او با چشم دل و بصيرت درون است . از اين آيه ، استفاده مىشود كه هركس اميد لقا و رحمت پروردگارش را دارد ، بايد در انجام دادن عمل صالح ، كوشا باشد و عبادتش خالص براى خدا باشد و رجا و اميدوارى ، همراهِ طاعت خدا و ترك گناه است . مَثَل كسى كه عمل خوب انجام ندهد و اميد داشته باشد به رحمت خدا ، مَثَل كشاورزى است كه بدون افشاندن دانه ، به انتظار برداشت محصول است .\r\nپس ، رجاى محبوب و مستحسنْ آن است كه انسان ، تمام اسبابى كه تحت تصرّف اوست ، ايجاد كند ، آن گاه به انتظار و اميد آن باشد كه خداوند ، به عنايت سابقهء خود ، اسبابى را كه تحت اختيار او نيست ، فراهم كند و موانع و مفسدات را رفع نمايد . « 2 » در نهج البلاغة نيز امام على عليه السلام دربارهء رجا مىفرمايد :\r\nيدعى بزعمه أنّه يرجو اللَّه ، كذب والعظيم ما باله لايتبيّن رجاءه فى عمله ، فكلّ من رجا عرف رجاءه فى عمله إلّارجاء اللَّه فإنّه مدخول وكلّ خوفٍ محقّق إلّاخوف اللَّه فإنّه معلول . . . ؛ « 3 »\r\nكسى كه در عمل ، پيروى خواهش نفس مىكند و از گناه اجتناب نمىورزد و در عين حال ، به گمان خويش ادّعا مىكند كه به خدا اميدوار است ، سوگند به خداوند بزرگ كه دروغ مىگويد ! چگونه است حال او كه اميدوارىاش به خدا در عمل و كردارش نمودار نيست ؟ هركس اميدوار\r\n\r\n\r\n","description":"","footnote":"\r\n( 1 ) . سورهء كهف ، آيهء 110 .\r\n( 2 ) . شرح چهل حديث ، ص 229 .\r\n( 3 ) . نهج البلاغة ، فيض الإسلام ، خطبهء 159 .\r\n","page_name":" 258 ","page_number":266},
  {"content":"\r\n\r\nباشد ، اميدوارى ، از كردارش پيداست ، مگر اميد و رجاى به خدا كه مغشوش و ناخالص است و هر ترسى ، مسلّم و محقّق است ، مگر ترس از خدا كه معلول است ( آثار آن در مدّعى خوف از خدا ، نامعلوم است ) . . . .\r\nدر الكافى نيز روايتى دربارهء رجا از امام محمّد باقر عليه السلام نقل شده كه فرمود :\r\nديدم در كتاب على بن ابىطالب عليه السلام كه نوشته بود ، حضرت رسول صلى الله عليه و آله و سلم در بالاى منبر فرمود : قسم به آن خدايى كه غير از او خدايى نيست كه به هيچ مؤمنى ، خير دنيا و آخرت داده نمىشود ، مگر به واسطهء حُسن ظن او به خدا و اميدوارىاش به او و حسن خلق او و احتراز كردن از غيبت مؤمنان ! و قسم به خدايى كه غير از او خدايى نيست كه خداى تعالى ، هيچ مؤمنى را بعد از توبه و استغفار ، عذاب نمىكند ، مگر به جهت گمان بدى كه به خداوند داشته و كوتاهى او در اميدوارى به خداوند و بدخلقى و غيبت مؤمنان ! و قسم به خدايى كه غير او خدايى نيست كه هيچ بنده ، ظنّ نيكو به خدا نمىدارد ، مگر اين كه خداوند به ظن او ، با او رفتار مىكند ؛ زيرا خداوند ، كريم است و همهء خيراتْ در دست اوست و شرم دارد كه بندهء مؤمن ، گمان نيك به او داشته باشد و گمان او تخلّف كند و اميد او برنيايد ! پس گمان خود را به خداوند ، نيكو كنيد و به سوى او رغبت نماييد . « 1 »\r\nبخش چهارم از اين فصل ، به بيان امورى پرداخته كه دلالت مىكند بر اين كه انسان بايد به رحمت پروردگار خويش اميدوار باشد كه چند مورد آن ، گزارش‌گونه در ادامه مىآيد .\r\n1 . آيات و رواياتى كه بر نهى يأس از رحمت حق تعالى دلالت دارند ، مانند آيهء 54 سورهء زمر و آيهء 56 سورهء حجر و . . . .\r\n2 . اخبارى كه دلالت بر امر به رجا و حُسن آن دارند ، مانند اين خبر كه در الكافى آمده است :\r\n\r\n\r\n","description":"","footnote":"\r\n( 1 ) . الكافى ، ج 3 ، ص 115 .\r\n","page_name":" 259 ","page_number":267},
  {"content":"\r\n\r\nعن حرث بن مغيره عن ابيه عن ابى عبد اللَّه عليه السلام قال : قلت له ما كان فى وصيّة لقمان قال : كان فيها الأعاجيب و كان أعجب ماكان فيها أن قال لابنه :\r\nخف اللَّه تعالى خيفة لو جئته ببرّ الثقلين لعذبك و ارج اللَّه رجاء لو جئته بذنوب الثقلين لرحمك ؛ « 1 »\r\nحرث بن مغيره از پدرش و او از امام صادق عليه السلام روايت مىكند كه فرمود : در وصيت لقمان چه چيزهايى بود ؟ امام فرمود : « در وصاياى لقمان ، سخنان عجيبى بود و شگفت‌ترين آنها اين بود كه به پسرش فرمود : از خدا بترس به حدّى كه اگر تو با عبادت ثقلين بر او وارد شوى ، تو را عذاب مىكند و به خدا اميدوار باش ، به حدّى كه اگر با گناه ثقلينْ بر او وارد شوى ، تو را مىبخشد و رحمت مىكند » .\r\n3 . استغفار ملايكه و انبيا و صالحان براى تمامى مؤمنان ، چنان كه خداوند در قرآن مىفرمايد :\r\n « وَ الْمَلائِكَةُ يُسَبِّحُونَ بِحَمْدِ رَبِّهِمْ وَ يَسْتَغْفِرُونَ لِمَنْ فِي الْأَرْضِ »  . « 2 »\r\n4 . مهلت دادن به معصيت كار ، چنان كه در الكافى از امام باقر عليه السلام روايت شده كه فرمود :\r\nبنده ، چون معصيت از او صادر شد ، از صبح تا شام ، او را مهلت مىدهند ، اگر استغفار بر او ننويسند . « 3 »\r\nنيز از امام صادق عليه السلام نقل شده كه فرمود :\r\nكسى كه عمل زشتى به جاى مىآورد ، هفت ساعت از روز ، به او مهلت مىدهند . پس اگر سه مرتبه گفت . « أستغفراللَّه الّذى لا إله الّا هو الحىّ القيوم » بر او نمىنويسند . « 4 »\r\n\r\n\r\n","description":"","footnote":"\r\n( 1 ) . همان ، ج 1 ، ص 67 .\r\n( 2 ) . سورهء شورى ، آيهء 5 .\r\n( 3 ) . الكافى ، ج 2 ، ص 72 .\r\n( 4 ) . همان جا .\r\n","page_name":" 260 ","page_number":268},
  {"content":"\r\n\r\nچنانچه در قرآن آمده :\r\n « إِلَّا مَنْ تابَ وَ آمَنَ وَ عَمِلَ عَمَلًا صالِحاً فَأُوْلئِكَ يُبَدِّلُ اللَّهُ سَيِّئاتِهِمْ حَسَناتٍ وَ كانَ اللَّهُ غَفُوراً رَحِيماً »  . « 1 »\r\nاين آيه ، تصريح دارد بر اين كه كسى كه از عمل زشت خود توبه مىكند و عمل صالح انجام مىدهد ، همان عمل زشت او ، به كار حسنه ، تبديل مىشود ؛ زيرا حالت انابه و استغفار و تصميم بر تكرار نكردن گناه ، نوعى نيكى است .\r\n5 . بشاراتى كه در اخبار براى شيعه ذكر شده و اين اخبار ، زيادند و ما براى نمونه ، چند خبر از الكافى نقل مىكنيم :\r\nاز امام صادق عليه السلام نقل شده كه فرمود :\r\nآگاه باشيد ! به خدا قسم كه شما بر حق هستيد و مخالفان شما بر خلاف حق‌اند ! به خدا سوگند ، شكّى ندارم كه بهشت براى شماست و اميدوارم كه به زودى ، خداوند ، چشم شما را روشن كند ! « 2 »\r\nنيز از امام صادق عليه السلام نقل شده كه فرمود :\r\nبه درستى كه خدا شرم نمىكند از آن كه عذاب كند امّتى را كه معتقد مىشوند به امامى كه از جانب خدا نيست ، هر چند در اعمال خود نيكوكار و پرهيزگار باشند . و به درستى كه خدا البته شرم مىكند از آن كه عذاب كند امّتى را كه به امامى اعتقاد مىكنند كه از جانب خداست ، هر چند در اعمال خود ستمكار و بدهكار باشند . « 3 »\r\nتوضيح اين بيان ، به اين است كه كسانى كه امام جائر و باطل دارند ، هر چند در جزئيات اعمال ، نيكوكار باشند ، امّا جهتگيرى در سرانجام كار آنها ، بر سقوط و انحراف است و برعكس ، كسانى كه امام به حق دارند ، هر چند در جزئيات كار خود ،\r\n\r\n\r\n","description":"","footnote":"\r\n( 1 ) . سورهء فرقان ، آيهء 70 .\r\n( 2 ) . الكافى ، ج 2 ، ص 72 ( به نقل از كلم الطيّب ، ص 796 ) .\r\n( 3 ) . همان جا ( به نقل از كلم الطيّب ، ص 795 ) .\r\n","page_name":" 261 ","page_number":269},
  {"content":"\r\n\r\nخطاكار باشند ، آنها را به خير و خوبى و وصول به حق ، راهنمايى مىكند و به سرانجام مىرسانَد .\r\nباز در الكافى از امام على نقى عليه السلام روايت شده كه فرمود :\r\nرسول خدا صلى الله عليه و آله فرمود : يا على ! خدا آمرزيد تو را و شيعيان تو را و دوستان تو را و دوستان شيعيان تو را . « 1 »\r\nالبته ذكر اين نكته ، ضرورى است كه اخبار بسيارى هم از ائمّهء اطهار عليهم السلام داريم كه مىگويند : شيعهء اهل بيت عليهم السلام كسى است كه از معاصى خدا اجتناب ورزد ؛ زيرا گناهان ، انسان را از ايمانْ خارج مىكنند .\r\n6 . اخبارى كه بيان مىكنند ، ابتلائات مؤمن ، كفّارات گناهان اوست ، مانند اين روايت امام باقر عليه السلام كه فرمود :\r\nرسول خدا صلى الله عليه و آله فرمود : بندهء مؤمن ، هميشه داراى هَمّ و غَم است تا اين كه گناهى براى او نمانَد . « 2 »\r\n7 . اخبارى كه دلالت بر لزوم حسن ظن به خداوند دارند ، مانند :\r\nپيامبر صلى الله عليه و آله فرمود : نبايد احدى از شما بميرد ، مگر اين كه گمانش به خدا خوب باشد . « 3 »\r\n8 . ادلّه و براهينى كه بر سعهء رحمت الهى و وفور لطف و كرم و مغفرت او دلالت مىكنند و رحمت او به اندازه‌اى است كه از حيطهء عقول انبيا و اوليا و ملائكه خارج است ، تا چه رسد به غير آنان ؛ زيرا رحمت او ، غير متناهى است و براى متناهى ، ادراك غير متناهى ، محال است ، مانند :\r\n « فَقُلْ رَبُّكُمْ ذُو رَحْمَةٍ واسِعَةٍ وَ لا يُرَدُّ بَأْسُهُ عَنِ الْقَوْمِ الْمُجْرِمِينَ »  . « 4 »\r\n\r\n\r\n","description":"","footnote":"\r\n( 1 ) . همان جا .\r\n( 2 ) . همان جا ( به نقل از كلم الطّيب ، ص 798 ) .\r\n( 3 ) . بحار الأنوار ، ج 70 ، ص 385 .\r\n( 4 ) . سورهء انعام ، آيهء 147 .\r\n","page_name":" 262 ","page_number":270},
  {"content":"\r\n\r\n « رَبَّنا وَسِعْتَ كُلَّ شَيْءٍ رَحْمَةً وَ عِلْماً فَاغْفِرْ لِلَّذِينَ تابُوا وَ اتَّبَعُوا سَبِيلَكَ »  . « 1 » نويسنده ، در بخش پنجم ، با استفاده از آيات و روايات ، برخى از شرايط تحقّق مقام رجا را ذكر كرده است . ايشان در ابتدا ، آيهء 218 سورهء بقره  « إِنَّ الَّذِينَ آمَنُوا وَ الَّذِينَ هاجَرُوا وَ جاهَدُوا فِي سَبِيلِ اللَّهِ أُولئِكَ يَرْجُونَ رَحْمَتَ اللَّهِ وَ اللَّهُ غَفُورٌ رَحِيمٌ »  را نقل نموده و از آن ، سه شرط ، استخراج نموده است :\r\n1 . ايمان : باور داشتن مبدأ و معاد روحى ؛\r\n2 . هجرت : دورى جستن از هرچه انسان را به اخلاق زشت و كردار پليد ، آلوده مىكند و از خدا دور مىسازد ؛\r\n3 . جهاد : كوشش در امر اطاعت و انجام دادن وظايف و تكاليف عبادى است . جهاد در راه خدا ، بر حسب اختلاف شرايط ، از جهات گوناگون ، مختلف است .\r\nنويسنده ، در همين راستا ، دعايى از امام جواد عليه السلام نقل مىكند :\r\nاللَّهم اجعلنا ممّن نوى فعمل ولا تجعلنا ممّن شقى فكسل ولا ممّن هو على غير عمل يتّكل ! « 2 »\r\nوى نتيجه مىگيرد كه اعتقاد خالى از عمل ، براى رسيدن انسان به سعادت ، كافى نيست . صرف اين كه انسان ، خود را شيعه بداند ، ولى در عمل ، از اهل بيت عليهم السلام پيروى نكند و يا بگويد كه محور كارهايم ، اهل بيت عليهم السلام هستند ، ولى در عمل ، كارهاى ضدّ آنان انجام دهد ، اين شيوه ، سعادت‌آفرين نيست .\r\nآخرين بخش از اين فصل ، به نتايج حاصله از بررسى مسئلهء رجا در آيات قرآن و احاديث ، اختصاص يافته است . اين موارد ، در چهار محور ، خلاصه شده‌اند :\r\n1 . اميد ، لازمهء زندگى و حركت و تلاش و تكاپوى انسان‌هاست ؛\r\n\r\n\r\n","description":"","footnote":"\r\n( 1 ) . سورهء مؤمن ، آيهء 7 .\r\n( 2 ) . مفاتيح الجنان ، دعاى شب اوّل ماه رمضان .\r\n","page_name":" 263 ","page_number":271},
  {"content":"\r\n\r\n2 . خداوند در آيات متعدّدى ، مردم را به اميدوارى ، دعوت مىكند و صريحاً از ما مىخواهد كه يأس و نااميدى را از خود دور كنيم و به رحمت واسعهء او ، دل خوش داريم ؛\r\n3 . اخبار فراوانى از معصومان عليهم السلام به ما رسيده است كه حاكى از اميدوارى آن بزرگواران و تشويق پيروانش به لطف و رحمت خداست ( چنان كه گذشت ) ؛\r\n4 . از آيات و روايات ، استفاده مىشود كه اميدوارى بايد همراهِ عمل صالح و طاعت و ترك معصيت باشد ؛ زيرا اگر انسان ، اميد دستيابى به چيزى را داشته باشد ، بايد خود را براى رسيدن به آن آماده كند .\r\n\r\nفصل چهارم : جمع خوف و رجا\r\nتا اين جا دانسته شد كه اخبار و آيات زيادى در فضيلت خوف و رجا ، وارد شده است . حال ، اين سؤال مطرح مىشود كه : آيا خوف ، برتر است يا رجا ؟ نويسنده ، در بخش اوّل اين فصل ، به بررسى اين موضوع پرداخته و خواسته است كه جوابى براى اين سؤال پيدا كند ، به همين منظور ، ابتدا مثلى مىزند كه : اگر از كسى بپرسند آب بهتر است يا نان ؟ جواب ، بسيار واضح است : نان براى گرسنه ، بهتر است و آب براى تشنه و اگر گرسنگى و تشنگى ، با هم عارض شوند ، هر كدام شديدتر است ، بايد مراعات شود . اگر گرسنگى غالب بود ، نانْ بهتر است و اگر تشنگى غالب بود ، آب ، و اگر در شدّت و ضعفْ مساوى باشند ، آب و نان نيز مساوى هستند و بايد ميان آنها تعادلى برقرار كرد .\r\nحال ، با توجّه به اين كه خوف ، داروى غفلت است و رجا ، معالج يأس ، بايد ديد كه كدام يك از اين دو بيمارى ، بر قلب عارض شده است تا داروى مناسبش استعمال شود ؛ امّا قلب مؤمن - كه خالى از اين دو بيمارى است - ، بايد مالامال از خوف و رجا باشد و نقصان و نبود هر يك ، عامل بازدارنده‌اى در سير معنوى و روحى انسان در\r\n\r\n","description":"","footnote":"","page_name":" 264 ","page_number":272},
  {"content":"\r\n\r\nرسيدن به كمال مطلوب است . امام صادق عليه السلام به نقل از پدر بزرگوارش فرموده است :\r\nانّه ليس من عبد مؤمن إلّاو فى قلبه نوران : نور خيفة و نور رجاء ، لو وزن هذا ، لم يزد على هذا ولو وزن هذا ، لم يزد على هذا ؛ « 1 »\r\nدر قلب هر مؤمن ، دو نور وجود دارد : نورى از ترس و نورى از رجا ، كه اگر با هم در ترازو نهاده شوند ، هيچ كدام از ديگرى بيشتر نخواهد بود .\r\nدر بخش دوم آيات قرآن و نهج البلاغة و روايات در مورد جمع بين خوف و رجا ، بررسى و تحليل شده كه نمونه‌هايى از آنها ذكر مىشود .\r\nاوّلين آيهء مورد بحث ، اين آيه است :\r\n « أَمَّنْ هُوَ قانِتٌ آناءَ اللَّيْلِ ساجِداً وَ قائِماً يَحْذَرُ الْآخِرَةَ وَ يَرْجُوا رَحْمَةَ رَبِّهِ قُلْ هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ »  . « 2 »\r\nدر اين آيهء شريف ، يكى از شرايط كمال عبادات و طاعات را خوف از خدا و اميدوارى به درگاهش در حين عبادت و پس از آن ، بيان فرموده است . در آيهء ياد شده ، خداوند ، در مقام مقايسه ، به ارزش وجودى زاهدان شب ( كسانى كه با خوف و رجا برمىخيزند و به عبادت خدا مشغول‌اند و در حال سجده و قيام از عذاب آخرت مىترسند و به رحمت خالق هستى اميدوارند ) ، اشاره دارد و از ما مىخواهد قضاوت كنيم كه : آيا اينان برترند يا غافلان ؟\r\nامام خمينى رحمه الله ، در باب جمع بين خوف و رجا چنين فرموده است :\r\nخوف و رجا ، نبايد يكى بر ديگرى رجحان داشته باشد و انسان ، وقتى كه كمال نقص خود را از قيام به عبوديت ملاحظه كرد و دقّت و ضيق آخرت را تفكّر نمود ، خوف در او به درجهء اعلى حادث مىشود و وقتى ملاحظهء ذنوب خود را نمود و تفكّر در حال مردمى كرد كه عاقبت امر ، بى ايمان و عمل صالح از دنيا رفتند و حالشان با اين كه در اوّل امر ، خوب بود ، منجر\r\n\r\n\r\n","description":"","footnote":"\r\n( 1 ) . الكافى ، ج 2 ، ص 67 .\r\n( 2 ) . سورهء زمر ، آيهء 9 .\r\n","page_name":" 265 ","page_number":273},
  {"content":"\r\n\r\nبه بدى شد و مبتلا به سوء عاقبت شدند ، در او خوف شديد شود . بالجمله ، خود در كمال نقص و تقصير است و حق در كمال عظمت و جلالت و سعهء رحمت و عطاست و عبد در بين اين دو نظر ، هميشه در حدّ اعتدال خوف و رجاست . « 1 »\r\nدر كتاب ارزشمند نهج البلاغة ، دربارهء مسئلهء خوف و رجا ، زياد تأكيد شده كه نويسنده ، مثال‌هايى را از آن ، ذكر نموده كه از اين جهت ، مفيد و تنبّه‌آفرين‌اند .\r\nوإن استطعتم انْ يشتدّ خوفكم مِن اللَّه وانْ يَحْسَن ظنّكم به فاجمعوا بينهما فإنّ العبد انّما يكون حُسن ظنّه بربّه على قدر خوفه من ربّه و إنْ أحسَن الناس ظناً باللَّه أشَدّهم خوفاً للَّه ؛ « 2 »\r\nاگر مىتوانيد ، هم از خدا سخت بترسيد و هم به دو اميدوار باشيد و خوف و رجا را با هم داشته باشيد ؛ زيرا بندهء خداوند ، حسن ظنّش به پروردگار ، به همان نسبت است كه از خداوند مىترسد و بهترين حُسن ظن به پروردگار را كسانى دارند كه بيشترين خوف را از خداى خويش دارند .\r\nيا اين كلام گهربار امام على عليه السلام كه فرمود :\r\nاوصيكم به خمس لو ضربتم إليها آناط الإبل لكانت لذلك أهلًا ، لايرجون أحداً منكم إلّاربّه ولا يخافنّ إلّاذنبه . . . ؛ « 3 »\r\nشما را به پنج چيز ، سفارش مىكنم كه اگر براى آنها شتران را پرشتاب كنيد و رنج سفر را تحمّل كنيد ، سزاوار است كسى از شما كه جز به پروردگار خويش اميدوار نباشد و جز از گناه خود نترسد . . . .\r\nدر كتاب الكافى نيز دربارهء جمع بين خوف و رجا ، علاوه بر رواياتى كه پيش از اين ذكر كرديم ، اين روايت امام صادق عليه السلام را آورده كه فرمود :\r\n\r\n\r\n","description":"","footnote":"\r\n( 1 ) . شرح چهل حديث ، ص 229 .\r\n( 2 ) . نهج البلاغة ، فيض الإسلام ، ص 878 .\r\n( 3 ) . نهج البلاغة ، حكمت 82 .\r\n","page_name":" 266 ","page_number":274},
  {"content":"\r\n\r\nلايكون المؤمن مؤمناً حتّى يكون خائفاً راجياً و لايكون خائفاً راجياً حتّى يكون عاملًا لما يخاف و يرجو ؛ « 1 »\r\nفرد باايمان ، داراى ايمان كامل نخواهد بود ، مگر اين كه خوف و رجا داشته باشد و داراى خوف و رجا نخواهد بود ، مگر اين كه آنچه نسبت به آن ، خوف و رجا دارد ، دست به كار و اهل عمل باشد .\r\nنويسنده ، در بخش سوم ، به تكرار همان مسأله‌اى كه اوّل فصل اشاره شد ( يعنى خوف براى چه كسانى و رجا براى چه كسانى مناسب‌تر است ؟ ) ، مىپردازد . البته در اين بخش ، با استفاده از كتب اخلاقى ( مانند معراج السعادة ) ، به صورت مفصّل‌ترى ، وارد بحث مىشود و ما از بيان دوبارهء آن ، صرف نظر مىكنيم .\r\nدر بخش چهارم ، به جمع‌بندى مطالب پيشين اين فصل پرداخته و به اين نتيجه رسيده كه عدم وجود خوف در برابر خداوند ، به تباهى عمل انسان مىانجامد ، و به همين سبب ، در دستورهاى مذهبى ، تأكيد كرده كه انسان بايد بين بيم و اميد ، در نوسان باشد . در عين اميدوارى به رحمت پايان‌ناپذير الهى ، از نتايج اعمال خود بيمناك باشد و اگر در كردار خود ، دچار غرور و نخوت شود ، اين خوف ، عامل محرّك وى در به كار بستن دستورهاى الهى مىشود و او را از آلودگى به پليدىها باز مىدارد و سبب مىشود كه انسان ، همواره و در هر شرايطى ، كاميابى و سعادت واقعىِ خود را در نظر بگيرد .\r\n\r\nفصل پنجم : نتيجه‌گيرى و پيشنهاد\r\nنويسنده ، در اين فصل ( با توجّه به آنچه در رسالهء خود ذكر كرده ) ، پانزده نتيجهء اخلاقى و اعتقادى گرفته و آنها را خلاصه‌گونه ، برشمرده است كه عبارت‌اند از :\r\n7 . معرفت بيشتر ، خوف بالاترى را به دنبال خواهد داشت كه به آن « خشيت »\r\n\r\n\r\n","description":"","footnote":"\r\n( 1 ) . الكافى ، ج 2 ، ص 71 .\r\n","page_name":" 267 ","page_number":275},
  {"content":"\r\n\r\nمىگويند .\r\n8 . گريه از خوف خدا ، محبوب است و ماهيت درونى آن ، اطمينان و آرامش است .\r\n9 . خداوند ، خائفان را از عذاب ، ايمن گردانده است .\r\n10 . مؤمن ، فقط از خدا مىترسد .\r\n11 . معصومان عليهم السلام نيز به علّت قادر نبودن بر شكر نعمت‌هاى خداوند ، از او مىترسيدند .\r\n12 . خوفى خوب است كه انسان را از رحمت الهى ، نااميد نسازد .\r\n13 . كسى كه معرفت كامل ندارد ، آگاهى از لذّت وصال الهى و خوف از دورى نخواهد داشت .\r\n14 . تجلّى اسماى جلال ، سبب توجّه به نقص‌ها و خوف از كوتاهى در مسير عبوديت مىشود .\r\n15 . جلوهء رحمت حق ، محدود به هيچ حدّى نيست ؛ لازمهء اين معرفت ، رجا به رحمت اوست .\r\n16 . صاحبان رجا ، از عمل صالح ، باز نمىمانند ؛ بلكه بيش از ديگران تلاش مىكنند .\r\n17 . صاحبان رجا ، به عملشان توكّل نمىكنند ؛ بلكه اعتمادشان به رحمت حق است .\r\n18 . افراد اميدوار ، تنها به خداوند اميدوارند ؛ زيرا مخلوقات ، همه ، فقر محض‌اند .\r\n19 . اميدى نيكوست كه انسان را به سستى در عبوديت نكشانَد .\r\n20 . افراد مغرور ، از كمالاتْ باز مىمانند و از رحمت حق تعالى ، دور مىشوند .\r\n21 . انسان بايد هميشه بين خوف و رجا جمع كند و اعمالش همراهِ بيم و اميد باشد .\r\n\r\n","description":"","footnote":"","page_name":" 268 ","page_number":276},
  {"content":"\r\n\r\n\r\nجمع بندى و پيشنهاد\r\nآنچه تا كنون بيان شد ، گزارش و تحليلى از پايان‌نامهء مذكور بود و آنچه در ادامه مىآيد ، جمع‌بندى و پيشنهادهايى است كه صاحب اين قلم ، جهت تكميل و بهتر شدن كيفيت اين رساله ، به نظرش مىرسد و اميدوار است كه حمل بر جسارت نشود !\r\nيكى از آموزه‌هاى مهمّ اسلام ، مسئلهء « خوف و رجا » است كه نويسندهء محترم اين رساله ( خانم سيده زهرا جورابچى ) ، جايگاه آن ، چگونگى و شرايط تحقّق آن ، نقش در سير و سلوك فردى و آثار و نتايج اخلاقى و اجتماعى اين موضوع را از نظر شيعه و منابع دينى آن ( بخصوص قرآن ، نهج البلاغة و كتاب ارزشمند الكافى ) كاويده است و در اين بين ، از متون اخلاقى و تفسيرى نيز به خوبى ، بهره جسته و مطالب مفيدى را ارائه داده است .\r\nامّا پيشنهادهاى به نظر رسيده ، جهت تكميل و بهتر شدن اين رساله ، بدين قرار است :\r\n1 . بسيارى از روايات اين رساله ، از كتب اخلاقى و تفسيرى نقل شده و بهتر است كه از منابع دست اوّل نقل شود .\r\n2 . شايسته است كه از كثرت نقل قول‌ها كاسته شود و به جاى آن ، خود مؤلّف ، به تحليل و بررسى موضوعات بپردازد و در جايى كه نيازمند به تفسير و توضيح و رفع ابهام و شبهه است ، به آنها بپردازد .\r\n3 . ساختار تحقيق ، تغييراتى جزئى لازم دارد كه در ضمن تحليل و گزارش ، به برخى از آنها اشاره شد .\r\n4 . برخى نقل قول‌ها بدون منبع ذكر شده‌اند كه بايد اصلاح گردد .\r\n5 . در منابع ، قرآن كريم با ترجمهء سيد جلال الدين مجتبوى ذكر شده ، ولى بيشتر ترجمه‌هاى آورده شده در رساله ، از ترجمهء ياد شده نيست ( مانند ص 2 و . . . ) .\r\n\r\n","description":"","footnote":"","page_name":" 269 ","page_number":277},
  {"content":"\r\n\r\n6 . غلطهاى تايپى ، فراوان به چشم مىخورند و ضرورى است كه نمونه‌خوانى دقيق و اصلاح دوباره‌اى انجام گيرد ( براى نمونه : ر . ك : ص 49 ، س 4 ، غلط : در جنّت ، صحيح : دو جنّت ؛ ص 140 ، س 18 ، غلط : روح الخبان ، صحيح : روح الجنان ؛ ص 12 ، س آخر ، غلط : جزارى ، صحيح : جزايرى ؛ ص 70 ، س 21 ، غلط : عداتلت ، صحيح : عدالت ؛ ص 108 ، س 2 ، غلط : عجيبه ، صحيح : عجيبى ؛ ص 117 ، س 16 ، غلط : خفة ، صحيح خيفة ؛ ص 121 ، س 2 ، غلط : قل يستوى ، صحيح : قل هل يستوى ؛ ص 122 ، س 21 ، غلط : لااعتدلا ، صحيح : لاعتدلا و . . . ) .\r\n7 . از آن جا كه خوف و رجا ، بُعد اجتماعى و تربيتى دارد ، بنا به تحليل و توضيح آن ، بايد محدود به حوزهء اخلاق فردى شود ، و در حوزهء اجتماعى جامعه و روش‌هاى مديريتى نيز اصل خوف و رجا در برنامه‌ريزى و آينده‌نگرى تحليل گردد و فوايد بهره گيرى از اين اصل اخلاقى ، با ذكر مثال‌هايى توضيح داده شود .\r\n\r\n","description":"","footnote":"","page_name":" 270 ","page_number":278},
  {"content":"\r\n\r\n\r\nمنابع و مآخذ\r\n1 . قرآن كريم [ ترجمه : سيّد جلال الدين مجتبوى 
  ] .\r\n2 . نهج البلاغه ، شرح ابن ميثم ، ترجمه : سيّد على نقى فيض الإسلام .\r\n3 . معجم مقاييس اللغة ، أحمد بن فارس ، مصر : مكتبة مصطفى البابى ، تحقيق :\r\nعبدالسلام محمّد هارون ، 1389 ق .\r\n4 . شرح چهل حديث ، سيّد روح اللَّه الموسوى الخمينى ، قم : مؤسسهء تنظيم و نشر آثار امام خمينى رحمه الله ، 1373 ش .\r\n5 . مفردات ألفاظ القرآن ، حسين بن محمّد الراغب الإصفهانى ، تحقيق : صفوان عدنان داوودى ، بيروت : دار القلم ، 1412 ق .\r\n6 . الميزان فى تفسير القرآن ، السيّد محمّد حسين الطباطبائى ، قم : اسماعيليان ، 1394 ق .\r\n7 . مجمع البحرين ، فخر الدين الطريحى ، تحقيق : السيّد احمد الحسينى ، بيروت :\r\nموسسة الوفاء ، 1403 ق .\r\n8 . كلم الطيّب ، عبد الحسين طيّب ، تهران : بنياد فرهنگ اسلامى ، 1352 ش .\r\n9 . الكافى ، محمّد بن يعقوب الكلينى الرازى ، تهران : نشر فرهنگ اهل بيت عليهم السلام .\r\n10 . اسرار الصلاة ، ميرزا جواد آقا ملكى تبريزى ، تهران : پيام آزادى ، 1363 ش .\r\n11 . فروق اللغات فى التمييز بين مفاد كلمات ، نور الدين موسوى جزايرى ، تهران : دفتر نشر فرهنگ اسلامى ، 1375 ش .\r\n\r\n","description":"","footnote":"","page_name":" 271 ","page_number":279},
  {"content":"\r\n\r\n12 . معراج السعادة ، ملّا احمد نراقى ، قم : مؤسسهء انتشارات هجرت ، 1371 ش .\r\n13 . جامع السعادات ، مهدى نراقى ، تحقيق : سيد جلال الدين مجتبوى ، تهران :\r\nحكمت ، 1405 ق .\r\n14 . شرح نهج البلاغة ، ميثم بن على البحرانى ( ابن ميثم ) ، ترجمه و شرح : قربانعلى محمّدى مقدّم و على اصغر نوايى يحيىزاده ، مشهد : بنياد پژوهش‌هاى آستان قدس رضوى ، 1375 .\r\n\r\n","description":"","footnote":"","page_name":" 272 ","page_number":280},
  {"content":"\r\n\r\n\r\nجايگاه واقعى « الكافى » و نقد و بررسى « كسر الصنم » در « كتاب الحجّة »\r\n« 1 » سرور حسينى\r\n\r\nمقدّمه\r\nيك مكتب و اعتقاد ، در صورتى پويا و زنده و جوان مىمانَد كه نقد و بررسى شود و بتواند از درون خودش در مقابل اين نقدها پاسخ داشته باشد . مرگ يك مكتب ، هنگامى است كه از او نقد نشود يا اين كه اگر نقد هم بشود ، ولى در پاسخ به نقدها باز بمانَد . ما در طول تاريخ ، بسيارى از مكتب‌ها را مىبينيم كه مورد نقد و بررسى قرار نگرفته‌اند ، يا در برابر نقدها پاسخى نداشته‌اند و نابود شده‌اند .\r\nما معتقديم كه اسلام و مخصوصاً شيعه ، در همهء زمان‌ها پويا و جوان بوده و هميشه خواستار نقد از سوى ديگران بوده است . چون مذهب ما ، بر پايهء « خردورزى » است ، هميشه قدرت پاسخ نقدها را دارد و در طول تاريخ ، دانشمندان بزرگى با سعهء صدر ، به اين شبهات و اشكالاتْ پاسخ داده‌اند و از اين رهگذر ، باعث رشد و شكوفايى فرهنگ اسلامى شده‌اند .\r\nمتأسّفانه ، در طول تاريخ ، مشاهده كرده‌ايم هر زمانى كه فضاى علمى ، تنگ بوده و\r\n\r\n\r\n","description":"","footnote":"\r\n( 1 ) . « جايگاه واقعى الكافى و نقد و بررسى كسر الصنم در كتاب الحجّة » ، سرور حسينى ، پايان نامه كارشناسى ارشد علوم قرآن و حديث ، استاد راهنما : حجة الاسلام دكتر على نصيرى ، استاد مشاور : حجة الاسلام على كورانى ، مدرسهء عالى امام خمينى رحمه الله ، تابستان 1386 ( گزارش و تحليل : فتح اللَّه خدادادى ) .\r\n","page_name":" 273 ","page_number":281},
  {"content":"\r\n\r\nتبادل علمى انجام نگرفته ، شاهد افول دينِ خود بوده‌ايم و هر زمانى كه بحث و گفتگو ، مجال خود را يافته ، نام اسلام ، در قلّه‌هاى ترقّى ، جاى گرفته است .\r\nشيعه ، معتقد است كه اگر از همان اوّل ، به دستورهاى پيامبر صلى الله عليه و آله عمل مىشد و امّت اسلامى ، به ولايت و رهبرى امير مؤمنان عليه السلام تن مىدادند و دنبال قدرت‌طلبى نمىرفتند ، هم اكنون ، اسلام ، بالاترين دين در جهان بود .\r\nايده و عقيدهء امام على عليه السلام اين بود كه : « دوستدار ترين برادران به من ، كسى است كه عيوب مرا به من هديه كند » .\r\nايشان مىخواست كه از او سؤال كنند ، وى را نقد كنند ، و به او پيشنهاد دهند . در نظر حضرت ، نقد و نقّادى و نقدپذيرى ، ضرورى است و اين روش را وسيلهء پويايى دين مىدانست .\r\nيكى از مهم‌ترين كارها پاسخ به شبهه‌ها و اشكالات است و اين عالمان بايد افرادى زيرك و با ذوق و سليقه و با دقّت و رعايت امانت و ادب در كلام باشند و پاسخ‌هاى محكم و درست بدهند ؛ چون پاسخ‌هاى جدلى و ضعيف و سلطه‌آميز ، موجب افول تدريجى دين و فرهنگ مىشوند و جنگ و نزاع در پى خواهند داشت .\r\nيكى از اساتيد مىفرمود كه در دائرة المعارف‌هاى مستشرقان ، مطلبى خلاف واقع عليه اسلام خواندم . وقتى به آنان اعتراض كردم ، گفتند : اگر خلاف واقع بود بايد نقدى براى آن مىرسيد ؛ ولى تاكنون ما نقدى دريافت نكرده‌ايم . اين گفتگو ، نشان مىدهد كه ما بايد در برابر اشكالات ديگران فعّال باشيم و اگر پاسخ نداديم ، تلقّى به قبول مىشود .\r\nنوشتار حاضر ، در همين راستا ، مىخواهد پاسخى باشد بر اشكالات يك منتقد ، به يكى از كتاب‌هاى حديثى شيعه . البته به يكى از كتاب‌هاى اعتقادى آن يعنى « كتاب الحجّة » الكافى ، اثر ثقة الإسلام كلينى . رساله‌اى كه در مقام گزارش و تحليل و معرّفى آن هستيم ، پاسخى به اشكالات آن منتقد ، به موضوع « امامت » است . طبعاً چون\r\n\r\n","description":"","footnote":"","page_name":" 274 ","page_number":282},
  {"content":"\r\n\r\nاشكالات او در حيطهء معارف دينى است ( بويژه ولايت ائمّهء اطهار عليهم السلام كه يكى از مهم‌ترين مسائل مورد اختلاف بين شيعه و اهل سنّت است ) ، بايد با احتياط كامل ، دقّت فراوان و جامعيّتْ انجام گيرد . از طرفى ، چون منتقد ، خود در حوزهء علميه ، تحصيل كرده است ، بايد با زبان علمى و استدلالى ، جلو رفت و از جدل و سفسطه ، پرهيز كرد . به هر حال ، اين نوشتار ، در يك مقدمه و سه فصل تنظيم شده است .\r\nاميدواريم توانسته باشيم كه مطالب اصلى پايان‌نامه را منعكس كرده باشيم و اين نوشتار ، بتواند راهگشاى سعادت دوستان باشد .\r\nالبته لازم به يادآورى است در مواردى كه لازم بوده ، نكاتى در تكميل بحث و اتقان استدلال‌ها اضافه شده است .\r\n\r\nفصل اوّل : معرّفى اجمالى و ويژگىهاى پايان‌نامه\r\nيكى از كارهاى مفيدى كه در نشان دادن جايگاه واقعى منابع اصيل شيعه انجام گرفته ، معرّفى كتاب‌هاى چهارگانهء حديثى است . اين پايان‌نامه ، در راستاى معرّفى يكى از آنها يعنى الكافى است ، آن هم موضوع نقد و بررسى كسر الصنم از « كتاب الحجة » .\r\nنويسنده ، سعى كرده است تا اشكالات شخصى به نام سيد ابوالفضل برقعى ، بر كتاب الكافى را پاسخ دهد . شخص نامبرده ( سيد ابوالفضل برقعى ) ، يكى از روحانيان معاصر است كه كتاب‌هاى فراوانى عليه عقايد شيعه نوشته است . وى زندگى و تحصيلاتش در قم بوده و در سال 1371 ش ، وفات كرده است . مذهب وى شيعه بوده و به تصوّر خود ، با نقد برخى از عقايد شيعه ، با خرافات و عقايد انحرافى ، مبارزه كرده است . البته جاى كاوش لازم است كه مشخّص شود اين نويسنده ، به لحاظ شرايط روحى و اجتماعى ، چگونه بوده و چه عواملى تأثيرگذار بوده كه به چنين\r\n\r\n","description":"","footnote":"","page_name":" 275 ","page_number":283},
  {"content":"\r\n\r\nكارى دست زده است . آيا به سبب برخورد ديگران بوده يا حالت نفسانى و شخصى بوده يا بر اثر شك‌ها يا مسائل ديگر ؟ وى در كتاب‌هايش تلاش مىكند تا بر بسيارى از عقايد شيعه بتازد ، بويژه در مورد امامان معصوم عليهم السلام .\r\nعقايد او بيشتر همانند برخى عقايد اهل سنّت است . او ظاهراً ائمّه را قبول دارد و به قول خودش مىخواهد از حريم آنها دفاع كند . در مورد رفتار شيعيان ، نگاهى همانند عقايد وهّابيت دارد . ايشان ساختن گنبد و بارگاه بر قبر ائمّه را خرافه مىداند و بسيارى از زيارت‌نامه‌ها را از نظر سند و دلالت ، رد مىكند و معتقد است كه متن بسيارى از آنها با قرآن ، مخالف است .\r\nايشان مىگويد كه هيچ كدام از آيات قرآن ، دلالت بر ولايت حضرت على عليه السلام و ائمّهء اطهار عليهم السلام ندارد و رواياتى را كه در شأن نزول اين آيات آمده‌اند ، رد مىكند .\r\nيكى از كتاب‌هاى وى به نام عرض اخبار اصول بر قرآن و عقول يا سيرى در اصول كافى يا بت‌شكن است كه با نام كسر الضم ، به عربى نيز ترجمه شده است . در اين كتاب ، احاديث الكافى را به نظر خود بررسى كرده و آنها را بر قرآن و عقول ، عرضه نموده و بسيارى از اين احاديث را رد كرده است . بيشترين ايرادهاى او به « كتاب الحجّة » اصول الكافى است . در اين كتاب ، مرحوم كلينى ، احاديثى را كه در جايگاه اهل بيت عليهم السلام و شناخت آنان آمده ، گردآورى كرده است .\r\nاگر محقّقانِ منصف ، بدون توجّه به توهين‌هاى او ، نقدهايش را بررسى كنند ، مسلّماً به نتايج خوبى خواهند رسيد و بسيارى از پرسش‌هاى جامعه ، پاسخ داده خواهد شد . مثلًا ايشان در مورد يكى از زيارت‌نامه‌ها كه آمده است : « وقتى رو به روى ضريح امام حسين عليه السلام رسيدى ، چنين بگو » ، اشكال مىكند كه در زمان ائمّهء اطهار عليهم السلام ، روى قبر امام حسين عليه السلام ضريح نبوده و همين استدلال را دليل و شاهدى بر ردّ اين زيارت‌نامه‌ها مىداند ، « 1 » در صورتى كه اگر به كتاب لغت مراجعه مىكرد ،\r\n\r\n\r\n","description":"","footnote":"\r\n( 1 ) . زيارت وفور در زيارت قبور ، سيد ابوالفضل برقعى ، ص 72 ( اين كتاب ، به صورت فتوكپى ، ديده شد ) .\r\n","page_name":" 276 ","page_number":284},
  {"content":"\r\n\r\nمتوجّه مىشد كه ضريح ، به معناى قبر آمده است و فارسىزبان‌ها بعداً كلمهء ضريح را بر شىء آهنىاى كه بر قبر مىگذارند ، استعمال كرده‌اند .\r\nنويسندهء محترم اين پايان‌نامه ، درصدد پاسخ به اشكالات اين مؤّلفْ برآمده است ، آن هم در محدودهء « كتاب الحجّة » الكافى . ايشان در اين رساله ، يك مقدّمه و چهار فصل دارند كه در مقدّمه رساله ، به ضرورت ، هدف ، روش و پيشينهء تحقيق پرداخته‌اند .\r\nدر فصل اوّل ، كلياتى در مورد معناى امامت از نظر لغت و اصطلاح و معناى امام در قرآن و نظر اهل سنّت و مسائلى در حوزهء مفهوم‌شناسى آن ، بر آمده است . در ادامه ، امامت را اصلى از اصول دين دانسته و نظر شخصيت‌هاى اسلامى را در اين مورد كه بعضى از آنها امامت را از اصول مذهب مىدانند ، بيان كرده است . در پايان اين فصل ، امامت را با عقل و آيات قرآن ( البته بسيار فشرده ) اثبات كرده است .\r\nدر فصل دوم ، به زندگى ، شخصيّت ، آثار ، تاريخ ولادت و وفات ، اساتيد و شاگردان كلينى پرداخته و نكاتى دربارهء اين محدّث والامقام و جايگاه اين شخصيت بارز دنياى اسلام ، از نظر انديشمندان شيعه و اهل سنّت و مستشرقان بيان كرده است .\r\nدر ادامه ، دربارهء شيوهء نگارش ، منابع و اسناد الكافى و . . . مباحثى مطرح كرده است . در پايان فصل دوم نيز به تعريف حديث صحيح از ديدگاه متأخّران و متقدّمان و ميزان اعتبار احاديث الكافى از نظر اصوليان و اخباريان و برخى نقدها بر الكافى پرداخته است .\r\nدر فصل سوم ، زندگىنامهء مؤلّف كسر الصنم را بررسى كرده و بخشى از آن را از خودِ نوشتار مؤلّف كسر الصنم ، استفاده كرده است . در اين فصل ، كتب و آثار او را معرفى كرده و از مذهب و عقيدهء وى نوشته و در پايان ، عوامل انحراف او را بيان كرده است .\r\nدر فصل چهارم ، به نقد و بررسى شبهات كسر الصنم دربارهء روايات « كتاب الحجّة »\r\n\r\n","description":"","footnote":"","page_name":" 277 ","page_number":285},
  {"content":"\r\n\r\nالكافى پرداخته است . نقدها و شبهاتى كه از اين مؤلف بيان كرده ، به ترتيب زيرند :\r\n1 . اشكالات سندى برقعى به احاديث الكافى ، و پاسخ دادن به اين شبهه ، با تفكيك بين معناى روايت صحيح ، از ديدگاه قدما و متأخّران .\r\n2 . شبههء برقعى بر آيهء ولايت « 1 » و دلالت نداشتن اين آيه بر ولايت امير مؤمنان عليه السلام و ائمّهء اطهار عليهم السلام و بررسى آن .\r\n3 . چهار اشكال بر آيهء تطهير « 2 » و بررسى آنها .\r\n4 . دو اشكال بر آيهء اولى الأمر « 3 » و بررسى آنها .\r\n5 . سه اشكال بر آيهء تبليغ « 4 » و بررسى آنها .\r\n6 . سه اشكال بر آيهء مودّت « 5 » و بررسى آنها .\r\n7 . اشكال بر آيهء كونوا مع الصادقين « 6 » و بررسى آن .\r\n8 . اشكال بر آيهء فسئلوا اهل الذكر « 7 » و بررسى آن .\r\n9 . اشكال بر آيهء مَن عنده علم الكتاب « 8 » و بررسى آن .\r\n10 . چهار اشكال بر ادلّهء عصمت و بررسى آنها .\r\n11 . اشكال بر مسئلهء علم غيب و علم امامان عليهم السلام و بررسى آن .\r\n12 . اشكال در مورد روايات مربوط به ولادت حضرت مهدى ( عج ) و بررسى آن و اشاره به ادلّهء مهدويت .\r\n\r\n\r\n","description":"","footnote":"\r\n( 1 ) . سورهء مائده ، آيهء 55 .\r\n( 2 ) . سورهء احزاب ، آيهء 33 .\r\n( 3 ) . سورهء نساء ، آيهء 59 .\r\n( 4 ) . سورهء مائده ، آيهء 67 .\r\n( 5 ) . سورهء شورى ، آيهء 23 .\r\n( 6 ) . سورهء توبه ، آيهء 119 .\r\n( 7 ) . سورهء نحل ، آيهء 43 ؛ سورهء انبياء ، آيهء 7 .\r\n( 8 ) . سورهء رعد ، آيهء 43 ؛ سورهء نمل ، آيهء 40 .\r\n","page_name":" 278 ","page_number":286},
  {"content":"\r\n\r\n13 . چند اشكال در مورد تحريف قرآن در الكافى و نقد و بررسى آنها .\r\n14 . نقد و بررسى عقيدهء اين مؤلّف مبنى بر وجود غاليان در اسناد الكافى و اشكالات او در مورد روايات ائمّهء اطهار عليهم السلام .\r\n15 . نقد و بررسى رواياتى كه ظاهرشان مىرسانند كه سيزده امام داريم .\r\nنويسنده پايان‌نامه ، پس از پايان فصل چهارم ، يك بخش آورده‌اند تحت عنوان « گفتار پايانى » كه در آن ، جمع‌بندى از دفاعيات خودش را از كتاب الكافى آورده و همچنين ضعف‌هاى نويسندهء كتاب كسر الصنم را به طور تيتروار در شش بند ذكر كرده كه در حقيقت ، خلاصهء همان مطالب داخل كتاب است .\r\nايشان در اين پايان‌نامه ، از 226 منبع استفاده كرده كه آنها را در داخل متن ، به صورت پاورقى ، ارجاع داده است .\r\n\r\nفصل دوم : گزارش مطالب ارائه شده در پايان‌نامه\r\nهمانطور كه در فصل پيش ، به طور اختصار بيان كرديم ، اين پايان‌نامه ، از چهار فصل تشكيل شده است كه در اين فصل ، گزارشى از اين فصول بيان مىشود . البته در بعضى موارد ، براى تكميل بحث ، مطالبى اضافه شده است .\r\n\r\nالف . كلّيات\r\n\r\n1 . امامت در لغت\r\nواژهء امام از « الامّ » مشتق شده است كه به معانى مختلفى از جمله : پيروى ، تبعيت ، طريق و راه و سرپرستى مردم ، آمده است . « 1 »\r\n\r\n\r\n","description":"","footnote":"\r\n( 1 ) . معجم مقاييس اللغة ، ج 1 ، ص 28 .\r\n","page_name":" 279 ","page_number":287},
  {"content":"\r\n\r\n\r\n2 . امامت در اصطلاح\r\nاگر بخواهيم تمام تعريف‌هاى ارائه شده را چه از نظر علماى شيعه و چه از نظر علماى اهل سنّت ، جمع‌بندى كنيم ، به اين نتيجه مىرسيم كه امام يعنى : پيشوايى و رياست عمومى دينى بر مردم مسلمان ، در امور و شئونات دينى و دنيوى آنها كه پس از پيامبر صلى الله عليه و آله ، حافظ شريعت اسلام و هادى مردم خواهد بود . « 1 » در واقع ، بين شيعه و اهل سنّت ، در تعريف امام ، اختلافى نيست ؛ بلكه اختلاف اساسى ، اين است كه امام كيست ؟ و نحوه تعيين و نصب امام چگونه است ؟ و ويژگىهاى امام از نظر عصمت و غيره چيست ؟ از نظر شيعه ، امامت ، يكى از اصول مهم اعتقادى است . تنها اختلافى كه بين علماى شيعه وجود دارد ، اين است كه آيا امامت ، از اصول دين است يا از اصول مذهب ؟ تعدادى از علما ( مثل شيخ صدوق و شيخ مفيد ) ، آن را از اصول دين مىدانند و برخى ديگر ، از اصول مذهب ( مثل ميرزاى قمى و علّامه امينى ) .\r\nكسانى كه امامت را از اصول دين مىشمارند ، معتقدند كه انكار امامت ، به منزلهء ترك دين است و به آيات 144 سورهء آل عمران و 67 سورهء مائده و بعضى روايات ، تمسّك مىجويند ، كه به نظر مىرسد اين ، تفاوت درستى نيست . اگر به وقوع خارجى مسئله نگاه كنيم ، در مىيابيم كه امامت ، فعلًا از اصول مذهب است ؛ ولى اگر واقع را بنگريم ، از اصول دين است و اين تفاوت گذاشتن را نمىتوان به حساب همهء علما گذاشت .\r\n\r\n3 . معانى مختلف واژهء امام در قرآن\r\n\r\n\r\n","description":"","footnote":"\r\n( 1 ) . مصنّفات شيخ مفيد ، ج 4 ، ص 65 ؛ مقدمهء ابن خلدون ، ص 365 .\r\n","page_name":" 280 ","page_number":288},
  {"content":"\r\n\r\nواژهء امام در آيات متعدّد قرآن ، به معانى مختلفى به كار رفته است ، مثل : « پيشوا » ، « 1 » « نامه » ، « 2 » « لوح » ، « 3 » « تورات » ، « 4 » و « راه و روش واضح » . « 5 » امّا كلمهء امام در نزد اعراب ، معمولًا در امرى استفاده مىشود كه مورد تبعيّت باشد ، چه انسان باشد چه كتاب ، و مقتدا بودن ، در صورتى است كه گروهى از مردم ، از دستورهايش فرمان ببرند . « 6 »\r\n\r\n4 . واژهء « ولى و ولايت » در قرآن\r\nكلمهء « ولى » ، به قول راغب ، به معناى قرار گرفتن چيزى در كنار چيز ديگر است و كلمهء « وِلايت » ، به كسر واو ، به معناى يارى است و كلمهء « وَلايت » ، به فتح واو ، به معناى رياست و صاحب اختيارى است ؛ امّا بعضى ، اين دو كلمه را به يك معنا گرفته‌اند و گفته‌اند كه منظور ، همان تصدّى و صاحب‌اختيارى است . « 7 » تفليسى ، معتقد است كه واژهء ولى ، در قرآن ، به شش معنا آمده است ، مثل :\r\n« فرزند » ، « 8 » « يار » ، « 9 » « خويشاوند » ، « 10 » « پروردگار » ، « 11 » « ولى » به معناى خدا و « اولياء » به معناى خدايان ، « 12 » « نصيحت كننده » « 13 » . « 14 »\r\n\r\n\r\n","description":"","footnote":"\r\n( 1 ) . سورهء بقره ، آيهء 124 .\r\n( 2 ) . سورهء بنى اسرائيل ، آيهء 71 .\r\n( 3 ) . سورهء يس ، آيهء 12 .\r\n( 4 ) . سورهء هود ، آيهء 17 .\r\n( 5 ) . سورهء فجر ، آيهء 79 .\r\n( 6 ) . المفردات فى غريب القرآن ، ص 24 .\r\n( 7 ) . همان ، ص 885 - 884 .\r\n( 8 ) . ر . ك : سورهء مريم ، آيهء 5 .\r\n( 9 ) . ر . ك : سورهء كهف ، آيهء 17 .\r\n( 10 ) . ر . ك : سورهء عنكبوت ، آيهء 22 .\r\n( 11 ) . ر . ك : سوره انعام ، آيهء 14 .\r\n( 12 ) . ر . ك : سورهء عنكبوت ، آيهء 41 .\r\n( 13 ) . ر . ك : سورهء آل عمران ، آيهء 28 .\r\n( 14 ) . وجوه القرآن ، ص 28 - 29 .\r\n","page_name":" 281 ","page_number":289},
  {"content":"\r\n\r\nبه خاطر همين اختلافِ معانى ، بعضى خواسته‌اند كه حديث غدير ( من كنت مولاه فهذا علىٌ مولاه ) را به معنايى غير از امامت و رهبرى معنا كنند ، در حالى كه بر هيچ عاقلى پوشيده نيست ( حتّى در زمان صدور اين روايت ) كه ولى در اين جا معناى رهبرى مىدهد ؛ چون منطقى به نظر نمىرسد كه پيامبر صلى الله عليه و آله در آن هواى گرم ، سه روز مردم را نگه دارد تا بگويد على عليه السلام ناصر شماست يا دوست شماست ! پس اين واقعه ، پيام مهمّى داشته است .\r\n\r\n5 . دلايل امامت\r\n\r\nيك . امام و امامت از ديدگاه عقل\r\nمهم‌ترين دلايل متكلّمان شيعه براى امامت ، از ديدگاه عقل ، عبارت‌اند از :\r\nقاعدهء لطف : خداوند ، بندگان را مكلّف كرده است و لطف ، اقتضا مىكند كه برايشان راهنمايانى هم قرار دهد .\r\nامام ، حافظ و مجرى شريعت : وقتى دين اسلام ، پاسخگوى همهء نيازهاى انسان تا پايان جهان است ، پس بايد يك حافظ و مجرى نيز براى اين شريعت باشد .\r\nنياز امّت به امام : امّت اسلامى ، در بسيارى از امور ، به كسى نياز دارند كه واقعيات را براى آنها روشن سازد و اين ، كسى جز امام نيست .\r\nهدايتِ عمومى و اتمام حجّت : دلايل ضرورت پيامبران الهى ، بر نصب امام نيز دلالت مىكند كه همان هدايت عمومى و اتمام حجّتْ نسبت به گنهكاران است .\r\n\r\nدو . آيات دلالت كننده بر امام « 1 »\r\n1 . آيهء ولايت ( مائده / 55 و 56 ) ؛\r\n\r\n\r\n","description":"","footnote":"\r\n( 1 ) . چون توضيح اين آيات ، مجدداً در فصل چهارم پايان‌نامه آمده است ، از توضيح آنها در اين جا صرف نظر مىشود و تنها به ذكر فهرستوار آن بسنده مىكنيم .\r\n","page_name":" 282 ","page_number":290},
  {"content":"\r\n\r\n2 . آيهء اولى الأمر ( نساء / 59 ) ؛\r\n3 . آيهء تطهير ( احزاب / 33 ) ؛\r\n4 . آيهء مودّت ( شورى / 23 ) ؛\r\n5 . آيهء علم الكتاب ( رعد / 43 ، نمل / 40 ) ؛\r\n6 . آيهء أهل الذكر ( نحل / 43 ، انبياء / 7 ) ؛\r\n7 . آيهء تبليغ ( مائده / 67 ) ؛\r\n8 . آيهء صادقين ( توبه / 119 ) .\r\n\r\nب . كلينى و « الكافى »\r\n\r\n1 . زيست‌نامه ، شخصيت و آثار مرحوم كلينى\r\nنام او محمّد بن يعقوب بن اسحاق كلينى و كنيه‌اش ابو جعفر است . در منابع شرح حال‌نگارى ، لقب‌هاى او از نظر مكانى : كلينى ، رازى ، سلسلى و بغدادى آمده است و دربارهء شخصيت علمى او با اوصافى چون : ثقة الإسلام ، ملاذ المحدثّين ، قدوة الأنام ، رئيس المحدّثين ، توصيف شده است .\r\nاو در روستايى به نام كلين از توابع شهر رى ، در دهستان فشافويه در 38 كيلومترى جنوب غربى شهر رى ، به دنيا آمده است .\r\nپدر او ، شيخ يعقوب بن اسحاق كلينى رازى است كه در كلين مدفون است . دايى او به نام علّان كلينى ، معروف است و هم اينك در آن جا مدفون است .\r\nتاريخ ولادت او دقيق معلوم نيست ؛ ولى از قراين مىتوان گفت كه حدود سال‌هاى 255 ق ( كمى قبل يا كمى بعد ) به دنيا آمده است .\r\nتاريخ وفات او را عدّه‌اى 328 ق و برخى ، 329 ق ذكر كرده‌اند . آرامگاه او در مقبرهء باب الكوفهء بغداد است .\r\nاساتيد و مشايخ حديثى ، او را تا پنجاه نفر و برخى 48 نفر و برخى 36 و برخى 34\r\n\r\n","description":"","footnote":"","page_name":" 283 ","page_number":291},
  {"content":"\r\n\r\nنفر ذكر كرده‌اند .\r\nاين اختلاف ، به خاطر اين است كه مرحوم كلينى براى جمع‌آورى و تأليف الكافى ، از اساتيد و مشايخ بسيارى بهره برده است ، از بعضى بيشتر و از بعضى كمتر .\r\nمرحوم كلينى از هفت نفر ، بيشترين حديث را نقل كرده ، كه عبارت‌اند از :\r\n1 . على بن ابراهيم ( حدود 7068 حديث ) ؛\r\n2 . محمّد بن يحيى العطّار ( حدود 5073 حديث ) ؛\r\n3 . ابوعلى اشعرى ، ( حدود 1029 حديث ) ؛\r\n4 . حسين بن محمّد بن عمران ( حدود 830 حديث ) ؛\r\n5 . محمّد بن اسماعيل ( حدود 758 حديث ) ؛\r\n6 . حُميد بن زياد ( حدود 450 حديث ) ؛\r\n7 . على بن محمّد بن القاسم بندار ( حدود 99 حديث ) .\r\nتعداد شاگردان كلينى نيز مورد اختلاف است . عدّه‌اى آنها را 35 ، برخى 23 و بعضى پانزده يا چهارده نفر ذكر كرده‌اند كه اين اختلاف ، براساس بهرهء آنها از كلينى است . بعضى از آنها عبارت‌اند از : تَلّعُكْبَرى ابن قولويه ، ابو غالب زرارى ، احمد بن ابراهيم ، محمّد بن ابراهيم ( معروف به ابن ابى زينب ) .\r\nنجاشى ، اوّلين كسى است كه در كتاب رجالش به آثار كلينى اشاره كرده و مصنّفات او را چنين نام برده است :\r\n1 . كتاب الكافى ؛ 2 . كتاب تعبير الرؤيا ؛ 3 . كتاب الرجال ؛ 4 . كتاب الردّ على القرامطه ؛ 5 . كتاب رسائل الأئمّة ؛ 6 . كتاب ما قيل فى الأئمّة من الشعر .\r\nمتأسّفانه به جز كتاب الكافى ، كتاب‌هاى ديگر وى در حوادث روزگار ، از بين رفته‌اند .\r\n\r\n2 . جايگاه كلينى از ديدگاه دانشمندان\r\nمرحوم كلينى ، نزد علماى قديم و معاصر شيعه ، از جايگاه بسيار رفيعى برخوردار\r\n\r\n","description":"","footnote":"","page_name":" 284 ","page_number":292},
  {"content":"\r\n\r\nاست و او را يكى از پاسبانان دين و نگهدارندگان عقايد محكم شيعه مىدانند .\r\nهمچنين نزد علما و دانشمندان اهل سنّت و مستشرقان ، جايگاه والايى دارد ، مثل :\r\nعبد الغنى بن سعيد الأزُدى مصرى ( م 407 ق ) و ابن حجر عسقلانى ( م 852 ق ) .\r\nاز كلمات دانشمندان ، دو نكته به دست مىآيد : اولًا اين كه مرحوم كلينى ، يك چهرهء برجسته و مورد اعتماد شيعى است ؛ ثانياً در نقل حديث ، از همهء محدّثان عصر خود ، مقدّم بوده است .\r\nاز چينش روايات و تنظيم باب‌هاى كتاب‌هاى كلينى ، مىتوان دريافت كه او فردى متكلّم بوده است ؛ چون ايشان در « كتاب العقل » الكافى ، ارزش عقل و استدلال‌هاى عقلى را از منظر احاديث بيان مىكند و در « كتاب التوحيد » ، مسائل كلامى را چنان زيبا باب‌بندى كرده است كه گويى دانشمندى كلامى ، اين كتاب حديثى را تنظيم كرده است . در « كتاب الحجّة » نيز احاديث را بسيار دقيق ، تبويب و عنوان‌بندى كرده است .\r\nهمچنين كلينى ، كتابى در ردّ قرامطه نوشته كه خود ، كتابى كلامى قلمداد مىشود .\r\n\r\n3 . معرفى اجمالى « الكافى »\r\nكتاب الكافى ، مطابق گزارش نجاشى ، از 31 كتاب ( باب ) تشكيل شده است « 1 » و در مجموع ، به سه قسمت كلّىِ : اصول ، فروع و روضه ، تقسيم مىشود .\r\nكلينى در مقدّمهء الكافى ، انگيزهء نگارش كتاب را خواست يك برادر دينى مىداند كه از نادانى مردم آن دوران ، اندوهگين بوده و مىخواسته كتابى در دست داشته باشد تا مرجع و هدايتگرى براى او باشد . مرحوم كلينى مىنويسد : خدا را شكر كه تأليف كتاب را ميسّر كرد و اميدوارم چنان كه خواستى باشد !\r\nهويّت شخصى كه كلينى به درخواست او الكافى را نوشته ، معلوم نيست ؛ امّا احتمال داده‌اند كه شاگرد او « محمّد بن احمد بن عبد اللَّه بن قضاعه صفوانى » يا « محمّد\r\n\r\n\r\n","description":"","footnote":"\r\n( 1 ) . رجال النجاشى ، ص 377 .\r\n","page_name":" 285 ","page_number":293},
  {"content":"\r\n\r\nبن نعمانى » است .\r\n\r\n4 . شيوهء تأليف « الكافى »\r\nاين كتاب ، از نظم و منطق ابتكارى و بسيار جالبى برخوردار است . اوّل ، كتاب عقل را - كه وسيلهء پىبردن به معارف است - آورده ، سپس فضل علم ، بعد توحيد و بعد كتاب الحجّة و بقيهء باب‌ها .\r\nشيوهء تأليف الكافى ، به قرار زير است :\r\n1 . در آغاز ، نام كتاب ( باب ) را ذكر مىكند و احاديث مربوطه را در ذيل آن ، به ترتيب منطقى و بر اساس اهميت و گويايى و صراحت مىآورد .\r\n2 . نوعاً روايات برتر را در ابتداى باب مىآورد ، به اين معنا كه احاديثى را مقدّم مىدارد كه به لحاظ سندى ، از اتقان بيشترى برخوردارند .\r\n3 . منبع الكافى ، احاديث « اصول اربعمئه » بوده است .\r\n4 . از مقدّمه و جملات شيخ كلينى ، فهميده مىشود كه معيار وى در گزينش احاديث ، رضا و تسليم بوده است . يعنى راوى حديث ، شخص فاسق و كاذب نباشد و متن حديث ، خالى از تقيّه باشد . در اصل ، معيار وى ، موافقت با قرآن و سنّت نبوى و در صورت تعارض ، مخالف با عامّه است .\r\n\r\n5 . ميزان اعتبار احاديث « الكافى » از نگاه انديشمندان شيعه\r\nكتاب الكافى ، نزد علما و دانشمندان شيعه ، جايگاه والايى دارد و منبع بسيار خوبى است براى درك بسيارى از واقعيت‌ها و چون كه در زمان بسيار نزديك به معصومان عليهم السلام نگارش يافته ، همه توافق دارند كه بسيارى از احاديث آن ، صحيح السند و قطعى الصدور است .\r\nعدّه‌اى از اخبارىها تمام احاديث الكافى را صحيح السند مىدانند ، مثلًا شيخ حرّ عاملى در وسائل الشيعة براى ثابت كردن صحّت همهء روايات الكافى ، 22 دليل آورده\r\n\r\n","description":"","footnote":"","page_name":" 286 ","page_number":294},
  {"content":"\r\n\r\nاست ، به عنوان مثال ، ايشان به مقدّمهء خود مرحوم كلينى نيز استناد كرده است . « 1 » در مقابل ، بعضى اخباريان و اصوليان ، نظرى خلاف اين دارند ؛ چون مقدارى از احاديث الكافى ، از غير معصوم است و برخى از روايات ديگر ، ضعيف هستند ، مثل ابو الحسن على بن حسان و . . . . همچنين از مقدّمهء الكافى مىشود فهميد كه خودش نيز همه را صحيح نمىدانسته و از آن روى ، آنها را نقل كرده كه وظيفهء ما را در برابر اخبار متعارض ، روشن كند .\r\nالبته شايد طبق تعريف قدما از صحّتِ خبر ، بتوان گفت كه احاديث زيادى ، از صحّتْ برخوردار بوده‌اند ؛ ولى در طول زمان ، آن قراين خارجيه - كه نزد آنها بوده - ، از دست رفته‌اند .\r\n\r\n6 . بررسى بعضى نقدها بر « الكافى »\r\nدر پايان اين فصل ، لازم به يادآورى است كه در طول اين زمان‌ها كتاب‌هايى به صورت نقد بر الكافى نوشته شده‌اند كه به چند نمونهء آن اشاره مىشود .\r\nيك . الأخبار الدخيله ، نوشتهء علّامه محمّد تقى شوشترى ( متولّد 1320 ق ) . اين كتاب ، در سه باب تنظيم شده است :\r\nباب اوّل : اخبارى كه به گونه‌اى در آن ، تغيير و تبديل وجود دارد ؛ باب دوم : اخبار ساختگى ؛ باب سوم : دعاهاى ساختگى و تحريف شده .\r\nهدف اين كتاب ، معرّفى كردن روايات موهوم و مغاير با مذهب شيعه است .\r\nدو . الموضوعات فى الأخبار و الآثار ، نوشتهء هاشم معروف الحسينى . ايشان عقيده دارد احاديثى كه در جوامع حديثى است ، بعضاً به نفع دشمنان اسلام و شيعه و به ضرر مسلمانان ( مخصوصاً شيعه ) است و آن احاديث بايد معرّفى شوند و كتب حديثى ، از خرافاتْ پيراسته شوند ، مثل احاديثى كه بر سيزده امام بودن دلالت دارند ( كه در فصل\r\n\r\n\r\n","description":"","footnote":"\r\n( 1 ) . ر . ك : وسائل الشيعة ، ج 2 ، ص 96 .\r\n","page_name":" 287 ","page_number":295},
  {"content":"\r\n\r\nچهارم پايان‌نامه از آن بحث شده است ) .\r\nسه . دراساتٌ فى الحديث والمحدثين ، نوشتهء هاشم معروف الحسينى . اين اثر ، مقايسه و پژوهش تطبيقىِ به دور از تعصّبِ دو كتاب مهم الكافى و صحيح البخارى است .\r\nچهار . صحيح الكافى ( زبدة الكافى ) در سه جلد و با ترجمهء فارسى آن به نام گزيده كافى در شش جلد ، نوشتهء محمّد باقر بهبودى . ايشان احاديثى را كه به نظرش سند صحيح دارند ، جمع‌آورى كرده است . البته انتقادات بسيارى به ايشان گرفته شده است ، مبنى بر اين كه اين گونه احاديث ، با اين كه ضعيف‌اند ، امّا خالى از فايده نيستند و ممكن است طبق تعريف قدما از صحيح ، احاديث صحيحى بوده‌اند كه قراين آنها از بين رفته است و ذكر نكردن آنها ، اشتباه محض است .\r\nپنج . مرآة العقول ، اثر علّامه مجلسى . وى همهء احاديث را آورده ، ولى اعتبار آنها را هم بيان فرموده است كه تقريباً پنج هزار حديث را صحيح دانسته است و در مواردى هم احاديثى را كه به قول مشهور ، ضعيف‌اند ، به نظر خودش معتبر دانسته است .\r\n\r\nج . زندگىنامهء مؤلّف « كسر الصنم »\r\nمؤّلف اين كتاب ، سيّد ابوالفضل برقعى است كه در سال 1287 ش ، در شهر قم به دنيا آمد و در سال 1371 ش ، درگذشت . وى زندگىنامه خودش را در كتابى به نام سوانح ايام ( خاطرات ابوالفضل برقعى ) نوشته است .\r\nايشان ساكن قم بود و اجدادش تا سى نسل ، اهل قم بوده‌اند . جدّ اعلاى او موسى مبرقع ، فرزند امام محمّد تقى عليه السلام است و قبر او اكنون در قم است .\r\nپدرش به نام سيد حسن ، اعتنايى به دنيا نداشت و فقير و تهىدست بود . جدّ او ( سيد احمد مجتهدى ) ، يكى از شاگردان ميرزاى شيرازى بوده است . مادرش سكينه سلطان نيز زنى بسيار باتدبير ، عابد و زاهد بود . وى دختر مرحوم شيخ غلامرضا\r\n\r\n","description":"","footnote":"","page_name":" 288 ","page_number":296},
  {"content":"\r\n\r\nقمى ، صاحب كتاب رياض الحسينى است .\r\nايشان دروس ابتدايى را با زحمت ، سپرى كرد و در ده - دوازده سالگى ، با ورود شيخ عبد الكريم حائرى به قم ، تصميم گرفت كه وارد حوزهء علميه شود ؛ ولى به خاطر كمى سنّ ، حجره به او ندادند تا اين كه در مدرسهء رضويه ( واقع در بازار كهنهء قم كه توليت آن را سيد محمّد صحّاف ، پسر خالهء مادرى او داشته ) ، يك ايوان‌مانندى در دالان مدرسه - كه يك متر مساحت آن بود - به او دادند كه آن را با گليمى ، فرش كرد و به قول خودش ، خادم مدرسه در اين مكان ، سطل و جاروب خود را مىگذاشت . به كمك خادم مدرسه ، درى شكسته بر آن نصب كردند كه او را نه از گرما محافظت مىكند و نه از سرما !\r\nايشان به مدت دو سال در اين حجره بود و گاهى شاگردىِ تاجر يا حلّاقى مىكرده و پولى براى ادامهء تحصيل فراهم مىكرد ؛ امّا بعد از اين كه پيش آقاى حائرى امتحان داد ، شهريه‌اى نيز براى او مقرّر كردند .\r\nپس از گذراندن مقطع سطح ، مثل بقيهء طلّاب ، در ماه محرم و رمضانْ به تبليغ مىرفت و يكى از ارادتمندان آيت اللَّه كاشانى بود ؛ چون به قول خودش ، مانع ديكتاتورى شاه بود .\r\nوى عقايد مخصوص و نادرى داشت و نظريات تفردآميزى ابراز مىداشت . لذا با اين طرز فكر ، هر جا منبر و تبليغ مىرفت ، تعدادى مخالف پيدا مىكرد . هر كتابى كه مىنوشت عدّه‌اى را از خود مىراند و در مقابل خود قرار مىداد ، مثل فلاسفه ، عرفا ، شيخيه ، شعرا ، مدّاحان ، روحانيان و . . . .\r\nبه قول خودش ، با نوشتن كتاب درسى از ولايت ، همه را مشتركاً در مقابل خود قرار داد و اين كتاب ، غوغايى برانگيخت كه مايهء تعجّب خودش نيز شده بود . البته ردّيه‌هايى بر اين كتابْ نوشته شده است .\r\nايشان به قول خودش 82 كتاب نوشته است كه بعضى را قبل از استبصار ( انحراف )\r\n\r\n","description":"","footnote":"","page_name":" 289 ","page_number":297},
  {"content":"\r\n\r\nتأليف كرده ، مثل كتاب گنج سخنان امام حسين عليه السلام و تعدادى را نيز بعد از استبصار نوشته است ، مثل : بررسى خطبهء غديريه ، درسى از ولايت ، خرافات وفور در زيارات قبور و اصول دين از نظر قرآن ، كه تعدادى از آنها چاپ شده و تعدادى نيز از بين رفته‌اند .\r\nبه قول محقّقان ، كتاب‌هاى او از نظر استدلال ، سطحى و به دور از تحقيق و تتبّعِ لازم هستند و وى از جهت علمى ، در حدّى نيست كه بتواند صاحب نظر باشد . برخى از كتاب‌هاى او كپىبردارى از كتاب‌هاى ديگران است ، مثلًا كتاب عقل و دين را از كفاية الموحدين طبرسى ، اخذ كرده است .\r\n\r\nكتاب « كسر الصنم »\r\nبرقعى ، كتابى به نام عرض اخبار اصول بر قرآن و عقول نوشت . اين كتاب ، در حقيقت ، نقد و بررسى الكافى است به وسيلهء قرآن و عقل كه تاكنون ، دو مرتبه به تعداد كمى تايپ و كپى شده است ، يك بار در سال 1349 ش ، در 403 صفحه و يك بار ، با اضافات بسيار ، در 905 صفحه .\r\nاين كتاب را شخصى از نويسندگان اهل سنّت - كه عقايد وهّابى دارد - به نام عبد الرحيم ملازاده بلوچى ، با عنوان كسر الصنم در سال 1365 ش ، در لبنان به زبان عربى ، ترجمه و چاپ كرد و با تعليقات و اضافات ، در كشورهاى ديگر نيز چاپ شد .\r\nمتأسّفانه ، مخالفان شيعه ، در كتاب‌هاى خودشان به اين كتاب استناد مىكنند و حربه‌اى شده است عليه مذهب شيعه .\r\nوى در مقدّمهء كتاب ، هدف خود را خدمت به برادران شيعى مىداند كه مىخواهد خرافات و اشتباهات اين مذهب را بيان كند . وى مىنويسد :\r\nلازم است در اين‌جا تأكيد كنم كه از تأليف اين كتاب ، به هيچ وجه ، قصد دفاع و جانبدارى از هيچ يك از مذاهب فقهى عالم اسلام را ندارم ؛ زيرا\r\n\r\n","description":"","footnote":"","page_name":" 290 ","page_number":298},
  {"content":"\r\n\r\nديگر مذاهب نيز با اختلاف مراتبى ، خالى از خرافات نيستند ؛ امّا به منظور خدمت به برادران شيعى خودم ، در اين اوراق ، مذهب جعفرى اثناعشرى را مورد تدقيق و تأمّل قرار داده‌ام و به بهترين و مهم‌ترين كتاب اين مذهب ، يعنى اصول كافى پرداخته‌ام . « 1 »\r\nنويسندهء پايان‌نامه ، در مورد مذهب و عقيدهء برقعى مىگويد كه او در ابتدا از جمله علماى شيعه بوده ، ولى بعد از 45 سالگى ، ميل به اهل سنّت پيدا مىكند ؛ چون در برخى نوشته‌هايش گفته : « اگر ما بخواهيم سنّت صحيح را در روايات و كتب شيعه بيابيم ، ممكن نيست و بايد روايت را از جمهور مسلمين جستجو كرد . البته در صورتى كه سند و متن آن صحيح باشد و مخالف با قرآن نباشد » ؛ ولى به نظر حقير ، نمىتوان با چنين حرفى ، شخصى را از شيعه بودن ، خارج دانست ، بويژه كه كارهاى خود را دفاع از حريم اهل بيت عليهم السلام مىداند ؛ كما اين‌كه در مقدّمهء كتاب كسر الصنم گفته :\r\nبدان كه نويسندهء اين اوراق ، به خداوند - تبارك و تعالى - و رسولان الهى و روز جزا و ائمّه و پيشوايان هدايت ، مؤمن و معتقد [ است 
  ] و از ائمّهء رؤساى كفر و شرك و خرافات و ظلم و ضلالت ، منزجر و بيزار است . « 2 »\r\nالبته بايد گفت كه او جدّاً راه به خطا رفته است و در مواردى ، بدون دليل محكم ، همان عقايد اهل سنّت را در مسائل اعتقادى و عملى ، بيان كرده است .\r\n\r\nخلاصه‌اى از عقايد برقعى از لابه‌لاى نوشته‌هايش\r\n1 . اسلام را دين كامل مىداند و دين را همان مىداند كه انبيا آورده‌اند و كسى حقّ اضافه يا كم كردن آن را ندارد ، امام باشد يا غير امام .\r\n2 . انبيا ، هيچ مشاركتى در افعال خداوند ندارند و نمىشود صفت احاطه يا علم غيب يا لامكانى به آنها داد ؛ بلكه آنان در مكان واحدند و ذاتشان محدود و علمشان\r\n\r\n\r\n","description":"","footnote":"\r\n( 1 ) . عرض اخبار اصول بر قرآن و عقول ، مقدّمهء الف و ب .\r\n( 2 ) . همان جا .\r\n","page_name":" 291 ","page_number":299},
  {"content":"\r\n\r\nمحدود است و وظيفه‌شان ابلاغ رسالت است .\r\n3 . دعا از غير خدا جايز نيست و درخواست از شخص مرده هم امكان ندارد .\r\n4 . انبيا و اوليا ، پس از مردن ، هيچ اطلّاعى بر احوال دنيا ندارند .\r\n5 . در اسلام ، حجّت خدا ، انبيا و عقل هستند ، نه ائمّهء اطهار عليهم السلام و حجّت دانستن آنها ، بدعت در دين است .\r\n6 . وجود ولىّ امر بر مردم ، واجب است و بايد حاضر و مطّلع باشد ، نه غايب و پنهان .\r\n7 . ائمّه عليهم السلام آموزش احكام مىدهند و اين كه امامت را از اصول دين يا فروع دين بناميم ، اشتباه است و هر كس مبيّن شريعت اسلام باشد ، مورد احترام است .\r\n\r\nعوامل انحراف برقعى\r\nدر انحراف اين مؤلّف ، عوامل متعدّدى تأثيرگذار بوده است ، از جمله : بىتوجّهى اطرافيان و اقوام وى ، عقدهء حقارت و كج‌سليقگى ، ادّعاى مبارزه با خرافات و عدم شناخت خرافات دينى در جامعه ، افراط و تفريطها در فرهنگ جامعه ، روابط با اهل سنّت و تأثيرپذيرى از آنان ( تا جايى كه برخى كتب وهّابيون را ترجمه كرده ) .\r\n\r\nد . نقد و بررسى شبهات « كسر الصنم »\r\nبرقعى ، احاديث « باب الحجّة » الكافى را عموماً جعلى و مخالف با قرآن كريم مىداند .\r\nوى همچنين آيات ولايت را در مورد ائمّهء اطهار عليهم السلام تمام نمىداند . اشكالات وى از دو جهت است : سندى و متنى .\r\n\r\nاشكالات سندى\r\nوى معتقد است كه بيشتر راويان الكافى ، ضعيف و كاذب و غالىاند . به عنوان مثال ، مغيرة بن سعيد و محمّد بن ابى الخطاب و . . . را نام مىبرد و آنان را « جَعّال » ناميده\r\n\r\n","description":"","footnote":"","page_name":" 292 ","page_number":300},
  {"content":"\r\n\r\nاست .\r\nنقد و بررسى : يكى از امتيازات الكافى ، نقل سند به طور كامل است . البته گرچه تعدادى از راويان كلينى ، از منظر علماى رجالى ، تضعيف شده‌اند ، ولى بايد توجّه داشت كه مرحوم كلينى در اين كار ، دقّت داشته است و ضعيف بودن راوى ، ربطى به اعتبار كلينى ندارد .\r\nاين نكتهء مهم را نيز بايد توجّه داشت كه صحيح از ديدگاه قدما و متأخّران ، تفاوت داشته است . نزد قدما ، حديثى صحيح بوده است كه قرائنى بر صحّتْ داشته باشد و اين قرائن ، دوگونه بوده است :\r\nقرائن داخليه : يعنى سند و راويان حديث تا امام ، همه ، افراد صادق و درست‌كارى باشند و همچنين متن حديث ، با قرآن ، مخالفت صريح نداشته باشد .\r\nقرائن خارجيه كه عبارت‌اند از :\r\n1 . وجود روايت در يكى از اصول اربعمئه ؛\r\n2 . ذكر يك حديث در يك اصل ، به دو طريق يا ذكر حديث در دو اصل ؛\r\n3 . وجود روايت در يكى از اصول اصحاب اجماع ؛\r\n4 . وجود حديث در كتاب‌هاى معتبر كه صاحب آن ، مورد تكريم يكى از ائمّه عليهم السلام قرار گرفته باشد .\r\nامّا نزد متأخّران ، تقريباً از قرن هفتم به بعد ، حديث ، به چهار قسم تقسيم مىشد :\r\nصحيح : حديثى است كه سلسله سند آن تا معصوم ، متّصل باشد و همهء اسناد ، امامىِ عادل باشند ؛\r\nحسن : سلسلهء آن تا معصوم ، متّصل باشد و همگى ، امامى و مورد مدح باشند ؛\r\nموثّق : سلسلهء آن تا معصوم ، متّصل باشد و راويان آن ، هر چند از اهل سنّت ، امّا مورد وثوق باشند ؛\r\nضعيف : حديثى كه از اقسام بالا نباشد .\r\n\r\n","description":"","footnote":"","page_name":" 293 ","page_number":301},
  {"content":"\r\n\r\nبه صرف اين كه حديثى نزد ما ضعيف است ، نمىتوانيم بگوييم كه نزد مرحوم كلينى هم ضعيف بوده است . شايد قرينه‌هاى خارجيه‌اى بر صحّت حديث نزد ايشان بوده و متأسّفانه از دست رفته‌اند ، همان‌طور كه از اصول اربعمئه ، بجز تعدادى ، همه از بين رفته‌اند ، و لذا بايد از كنار اين احاديث ، با تأمّل گذشت .\r\n\r\nاشكالات متنى\r\n\r\n1 . اشكالات به آياتِ ناظر به ولايت\r\n\r\nيك . آيهء ولايت\r\n « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ »  ؛ « 1 » ولىّ شما تنها خداست و پيامبر اوست و كسانى كه ايمان آورده‌اند ؛ همان كسانى كه نماز برپا مىدارند و در حال ركوع ، زكات مىدهند .\r\nهمانطور كه مشهور است ، شأن نزول اين آيه ، تنها در مورد حضرت على عليه السلام است كه در حالت ركوع ، به فقيرى انفاق كرد . بيشتر مفسّران اهل سنّت نيز اين شأن نزول را بيان مىكنند . علّامه امينى در كتاب ارزشمند الغدير ، نام دانشمندان اهل سنّتى كه اين شأن نزول را نقل كرده‌اند و صحّتش را پذيرفته‌اند ، نام مىبرد . ايشان نام 66 نفر از علماى اهل سنّت را از قرن دوم تا چهارم ، ذكر مىكند . « 2 » اشكال مؤلّف « كسر الصنم »\r\nمنظور از آيهء ولايت ، دوستى و همبستگى با مؤمنان است و ربطى بر وجوب اطاعت از كسى ندارد .\r\nنقد و بررسى : شيعه ، معتقد است به همان دليلى كه خداوند ، پيامبر را مىفرستد ،\r\n\r\n\r\n","description":"","footnote":"\r\n( 1 ) . سورهء مائده ، آيهء 55 .\r\n( 2 ) . ترجمه الغدير ، ج 5 ، ص 265 .\r\n","page_name":" 294 ","page_number":302},
  {"content":"\r\n\r\nامام را نيز تعيين فرموده است . امام ، روشن كنندهء راه پيامبر است و بايد معصوم باشد و علم وسيع داشته باشد . اين آيه ، دلالت بر ولايت على عليه السلام مىكند و علماى شيعه و اكثر علماى اهل سنّت ، به اين مسئله ، اعتراف كرده‌اند و همه به اين آيه ، استناد مىكنند و روايات در اين زمينه ، متواتر است .\r\nدر اين آيه ، مطمئناً كلمهء « ولى » ، معناى دوستى و همبستگى نمىدهد ؛ چون ولايت حضرت على عليه السلام در عرض ولايت رسول و خدا قرار گرفته است و ولايتِ به معناى همبستگى و دوستى ، در مورد خداوند صدق نمىكند .\r\n\r\nدو . آيهء تطهير\r\n « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  ؛ « 1 » خدا فقط مىخواهد آلودگى را از شما خاندان ( پيامبر ) بزدايد و شما را پاكيزه گردانَد .\r\nروايات فراوانى وجود دارند كه منظور از اهل بيت در اين آيه را حضرت على عليه السلام ، فاطمه عليها السلام ، حسن و حسين عليهما السلام و در رأس آنها پيامبر صلى الله عليه و آله مىدانند و اين كلمه ، اسم خاص است براى ايشان .\r\nعلّامه طباطبايى در تفسير الميزان ، بيش از هفتاد روايت ذكر كرده است « 2 » و در بسيارى از منابع اهل سنّت ، برخى از اين روايات آمده‌اند ، مثل : صحيح مسلم ، صحيح الترمذى ، سنن الكبرى ، الدرّ المنثور ، شواهد التنزيل .\r\nاشكالات مؤلّف « كسر الصنم »\r\nاشكال اوّل : اهل بيت ، يعنى خانواده و خانواده ، كلمه‌اى عام است كه شامل همسران پيامبر صلى الله عليه و آله هم مىشود .\r\n\r\n\r\n","description":"","footnote":"\r\n( 1 ) . سورهء احزاب ، آيهء 33 .\r\n( 2 ) . الميزان ، ج 16 ، ص 465 .\r\n","page_name":" 295 ","page_number":303},
  {"content":"\r\n\r\nنقد و بررسى : همسران پيامبر را نمىتوان شامل آيهء تطهير دانست ؛ زيرا آيات شريفهء چهارم و پنجم سورهء تحريم و يازدهم سورهء حجرات ، به صراحت و روشنى ، عدّه‌اى از همسران پيامبر صلى الله عليه و آله را مورد سرزنش و تهديد قرار داده است ؛ چون آنها به آزار و اذيت پيامبر صلى الله عليه و آله و افشاى اسرار وى مىپرداختند .\r\nهمچنين روايات فراوانى وجود دارند ( هم از طريق شيعه و هم اهل سنّت ، آن هم با اسناد مورد اعتماد ) كه نشان مىدهند پيامبر صلى الله عليه و آله به برخى از همسرانش فرمود كه شما شامل اهل بيت نيستيد و بر خير هستيد . « 1 » اشكال دوم : امام على عليه السلام داماد پيامبر صلى الله عليه و آله بوده و در عرف عرب ، داماد ، جزو خانواده به حساب نمىآيد و او خود اهل بيتى جدا دارد ؛ چون مستقل است .\r\nنقد و بررسى : در روايات بسيارى ، تصريح شده است كه على عليه السلام و همسرش و دو فرزندانش ، از جملهء اهل بيت هستند و همانطور كه گفتيم ، اين جا كلمهء « اهل بيت » اسم خاص است و مسمّاى آن را روايت مشخص كرده است و روشن است كه براى مشخّص كردن اسم خاص و عَلَم ، سراغ عرف و لغت نمىروند .\r\nاشكال سوم : اگر اراده در آيهء شريفه ، « تكوينيّه » باشد ، چنين طهارتى براى اهل بيت ، فضيلت نيست و چنين افرادى نمىتوانند اسوه و مقتداى مؤمنان باشند .\r\nنقد و بررسى : براى روشن شدن مسئله ، لازم است كه ارادهء تكوينيه و تشريعيه ، به طور مختصر تعريف شود .\r\nارادهء تكوينيه ، يعنى خلقت و آفرينش . اين نوع ارادهء الهى ، هرگز نقض نمىشود .\r\nخداى تعالى مىفرمايد :\r\n « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ »  ؛ « 2 » چون به چيزى اراده فرمايد ، كافى است كه بگويد : باش ؛ پس [ بى درنگ 
  ]\r\n\r\n\r\n","description":"","footnote":"\r\n( 1 ) . ر . ك : جامع البيان فى تفسير القرآن ، ج 12 ، ص 7 .\r\n( 2 ) . سورهء يس ، آيهء 82 .\r\n","page_name":" 296 ","page_number":304},
  {"content":"\r\n\r\nموجود مىشود .\r\nاراده در اين آيه ، ارادهء تكوينيه است .\r\nارادهء تشريعيه ، به معناى فرمان و دستورهاى الهى يا همان واجبات و محرّمات است . خداوند تعالى مىفرمايد :\r\n « يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ »  ؛ « 1 » خدا براى شما آسانى مىخواهد و براى شما دشوارى نمىخواهد .\r\nاراده در اين آيه ، ارادهء تشريعيه است ؛ چون اراده‌اى است كه به عقل و كار ديگر تعلّق مىگيرد و بايد افراد ، آن كار را با اختيار خود انجام دهند و خواستنِ آسانى يا سختى ، در طول ارادهء خداست .\r\nبسيارى از مفسّران شيعه ، ارادهء خداوند در آيهء تطهير را تكوينى دانسته‌اند و همه هم به طريقى ، خواسته‌اند كه اين اشكال را جواب دهند .\r\nبعضى معتقدند كه ارادهء خداوند در اين آيه ، فاصله انداختن بين اهل بيت و رجس است ، نه اين كه آنان مجبور باشند . بنا بر اين ، متعلّق ارادهء حق انجام ندادن گناه نيست ؛ بلكه مراد ، ايجاد فاصله است . برخى از مفسّران ، به پيروى از نظر شيخ طوسى در التبيان ، مىگويند كه خداوند با لطف نمودن به آنها ، از پليدىها دورشان كرد و آنها نيز دورى و پرهيز از كارهاى زشت را اختيار كردند . « 2 » عدّه‌اى نيز عقيده دارند كه منظور از ارادهء تكوينى ، آن است كه تربيت آنان به‌گونه‌اى بوده كه هيچ گاه نمىخواهند به سمت گناه بروند ، از گناه متنفّرند و يا ارادهء گناه نمىكنند ؛ امّا به گونه‌اى است كه با اين تربيت و مدارج ، امكان ارتكاب گناه از آنان نيست .\r\nامّا به نظر حقير ، هيچ كدام از اينها جواب اشكال نيست ؛ زيرا چه ايجاد فاصله\r\n\r\n\r\n","description":"","footnote":"\r\n( 1 ) . سورهء بقره ، آيهء 185 .\r\n( 2 ) . ر . ك : التبيان فى تفسير القرآن ، ج 8 ، ص 340 .\r\n","page_name":" 297 ","page_number":305},
  {"content":"\r\n\r\nباشد يا لطف باشد يا دلايل ديگر ، همچنان اين اشكال ، باقى است كه اهل بيت عليهم السلام نمىتوانند اسوه باشند .\r\nبه نظر مىرسد اگر كلمهء رجس را درست معنا كنيم ، اين اشكالْ بر طرف مىشود .\r\nعلّامه طباطبايى مىفرمايد : رجس ، يعنى « قذارت » و قذارت ، هيئتى در يك شىء است كه موجب تنفّر و دورى مىشود . رجس به حسب باطن ، شرك ، كفر ، اثم و عمل بد است و اذهاب رجس ، از بين بردن هيئت خبيثهء نفس است و اين ، همان عصمت است . « 1 » بنا بر اين ، خلقت پيامبر صلى الله عليه و آله و ائمّهء اطهار عليهم السلام طورى است كه موجب تنفّر نيست .\r\nاين كه آنها مرتكب اشتباه و خطا نمىشوند ، بدين معنا نيست كه آنها نتوانند گناه كنند يا در عمل مجبور باشند ؛ بلكه آنها در زندگى خود ، به مقامى مىرسند كه بدىِ گناهان ، برايشان آشكار مىشود ، همانطور كه انسان‌هاى عادى هم مىتوانند با الگو قرار دادن پيامبر و ائمّه ، به اين مرحله برسند .\r\nاشكال چهارم : چرا ابوالفضل ، ابوبكر بن على ، زينب و ام كلثوم ، جزو اهل بيت عليهم السلام نيستند ؟ و ديگر اين كه اگر آيه ، حصر در پنج تن باشد ، نُه امام ديگر را شامل نمىشود و آنها از عصمت خارج مىشوند .\r\nنقد و بررسى : همانطور كه گفته شد ، روايات بسيارى داريم كه پيامبر صلى الله عليه و آله منظور از اهل بيت را فرموده است و ديگر جاى سؤال نيست كه چرا حضرت زينب عليها السلام و ديگران جزو اهل بيت نيستند . در واقع ، اهل بيت ، اسم خاص است .\r\nهمچنين روايات ديگرى داريم كه علاوه بر پنج تن ، نه امام ديگر را نيز شامل اهل بيت دانسته‌اند ، مثل روايت جابر از پيامبر اكرم صلى الله عليه و آله . « 2 »\r\n\r\n\r\n","description":"","footnote":"\r\n( 1 ) . الميزان ، ج 16 ، ص 312 .\r\n( 2 ) . كمال الدين ، ص 233 .\r\n","page_name":" 298 ","page_number":306},
  {"content":"\r\n\r\n\r\nسه . آيهء اولى الأمر\r\n « يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ ذلِكَ خَيْرٌ وَ أَحْسَنُ تَأْوِيلًا »  ؛ « 1 » اى كسانى كه ايمان آورده‌ايد ، خدا را اطاعت كنيد و پيامبر و اولياى امر خود را اطاعت كنيد . پس هرگاه در امرى اختلاف نظر يافتيد ، اگر به خدا و روز بازپسين ايمان داريد ، آن را به خدا و پيامبر عرضه داريد ؛ اين ، بهتر و نيك‌فرجام‌تر است .\r\nاين آيه ، دربارهء مسئلهء رهبرى بحث مىكند و اطاعت را در مرحلهء اوّل ، از آنِ خداوند مىداند و در مرحلهء دوم ، از پيامبر صلى الله عليه و آله و در مرحلهء سوم ، از اولى الأمر مىداند . همهء مفسّران شيعه و برخى از مفسّران اهل سنّت ، اولى الأمر را امامان معصوم مىدانند كه پس از پيامبر صلى الله عليه و آله رهبرى جامعهء اسلامى را به عهده دارند .\r\n\r\nاشكالات مؤّلف « كسر الصنم »\r\nاشكال اوّل : كلمهء « اطيعوا » فقط شامل خدا و رسول است و اطاعت اولى الأمر ، واجب نيست و اصلًا ربطى به ائمّهء اثنى عشر ندارد ؛ چون در زمان نزول آيه ، دوازده امام ، وجود نداشته‌اند و از آيه ، فهميده مىشود كه اولى الأمر ، معصوم نيستند .\r\nنقد و بررسى : عدم تكرار « اطيعوا » براى اولى الأمر ، دلالت بر عدم وجوب اطاعت نمىكند ؛ بلكه داراى يك نكته هم هست و آن اين كه اطاعت رسول و اولى الأمر ، در يك راستاست و اطاعت اولى الأمر در احكام اسلامى ، هم‌تراز اطاعت پيامبر صلى الله عليه و آله است و همانطور كه پيامبر بايد معصوم باشد ، اولى الأمر هم بايد معصوم باشد .\r\n\r\n\r\n","description":"","footnote":"\r\n( 1 ) . سورهء نساء ، آيهء 59 .\r\n","page_name":" 299 ","page_number":307},
  {"content":"\r\n\r\nدر اين باره ، روايات فراوانى وجود دارد ، از آن جمله ، روايت جابر است كه از پيامبر صلى الله عليه و آله دربارهء اولى الأمر پرسيد و ايشان نام دوازده امام را بردند . « 1 » اشكال دوم : اولى الأمر ، مرجع حل اختلاف نيستند ؛ چون خداوند در قسمت دوم همين آيه مىفرمايد : اگر نزاعى رخ داد ، به خدا و رسول ارجاع دهيد و نفرمود به اولى الأمر مراجعه كنيد .\r\nنقد و بررسى : اين تنازع ، شامل هر نوع اختلافى نيست ؛ بلكه منظور اختلاف در مورد فهم و درك احكام و معارف الهى است كه فقط بايد به خدا و رسول ارائه شود و اگر اولى الأمر هم حرفى بزنند ، برداشتى از كلام خدا و تعليمى از پيامبر صلى الله عليه و آله است .\r\nاتفاقاً در آيهء 83 سورهء نساء ، خداوند ، حوادث مربوط به مسائل جارى ، مثل : ايمنى ، وحشت و . . . را به رسول و اولى الأمر ارجاع مىدهد . پس در آيهء اولى الأمر ، به مسائل دين و احكام الهى مربوط مىشود و پاسخ اهل بيت ، جنبهء طولى دارد و در حقيقت ، همان پاسخ قرآن و پيامبر است .\r\n\r\nچهار . آيهء تبليغ\r\n « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ إِنَّ اللَّهَ لا يَهْدِي الْقَوْمَ الْكافِرِينَ »  ؛ « 2 » اى پيامبر ! آنچه از جانب پروردگارت به سوى تو نازل شده ، ابلاغ كن و اگر نكنى ، پيامش را نرسانده‌اى و خدا تو را از گزند مردم ، نگاه مىدارد . آرى ، خداوند ، گروه كافران را هدايت نمىكند .\r\nاين آيه ، در اواخر عمر شريف پيامبر صلى الله عليه و آله نازل شد و به پيامبر صلى الله عليه و آله اصرار فراوان دارد كه : حتماً بايد رسالت خداوند را به مردم برسانى و اگر اين كار را نكنى ، در حقيقت ، رسالت خداوند را اصلًا نرسانده‌اى ! در ادامهء آيه نيز آمده كه خداوند ، تو را از « گزند » مردم ، محافظت مىكند . پس چون به كلّ رسالت پيامبر اكرم صلى الله عليه و آله بستگى دارد ، بايد امر\r\n\r\n\r\n","description":"","footnote":"\r\n( 1 ) . تفسير نور الثقلين ، ج 1 ، ص 499 .\r\n( 2 ) . سورهء مائده ، آيهء 67 .\r\n","page_name":" 300 ","page_number":308},
  {"content":"\r\n\r\nبسيار مهمّى باشد .\r\nتمام مفسّران شيعه و برخى از مفسّران اهل سنّت ، شأن نزول اين آيه را در سال دهم هجرت و در « حجّة الوداع » مىدانند و آن امر مهم را انتخاب جانشين ذكر كرده‌اند . پيامبر صلى الله عليه و آله پس از نزول آيه ، همهء حاجيان را در غدير خم ، جمع كردند و اين جمله را فرمودند : « من كنت مولاه ، فهذا علىٌ مولاه » .\r\nاشكالات مؤلّف « كسر الصنم »\r\nاشكال اوّل : ايشان منكر نزول آيه ، در غدير خم است .\r\nنقد و بررسى : اين آيه ، طبق گفتهء همهء مفسّران شيعه و بسيارى از مفسّران اهل سنّت و مورّخان ، در مورد غدير خم است و در تاريخ اسلام ، كمتر واقعه‌اى از چنين شهرتى برخوردار است . علّامه امينى در الغدير ، از 110 صحابى ، 84 تابعى و 360 دانشمند و نويسندهء اهل سنّت نام مىبرد كه اين واقعه را نقل كرده‌اند . « 1 » اشكال دوم : على عليه السلام در احتجاجات خود در مقابل اصحاب ، به اين آيه ، استدلال نكرده است و اگر به نفعش بود ، استناد مىكرد .\r\nنقد و بررسى : اين ، حرف درستى نيست ؛ چون امام على عليه السلام در بسيارى از موارد ، به واقعهء غدير خم ، استناد كرده است ، مثلًا در روز جلسهء شوراى منصوب به وسيلهء عمر ، بدان استناد كرده است « 2 » و بسيارى از عالمان اهل سنّت ، اين احتجاج را نقل كرده‌اند ، از جمله ، ابن حاتم شامى در الدر النظم ، ابن هجر هيثمى در الصواعق المحرقة ، ابن عساكر در تاريخ دمشق ، سيوطى در جمع الجوامع و متّقى هندى در كنز العمّال .\r\nهمچنين بايد دانست كه احتجاج ايشان به حديث غدير در ايّام خلافت عثمان و يا در اجتماع مردم كوفه يا در جنگ جمل و موارد بسيار ديگر ، شايد به دليل اختناقى كه\r\n\r\n\r\n","description":"","footnote":"\r\n( 1 ) . الغدير ، ج 1 ، ص 61 ، 62 ، 73 و 152 .\r\n( 2 ) . فرائد السمطين ، ج 1 ، ص 319 ، ح 251 .\r\n","page_name":" 301 ","page_number":309},
  {"content":"\r\n\r\nدر آن زمان حاكم بوده ، نقل نشده است .\r\nاشكال سوم : آيهء 67 سورهء مائده ، به قرينهء قبل و بعد ، دربارهء كفر يهود و نصارى است ، خصوصاً اين كه در آيهء 68 نيز « القوم الكافرين » تكرار شده كه اشاره به اهل كتاب است و منظور از كافرين ، در آيهء 67 را توضيح مىدهد .\r\nنقد و بررسى : كفر ، يعنى انكار و مخالفت ، خواه انكار خدا يا نبوّت باشد ، يا انكار يكى از احكام خدا ( مثل حج ) ، يا انكار مسئلهء ولايت و رهبرى . اين ، دليل نمىشود كه كفر ، فقط شامل منكران خدا و نبوّت باشد . به قول علّامه طباطبايى ، در آن زمان ، اسلام را اهل كتاب تهديد نمىكرد ؛ بلكه خطرِ انحرافِ خود مسلمانان ، بزرگ‌ترين خطر بود . لذا خداوند در اين باره ، تأكيد فرموده و كافران و منكران به مسئلهء ولايت را گوشزد كرده است . « 1 »\r\n\r\nپنج . آيهء مودّت\r\n « قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى . . . »  ؛ « 2 » بگو به ازاى آن ( رسالت ) ، پاداشى از شما نمىخواهم ، مگر دوستى اهل بيتم .\r\nتمام بحث ، اين است كه منظور از « قربى » ، چه كسانى هستند ؟ علما و مفسّران شيعه ، اتّفاق نظر دارند كه منظور از « قربى » ، اهل بيت هستند ، به دليل اين كه پيامبر صلى الله عليه و آله دنبال سود شخصى نبود تا درخواست محبّت اهل بيت خود را خواستار باشد ؛ بلكه مودّت اهل بيت ، موجب استمرار و دوام رسالت مىشد . اگر مسلمانان ، به آنان مراجعه مىكردند و تعاليم و تفاسير آنها را به كار مىگرفتند ، ديگر دچار انحراف و اختلاف نمىشدند . بهره‌گيرى از مودّت و محبّت آنان ، آغاز اطاعت است و اطاعت بدون مودّت ، ممكن نيست .\r\n\r\n\r\n","description":"","footnote":"\r\n( 1 ) . الميزان ، ج 6 ، ص 68 .\r\n( 2 ) . سورهء شورى ، آيهء 23 .\r\n","page_name":" 302 ","page_number":310},
  {"content":"\r\n\r\n\r\nاشكالات مؤلّف « كسر الصنم »\r\nاشكال اوّل : سورهء شورى ، مكّى است و معقول نيست زمانى كه پيامبر صلى الله عليه و آله بر سر توحيد و اثبات نبوّت خويش منازعه داشت ، بخواهد كه خويشاوندانش را دوست بدارند .\r\nنقد و بررسى : اوّلًا سورهء شورى هر چند مكّى است ، ولى جمعى از مفسّران معتقدند كه چهار آيه از اين سوره ( 23 تا 26 ) در مدينه نازل شده است ؛ ثانياً بر فرض اين كه اين آيه ، مكّى است ، چه اشكالى دارد كه خداوند در جواب كسانى كه مىخواستند اجر و پاداشى به پيامبر بدهند ، فرموده باشد : اجر و پاداش ايشان ، دوستى اهل بيت او هستند ، كه تعدادى از مصاديق آن ، بعداً پديد مىآيند . از طرفى ، درست است كه پيامبر صلى الله عليه و آله بر سر نبوّت خود ، منازعه داشت ، ولى اين جواب دربارهء مسلمانانى بوده كه در آن زمان بوده‌اند و بعدها اين حكم در مورد بقيهء مسلمانان تا روز قيامت ، گسترش مىيابد ، مثل بقيهء احكام الهى .\r\nاشكال دوم : چرا به جاى « قربى » ، « ذوى القربى » به كار نرفته تا منظور ، اهل بيت باشد ؟\r\nنقد و بررسى : در قرآن ، كلمهء « قربى » ، در چندين جا به معناى خويشاوندان ، به كار رفته است و از نظر فصاحت و بلاغت ، نيازى به پيشوند « ذوى » ندارد .\r\nاشكال سوم : اگر منظور ، اهل بيت است ، چرا منحصر به آنها باشد و همسران پيامبر ، از شمول آنها خارج باشد ؟\r\nنقد و بررسى : روايات بسيارى از پيامبر صلى الله عليه و آله داريم كه فرموده است : قربى ، فقط على عليه السلام و همسرش و دو فرزندش است .\r\n\r\nشش . آيهء صادقين\r\n « يا أَيُّهَا الَّذِينَ آمَنُوا اتَّقُوا اللَّهَ وَ كُونُوا مَعَ الصَّادِقِينَ »  ؛ « 1 »\r\n\r\n\r\n","description":"","footnote":"\r\n( 1 ) . سورهء توبه ، آيهء 119 .\r\n","page_name":" 303 ","page_number":311},
  {"content":"\r\n\r\nاى كسانى كه ايمان آورده‌ايد ، از خدا پروا كنيد و همراه راستگويان باشيد .\r\nدر اين آيه ، خداوند ، مؤمنان را به تقوا و همراهى با راستگويان ، دستور داده است .\r\nمفسّران شيعه ، معتقدند كه منظور از صادقين ، افراد خاصى هستند ؛ چون اوّلًا اگر صادقين ، عام بود ، بايد مىفرمود : « من الصادقين » و اين كه فرموده : « مع الصادقين » ، يعنى همراهى افراد خاصى منظور بوده است ؛ ثانياً ، اين همراهى ، بى قيد و شرط است . بنا بر اين بايد آن صادقين ، مصون از خطا و اشتباه باشند . علاوه بر اينها روايات فراوانى داريم كه مراد از صادقين را حضرت على عليه السلام و ائمّه عليهم السلام دانسته‌اند .\r\n\r\nاشكال مؤّلف « كسر الصنم »\r\nانحصار صادقين به ائمّه عليهم السلام محلّ اشكال است و با روش قرآن ، سازگار نيست .\r\nنقد و بررسى : همانطور كه بيان شد ، با دو دليل ياد شده و روايات بسيار ديگر ، منظور از صادقين ، ائمهء اطهار عليهم السلام هستند و هيچ ناسازگارى با قرآن ندارد ، بويژه با بررسى كلمهء « صادقين » و « صادق » در قرآن ، به اين نتيجه مىرسيم كه صدق ، مراتبى دارد و بالاترين مراتب آن را معصومان عليهم السلام دارند .\r\n\r\nهفت . آيهء اهل الذكر\r\n « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ » .  « 1 »\r\nپس اگر نمىدانيد ، از پژوهندگان كتاب‌هاى آسمانى ، جويا شويد .\r\nروايات بسيارى در كتاب الكافى داريم كه ائمّهء اطهار عليهم السلام ، خود را اهل ذكر و مورد سؤال ناميده‌اند ، مثل روايت امام رضا عليه السلام كه وقتى از ايشان سؤال مىشود ، اهل ذكر چه كسانى هستند ، مىفرمايد : « ما اهل ذكريم و از ما بايد سؤال شود » . « 2 »\r\n\r\n\r\n","description":"","footnote":"\r\n( 1 ) . سورهء نحل ، آيهء 43 ؛ سورهء انبياء ، آيهء 7 .\r\n( 2 ) . الكافى ، ج 1 ، ص 210 ، ح 3 .\r\n","page_name":" 304 ","page_number":312},
  {"content":"\r\n\r\nالبته اگر در بعضى موارد ، اهل ذكر را منطبق بر اهل كتاب گفته‌اند ، از باب تطبيق كلّى بر مصاديق است .\r\n\r\nاشكال مؤلّف « كسر الصنم »\r\nسورهء نحل و انبيا ، مكّى هستند و ربطى به وصايت و ولايت ندارند و ائمّه عليهم السلام در آن زمان ، هنوز متولّد نشده بودند . بنا بر اين ، چگونه مىتوان گفت كه اين آيه ، ناظر به اهل بيت است ؟\r\nنقد و بررسى : گرچه آيهء شريفه ، خطاب به مشركان و دربارهء سؤال از اهل كتاب است ، ولى با توجّه به ويژگى خاصّ ائمّهء اطهار عليهم السلام مىتوان آن را به آنها تعميم داد .\r\nعقل هم رجوع جاهل به عالم را تأكيد مىكند و مسلّم است كه ائمّه عليهم السلام ، عالم‌ترين افراد بوده‌اند و روايات متعدّدى داريم كه ائمّه عليهم السلام ، خود را « اهل ذكر » مىناميده‌اند و در اين روايات ، مصداق اعلاى اهل ذكر ، معرّفى شده‌اند ؛ مصداقى كه جاى شبهه و ترديد ندارد و پاسخ آنها ايجاد اطمينان مىكند .\r\n\r\nهشت . آيهء من عنده علم الكتاب\r\n « وَ يَقُولُ الَّذِينَ كَفَرُوا لَسْتَ مُرْسَلًا قُلْ كَفى بِاللَّهِ شَهِيداً بَيْنِي وَ بَيْنَكُمْ وَ مَنْ عِنْدَهُ عِلْمُ الْكِتابِ »  ؛ « 1 » و كسانى كه كافر شدند ، مىگويند كه تو فرستاده نيستى . بگو : كافى است خدا و آن كسى كه نزد او ، علم كتاب است ، ميان من و شما گواه باشد .\r\nعلّامه طباطبايى مىفرمايد :\r\nاگر « من عنده علم الكتاب » ، خطاب به مسلمانان باشد ، مسلماً حضرت على عليه السلام ، داناترين آنها به كتاب خدا بوده است و اگرروايات هم نبود ، همين دليل براى ما كافى بود . « 2 »\r\n\r\n\r\n","description":"","footnote":"\r\n( 1 ) . سورهء رعد ، آيهء 43 .\r\n( 2 ) . الميزان ، ج 11 ، ص 530 .\r\n","page_name":" 305 ","page_number":313},
  {"content":"\r\n\r\n\r\nاشكال مؤلّف « كسر الصنم »\r\nاولًا مقصود از كتاب معلوم نيست ؛ ثانياً سورهء رعد ، مكّى است و خطاب به كفّار مكّه است و ارتباطى به ولايت ائمّه عليهم السلام ندارد و امام على عليه السلام در آن زمان ، نوجوانى بيش نبود .\r\nنقد و بررسى : مقصود از كتاب قرآن ، لوح محفوظ است ، همانطور كه علّامه طباطبايى نيز به اين مسئله ، اشاره كرده است . « 1 » روايات بسيارى نيز داريم كه همهء آنها مصداق اين آيه را امام على عليه السلام گفته‌اند ، بويژه با بيان علّامه طباطبايى كه فرموده : از على عليه السلام آگاه‌تر نبود و اگر در مورد شخص ديگرى بود ، حداقل بايد رواياتى بيان مىشد . « 2 »\r\n\r\n2 . مسئلهء عصمت\r\nشيعه ، علاوه بر اين كه پيامبر صلى الله عليه و آله را معصوم مىداند ، حضرت زهرا عليها السلام و دوازده امام را نيز معصوم مىداند .\r\nعصمت در لغت ، يعنى خوددارى كردن و در اصطلاح ، يعنى ملكه‌اى نفسانى كه متّصف به آن را از فجور باز مىدارد ، اگر چه آنان توانايى چنين رفتارهايى را دارند . « 3 » البته طبق بيانى كه در ذيل آيهء تطهير آمد ، آفرينش معصوم ، به گونه‌اى است كه موجب تنفّر نيست ، مثلًا مرتكب اشتباه و خطا نمىشوند ، نه اين كه نتوانند گناه كنند .\r\nو اين كه خطا و اشتباه نمىكنند ، بدين معناست كه خداوند ، قدرتى به آنها داده است\r\n\r\n\r\n","description":"","footnote":"\r\n( 1 ) . همان ، ج 15 ، ص 517 .\r\n( 2 ) . همان ، ج 11 ، ص 387 .\r\n( 3 ) . اللوامع الإلهيّة ، ص 244 .\r\n","page_name":" 306 ","page_number":314},
  {"content":"\r\n\r\nكه مثلًا اشتباهاً يا ندانسته ، كارى انجام نمىدهند .\r\n\r\nدلايل عصمت\r\n1 . عصمت انبيا لطف است ، به دليل اين كه نفرت نسبت به انبيا و ائمّه صورت نگيرد . « 1 » 2 . پيامبر يا امام ، حرص و حسد و خشم و شهوت ندارند ، پس معصوم‌اند ؛ چون عامل گناهان ، همين‌ها هستند . « 2 » 3 . قرآن در مورد پيامبر صلى الله عليه و آله مىفرمايد : «  وَ ما يَنْطِقُ عَنِ الْهَوى  ؛ « 3 » و از روى هوس ، سخن نمىگويد » . اين سخن ، جز وحى ، چيز ديگرى نيست . همهء مفسّران ، اين آيه را دليل بر عصمت پيامبر صلى الله عليه و آله گرفته‌اند . امام نيز چون هم‌شأن پيامبر است ، پس او هم معصوم است .\r\n4 . خود خداوند مىفرمايد : كسى كه محتاج به هدايت ديگرى باشد ، نمىتواند هادى باشد . « 4 » 5 . فخر رازى به آيهء  « مَنْ يُطِعِ الرَّسُولَ فَقَدْ أَطاعَ »  « 5 » استدلال كرده ، مىگويد : وقتى اطاعت رسول ، اطاعت خداست ، بايد خطا و اشتباه در آن نباشد . « 6 » 6 . به آيات اولى الأمر ، « 7 » و آيهء تطهير ، « 8 » و آيات ديگر بر عصمت ائمّهء اطهار عليهم السلام استدلال شده است - كه در بحث‌هاى قبلى ، يادآورى كرديم - .\r\n\r\n\r\n","description":"","footnote":"\r\n( 1 ) . گزيدهء گوهر مراد ، ص 269 .\r\n( 2 ) . أمالى الصدوق ، ص 731 .\r\n( 3 ) . سورهء نجم ، آيهء 3 .\r\n( 4 ) . سورهء يونس ، آيهء 35 .\r\n( 5 ) . سورهء نساء ، آيهء 80 .\r\n( 6 ) . التفسير الكبير ( مفاتيح الغيب ) ، ج 5 ، ص 200 .\r\n( 7 ) . سورهء نساء ، آيهء 59 .\r\n( 8 ) . سورهء احزاب ، آيهء 33 .\r\n","page_name":" 307 ","page_number":315},
  {"content":"\r\n\r\n\r\nاشكالات مؤلّف « كسر الصنم »\r\nاشكال اوّل : انبيا ، بالاترين مقام بشر هستند و اين مقام نيز از ضعف و اشتباه مبرّى نيست .\r\nنقد و بررسى : معصوم بودن انبيا ، بويژه پيامبر صلى الله عليه و آله به اثبات رسيده و به لحاظ عقلى ، اگر پيامبر ، مصون از خطا نباشد ، سخنان وى و خبرى كه از وحى و كلام الهى مىدهد ، ترديدپذير است ، از اين رو ، بايد پيامبران ، مصون از ضعف و اشتباه باشند .\r\nاشكال دوم : آيهء اولى الأمر ، بر عصمت ائمّه دلالت ندارد ؛ چون « اطيعوا » بر اولى الأمر داخل نشده و اولى الأمر ، مرجع حلّ اختلاف هم نيستند .\r\nنقد و بررسى : قبلًا در مورد اين آيه ، صحبت شد و گفتيم كه اطاعت رسول و اولى الأمر ، در يك راستا قرار گرفته و به همين دليل هم ، يك « اطيعوا » گفته شده و اطاعت رسول و اولى الأمر ، مقيّد به هيچ چيز نشده است . پس چون پيامبر معصوم است ، اولى الأمر هم معصوم است و اگر در خصوص حكمى ، اشتباه مىكرد ، بايد گوشزد مىشد .\r\nدربارهء مرجع حلّ اختلاف نبودن هم پيش از اين گفتيم كه ائمّهء اطهار عليهم السلام مبيّن احكام قرآن و پيامبر هستند و اختلاف ، ايجاد در خودِ احكام است .\r\nاشكال سوم : آيهء تطهير ، دلالت بر عصمت ائمّه نمىكند ؛ بلكه عدم عصمت را ثابت مىكند ؛ زيرا در ائمّه عليهم السلام رجسى بوده كه حالا مىخواهد برداشته شود ؛ چون تعبير قرآن ( ليذهب عنكم الرجس ) است .\r\nنقد و بررسى : همانطور كه پيش از اين بيان شد ، اراده در اين آيه ، تكوينى و مربوط به خلقت مىشود و تخلّف‌ناپذير است . واژهء « اذهاب » همانطور كه به معناى رفع چيز موجود به كار مىرود ، به معناى دفع چيزى هم به كار مىرود ، مثل روايت پيامبر صلى الله عليه و آله كه مىفرمايد : هر كسى كه يك شيرينى به برادرش بخورانَد ، خداوند تلخى\r\n\r\n","description":"","footnote":"","page_name":" 308 ","page_number":316},
  {"content":"\r\n\r\nمرگ را از او مىبرد . « 1 » نه اين كه تلخىاى بوده و از بين مىرود ؛ بلكه دفع مىكند . علاوه بر اين ، همهء مسلمانان ، پيامبر را از همان اوّل ، معصوم مىدانند ، نه بعد از نزول آيه كه رجس او را رفع كند .\r\nاشكال چهارم : در موارد بسيارى ، ائمه عليهم السلام ( و از جمله على عليه السلام ) در دعاهاى بسيارى ، خود را خطا كار مىدانند و از خدا طلب بخشش مىكنند .\r\nنقد و بررسى : علما و دانشمندان شيعه ، به اين گونه اشكالات ، پاسخ‌هاى مختلفى ارائه داده‌اند كه اين ، معمولًا ريشه در سخنان اربلى ( 692 ق ) دارد . ايشان مىگويد : در فكر اين سؤال بودم و جواب‌هاى مختلفى به من دادند ؛ ولى مرا قانع نكرد تا اين كه به بركت و عنايات و الطاف امام موسى بن جعفر عليهما السلام به حقيقت جوابْ دست يافتم و آن اين كه : انبيا و ائمّهء اطهار عليهم السلام دائماً در ياد و نام خدا به سر مىبردند و پيوسته ، مراقب بودند كه لحظه‌اى از ياد و نام او غافل نشوند . لذا هر گاه ، اندكى از اين مرتبه تنزّل مىكردند ، اين را بزرگ‌ترين گناه براى خود تلقّى مىكردند و استغفار مىنمودند . « 2 » استغفار ، مراتب و درجاتى دارد و به اين معنا نيست كه گناهى انجام داده است و به عصمت ايشان آسيب برساند .\r\n\r\n3 . مسئلهء علم امامان عليهم السلام\r\nهمهء مسلمانان در مورد پيامبر صلى الله عليه و آله و شيعه در مورد دوازده امام عليهم السلام اعتقاد دارند كه « علم غيب » مىدانند و در بعضى روايات ، بيان شده كه علم « ماكان و ما يكون » را مىدانند .\r\nدر قرآن ، دو دسته آيات داريم كه بعضى ، علم غيب را فقط مخصوص خدا مىدانند ، مثل آيهء : «  فَقُلْ إِنَّمَا الْغَيْبُ لِلَّهِ  ؛ « 3 » بگو غيب فقط به خدا اختصاص دارد » و\r\n\r\n\r\n","description":"","footnote":"\r\n( 1 ) . بحار الأنوار ، ج 72 ، ص 456 .\r\n( 2 ) . ر . ك : كشف الغمّة ، ج 3 ، ص 42 - 45 .\r\n( 3 ) . سورهء يونس ، آيهء 20 .\r\n","page_name":" 309 ","page_number":317},
  {"content":"\r\n\r\nبعضى آيات ، علم غيب را براى غير خدا هم درنظر مىگيرند ، مثل : «   عالِمُ الْغَيْبِ فَلا يُظْهِرُ عَلى غَيْبِهِ أَحَداً * إِلَّا مَنِ ارْتَضى مِنْ رَسُولٍ   ؛ « 1 » داناى نهان است و كسى را برغيب خود آگاه نمىكند ، جز پيامبرى را كه از او خشنود است » .\r\nنتيجه اين كه علم غيب ، به طور مطلق و ذاتى ، مخصوص خداست و ديگران مىتوانند از طريق تعليم الهى ، از نعمت علم غيبْ برخوردار شوند و اين علم غيب ، نسبى است .\r\nبه گفتهء علّامه طباطبايى ، روايات اطّلاع ائمّه از غيب فوق ، در حدّ شمارش و احصا است « 2 » و از جملهء اين روايات - كه فريقين آن را نقل كرده‌اند - ، اين سخن امير مؤمنان عليه السلام است كه فرمود : « سلونى قبل أن تفقدونى » . « 3 »\r\n\r\nاشكالات مؤلّف « كسر الصنم »\r\nاز قرآن استفاده مىشود كه انبيا ، جز در مورد ابلاغ شريعت ، علم غيب نداشته‌اند ، مثل حضرت يعقوب كه از حال فرزندش آگاه نبود يا حضرت نوح كه از پيروانش آگاه نبود و هيچ دليلى بر اين كه نوادگان پيامبر صلى الله عليه و آله علم غيب داشته باشند ، نداريم .\r\nايشان منكر صحيفهء على عليه السلام و جفر و مصحف فاطمه عليها السلام و . . . است . وى همچنين ارتباط با فرشته و تكلّم با آنها و كرامت و يا معجزه را در مورد ائمّه ، قبول ندارد و مخالف قرآن مىداند . ايشان مىگويد : امام از منزل خود خبر ندارد . در خرما سم مىريزند و به امام مىدهند و ايشان خرماى مسموم را مىخورد . پس چگونه داراى علم غيب است ؟\r\n\r\n\r\n","description":"","footnote":"\r\n( 1 ) . سورهء جن ، آيهء 26 .\r\n( 2 ) . ر . ك : الميزان ، ج 20 ، ص 59 .\r\n( 3 ) . بحار الأنوار ، ج 42 ، ص 53 .\r\n","page_name":" 310 ","page_number":318},
  {"content":"\r\n\r\nنقد و بررسى : طبق ادلّه‌اى كه بيان شد ، پيامبر صلى الله عليه و آله و امامان عليهم السلام علم غيب دارند و شكّى در آن نيست و اين كه آيا علم غيب آنها نسبت به همه چيز است يا بعضى چيزها ، در ميان علماى شيعه ، اختلاف است . برخى معتقدند كه ائمّهء معصوم عليهم السلام علمشان بالفعل و مطلق است و براى اثبات ، به رواياتى متمسّك مىشوند . عدّه‌اى ديگر مىگويند كه علم معصومان عليهم السلام به خواست و ارادهء خودشان بستگى دارد . زمانى كه بخواهند ، مىدانند . بعضى نيز اعتقاد دارند كه امامان عليهم السلام علم غيب دارند ؛ ولى بايد طبق روند عادى ، رفتار كنند .\r\nاين بحث ، بسيار گسترده است و ريزه‌كارىهاى فراوانى دارد كه بايد در بحثى جداگانه و به صورت مبسوط از آن بحث شود .\r\n\r\n4 . حضرت مهدى ( عج )\r\nيكى ديگر از اشكالات برقعى - كه ناظر به كتاب الكافى و راويان آن است - ، دربارهء عقيده به مهدويت و امام غايب است . شيعه و اهل سنّت و حتّى اكثر اديان جهان ، معتقدند كه در آخر الزمان ، فردى مىآيد و جهان را از عدل و داد ، پر مىكند . يكى از دلايل قرآنى براى ظهور چنين فردى ، اين آيه است كه مىفرمايد :\r\n « وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ » ؛  « 1 »\r\nو خواستيم بر كسانى كه در آن سرزمين ، فرو دست شده بودند ، منّت نهيم و آنان را پيشوايان قرار دهيم و ايشان را وارث گردانيم .\r\nهمچنين آيات ديگرى در مورد اين ظهور هست كه بعضى « تنزيلى » است و دلالت بر وعدهء خدا مىكند و بعضى « تأويلى » است و تأويل آن ، به مسئلهء مهدويت شده است ؛ ولى مهم‌تر از اينها ، روايات فراوانى است كه در كتاب‌هاى اهل سنّت و شيعه در اثبات مهدويتْ وجود دارد و بسيارى از دانشمندان ، بر تواتر اين اخبار ،\r\n\r\n\r\n","description":"","footnote":"\r\n( 1 ) . سورهء قصص ، آيهء 5 .\r\n","page_name":" 311 ","page_number":319},
  {"content":"\r\n\r\nشهادت داده‌اند ، مثل عسقلانى ، احمد قرطبى ، جلال الدين سيوطى و . . . .\r\nدر اين بين ، بعضى از افراد ، اين احاديث را ضعيف دانسته‌اند ، ( مثل ابن خلدون ) كه توسّط دانشمندان ديگر ، به شدّت ، مورد سرزنش واقع شده‌اند . به عنوان نمونه ، دكتر عبد المحسن بن حمد العباد ( معاصر ) معتقد است كه ابن خلدون ، يك تاريخ‌نگار است و رجال‌شناس نيست كه بتواند روايات را تصحيح يا تضعيف كند . « 1 » همچنين در كتاب‌هاى خاورشناسان و مستشرقان ، از مهدى موعود ، بحث شده است ، مثل : گلدزيهر ، هنرى كربن ، فان فلوتن ، و . . . .\r\nتنها تفاوت موجود بين شيعه و اهل سنّت ، اين است كه شيعه مىگويد مهدى موعود ، فرزند امام حسن عسكرى عليه السلام و متولّد شده است و اكنون در پس پردهء غيب ، به سر مىبَرد .\r\n\r\nاشكالات مؤلّف « كسر الصنم »\r\nايشان منكر مهدى ، فرزند امام حسن عسكرى عليه السلام است و مىگويد : در قرآن ، هيچ اشاره‌اى به او يافت نمىشود و احاديث در مورد مهدى ، پسر صلبى عسكرى عليه السلام به نظر ما هيچ اعتبارى ندارد و در تاريخ آمده كه مادر و برادر امام عسكرى عليه السلام نزد قاضى شهادت دادند كه آن حضرت ، فرزندى نداشت . لذا معتمد عبّاسى ، مدّتى زن امام حسن عليه السلام را از طريق زنان مورد اعتماد ، تحت نظر داشت و وقتى باردار نبودن وى قطعى شد ، به حكم قاضى ، ميراث آن امام ، ميان مادر و برادرش تقسيم شد . برقعى در پايان مىگويد : اگر وجود امام ، ضرورى و مهم است ، پس غيبت وى موجّه نيست .\r\nنقد و بررسى : همانطور كه بيان شد ، همهء دانشمندان و مذاهب ، ادّعا دارند كه يك شخص از طرف خداوند ، ظهور مىكند و كسى در اين خصوص ، شك ندارد ؛ امّا اين كه ايشان فرزند امام حسن عسكرى عليه السلام است ، روايات فراوانى داريم و در بسيارى از\r\n\r\n\r\n","description":"","footnote":"\r\n( 1 ) . الردّ بالأحاديث الواردة فى المهدى ، ص 188 .\r\n","page_name":" 312 ","page_number":320},
  {"content":"\r\n\r\nمنابع نيز بدان تصريح شده است ، مثل : الكافى ، مروج الذهب ، إكمال الدين ، الإرشاد و . . . .\r\nشبهه‌اى كه برقعى نقل مىكند ، شبههء تاريخى است ؛ چون طبق ادّعاى جعفر كذّاب ( برادر امام عسكرى عليه السلام ) مبنى بر اين كه امام ، فرزندى نداشته ، حكومت جبّار وقت ، ارثيهء امام را طبق همين ادّعاى دروغين ، تقسيم كرد ، در حالى كه ولادت امام ، طبق گواهى قابله و پدرش ( به نقل تواريخ مورد اعتماد ) ثابت شده است كه صاحب منتخب الأثر ، نوزده روايت در اين زمينه ، نقل كرده است . « 1 »\r\n\r\n5 . تحريف قرآن در « الكافى »\r\nدر الكافى ، رواياتى ذكر شده‌اند كه ظاهراً دلالت بر تحريف قرآن دارند و برقعى ، خواسته تا با اين روايات ، مرحوم كلينى و كتاب ارزشمند الكافى را تضعيف كند .\r\nتحريف در لغت ، يعنى دگرگونى ، ميل ، گشتن از چيزى ، لبه و طرف « 2 » و در اصطلاح ، يعنى دگرگونى و تغيير قرآن كه بيشتر ، دو مصداق آن مورد نظر است : تحريف به نقيصه و تحريف به زيادى . « 3 » به اجماع علما ، تحريف به زيادى ، در قرآن اصلًا نيست ؛ ولى در مورد تحريف به نقيصه ، از سوى برخى محدّثان شيعه ، ادّعا شده است . گرچه اكثر علماى شيعه ، معتقدند كه در قرآن ، هيچ گونه تحريفى نيست و رواياتى كه در اين زمينه وجود دارند ، يا جعلىاند يا سند آنها ضعيف است ، يا به معناى تفسير و اضافات توضيحى و تحريف به معنا ، به تأويل برده مىشوند و اگر شخصى مثل مرحوم كلينى ، اين روايات را در الكافى آورده ، دليل بر قبول اين نظريه از سوى علماى محقّق شيعه\r\n\r\n\r\n","description":"","footnote":"\r\n( 1 ) . منتخب الأثر ، ص 438 .\r\n( 2 ) . التحقيق فى كلمات القرآن ، ج 2 ، ص 98 .\r\n( 3 ) . علوم قرآنى ، ص 445 .\r\n","page_name":" 313 ","page_number":321},
  {"content":"\r\n\r\n( بويژه خود مرحوم كلينى ) نيست .\r\n\r\nاشكال مؤلّف « كسر الصنم »\r\nروايت يكم و چهارم باب 61 و روايت دوم باب 112 ، صريح در تحريف قرآن است ؛ امّا در باب 93 مىگويد كه كلّ قرآن را جز على عليه السلام و ائمّه ، كسى جمع نكرده است و اين قرآن در ميان مسلمانان ، قرآن اصلى نيست . همچنين باب 164 و 165 ، موهم تحريف‌اند .\r\nنقد و بررسى : همانطور كه بيان شد ، نقل روايت ، هيچ خدشه‌اى به ناقل آن وارد نمىكند و نمىشود گفت كه نظر ناقل ، همين نقل بوده است . اشكال او در مورد جمع القرآن نيز ربطى به تحريف ندارد و با مطالعهء خودِ روايات ، مىفهميم كه علم تمام قرآن ، از حيث تفسير و تأويل و ظاهر و باطن ، نزد ائمّه عليهم السلام است ، و منظور از « جمع القرآن » به قرينهء اين كه همهء ائمّهء معصوم عليهم السلام را مىآورد ، حفظ و نگهدارى آن است ، گرچه عنوان كلام ، به ظاهر ، موهن تحريف باشد . البته دربارهء معناى اين روايات در كتاب‌هاى بسيارى چون : صيانة القرآن عن التحريف ، اثر مرحوم آية اللَّه معرفت ، توضيح داده شده است .\r\n\r\n6 . وجود غاليان در اسناد « الكافى »\r\n\r\nاشكال مؤلّف « كسر الصنم »\r\nبيشتر راويان مرحوم كلينى ، افرادى غالى و خرافى هستند و افكار آنها غلوآميز و مخالف قرآن است . وى تقريباً مىخواهد مسئله را طورى جلوه دهد كه كلينى هم طرفدار غلو است .\r\nنقد و بررسى : غلو در همهء اديان بوده است ، مثلًا خداوند به اهل كتاب مىگويد : در دين خود غلو نكنيد و پيرو حق باشيد . « 1 » و در روايات بسيارى نيز آمده كه طبق آيات و\r\n\r\n\r\n","description":"","footnote":"\r\n( 1 ) . ر . ك : سورهء نساء ، آيهء 71 ؛ سورهء مائده ، آيهء 77 .\r\n","page_name":" 314 ","page_number":322},
  {"content":"\r\n\r\nروايات ، غلو ، نهى شده است . تهمت غلو ، بيشتر به شيعه و پيروان آن زده شده است كه آگاهان به سيره و روش شيعه ، مثل محمّد غزالى ، « 1 » و . . . اين كار را محكوم كرده‌اند .\r\nدر مورد طعن برقعى به مرحوم كلينى بايد گفت كه اولًا ، رجاليون ، در مورد حدّ و مرز غلو ، اختلاف نظر دارند و تعريف درستى از آن نشده است كه بتوان غالى را از غير غالى ، شناخت ؛ ثانياً ، مرحوم كلينى ، خود ، يكى از مبارزان با غلو بوده است و كتاب او به نام ردٌّ على القرامطه ، گواه همين معناست . اين كه شايد راويانى از او غالى باشند ، دليل نمىشود كه او را طرفدار غلو بدانيم .\r\n\r\n7 . رواياتى كه ائمّه را سيزده نفر مىدانند\r\n\r\nاشكال مؤلّف « كسر الصنم »\r\nمرحوم كلينى در الكافى ، بابى دارد تحت عنوان « باب ما جاء فى الإثنى عشر و النص عليهم » ، « 2 » با بيست روايت . از ظاهر پنج روايت آن ( 7 ، 8 ، 9 ، 17 و 18 ) فهميده مىشود كه ائمّه سيزده نفرند ، مثلًا در روايت هفده ، از پيامبر صلى الله عليه و آله نقل مىكند كه : « من و دوازده نفر از فرزندانم و تو اى على ، پايه‌هاى استوار زمين هستيم » . مؤلّف كسر الصنم مىگويد : اگر اين روايات صحيح‌اند ، پس احاديث ائمّهء اثنى عشر ، حقيقت ندارند .\r\nنقد و بررسى : به فرض كه اين پنج روايتْ صحيح باشند ، با رواياتى كه ائمّه را دوازده تن مىنامند ، معارض‌اند . روايات دوازده امامى ، متواترند و به قول صاحب منتخب الأثر 271 روايت‌اند « 3 » و روايات سيزده امامى ، مورد اعراض اصحاب‌اند .\r\nدر پاسخ به اين روايات ، سخن‌هاى بسيار گفته شده است ؛ ولى به احتمال زياد ،\r\n\r\n\r\n","description":"","footnote":"\r\n( 1 ) . گفتگوى بى ستيز ، ص 48 .\r\n( 2 ) . الكافى ، ج 1 ، ص 525 .\r\n( 3 ) . منتخب الأثر ، ص 45 .\r\n","page_name":" 315 ","page_number":323},
  {"content":"\r\n\r\nاشتباه از سوى نويسندگان و ناسخان الكافى بوده است ؛ چون بعضى از اين روايات ، در منابع ديگر ، به درستى ذكر شده‌اند .\r\n\r\nفصل سوم : جمع‌بندى ، پيشنهادها و انتقادات\r\nموضوع اين پايان‌نامه ، بسيار خوب است و بويژه يكى از كارهاى مهم در اين دوران ، پاسخگويى به شبهاتى است كه به مسائل اعتقادى و مذهبى ، وارد مىشوند و اصلًا درستى ، پايدارى و مانايى هر مذهب و اعتقادى ، به چگونگى نقد و بررسى آن باز مىگردد .\r\nاين طور كه از منابع اين پايان‌نامه آشكار است ، نويسندهء آن ، زحمت بسيارى كشيده و مطالعات فراوانى انجام داده است ؛ ولى هيچ نويسنده‌اى ، خود را از خطا و اشتباه به دور نمىداند و فقط قرآن است كه هيچ نقص و نقضى در آن نيست ، به خاطر همين در اين جا چند پيشنهاد و انتقاد ، به ذهن حقير مىرسد كه با پوزش از نويسندهء محترم ، از باب هديهء عيوب ، عرض مىكنم .\r\nالف . پيشنهاد مىشود اين نويسنده ، اين موضوع را به صورت منسجم‌تر و دقيق‌تر ، به صورت يك كتاب عرضه كند ، مخصوصاً اشكالات آقاى برقعى را در ابواب ديگر ، متذكّر شود و جواب‌هاى عالمانه داده شود .\r\nب : به نظر مىرسد كه فصل اوّل پايان‌نامه در اين نوشتار ، جايگاهى ندارد و يك فصل اضافه است ، بويژه كه تمام مطالب آن در فصل چهارم ايشان دوباره تكرار مىشود . چون موضوع اين فصل ، بسيار گسترده است يا اصلًا نبايد ذكر شود ، يا اگر بيان مىشود ، بايد به طور كافى و وافى آورده شود ؛ چون اين مختصر ، خود ، موجب شبهات عديده مىشود . بنا بر اين اگر ايشان به جاى اين فصل ، در فصل چهارم ، توضيحات بيشترى ارائه مىداد ، بهتر بود .\r\nج : در فصل دوم ، شايد اگر به جاى اين كه از حديث صحيح و ضعيف و . . . بحث\r\n\r\n","description":"","footnote":"","page_name":" 316 ","page_number":324},
  {"content":"\r\n\r\nكند ، در يك فصل جداگانه ، به مبانى اشكالات برقعى در توضيح جايگاه حديث و مبانى پذيرش آن مىپرداخت ، بهتر بود ؛ چون بسيارى از اشكالات برقعى ، به سند احاديث باز مىگردد .\r\nد : فصل سوم كتاب نيز در جهت معرّفى مستشكل ، مناسب است ، بويژه كه از قلم خودِ نويسندهء كسر الصنم بيان شده است . فقط دو نكته قابل توجّه است : يكى تفصيل و تكرار در شرح حال و نكات اضافى و غير لازم است و ديگرى اين كه بهتر بود اتّهام اهل سنّت بودن يا وهّابى بودن به او داده نمىشد . مسئله ، نقد علمى است و اتّهام اهل سنّت بودن او ، مشكل را حل نمىكند . در ضمن ، او به صراحت ، خود را معتقد به اهل بيت عليهم السلام مىداند .\r\nه : جا داشت كه فصل چهارم پايان‌نامه - كه در حقيقت ، محور اصلى رساله است و سه فصل پيش ، مقدّمهء آن هستند - ، حجم بيشترى را به خود اختصاص مىداد و نسبت به كلّ كتاب ، خيلى كم بدان پرداخته شده است . اين فصل ، تقريباً يك سوم مطالب را در بر گرفته است .\r\nو . ايشان در نقل اشكالات آقاى برقعى ، واقعاً كوتاهى كرده است ؛ چون در همهء موارد ، اشكال را ذكر كرده ، ولى دلايل ايشان را ذكر نكرده است . مثلًا در بعضى موارد ، اشكال را اين طور مطرح كرده كه آقاى برقعى ، منكر است و هيچ دليلى بر انكار او نياورده است .\r\nز . برخى از پاسخ‌ها واقعاً قانع كننده نيستند و با اين كه جوابى داده شده ، امّا خواننده ، هنوز آن اشكال در ذهنش هست . مثلًا براى اثبات علم غيب ائمّه عليهم السلام به زيارت جامعهء كبيره استناد مىكند كه آقاى برقعى ، به هيچ وجه ، اين دعا را قبول ندارد .\r\nاز سوى ديگر ، جا داشت كه ضمن پاسخ به اشكالات ، به منابعى كه در اين باره پاسخ داده‌اند ، اشاره مىكرد و در تفصيل موضوع ، به آنها ارجاع مىداد . البته در دو -\r\n\r\n","description":"","footnote":"","page_name":" 317 ","page_number":325},
  {"content":"\r\n\r\nسه مورد ، ارجاع داده‌اند كه مورد تحسين است .\r\nح . متأسّفانه ، بعضى بحث‌ها پراكنده و نامنسجم‌اند و حكايت از شتاب نويسنده مىكنند كه البته با عرض پوزش از ايشان در خلاصه ، بحث‌ها را با حفظ اصل مطلب ، جابه جا كرديم تا بحث روشن‌تر شود . همچنين در بعضى موارد ، مطالبى در جواب به اشكالاتْ اضافه شد تا پاسخ‌ها قانع‌كننده‌تر باشند .\r\nط . خوانندهء اين پايان‌نامه ، نمىداند كه ايشان در مقام دفاع از مرحوم كلينى و كتاب الكافى است . همانطور كه عنوان مقاله و فصل دوم ، موهن اين است و يا قصد دفاع از مقام ولايت ائمّهء اطهار عليهم السلام دارد كه فصل اوّل و چهارم ، موهن اين است . چون بيشتر اشكالات كسر الصنم ، به ولايت ، با استناد به روايات الكافى است ، بهتر بود كه يك عنوان مناسب‌تر انتخاب مىكرد ، مثلًا : « دفاع از حريم ولايت در احاديث كتاب الحجة الكافى و نقد و بررسى كسر الصنم » كه بيشترين موضوع كتاب ، در مورد دفاع از ولايت باشد و در ضمن ، از مرحوم كلينى هم دفاع شده باشد .\r\nاميدواريم بتوانيم با خلوص نيّت ، راه سعادت و ولايت را بپيماييم و با تمسّك جستن به قرآن و سنّت و روش پيامبر اكرم صلى الله عليه و آله و ائمّهء اطهار عليهم السلام - كه از كتب اصيل شيعه ، مثل الكافى به دست مىآيد - ، به سوى كمال حركت كنيم و از تعصّب بىجا ، دور باشيم .\r\n\r\n","description":"","footnote":"","page_name":" 318 ","page_number":326},
  {"content":"\r\n\r\n\r\nفهرست منابع\r\n1 . قرآن كريم ، ترجمه : محمّد مهدى فولادوند ، قم : جامعهء مدرّسين ، 1377 ش .\r\n2 . مقدمه ابن خلدون ، عبدالرحمان ابن خلدون ، قاهره : دارنهضة ، 1401 ق .\r\n3 . معجم مقاييس اللغة ، أحمد بن فارس ، قم : مكتب الإعلام الإسلامى ،\r\n4 . كشف الغمّة فى معرفة الائمّة ، على بن عيسى الإربلى ، بيروت : دار الكتاب الإسلامى ، 1401 ق .\r\n5 . الغدير ، عبدالحسين امينى ، تهران : دار الكتب الإسلاميّه ، 1366 ش .\r\n6 . تراجم الرجال ، سيد ابوالفضل برقعى ، چاپ اتّحاد ، 1372 ق .\r\n7 . عرض اخبار اصول بر قرآن و عقول ، سيد ابوالفضل برقعى .\r\n8 . زيارت وفور در زيارت قبور ، سيد ابوالفضل برقعى .\r\n9 . وجوه القرآن ، حبيش بن إبراهيم التفليسى ، ترجمه : مهدى محقّق ، تهران : بنياد قرآن ، 1360 ش .\r\n10 . تفسير نورالثقلين ، على بن جمعة الحويزى ، قم : مؤسسهء اسماعيليان ، 1412 ق .\r\n11 . مفردات الفاظ القرآن ، حسين بن محمّد الراغب الإصفهانى ، بيروت : دار القلم و الدار الإسلامية ، 1416 ق .\r\n12 . رجال النجاشى ، أحمد بن على النجاشى ، قم : مؤسسة الإسلامى ، 1407 ق .\r\n13 . كمال الدين و تمام النعمة ، محمّد بن على ابن بابويه القمّى ( الشيخ الصدوق ) ، تهران : دار الكتب الإسلامية ، 1395 ق .\r\n\r\n","description":"","footnote":"","page_name":" 319 ","page_number":327},
  {"content":"\r\n\r\n14 . الأمالى ، محمّد بن على ابن بابويه القمّى ( الشيخ الصدوق ) ، قم : مؤسسة البعثة ، 1417 ق .\r\n15 . منتخب الأثر ، لطف اللَّه الصافى الگلپايگانى ، قم : مطبعة ساهر ، 1419 ق .\r\n16 . مصنّفات شيخ مفيد ، محمّد بن النعمان العكبرى البغدادى ( الشيخ المفيد ) ، قم :\r\nالمكتبة الداورى ، 1413 ق .\r\n17 . جامع البيان فى تفسير القرآن ، محمّد بن جرير الطبرى ، بيروت : دار المعرفة ، 1409 ق .\r\n18 . التبيان فى تفسير القرآن ، قم : مكتب الإعلام الاسلامى ، 1409 ق .\r\n19 . گفتگوى بى ستيز ، عصام العباد ، ترجمه : مصطفى اسكندرى ، قم : دار الغدير ، 1382 ش .\r\n20 . الميزان فى تفسير القرآن ، السيّد محمد حسين الطباطبايى ، بيروت : مؤسسة أعلمى ، 1973 م .\r\n21 . اللوامع الإلهية فى مباحث الكلامية ، فاضل مقداد ، قم : دفتر تبليغات اسلامى ، 1380 ش .\r\n22 . التفسير الكبير و مفاتيح الغيب ، محمّد بن عمر الفخر الرازى ، بيروت : دار الفكر ، 1411 ق .\r\n23 . الكافى ، محمّد بن يعقوب الكلينى الرازى ، تهران : دار الكتب الإسلاميّه ، 1388 ق .\r\n24 . گزيدهء گوهر مراد ، عبد الرزاق لاهيجى ، تهران : گلشن ، 1364 ش .\r\n25 . بحار الأنوار ، محمّد باقر بن محمّد تقى المجلسى ( العلّامة المجلسى ) ، بيروت :\r\nدار احياء التراث العربى ، 1403 ق .\r\n26 . التحقيق فى كلمات القرآن ، حسن مصطفوى ، قم : مؤسسة النشر الإسلامى ، 1416 ق .\r\n\r\n","description":"","footnote":"","page_name":" 320 ","page_number":328},
  {"content":"\r\n\r\n27 . صيانة القرآن من التحريف ، محمّد هادى معرفت ، قم : مؤسسة النشر الإسلامى ، 1413 ق .\r\n28 . علوم قرآنى ، محمّد هادى معرفت ، قم : مؤسسة التمهيد ، 1378 ش .\r\n29 . الردّ بالأحاديث الواردة فى المهدى ، محسن بن حمد العبّاد ، ترجمه : سيد هادى خسرو شاهى ، تهران : مؤسسهء اطلاعات 1374 ش . ( چاپ شده در كتاب : مصلح جهانى ) .\r\n30 . وسائل الشيعة ، محمّد بن الحسن الحرّ العاملى ، تهران : مكتبة الإسلامية ، 1367 ش .\r\n31 . فرائد السمطين ، إبراهيم بن محمّد الجوينى ، تحقيق : محمّد باقر المحمودى ، بيروت : مؤسسة المحمودى ، 1398 ق .\r\n32 . ترجمهء الغدير ، علّامه عبد الحسين امينى ، ترجمه : سيّد جمال موسوى ، تهران :\r\nبنياد بعثت ، 1380 ش .\r\n\r\n","description":"","footnote":"","page_name":" 321 ","page_number":329},
  {"content":"\r\n . \r\n","description":"","footnote":"","page_name":" 322 ","page_number":330},
  {"content":"\r\n\r\n\r\nقرآن در روايات « الكافى »\r\n« 1 » مرضيه بيريان\r\n\r\nچكيده\r\nاين پايان‌نامه در 170 صفحه و در چهار بخش اصلى ، سامان يافته است كه در آن با بررسى روايت‌هاى قرآنى الكافى ، اعم از روايت‌هاى « كتاب فضل القرآن » و روايات تفسيرى و تأويلى و . . . در پى دستيابى به ديدگاهى كلّى دربارهء روايات موجود در الكافى در ارتباط با قرآن از جنبه‌هاى مختلف است .\r\nدر بخش اوّل ، در دو فصل ، شرح حال كلينى و زندگى علمى وى ، بررسى شده و تأليف الكافى به وسيلهء او پرداخته شده است .\r\nدر بخش دوم ، مؤلّف محترم ، سعى نموده است تا با بازخوانى مجدّد روايات مربوط به جايگاه قرآن در الكافى ، احاديث در موضوع ياد شده را ذيل ده عنوان ، دسته‌بندى كند .\r\nبخش سوم ، با عنوان : « تفسير و تأويل در روايات الكافى » ، شامل سه فصل است . در فصل اوّل ، در مورد معانى لغوى و اصطلاحى تفسير و تأويل و رابطهء بين اين دو ، مباحثى آمده است . در فصل دوم ، علاوه بر سيرى اجمالى بر تاريخ تفسير ، ذيل چهار عنوان ، با توجّه به احاديث الكافى ، به تبيين شيوهء تفسير ائمّه عليهم السلام پرداخته شده است و در فصل سوم ، دربارهء سير تأويل سخن رفته و نمونه‌هايى از روايات تأويلى الكافى در چهار عنوان ، ارائه شده است . در انتهاى اين بخش نيز دو فهرست از احاديث تفسيرى و\r\n\r\n\r\n","description":"","footnote":"\r\n( 1 ) . « قرآن در روايات كافى » ، مرضيه بيريان ، پايان‌نامهء كارشناسى ارشد ، رشتهء علوم قرآن و حديث ، استاد راهنما : دكتر مجيد معارف ، استاد مشاور : على اكبر غفارى ، دانشكدهء اصول الدين ، نيم‌سال دوم 1378 - 1379 ( گزارش و تحليل : حسن پوراسماعيلى ) .\r\n","page_name":" 323 ","page_number":331},
  {"content":"\r\n\r\nتأويلى الكافى ، گِرد آمده است .\r\nدر بخش چهارم - كه بخش آخر اين تحقيق است - ، ضمن سه فصل ، دربارهء بحث تحريف قرآن و احراز يا عدم احراز آن در روايات الكافى بحث شده است . در اين بخش ، علاوه بر بحث‌هاى مقدّماتى ، به طرح برخى اشكالاتى كه از سوى اهل سنّت به الكافى وارد شده ، پرداخته شده و پاسخ‌هايى داده شده است . در آخر نيز تعدادى از روايات موجد شبههء تحريف ، از نظر سندى بررسى شده و ضعيف و مخدوش بودن آنها ، نشان داده شده است .\r\nكليدواژه‌ها : قرآن ، روايات الكافى ، كلينى ، تفسير ، تأويل ، تحريف قرآن .\r\n\r\nمقدّمه\r\nشناخت قرآن ، امرى نيست كه كسى در ضرورت آن ، ترديد داشته باشد ؛ امّا براى اين شناخت ، چه منابعى بيشترين كمك را به ما مىكنند ؟ بىشك ، خود قرآن ، بهترين و اوّلين سرچشمه‌اى است كه در اين مسير ، مىتوان از زلال آن نوشيد . پس از آن هم در ميان تمام مسلمانان ، اتّفاق نظر وجود دارد كه پيامبر خدا ( سنّت ) مىتواند صحيح‌ترين و بهترين شناخت را به ما بدهد ؛ و البته در امتداد پيامبر خدا ، خاندان پاك او كه مصداق برگزيدهء قرآن ناطق‌اند ( به اعتقاد اماميه ) .\r\nكتاب شريف الكافى ، اوّلين جامع حديثى شيعه است كه سخنان گهربار معصومان عليهم السلام در آن گِرد آمده است ، گرچه اعتقاد ما بر آن است كه اين اثر ، يكسره از خطا مصون نيست . از جمله مباحثى كه در اين كتاب ارجمند آمده ، رواياتى است كه در آنها دربارهء قرآن سخن رفته است . هر چند از اين نكته نبايد غفلت ورزيد كه تمام روايات الكافى ، به گونه‌اى بسط و تشريح و توضيحِ آيات قرآن است ؛ امّا در اين جا مقصود از روايات قرآنى الكافى ، آنهايى هستند كه مستقيماً به قرآن اشاره دارند .\r\nروايات قرآنى را مىتوان به دو دستهء كلّى تقسيم كرد : دستهء اوّل ، رواياتى هستند كه موضوع آنها را مىتوان خودِ قرآن و جايگاه آن دانست ؛ رواياتى كه چشم‌اندازى از\r\n\r\n","description":"","footnote":"","page_name":" 324 ","page_number":332},
  {"content":"\r\n\r\nكلّيت قرآن و مطالب مربوط بدان در نگاه امامان عليهم السلام را براى آدمى روشن مىكنند و شامل مضامينى چون : ترغيب به خواندن قرآن ، استشفا به قرآن ، فضيلت حاملان قرآن ، تقسيم‌بندى قرآن ، محتواى قرآن ، توصيه به عمل به قرآن و . . . است . « 1 » امّا دستهء دوم از روايات قرآنى ، آنهايى هستند كه مستقيماً به شرح و توضيح آيه يا آياتى از قرآن پرداخته‌اند كه در اصطلاح ، « روايات تفسيرى » ناميده مىشود و دست‌مايهء تفاسير مأثور ، قرار مىگيرند .\r\nدر اين جا به جهت اهمّيت بحث تفسير مأثور ، به ذكر مطالبى در اين زمينه مىپردازيم :\r\nتفسير قرآن ، توسّط خودِ پيامبر صلى الله عليه و آله آغاز شد . ايشان ، با توجّه به وظيفه‌اى كه بر عهده داشت ( طبق آيهء 44 سورهء نحل ) ، مرجع نخست براى رفع پيچيدگىها و پاسخگويى به پرسش‌ها و تبيين مُجملات و حلّ مشكلات قرآن بود . تفسير پيامبر صلى الله عليه و آله را مىتوان به گونه‌هاى متعدّدى تقسيم كرد كه از آن جمله است : تبيين مجمل ، تخصيص عام ، تقييد اطلاق ، توضيح مفاهيم شرعى ، تفصيل احكام قرآن ، و بيان ناسخ و منسوخ .\r\nپس از رحلت پيامبر خدا ، تفسير از دو طريق ، استمرار يافت : 1 . اهل بيت عليهم السلام ؛ 2 .\r\nصحابه . به اعتقاد شيعه ، حديث ثقلين ، به صراحت ، سخنان خاندان پيامبر خدا را در امر دين ، از جملهء شرح و توضيح قرآن دانسته و معتبر شمرده است و به نظر عدّه‌اى ، حتّى به نوعى ، اين كار را بر آنها منحصر كرده است . بر همين اساس ، تفسيرِ اهل بيت عليهم السلام كه منشأ شكل‌گيرى تفسير مأثور شيعى است ، حجّيت مىيابد .\r\nگونه‌هاى ديگر تفسير شيعى نيز با التفات به همين اصل ، تأليف شده‌اند . از همين\r\n\r\n\r\n","description":"","footnote":"\r\n( 1 ) . روايات مربوط به تحريف قرآن نيز در اين گروه ، جاى مىگيرند ؛ زيرا در ترسيم سيمايى كلّى از قرآن ، مؤثّرند . البته اين روايات ، جاى بررسى و نقد دقيق دارند .\r\n","page_name":" 325 ","page_number":333},
  {"content":"\r\n\r\nرو ، رجوع نكردن به احاديث پيامبر صلى الله عليه و آله و اهل بيت عليهم السلام - كه بيان تفصيلىِ كلّيات آيات قرآن است - ، نوعى تفسير به رأى محسوب مىشود . از نظر شيعه ، سخن امامان ، حكم سخن پيامبر خدا را دارد ( به شرط رعايت موازين و ملاك‌هاى گزينش حديث و استوارى متن آن ) . بر اساس برخى روايات ، پيامبر خدا ، تأويل و تفسير آيات قرآن ، از جمله عامّ و خاص ، محكم و متشابه ، و ناسخ و منسوخ را به امام على عليه السلام آموخت و البته ايشان نيز ، آنها را به امامانِ پس از خود ، منتقل كرد .\r\nسخنان نقل شده از امامان شيعه دربارهء آيات قرآن ، بيشتر در حوزهء تفسير محتوايى و مفهومىِ آيات است ؛ امّا اين سخن ، به اين معنا نيست كه آنان به شرح الفاظ يا بيان لغوى كلمات و آيات قرآن ، اهتمام نداشته‌اند ؛ بلكه بدين معناست كه قرآن به لحاظ داشتن وجوه گوناگون ، تفسير يا تأويل‌هاى گوناگونى را بر مىتابد . بنا بر اين ، ائمّه ، به منظور ممانعت از تحريف محتوايى و مفهومى قرآن ، اهتمام جدّى خود را به تفسير محتوايى و مفهومى قرآن ، و ارشاد امّت و عالمان به چگونگى بهره‌گيرى از آن ، و ايجاد الگو و اصولى براى چگونگى تفسير و تأويل آيات ، معطوف كردند .\r\nهمين جا به اين نكته بايد اشاره كرد كه با توجّه به نقش تربيتى - آموزشى اهل بيت عليهم السلام و راه‌نمايى مردم به راه‌هاى تفسير از يك سو ، و از سوى ديگر ، عدم وجود روايات تفسيرى در باب تمام آيات قرآن ، افراطى بودن ديدگاهى كه تفسير قرآن را منحصر به روايات رسيده از اهل بيت عليهم السلام مىكند و استفاده از منابع ديگر ، همچون عقل را بر نمىتابد ، روشن مىشود ؛ ضمن اين كه با پذيرش ديدگاه ياد شده ، وجود آيات فراوانى كه مردم را به تدبّر و تعقّل و تفكّر در آيات الهى دعوت مىكنند ، عبث مىنمايد . علاوه بر اين ، چنانچه گفتيم ، تفسير اهل بيت عليهم السلام كه در قالب روايات به ما رسيده است ، جنبهء الگويى دارد كه آن بزرگواران ، عنايت داشته‌اند كه به امّت و عالمان ، شيوه‌هاى درست و اصولى تفسير را بياموزند و همين ، خود به تنهايى ، دليل محكمى است بر جواز تفسير قرآن توسّط غير معصوم و بلكه وجوب اين امر .\r\nشيوه‌هاى تفسيرى ائمّه عليهم السلام گونه‌هاى مختلفى دارد كه از آن جمله ، اين موارد\r\n\r\n","description":"","footnote":"","page_name":" 326 ","page_number":334},
  {"content":"\r\n\r\nاست : تفسير آيات با استناد به ساير آيات قرآن يا با استناد به قول پيامبر صلى الله عليه و آله و يا ديگر معصومان ( كه نوعى تفسير نقلى و روايى است ) ، يا به صورت بيان مصداق است و يا در قالب بيان واژه‌اى مشكل از واژگان قرآن ، و . . . .\r\nبحث ديگر در تفسير مأثور ، جايگاه رواياتِ حاوى اين مباحث تفسيرى است . به طور كلّى ، روايات تفسيرى ، اگر از نظر سند ، متواتر بوده يا « خبر واحد محفوف به قرائن » باشند ، اعتبار و حجيّت دارند ؛ امّا بحث در رواياتى است كه صدور و دلالت و حجّيت آنها يقينى نيست ، بلكه در حجّيت آنها اختلاف است . متكلّمان و اصوليان ، از ديرباز ، به صراحت بر عدم حجّيت اين گونه روايات در مباحث اعتقادى تأكيد كرده‌اند ، از آن رو كه اعتقاد ، دائرمدار علم است و خبرى كه علم‌آفرين نيست ، مستندِ يك اصل اعتقادى قرار نمىگيرد . در عين حال ، يكى از ادلّهء مهم حجّيت خبر واحد ، سيرهء عقلاست و بر اين اساس ، برخى گفته‌اند كه حجّيت خبر واحد ، علاوه بر احكام شرعى ، شامل مباحث معرفتى ، از جمله بيانات تفسيرى نيز مىشود .\r\nاين واقعيت را نمىتوان انكار كرد كه احاديث تفسيرى ، از حيث سند ، ضعف جدّى دارند و در اين راستا ، تحقيقات خوبى نيز به وسيلهء برخى تفسيرپژوهان صورت گرفته است . از طرفى ، وضع و جعل كه به انگيزه‌ها و علل گونه‌گونى صورت مىگرفته ، متأسّفانه به مباحث تفسيرى نيز راه يافته است و از طرف ديگر ، ورود اسرائيليات در تفاسير نقلى ، از مباحث قابل تأمّل است ، چنانچه مىبينيم كمتر مفسّرى از جريان نقلِ اسرائيليات ، يكسر در امان بوده است . لذا با توجّه به اين كه روايات تفسيرى ، به شدّت به روايات جعلى و آثار تزويرى و اسرائيليات ، آلوده است ، بازشناسى سَره از ناسرهء آن ، كارى است ضرور كه بس مشكل و طاقت‌فرسا نيز مىنمايد . « 1 »\r\n\r\n\r\n","description":"","footnote":"\r\n( 1 ) . در تنظيم مقدّمهء ياد شده ، از منابع زير بهره برده شده است :\r\n1 . دانش‌نامهء جهان اسلام ، ج 7 ، مدخل « تفسير » ؛\r\n2 . دانش‌نامهء قرآن و قرآن پژوهى ، ج 1 ، مدخل « تفسير قرآن » ؛\r\n3 . تفسير الميزان ، ج 10 ، ص 351 به بعد ؛\r\n4 . البيان ، ص 398 و 399 ؛\r\n5 . تفسير و مفسّران ، مباحث مربوط به « تفسير » و « تأويل » .\r\n","page_name":" 327 ","page_number":335},
  {"content":"\r\n\r\nبه هر حال ، در اين جُستار ، در بخش اوّل ، در دو فصل ، ضمن شرح حال كلينى و زندگى علمى وى ، به تأليف الكافى اشاره شده و ويژگىهاى اين كتاب و به نوعى ، كتاب‌شناسى الكافى آمده است .\r\nدر بخش دوم ، روايات مربوط به جايگاه و فضيلت قرآن ، موضوع‌بندى و تحليل شده‌اند .\r\nدر بخش سوم ، رواياتى گزارش و تحليل شده‌اند كه به گونه‌اى به تفسير و تأويل آيات ، مربوط بوده‌اند و در آغاز ، شرح لغوى اصطلاحات تفسير و تأويل و اجمالى بر تاريخ تفسير ، آمده است و در نهايت ، نمونه‌اى از روايات تفسيرى و تأويلى الكافى گزارش شده است .\r\nدر پايان گزارش اين بخش‌ها ، به ويژگىهاى اين پايان‌نامه پرداخته شده و پيشنهادهايى در تكميل آن ، داده شده است . روشى كه در گزارش اين پايان‌نامه انتخاب شده ، گزينش و تلخيص پايان‌نامه ، همراه با ذكر پيشنهادها و تحليل و تكميل برخى از مطالب است .\r\n\r\nبخش اوّل : شرح حال كلينى\r\nاز آن جا كه الكافى ، اوّلين جامع حديثى در بين كتب اربعهء شيعه است ، به نوعى ضرور مىنمايد كه پيش از پرداختن به موضوع اصلى اين پايان‌نامه ، به زندگى مرحوم كلينى و ويژگىهاى كتابِ ارجمند وى ، الكافى ، پرداخته شود . همين دليل ، نويسندهء محترم را بر آن داشته كه تمام بخش نخست پايان‌نامهء خود را بدين مهم ، اختصاص دهد ؛\r\n\r\n","description":"","footnote":"","page_name":" 328 ","page_number":336},
  {"content":"\r\n\r\nهر چند به نظر مىرسد با توجّه به حجم كلّ پايان‌نامه ، اختصاص اين مقدار از تحقيق ( تقريباً يكْ چهارم ) به اين مسئله ، بيش از حدّ نياز باشد و بهتر بود با انتخاب مباحث ضرور و ارائهء آنها را در حجمى كمتر ، اين مهم - كه در اصل ، مقدّمه‌اى براى ورود به اصل موضوع مورد بحث است - ، گزارده مىشد .\r\nبنا بر همين نظر ، گزيده‌اى ضرور از مطالب بخش اوّل گزارش مىگردد .\r\nبخش اوّل اين پايان‌نامه ( ص 4 - 42 ) ، خود ، شامل دو فصل است . در فصل اوّل ، به اين مباحث پرداخته شده است : محلّ تولد ، موطن و نسب كلينى ؛ چگونگى تحصيلات وى و سفرهاى او در اين راه ؛ القاب ، مشايخ ، استادان و شاگردان كلينى ؛ آثار و تأليفات او و البته مهم‌ترين اثر وى ، الكافى و وجه تسميهء آن ؛ و در نهايت ، وفات كلينى .\r\nدر فصل دوم نيز شخصيت فرهنگى - علمى كلينى به تصوير كشيده شده و ويژگىهاى علمى عصر وى ، نيز انگيزهء اين عالم بزرگ در نگارش الكافى و روش كار وى در تدوين اين كتاب ارزشمند ، بر رسيده شده است . مقايسهء روش متقدّمان و متأخّران در شناخت حديث ، آراى علما در مورد كلينى و كتابش ، نظر مخالفان ، و مطالبى ديگر دربارهء الكافى ، از مباحث ديگر اين فصل است .\r\n\r\nگزيدهء فصل اوّل\r\nمحمّد بن يعقوب كلينى رازى ، در نيمهء دوم قرن سوم و اوايل قرن چهارم هجرى مىزيسته است و احتمال دارد اواخر زندگى امام حسن عسكرى عليه السلام را نيز درك كرده باشد . دربارهء موطنِ كلينى ، تمام اقوال دلالت دارند كه او در روستاى كُلَين ، واقع در 38 كيلومترى جنوب غربى شهررىِ كنونى به دنيا آمده است . فقها و محدّثان بزرگى از كُلين برخاسته‌اند .\r\nكلينى ، در خانواده‌اى كه اهل علم بودند ، به دنيا آمد . پدرش يعقوب بن اسحاق ، از عالمان معروف آن ديار بوده است . وى پس از استفادهء كامل از محضر علمى پدر و\r\n\r\n","description":"","footnote":"","page_name":" 329 ","page_number":337},
  {"content":"\r\n\r\nدايىاش ، براى ادامهء تحصيل ، راهى رى شد . رى ، در آن زمان ، يكى از بزرگ‌ترين شهرهاى ايران به شمار مىرفت . كلينى ، سپس راهى قم شد و از محضر بزرگانى چون : احمد بن محمّد بن عيسى اشعرى و احمد ابن ادريس قمّى - كه از محدّثان بزرگ و مشهور زمان خود محسوب مىشدند - ، بهره برد و پس از آن ، راهىِ سفرى طولانى شد و هر جا محدّث يا راوى حديثى كه از اهل بيت عليهم السلام روايت مىكرد ، مىيافت ، به فراگيرى حديث از محضر وى مىپرداخت . كلينى ، در سفر طولانىاش ، به بغداد - كه در آن زمان ، مركزى علمى جهان اسلام به شمار مىرفت - ، وارد شد و در آن جا به تحصيل خود ادامه داد . وى پس از مدّتى به رى باز گشت و در آن جا پيشوايىِ شيعيان را بر عهده گرفت . در همين دوره بود كه بنا به گفتهء خودش به درخواست برادرى دينى ، به نگارش الكافى مبادرت ورزيد .\r\nدربارهء مورد مشايخ و استادان كلينى ، اطّلاع دقيقى در دست نيست ؛ ولى آنچه مسلّم است ، اين كه بيشترين روايات را از دو تن از ايشان ، يعنى على بن ابراهيم قمى ، صاحب تفسير القمّى ( 7068 روايت ) و محمّد بن يحيى عطّار ( 5073 روايت ) نقل كرده است .\r\nپس از آن ، پژوهشگر محترم ، نام برخى ديگر از اساتيد كلينى و نيز بعضى شاگردان او را آورده است .\r\nنكتهء قابل توجّهى كه بايد در مورد كلينى دانست ، اين كه وى ، علاوه بر تبحّر در زمينهء حديث ، در علومِ ديگر نيز توانا بوده و آثار و تأليفاتى داشته است ؛ ولى متأسّفانه از مصنّفات وى ، تنها نامى باقى مانده است و تنها اثرِ موجود وى ، كتاب شريف الكافى است .\r\n\r\nگزيدهء مطالب فصل دوم\r\nانسان ، در هر عصرى كه زندگى كند ، به يقين ، از ويژگىهاى عصر خود ، تأثير مىپذيرد . مرحومِ كلينى ، در عصر نهضت فكرى و فرهنگى مسلمانان مىزيست و\r\n\r\n","description":"","footnote":"","page_name":" 330 ","page_number":338},
  {"content":"\r\n\r\nچون ويژگىهاى فرهنگى عصرش همسو با استعداد و تلاش‌هاى وى بود ، سبب توفيق وى شد و استعدادهايش شكوفا گرديد . در عصرِ وى ، شهرهاى بزرگى به عنوان كانون نقل حديث و روايات ، و بيان عقايد و نظريات مذاهب مختلف ، وجود داشت و كلينى نيز تشنهء شنيدن روايات و تحصيل علم بود . لذا مجموع اين عوامل ، وى را مدد كرد تا تلاش پيگيرش به بار بنشيند و طى بيست سال ، برترين كتاب حديثىِ تاريخ شيعه را فراهم آورد .\r\nعلاوه بر تأثير مثبت حضور كلينى در شهرهاى بزرگ عصر خود ، مانند رى و قم و بغداد - كه مركز تبادل نظريات و عقايد مختلف و در نتيجه ، تبديل آن شهرها به مراكزى علمى و فرهنگى بود - ، آنچه عصر كلينى را از ساير اعصار ، متمايز مىكند و بالتبع تأثير به سزايى نيز بر كلينى داشته است ، نهضت فراگيرى است كه براى يافتن ، شنيدن و نوشتن احاديث و روايات در سراسر ممالك اسلامى آغاز شده بود . لذا اگر عصر كلينى را « عصر حديث » بناميم ، سخنى به گزاف نگفته‌ايم ؛ چرا كه در اين عصر بود كه صحاح ستّهء اهل سنّت نيز نگاشته شد .\r\nكلينى ، بنا بر مقدّمه‌اى كه بر الكافى نگاشته ، انگيزه‌اش را از تأليف اين اثر ، درخواست يكى از دوستان دينىاش مبنى بر نگارش كتابى جامع در حديث ، بيان مىدارد تا مردم با كمك آن ، راه حق را دريابند و به طور صحيح ، به واجبات و احكام دين خود ، عمل نمايند . به عبارتى ، انگيزه و هدف وى ، هدايت مردم و راه‌گشايى براى آنان بوده است .\r\nنگارنده در اين فصل ، ذيل عنوان : « دليل بررسى روش كلينى در الكافى » ، بر نكتهء بسيار مهمّى دست مىگذارد و آن اين كه بررسى روش كار هر نويسنده‌اى در تأليف اثرش ، به انسان كمك مىكند تا با اشراف كامل‌ترى از اثر وى بهره‌مند شود و احياناً به ضعف‌ها و اشكالات آن پى ببرد ؛ همچنين هدف مؤلّف را دريابد و از خُرده‌گيرىهاى بى مورد ، به دور مانَد . آن گاه ، روش كلينى در الكافى را از سه جنبه بررسى مىنمايد :\r\n\r\n","description":"","footnote":"","page_name":" 331 ","page_number":339},
  {"content":"\r\n\r\nالف . روش او در انتخاب حديث ؛ ب . روشِ او در تقسيم كتاب ؛ ج . روش او در سند روايات .\r\nالبته وى ، تنها به طرح و شرحِ روش كلينى در الكافى بسنده مىكند و نقد اين روش را بر عهدهء محقّقان مىگذارد كه به نظر مىآيد با توجّه به اين كه هدف اصلى پايان‌نامه ، چيز ديگرى است ، كار به جايى است و اگر همين مختصر را نيز مختصرتر مىنمود ، بهتر بود .\r\nتوجّه لازمى كه محقّق محترم ، دربارهء تفاوت روش متقدّمان ، از جمله كلينى ، با روشِ متأخّران ، در شناخت حديث صحيح از غير آن مىدهد ، بسيار مفيد است ؛ چرا كه دانستن اين تفاوت ، سبب رفع ابهامات و شُبهات در بعضى روايات الكافى و ايجاد ديدِ روشن‌ترى در بررسى احاديث الكافى مىشود . اشاره به اين كه در زمان كلينى ، بين شيعهء اماميه ، عناوينى چون : موثّق ، حَسَن ، قوى و ضعيف براى رواياتْ معنا نداشت و حديث ، تنها بر اساس معيارهايى به صحيح و غير صحيح تقسيم مىشد و وى ، طبق شرايط صحّت خبر ، در بين احاديث فراوانى كه در دسترس بود ، مبادرت به شناخت و انتخاب حديث صحيح مىكرد و در احاديثى كه شناختِ آنها مشكل بود ، طبق سفارش ائمّه عليهم السلام ، از باب رضا و تسليم ، آن را مأخذ عمل قرار مىداد ، بسيار مفيد به نظر مىرسد .\r\nنويسندهء پايان‌نامه ، در همين فصل ، به طرح مختصر نظر علما و بزرگان در مورد كلينى و الكافى پرداخته و به برخى نظريات مخالف در بارهء الكافى و شيعه نيز اشاره كرده كه اختصاصاً در موضوع شيعه و تحريف قرآن است . البته در بخش پايانى پايان‌نامه ، به شكل مبسوط به اين بحث مىپردازد . بسيار به جا بود در اين جا به اين نكته ، اشاره مىكرد و خواننده را بدان بخش ، ارجاع مىداد .\r\nحسنِ ختام اين فصل ، اشاره‌اى فهرستوار به برخى شروح و حواشى و كتبى است كه دربارهء الكافى نوشته شده است .\r\n\r\n","description":"","footnote":"","page_name":" 332 ","page_number":340},
  {"content":"\r\n\r\n\r\nبخش دوم : جايگاه قرآن در روايات « الكافى »\r\nدر روايات الكافى ، به شكل مستقيم ياغير مستقيم ، مباحثى دربارهء قرآن كريم ، وارد شده است ؛ گرچه در جلد دوم اصول الكافى ، كتابى با عنوان « كتاب فضل القرآن » آمده كه ذيل سيزده باب ( به‌علاوهء بابى كه بدون عنوان در ابتداى كتاب آمده است ) ، با آوردن 124 حديث ، سخنان ائمّه عليهم السلام را دربارهء قرآن از جنبه‌هاى مختلف ، بيان داشته است ، امّا روايات مربوط به قرآن ، منحصر به كتاب ياد شده نيست .\r\nنگارنده ، اذعان داشته كه در اين بخش ، با توجّه به احاديث « كتاب » ياد شده و احاديث فراوان ديگرى كه در ديگر مجلّدات الكافى دربارهء قرآن موجود است ، كلّ احاديث ياد شده را طِبق موضوع ، ذيل ده عنوان ، دسته‌بندى كرده كه البته در پايان‌نامهء خود ، براى هر عنوان ، فقط دو روايت براى نمونه آورده است .\r\nوى در اين بخش ، بعد از آوردن هر يك از عناوين ده‌گانهء خود ، ابتدا توضيح و مقدّمهء مختصرى آورده و سپس ، دو حديث انتخابى خود را براى نمونه براى آن عنوان ، با ترجمه مىآورد . در ادامه ، گزيده‌اى از مطالب پايان‌نامه كه ذيل هر يك از عناوين ده‌گانه آمده ، آورده مىشود و براى تبرّك ، برخى احاديث انتخابى نگارنده نيز ذكر مىگردد .\r\n\r\nالف . يادگيرى قرآن\r\nقرآن ، آخرين كتاب آسمانى است كه برنامهء سعادت بشر در آن آمده است ، لذا ملل ديگر براى استفاده از اين سرچشمهء رحمت ، بايد ابتدا آن را بياموزند . از اين روست كه معصومان عليهم السلام به تمام مسلمانان سفارش كرده‌اند كه به فراگيرى قرآن ، همّت گمارند . در روايتى آمده است كه امام صادق عليه السلام فرمود :\r\nينبغى للمؤمن أنْ لايموت حتّى يتعلّم القرآن أو يكون فى تعليمه ؛ « 1 »\r\n\r\n\r\n","description":"","footnote":"\r\n( 1 ) . الكافى ، ج 2 ، ص 107 .\r\n","page_name":" 333 ","page_number":341},
  {"content":"\r\n\r\nبراى مؤمن ، شايسته است كه نميرد تا قرآن را فرا گيرد يا در كار فرا گرفتنش باشد . « 1 »\r\n\r\nب . چگونگى خواندن قرآن\r\nپس از فراگيرى قرآن ، شايسته است آداب خواندن آن را بياموزيم و به ترتيبى آن را تلاوت كنيم كه بيشترين بهره را ببريم . امام صادق عليه السلام در اين باره فرموده است :\r\nانّ القرآن نزل بالحزن فَاقرؤوه بالحزن ؛ « 2 »\r\nقرآن براى اندوه [ و تأثّر در نفوس مردمان 
  ] نازل شده است . پس آن را با آواز حزين بخوانيد .\r\n\r\nج . خواندن قرآن و ثواب آن\r\nهر كارى كه باعث خشنودى پروردگار شود ، كارى خير و مستحق پاداش است . از جمله كارهاى خير ، تلاوت قرآن است كه ائمّه عليهم السلام در روايات فراوانى ، از ثواب آن ، سخن گفته‌اند .\r\n\r\nد . عمل به قرآن\r\nبديهى است براى آن كه هر علمى مفيد واقع شود ، عمل به آن ، لازم است . بدون ترديد ، در مورد قرآن كه در آن ، علم انسان‌سازى و شيوهء رسيدن به كمال آمده ، شرط حصولِ نتيجه ، عمل به فرامين ارزشمند قرآن است . خودِ قرآن ، در وصف يهوديانى كه به\r\n\r\n\r\n","description":"","footnote":"\r\n( 1 ) . براى ترجمهء احاديث مربوط به دو جلد اصول ( ج 1 و 2 ) ، از ترجمهء چهار جلدى كتاب اصول كافى استفاده شد ( كه سه جلد اوّل آن ترجمهء آقاى سيّد جواد مصطفوى و جلد چهارم آن ، ترجمهء آقاى رسولى محلّاتى است ) و براى ترجمهء مربوط به مجلدات فروع الكافى ( ج 3 و 7 ) از ترجمهء آقاى محمدباقر بهبودى در گزيدهء كافى ، بهره برده شده است .\r\n( 2 ) . الكافى ، ج 2 ، ص 114 .\r\n","page_name":" 334 ","page_number":342},
  {"content":"\r\n\r\nتورات عمل نمىكنند ، مىفرمايد :\r\n « مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً  ؛ « 1 »\r\nكسانى كه مكلّف به تورات شدند ، ولى حقّ آن را ادا نكردند ، مانند درازگوشانى هستند كه كتاب‌هايى حمل مىكنند » .\r\nدر روايتى به نقل از فضيل بن يسار ، امام صادق عليه السلام مىفرمايد :\r\nالحافظ للقرآن العامل به مع السّفرة الكرام البررة ؛ « 2 »\r\nحافظ قرآن كه بدان عمل كند ، در آخرت ، همراه با فرشتگان پيغامبر و نيك‌رفتار خداوند [ خداوند 
  ] است .\r\n\r\nه . محتواى قرآن\r\nقرآن ، كامل‌كننده و تمام‌كنندهء سخن خدا با مردم است . از اين رو ، حاوى كتب آسمانى پيشين ، به اضافهء علوم و معارف فراوان ديگر است :\r\n « وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ وَ هُدىً وَ رَحْمَةً وَ بُشْرى لِلْمُسْلِمِينَ » .  « 3 »\r\nنتيجه اين كه محتواى قرآن ، چنان غنى و گسترده است كه انسان تا ابد به راه‌نماى ديگرى براى سعادت خود ، جز قرآن ، نياز ندارد . از ائمّه ، دربارهء محتواى قرآن ، رواياتى رسيده است . از جمله ، امام صادق عليه السلام فرموده است :\r\nانّ القرآن نزل أربعة أرباع : رُبع حلال ، و رُبع حرام ، و رُبع سنن و أحكام ، و رُبع خبر ماكان قبلكم و نبأ مايكون بعدكم و فصل ما بينكم ؛ « 4 »\r\nقرآن ، در چهار بخش نازل شده : يكْ چهارم [ دربارهء 
  ] حلال است و يكْ چهارم ، [ دربارهء 
  ] حرام است و يكْ چهارم ، [ دربارهء 
  ] سنّت‌ها و احكام است و\r\n\r\n\r\n","description":"","footnote":"\r\n( 1 ) . سورهء جمعه ، آيهء 5 .\r\n( 2 ) . الكافى ، ج 2 ، ص 603 .\r\n( 3 ) . سورهء نحل ، آيهء 89 .\r\n( 4 ) . الكافى ، ج 2 ، ص 599 .\r\n","page_name":" 335 ","page_number":343},
  {"content":"\r\n\r\nيكْ چهارم ، اخبار گذشتگان و آيندگانِ از شماست و آنچه راجع به رفعِ اختلاف ميان شماست .\r\n\r\nو . نزول قرآن بر يك حرف\r\nدر بين روايات اهل سنّت ، رواياتى آمده مبنى بر اين كه قرآن ، بر هفت حرف نازل شده است . آية اللَّه خويى در البيان ، يازده نمونه از اين روايات را آورده است « 1 » و سپس با بررسى و آوردن دليل و برهان ، اين روايات را رد كرده و چنين نتيجه گرفته است :\r\nنزول قرآن با حروف هفت‌گانه ، معنا و مفهوم صحيحى ندارد . بنا بر اين ، رواياتى را كه در اين باره نقل شده است ، بايد كنار گذاشت ، بويژه با توجّه به رواياتى كه اين گروه روايات را تكذيب مىنمايند و نازل شدن قرآن را با يك حرف و يك روش ، تأييد مىكنند . « 2 »\r\nهمچنين ، زُراره ، از امام باقر عليه السلام نقل كرده كه فرمود :\r\nإنّ القرآن واحد نزل من عند واحد و لكن الإختلاف يجىء مِن قبل الرّواة ؛ « 3 »\r\nقرآن ، يكى است و از نزد يكى ( يعنى : خداى يگانه ) ، نازل گشته است ؛ ولى اختلاف از طرف راويان آن ، پديد آمده است .\r\n\r\nز . امتياز قرآن بر ساير كتب\r\nكتاب‌ها و آثارى كه از دانشمندان مختلف با تخصّص‌هاى گوناگون بر جاى مانده ، در چند خصوصيت ، مشترك است : اولًا از سوى انسانى كه داراى محدوديت‌هاى زمانى ، مكانى ، علمى و . . . است ، نگاشته شده است .\r\nثانياً تنها در يك موضوع خاص ، بحث مىكند ، آن هم به ميزان توانايى نگارنده ، نه\r\n\r\n\r\n","description":"","footnote":"\r\n( 1 ) . البيان فى تفسير القرآن ، ص 175 .\r\n( 2 ) . همان ، ص 139 .\r\n( 3 ) . الكافى ، ج 2 ، ص 63 .\r\n","page_name":" 336 ","page_number":344},
  {"content":"\r\n\r\nبه طور مطلق .\r\nثالثاً محتواى آن ، محدود به اين زمان و مقدار اطّلاعاتى است كه تا اين زمان ، بشر بدان دست يافته است و شايد با پيشرفت علم ، مطالب آنها زير سؤال برود يا حتّى باطل شود .\r\nحالْ قرآن ، سخن خداوندى است كه عالمِ مطلق به تمام زمان‌ها و مكان‌ها و علوم و . . . است و محدوديت در هيچ زمينه‌اى ، در مورد او معنا ندارد . قرآن ، از يك تخصّص يا علم خاص ، سخن نمىگويد و محدوديتى از نظر زمان و مكان ندارد و راه‌نماى انسان به سوى سعادت ، در تمام زمان‌ها و مكان‌ها تا ابد است . با پيشرفت علم نيز ، نه تنها از اعتبارش كاسته نمىشود كه بر اعتبار آن ، افزوده مىگردد ؛ چرا كه حقيقت آن ، بيشتر رُخ مىنماياند . مهم‌ترين امتياز قرآن كه باعث امتياز آن بر ساير كتب آسمانى نيز مىگردد ، بُعد « اعجازِ » آن است .\r\nاز امام صادق عليه السلام نقل شده كه پيامبر خدا فرمود :\r\nالقرآن هدى من الضلالة ، و تبيان من العمى ، و استقالة من العثرة ، و نور من الظلمة ، و ضياء من الاحداث ، و عصمة من الهلكة ، و رشد من الغواية ، و بيان من الفتن ، و بلاغ من الدّنيا الى الآخرة ، و فيه كمال دينكم و ما عدل أحد عن القرآن إلّاالى النّار ؛ « 1 »\r\nقرآن ، راه‌نماينده از [ هر 
  ] گمراهى است و بينايى از [ هر 
  ] كورى است و [ سبب 
  ] گذشت از [ هر 
  ] لغزش است و روشنى در [ هر 
  ] تاريكى است و در پيشامدها [ و بدعت‌ها 
  ] پرتو است و نگاه‌دارنده از [ هر 
  ] هلاكتى است و رهجويى در [ هر 
  ] گم‌راهى است و بيان كننده [ ى هر 
  ] فتنه‌اى و [ اشتباهى 
  ] است و انسان را از دنيا [ ىِ پست 
  ] به [ سعادت‌هاى 
  ] آخرت مىرساند و در آن ، كمال دين شماست و هيچ كس از قرآن ، روىگردان نمىشود ، جز به سوى دوزخ .\r\n\r\n\r\n","description":"","footnote":"\r\n( 1 ) . همان ، ص 600 .\r\n","page_name":" 337 ","page_number":345},
  {"content":"\r\n\r\n\r\nح . چگونگى ختم قرآن\r\nانسان ، براى استفادهء صحيح از هر چيز ، لازم است تا طريقهء صحيح استفاده از آن را از سازندگان آن وسيله ، جويا گردد . قرآن ، كتابى است كه انسان در مسير زندگانى به راه‌نمايىهايش نياز دارد و بديهى است كه اين كتاب نيز راه‌نمايانى مىخواهد تا طريقهء استفادهء صحيح از آن را به مردم ، آموزش دهند . اين مهم را پيامبر خدا و اوصياى ايشان عليهم السلام به عهده دارند . قبلًا در مورد چگونگى تلاوت قرآن سخن گفته شد . ذيل اين عنوان ، احاديثى از امامان عليهم السلام نقل مىشود كه در آنها ، آن بزرگواران در مورد ختم قرآن ، سخن گفته‌اند . ائمّه عليهم السلام اصحاب را به منظور تدبّر بيشتر در قرآن ، به كُندخوانى آن ، ترغيب نموده‌اند .\r\n\r\nط . آثار و فضايل قرآن\r\nبرخى آيات و سوره‌هاى قرآن ، واجد خصوصياتى فوق العاده‌اند كه كسى جز معصومان عليهم السلام از آنها اطّلاع ندارند . اين خصوصيات خارق العاده در بين مردم ، با عنوان ويژگىها يا فضيلت‌هاى آيات و سوره‌ها شناخته شده‌اند .\r\nعامربن عبد اللَّه بن براعه ، از امام صادق عليه السلام نقل كرده كه فرموده است :\r\nما من عبد يقرأ آخر الكهف إلّاتيقّظ فى السّاعة الّتى يريد ؛ « 1 »\r\nهيچ كس نيست كه آخر سورهء كهف را بخواند ، جز اين كه در هر ساعتى كه بخواهد ، از خواب بيدار مىشود .\r\n\r\nى . شأن نزول بعضى از آيات و سوره‌ها\r\nآيات و سوره‌هاى قرآن ، داراى شأن نزول يا به عبارتى ، اسباب نزول هستند كه يا در پاسخ سؤالى از پيامبر صلى الله عليه و آله بوده و يا در مورد شخص يا گروه خاصّى است و يا دربارهء\r\n\r\n\r\n","description":"","footnote":"\r\n( 1 ) . همان ، ص 632 .\r\n","page_name":" 338 ","page_number":346},
  {"content":"\r\n\r\nحوادث و رويدادهاى مهمّى كه در جامعهء اسلامى اتّفاق افتاده ، نازل گرديده است . در اين زمينه ، كتاب‌هايى به رشتهء تحرير در آمده‌اند كه لباب النقول فى أسباب النزول سيوطى ، از آن جمله است كه در آن ، شش فايده براى شناخت « أسباب النُّزول » مطرح شده است . وى ، ذيل عنوان « فايدهء چهارم » - كه شايد بتوان آن را مهم‌ترين فائده ذكر كرد - واقف شدن و اطّلاع يافتن بر معناى آيه و از ميان رفتن شك و ترديد را مطرح مىكند . بنا بر اين ، علم به سبب نزول آيه ، باعث جلوگيرى از تفسير نادرست آيه مىگردد . به سبب اهمّيت اين امر ، معصومان عليهم السلام گه‌گاه در سخنان خود ، شأن نزول آيات را بيان مىكردند تا مردم در فهم و تفسير آيات ، دچار شبهه و گم‌راهى نشوند .\r\nنگارنده ، در پايان بخش دوم ، آورده است : « آنچه آورديم ، گزيده‌اى از روايات كافى دربارهء قرآن بود كه سيماى كلام ائمّه دربارهء قرآن را نشان مىداد ؛ امّا لازم به ذكر است كه غير از روايات مطروحه ، روايات ديگرى نيز دربارهء قرآن در كافى وارد شده است ( روايات مربوط به تحريف قرآن ) ، كه به عقيدهء بزرگان ، غير قابل پذيرش است » .\r\nبررسى اين نمونه روايات ، در بخش آخر خواهد آمد .\r\n\r\nتحليل و تكميل\r\nاگر در محتواى احاديث وارد شده در باب‌هاى مختلف « كتاب فضل القرآن » دقّت شود ، « 1 » مىبينيم كه مرحوم كلينى ، در اين بخش از اثر خود ، به جمع‌آورى رواياتى پرداخته است كه به نوعى موضوع روايات ، در بارهء جايگاه قرآن و فضيلت آن است و چشم‌اندازى از كلّيت قرآن و مطالب مربوط به آن در نگاهِ ائمّه را براى انسان‌ها روشن مىكند . در اين روايات ، حدّاقل به شكل مستقيم ، به تفسير و توضيح و تأويل آيات قرآن ، پرداخته نشده است و همين مرز ، مىتواند مبناى تفكيك اين روايات با رواياتِ\r\n\r\n\r\n","description":"","footnote":"\r\n( 1 ) . براى اطّلاع كلّى از محتواى روايات « كتاب فضل القرآن » ، مىتوانيد از گزارشى كه در اين زمينه درصفحات آينده تقديم مىگردد ، استفاده نماييد .\r\n","page_name":" 339 ","page_number":347},
  {"content":"\r\n\r\nتفسيرى الكافى باشد .\r\nاگر در روايات « كتاب فضل القرآن » و نيز روايات مشابهى كه در ديگر بخش‌هاى الكافى آمده ، دقّت شود ، مىبينيم كه لفظ « قرآن » يا الفاظ ديگرى چون « مصحف » كه دلالت بر كلّيت قرآنْ بدون هيچ قيد و شرطى دارند ، موضوع نكتهء بيان شده در روايات هستند و تنها در موارد اندكى ، آيات و سوره‌ها ، آن هم نه به عنوان توضيح و تفسير ، موضوع روايتْ واقع شده‌اند . از جمله ، مضامينى مانند : ترغيب به خواندن قرآن ، استشفا به قرآن ، فضيلت حاملان قرآن ، توصيهء عمل به قرآن ، ترغيب به قرائت قرآن با ترتيل و . . . ، همگى مضامينى هستند كه گرچه در اصل و به شكل غير مستقيم ، تكرار و توضيح برخى آيات شريف قرآن هستند ، امّا در واقع ، نمىتوان آنها را روايات تفسيرى تلقّى كرد .\r\nنكته‌اى كه گفتنش خالى از لطف نيست ، اين كه برخى از عناوين ده‌گانهء پيشنهادى از سوى نگارندهء پايان‌نامه ، از عناوين مرحوم كلينى در « كتاب فضل القرآن » اخذ شده و يا با ادغام و يا استفاده از دو يا چند عنوان از عناوين كتاب ياد شده ، عنوان جديدى ساخته است و البته برخى از عناوين نيز برساختهء خود نويسندهء محترم است . لذا براى فراهم شدن امكان مقايسه در اين زمينه ، و نيز اين كه خوانندگان گرامى با « كتاب فضل القرآن » ، آشنايى كلّى پيدا كنند ، در ادامه ، گزارشى اجمالى از عناوين باب‌ها و محتواى احاديث هر باب از كتاب ياد شده ، ارائه مىشود ؛ چرا كه به نظر مىرسد جاى چنين گزارش‌هايى در پايان‌نامهء مورد بحث ، خالى است .\r\n\r\nمعرّفى اجمالى « كتاب فضل القرآن »\r\n« كتاب فضل القرآن » ، هفتمين كتاب اصول الكافى است كه بعد از « كتاب الدعاء » و قبل از « كتاب العشرة » قرار گرفته و مشتمل بر سيزده باب و 124 حديث است . « 1 »\r\n\r\n\r\n","description":"","footnote":"\r\n( 1 ) . در ابتداى اين كتاب ، چهارده روايت كه وحدت مضمونى خاصّى نيز ندارند ، بدون اين كه عنوان خاصّى بدانها داده شود و ذيل بابى قرار گيرند ، آمده است .\r\n","page_name":" 340 ","page_number":348},
  {"content":"\r\n\r\n. . . « 1 »\r\n\r\n\r\n","description":"","footnote":"\r\n( 1 ) . براى روايات تحريف ، توجيه و پاسخ‌هاى منطقى بزرگان ، آورده شده است . يادآورى مىشود كه بخش آخر پايان‌نامه ، دربارهء تحريف قرآن و ديدگاه‌هاى مربوط بدان است كه برخى از پاسخ‌هاى ياد شده ، در آن جا آمده است .\r\n","page_name":" 341 ","page_number":349},
  {"content":"\r\n\r\n\r\nپيشنهادها\r\n1 . نگارندهء محترم ، در مقدّمهء اين بخش آورده كه كلّيهء احاديث مربوط به قرآن را از همهء الكافى ، استخراج كرده و بر اساس موضوع ، دسته‌بندى كرده است ؛ امّا در عمل ، صرفاً به آوردن دو حديث براى هر يك از ده عنوان انتخابى بسنده نموده است . در صورتى كه اگر آمار دقيق احاديثى كه دربارهء قرآن در غير از كتاب « فضل القرآن »\r\n\r\n","description":"","footnote":"","page_name":" 342 ","page_number":350},
  {"content":"\r\n\r\nوجود دارد ، با ذكر محل‌هاى آن ، آورده مىشد ( اگر چه احاديث را نمىآورد و البته با توجّه به حجم پايان‌نامه ، اكتفا به آوردن دو نمونه ، كار درستى بوده است ) ، فهرست مفيدى بود كه مورد استفاده و احياناً زمينه‌اى براى دسته‌بندىهاى جديد و كشف زواياى نو در اين زمينه مىشد . در همين جا از پژوهشگر ارجمند ، درخواست مىشود كه ثمرهء كاوش خود را مكتوب كرده ، در آخر پژوهش خود بياورد يا به صورت مستقل ، عرضه نمايد .\r\n2 . اگر پژوهشگر ارجمند ، با اشاره به عناوين مرحوم كلينى براى باب‌هاى « كتاب فضل القرآن » ، به روش‌شناسى كلينى در انتخاب عناوين و دسته‌بندى احاديث ، با تكيه بر موضوع تحقيق ، نقبى مىزد و با نقّادى و كشف و تبيين مبناى عنوان گذارى و دسته‌بندى وى ، تقسيم‌بندى جديد خود را پيشنهاد و مزاياى آن را تبيين مىنمود ، شايد فايدهء مطلب ، بيشتر مىشد .\r\n\r\nبخش سوم : تفسير و تأويل در روايات « الكافى »\r\nمباحث مربوط به بخش سوم - كه به نوعى ، مفصّل‌ترين بخش پايان‌نامه است - از مباحث بسيار ضرور و مفيدى است كه جاى تأمّل و بررسى بسيار دارد . اين بخش ، شامل سه فصل است . در فصل اوّل ، در مورد معانى لغوى و اصطلاحى « تفسير » و « تأويل » و رابطهء بين اين دو ، مباحثى آمده است .\r\nدر فصل دوم - كه « اشكال تفسير در روايات الكافى » نام گرفته - ، ابتدا سيرى اجمالى از تاريخ تفسير مىآيد و در ادامه ، ذيل چهار عنوان ، به تبيين شيوهء تفسير ائمّه با توجّه به احاديث الكافى مىپردازد و براى هر عنوان - كه در واقع ، گونه‌اى از شيوهء تفسير كردن امامان عليهم السلام است - ، پنج روايت براى نمونه مىآورد .\r\nدر فصل سوم نيز دربارهء سير تأويل ، سخن گفته شده و نمونه‌هايى از روايات ، در چهار عنوان ، ارائه شده است . در انتهاى اين بخش هم دو فهرست از احاديث\r\n\r\n","description":"","footnote":"","page_name":" 343 ","page_number":351},
  {"content":"\r\n\r\nتفسيرى و تأويلى در الكافى ، ارائه شده است .\r\n\r\nفصل اوّل : كلّيات\r\nعنوان فصل اوّل اين بخش ، « كلّيات » است كه نگارنده در آن ، به تبعيّت از سنّت رايج ، به بررسى دربارهء معناى لغوى و اصطلاحى « تفسير » و « تأويل » و رابطهء بين آن دو ، پرداخته است .\r\n\r\nمعناى لغوى تفسير\r\nاهل لغت ، معانى بسيارى براى تفسير بيان داشته‌اند و آن را معمولًا با كلماتى مانند :\r\nابانه ، تبيين ، تفصيل ، ايضاح و كشف ، مترادف دانسته‌اند . از جمله ، ابن فارس مىگويد :\r\nاين كه گفته مىشود : « فسرتُ الشىء » ؛ يعنى : چيز پوشيده‌اى را كشف نمود و آن را روشن ساخت . « 1 »\r\nابن منظور نيز مىگويد :\r\nفسّر ، به معناى بيان است . . . . كشف نمودن چيز پوشيده‌اى را « فسر » مىگويند و تفسير ، براى كشف نمودن لفظ مشكل به كار مىرود . « 2 »\r\n\r\nمعناى اصطلاحى تفسير\r\nكثرت استعمال كلمهء « تفسير » در مورد بيان و توضيح معانى و مفاهيم آيات قرآن ، موجب شده است كه واژهء « تفسير » در ميان دانشمندان علوم دينى ، معناى خاصّ اصطلاحى به خود بگيرد و در خصوص قرآن كريم ، به كار رود . ابوحيّان در البحر المحيط ، در معناى اصطلاحى تفسير مىنويسد :\r\n\r\n\r\n","description":"","footnote":"\r\n( 1 ) . معجم مقاييس اللغة ، ج 4 ، ص 504 ، مادّهء « فسر » .\r\n( 2 ) . لسان العرب ، ج 5 ، ص 55 .\r\n","page_name":" 344 ","page_number":352},
  {"content":"\r\n\r\nعلم يبحث عن كيفية النطق بألفاظ القرآن و مدلولاتها و أحكامها الإفراديّة و التركيبيّة و معانيها الّتى تحمل عليها حالة التركيب و تتمّات لذلك . « 1 »\r\nراغب اصفهانى نيز مىگويد :\r\nبدان كه تفسير در عرف علما ، كشفِ معانى قرآن و بيان مراد از الفاظ است ، اعم از اين كه به حسب لفظ ، مشكل باشد يا نه و از لحاظ معنا ، اعم از ظاهر و غير ظاهر است . « 2 »\r\nبا توجّه به معانى ذكر شده ، مىتوان نتيجه گرفت كه تفسير ، علمى است كه در فهم آيات الهى ، به ما يارى مىرساند و براى تحقّق يافتن اين امر و دانستن علم تفسير ، علومى چون شأن نزول ، ناسخ و منسوخ ، محكم و متشابه و . . . لازم است .\r\n\r\nمعناى لغوى تأويل\r\nتأويل ، از جمله واژه‌هايى است كه در طول تاريخ ، معناى آن تحوّل يافته است ، به طورى كه معناى آن نزد متقدّمان با معناى آن نزد متأخّران از اهل لغت ، تفاوت دارد .\r\nنگارنده ، براى روشن شدن اين تفاوت ، چند نظر را به ترتيب تاريخى از اهل لغت ، بيان مىدارد .\r\nزبيدى ، از قول ابن كمال مىنويسد :\r\nتأويل ، عبارت است از برگرداندن آيه از معناى ظاهرش به معنايى كه دربارهء آن ، محتمل است ، البته در جايى كه معناى محتمل با قرآن و حديث ، موافق باشد ؛ مانند : « يخرج الحّى من الميّت » ، « 3 » كه اگر گفته شود مراد از آن ، بيرون آوردن پرنده از تخم است ، تفسير است و اگر گفته شود مراد از آن ، بيرون آوردن مؤمن از كافر و عالم از جاهل است ، تأويل به شمار مىآيد . « 4 »\r\n\r\n\r\n","description":"","footnote":"\r\n( 1 ) . الإتقان ، ج 2 ، ص 222 .\r\n( 2 ) . همان جا .\r\n( 3 ) . سورهء انعام ، آيهء 95 .\r\n( 4 ) . تاج العروس ، ج 7 ، ص 215 ، مادّهء « اوّل » .\r\n","page_name":" 345 ","page_number":353},
  {"content":"\r\n\r\nآن گاه ، چنين جمع‌بندى كرده كه با توجّه به معانى بيان شده براى تأويل ، مىتوان چهار معنا براى آن در نظر گرفت ، به اين ترتيب : مرجع و عاقبت ، سياست كردن ، تفسير و تدبير ، و انتقال از معناى ظاهرى لفظ به معناى غير ظاهر .\r\nدر ادامه ، براى نشان دادن ارتباط اين معانى با هم ، اين نوشتهء دكتر شاكر را مىآورد : « اصل واحد در معناى تأويل ، همان رجوع است يا به اعتبار تقدّم و سرآغاز بودن ، و يا به اعتبارِ نهايت و سرانجام بودن ، و يا به لحاظ حقيقت و مراد بودن ؛ و كاربرد واژهء تأويل درتأديب و سياست كردن نيز به معناى رجوع دادن به غايت و حقيقتِ امر است » . « 1 »\r\n\r\nمعناى اصطلاحى تأويل\r\nمحقّقان ، در معناى اصطلاحى تأويل ، بسيار سخن گفته‌اند . ذهبى مىنويسد :\r\nتأويل نزد گذشتگان ، داراى دو معناست : 1 . تفسير كلام و بيان معناى آن ، خواه موافق يا مخالف ظاهر كلام باشد . . . . با اين تعريف ، تأويل و تفسير در نظر آنان ، مترادف است . 2 . تأويل ، مراد و منظور از كلام است . پس اگر كلام ، طلب باشد ، تأويل آن ، مطلوب است و اگر خبر باشد ، تأويل آن ، مخبرٌ بِه است . اين دو معنا با هم تفاوت دارند ؛ زيرا در معناى اوّل ، تأويل از باب علم و كلام است ، مثل شرح و تفسير ، و وجود تأويل ، در قلب و زبان است ؛ يعنى براى آن ، وجود ذهنى و لفظى و رسمى است ؛ امّا در معناى دوم ، تأويل آن ، امر موجود در خارج است . « 2 »\r\nمرحوم آية اللَّه معرفت مىنويسد :\r\nتأويل ، داراى دو معناست :\r\n1 . توجيه متشابه به يك وجه صحيح . خلاصه آن كه وقتى كلام يا عملى\r\n\r\n\r\n","description":"","footnote":"\r\n( 1 ) . روش‌هاى تأويل قرآن ، ص 27 .\r\n( 2 ) . التفسير و المفسّرون ، ج 1 ، ص 17 .\r\n","page_name":" 346 ","page_number":354},
  {"content":"\r\n\r\nمتشابه باشد ، آن كلام و عمل ، شبهه‌انگيز مىشود . حال اگر كسى آنها را بر وجه صحيحى حمل كند ، به طورى كه منشأ شكّ و شبهه را از آنها بزُدايد ، آنها را تأويل كرده است . مثلًا اعمال خضر عليه السلام براى موسى عليه السلام شبهه‌انگيز بود . لذا توجيه و بيان علّتى كه خضر براى اعمالش مطرح كرد و شكّ و شبهه را از ذهن موسى زدود ، تأويل اعمالش به شمار مىآيد .\r\n2 . معناى دوم براى كلام كه در طول معناى اوّل قرار دارد ، آن است كه از آن به بَطن تعبير مىشود . « 1 »\r\nالبته معناى دوم تأويل ، شامل همهء آيات قرآن مىشود . مرحوم معرفت ، مراد از بطن را معناى كلّى هر آيه مىداند كه شامل همهء زمان‌ها و همهء مكلّفان مىشود . « 2 » نگارندهء پايان‌نامه ، بعد از طرح نظريات ياد شده ، چنين جمع‌بندى مىكند : « نتيجه اين كه در بين معانى اصطلاحى كه براى تأويل بيان گرديده ، آنچه مشتركِ بين تمام معانى است ، معناى خلاف ظاهر آيه است . در عرف عامّه نيز اكثراً اين معنا از تأويل ، مطرح است ، چنان كه وقتى مىگوييم تأويل آيه اين است ، همگان ، منتظر شنيدنِ معنايى خلاف ظاهر آيه هستند . به همين جهت ، در انتخاب نمونه‌هاى احاديث ائمّه در تأويل آيات قرآنى كه در كافى وارد شده است ، اين معنا از تأويل ، منظورِ نظر قرار گرفته ، به همراه موارد ديگرى كه از ائمّه عليهم السلام رسيده است » .\r\n\r\nرابطهء بين تفسير و تأويل\r\nنگارنده ، پس از بيان مطالب مربوط به معناى لغوى و اصطلاحى تفسير و تأويل ، ذيل عنوان ياد شده ، به بحث مهم رابطهء بين تفسير و تأويل مىپردازد . ايشان ، بيان مىكند كه نظرياتِ متفاوت عرضه شده در تبيين رابطهء ياد شده ، در سه گروه اصلى ، قابل دسته‌بندى است : 1 . ترادف ، 2 . عموم و خصوص ، 3 . تباين .\r\n\r\n\r\n","description":"","footnote":"\r\n( 1 ) . التمهيد فى علوم القرآن ، ج 3 ، ص 28 - 30 .\r\n( 2 ) . ر . ك : روش‌هاى تأويل قرآن ، ص 50 و 51 .\r\n","page_name":" 347 ","page_number":355},
  {"content":"\r\n\r\nابوعبيد ، ابو العباس مبرّد ، ابن اعرابى و بعضى از مفسّران گذشته ، جزء گروه اوّل‌اند و معتقدند كه تأويل و تفسير ، به يك معنا هستند ؛ امّا در گروه دوم ، برخى تفسير را اعم از تأويل مىدانند ؛ مانند راغب كه مىگويد :\r\nتفسير ، اعم از تأويل است و تفسير ، بيشتر در الفاظ به كار مىرود و در مفردات ، واقع مىشود و تأويل ، بيشتر در معانى و جمله‌ها به كار مىرود و اكثراً در كتب الهيه انجام مىگيرد ؛ ولى تفسير هم در كتب الهيه و هم در غير آن كتب انجام مىشود . « 1 »\r\nبرخى نيز معتقدند كه تأويل ، اعم از تفسير است . از جمله ، دكتر شاكر كه مىنويسد :\r\nاگر تأويل را معناى مراد از الفاظ بگيريم ، بديهى است كه همهء انواع معانى را شامل مىشود ؛ چه آنها كه لفظ در آنها ظهور دارد ، و چه آنها كه لفظ نسبت به آنها ، داراى خفا و ابهام است . تفسير ، تنها به آن دسته از معانى اطلاق مىشود كه لفظ در دلالت بر آنها صراحت ندارد ؛ بلكه نسبت به آنها مجمل است . « 2 »\r\nامّا نگارندهء گرامى پايان‌نامه ، بيان مىدارد كه بيشترين نظريات مطرح شده دربارهء رابطه بين تفسير و تأويل ، در گروه سوم ( تباين ) جاى مىگيرد . از جمله ، نظر علّامه طباطبايى را در اين زمينه آورده كه :\r\nمقصود از تأويل يك آيه ، جنبهء مفهومى آن ( اعم از مفهوم موافق يا مخالف ) نبوده و قسمت معناى لفظ آن نيست ؛ بلكه تأويل از قبيل امور خارجيه است ، آن هم نه هر خارجىاى ، به طورى كه مصداق خارجى خبر را تأويل آن بدانيم ، بلكه آن خارجىاى كه نسبتش به آيه و كلام ، نسبت ممثّل به مثال و باطن به ظاهر باشد . « 3 »\r\n\r\n\r\n","description":"","footnote":"\r\n( 1 ) . الإتقان ، ج 2 ص 221 .\r\n( 2 ) . روش‌هاى تأويل قرآن ، ص 79 .\r\n( 3 ) . الميزان ، ج 3 ، ص 85 .\r\n","page_name":" 348 ","page_number":356},
  {"content":"\r\n\r\nوى ، همچنين نظر ذهبى را جزو نظريات گروه سوم مىداند و آن را نقل مىكند :\r\nتفسير ، آن است كه به روايت ، رجوع مىكند و تأويل ، آنچه به درايت برمى گردد . . . . « 1 »\r\nدر پايان نيز چنين جمع‌بندى مىكند كه با توجّه به معنايى كه در مورد تأويل مدّ نظر قرار داديم ( معناى خلاف ظاهر آيه ) ، رابطهء بين تفسير و تأويل ، تباين خواهد شد .\r\n\r\nتحليل و تكميل\r\nاصطلاح « تفسير » ، در معناى عام ، به شرح و توضيح كتاب‌هاى علمى ، ادبى و فلسفى اطلاق مىشود ؛ امّا در اثر كثرت استعمال آن در مورد بيان معنا و مدلول ظاهرى آيات شريف قرآن و كشف مراد خداى متعال از آنها . در عرف فعلى عالمان دينى ، بلكه جميع مسلمانان ، آنچه از كلمهء تفسير - در صورت نبودن قيد و قرينه‌اى با آن - متبادر مىشود ، بيان مقصود خداوند از آيات شريف قرآن است .\r\nبسيارى از مفسّران ، تعريفى براى تفسير ارائه نداده‌اند و گويا آن را به وضوح معناى متبادر عرفىاش واگذار كرده‌اند ؛ ولى در عين حال ، تعريف‌هاى مختلفى در مقدّمهء برخى از تفاسير و آثار دانشمندان علوم قرآن و . . . به چشم مىخورد كه نقل و نقد يكْ يكِ آنها در اين مختصر ، ميسور نيست . آنچه قابل دقّت است ، اين كه در دسته‌اى از اين تعاريف ، تفسير ، به كارى گفته مىشود كه مفسّر در مورد كشف معنا و مدلول آيات ، انجام مىدهد و در دسته‌اى ديگر ، تفسير ، به عنوان يك علم ، تعريف شده است .\r\nدانستن اين نكته ، مفيد است كه واژهء « تفسير » ، تنها يك بار در قرآن به كار رفته است ( سورهء فرقان ، آيه 33 ) ، كه گرچه آراى مفسّران در توضيح معناى آن مختلف است ، امّا بيشتر آنان ، اين واژه را به معناهايى نظير : بيان ، كشف ، تفصيل و دلالت\r\n\r\n\r\n","description":"","footnote":"\r\n( 1 ) . التفسير و المفسّرون ، ج 1 ، ص 22 .\r\n","page_name":" 349 ","page_number":357},
  {"content":"\r\n\r\nگرفته‌اند . « 1 » روشن است تفسير در اين كاربرد ، بيشتر ناظر به معناى لغوى آن است و بر معناى اصطلاحى رايج امروز ، دلالت ندارد ، هر چند مىتوان با تأمّل بر معانى لغوى و اصطلاحى تفسير ، ادّعا كرد كه نوعى ارتباط بين معناى لغوى و اصطلاحى آن ، وجود دارد .\r\nبه نظر صاحب اين قلم ، تعريف پيشنهادى نويسندگان محترم كتاب روش‌شناسى تفسير قرآن براى تفسير ، قابل اتّكا و به نسبت ، دقيق است و مىتواند براى تشخيص و انتخاب روايات تفسيرى - كه از موضوعات مورد بحث اين پايان‌نامه است - ، مورد استفاده قرار گيرد . تعريف پيشنهادى ياد شده بدين قرار است :\r\nتفسير ، عبارت است از بيان مفاد استعمالى آيات قرآن و آشكار نمودن مراد خداى متعال از آن ، بر مبناى ادبيات عرب و اصول عقلايى محاوره . « 2 » امّا در باب « تأويل » ، بايد گفت كه از مجموع آراى مطرح شده در كتب لغوى و تفسيرى و علوم قرآنى ، دانسته مىشود كه واژهء تأويل ، به تدريج از معناى آغازين لغوى ، فاصله گرفته است و در آثار مفسّران و مؤلّفان حوزه‌هاى مختلفِ علوم اسلامى ، به معناى توجيه آيات متشابه و فهم معناى درونى آيات به كار رفته است ، به گونه‌اى كه كاربرد آن در معناى اصلى ، منسوخ و در معناى جديد ، متبادر شده است .\r\nبه نظر مىرسد اين واقعيت كه قرآن ، آكنده از حقايقى تو در توست و هر كس در خورِ استعداد و كوشش خود به فهم وجوه گوناگون معنايى آن ، نائل مىشود ، از اسباب اين تحوّل معنايى بوده است و مؤلّفان و محقّقان براى اشاره به لايه‌هاى معنايى يا فرآيند دستيابى به آن معناى درونى ( بطن ) ، مناسب‌ترين واژه را « تأويل » يافته‌اند .\r\nبرخى كاربردها و مؤيّدات حديثى نيز در انتخاب اين واژه ، مؤثّر افتاده است . در\r\n\r\n\r\n","description":"","footnote":"\r\n( 1 ) . براى توضيح بيشتر ، ر . ك : دانش‌نامهء جهان اسلام ، ج 7 ، مدخل « تفسير » .\r\n( 2 ) . روش‌شناسىِ تفسير قرآن ، ص 23 .\r\n","page_name":" 350 ","page_number":358},
  {"content":"\r\n\r\nاحاديث شيعى ، مضامين فراوانى از اين دست وجود دارد كه « ظاهر قرآن ، زيباست .\r\nباطن آن ، ژرفِ ناپيداست . عجايب آن ، سپرى نمىگردد و غرايب آن به پايان نمىرسد » « 1 » يا اين كه قرآن ، به زمان و مردم معينّى اختصاص ندارد و اين كتاب ، تا روز قيامت ، در هر زمانى ، نو و براى همهء مردمان ، تَر و تازه است . « 2 » واژهء تأويل ، در قرآن ، هفده بار به كار رفته است و تنوّع كاربرد اين واژه در قرآن ، آن را در كانون مباحثات لغت‌شناسان و مفسّران قرار داده است كه ذكر آن ، مجالى وسيع مىطلبد . « 3 » امّا در بيان نسبت بين تفسير و تأويل ، بايد توجّه شود كه فارغ از تطوّر و مراحلى كه در سير دانش تفسير ، ميان تأويل و تفسير و فرق ميان آنها وجود داشته است و با توجّه به نظريات متفاوتى كه در هر يك از اين مراحل در اين زمينه وجود داشته است ، در عين حال ، تفسير در معناى اصلى خود كه كشف القناع و پرده‌بردارى از معناى پنهان لفظ است ، باقى مانده است ؛ ولى اصطلاح تأويل در برابر تفسير در سير تاريخى خود ، فراز و نشيب مىيابد و در نظرگاهى قابل دقّت ، تأويل ، تفسير معنا ( در برابر تفسير لفظ ) و تجسّم بخشيدن به كلام و تعيين مصداق و لباس پوشاندن به مفهوم عام لفظ و تعيين فضاى حاكم بر معنا ، تعبير مىشود . به نوعى مىتوان گفت كه ما ، يك حوزهء مفهوم داريم و يك حوزهء مصداق . حوزهء تفسير ، حوزهء مفهوم است و حوزهء مصداق ، قلمروِ تأويل . تفسير ، تفسير لفظ است ؛ ولى تأويل ، تفسير معنا در خارج است . « 4 » به عبارت ديگر ، اگر تعريف پيشنهاد شده از سوى نويسندگان كتاب روش‌شناسى\r\n\r\n\r\n","description":"","footnote":"\r\n( 1 ) . نهج البلاغة ، خطبهء 18 ؛ نيز : الكافى ، ج 2 ، ص 599 ( به نقل از پيامبر صلى الله عليه و آله ) .\r\n( 2 ) . ر . ك : دانش‌نامهء جهان اسلام ، ج 6 ، مدخل « تأويل » .\r\n( 3 ) . براى نمونه ، ر . ك : همان جا .\r\n( 4 ) . براى تفصيل بيشتر ، ر . ك : « مبانى و روش‌هاى تفسيرى » ( جزوهء درسى ) ، ص 7 - 10 .\r\n","page_name":" 351 ","page_number":359},
  {"content":"\r\n\r\nتفسير قرآن را ، كه قبلًا بيان شد ، دربارهء تفسير بپذيريم ( چنانچه صاحب اين قلم ، آن تعريف را ترجيح داد ) ، تفاوت تفسير قرآن با تأويل آن ، در اين است كه تفسير ، به معانى قابل كشف از آيات بر اساس قواعد ادبيات عرب و اصول عقلايى محاوره ناظر است ؛ ولى تأويل ، به معانى و مصاديق پنهانِ آيات ، نظر دارد كه بر اساسِ قواعد و اصول ياد شده ، قابل دستيابى نيست . « 1 »\r\n\r\nپيشنهادها\r\n1 . به نظر مىرسد كه خوانندهء پايان‌نامه ، نظر نويسندهء محترم دربارهء معانى لغوى و خصوصاً اصطلاحى تفسير را به دست نمىآورد . براى حصول اين امر ، مفيد بود كه اگر ايشان ، هر چند به شكل مختصر ، اقوال مطرح وجدّى در اين موضوع را گزارش و با بحثى انتقادى ، قول برتر را به نظر خود ، با ذكر دلايل ، انتخاب مىكرد . آن گاه مىتوانست با تكيه بر قول انتخابى ، مباحث بعدى را نيز سامان دهد و در بحث روايات تفسيرى در الكافى و انتخاب ، اين روايات و گونه‌شناسى شيوه‌هاى تفسيرى ائمّه ، با استناد به معناى اصطلاحى پذيرفته شده ، به گزينش و انتخاب ، دست يازد .\r\n2 . آنچه نويسندهء محترم ، در باب معناى اصطلاحى تأويل به شكل مختصر بدان اشاره كرده و چنين نتيجه گرفته كه آنچه مشترك بين تمامى تعاريف تأويل است ، « معناى خلاف ظاهر آيه » است ، با نظريات گوناگون موجود ، حتّى دو نظريه و تعريفى كه از دو تن از بزرگان علوم قرآنى آورده ، چندان مطابقت ندارد و شايد بتوان گفت كه مبهم ، رها شده است . لذا اگر نگارندهء گرامى ، دقيقاً مقصود خود را روشن مىنمود و دلايل خود را بر اين موضوع ارائه مىكرد ، مناسب بود . البته دليلى از جانب ايشان ارائه شده ؛ امّا به نظر مىرسد معناى مطرح در نظر عرف از معناى تأويل ، نمىتواند به تنهايى ، دليل و شاهد كافى و وافى براى نظريهء برگزيدهء نگارنده باشد ، بويژه اين كه\r\n\r\n\r\n","description":"","footnote":"\r\n( 1 ) . براى تفصيل بيشتر ، ر . ك : روش تفسير قرآن ، ص 17 - 20 .\r\n","page_name":" 352 ","page_number":360},
  {"content":"\r\n\r\nايشان در انتخاب روايات تأويلى ، بر اين معيار ، تكيه نكرده و روايات انتخابى ايشان ، حدّاقل در بعضى موارد ، با اين معيار ( معناى خلاف ظاهر آيه ) سازگار نيست .\r\n3 . به نظر ، ضرور مىرسد كه نويسندهء محترم ، در بحث تبيين نسبت بين تفسير و تأويل ، به جمع‌بندى مطالب قبلى خود مىپرداخت و به صرفِ ترجيح نسبتِ تباين ، جهت تبيين رابطهء بين تفسير و تأويل ، بسنده نمىكرد ؛ زيرا شناخت و معرّفى دقيق مرز بين تفسير و تأويل ، بالتّبع تشخيص تأويلى يا تفسيرى بودن يك روايت را عملى و امكان‌پذير مىسازد و همين ، كافى است كه نويسندهء ارجمند در اين قسمت ، دقيقاً و به شكل مبسوطتر ، به بحث ياد شده مىپرداخت تا صحّت انتخاب روايات تفسيرى و تأويلى و تمايزى كه بين آنها بر اين اساس ، گذارده شده است ، خدشه‌دار نشود و مخاطب ، آمادگى ذهنى كاملى براى ارتباط برقرار كردن فصول بعدى اين بخش را پيدا كند و با در دست داشتن معيار و ميزانى دقيق ، وارد دو فصل بعدى گردد .\r\n\r\nفصل دوم : اشكال تفسير در روايات « الكافى »\r\nفصل دوم اين بخش ، با سيرى اجمالى در تاريخ تفسير ، آغاز مىگردد كه در آن به سير تفسير از زمان پيامبر خدا ، به عنوان اوّلين مفسّر ، تا عصر امام باقر و امام صادق عليهما السلام اشاره مىكند . البته نگارنده به اين نكته اشاره كرده كه اين قسمت از پايان‌نامهء ايشان ، خلاصهء كتاب گذرى بر فهم تاريخى قرآن اثر دكتر مجيد معارف است . در اين جا ، گزيده‌اى از اين خلاصهء ارائه شده را تقديم مىداريم .\r\nتفسير قرآن ، از قديمىترين علوم اسلامى است كه از آغاز نزول قرآن ، مورد توجّه بوده است . دليل اين توجّه ، طبيعت اجمالى قرآن از يك سو ، و لزوم تبيين و توضيح مجملات قرآنى ، از سوى ديگر است . اين مهم در عصر پيامبر صلى الله عليه و آله بر دوش ايشان بوده است و مىبينيم كه در اين دوره ، فراگيرى قرآن ، از فهم قرآن و تدّبر در آيات آن ، جدا نبوده است . در عصر پيامبر خدا ، تفسير ، گويى بسيار ساده بوده\r\n\r\n","description":"","footnote":"","page_name":" 353 ","page_number":361},
  {"content":"\r\n\r\nو اثرى از بحث‌هاى لغوى ، قرائتى ، ادبى و . . . ، كه به تدريج در تفاسير راه يافت ، در كار نبوده است ؛ امّا در عين حال ، با دقّت در آثار به جاى مانده از آن دوره ، مىبينيم كه تنوّع خاصّى در روش تفسيرى پيامبر صلى الله عليه و آله وجود دارد .\r\nپس از پيامبر صلى الله عليه و آله ، سياست ممانعت از تفسير قرآن ، به علّت اين كه قرآن ، پايهء اصلى حقايق دينى براى مسلمانان به شمار مىرفت ، تداوم نيافت و با مسافرت تعدادى از اصحابِ پيامبر صلى الله عليه و آله به شهرها و مراكز اسلامى ، به تدريج ، مكاتب و مدارسى در آموزشِ قرائت و تفسير قرآن ، داير گرديد ؛ ليكن با توجّه به محدوديتى كه در باب نقل و نگارش حديث پيامبر صلى الله عليه و آله به وجود آمده بود ، در اين دوره ، معلّمان قرآن و فقهاى صحابه ، به تدريج ، به استفاده از رأى و دانش شخصى در مسير تفسير يا صدور فتوا متمايل شدند و روزبه روز ، اين مبنا در بين اهل سنّت ، پذيرفته‌تر و فراگيرتر شد .\r\nبا فرا رسيدن دورهء امام باقر و امام صادق عليهما السلام ، موج فكرى جديدى در حوزهء فرهنگ و عقايد اسلامى به وجود آمد كه در نگرش عمومى به قرآن و حديث ، تأثير فراوانى گذاشت . اين دو امام عليهما السلام ، بار ديگر ، اين تفكّر را رايج ساختند كه هيچ حقيقتى نيست ، مگر آن كه ريشه در قرآن يا حديث دارد . آن بزرگواران ، با اين كار ، قرآن را به صحنهء مباحث فكرى باز گرداندند و شاگردان خود را به گونه‌اى پرورش دادند كه بتوانند در هر زمينه ، شاهدى از قرآن يا سنّت پيامبر خدا اقامه كنند .\r\nتلاش ديگر آنان ، توضيح و تبيين مقاصد قرآنى بود . در روايات ، مشاهده مىگردد كه امامان ، گاه به توضيح لغات و تعابير مهم آيات پرداخته‌اند ، گاه در باب شأن نزول آيات و نيز مصاديق آنها حقايقى را بيان كرده‌اند ، و گاهى نيز به تفسير آيات قرآن ، دست يازيده‌اند . از جمله كتب حديثى شيعه كه در آنها احاديث ائمّه ، خصوصاً امام باقر و امام صادق عليهما السلام جمع‌آورى شده ، كتاب شريف الكافى است كه در ميان آنها ، روايات بسيارى در تفسير و تأويل آيات قرآن به چشم مىخورد .\r\n\r\n","description":"","footnote":"","page_name":" 354 ","page_number":362},
  {"content":"\r\n\r\n\r\nتحليل و پيشنهاد\r\nنگارندهء محترم ، در اين سير اجمالى ( البته با نقل از كتاب جناب معارف ) ، به نكات مهمّى اشاره كرده كه قابل تأمّل و دقّت است . البته شايسته بود كه در كنار اشاره به سياست منع تفسير و منع نقل حديث ، اشاره‌اى نيز به شكل‌گيرى جريان تفسير شيعى مىنمود و نمونه‌ها و سير روايات تفسيرى امامان پيش از اين دو امام بزرگوار را نيز ، ولو به طور مختصر ، گزارش مىكرد و به اجمال ، روند تأسيس و رشد جريان تفسير اماميه ، بويژه از سوى امام على عليه السلام را تبيين مىساخت . به جهت اهمّيت اين بحث ، در مقدّمهء گزارش و تحليلى كه بر اين پايان‌نامه نوشته‌ايم ، تلاش كرده‌ايم كه به اجمال ، به اين مباحثْ اشاره شود .\r\nنگارنده ، در ادامهء بحث پيشين ، ذيل عنوانِ « شيوهء تفسيرگويى ائمّه عليهم السلام در روايات الكافى » ، بيان مىدارد كه با هدف آشنايى بيشتر با احاديث تفسيرى در الكافى و روشن شدن شيوهء تفسيرگويى ائمّه عليهم السلام آن شيوه‌ها را ذيل چهار عنوان آورده كه براى هر عنوان ، پنج حديث نيز براى نمونه ، آورده شده است .\r\nدر اين مجال ، يكايك آن عناوين را مىآوريم و به ذكر يك حديث ذيل هر عنوان براى نمونه ، بسنده مىكنيم :\r\nالف . توضيح شفاهى در تبيين آيات . از روش‌هاى پيامبر خدا و امامان عليهم السلام آشنا كردن مردم با قرآن ، شرح و تبيين آيات بوده است . در روايتى به نقل از عبد الملك بن عمرو احوَل ، آمده است :\r\nتلا أبو عبد اللَّه 7 هذه الآية  « وَ الَّذِينَ إِذا أَنْفَقُوا لَمْ يُسْرِفُوا وَ لَمْ يَقْتُرُوا وَ كانَ بَيْنَ ذلِكَ قَواماً »  « 1 » . قال : فأخذ قبضة من حصى و قبضها بيده فقال : هذا الإقتار الّذى ذكره اللَّه فى كتابه ثمّ قبض قبضة اخرى فأرخى كفّه كلّها . ثمّ قال : هذا الإسراف . ثمّ\r\n\r\n\r\n","description":"","footnote":"\r\n( 1 ) . سورهء فرقان ، آيهء 67 .\r\n","page_name":" 355 ","page_number":363},
  {"content":"\r\n\r\nأخذ قبضة اخرى ، فأرخى بعضها و أمسك بعضها و قال : هذا القوام ؛ « 1 »\r\nامام صادق عليه السلام اين آيه را تلاوت كرد : « بندگان خدا كسانى هستند كه چون انفاق مىكنند ، به راه افراط و تفريط نمىروند و در ميانهء افراط و تفريط ، راه پايندگى مىجويند » . امام صادق عليه السلام به منظورِ تفسير آيه ، مشتى ريگ از زمين برداشت و محكم در دست خود فشرد و گفت : « اين است راه تفريط كه با تنگ‌چشمى و خسّت ، از انفاق و هزينه دريغ مىورزند » . سپس مشتى ريگ برداشت و پنجه‌ها را سست گرفت تا آن حد كه بيشتر ريگ‌ها بر زمين فرو ريخت و گفت : « اين است راه افراط و اسراف » . و نوبت آخر ، مشتى ريگ برداشت و پنجه‌ها را تا آن حد باز گرفت كه قسمتى از ريگ‌ها فرو ريخت و قسمتى در مشت او باقى ماند و گفت : « مايهء قوام نعمت و پايندگى عافيت ، اين است » .\r\nب . پاسخ به سؤالات قرآنى اصحاب و ياران : معمولًا اصحاب ائمه عليهم السلام ، در موارد مختلف ، دربارهء آيات قرآن از ايشان سؤال مىكردند و امامان نيز به طور روشن ، پاسخگوى سؤالات آنان بودند . در روايتى از امام صادق عليه السلام ، به نقل از ابو بصير ، آمده است :\r\nفى قول اللَّه عز و جل :  « قُوا أَنْفُسَكُمْ وَ أَهْلِيكُمْ ناراً »  « 2 » . كيف نقى أهلنا ، قال :\r\nتأمرونهم و تنهونهم ؛ « 3 » به امام صادق عليه السلام گفتم : خداوند - عزّ وجلّ - مىفرمايد : « اى مؤمنان ! جان خود و جان خاندان خود را از آتش برهانيد » . چگونه جان آنان را از آتش برهانيم ؟ امام گفت : « آنان را به فرمودهء خدا فرمان بده و از گناهان نهى كن » .\r\n\r\n\r\n","description":"","footnote":"\r\n( 1 ) . الكافى ، ج 4 ، ص 54 .\r\n( 2 ) . سورهء تحريم ، آيهء 6 .\r\n( 3 ) . الكافى ، ج 5 ، ص 62 .\r\n","page_name":" 356 ","page_number":364},
  {"content":"\r\n\r\nج . توضيح مفردات : ائمّه عليهم السلام گاه در توضيح آيات قرآنى ، در مورد كلمه يا كلماتى توضيح داده ، منظور از آن را كاملًا روشن مىنمودند . در روايتى آمده است :\r\nعمّن ذكره عن أبى عبد اللَّه عليه السلام فى قول اللَّه عز و جل :  « وَ اسْتَعِينُوا بِالصَّبْرِ »  « 1 » قال :\r\nالصّبر الصّيام . و قال : إذا نزلت بالرجل النازلة و الشَّديدة فليصم فإنّ اللَّه يقول :  « وَ اسْتَعِينُوا بِالصَّبْرِ »  يعنى الصّيام ؛ « 2 » از امام صادق عليه السلام در قول خداى - عزّ وجلّ - است كه مىفرمايد : « از صبر يارى جوييد » . فرمود : « صبر ، روزه است » و گفت : « هنگامى كه بر فرد ، مصيبت شديدى وارد مىشود ، پس روزه بگيرد ، همانا خدا مىفرمايد : « از صبر يارى جوييد » يعنى روزه » .\r\nد . استدلال به آيات قرآنى : امامان معصوم عليهم السلام در مواردى ، پس از بيان فرمايش خود ، در آن زمينه ، دليلى از آيات قرآن مىآوردند تا بدين ترتيب ، هماهنگى سخن خود با وحى الهى را هر چه بيشتر براى مردم ، آشكار سازند . در روايتى از امام باقر عليه السلام به نقل از ابو بصير ، آمده است كه فرمود :\r\nما انتصر اللَّه من ظالم إلّابظالم ، و ذلك قوله عز و جل :  « وَ كَذلِكَ نُوَلِّي بَعْضَ الظَّالِمِينَ بَعْضاً »  « 3 » ؛ « 4 »\r\nخداوند از ( هيچ ) ستمكارى انتقام نمىگيرد ، مگر با ستمكارِ ديگرى و اين است گفتار خداى - عزّ وجلّ - : « و بدين سان بگماريم بعضى از ستمگران را بر بعضى » .\r\n\r\nتحليل و تكميل\r\nدر راستاى تحليل و تكميل مباحث ارائه شده - كه نوعى گونه‌شناسى شيوه‌هاى\r\n\r\n\r\n","description":"","footnote":"\r\n( 1 ) . سورهء بقره ، آيهء 45 .\r\n( 2 ) . الكافى ، ج 4 ، ص 63 .\r\n( 3 ) . سورهء انعام ، آيهء 129 .\r\n( 4 ) . الكافى ، ج 2 ، ص 334 .\r\n","page_name":" 357 ","page_number":365},
  {"content":"\r\n\r\nتفسيرى اهل بيت عليهم السلام با تكيه بر روايات الكافى است - ، تأمّل در نكات زير ، بايسته مىنمايد :\r\n1 . نقشى كه امامان اهل بيت عليهم السلام در تفسير قرآن ايفا كردند ، نقش تربيتى - آموزشى و راه‌نمايى مردم به راه‌هاى تفسير بوده است . آن بزرگواران ، در پىِ بيان شيوه‌اى شايسته براى فهم معانى كلام خدا و كيفيت احاطه بر نكات دقيق و اسرار اين كلام جاودانهء الهى بودند . لذا تفسير آنها از قرآن كه در قالب روايات به ما رسيده است ، جنبهء الگويى دارد كه به امّت و علما ، شيوه‌هاى تفسير را بياموزند ؛ آن هم شيوه‌هايى كه بر پايه‌هايى مستحكم و اصولى استوار ، بنا نهاده شده باشد . « 1 » 2 . اگر دقّت شود ، در تفاسير منقول از امامان ، نوعى خلط ميان تفسير ظاهر و باطن به چشم مىخورد ، همانطور كه در بعضى موارد ، بين تفسير و تطبيق مصاديق آن نيز اشتباهاتى رُخ داده است ، به اين شكل كه آنچه در روايت ، ذكر و بدان تصريح شده ، مصداق يا يكى از بارزترين مصاديق آيه است ؛ ولى برخى آن را تفسير كامل آيه پنداشته‌اند . لذا جدا ساختن اين دو امر و فرق ميان آنها ، ضرور مىنمايد تا راه صواب ، مشخّص گردد . « 2 » براى نمونه ، نگارندهء پايان‌نامه ، ذيل عنوان اوّل ( توضيح شفاهى در تبيين آيات ) ، روايت زير را آورده است :\r\nعن معاوية بن عمّار ، عن أبى عبد اللَّه عليه السلام فى قول اللَّه عز و جل :  « وَ لِلَّهِ الْأَسْماءُ الْحُسْنى فَادْعُوهُ بِها »  « 3 » قال : نحن و اللَّه الأسماء الحسنى الّتى لايقبل اللَّه من العباد عملًا إلّابمعرفتنا . « 4 »\r\n\r\n\r\n","description":"","footnote":"\r\n( 1 ) . تفسير و مفسّران ، ج 1 ، ص 451 .\r\n( 2 ) . همان ، ص 452 .\r\n( 3 ) . سورهء اعراف ، آيهء 180 .\r\n( 4 ) . الكافى ، ج 1 ، ص 143 .\r\n","page_name":" 358 ","page_number":366},
  {"content":"\r\n\r\nبا توجّه به نكته‌اى كه گفته شد ، آيا اين روايت ، تفسير آيه است يا امام معصوم در اين روايت ، به تعيين مصداق پرداخته است ؟\r\n3 . بايد توجّه شود كه برخى رواياتِ به ظاهر تفسيرى اهل بيت عليهم السلام ، در واقع ، جنبهء تأويلى دارند ، بدين شيوه كه خصوصيات و قرائنى كه آيه را در بر گرفته ، كنار گذاشته شود و به عموم لفظ و عموم ملاك ، استناد جسته ، مفهوم عام و كلّىاى از آن برداشت شود . چنين برداشت‌هاى كلّىاى ، تأويل آيه و مفاد باطن آن است و ربطى به تفسير ، كه مفاد ظاهر آيه است ، ندارد . لذا اگر نگارنده ، براى عناوين انتخابى خود ، و نيز براى رواياتى كه به عنوان شاهد آورده است ، معيار تفسيرى بودنشان را مشخّص مىكرد ، مناسب بود . مثلًا « توضيح شفاهى در تبيين آيات » يا « پاسخ به سؤالات قرآنى اصحاب و ياران » مىتواند عناوين عامّى باشند كه هم بر روايات تأويلى ، و هم بر روايات تفسيرى دلالت كنند . همچنين ، چند مورد از نمونه رواياتى كه وى آورده و به يكى از آنها اشاره شد ، به نظر نمىرسد كه بتوان آنها را جزء روايات تفسيرى دسته‌بندى كرد .\r\nاين مسئله ، چنانچه قبلًا هم اشاره شد ، به نظر مىرسد ريشه در عدم تبيين معيارهايى دقيق براى شناخت و تفكيك تأويل از تفسير و بالتبع ، روايات تفسيرى از تأويلى دارد .\r\n\r\nفصل سوم : اشكال تأويل در روايات « الكافى »\r\nفصل سوم - كه آخرين فصل از بخش سوم است - مانند فصل قبل ، با سيرى درتاريخ تأويل ، آغاز مىگردد . در مقدّمهء اين بخش ، اشاره شده كه براى مطالب اين فصل ، از كتاب روش‌هاى تأويل قرآن ، اثر دكتر شاكر ، استفادهء به سزايى شده است . اينك به گزيده‌اى از آنچه در اين فصل آمده ، اشاره است :\r\nتأويل نيز چون تفسير ، از ابتداى نزول قرآن ، جهت تسهيل فهم كلام الهى وجود داشته است و پيامبر صلى الله عليه و آله ، اوّلين مؤوّل آيات قرآن بوده است ، گرچه به دلايل مختلف ،\r\n\r\n","description":"","footnote":"","page_name":" 359 ","page_number":367},
  {"content":"\r\n\r\nاز جمله تفاوت مردم در ميزان درك و فهمشان از آيات قرآن ، ايشان نتوانست تأويل تمام آيات قرآن را بيان كند . پس از پيامبر صلى الله عليه و آله ، على عليه السلام داناترينِ مردم به تأويل قرآن بود و اين ، بدان سبب بود كه وى در تمام مدّت نزول وحى ، همراه پيامبر خدا بود و تفسير و تأويل آيات را از ايشان مىآموخت . پس از على عليه السلام ، اهل بيتِ پيامبر ، آگاهان به تأويل قرآن هستند .\r\nنگارنده ، پس از اشاره به سير ياد شده ، آورده كه آنچه گذشت ، مربوط به سير صحيح تأويل قرآن در طول تاريخ است ؛ امّا متأسّفانه بايد گفت كه امر تأويل ، سير ناصحيحى هم داشته است .\r\nوى در ادامه ، از جمله به خوارج ، معتزله ، اشاعره و آن گاه صوفيه و غلات و باطنيه و فلاسفه ، به عنوان گروه‌هاى مهم تأويلى ، اشاره كرده است كه نوعاً به شكلى نادرست ، دست به تأويل زده‌اند .\r\nتنها گروهى كه مىتوان گفت جهت اتّصال به اهل بيت عليهم السلام در مسير تأويلِ صحيح حركت كرد ، شيعهء اماميه است ؛ زيرا مبناى تأويل نزد آنان ، قرآن و سنّتِ صحيح و عقل است . امامان معصوم ، در مقابل هر گونه تأويل ناروا مىايستادند . براى نمونه ، در مسئلهء جبر و اختيار ، هم تأويلات معتزله و هم تأويلات اشاعره را رد كرده ، با بيان « أمرٌ بين الأمرين » ، تأويل صحيح را براى مردم ، روشن كردند .\r\nدر پايان مباحث اين سير ، نگارنده گرامى چنين جمع‌بندى مىكند كه : تنها خدا ، پيامبر صلى الله عليه و آله و ائمّه عليهم السلام از تأويل همهء آيات قرآن ، آگاه‌اند و ديگران به ميزان فهم ، علم و داشتن شرايطى كه براى آگاهى از تأويل لازم است ، مىتوانند به تأويل بعضى از آيات قرآن ، آگاهى يابند .\r\nوى در ادامه ، ذيل عنوان : « معانى تأويل در كلام ائمّه » ، با اشاره به اين كه همهء احاديث تأويلى ائمّه كه در الكافى وارد شده ، حدود يكصد و بيست روايت‌اند ، ذيل چهار عنوان ، به نمونه‌هايى از اين گونه روايات ، اشاره مىكند كه در اين گزارش ،\r\n\r\n","description":"","footnote":"","page_name":" 360 ","page_number":368},
  {"content":"\r\n\r\nبرخى از آن نمونه‌ها را با ذكر عناوين چهارگانهء ياد شده مىآوريم :\r\n\r\nالف . مقصود و مراد متكلّم\r\nابو جارود مىگويد كه امام باقر عليه السلام دربارهء آيهء شريف «  فَفِرُّوا إِلَى اللَّهِ إِنِّي لَكُمْ مِنْهُ نَذِيرٌ مُبِينٌ  ؛ « 1 » پس به سوى خدا بگريزيد ، كه من از سوى او براى شما بيم‌دهنده‌اى آشكارم » ، فرمود :\r\nحجّوا اللَّه إلى اللَّه ؛ « 2 »\r\n[ يعنى 
  ] قصد [ و آهنگ 
  ] خداى عز و جل را بنماييد .\r\n\r\nب . مفهوم و مدلول كلام\r\nابن هلال مىگويد كه از امام رضا عليه السلام دربارهء اين سخن خداوند : «  اللَّهُ نُورُ السَّماواتِ وَ الْأَرْضِ  ؛ « 3 » خداوند ، نور آسمان‌ها و زمين است » پرسيدم . فرمود :\r\nهاد لأهل السّماء و هاد لأهل الأرض ؛ « 4 »\r\n[ يعنى 
  ] خداوند ، هدايتگرِ اهل آسمان‌ها و هدايتگر اهل زمين است .\r\n\r\nج . مصاديق الفاظ\r\nسماعة بن مهران مىگويد كه اين سخن خداوند عز و جل را كه «  فَاصْبِرْ كَما صَبَرَ أُولُوا الْعَزْمِ مِنَ الرُّسُلِ  ؛ « 5 » چنان كه پيامبران اولوالعزم ، شكيبايى كردند ، تو هم شكيبايى كن » ، خدمت امام صادق عليه السلام قرائت كردم . فرمود :\r\n[ پيغمبران اولوالعزم 
  ] ، نوح و ابراهيم و موسى و عيسى و محمّد صلى الله عليه و آله هستند . « 6 »\r\n\r\n\r\n","description":"","footnote":"\r\n( 1 ) . سورهء ذاريات ، آيهء 50 .\r\n( 2 ) . الكافى ، ج 4 ، ص 256 .\r\n( 3 ) . سورهء نور ، آيهء 35 .\r\n( 4 ) . الكافى ، ج 1 ، ص 115 .\r\n( 5 ) . سورهء احقاف ، آيه 35 .\r\n( 6 ) . الكافى ، ج 2 ، ص 17 .\r\n","page_name":" 361 ","page_number":369},
  {"content":"\r\n\r\n\r\nد . لوازم كلام\r\nدر اين زمينه ، آمده است :\r\nمراد از لوازم كلام ، لوازم منطقى است كه در علم منطق به بيّن و غير بيّن ، تقسيم شده است . در روايات ، گاهى لازم بيّن و گاهى حتّى لازم غير بيّن يك آيه ، به عنوان تأويل آن ، معرّفى شده است . « 1 »\r\nدر روايتى به نقل از فضيل بن يسار ، در ضمن گفتگوى وى با امام باقر عليه السلام ، دربارهء اين سخن خداوند عز و جل :  « وَ مَنْ أَحْياها فَكَأَنَّما أَحْيَا النَّاسَ جَمِيعاً  « 2 » ؛ و هر كه او را زنده كند ، گويا همهء مردم را زنده كرده است » ، آمده است :\r\nقال : من حرق أو غرق . قلت : فمن أخرجها من ضلال إلى هدى ؟ قال : ذاك تأويلها الأعظم ؛ « 3 »\r\nامام عليه السلام فرمود : « [ يعنى 
  ] او را از سوختن و غرق شدن ، نجات دهد » . گفتم :\r\nكسى كه او را از گم‌راهى به سوى هدايت ببرد ، چگونه است ؟ فرمود : « اين تأويل اعظم آيه است » .\r\nدر اين روايت ، لازم غير بيّن آيهء شريف ، تأويل آن ناميده شده است . « 4 »\r\n\r\nتحليل و تكميل\r\nبديهى است كه براى آگاهى از دلالت كلام ( اعم از دلالت خفى و جلى ) ، شرايط و ملاك‌هايى وجود دارد كه بدون رعايت آنها ، معناى دقيق كلام ، حاصل نخواهد شد و همانطور كه تفسير كلام ( رفع ابهام از معانى ظاهرى آيات قرآن ) ، داراى قوانين و\r\n\r\n\r\n","description":"","footnote":"\r\n( 1 ) . روش‌هاى تأويل قرآن ، ص 58 .\r\n( 2 ) . الكافى ، ج 2 ، ص 210 .\r\n( 3 ) . همان جا .\r\n( 4 ) . روش‌هاى تفسير قرآن ، ص 58 .\r\n","page_name":" 362 ","page_number":370},
  {"content":"\r\n\r\nملاك‌هايى است كه در علم اصول و منطق بررسى شده است ، تأويل كلام ( به دست آوردن معانى باطنى آيات قرآن ) نيز شرايطى دارد كه بىاعتنايى به آنها ، شايسته و پذيرفته نيست و باعث خواهد شد كه كلام ، بدون معيار ، تأويل شود و از قبيل تفسير به رأى گردد . « 1 » توجّه به اين معيارها ، علاوه بر اين كه تأويلات صحيح را از محدودهء تفسير به رأى ، متمايز مىكند ، در بررسى محتوايى و متنى روايات تأويلى نيز مؤثّر است تا خداى ناكرده ، روايات مجعول يا اسرائيليات يا رواياتى كه غاليان ساخته‌اند ، به عنوان روايت تأويلى ائمّه عليهم السلام مطرح نشوند .\r\nعلى رغم تلاشى كه نگارندهء ارجمند پايان‌نامه ، براى جمع‌آورى و دسته‌بندى روايات تفسيرى و تأويلى الكافى كرده است ، امّا به نظر مىرسد در برخى موارد ، عملًا در مرزبندى اين دو و عنوان‌گذارى روايات مربوط به هر كدام ، خلط صورت گرفته است ، چنان كه در رواياتى كه به عنوان روايات تأويلى آورده است ، چندين مورد هست كه به نظر ، مشابه رواياتى است كه براى بخش روايات تفسيرى آورده است كه اگر قرار باشد اين گونه روايات ، دسته‌بندى شوند ، بايد ذيل عناوينى مشترك ، قرار گيرند .\r\n\r\nپيشنهادها\r\n1 . نويسندهء گرامى ، تنها براى عنوان چهارم مربوط به روايات تأويلى ، توضيح مختصرى آورده و براى ديگر عناوين انتخابى خود ، توضيحى نياورده است ؛ امّا از آن جا كه مثلًا دو عنوان اوّل ، يعنى « مقصود و مراد متكلم » و « مفهوم و مدلول كلام » ، در نگاه اوّل ، بيشتر مناسب عناوينى هستند كه براى روايات تفسيرى باشند ، لذا پيشنهاد مىشود كه ايشان با آوردن توضيحات كافى براى عناوين انتخابى خود ، مقصود و منظورش را براى خواننده ، روشن كند .\r\n\r\n\r\n","description":"","footnote":"\r\n( 1 ) . براى تفصيل بيشتر ، ر . ك : تفسير و مفسّران ، ج 1 ، ص 27 - 32 .\r\n","page_name":" 363 ","page_number":371},
  {"content":"\r\n\r\n2 . چنان كه در ابتداى گزارش اين بخش اشاره شد ، نگارندهء گرامى ، در پايان اين بخش ، دو فهرست از احاديث تفسيرى و تأويلى الكافى را آورده است . در فهرست احاديث تفسيرى الكافى ، نشانى سيصد و پنجاه روايت از مجلّدات مختلف الكافى آمده است و در فهرست احاديث تأويلى آن ، نشانى يكصد روايت ، آورده شده است .\r\nدر نشانىهاى آورده شده ، جلد ، صفحه و شمارهء حديث ، آمده است .\r\nنكتهء مفيد ديگرى كه آمده ، شمارهء آيه‌اى است كه روايت مربوط بدان است . با توجّه به زحمت فراوانى كه قطعاً پژوهشگر محترم براى استخراج اين فهرست‌ها كشيده ، پيشنهاد مىشود كه ايشان در ابتداى هر فهرست ، معيارهاى خود را براى انتخاب روايات مربوط به آن فهرست ، ارائه كند تا استفادهء مخاطب از اين كاوش ، مضاعف گردد . همچنين اگر نام امام معصومى نيز كه هر روايت از وى نقل شده ، در كنار ديگر اطّلاعات مربوط به هر روايت بيايد ، دستاورد آمارى خوبى در اين زمينه به دست مىآيد و مشخّص مىگردد كه چند درصد از احاديث تفسيرى و تأويلى ، از كدام يك از ائمّه عليهم السلام است .\r\n\r\nبخش چهارم : تحقيق پيرامون احراز يا عدم احراز تحريف قرآن در روايات « الكافى »\r\nاين بخش ، آخرين بخش اين پايان‌نامه است كه در آن به صورت مختصر ، ضمن سه فصل ، دربارهء بحث تحريفِ قرآن و احراز يا عدم احراز آن در روايات الكافى ، بحث شده است .\r\nفصل اوّل ، به بحث و بررسى در مورد معانى تحريف ، ريشه تفكّر تحريف ، عقيدهء علماى شيعه در مورد آن و استدلال شيعه بر تحريف ناپذيرى قرآن ، پرداخته است .\r\nدر فصل دوم ، سه مورد از اشكالاتى كه از سوى اهل سنّت به الكافى وارد شده ، بيان و بدان پاسخ داده شده است . در فصل سوم نيز هفده نمونه از اين روايات كه از\r\n\r\n","description":"","footnote":"","page_name":" 364 ","page_number":372},
  {"content":"\r\n\r\nنظرگاه‌هاى متفاوت ، موجد شبههء تحريف است ، آورده شده و از نظر سند ، مورد بررسى قرار گرفته‌اند و در پايان نيز نتيجه‌گيرى شده است .\r\nنويسنده ، در مقدّمهء اين بخش ، به نكات مهمّى اشاره كرده كه گزيده‌اى از آن ، گزارش و تقديم مىگردد :\r\nبحث تحريف قرآن ، مسأله‌اى كهن در تاريخ اسلام است . اهل سنّت ، به سبب وجود ديدگاه برخى محدّثان موسوم به « اخبارى » در ميان شيعه ، همواره شيعه را به داشتن عقيدهء تحريف قرآن ، متّهم نموده‌اند . اين اخباريان ، با اعتقاد بر تمام روايات كتب اربعه ، حتّى روايات موضوع وضعيف ، معتقد به تحريف قرآن هستند . بارزترين نمونهء اين اعتقاد ، در كتاب فصل الخطاب محدّث نورى به چشم مىخورد . در مقابل اين عدّهء كم ، بيشتر علماى شيعه ، بر عدم تحريف قرآن ، اتّفاق نظر دارند و گواه آن ، ردّيه‌هاى فراوانى است كه بر كتاب فصل الخطاب ، نوشته شده است .\r\n\r\nفصل اوّل : كلّيات\r\nنويسندهء گرامى ، در بحث معانى تحريف ، با كاوش در معانى لغوى آن و با استناد به تفسير آيهء 46 سورهء نساء ، چنين نتيجه مىگيرد كه تحريف كلام ، به معنى تغيير دادن و دگرگون ساختن آن است و در قرآن نيز به همين معنا به كار رفته است . امّا در بحث اصطلاحى تحريف ، معانى مختلفى را كه محقّقان بدان اشاره كرده‌اند ، در پنج عنوان آورده است :\r\n1 . تحريف معنوى . تفسير قرآن به غير معناى واقعى آن يا تفسير به رأى است . به سخن ديگر ، نشان دادن معنايى براى آيه كه دلالت و قرينه‌اى بر آن در آيه نيست ؛\r\n2 . تحريف در قرائت ؛\r\n3 . تحريف با تعويض كلمات . اگر كلمه‌اى به جاى كلمهء ديگر گذاشته شود ، خواه هم‌معنا باشند يا نه ، نوعى تحريف است ؛\r\n\r\n","description":"","footnote":"","page_name":" 365 ","page_number":373},
  {"content":"\r\n\r\n4 . تحريف با زياد كردن ، يعنى افزودن كلمات يا جمله‌اى به قرآن ، به طورى كه حقيقت و ماهيت آن را تغيير دهد و گفته شود كه قسمتى از قرآن موجود ، كلام خدا نيست ؛\r\n5 . تحريف با كم كردن ، به اين معنا كه از قرآن نازل شده به پيامبر خدا ، كلمه يا آيات و يا حتّى سوره‌هايى حذف شده است . افراد معتقد به تحريف قرآن ، بيشتر حول اين معنا بحث كرده‌اند .\r\nنويسندهء گرامى نيز يادآور شده كه بحث ايشان در روايات الكافى ، به اين معنا از تحريف ، يعنى كم كردن از قرآن ، نظر دارد . ايشان ، در بحث بعدى خود با عنوان « ريشهء تفكّر تحريف » ، اشاره مىكند كه تحريف كتب آسمانى گذشته ، امرى كاملًا بديهى است ؛ امّا در مورد اسلام و قرآن ، از دو منظر ، نگاه شده است :\r\n1 . تحريف نزد اهل سنّت . دليل آن ، وجود احاديثى در كتب اهل سنّت است مبنى بر وجود آيه يا حتّى سوره‌اى كه قبلًا در قرآن بوده ، امّا به دليلى در قرآن فعلى موجود نيست كه براى نمونه ، دو مورد از اين روايات را هم مىآورد و در جمع‌بندى بحث ، سخنى از علّامه عسكرى كه در كتاب اديان آسمانى و مسئلهء تحريف ، آمده ، نقل مىكند :\r\nاز اين نمونه روايات در ميان اهل سنّت ، بسيار است ؛ امّا نكته قابل ذكر ، اين است كه اهل سنّت براى آن كه نه قائل به تحريف ( تنقيص ) قرآن ، و نه بىاعتبارىِ كتب معتبر حديثىشان شوند ، قائل به پديده‌اى به نام « نسخ التلاوة » شده‌اند ؛ يعنى آيات و عباراتى را جزء وحى اوّليه مىدانند كه سپس ، تلاوت آنها منسوخ شده است . « 1 »\r\nبه هر جهت ، اهل سنّت ، خود را از تحريف قرآن ، كاملًا مبرّا دانسته‌اند و از ديرباز ، تحريف قرآن را به شيعهء اماميه ، نسبت داده‌اند .\r\n2 . تحريف نزد شيعهء اماميه . نويسندهء گرامى ، اشاره مىكند كه در بين روايات موجود ،\r\n\r\n\r\n","description":"","footnote":"\r\n( 1 ) . اديان آسمانى و مسئلهء تحريف ، ص 51 .\r\n","page_name":" 366 ","page_number":374},
  {"content":"\r\n\r\nبعضى دلالت بر تحريف قرآن دارند و اخبارىها ، چون قائل به صحّت تمام روايات‌اند ، لاجرم ، قائل به تحريف قرآن نيز هستند . ايشان ، سپس با رديابى ريشهء تفكّر تحريف ، كتاب انوار نعمانيه ، اثر سيّد نعمة اللَّه جزائرى را منبع اصلى عقيدهء تحريف ، معرّفى مىكند و بعد از وى ، محدّث نورى است كه در اثبات تحريف قرآن ، قلم‌فرسايى مىكند كه در فصل الخطاب ، در دو فصل ، با استناد به روايات شيعه و در ده فصل نيز با استناد به روايات اهل سنّت ، به اثبات تحريف قرآن ، پرداخته است . از آن پس تاكنون علماى شيعه ، ردّيه‌هاى فراوانى بر فصل الخطاب ، نوشته‌اند . نظريهء رسمى و اجماعى شيعهء اماميه ، اعتقاد به عدم تحريفِ قرآن است . مؤلّف ارجمند ، در همين راستا ، ذيل عنوانى مستقل ، با نقل سخنان علماى شيعه از گذشته تا حال ، بر آن است تا دورنماى كاملى از اعتقاد شيعه بر تحريف ناپذيرى قرآن ، به دست دهد . ايشان ، در بحث بعدى خود ، به استدلال شيعه بر تحريف‌ناپذيرى قرآن مىپردازد و در قالب پنج عنوان ، آن دلايل را به شرح زير مىآورد :\r\n1 . خداوند ، حافظ قرآن است . تضمين خدا دربارهء قرآن ، چنين است كه مىفرمايد :\r\n « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ »  . « 1 »\r\nايشان ، به توضيحات تفسيرى علّامه ذيل اين آيه و نيز به توضيحات آية اللَّه خويى در البيان ، در مورد اين آيه ، اشاره مىكند و چنين نتيجه مىگيرد : خدا ، خودْ متضمن حفظ قرآن گشته است و قطعاً او ، بهترين حافظ است و هرگز دست نامَحرمى به قرآن نرسيده و نخواهد رسيد .\r\n2 . گواهى قرآن بر عدم تحريفش . خدا در قرآن مىفرمايد :\r\n  « وَ إِنَّهُ لَكِتابٌ عَزِيزٌ * لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ » .   « 2 »\r\n\r\n\r\n","description":"","footnote":"\r\n( 1 ) . سورهء حجر ، آيهء 9 .\r\n( 2 ) . سورهء فصّلت ، آيهء 41 و 42 .\r\n","page_name":" 367 ","page_number":375},
  {"content":"\r\n\r\nنويسنده ، باز با ارائهء توضيحات دو قرآن‌پژوه ياد شده ، جمع‌بندى مىكند كه با دقّت در شرح اين آيه - كه به آيهء « نفى باطل » معروف است - ، روشن مىشود كه هيچ گونه باطلى ، به هيچ شكل و در هيچ زمانى در قرآن راه ندارد و قرآن ، قطعاً كتابى شكست‌ناپذير است و تا ابد ، دست نخورده ، باقى خواهد مانْد .\r\n3 . سخنان معصومان عليهم السلام در عدم تحريف قرآن . روايات بسيارى از معصوم عليه السلام به ما رسيده كه در آنها ، به شكل صريح يا اشاره‌وار ، امّت اسلامى را به مسئلهء عدم تحريف قرآن ، توجّه داده‌اند كه مؤلّف گران‌قدر ، براى نمونه به مواردى اشاره مىكند :\r\nالف . حديث ثقلين . طبق اين روايتِ متواتر ، قرآن و عترت ، تا روز قيامت ، همدوش هم ، وسيلهء هدايت و به سعادت رساندن انسان‌ها هستند و اگر ما به تحريف قرآن اعتقاد داشته باشيم ، حجّت بودن قرآن ، زير سؤال مىرود .\r\nب . حديث غدير . از آن جا كه برخى روايات تحريف ، دلالت بر انداختن نام على عليه السلام از قرآن و نيز حذف مواردى است كه تصريح به امامت و ولايت آن بزرگوار دارند ، بايد گفت كه هم حديث و هم واقعهء غدير و نصب پيامبر صلى الله عليه و آله ، على عليه السلام را « عَلَى رُؤوس الاشهاد » ، دلالت دارند كه چنين تصريحى در قرآن نبوده است . لذاست كه همين امر نيز دلالت بر عدم تحريف قرآن دارد .\r\nج . احاديث عرضهء روايات بر قرآن . ائمّه عليهم السلام خود تصريح نموده‌اند كه احاديث ما را با قرآن بسنجيد ، و همين ، نشان از عدم حجّيت استقلالى روايات دارد . لذا هر كجا روايتى دلالت بر تحريف قرآن داشت ، چون مخالف با نصّ قرآن مبنى بر عدم تحريف آن است ، بايد آن روايت ، كنار گذاشته شود .\r\n4 . قرآن ، معجزهء جاويدان پيامبر صلى الله عليه و آله . با دقّت در مبارزه‌طلبى ( تحدّى ) گستردهء قرآن و گذشت بيش از چهارده قرن از نزول آن ، هيچ كس ، نه در عصر نزول و نه بعد از آن تا امروز ، نتوانسته به اين تحدّى ، پاسخ مثبت دهد و سوره‌اى بياورد . همين امر ، اثبات مىكند كه دست بشر در اين پيام الهى ، دخالت ندارد و همين آيات تحدّى ، شاهدانى\r\n\r\n","description":"","footnote":"","page_name":" 368 ","page_number":376},
  {"content":"\r\n\r\nكافى بر تحريف‌ناپذيرى قرآنِ عزيز هستند .\r\n5 . حكم عقل بر عدم تحريف قرآن . عقل ، به روشنى حكم مىكند كه در مورد چنين كتابى كه هادى جاودانهء بشرى است ، هرگز امكان تغيير و تبديل وجود ندارد ؛ چون در اين صورت ، نقضِ غرض الهى مىشد .\r\n\r\nفصل دوم : بررسى اشكالات وارد بر روايات « الكافى »\r\n« اهل سنّت ، بر بعضى از احاديث كافى در مورد قرآن ، اشكالاتى گرفته‌اند و وجود اين احاديث در كافى را دليلى بر عدم صلاحيت كتاب مذكور ، به عنوان اوّلين جامع حديثى شيعه ، مىدانند . به‌علاوه ، ديندارى صاحب كتاب را نيز زير سؤال برده و نهايتاً صاحب كتاب و به تبعِ آن ، شيعه را متّهم به اعتقاد به تحريف قرآن نموده‌اند » . مؤلّف گرامى ، با آوردن مقدّمهء ياد شده براى فصل دوم ، در ادامهء فصل با طرح سه اشكال از اشكالات وارده در اين زمينه ، به تبيين موضوع و آن گاه ارائهء پاسخ‌هايى كه از طرف مؤلّفان و محقّقان شيعه بدانها داده شده ، پرداخته است .\r\n1 . طرح اشكالات آقاى ابو زهره . محمّد ابو زهره ، از جمله كسانى است كه اشكالاتى بر الكافى و شيخ كلينى وارد كرده است . وى در كتاب الإمام الصادق عليه السلام ، ابتدا با عنوان « لا تبديل و لا نقص فى كتاب اللَّه » ، نظر خود را در مورد قرآن و تحريف‌ناپذيرى آن ، بيان مىدارد و آن گاه ، به كسانى اشاره مىكند كه ادّعاى تحريف قرآن را براى فساد اسلام و مسلمانان ، مطرح كرده‌اند و براى مقصود خود ، سندهايى اختراع كردند . وى همچنين مىنويسد :\r\nما اين روايات را در كتب برادران اثنا عشرى يافتيم كه آن را به امام صادق عليه السلام نسبت مىدادند ، در حالى كه او تا روز قيامت ، منزّه است .\r\nابو زهره ، در ادامه ، شيخ كلينى را هدف قرار داده و مىنويسد :\r\nامّا كسانى كه آن روايات را به امام صادق عليه السلام منسوب كردند ، در نقل روايت\r\n\r\n","description":"","footnote":"","page_name":" 369 ","page_number":377},
  {"content":"\r\n\r\nنزد شيعيان ، داراى مقام‌اند و شيعيان ، بر راست بودن آنچه روايت كرده‌اند ، اصرار دارند ، در حالى كه به دروغ ، از امام صادق عليه السلام و پدران بزرگوار و اهل بيت پاكيزه‌اش روايت كرده‌اند كه در رأس آنان ، كلينى ، اوّلْ راوىِ اخبار ائمّه نزد شيعيان است .\r\nبعد ، ضمن سه قسمت ، به رواياتى استناد مىكند كه بر تحريف قرآن ، دلالت دارند و نويسندهء پايان‌نامه نيز به آنها اشاره كرده است و ما به جهت اطالهء كلام ، از ذكر آنها خوددارى مىكنيم .\r\nنگارنده ، آن گاه چنين جمع‌بندى كرده است : « با توجّه به آنچه آقاى ابو زهره در كتاب الإمام الصادق عليه السلام آورده‌اند ، در واقع ، مدّعى شده‌اند كه كافى ، حاوى يك‌سرى اخبار دروغ است و كلينى نيز - كه ناقلِ آن است - ، معتقد به تحريف در قرآن است . لذا بايد در دين او شك كرد و اخبار كافى نيز از اعتبار ، ساقط است و نمىتوان به آن ، اعتماد نمود » .\r\nآن گاه ، ذيل عنوان « پاسخ به اشكال مذكور » ، به برخى پاسخ‌هاى داده شده ، اشاره كرده است كه به اجمال و تيتروار ، آنها را گزارش مىكنيم .\r\n- در نظر شيعه ، الكافى به دور از مغالطات و اسراف است . پس حَسَنات آن را منكر نمىشود و در مورد نقصى كه از آن خالى نيست ، خود را به جهالت نمىزند . « 1 » - وجود برخى روايات دروغ ، باعث طعن به صاحب كتاب و فسق او نمىشود . نيز همهء روايات او را از اعتبار ، ساقط نمىكند . در اين زمينه ، فرقى بين كلينى و بخارى نيست ؛ زيرا هر دو ، روايات نقص و تحريف را در كتابشان آورده‌اند . « 2 » وى در ادامه ، به خوبى اشاره مىكند كه پاسخ‌هاى ياد شده ، از جهتى پاسخ به اشكال است ؛ امّا جهت ديگر مطلب ، كلماتى مانند : « فى علىّ » يا « آل محمّد فى\r\n\r\n\r\n","description":"","footnote":"\r\n( 1 ) . دراسات فى الحديث و المحدّثين ، ص 130 .\r\n( 2 ) . همان جا .\r\n","page_name":" 370 ","page_number":378},
  {"content":"\r\n\r\nحقّهم » است كه گفته‌اند در قرآن بوده و اكنون حذف شده است . نظر اكثر علماى شيعه ، اين است كه اينها ، جزء تفسير آيه محسوب مىشوند و داخل در متن قرآن نبوده‌اند كه با حذف آنها ، نقصان و تحريف در قرآن ، ايجاد شود .\r\n2 . طرح اشكال آقاى احسان الهى ظهير . نام‌برده ، در كتاب الشيعة و القرآن ، اشكالاتى همچون ابوزهره به الكافى وارد كرده است . حرف اصلى ايشان ، اين است كه شيعه ، معتقد به تحريف در قرآن است . نويسندهء محترم پايان‌نامه ، با طرح و تقرير خلاصه‌اى از سخنان ظهير ، نمونه‌اى از رواياتى را كه وى از الكافى نقل كرده و بر آن اساس ، اشكال خود را مستند كرده ، آورده است كه به يكى از آنها اشاره مىكنيم :\r\nدر روايتى به نقل از على بن الحكم ، از هشام بن صالح ، از امام باقر عليه السلام نقل كرده كه فرمود :\r\nإنّ القرآن الّذى جاء به جبرئيل عليه السلام إلى محمّد عليه السلام سبعة عشر ألف آية . « 1 »\r\nالبته نويسندهء محترم ، اشاره مىكند كه احسان الهى ظهير ، بعد از نقل اين روايات مىگويد : « اين كلام ، اعتقادات شيعه را پايين مىآورد ، و گرنه ما معتقديم كه همهء اين روايات ، خرافات و اباطيل است و مطلقاً صحّت ندارد و امامان ، مبرّا هستند از آنچه كه آنها را متّهم كرده‌اند » .\r\nو در انتهاى كلامش گفته است : « اين عقيده ، از مهم‌ترين تفاوت‌هاى بين مسلمينِ اهل سنّت و شيعه است » .\r\nنويسندهء گرامى ، اشكال ظهير را چنين جمع‌بندى مىكند كه : « ايشان ، شيخ كلينى را دروغگو دانسته و پا را فراتر گذاشته و نه تنها كلينى ، بلكه تمام شيعيان در همهء زمان‌ها را متّهم به اعتقاد تحريف در قرآن مىكند » .\r\nوى ، در پاسخ به اشكال ياد شده ، به جلد سوم كتاب القرآن الكريم و روايات\r\n\r\n\r\n","description":"","footnote":"\r\n( 1 ) . الكافى ، ج 2 ، ص 634 .\r\n","page_name":" 371 ","page_number":379},
  {"content":"\r\n\r\nالمدرستَيْن علّامه عسكرى اشاره مىكنند كه همهء جلد سوم اثر خود را به ردّ ادّعاى آقاى احسان الهى ظهير ، اختصاص داده و تكْ تكِ رواياتى را كه او در كتاب خود آورده و به علاوه ، رواياتى را كه محدّث نورى در فصل الخطاب آورده است ، مورد بررسى قرار داده و از قول ايشان مىآورده كه پس از بررسى از نظر سند و متن ، مشخّص شد كه همهء روايات ياد شده ، از يكى از اين دو امر ، خالى نيستند : يا در سند آن ، غُلات دروغگو و ضعفا و مجاهيل بوده‌اند ، و يا در متن روايت ، توضيح و تفسيرى براى آيهء شريف وجود دارد ، بر خلاف آنها كه مىگويند اين ، نصّ است و از قرآن ، حذف شده است و در بسيارى از روايات ياد شده نيز هر دو امر جمع بود . « 1 » 3 . طرح اشكال آقاى موسى جار اللَّه . آقاى جار اللَّه ، مؤلّف كتاب نقض الوشيعه فى الرّد على الشيعة نيز قائل است كه در الكافى ، اخبارى است كه حكايت از تحريف قرآن مىكند . همچنين ، شيعه معتقد به تحريف قرآن است . نويسندهء گرامى ، با واسطهء ردّيه‌اى كه بر كتاب ياد شده نوشته شده ، نظريات ايشان را مختصراً نقل مىكند كه البته نكتهء جديدى نيز در آن اشكالات نيست . پاسخى نيز كه بر اشكالات آقاى جار اللَّه آورده ، در چارچوب همان پاسخ‌هاى مطرح شدهء قبلى است .\r\nسپس ، در پايان اين فصل ، به نكتهء قابل توجهى اشاره مىكند : « نقطه مشترك بين مخالفان ، استفاده از فصل الخطاب محدّث نورى و استناد به احاديث آن است » .\r\n\r\nفصل سوم : بررسى نمونه‌هايى از روايات « الكافى » كه شبههء تحريف را ايجاد مىكند\r\nنويسنده ، در مقدّمهء اين فصل ، به نكاتى به نقل از كتاب پژوهش در تاريخ حديث شيعه ، اشاره مىكند ، از جمله اين كه غاليان ، گروهى خطرناك در بين شيعه بودند كه هر چند ظاهراً مسلمان بودند ، امّا در واقع ، قصد از بين بردن مبانى اسلام را داشتند ، از جمله در مورد قرآن . اين گروه ، بعضاً به تحريف قرآن معتقد بودند و قرآن موجود را\r\n\r\n\r\n","description":"","footnote":"\r\n( 1 ) . ر . ك : القرآن الكريم و روايات المدرستين ، ج 3 ، ص 847 .\r\n","page_name":" 372 ","page_number":380},
  {"content":"\r\n\r\nحجّت نمىدانستند . « 1 » آنان ، مدّعى تحريف و اسقاط آيات مربوط به ائمّه بودند و قائل به عدم حجّيت قرآن موجود ، تطبيق آيات با امامان ، و فضايل مبالغه‌آميز در قرائت سوره بودند . « 2 » در اين فصل ، تعدادى از روايات الكافى كه ايجاد شبههء تحريف مىكنند ، ذيل سه عنوان ، بررسى شده‌اند . اين بررسى ، صرفاً بررسى سند روايات است كه در سند آنها ، بعضاً راويانى غالى وجود دارند . وجود چنين راويانى ، طبيعتاً در بين سلسلهء راويان ، باعث ضعف حديث و عدم صلاحيت آن براى پذيرش مىگردد . البته در بررسى سند روايات ، تنها به وضعيت راويانى پرداخته شده كه طبق كتاب‌هاى رجالى تضعيف شده‌اند و طبعاً از بررسى راويان موثّق ، خوددارى شده است :\r\nسه عنوانى كه ذيل آنها روايات ياد شده آمده ، از اين قرارند :\r\nالف . رواياتى كه بر وجود نام امام على عليه السلام در آيات قرآن ، دلالت دارند ( نُه روايت در پايان‌نامه ، ذيل اين عنوان ، آمده است ) .\r\nب . رواياتى كه بر حذف متنى از آيه دلالت دارند ( شش روايت ، ذيل اين عنوان ، آورده شده است ) .\r\nج . رواياتى كه بر تغيير كلمه‌اى در قرآن ، دلالت دارند يا مضمون آنها ايجاد شبههء تحريف مىكند ( دو روايت ، ذيل اين عنوان ، آمده است ) .\r\nنويسندهء محترم ، بعد از بررسى سندى تمام روايات ياد شده ، آورده است : « بنا بر اين ، تقريباً بجز يك مورد ، روايات مورد بررسى قرار گرفته ، از نظر سند ، ضعيف بودند و مورد آخر نيز چون جزء اخبار آحاد است ، مورد عمل قرار نمىگيرد . نتيجه اين كه نمىتوان به اين روايات ، استناد نمود و براى اثبات امرى از آنها استفاده كرد .\r\n\r\n\r\n","description":"","footnote":"\r\n( 1 ) . پژوهش در تاريخ حديث شيعه ، ص 297 .\r\n( 2 ) . همان ، ص 303 .\r\n","page_name":" 373 ","page_number":381},
  {"content":"\r\n\r\nدر مورد احاديثى نيز كه بر حذف متنى در قرآن دلالت دارند ، بايد گفت كه محقّقين و علماى شيعه معتقدند كه اين اضافات ، جزء شرح و تفسير آيه است و داخل در نصّ قرآن نيست تا با حذف آن ، ادّعاى تحريف قرآن ، اثبات شود » .\r\nوى در پايان تحقيق خود ، ذيل عنوان « نتيجه‌گيرى » ، به جمع‌بندى كلّى از مباحث مطرح شده از زاويه‌اى خاص مىپردازد و مىگويد : « در مطالعه و بررسى روايات قرآنى كافى ، دو دسته روايت به چشم مىخورد : دسته‌اى روايات صحيح كه بيانگر ديدگاه ائمّه عليهم السلام دربارهء قرآن است ؛ و دستهء دوم ، روايات ناصحيحى كه مخالف با عقيده و نظر ائمّه عليهم السلام در مورد قرآن بوده و از آن ، شبههء تحريف در مىآيد . وجود چنين رواياتى در كتاب كافى ، شبهاتى را در ذهن بعضى نويسندگان اهل سنّت ، ايجاد كرده است و رأى به عدم صلاحيت كتاب كافى داده و صاحب آن را متّهم به خروج از دين [ كرده‌اند 
  ] و معتقد به تحريف قرآن دانسته‌اند . در اين اثر ، با بررسى سندى نمونه‌هايى از اين روايات ناصحيح ، ضعيف بودن آنها مشخّص گرديده است . نتيجه اين كه در برخورد با روايات ، قبل از هر چيز بايد پيرامون روايت ، تحقيق و تفحّص نمود و صحّت و اعتبار آن را مورد ارزيابى و بازبينى قرار داد ؛ چرا كه روايات ناصحيح ، نه تنها در كتاب كافى ، بلكه در ساير كتب حديثى ، از جمله كتب حديثى اهل سنّت نيز وجود دارد » .\r\n\r\nويژگىهاى پايان‌نامه\r\nاز ويژگىهاى مهم اين جُستار ، توجّه و پرداختن به موضوعى است كه كمتر مورد توجّه قرار گرفته ، ولى شايستهء توجّه و دقت است . البته نمىتوان گفت كه كار ، تمام شده و تمام مباحث مربوط به اين موضوع ، بحث و بررسى شده است ؛ ولى مؤلّف گرامى ، به وسع خود ، از زواياى مختلف ، به اين موضوع نگريسته و سعى نموده كه چشم‌اندازى از روايات قرآنى الكافى به ما ارائه دهد و قطعاً زحمت بسيارى نيز متقبّل\r\n\r\n","description":"","footnote":"","page_name":" 374 ","page_number":382},
  {"content":"\r\n\r\nشده است . البته طبيعى است كه كار او بىنقص نباشد و بايد با تحقيقات كامل‌تر و دقيق‌ترِ خود مؤلّف و ديگران ، اين راه ادامه يابد .\r\nاز ويژگىهاى ديگر آن - كه به نوعى ويژگى مؤلّف است - صداقت در تحقيق است و اين كه ايشان با صداقت ، منابع خود را معرّفى و در كمال امانت ، از آنها نقلِ مطلب مىكند . اگر چه شايد در برخى موارد ، تكيه بر منابعى محدود و اعتماد كامل بدانها سبب كاهش قوّت تحقيق شده است ، امّا همين كه بى جهت اين مطلب ، كتمان نمىشود ، خود ، ويژگى مثبتى براى اين تحقيق است .\r\nنكتهء ديگر ، تلاش نگارنده در حفظ بىطرفى و رعايت انصاف در تحقيق ، و نقل و تقرير ديدگاه مخالفانى است كه مىخواهد سخنانشان را نقد كند . نمود بارز اين مطلب را در فصل دوم از بخش چهارم ، مشاهده مىكنيم كه مؤلّف گرامى به بررسى اشكالات وارد بر روايات الكافى مىپردازد .\r\n\r\nجمع‌بندى و پيشنهادهايى جهت تكميل اين پژوهش\r\nهمچنان كه در يادكرد مطالب و در ضمن تحليل‌ها و تكمله‌ها و پيشنهادهايى كه ذيل مباحث آورديم ، بر مىآيد آنچه در توان صاحب اين قلم و بضاعت مزجات بود ، در راستاى تكميل و رفع نواقص اين پايان‌نامه ، مطرح و تبيين شد . اينك ، چند نكته كه هم به نوعى جمع‌بندى مطالب است و هم پيشنهادهاى تكميلى ، تقديم مىگردد .\r\n1 . عنوان پايان‌نامه\r\nبه نظر مىرسد عنوان پايان‌نامه ( قرآن در روايات كافى ) كه با افزودن يك كلمه براى عنوان بخش دوم پايان‌نامه نيز آمده است ، اوّلين تصويرى كه در ذهن خواننده ايجاد مىكند ، پرداختن و تحليل رواياتى از سنخ روايات « كتاب فضل القرآن » است تا با ترسيم سيمايى كلّى از كلّيات قرآن از منظر روايات الكافى ، جايگاه قرآن در روايات اين كتاب حديثى ، روشن شود و تصويرى هماهنگ ، موزون و گويا از مجموع اين\r\n\r\n","description":"","footnote":"","page_name":" 375 ","page_number":383},
  {"content":"\r\n\r\nگونه روايات ، نسبت به كلّيت قرآن ، به خواننده عرضه شود ؛ كارى كه بسى ضرورى و مفيد است و البته متأسّفانه ، چنان كه بايد و شايد ، در بخش دوم پايان‌نامه هم صورت نگرفته و تنها با ارائهء گزارشى اجمالى در اين باب ، اين موضوع ، فرو گذاشته شده است . بنا بر اين ، به جا بود كه همين موضوع - كه البته عنوان جُستار نيز با آن تطبيق دارد - ، به عنوان تنها موضوعِ مؤلّف براى بررسى ، انتخاب مىشد و با تكيه بر آن و بررسى از زواياى مختلف ، به صورت دقيق و جامع ، بدان پرداخته مىشد .\r\n2 . نبودِ فصلى دربارهء كلّيات و پيشينهء موضوع\r\nبه نظر مىرسد ضرور بود كه محقّق محترم ، در آغاز پژوهش خود ، با اختصاص يك بخش يا حدّاقل يك فصل به مباحث مقدماتى مورد نياز ، سير منطقى ارائه مباحث خود را كامل‌تر مىكرد ؛ به اين معنا كه با طرح و معرّفى و توضيح كليدواژه‌هاى پايان‌نامه ، حدود و ثغور بحث خود را روشن مىنمود و هدف و مسئلهء اصلىاى كه در اين پژوهش در پى آن است ، مشخّص مىكرد . البته ايشان در مقدّمهء خود ، به شكلى گذرا ، هدف خود را چنين بيان نموده است : « در اين مختصر ، سعى شده است تا ديدگاه كلّى روايات كافى در ارتباط با قرآن ، از جنبه‌هاى مختلف ، روشن گردد . . . » ، كه روشن است اين نوع بيان ، گويا و وافى به مقصود و روشن كنندهء دقيق هدف و موضوع و مسئلهء اصلى بحث نيست و صرفاً يك هدف‌گذارى كلّى است كه با انتخاب عنوان پايان‌نامه ، اين ابهام ، افزون‌تر نيز مىگردد و در ذهن هر خواننده‌اى ، برداشتى و حدسى از محتواى پايان‌نامه ، شكل مىگيرد .\r\nعلاوه بر اين ، شايسته بود كه مؤلّف محترم ، اشاره‌اى به پيشينهء موضوع مورد تحقيق خود مىكرد و به آثارى كه مستقيم و غير مستقيم بدين بحث پرداخته‌اند ، اشاره‌اى مىكرد تا جايگاه تحقيق ايشان ، روشن شود . البته اگر چنين كاوشى از سوى محقّق ارجمند صورت گرفته بود ، به احتمال قوى ، موضوع انتخابى خود را اندكى\r\n\r\n","description":"","footnote":"","page_name":" 376 ","page_number":384},
  {"content":"\r\n\r\nجزئىتر مىنمود و در حوزه‌اى مشخّص‌تر ، تحقيق خود را سامان مىداد .\r\nبه نظر صاحب اين قلم ، عنوان هر يك از بخش‌هاى دوم تا چهارم اين پايان‌نامه ، خود مىتواند عنوانِ تحقيق مستقلى باشد و تحقيق جامعى در زمينهء هر يك ، صورت گيرد ؛ زيرا اكنون در اين پايان‌نامه ، گرچه مباحث بخش‌هاى مختلف ، از جهاتى به هم ارتباط دارند ، ولى بيشتر ، جمع چند موضوع تقريباً مستقل است كه در كنار يكديگر و زير عنوانى كلّى ، گرد آمده‌اند .\r\n\r\n","description":"","footnote":"","page_name":" 377 ","page_number":385},
  {"content":"\r\n\r\n\r\nفهرست منابع\r\n1 . قرآن .\r\n2 . نهج البلاغة ، جمع و تدوين : محمّد بن الحسين الموسوى ( الشريف الرضى ) .\r\n3 . معجم مقاييس اللغة ، أحمد بن فارس ، تحقيق : عبد السلام محمّد هارون ، مصر :\r\nشركة مكتبة مصطفى البابى و أولاده ، 1389 ق .\r\n4 . لسان العرب ، محمّد بن مكرم المصرى الأنصارى ( ابن منظور ) ، بيروت : دار صادر و دار بيروت ، 1410 ق .\r\n5 . مبانى روش‌هاى تفسيرى ( جزوهء درسى ) ، سيّد محمّدعلى ايازى .\r\n6 . روش‌شناسى تفسير قرآن ، احمدعلى بابايى و ديگران ، تهران : پژوهشكدهء حوزه و دانشگاه و سمت ، 1379 ش .\r\n7 . گزيدهء كافى ، محمّد باقر بهبودى ، تهران : علمى و فرهنگى ، 1363 ش .\r\n8 . دراسات فى الحديث و المحدّثين ، هاشم معروف الحسنى ، بيروت : دار التعارف المطبوعات ، 1398 ق .\r\n9 . دانش‌نامهء جهان اسلام ، زير نظر : غلامعلى حدّاد عادل ، تهران : بنياد دائرة المعارف اسلامى ، 1376 ش .\r\n10 . دانش‌نامهء قرآن و قرآن‌پژوهى ، بهاء الدين خرّمشاهى ، تهران : انتشارات دوستان و انتشارات ناهيد ، 1377 ش .\r\n11 . البيان فى تفسير القرآن ، السيّد ابو القاسم الخوئى ، قم : اميد ، 1416 ق .\r\n12 . التفسير و المفسّرون ، محمّدحسين الذهبى ، بيروت : دار احياء التراث العربى .\r\n13 . روش تفسير قرآن ، محمود رجبى ، قم : پژوهشكدهء حوزه و دانشگاه ، 1383 ش .\r\n\r\n","description":"","footnote":"","page_name":" 378 ","page_number":386},
  {"content":"\r\n\r\n14 . تاج العروس ، السيّد محمّد المرتضى الزبيدى ، بيروت : دار صادر ، 1386 ق .\r\n15 . الإتقان فى علوم القرآن ، جلال الدين عبد الرحمان السيوطى ، بيروت : دار المعرفة .\r\n16 . الإتقان فى علوم القرآن ، جلال الدين عبد الرحمان السيوطى ، ترجمه : سيد مهدى حائرى قزوينى ، تهران : اميركبير ، 1376 ش .\r\n17 . روش‌هاى تأويل قرآن ، محمّد كاظم شاكر ، قم : دفتر تبليغات اسلامى حوزهء علميهء قم ، 1376 ش .\r\n18 . الميزان ، السيّد محمّدحسين الطباطبائى ، ترجمه : سيّد محمّدباقر موسوى همدانى ، تهران : بنياد علمى و فرهنگى علّامه طباطبايى ، 1362 ش .\r\n19 . اديان آسمانى و مسئلهء تحريف ، سيّد مرتضى عسكرى ، ترجمه : سيد حسن افتخارزاده ، تهران : مجمع علمى اسلامى ، 1360 ش .\r\n20 . القرآن الكريم و روايات المدرستين ، السيّد مرتضى العسكرى ، قم : دانشكدهء اصول الدين ، 1378 ش .\r\n21 . الكافى ، ابو جعفر محمّد بن يعقوب اسحاق الكلينى الرازى ، تهران : دار الكتب الاسلامية ، 1375 ش .\r\n22 . الاصول من الكافى ، ابو جعفر محمّد بن يعقوب اسحاق الكلينى الرازى ، ترجمه :\r\nسيّد جواد مصطفوى و سيّد هاشم رسولى محلّاتى ، تهران : دفتر نشر فرهنگ اهل‌بيت عليهم السلام .\r\n23 . تفسير و مفسّران ، محمّدهادى معرفت ، قم : مؤسسهء فرهنگى تمهيد ، 1379 ش .\r\n24 . التمهيد فى علوم القرآن ، محمّدهادى معرفت ، قم : مركز مديريت حوزهء علميهء قم ، 1409 ق .\r\n\r\n","description":"","footnote":"","page_name":" 379 ","page_number":387},
  {"content":"\r\n . \r\n","description":"","footnote":"","page_name":" 380 ","page_number":388},
  {"content":"\r\n\r\n\r\nتصحيح و تحقيق كتاب العقل و الجهل « الكافى » ، از نسخهء « الشافى فى شرح اصول الكافى »\r\n« 1 » نفيسه شبيرى\r\n\r\nچكيده\r\nنهضت شرح‌نويسى در قرن دهم و يازدهم هجرى در حوزه‌هاى علوم اسلامى ، رواج چشمگيرى پيدا كرد . دستاورد اين رويكرد در حوزهء علوم حديث ، نگارش شروح و حواشى متعدّدى بر متون اوّليهء حديثى شيعه بوده است كه از مهم‌ترين آنها مىتوان به كتاب شريف الكافى ، تأليف ثقة الإسلام كلينى اشاره كرد . بر اين كتاب ، شروح و تعليقات بسيارى نگاشته شده است كه از جملهء آنها مىتوان به دو شرح فارسى و عربى به نام‌هاى : الصافى فى شرح الاصول الكافى و الشافى فى شرح الاصول الكافى ، تأليف خليل بن الغازى القزوينى ( م 1098 ق ) اشاره كرد . شرح فارسى آن در سال 1322 ق ، در هند به چاپ رسيده است ؛ ولى شرح عربى آن ، تا كنون به چاپ نرسيده و همچنان مخطوط باقى مانده است . از اين رو ، نويسنده ، به تصحيح و تحقيق كتاب « العقل و الجهل » از اين كتاب ارزشمند ( الشافى ) پرداخته است .\r\nاز آن جايى كه ملّا خليل قزوينى ، مسلك اخبارى داشته ، لذا انگيزهء خود را در تأليف اين كتاب ، وجود اشكالاتى در برخى از شروح الكافى مىداند كه به زعم وى ، منشأ آن ،\r\n\r\n\r\n","description":"","footnote":"\r\n( 1 ) * . « تصحيح و تحقيق كتاب العقل و الجهل ، از نسخهء خطّى كتاب الشافى فى شرح اصول الكافى ملّا خليل قزوينى » ، نفيسه شبيرى ، پايان‌نامهء كارشناسى ارشد ، گرايش : علوم قرآن و حديث ، استاد راهنما : دكتر محمّد على مهدوى راد ، استاد مشاور : احمد عابدى ، دانشكدهء اصول الدين ، گروه علوم قرآن و حديث ، نيمهء سال اوّل 84 - 1383 ( گزارش و تحليل : فتح اللَّه خدادادى ) .\r\n","page_name":" 381 ","page_number":389},
  {"content":"\r\n\r\nورود برخى آراى فلاسفه و معتزله ، به حوزهء علوم حديث است . به همين جهت ، وى تلاش مىكند تا با اعتماد به محكمات آيات قرآن و بدون بهره گيرى از آراى ظنّى و استدلالات عقلى ، به تفسير معانى حديث و برخى متشابهات آيات بپردازد .\r\nاز ويژگىهاى اين شرح ، تفسير آيات قرآن كريم و روايات اهل بيت عليهم السلام با منهج كلامى است كه شارح ، توانسته است از اين طريق ، به نتايج جالبى در خصوص اثبات امامت امير المؤمنين عليه السلام و ائمّهء معصوم عليهم السلام نائل شود . از جمله ويژگىهاى ديگر اين كتاب ، شرح و توضيح لغات غريبه ، ضبط صحيح اسما ، اماكن ، روات و . . . و شناسايى برخى رجال سلسله سند و نسخه‌شناسى است .\r\nشايان ذكر است كه نسخه‌هاى گوناگونى از اين كتاب ، در دسترس است كه در اين تحقيق ، از دو نسخهء معتبر استفاده شده است : يكى ، نسخه‌اى كه دو بار در حضور شارح ، با نسخهء او سماع و مقابله شده ( از ديگر مزاياى اين نسخه وجود حواشى بسيار عالمانه‌اى از برخى شاگردان شارح است ) و ديگرى ، نسخهء اهدايى شارح به دارندهء كتاب .\r\nدر اين تحقيق ، علاوه بر تطبيق اين دو نسخه با يكديگر و مشخّص نمودن موارد اختلاف ميان آنها ، حواشى موجود در اين نسخ نيز در پاورقى درج شده و به همراه متن اصلى ، به استخراج منابع و مآخذ آن پرداخته شده است . در اين تحقيق ، روش بديعى كه به منظور تسهيل در فهم حديث به كار گرفته شده است ، تغيير شكلىِ كتاب از حالت شرح مزجى ، به گونهء متن و شرح است .\r\nكليد واژه‌ها : عقل ، جهل ، محكمات ، متشابهات ، ملّاخليل قزوينى ، شرح اصول الكافى ، علماى اخبارى ، تفسير كلامى ، نسخهء خطى ، الصافى ، الشافى .\r\n\r\nديباچه\r\nتاريخ ، شاهد گويايى بر تحمّل رنج‌ها و خون دل‌خوردن‌هاى عالمان راستين تشيّع ، در راه حفظ و حراست از مكتب اهل بيت عليهم السلام است كه همانا به موجب حديث شريف ثقلين ( إنّى تاركٌ فيكم الثقلين ، ما إن تمسّكتم بهما ، لن تضلّوا ؛ كتاب اللَّه و عترتى\r\n\r\n","description":"","footnote":"","page_name":" 382 ","page_number":390},
  {"content":"\r\n\r\nاهل بيتى ) ، « 1 » يكى از دو ميراث گران‌سنگ پيامبر عظيم الشأن اسلام و عِدل قرآن كريم است . چه بسيار خون‌هاى باارزشى كه در اين راه ، بر زمين ريخته شد و چه گام‌هاى استوارى كه با تحمّل مشكلات و عدم امكانات ، راه‌هاى صعب و طولانى را براى تحمّل حديث در نورديده‌اند تا روايات اهل بيت عليهم السلام را از مشايخ ، تلقّى كنند و به نسل‌هاى آينده ، تحويل دهند .\r\nهر چند كه دشمنان دين نيز بىوقفه و آشكارا و نهان ، در امحاى سنّت راستين نبوى و علوى ، از هيچ جنايتى دريغ نكرده‌اند . مع الوصف ، دانشمندان ديندار و آگاه شيعه ، اين ميراث گران‌بها را از هر طريق ممكن ( اعم از : روايت ، سماع ، قرائت ، كتابت و . . . ) ، به نسل‌هاى پس از خود تحويل دادند :\r\n « لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ »  . « 2 » هر چند ، تعداد بسيارى از اين آثار - كه حاصل عمر پر بركت عالمان دين و مشعلداران هدايت به سبل اسلام بوده - ، بر اثر حوادث روزگار و دشمنى معاندان ، از ميان رفته‌اند ، ولى خوش‌بختانه ، امروزه ، مقدار قابل توجّهى از آنها هنوز بر جاى مانده‌اند و برخى از آنها در دسترس عموم قرار گرفته‌اند ؛ ولى تعدادى نيز همچنان در زواياى كتاب‌خانه‌ها و در زير گرد و غبار غربت ، به فراموشى سپرده شده‌اند . اكنون كه ما در برابر اين ميراث جاودانْ قرار گرفته‌ايم ، وظيفه داريم كه اين گنجينه‌هاى باارزش را احيا كنيم و در اختيار آيندگان قرار دهيم تا رسالت خود را در برابر نسل‌هاى گذشته و آينده ، هر چند به مقدار ناچيز ، ايفا كنيم .\r\nاز جمله كتبى كه از همان دورهء نخست ، مورد توجّه عالمان بوده است ، كتاب ارزشمند الكافى ، تأليف ثقة الإسلام كلينى ( م 329 ق ) است كه از مهم‌ترين ،\r\n\r\n\r\n","description":"","footnote":"\r\n( 1 ) . الإرشاد ، ج 1 ، ص 222 .\r\n( 2 ) . سورهء انفال ، آيهء 42 .\r\n","page_name":" 383 ","page_number":391},
  {"content":"\r\n\r\nجامع‌ترين ، كامل‌ترين و موثّق‌ترين جوامع اوّليهء حديث است . اين كتاب ، مورد تمجيد فراوان اعاظم و دانشمندان شيعه قرار گرفته و همواره از آن ، به عنوان كتابى شناخته شده و متقن ، ياد شده است .\r\nالكافى ، از سه بخش : اصول ، فروع و روضه ، تشكيل شده است . بخش اصول ، عبارت است از ابواب : العقل و الجهل ، فضل العلم ، التوحيد ، الحجّة ، الإيمان و الكفر ، الدعاء ، فضل القرآن و العترة ؛ فروع ، مشتمل بر ابواب فقهى است . در روضه نيز احاديث متفرقه‌اى جاى داده شده است .\r\nاين كتاب ارزشمند ، در بردارندهء روايات كلامى ، اخلاقى ، تاريخى ، اجتماعى و فقهى است و از گسترده‌ترين كتب حديث شيعه در آثار قدماى اماميه است كه از حوادث روزگار ، مصون مانده و به طور كامل ، به دست ما رسيده است .\r\nبر روى اين گنجينهء ارزشمند ، پژوهش‌هاى مختلفى در زمينه‌هاى گوناگون ( چون : تحقيق در اسناد آن ، ترجمه ، شرح ، تعليقه ، حواشى و . . . ) انجام يافته كه به شهادت كتب تراجم و فهارس و ديگر مصادر ، اين پژوهش‌ها بعد از نيمهء اوّل قرن دهم هجرى ، صورت گرفته و پيش از آن ، هيچ حاشيه و شرحى بر آن نگاشته نشده است .\r\nبرخى از دانشمندان و انديشمندان در نوشته‌هاى خود ، به اين پژوهش‌ها استناد كرده‌اند كه ذيلًا به برخى از آنها اشاره خواهد شد .\r\nاز نيمهء دوم قرن دهم تا زمان وفات ميرداماد ، پژوهش‌هايى كه بر الكافى انجام شده ، عبارت‌اند از :\r\n- شرح اصول كافى ، از شيخ محمّد على بن محمّد بلاغى ( م 1000 ق ) جدّ اعلاى شيخ محمّد جواد بلاغى ( م 1353 ق ) .\r\n- شرح روضهء كافى ، از سيد مير حسين مجتهد كَركى ( م 1001 ق ) .\r\n- شرح ملّا عبداللَّه تُسترى ( شوشترى ) ( م 1021 ق ) ، به نقل از ملّا صالح مازندرانى\r\n\r\n","description":"","footnote":"","page_name":" 384 ","page_number":392},
  {"content":"\r\n\r\n( م 1086 ق ) و علّامه مجلسى ( م 1110 ق ) .\r\n- شرح كتاب التوحيد « اصول الكافى » ، از شيخ على ( م 1021 ق ) ، فرزند صاحب معالم ( م 1011 ق ) .\r\n- حاشيهء اصول كافى ، از شيخ محمّد ( م 1030 ق ) پسر صاحب معالم ( م 1011 ق ) .\r\n- حاشيهء ملّا محمّد امين استرآبادى ، صاحب الفوائد المدنية ( م 1036 ق ) .\r\n- تعليقهء ميرداماد ( م 1041 ق ) كه شامل الرواشح السماوية ( شرح خطبهء الكافى و بحث‌هاى مقدماتى ) .\r\n- التعليقة على الكافى ( شرح احاديث « كتاب العقل » و « العلم » و « التوحيد » الكافى ) است .\r\n- شرح اصول الكافى ، از ملّاصدرا ( م 1050 ق ) تا باب يازدهم ( كتاب الحجّة ) .\r\nدو . تعداد شروحى كه در نيمهء دوم قرن يازدهم نگاشته شده‌اند ، به بيست شرح مىرسند كه برخى از آنها در دسترس نيستند ؛ ولى برخى از اسامى آنها در كتب تراجم ، ذكر شده‌اند كه عبارت‌اند از :\r\n- حاشيهء اصول كافى ، از سيّد ناظم الدين احمد عاملى ( م 1060 ق ) نوادهء ميرداماد ( م 1041 ق ) و شاگرد شيخ بهايى ( م 1030 ق ) .\r\n- حاشيه بر اصول و فروع الكافى ، تأليف سيد نورالدين على بن ابى الحسن عاملى ( م 1068 ) .\r\n- حاشيهء ميرزا رفيع الدين نائينى ( م 1082 ) استاد علّامه مجلسى ، تا اواسط « كتاب الحجة » .\r\n- حاشيهء شيخ على صغير ( برادر كوچك‌تر شيخ على كبير ) بر كتاب توحيد ، ( تاريخ تأليف : 1085 ق ) .\r\n- الوافى ، نوشتهء فيض كاشانى ( م 1091 ) .\r\n- شرح اصول كافى ، تأليف امير محمّد معصوم قزوينى ( م 1091 ق ) و سيّد حسين\r\n\r\n","description":"","footnote":"","page_name":" 385 ","page_number":393},
  {"content":"\r\n\r\nقزوينى ، صاحب معارج الأحكام ( م 1208 ق ) .\r\n- حاشيهء سيّد بدر الدين بن احمد حسينى ( 1094 ق ) كه توسط سيد محمّد موسوى ، تدوين شده است .\r\n- البضاعة المزجاة ، شرح روضهء الكافى از محمّد حسين ابن قاريا غدى ( تاريخ تأليف : 1098 ق ) .\r\n- الدرّ المنظوم ، از شيخ على كبير ( م 1103 يا 1104 ق ) نوادهء صاحب معالم ( 1011 ق ) و شهيد ثانى ( م 966 ق ) .\r\n- نزهة الأخوان و تحفة الخلان ، شرح روضهء الكافى ، تأليف سيد نعمت اللَّه جزائرى ( م 1112 ق ) .\r\n- حاشيهء شيخ ابراهيم بن قاسم كاظمى ( مشهور به ابن الوندى ) .\r\n- حاشيهء شيخ محمّد بن قاسم كاظمى .\r\n- مرآة العقول ، اثر علّامه مجلسى ( م 1110 ق ) ، كه شرح اصول ، فروع و روضهء الكافى است . « 1 » از جمله شروح ارزشمند كتاب الكافى ، دو شرح فارسى و عربى به نام‌هاى : الصافى فى شرح اصول الكافى ، به زبان فارسى و الشافى فى شرح اصول الكافى ، به زبان عربى ، تأليف خليل بن الغازى القزوينى ( م 1089 ) ملقّب به « ملّا خليل قزوينى » است . البته شرح فارسى مؤلّف در سال 1322 ش ، در هند ، به چاپ رسيده است ؛ ولى شرح عربى آن ، هنوز به زيور طبع آراسته نشده و مخطوط است . در مقايسهء ميان اين دو شرح ، بايد اذعان كرد كه : اولًا ، نثر شرح فارسى ، مربوط به قرن يازدهم است كه تا حدّى ، فهم آن براى فارسىزبانان معاصر دشوار است ؛ ثانياً ، شرح عربى ، از تفصيل و دقّت بيشترى نسبت به شرح فارسى برخوردار است ، چنانچه در روضات الجنّات نيز\r\n\r\n\r\n","description":"","footnote":"\r\n( 1 ) . « ده نكته دربارهء شرح اصول الكافى ملّاصدرا » ، رضا استادى ، فصل‌نامهء علوم حديث ، ش 14 .\r\n","page_name":" 386 ","page_number":394},
  {"content":"\r\n\r\nبه اين نكته ، اشاره شده است :\r\nلم يدانِه ( أى : شرح الفارسى على الكافى و هوالذى سمّاه ب « الصافى » ) فى التحقيق والتدقيق شرحه العربى الذى كتبه بإشارة خليفة سلطان الوزير ، سمّاه : الشافى فى شرح الكافى . . . . « 1 »\r\nاز اين رو ، نويسنده ، به منظور احياى آثار پيشينيان از علماى اماميه ، بر آن شده است كه به قدر بضاعت مزجاة خود ، پايان‌نامه‌اش را به تحقيق و تصحيح بخش اوّل كتاب عقل و جهل ، از شرح مؤلّف ( الشافى فى شرح اصول الكافى ) اختصاص دهد . لذا شايسته است كه پيش از بيان شيوهء مؤلّف در اين شرح و ويژگىهاى اين كتاب ، مختصرى به معرّفى شارح بپردازم .\r\n\r\nالف . معرّفى اجمالى شارح\r\nخليل بن الغازى القزوينى ، معروف به « ملّا خليل قزوينى » ملقّب به « برهان العلماء » ، از علماى اخبارى اماميه در قرن يازدهم هجرى است . وى در سوم ماه رمضان سال 1001 ق در شهر قزوين ، متولّد شد و از محضر عالمانى چون : شيخ بهايى ( م 1031 ق ) و ميرداماد ( م 1041 ق ) بهره برد . « 2 » او معاصر شيخ حرّ عاملى ( م 1104 ق ) ، علّامه مجلسى ( م 1110 ق ) و ملّا محسن فيض كاشانى ( م 1091 ق ) بود . مرحوم اردبيلى ( م 1101 ق ) در جامع الرواة ، وى را چنين مىستايد :\r\nخليل بن الغازى القزوينى ، الملقّب ب « برهان العلماء » ، جليل القدر ، عظيم الشأن ، رفيع المنزلة ، من وجوه هذه الطائفة و ثقاتها وأثباتها و أعيانها ، أمره فى الجلالة و عظم الشأن و سموّ الرتبة والثقة والعدالة والأمانة . أشهر من أن يذكر و فوق ما يحوم حوله العبارة ، و كان أخبارياً عالماً بالعلوم العقلية والنقلية ، أخذ العلوم\r\n\r\n\r\n","description":"","footnote":"\r\n( 1 ) . روضات الجنّات ، ج 3 ، ص 272 .\r\n( 2 ) . همان ، ص 269 .\r\n","page_name":" 387 ","page_number":395},
  {"content":"\r\n\r\nوالأخبار من شيخ الإسلام والمسلمين بهاء الملّة والحقّ والدين ، محمّد العاملى - قدّس اللَّه روحه - . « 1 »\r\nصاحب روضات الجنات ، به نقل از شيخ حرّ عاملى در كتاب تذكرة المتبحّرين ، او را فاضل ، عالم ، علّامه ، حكيم ، مدقّق ، فقيه ، محدّث ، ثقه ، جامع الفضايل و ماهر و نيز از معاصران خويش معرّفى مىكند . « 2 » صاحب سلافة العصر نيز ملّا خليل را بسيار مورد تمجيد قرار داده است « 3 » و در رياض العلماء ، در ستايش وى چنين نوشته شده است :\r\nكان رحمه اللَّه دقيق النظر ، قوى الفكر ، حسن التقرير ، جيد التحبير ، من أجلّ مشاهير علماء عصرنا و أكمل نحارير فضلاء دَهرنا . « 4 »\r\n\r\n1 . مشايخ و شاگردان\r\nملّا خليل قزوينى ، در ابتدا شاگرد شيخ بهايى « 5 » و ميرداماد بود . او به اتّفاق وزير « خليفه سلطان » ( م 1064 ق ) در نزد ملّا حاج محمّد ، به تعليم علوم پرداخت و حكمت و كلام را نيز در محضر حاج حسين يزدى ( شارح خلاصة الحساب ) آموخت .\r\nملّا خليل ، مورد احترام بسيار سلاطين صفوى و ديگر امراى آن زمان بود ، به طورى كه قبل از سى سالگى ، متولّى حرم حضرت عبدالعظيم حسنى شد و در آن جا به تدريس علوم پرداخت . سپس به دلايلى ، از توليت كناره گرفت و به مكّه سفر كرد و مدتى در آن جا مجاور بود . « 6 » به گفتهء او در خودِ مقدّمهء كتاب الشافى فى شرح اصول الكافى ، وى در هنگام\r\n\r\n\r\n","description":"","footnote":"\r\n( 1 ) . جامع الرواة ، ج 1 ، ص 298 - 299 .\r\n( 2 ) . روضات الجنّات ، ج 3 ، ص 296 .\r\n( 3 ) . همان ، ص 270 .\r\n( 4 ) . همان جا .\r\n( 5 ) . جامع الرواة ، ج 1 ، ص 299 .\r\n( 6 ) . روضات الجنّات ، ج 3 ، ص 270 .\r\n","page_name":" 388 ","page_number":396},
  {"content":"\r\n\r\nمجاورت در مكّهء مكرمه ، كتاب ياد شده را تأليف نموده است كه اين كتاب ، از نوع شرح مزجى بر كتاب الكافى است . عبارت او در اين باره چنين است :\r\nفشرعت فى شرحه فى حرم اللَّه - تعالى - فى جوار الكعبة البيت و جعلته هدية لبقية اللَّه - تعالى - فى أرضه و حجّته على بريّته الإمام الثانى عشر المنتظر القائم بالحقّ صاحب الزمان الحجّة بن الحسن عليه و على آبائه الطاهرين أجمعين - صلوات اللَّه و تسليماته و تحيّاته ، اللَّهمّ احفظه من بين يديه و من خلفه و عن يمينه و عن شماله و من فوقه و من تحته وعجّل إنجاز ما وعدته من النصر والظفر . . . .\r\nكتاب حاشيه بر تفسير مجمع البيان را نيز به گفتهء شيخ حرّ عاملى در تذكرة المتبحّرين در ايّام مجاورتش در مكّه نوشته است . « 1 » پس از آن ، به شهر قزوين بازگشت و تأليف و تصنيف دانش و علوم را ادامه داد .\r\nدر آن زمان ، شاگردانى در محضر او به فراگيرى علوم پرداختند كه نام برخى از آنها - كه در كتب تراجم آمده - به شرح زير است :\r\n- ملّا حاج بابا محمّد صالح قزوينى ؛\r\n- برادرش ، محمّد باقر غازى قزوينى ؛\r\n- رضى الدين محمّد بن حسن قزوينى ، صاحب دو كتاب لسان الخواص و ضيافة الاخوان ؛\r\n- امير معصوم قزوينى ؛ « 2 » - حاج على اصغر بن محمّد يوسف قزوينى ، صاحب المقالات الخمس و حاشيه بر حواشى استادش بر عدّة الأصول به نام تنقيح المرام ؛ « 3 » - ملّا محمّد صالح بن محمّد باقر روغنى قزوينى ؛ « 4 »\r\n\r\n\r\n","description":"","footnote":"\r\n( 1 ) . همان ، ج 3 ، ص 26 .\r\n( 2 ) . ر . ك : همان جا .\r\n( 3 ) . ر . ك : الذريعة ، ج 4 ، ص 264 - 265 و ج 6 ، ص 79 .\r\n( 4 ) . ر . ك : تلامذة العلّامة المجلسى ، ص 165 .\r\n","page_name":" 389 ","page_number":397},
  {"content":"\r\n\r\n- ملّا ميرزا محمّد تبريزى ( معروف به مجذوب ) ؛\r\n- ملّا محمّد كاظم طالقانى ؛\r\n- محمّد امير محمّد بن امير محمّد طالقانى الأصل قزوينى المسكن ؛\r\n- ملّا محمّد بن يوسف بن پهلوان صفر قزوينى . « 1 »\r\n\r\n2 . تأليفات و آثار\r\nاو در رشته‌هاى مختلف فقهى و ادبى ، صاحب نظر بوده و تأليفاتى نيز از خود بر جاى گذاشته است :\r\nيك . حاشيه بر عدّة الاصول شيخ طوسى در دو جلد به نام‌هاى : حاشيهء اولى و حاشيهء ثانى .\r\nدو . حاشيه ديگرى نيز نوشته كه شامل مسائل نادر در فقه و اصول است .\r\nسه . كتاب ديگر او ، شرحى به زبان فارسى است به نام : الصافى فى شرح اصول الكافى ، كه از ابتدا تا كتاب الحيض است .\r\nچهار . ابواب الجنان .\r\nپنج . رموز التفاسير الواقعة فى الكافى و الروضة .\r\nشش . الشافى فى شرح اصول الكافى ، به زبان عربى ، كه به اشارهء خليفه سلطان ، نوشته است .\r\nهفت . حاشيه‌اى بر مجمع البيان .\r\nهشت . رسالة الجمعة ، رسالة النجفيّة ، رسالة القميّة .\r\nنه . المجمل فى النحو نيز از ديگر كتاب‌هايى است كه ملّا خليل ، به رشتهء تحرير در آورده است . « 2 »\r\n\r\n\r\n","description":"","footnote":"\r\n( 1 ) . ر . ك : روضات الجنّات ، ج 3 ، ص 271 .\r\n( 2 ) . ر . ك : همان ، ص 270 .\r\n","page_name":" 390 ","page_number":398},
  {"content":"\r\n\r\n\r\n3 . نظريات خاص\r\nمرحوم ملّا خليل قزوينى ، در زمينه‌هاى مختلف علوم اسلامى ، نظرات ويژه و منحصر به فردى داشته و از آن جايى كه اخبارى مسلك بوده ، اين نظريات خاص ، كاملًا نمود پيدا كرده كه از آنها مىتوان به موارد زير اشاره كرد :\r\nيك . حرمت نماز جمعه در زمان غيبت امام زمان ( عج ) و به همين جهت ، مكاتباتى ميان او و ملّا محمّد طاهر قمى ، انجام شده است .\r\nدو . او به حجّيت تمام احاديث كتاب الكافى ، معتقد بوده و عمل به آن را واجب مىدانسته است . به اعتقاد او در سرتاسر كتاب الكافى ، هيچ حديثى كه به جهت تقيّه ، صادر شده باشد ، موجود نيست . « 1 » سه . وى اعتقاد داشته كه امام زمان ( عج ) در مورد الكافى ، عبارت : « الكافى ، كافٍ لشيعتنا » را فرموده است . وى اظهار مىداشته كه هر حديثى كه در الكافى ، با عبارت « رُوِى » « 2 » وارد شده ، حديثى از امام زمان ( عج ) است ( همان گونه كه اين نظريه را به صاحب تفسير نور الثقلين نيز نسبت داده‌اند ) . « 3 » چهار . وى استعمال تنباكو را حرام مىدانسته است و چون علّامه مجلسى ، آن را جايز مىدانسته ، لذا ملّا خليل در اين باره ، رساله‌اى نوشته و آن را براى علّامه مجلسى فرستاده است . گرچه اين نوشته ، هيچ تغييرى در نظريهء علّامه ايجاد نكرد .\r\nپنج . او شديداً منكر اجتهاد در فروع فقه ، به روش مجتهدان بود .\r\nشش . از ديگر نظريات او ، لزوم عمل به علم در فروع فقهى ، در زمان غيبت است ، كه البته اين نظريه ، خلاف نظريهء مجتهدان است كه ظنّ معتبر را نيز جايز العمل\r\n\r\n\r\n","description":"","footnote":"\r\n( 1 ) . رياض العلماء ، ج 2 ، ص 153 .\r\n( 2 ) . يا عبارت : « قال العالم » ( ر . ك : روضات الجنّات ج 6 ، ص 117 ) .\r\n( 3 ) . ر . ك : همان جا .\r\n","page_name":" 391 ","page_number":399},
  {"content":"\r\n\r\nمىدانند .\r\nهفت . او در علم كلام ، معتقد به ثبوت معدومات بوده است . « 1 » هشت . به گفتهء صاحب رياض العلماء ، او معتقد به عدم انتساب روضهء الكافى به كلينى بوده و آن را به ابن ادريس حلّى ، نسبت مىداده است ؛ چنان كه اين قول را به برخى اصحاب ، مانند شهيد ثانى نيز نسبت داده‌اند . هر چند كه صحّت اين انتساب ، به اثبات نرسيده است ، « 2 » ولى با توجّه به عبارت شارح در كتاب الصافى فى شرح اصول الكافى ، صرفاً ترديد وى در انتساب بخش روضه به كتاب الكافى اثبات مىگردد ، چنانچه مىگويد :\r\nاشتمل كتاب الكافى ثلاثة و ثلاثين كتاباً ، فإن كان الروضة من الكافى فحينئذٍ يكون كتاب الكافى أربعة و ثلاثين كتاباً . « 3 »\r\nمگر اين كه صاحب رياض العلماء ، دليل ديگرى بر مدّعاى خويش يافته باشد .\r\nملّا خليل ، در اواخر عمر ، بينايى خود را از دست داد . وى در سن 88 سالگى در سال 1089 ق ، در زادگاه خود وفات كرد و در مدرسهء معروف خود به نام « خليليه » مدفون گرديد .\r\n\r\nب . معرّفى الشافى فى شرح اصول الكافى\r\nدر قرن دهم و يازدهم ، در بين عالمان ، اقبال گسترده‌اى به شرح‌نويسى ، شكل گرفت و همان گونه كه در آغاز اشاره شد ، شرح‌هاى بسيارى بر كتاب الكافى به نگارش درآمد ، كه از مهم‌ترين شرح‌هاى آن دوران ، شرح اصول الكافى ، صدر المتألّهين شيرازى ( 1050 ق ) است . اين شرح ، روش متفاوتى با شرح‌هاى پيشين داشت . او با توضيح معانى به روش عقلى و فلسفى و طرح مسائل حكمت متعاليه در اين كتاب ،\r\n\r\n\r\n","description":"","footnote":"\r\n( 1 ) . ر . ك : همان جا .\r\n( 2 ) . رياض العلماء ، ج 2 ، ص 262 .\r\n( 3 ) . الصافى فى شرح اصول الكافى ، ص 31 .\r\n","page_name":" 392 ","page_number":400},
  {"content":"\r\n\r\nواكنش‌هاى شديدى را بويژه در ميان مخالفان فلسفه و اخباريان برانگيخت . ظهور اين مخالفت را در تأليف الشافى فى شرح اصول الكافى مىتوان مشاهده كرد ؛ چنانچه وى در مقدّمهء كتاب آورده است :\r\nقد اشتمل اصول الكافى بالإشكال و ليس الباعث عليه فى الأكثر إلّاأنّ جمعاً أدخلوا بعض اصول الفلاسفة و بعض اصول المعتزلة واجتهاد المخالفين فى اصول أصحابنا ، فذهبوا إلى ما أرادوا مفزعهم فى المعضلات إلى أنفسهم و تأويلهم فى المبهمات على آرائهم ، كأنّ كلّ امرئ منهم إمام نفسه قد أخذ منها فيما يرى بعُرى وثيقات و أسباب محكمات فنسأل اللَّه العفو والعافية . « 1 »\r\nبه عقيدهء او برخى از شروح اصول الكافى ، مشتمل بر اشكالاتى است كه منشأ آن ، ورود برخى از آراى فلاسفه و معتزله و نيز برخى اجتهادات مخالفان در جوامع اوّليهء روايى اصحاب اماميه ( اصول حديثى ) بوده است . هر گروهى در حلّ مشكلات و تفسير مبهمات ، بدون اعتماد به محكمات ، صرفاً به آراى شخصى خود استناد و اعتماد كرده‌اند ، و هر طايفه ، خود را امام و مقتداى خويش قرار داده‌اند . از اين رو ، وى در اين شرح ، تلاش دارد بدون بهره گيرى از آراى ظنّى و استدلالات عقلى ، بلكه با اعتماد به محكمات آيات ، به تفسير و شرح برخى متشابهات بپردازد . در اين رهگذر نيز ، به نتايج جالبى در خصوص اثبات امامت امير المؤمنين على عليه السلام و اولاد طاهرش عليهم السلام دست يافته است كه مىتوان آن را ويژگى بارز اين شرح دانست كه در مباحث بعدى ، توضيح بيشترى دربارهء آن خواهيم داد .\r\nبه طور كلّى ، ويژگىهاى اين شرح را مىتوان به شرح ذيل احصاء نمود :\r\n\r\n1 . تفسير آيات و روايات\r\nمفسّران ، در فهم و تفسير آيات ، هر كدام به تناسب ميزان علمى و نوع تخصّص و\r\n\r\n\r\n","description":"","footnote":"\r\n( 1 ) . الشافى فى شرح اصول الكافى ، مقدّمه .\r\n","page_name":" 393 ","page_number":401},
  {"content":"\r\n\r\nگرايش خود ، به بررسى جنبه‌هاى ويژه‌اى از قرآن پرداخته‌اند . عدّه‌اى با تكيه بر مباحث مربوط به ادبيات ، صَرف ، نحو ، لغت ، بلاغت و فصاحت ، به تفسير آيات پرداخته‌اند ( تفسير ادبى ) . برخى مفسّران نيز با استفاده از آيات قرآن ( آيات الأحكام ) در بيان احكام شرعى ، قواعد فقهى را استخراج كرده‌اند ( تفسير فقهى ) . گروهى ، به سبك و گرايش عرفانى ، باطنى ، رمزى و اشارى ، آيات قرآن را تفسير مىكنند ( تفسير عرفانى ) و برخى به كمك احاديثى از صحابه و تابعين و يا رواياتى از اهل بيت عليهم السلام به تفسير قرآن مىپردازند ( تفسير مأثور يا روايى ) .\r\nاز جمله تفاسير اجتهادى ، تفسير كلامى است كه مفسّران در تفسير آيات و دفاع از مبانى فكرى و اعتقادى خود در كلام ، به پاسخگويى به شبهات پرداخته‌اند ( تفسير كلامى ) . به دليل اين كه برخى از تفاسير كلامى ، از روايات يا استدلال ، به شكل گسترده‌ترى استفاده كرده‌اند ، مىتوان داراى گرايش‌هاى كلامى - روايى يا كلامى - فلسفى باشند .\r\nقرآن كريم ، بدان جهت كه براى هدايت بشر نازل شده است ، عدّه‌اى از مفسّران ، آن را از جنبه‌هاى اخلاقى ، معنوى ، تربيتى و هدايتى ، تفسير نموده‌اند ( تفسير هدايتى ) . برخى تفاسير نيز منعكس‌كنندهء همهء جنبه‌هاى قرآنىاند ( تفسير جامع ) .\r\nدر اين شرح ، مؤلّف ( شارح ) ، در تفسير آيات قرآن از شيوهء كلامى ، بهره گرفته است ، به طورى كه روش او در خصوص تفسير آيات متشابه قرآنى ، دو گونه است : يا به شكل ابداء احتمالات گوناگون و غير متناقض با يكديگر است كه ممكن است از يك آيه اراده شود ؛ زيرا به عقيدهء شارح ، قرآن ، داراى ظاهر و باطن است و باطن قرآن ، بطون كثيره‌اى دارد ، چنانچه در حديث آمده است : « قرآن ، حمّال ذو وجوه » « 1 » . . . ؛ يا تفسير آيهء متشابه ، از طريق نقل و روايت ، با حذف منقول عنه است .\r\n\r\n\r\n","description":"","footnote":"\r\n( 1 ) . نهج البلاغة ، نامهء 77 .\r\n","page_name":" 394 ","page_number":402},
  {"content":"\r\n\r\nبه گفتهء شارح ، از ميان احتمالات مختلفى كه در تفسير يك آيه يا روايت بيان مىشود ، احتمالى كه ابتدا مطرح مىشود ، نسبت به احتمال لاحق ، از اولويت و وجاهت بيشترى برخوردار است و هر گاه ، احتمال لاحق ، با عبارت : « و يحتمل » و « و يمكن » آغاز شده باشد ، نشانگر آن است كه تفاوت ميان معناى سابق و لاحق ، چشمگير و قابل توجه است ؛ ولى هر گاه ، احتمال لاحق ، با « أو » آغاز شود ، تفاوت ميان دو معنا و احتمالْ اندك است .\r\nهرگاه احتمال لاحق ، با « إمّا » يا به صورت احتمالات متعدّد مانند : احتمال اوّل و دوم و . . . ذكر شود ، تفاوت ميان احتمالات ، بسيار اندك است . چنان كه شارح در مقدّمهء اين شرح ، شيوهء خود را در تفسير آيات و احاديث متشابه ، اين گونه توضيح مىدهد :\r\nو اعلم إنّ جميع ما نذكره فى مقام تفسير الآيات المتشابهات ، إمّا إبداء احتمال و احتمالات المختلفة غير المتناقضة يمكن اجتماعها فى القرآن ؛ لأنّ بطونه كثيرة ، القرآن حمّال ذو وجوه و إمّا نقلّ لم يذكر منه المنقول عنه و كذا فى شرح الأحاديث و ما يذكر فيه أكثر من احتمال واحد فكلّ سابق أرجح من لاحقه ، فإنّ صدر اللاحق بقولنا « ويحتمل » ، « أو » و « يمكن » فالتفاوت معتدّ به ، و إن صدر ب « أو » فالتفاوت قليل إلّاإذا تقدّم فيما هو ناظر إليه قولنا « ويحتمل » أو « ويمكن » وإن صدر ب « إمّا » و « إمّا » أو بنحو الأوّل والثانى ، فالتفاوت أقلّ كلّ ذلك فى نظرى ، فليسع كلّ ناظر لنفسه و لايعتمد على شىء منه تقليداً إنّما هو لتشحيذ الأذهان لتستعين به اليقين و نسأل اللَّه العصمة والتوفيق .\r\nبه عنوان نمونه ، در حديث دوازدهم از باب « عقل و جهل » ، شارح ، در بيان معناى « و تصريف الرياح » در آيهء شريف :  « إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ وَ الْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ وَ ما أَنْزَلَ اللَّهُ مِنَ السَّماءِ مِنْ ماءٍ فَأَحْيا بِهِ الْأَرْضَ بَعْدَ مَوْتِها وَ بَثَّ فِيها مِنْ كُلِّ دَابَّةٍ وَ تَصْرِيفِ الرِّياحِ »  « 1 » چنين مىگويد :\r\n\r\n\r\n","description":"","footnote":"\r\n( 1 ) . سورهء بقره ، آيهء 164 .\r\n","page_name":" 395 ","page_number":403},
  {"content":"\r\n\r\nتغيّر جهاتها شرقاً وغرباً وشمالًا وجنوباً ، فإنّه ليس بطبعها ، و ما ذكره الطبيعيون فى علّته من التخلخل و التكاثف إنّما اوقعهم فيه الحيرة ، ويحتمل أن يراد به الأعصار ، ويحتمل أن يراد تغييرها لعود السفن على وجهٍ مضبوط معلوم عند أهلها .\r\nنيز شارح ، در همان حديث ، در تفسير  « إِنَّ فِي اخْتِلافِ اللَّيْلِ وَ النَّهارِ »  آورده است :\r\nالذى فى سورة الجاثيه هكذا :  « إِنَّ فِي السَّماواتِ وَ الْأَرْضِ لَآياتٍ لِلْمُؤْمِنِينَ »    « وَ فِي خَلْقِكُمْ وَ ما يَبُثُّ مِنْ دابَّةٍ آياتٌ لِقَوْمٍ يُوقِنُونَ » « وَ اخْتِلافِ اللَّيْلِ وَ النَّهارِ »   « 1 » الآية .\r\nو يمكن أن يكون هذا قراءة غير مشهورة ، و أن يكون نقلًا بالمعنى إشعاراً بأنّ قوله : « اختلاف » معطوف على « السماوات » أو على « خلقكم » ، بألّا يكون قول :\r\n« و فى خلقكم » الخ جملة معترضة ، و لا من عطف الجملة على الجملة .\r\n\r\n2 . برداشت‌هاى كلامى از آيات و روايات\r\nاز ويژگىهاى بارز اين شرح ، صِبغهء كلامى آن است كه شارح ، به تناسب آيات و روايات مختلف ، با بيانات شيوا ، امامت امير المؤمنين عليه السلام و ائمّهء معصوم عليهم السلام را اثبات نموده است . مثلًا در آيهء :  « شَهْرُ رَمَضانَ الَّذِي أُنْزِلَ فِيهِ الْقُرْآنُ هُدىً لِلنَّاسِ وَ بَيِّناتٍ مِنَ الْهُدى وَ الْفُرْقانِ »  ، « 2 » در توجيه استدلال آيه بر امامت امير المؤمنين عليه السلام آوره است كه :\r\nواژهء « هدى » در دو موضع از آيهء فوق ، مصدر و به معناى اسم فاعل به جهت مبالغه است و در موضع نخست ، به عنوان حال از كلمهء « قرآن » به كار رفته و در موضع دوم ، به معناى امام عالم به جميع قرآن است و واژهء « مِن » نيز براى سببيت و ظرف متعلّق به « بيّنات » است و مراد از « فرقان » نيز آيات محكم از قرآن كريم است . آيات محكم ،\r\n\r\n\r\n","description":"","footnote":"\r\n( 1 ) . سورهء جاثيه ، آيهء 3 - 5 .\r\n( 2 ) . سورهء بقره ، آيهء 185 .\r\n","page_name":" 396 ","page_number":404},
  {"content":"\r\n\r\nآيات غير منسوخى هستند كه معناى آنها براى هر شخص عارف به لغت عربى ، بدون نياز به استاد و معلّم ، آشكار است و آيات متشابه ، بر خلاف آن است .\r\nتمام آيات قرآن ، حتّى متشابهات آن ، به سبب دو امر ، از بيّنات خواهند شد : 1 .\r\nوجود امام عالم به همه معانى قرآن ؛ 2 . آيات محكمه‌اى كه معناى آن بنفسه ، آشكار و روشن است و تمام اين آيات ، انسان‌ها را به سوى امام معصوم عليه السلام و عالم به قرآنْ هدايت مىكند كه اثر آنها همان آيات ناهيه از اتباع ظن و نهى از اختلاف در فتوا و قضاوت است .\r\nهمچنين وى در شرح حديث دوازده از كتاب عقل و جهل الكافى - كه حديثى است از امام موسى بن جعفر عليهما السلام خطاب به هشام بن الحكم - ، در مدح عقل و ذمّ جهل ، معتقد است كه مقصود امام عليه السلام در اين حديث ، بيان نص و آنچه كه در حكم نص است از كتاب الهى ( قرآن ) ، بر خلافت و امامت امير المؤمنين عليه السلام بعد از رسول اللَّه صلى الله عليه و آله است ، به گونه‌اى كه از آن نص ، بر امامت فرزندان آن امام پس از او تا حضرت موسى بن جعفر عليهما السلام و پس از او ، يك يك ائمه تا حضرت ولى عصر ( عج ) نيز به اثبات مىرسد ، و همچنين ايرادات و شبهات مخالفان را هم دفع مىكند . از اين رو ، امام ( عج ) در اين حديث - كه متضمّن مدح عقل و ذمّ جهل است - ، انواعى از كلام را بيان فرموده است كه عبارت‌اند از :\r\nنوع اوّل : بيان نص و آنچه در حكم نص است از آيات قرآن ، بر خلافت امير المؤمنين عليه السلام و ائمّهء معصوم عليهم السلام .\r\nنوع دوم : دفع و منع ادلّهء مخالفان ، از استدلال به نص و ابطال استدلالات آنها .\r\nنوع سوم : دفع معارضات آنها كه ناشى از حُسن ظن آنها به تمام اصحاب پيامبر صلى الله عليه و آله است .\r\nنوع چهارم : دفع معارضات مخالفان به اجماع ، يعنى به كثرت اتباع ايشان و قلّت اتباع ائمّه عليهم السلام .\r\nنوع پنجم : بيان آنچه كه مخالفان را به مكابره و انكار نصوص و پرده‌افكندن بر\r\n\r\n","description":"","footnote":"","page_name":" 397 ","page_number":405},
  {"content":"\r\n\r\nعقول خويش ، وادار نموده است از حبّ دنيا و تبعيت از هوا و دوستى شيطان ، از طريق تبيين روش عقل و علامت آن و مدح آن و بيان طريق جهل و علامت آن و ذمّ آن ، و از آن جايى كه امام عليه السلام در زمان شدّت تقيّه مىزيسته است ، اين مطالب را به گونه‌اى بيان فرموده كه مخالفان ، آن را به راحتى نفهمند ، و بلكه آن را به گونهء رمز و اشاره ، بيان فرموده است .\r\nوى سپس به تشريح چگونگى بيان و كيفيت دلالت حديث ، بر هر يك از مواضع هفت‌گانه پرداخته است .\r\nهمچنين وى در اين شرح ، به نقل مناظراتى كه با برخى از علماى اهل سنّت در مسئلهء امامت داشته ، پرداخته است . وى مىگويد :\r\nروزى در مدينهء منوّره ، بين من ( شارح ) و يكى از مدرّسان مسجد نبوى ، به نام سيد محمّد كبريتى ، در مجلس يكى از سادات بنى الحسين به نام سيّد احمد ، در حضور جمعى از علماى عرب و عجم ، بحثى در زمينهء امامت مطرح شد .\r\nكبريتى گفت : من متعجّبم در اين اختلافى كه ميان شيعه و اهل سنّت وجود دارد ؛ چرا كه هر گروه ، رواياتى را به نفع مذهب خود روايت مىكند و گروه ديگر ، آن را نفى مىكند . پس مذهب و آيين پدران ، قابل اعتماد نيست .\r\nگفتم : رهايى از اين حيرت در نزد انسان آگاه و منصف ، بسيار ساده و آسان است .\r\nبه او گفت : آيا تو گمان دارى كه خداوند ، پيامبرش را - كه خاتم رسولان است - همراه با قرآن - كه « تبيان كل شىء » است - ، به سوى مردم فرستاده ، ولى مسئلهء امامت را كه مدار اكثر احكام شرعى است ، مهمل گذاشت تا بر اثر اين اهمال ، اختلاف در امّت اسلامى حادث شود و باعث خونريزى گردد ؟\r\nگفت : اين مطلب ، تا به حال ، به ذهن من خطور نكرده بود . آيا در نزد تو در\r\n\r\n","description":"","footnote":"","page_name":" 398 ","page_number":406},
  {"content":"\r\n\r\nاين خصوص ، مطلبى وجود دارد ؟\r\nگفتم : آرى . خداوند ، راه خلاص از اين حيرت و سردرگمى را در آيات مختلف قرآن ، بيان فرموده است . از جمله آيه :  « الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ »  . « 1 » اين آيه ، وسيله‌اى است براى شناخت امام بر حق در هر برهه‌اى از زمان ، تا روز قيامت و شناخت متشابهات قرآن .\r\nگفت : چگونه ؟\r\nگفتم : به اعتبار اين كه در تعداد زيادى از محكمات آيات قرآن كريم ، از پيروى ظن و نيز از اختلاف در فتوا و قضاوت از روى ظن ، تا روز قيامت نهى شده است . پس اين آياتْ دلالت دارند بر وجود فردى كه عالم به معانى جميع قرآن و عارف به جميع احكام خداوند در هر زمانى است ، در حالى كه ترديدى نيست كه نهايت دعواى گروه اوّل ( پيروان مكتب خلفا ) آن است كه ائمّهء آنها در هر زمان ، از مجتهدان هستند ، در صورتى كه معناى اجتهاد ، استفراغ الوسع لتحصيل الظن ، به حكم شرعى است . و گروه ديگر ، آن را نفى مىكنند ، و بر فرض كه تسليم گويند : به استناد آيات محكمهء متعدّدى از قرآن كريم ، جايز نيست كه مجتهدان ، به آراى ظنّى خود عمل كنند .\r\nپس امام در هر عصر زمانى ، كسى است كه عالِم به جميع قرآن و احكام آن باشد و در نتيجه ، محكمات آيات قرآن كريم ، انسان‌ها را در هر عصر و زمانى ، به امام حقْ هدايت مىكند و امام حق نيز آنها را به معناى آيات متشابهات ، رهنمون مىسازد . پس هادى به هادى به شىء ، هادى به آن شىء است . پس آيات محكمات ، امّ الكتاب است ، بدين معنا كه به واسطهء آيات محكمات ، معانى جميع قرآن دانسته مىشود يا بدون واسطه يا به واسطهء امام حق . پس با بطلان ادّعاى گروه اوّل ( پيروان مكتب خلفا ) و كسانى كه پيرو آنها هستند ، معلوم مىشود كه حق ، با طايفهء ثانيه است و\r\n\r\n\r\n","description":"","footnote":"\r\n( 1 ) . سورهء آل عمران ، آيهء 7 .\r\n","page_name":" 399 ","page_number":407},
  {"content":"\r\n\r\n! بدين ترتيب ، حقّانيت گروه دوم ، ثابت مىگردد .\r\nكبريتى گفت : آنچه گفتى ، حق است ؛ ولى گروه اوّل نيز براى اثبات مدّعاى خود ، به آياتى از قرآن استناد مىكنند ، هر چند كه آن آيات ، از متشابهات باشد .\r\nگفتم : خداوند ، استدلال آنها را در ذيل آيهء مورد بحث ، ابطال فرموده است .\r\nگفت : اين ، آشكار است و تا به حال ، اين گونه استدلال را از كسى نشنيده بودم .\r\nو بدين ترتيب ، كلام ميان ما به اين گونه پايان يافت .\r\n\r\n3 . ضبط صحيح اسماى خاص\r\nيكى از ويژگىهاى اين شرح ، ضبط دقيق لغات ، اسامى روات ، اماكن و . . . است كه در سند يا متن احاديث الكافى ، ذكر شده‌اند .\r\nبه عنوان مثال ، در ذيل عبارت : « عن الأصبغ » مىگويد :\r\nبفتح الهمزة و سكون المهملة و فتح الموحّدة و معجمة « بن نباته » بضمّ النون و الوحدة والألف والمثناة فوق .\r\nنيز در توضيح فقرهء : « إنّى أدبرت » مىگويد :\r\nبصيغة المجهول من الماضى المجرّد للمتكلّم وحدة .\r\nهمچنين جملهء « أن أخيرك » را اين گونه ضبط مىكند : « بتشديد الخاتمة » . بديهى است كه بدون ضبط إعراب افعال ، نمىتوان به معناى صحيح عبارت پى برد .\r\nشارح ، علاوه بر ضبط دقيق كلمات ، در مواردى نيز به معرّفى برخى رجال سند و احياناً انساب آنها پرداخته است ؛ به عنوان مثال ، ايشان در مورد أبى الجارود - كه در سلسله سند حديث هفتم قرار گرفته است - ، اين گونه مىنويسد :\r\nبالجيم و ضمّ المهملة اسمه « زياد بن المنذر » ، هو زيدى ، وإليه انتسب الجارودية من الزيدية .\r\n\r\n","description":"","footnote":"","page_name":" 400 ","page_number":408},
  {"content":"\r\n\r\nو يا در شرح حديث دوازدهم در مورد ابو على اشعرى - كه در ابتداى سند حديث است - مىگويد :\r\n« أشعر » أبو قبيلة من اليمن ، هو أشعر بن سبأ بن يشجب بن قحطان ، والعشعريون جمع من أصحابنا القميّين .\r\nدر خلال سند حديث دوم از كتاب عقل و الجهل ، در شرح سعيد بن طريف مىگويد :\r\nكذا فى النسخ كما فى بعض نسخ الرجال الصادق عليه السلام من كتاب الرجال للشيخ الطوسى ، قيل : والظاهر أنّه « سعد » فإن صحّ فهو أخوه ، واللَّه أعلم .\r\nهمچنين ايشان در حديث 32 عقل و جهل ، در شناسايى ابو عبد اللَّه عاصمى ، چنين اظهار نظر مىكند :\r\nبالعين و الصاد المكسورة المهملتين ، نسبة إلى جدّه ، و اسمه أحمد بن محمّد بن طلحة بن عاصم .\r\n\r\n4 . شرح و توضيح لغات\r\nهمواره ، يكى از محورهاى مهمّ تفسير ، « شرح واژگان » است . در شروح حديثى نيز به تفسير و توضيح لغات ، بويژه واژه‌هاى غريب و مشكل پرداخته مىشود . اين شرح نيز از چنين ويژگىاى برخوردار است . شارح در توضيح معانى لغات و عبارات ، در برخى موارد ، علاوه بر بهره‌گيرى از كتب معتبر لغت ، از برخى آيات قرآن و نيز ساير روايات و خطبه‌هاى صادره از معصومان عليهم السلام استمداد جسته است كه ذيلًا به برخى موارد در اين كتاب اشاره خواهد شد :\r\nدر حديث چهاردهم ( جنود عقل و جهل ) ، به نمونه‌هاى بسيارى از آن برخورد مىكنيم ؛ مثلًا در اين حديث ، قنوط در مقابل رجا ، قرار گرفته است و شارح ، آن را اين گونه شرح مىدهد :\r\nبضمّ القاف والنون والمهملة مصدر قنط - كنصر و ضرب و حسب و حسن -\r\n\r\n","description":"","footnote":"","page_name":" 401 ","page_number":409},
  {"content":"\r\n\r\nوالفرق بين الرجاء والطمع أنّ الرجاء ما فى القلب من التوقّع سواء أظهره صاحبه أم لا ، والطمع إظهار الرجاء باللّسان و نحوه ، و كلّ منها إن كان من اللَّه تعالى كان محموداً و من جنود العقل ، و إن كان من الخلق كان مذموماً ، كما فى كتاب الروضة فى خطبة لأمير المؤمنين عليه السلام و هى خطبة الوسيلة من قوله عليه السلام : « فانسح له الرجاء أذلّة الطمع و إن هاج به الطمع أهلكه الحرص » .\r\nوقد يقال : الطمع أشدّ الرجاء و فيه مسامحة بيّنهٌ ، على أنّه يستلزم شدّة الرجاء ، و على هذا يقال : القنوط أشدّ اليأس كما فى نهاية ابن الأثير ، و يوافق هذا الترقّى فى سورة حم السجدة :  « وَ إِنْ مَسَّهُ الشَّرُّ فَيَؤُسٌ قَنُوطٌ »  « 1 » و يعدّ كلّ من القنوط من رحمة اللَّه و الإياس من روح اللَّه كبيره على حدّه ، كما يجىء فى كتاب الأيمان والكفر فى عاشر باب الكبائر ، و سنبيّن وجهه إن شاء اللَّه تعالى .\r\nو نيز در ادامه آمده :\r\n. . . الرّحمة ، ضدّها الغضب ؛ بفتحين من غضب عليه - كعلم - إذا مال إلى الإيصال الأذى إليه و قيل : « الرأفة أرقّ من الرحمة و لا يكاد يقع فى الكراهة والرحمة قد تقع فى الكراهة للمصلحة » .\r\nيكى از احاديثى كه جامع ويژگىهاى ياد شده است ، حديث شانزدهم است كه ذيلًا به آن اشاره مىشود :\r\nعلى بن محمّد عن سهل بن زياد ، عن النوفلى عن السكونى ، عن جعفر عن أبيه عليه السلام قال : قال امير المؤمنين عليه السلام : إنّ قلوب الجهّال [ التابعين للهوى التاركين للآداب الحسنة فى تحصيل العلم و العمل به به قدر الوسع 
  ] تستفزّها [ بتشديد الزاى ، أى :\r\nتستخفها وتخرجها من مواضعها 
  ] الأطماع [ بفتح الهمزة جمع « طمع » بفتحين - كفرس و أفراس رزق الجند أو وقت قبض أرزاقهم ، أو مصدر طمع فى الشىء - كعلم - إذا أنتظره من غيره 
  ] و ترتهنها [ أى : تأخذها بالغلبة كأخذ المرتهن ، الرهن لا ينفكّ إلّابما يرضيه 
  ] المنى [ بضمّ الميم و فتح النون جمع « منية » بضمّ الميم و\r\n\r\n\r\n","description":"","footnote":"\r\n( 1 ) . سورهء فصّلت ، آيهء 49 .\r\n","page_name":" 402 ","page_number":410},
  {"content":"\r\n\r\nكسرها و سكون ينفكّ إلّابما يرضيه 
  ] المنى [ بضمّ الميم و فتح النون جمع « منية » بضمّ الميم و كسرها و سكون النون ، أى : الآمال 
  ] و تستعلقها [ بالعين المهملة أو المعجمة قبل « اللام » و « القاف » بعدها من علق الصيد فى الحبالة - كعلم - إذا وقع فيها ، أو من غلق الرهن كعلم استحقّه المرتهن ، وفى بعض النسخ بقافين وهو غير المناسب 
  ] ، الخدائع [ بكسر الهمز جمع « خديعة » و هى الاسم من خدعة - كمنعة - أى : ختله ، و أراد به المكروه من حيث لايعلم 
  ] .\r\n\r\n5 . نسخه‌شناسى\r\nشارح ، در برخى مواضع از اين شرح ارزشمند ، به بررسى نسخه‌هاى متعدّد از الكافى و انتخاب نسخهء صحيح‌تر پرداخته است . نمونه‌اى از آن در ابتداى كتاب عقل و جهل ، به چشم مىخورد . او در مورد عبارت « باب العقل و الجهل » مىگويد : در نسخه‌هاى مشهور الكافى ، به جاى واژهء « باب » ، كلمهء « كتاب » به كار رفته كه از ظاهر عبارت شيخ طوسى در الفهرست ، چنين بر مىآيد كه در نسخهء او ، كلمهء « باب » به كار رفته و از اين رو ، ما نيز بر همين نسخه عمل مىكنيم .\r\n\r\n6 . مباحث متفرّقه\r\nملّا خليل قزوينى ، در ضمن شرح و توضيح احاديث ، به مباحث ديگرى نيز پرداخته است كه از جملهء آنها بحث مربوط به « إعجاز » است . ايشان در شرح فقره‌اى از حديث بيستم ، به بيان معجزات انبيا پرداخته و پس از ذكر معجزات پيامبر اسلام صلى الله عليه و آله ، سؤالى را مطرح مىكند كه چرا امام عليه السلام در اين حديث ، معجزهء پيامبر را منحصراً از قبيل كلام و خطب قرار داده است ، در حالى كه معجزات ديگرى نيز در آن زمان از سوى پيامبر صلى الله عليه و آله صادر شده بود ؟\r\nو خود نيز اين‌گونه پاسخ مىدهد كه منظور ، معجزه‌اى است كه صدور آن از پيامبر صلى الله عليه و آله متواتر و قطعى است و وجود آن ، سبب استمرار و بقاى دين است كه آن ،\r\n\r\n","description":"","footnote":"","page_name":" 403 ","page_number":411},
  {"content":"\r\n\r\nمنحصراً در قرآن است ؛ يا مقصود ، اوّلين معجزه‌اى است كه به سبب آن ، نبوّت پيامبر صلى الله عليه و آله به اثبات رسيده است . سپس شارح ، در ادامهء بحث ، به بيان وجوه مختلف اعجاز قرآن ، با تكيه بر برخى شواهد قرآنى پرداخته است . ايشان مباحث ديگر كلامى ، از جمله مباحث مربوط به توحيد ، جبر و اختيار و . . . را نيز مطرح كرده است كه در اين جا مجالى براى بسط بيشتر آن نيست .\r\nشارح ، كتاب الشافى را در سال 1057 ق ، در مكّهء مكرّمه ، به رشتهء تحرير درآورد .\r\nنگارش اين شرح نيز همانند تأليف كتاب الكافى مرحوم كلينى ، بيست سال به طول انجاميده است .\r\n\r\nج . معرّفى نسخه\r\nاز اين كتاب ارزشمند ، نسخه‌هاى متعدّدى در كتاب‌خانه‌هاى عمومى و خصوصى وجود دارد ، گرچه برخى از اين نسخه‌ها كامل نيستند . از جمله نسخه‌هاى نفيس در دسترس از اين شرح ، نسخهء موجود در كتاب‌خانهء شخصى مرحوم علّامه سيد على قزوينى ( م 1298 ق ) ، صاحب حاشيه بر قوانين الاصول ، در قزوين است كه نزد بازماندگان مكرّم آن مرحوم ، نگهدارى مىشود .\r\nاين نسخه ، از امتيازات ويژه‌اى برخوردار است ، از جمله اين كه در حضور مؤلّف ، دوبار با نسخهء اصلى ، مقابله و تصحيح شده است كه اوّلين مقابله‌ها در تاريخ 25 جمادى الآخر سال 1083 ق ، صورت گرفته است ، چنانچه در هامش آخر كتاب « التوحيد » چنين آورده شده است :\r\nقوبل بقراءة أكثره بنسخة الأصل - أم النسخ - فى مجالس آخرها ، الخامس و العشرون من جمادى الآخره ، سنة 1083 ه ، وهو من كتب ولدى « محمّد مهدى » وفّقه لفهمه والعمل بما فيه .\r\nلازم به يادآورى است كه مقابلهء دوم را نيز « محمّد مهدى » ( فرزند كسى كه مقابلهء\r\n\r\n","description":"","footnote":"","page_name":" 404 ","page_number":412},
  {"content":"\r\n\r\nاوّل را انجام داده ) در سال 1084 ق ، انجام داده است . همچنين او در اين نسخه ، حواشى بسيار عالمانه‌اى دارد كه بيشتر به نكات تفسيرى پرداخته است و با مهر « المهدى من اهتديت » ، مشخص شده‌اند . كه از نوشته‌هاى او پيداست كه از معاصران فيض كاشانى و از شاگردان ملّا خليل است . وى در پايان آخرين حاشيهء خود بر كتاب « التوحيد » ، چنين مىنويسد :\r\nثمّ قوبل ثانياً سماعاً مع امّ النسخ من قوله : « نحن نرزقكم » إلخ فى حديث « هشام » إلى الحديث « العشرين » من الباب الأوّل و من الحديث « الثامن » من الباب الثالث إلى آخر الكتاب بحضور مصنّفه - دام ظلّه - و سماعه و من الباب الرابع إلى هنا فى غيبته و كان ذلك فى مجالس آخرها يوم الخميس اليوم الثامن من العشر الأوّل من الشهر الحادى عشر من السنة الرابعة من العشر التاسع من المئة الاولى من الألف الثانى من الهجرة النبويّة و صلّى اللَّه على محمّد و آله أجمعين » كتبه العبد سنة 1084 .\r\nوى بنا بر احتمال بسيار قوى ، فرزند على اصغر بن محمّد يوسف قزوينى است كه خود ، عالمى فاضل و محقّقى ماهر است و داراى تأليفات فراوانى از جمله ، شرح بر كتاب المُجمل ملّا خليل قزوينى و حواشى بر الشافى ملّا خليل قزوينى است « 1 » كه اين نسخه ، مبناى اصلى اين پژوهش قرار گرفته و به عنوان نسخهء اصل ، معرّفى شده است .\r\nاز جمله ويژگى ديگر آن ، حاشيه‌هاى عالمانه‌اى است كه بر اين نسخه ديده مىشود . از قبيل :\r\n1 . حاشيهء « محمّد مهدى » كه پيش از اين ، به آن اشاره شد و با عبارت « كذا فى هامش الأصل » مشخّص شده است .\r\n2 . حاشيهء ميرزا رفيعا نائينى .\r\n\r\n\r\n","description":"","footnote":"\r\n( 1 ) . رياض العلماء ، ج 5 ، ص 192 .\r\n","page_name":" 405 ","page_number":413},
  {"content":"\r\n\r\n3 . حاشيهء خود مؤلّف .\r\n4 . حاشيه‌اى با نام اختصارى « م ح ق » كه محتمل است علامت اختصارى ديگرى براى محمّد مهدى قزوينى باشد .\r\nنسخهء ديگرى از اين شرح در كتاب‌خانهء شخصى حجّة الإسلام سيد على اصغر فحول قزوينى ( از احفاد مرحوم علّامه سيد رضى الدين قزوينى ) وجود دارد كه در اين پژوهش ، به عنوان نسخهء دوم ، قرار داده شده و علامت اختصارى « ل » در اين تحقيق ، نشانگر اين نسخه است . از ويژگى اين نسخه ، آن است كه اين نسخه را شارح كتاب ( ملّا خليل قزوينى ) ، به دارندهء آن هديه كرده است ، چنانچه در ظهر اين نسخه آمده است :\r\nهذا الكتاب الشريق قد وهبنى إيّاه العامل العالم قدوة المحدّثين فى عصره و اسوة المتكلّمين و الاصوليّين المقتفى لآثار الأئمّة المعصومين - سلام اللَّه تعالى عليهم أجمعين - شارحه الخليل الغازى القزوينى بمحروسة قزوين . كتبه العبد فى 6 ذى القعدة ، سنة 1079 ه .\r\nاز آن جايى كه تاريخ مقابلهء نسخهء اوّل ( يا نسخهء اصل در اين تحقيق ) ، با نسخهء مؤلّف ، پس از تاريخ كتابت اين نسخه بوده است ، در نسخهء اصل ، برخى عبارات - كه در نسخهء « ل » نيز وجود دارد - ، خط خورده‌اند و به جاى آن ، عبارات ديگرى نوشته شده است .\r\nصاحب رياض العلماء ، معتقد است كه شارح ، در طول مدّت عمر خود ، دائماً عبارات و مطالب اين دو شرح را تغيير مىداده است . از اين رو ، بين نسخِ مختلف اين شرح ، اختلافات فراوانى وجود دارد ، به گونه‌اى كه در مواردى ، بين آنچه در ابتدا نگاشته شده و نسخه‌هاى بعدى آن ، هيچ گونه تناسبى نيست . بر اين اساس ، برخى از شاگران وى ، نظريه‌ها و عبارات سابق را برعبارات لاحق ، ترجيح مىدادند و عبارات لاحق را در نسخه‌هاى خود درج نمىكردند و اين امر ، سبب بروز اختلافات فراوان\r\n\r\n","description":"","footnote":"","page_name":" 406 ","page_number":414},
  {"content":"\r\n\r\nدر نُسخ موجود فعلى است . « 1 »\r\n\r\nد . شيوهء تحقيق\r\nبه طور خلاصه ، آنچه كه در اين تحقيق انجام شده ، به قرار زير است :\r\n1 . مقابلهء متن الكافى با چندين نسخهء بسيار معتبر ، « 2 » از جمله : نسخهء شيخ محمّد صالح مازندرانى ( معروف به علّامه سمنانى ) ، نسخهء مصحّح شيخ حرّ عاملى ، نسخهء حسين بن عبد الصمد ( پدر شيخ بهايى ، تاريخ قرائت : 959 ق ) ، نسخهء مصحّح سيد على خان مدنى و نسخهء ملّا فتح اللَّه شريف ( 980 ق ) و . . . . چنانچه بين نسخهء اصل ، اختلافى وجود داشته باشد ، در پاورقى ، با عبارت : « فى بعض النُسخ » آورده شده است .\r\n2 . مقابلهء نسخهء اوّل با نسخهء « ل » . هر جا كه عبارتى در نسخهء « اصل » ، وجود نداشته يا خط خورده و در نسخهء « ل » اضافه شده ، با علامت « ل » و هر جا كه در نسخهء « ل » حذف شده ، با علامت « ل » ، در پاورقى آورده شده است .\r\n3 . اصلاح و ويرايش متن .\r\n4 . اضافه كردن حاشيه‌هاى موجود در نُسخ و ويرايش آنها .\r\n5 . شرح برخى از عبارات ، با كمك ديگر شروح ، از قبيل : شرح اصول الكافى ملّا صالح مازندرانى و الوافى فيض كاشانى و . . . .\r\n6 . استخراج منابع و مآخذ متن ، شرح و حواشى .\r\n7 . تغيير شكلى كتاب ، از شرح مزجى به وضع موجود ، به منظور تسهيل در فهم .\r\nروش بديعى كه در اين تحقيق و تصحيح به كار رفته ، تغيير شكلى كتاب از شرح\r\n\r\n\r\n","description":"","footnote":"\r\n( 1 ) . همان ، ج 2 ، ص 265 .\r\n( 2 ) . براى انجام دادن اين امر ، از نسخهء الكافى كه توسط آية اللَّه والد ، با بيش از ده نسخهء معتبر ، مقابله وتصحيح شده ، كمك گرفته شده است .\r\n","page_name":" 407 ","page_number":415},
  {"content":"\r\n\r\nمزجى به صورت متن و پاورقى است . يعنى ابتدا متن الكافى در بالاى صفحه ، با قلمى درشت‌تر آورده شده و سپس شرح ملّا خليل قزوينى بر عبارات الكافى را در ميان صفحه آورده و در پاورقى نيز حواشى ، مآخذ و منابع و شرح برخى لغات و عبارات ، آورده شده است . اين روش ، به منظور تسهيل در فهمْ انجام شده است . گرچه در راستاى اين كار ، ناگزير به افزودن برخى عبارات شده كه متن را از ابهامْ خارج نمايد و اين عبارات را در داخل قلّاب قرار داده است . به عنوان نمونه ، در شرح مزجى چنين نوشته شده است :\r\nيا هشام من أراد الغَناء ، بفتح المعجمه والمدّ و إذا كسر قصر ، بلا مال و راحة القلب من الحسد والسلامة فى الدين فليتضرّع إلى اللَّه - عزّ و جلّ - فى مسألته بأن يكمل عقله ، إكماله إبقاءه إلى آخر العمر ، كما هو أنسب بما بعده من قوله : « يا هشام إنّ اللَّه . . . » إلخ و هو أنسب أيضاً بقوله : فمن عقل : إلخ ، حيث لم يقل : « و من كملَ عقله » ، قنع بما يكفيه .\r\nدر شرح كنونى چنين مرتب شده است :\r\nمتن الكافى :\r\nيا هشام ! من أرادَ الغناء ( 1 ) بلا مال و راحة القلب من الحسد والسلامة فى الدين فليتضرّع إلى اللَّه - عزّ و جلّ - فى مسألته بأن يكمل عقله ( 2 ) فمن عقل قنع لما يكفيه ( 3 ) .\r\nشرح ملّا خليل :\r\n1 . بفتح المعجمة والمدّ ؛ و إذا كسرقصر .\r\n2 . إكماله إبقاءه إلى آخر العمر ، كما هو أنسب بما بعده من قوله : « يا هشام إنّ اللَّه » إلخ ، و هو أنسب أيضاً بقوله : [ « فمن عقل » إلخ حديث لم يقل : « و من كمل عقله » 
  ] .\r\nو در ادامهء اين عبارت در پاورقى ، اضافه گرديده است :\r\nأضفناها هنا لاستقامة العبارة .\r\n\r\n","description":"","footnote":"","page_name":" 408 ","page_number":416},
  {"content":"\r\n\r\nدر پايان ، اميدواريم كه اين تحقيق ، مورد رضايت خداوند متعال و ائمّهء اطهار عليهم السلام قرار گرفته باشد و از خداوند ، مسئلت داريم كه توفيق اتمام در اين شرح را مرحمت فرمايد ، تا قدمى در راه احياى معارف دينى و فرهنگ شيعى برداشته شود و آن ، توشه‌اى براى روزى باشد كه :   « لا يَنْفَعُ مالٌ وَ لا بَنُونَ إِلَّا مَنْ أَتَى اللَّهَ بِقَلْبٍ سَلِيمٍ »   . « 1 »\r\n\r\n\r\n","description":"","footnote":"\r\n( 1 ) . سورهء شعراء ، آيهء 88 - 89 .\r\n","page_name":" 409 ","page_number":417},
  {"content":"\r\n\r\n\r\nمنابع و مآخذ\r\n1 . قرآن كريم 2 . الإرشاد فى معرفة حجج اللَّه على العباد ، محمّد بن محمّد بن النعمان العكبرى البغدادى ( الشيخ المفيد ) ، تحقيق : مؤسسة آل البيت عليهم السلام ، قم : كنگرهء هزارهء شيخ مفيد ، 1372 ش .\r\n3 . الذريعة إلى تصانيف الشيعة ، محمّد محسن المنزوى ( آقا بزرگ الطهرانى ) ، بيروت :\r\nدار الأضواء ، 1403 ق .\r\n4 . الشافى فى شرح الاصول الكافى ، خليل بن غازى القزوينى ، مخطوط .\r\n5 . الصافى فى شرح الاصول الكافى ، خليل بن غازى القزوينى ، لكنهو هند ، 1322 ق .\r\n6 . تلامذة العلّامة المجلسى ، سيد احمد حسينى ، قم : خيّام ، 1410 ق .\r\n7 . جامع الرواة ، محمّد بن على الغروى الأردبيلى ، قم : كتاب‌فروشى محمّدى .\r\n8 . « ده نكته دربارهء شرح اصول الكافى ملّا صدرا » ، رضا استادى ، فصل‌نامهء علوم حديث ، پاييز 1378 ش .\r\n9 . روضات الجنّات فى أحوال علماء و السادات ، محمّد باقر الخوانسارى ، تحقيق : أسد اللَّه إسماعيليان ، قم : مكتبة إسماعيليان .\r\n10 . رياض العلماء و حياض الفضلاء ، ميرزا عبد اللَّه أفندى الإصفهانى ، تحقيق : السيّد أحمد الحسينى ، قم : مكتبة آية اللَّه العظمى المرعشى العامّة ، 1403 ق .\r\n11 . نهج البلاغة ، من كلام الإمام امير المؤمنين عليه السلام ، جمع و تدوين : محمّد بن الحسين الموسوى ( الشريف الرضى ) ، بيروت : مؤسسة الأعلمى .\r\n\r\n","description":"","footnote":"","page_name":" 410 ","page_number":418},
  {"content":"\r\n\r\n\r\nبررسى تطبيقى و تحليلى « صحيح البخارى » و « الكافى »\r\n« 1 » ناصر صادقيان\r\n\r\nچكيده\r\nجمع‌آورى احاديث ، از امور با اهمّيت است كه پس از رحلت پيامبر صلى الله عليه و آله مورد توجّه علما بوده است . در اين ميان ، كتاب الكافى ، مهم‌ترين و قديمىترين مجموعهء حديثى شيعه و صحيح البخارى از مواريث مورد اعتماد اهل سنّت است . در اين نوشته ، سعى شده است با گزارش از يك پايان‌نامه در موضوع « بررسى تطبيقى و تحليلى صحيح البخارى و الكافى » ، مسائل حديثى اين دو كتاب ، شرح داده شود .\r\nدر اين گزارش ، به موضوعاتى همچون : بيوگرافى كلينى و بخارى ، شرايط سياسى - اجتماعى دوران اين دو شخصيت ، معرّفى آثار هر دو ، ديدگاه علماى اسلامى در مورد اين دو شخصيت ، معرفى بخش‌هاى مختلف الكافى و صحيح البخارى ، بيان نقاط مشترك و نقاط قوّت و ضعف هر كدام در مقايسه با ديگرى پرداخته شده و در آخر ، به برخى از كاستىها و بايستگىهاى اين پايان‌نامه ، اشاره شده است .\r\nهمان‌طور كه از عنوان آن به دست مىآيد ، مطالب اين نوشتار ، صرفاً گزارشى است از پايان‌نامهء ياد شده ، هر چند در پايان گزارش ، به تحليل و توصيف و نقاط قوّت و ضعف\r\n\r\n\r\n","description":"","footnote":"\r\n( 1 ) . « بررسى تطبيقى و تحليلى صحيح البخارى و الكافى » ، ناصر صادقيان ، پايان‌نامهء كارشناسى ارشد ، رشتهء علوم قرآنى و حديث ، استاد راهنما : دكتر پرويز رستگارجزى ، دانشكدهء علوم انسانى ، دانشگاه كاشان ، ارديبهشت 1384 ( گزارش و تحليل : محسن ابراهيمى ) .\r\n","page_name":" 411 ","page_number":419},
  {"content":"\r\n\r\nاين پايان‌نامه نيز اشاره شده است .\r\nكليد واژه‌ها : الكافى ، صحيح البخارى ، حديث ، مشايخ روايت .\r\n\r\nمقدّمه\r\nپس از رحلت پيامبر صلى الله عليه و آله و شهادت يازده جانشين آن حضرت ، آخرين خلف صالح رسول خدا صلى الله عليه و آله در فضايى نظامى و خفقان ، در حالى متولّد شد كه پدر گرامى ايشان ، مجبور شد تولّد امام دوازدهم را حتّى از دوستان و ياران نزديك خود مخفى كند ؛ زيرا خليفهء عباسى ، قابله‌هايى را مأمور يافتن و تحويل فرزند امام حسن‌عسكرى عليه السلام كرده بود ؛ امّا به لطف الهى ، امام دوازدهم ، دور از چشم عمّال حكومتى ، متولّد شد و در پنهان ، در دامان مادر بزرگوارش پرورش يافت . امام عصر عليه السلام در پنج‌سالگى ، زمان شهادت پدر بزرگوارش فقط هنگام خواندن نماز ، بر جسد مطهّر امام حسن عليه السلام در مقابل ديدگان ظاهرى مردم ، آشكار شد و به خاطر حفظ جانش از شرّ عمّال حكومت عباسى ، به صورت مخفى و تنها با تماس با نمايندگان خاص ، فعّاليت مىكرد . امام زمان ( عج ) در مدّت هفتاد سال كه در غيبت صغرا بود ، « 1 » به وسيلهء نواب خاص خود ، با دوستداران و شيعيان خود مرتبط شده و احكام خداوند را از اين طريق ، به تشنگان فقه آل محمّد مىرساند . در شرايطى كه غيبت ظاهرى امام عليه السلام از يك طرف و وجود جوّ فتنه و خفقان از طرف ديگر ، باعث شده بود كه خلأ احكام دين براى مسلمانانِ تشنهء فقه محمّد و آل محمّد احساس شود .\r\nدر همين راستا ، علما و فرهيختگان ، گام‌هاى مهمّى برداشتند . در فقه شيعه ، « كتب اربعه » نوشته شد و در ميان اهل سنّت ، كتب « صحاح » تنظيم شد .\r\nدر ميان علماى شيعه ، نخستين گام گسترده در حوزهء گردآورى احاديث\r\n\r\n\r\n","description":"","footnote":"\r\n( 1 ) . ر . ك : جلاء العيون ( تاريخ چهارده معصوم عليهم السلام ) ، ص 1001 - 1003 ؛ منتخب الأثر ، ج 1 ، ص 277 .\r\n","page_name":" 412 ","page_number":420},
  {"content":"\r\n\r\nاهل بيت عليهم السلام را مرحوم كلينى برداشت . در ميان اهل سنّت نيز اولين گام را بخارى برداشت . دغدغهء هر دو محدّث ، جمع‌آورى احاديث و جداكردن احاديث صحيح از غير صحيح بوده است . در اهمّيت اين دو اثر ، همين بس كه اكنون پس از گذشت بيش از دوازده قرن و تأليف آثار متعدّد از طرف هر دو فرقه ، هنوز اين دو اثر ، جايگاه خود را حفظ كرده‌اند .\r\nآنچه از نظر مىگذرانيد ، گزارشى است از يك پايان‌نامه كه به صورت تطبيقى و تحليلى ، به اين دو اثر با ارزش پرداخته است .\r\nاين نوشته ، از سه بخش تشكيل شده است : در بخش اول ، اشاره‌اى شده است به شخصيت كلينى و بخارى و آثار اين دو محدّث سرشناس .\r\nدر بخش دوم ، به گزارش پايان‌نامه پرداخته‌ايم و بخش پايانى را به مواردى از نقاط قوّت و ضعف پايان‌نامه اختصاص داده‌ايم .\r\nقابل ذكر است كه اوّلًا بناى ما بر اختصار بوده است ؛ ثانياً ، در بخش گزارش ، تنها به اختصار مطالب پايان‌نامه بسنده شده است و از اظهار نظر ، چشم‌پوشى شده است و ثالثاً ، در پاورقىها سعى شده است كه به خاطر حفظ اختصار ، به حداقل آدرس‌ها اكتفا گردد .\r\n\r\nبخش اوّل : معرفى اجمالى كلينى و بخارى و اثر اين دو\r\n\r\nزندگىنامهء كلينى\r\nنام او محمّد بن يعقوب بن اسحاق ، معروف به « كلينى رازى » است . او را به نام « سلسلى بغدادى » هم مىشناسند . كنيهء او « ابوجعفر أعور » است . او متولّد روستاى كلين از توابع شهر رى ، نزديك تهران است .\r\nمرحوم كلينى ، ساليان زيادى در رى مانْد و در اواخر عمر پربركت خود به بغداد رفت و در آن جا با ارائهء كتاب خود ، به وعظ و ارشاد مردم آن سامان اقدام كرد .\r\n\r\n","description":"","footnote":"","page_name":" 413 ","page_number":421},
  {"content":"\r\n\r\nگرچه زمان ولادت او را به دست نياورديم ، امّا از لابه لاى كتب تاريخى روايى ، اين‌طور به دست مىآيد كه اوايل و يا پيش از غيبت صغرا ، متولّد شده است و براساس دو نقل مختلف ، در اواخر دوران غيبت صغرا ، به سال 328 يا 329 ق ، از دنيا رفته است .\r\nدر جلسهء درس او ، بزرگان زيادى شركت مىكردند . وى عالمى ژرف‌انديش بود كه سخنش حكيمانه و متقن بود و از ابدال و زهّاد عصر خود بود . كلينى ، در عين زهد و تقوا ، مردى عارف به تاريخ و طبقات رجال بود . « 1 »\r\n\r\nمشايخ و شاگردان\r\nگرچه مشايخ مرحوم كلينى بىشمارند ، امّا متأسّفانه ، نام تعدادى اندك از آنها در كتب حديث و تاريخ آمده‌اند . مقدّمهء الكافى ، نام 36 نفر از آنها را آورده است كه مىتوان به :\r\nاحمد بن ادريس اشعرى قمى ، ابن عقدة ، اسحاق بن يعقوب ، ابن عامر و . . . اشاره كرد . « 2 » در مورد شاگردان و راويان كلينى ، بايد گفت عدّهء زياى از او نقل روايت كرده‌اند كه مىتوان به : ابن أبى رافع صيمرى ، محمّد بن أحمد بن سنان ، محمّد بن عبد اللَّه بن مطلب « 3 » و . . . اشاره كرد .\r\nكلينى ، شاگردان خاصى هم داشته كه از او ، اجازهء روايت داشته‌اند ، كه از جملهء آنها مىتوان به أبو عبد اللَّه محمّد بن أحمد بن عبد اللَّه بن قضاعة بن صفوان بن مهران الجمال الصفوانى ، « 4 » اشاره كرد .\r\n\r\n\r\n","description":"","footnote":"\r\n( 1 ) . ر . ك : الكافى ، ج 1 ، ص 13 .\r\n( 2 ) . ر . ك : همان ، ص 14 - 18 .\r\n( 3 ) . ر . ك : همان ، ص 18 - 20 .\r\n( 4 ) . همان ، ص 19 .\r\n","page_name":" 414 ","page_number":422},
  {"content":"\r\n\r\n\r\nتوثيقات\r\nاز ميان علماى شيعه و اهل سنّت ، كلينى ، معدود شخصيتى است كه فريقين ، از او هيچ مذمّتى نكرده‌اند و همگى ، او را به توثيق و مدح ياد كرده‌اند كه در اين‌جا تنها به مواردى اشاره مىشود .\r\nشيخ طوسى مىگويد :\r\nاو عالمى جليل القدر و عالم به اخبار است . « 1 »\r\nابن طاووس مىگويد :\r\nاو شيخى است كه بر وثاقت او اتّفاق نظر است . « 2 »\r\nمحمّد تقى مجلسى ، در مورد او مىگويد :\r\nمِثل كلينى ، كسى در ميان علما وجود ندارد . هر كس در اخبار و كتاب او تدبّر كند ، مىفهمد كه او از طرف حق تعالى ، تأييد شده است . « 3 »\r\nبسيارى از علماى اهل سنّت هم ، كلينى را مورد مدح و توثيق قرار داده‌اند كه از جملهء آنها مىتوان به ابن حجر عسقلانى « 4 » و ابن اثير « 5 » اشاره كرد .\r\n\r\nآثار مرحوم كلينى\r\nمرحوم كلينى ، علاوه بر الكافى ، اين آثار از او گزارش شده است :\r\n1 . كتاب تفسير الرّؤيا ؛ 2 . كتاب الرجال ؛ 3 . كتاب الرد على القرامطه ؛ 4 . كتاب الرسائل ؛ 5 . كتاب ما قيل فى الأئمّة عليهم السلام من الشعر . « 6 »\r\n\r\n\r\n","description":"","footnote":"\r\n( 1 ) . ر . ك : الفهرست ، ص 210 .\r\n( 2 ) . ر . ك : همان ، ص 20 - 21 .\r\n( 3 ) . همان جا .\r\n( 4 ) . « كان من فقهاء الشيعة و المصنّفين على مذهبهم » ( ر . ك : همان جا ) .\r\n( 5 ) . « وهو من أئمّة الإمامية و علمائهم » ( ر . ك : همان جا ) .\r\n( 6 ) . همان ، ج 1 ، ص 24 .\r\n","page_name":" 415 ","page_number":423},
  {"content":"\r\n\r\n\r\nالكافى\r\nاين كتاب ، معروف به « كلينى » است و الكافى هم ناميده مىشود .\r\nخود مىگويد :\r\nوقلت إنّك تحبّ أن يكون عندك كتاب كاف ، يجمع فيه جميع فنون علم الدين . . . ؛ « 1 »\r\nدوست داشتم كتابى باشد كه در آن ، همهء فنون دين ، جمع‌آورى شده باشد و كفايت كند متعلّم و طالب هدايت را .\r\nمرحوم كلينى ، الكافى را در مدت بيست سال نوشت . « 2 »\r\n\r\nشرايط اجتماعى سياسى جامعه در زمان مرحوم كلينى\r\nهمانطور كه گفته شد ، در ميان علماى شيعه ، اوّلين قدم براى احياى احكام دين را مرحوم كلينى برداشت . وى با توكّل به خدا و در آن جوّ خفقان و رعب و وحشت ، در اقدامى جسورانه ، بديع و باارزش ، با جمع‌آورى احاديث پيامبر و اهل بيت عليهم السلام ( خصوصاً احاديث صادقين عليهما السلام ) قيام كرد . كلينى براى جمع‌آورى احاديث ، به نقاط مختلف و به شهرهاى گوناگون ، سفر كرد و از سر زدن به هيچ نقطه‌اى براى گرفتن احاديث ، كوتاهى نكرد .\r\nصاحب الكافى ، پس از جمع‌آورى احاديث ، به بررسى و دقّت در آنها اقدام كرد و سعى كرد كه از ميان كلّ احاديثِ جمع‌آورى شده ، احاديث مستند را جدا كند و بقيه را رها سازد . در اهميت و ارزش كار كلينى ، همين بس كه اكنون پس از گذشت بيش از دوازده قرن پس از قرآن كريم ، الكافى ، به عنوان مستندترين و اوّلين كتاب فقهى -\r\n\r\n\r\n","description":"","footnote":"\r\n( 1 ) . الكافى ، ج 1 ، ص 24 .\r\n( 2 ) . همان جا .\r\n","page_name":" 416 ","page_number":424},
  {"content":"\r\n\r\nتاريخىِ شيعه شمرده مىشود و فقهاى عظام ، در مقام فتوا ، و علما و محقّقان ، به روايات آن استناد مىكنند .\r\nدر مورد وجه تسميهء الكافى بايد گفت ، آنچه كه از مقدّمهء كتاب به‌دست مىآيد ، اين است كه مرحوم كلينى ، نامى براى كتاب خود انتخاب نكرده است و ظاهراً علماى پس از او ، با استفاده از مقدمهء خودِ كتاب ، اين نام را براى آن برگزيده‌اند . البته برخى ديگر معتقدند كه كتاب مرحوم كلينى ، پس از تدوين ، بر حضرت حجّة ( عج ) عرضه شده و امام زمان عليه السلام در مورد آن فرموده است : « كاف لشيعتنا » و از آن جا اين نام براى كتاب انتخاب شده است . « 1 » البته براى عقيدهء دوم ، تاكنون ، مستند تاريخى ، علمى و متقن ، به دست نيامده است .\r\nبه هر حال ، در انتساب اين كتاب به مرحوم كلينى ، هيچ‌گونه شكّ و شبهه‌اى وجود ندارد .\r\n\r\nبخارى و آثار او\r\nپس از رحلت پيامبر صلى الله عليه و آله علماى فريقين ، در فكر احياى احكام دين بودند و اهل سنّت از همان سال‌هاى اوليهء پس از رسول خدا ، خلأ نشر احكام دين را احساس كردند . لذا به فكر جمع‌آورى احاديث پيامبر افتادند . در اين بين ، اوّلين كسى كه به طور گسترده ، بدين كار اقدام كرد ، بخارى بود . اين كتاب ، پس از خود ، توانست مرجع مهم و انگيزه‌اى براى تدوين مجامع حديثى ديگر شود .\r\n\r\nزندگىنامهء بخارى\r\nابوعبد اللَّه محمّد بن اسماعيل بن ابراهيم بن المغيرة بن بردزبه ، معروف به بخارى ، در سال 194 ق ، در شهر بخارا متولّد شد . بخارى ، از نظر اقتصادى ، وضعيت خوبى داشت . همين غناى اقتصادى ، او را كمك كرد تا بتواند به جمع‌آورى احاديث اقدام\r\n\r\n\r\n","description":"","footnote":"\r\n( 1 ) . ر . ك : همان ، ص 24 - 25 .\r\n","page_name":" 417 ","page_number":425},
  {"content":"\r\n\r\nكند . بخارى براى جمع‌آورى روايات ، به نقاطى همچون عراق ، حجاز ، شام ، مصر و شهرهايى چون خراسان مسافرت كرد تا بتواند احاديث را از مشايخ بشنود و آنها را در اثر خود ، گردآورى كند . بخارى در سال 256 ق ، از دنيا رفت . « 1 »\r\n\r\nنظرى اجمالى به « صحيح البخارى »\r\nبه گفتهء علماى اهل سنّت ، روايات رسول گرامى اسلام تا سال 160 ق ، جمع‌آورى نشده است و از آن تاريخ به بعد ، بزرگان اهل سنّت ، به فكر جمع‌آورى روايات پيامبر صلى الله عليه و آله افتادند . طبيعى است كه اين مدّت طولانى ، باعث شود كه تشخيص روايات صحيح از غير صحيح ، امرى مشكل باشد . به همين جهت ، بزرگان اهل سنّت ، متوجّه شدند كه روايات مجعول زيادى به عنوان روايات پيامبر اكرم ، در ميان مسلمانان ، منتشر شده است . لذا به فكر جدا كردن روايات صحيح از ناصحيح افتادند .\r\nدر اين بين ، بخارى ، نخستين كسى بود كه به اين كار بزرگ اقدام كرد ؛ « 2 » امّا از آن جا كه دوران تدوين حديث ، دوران طفوليت خود را طى مىكرد و شرايط فرهنگى و دينى ، نوعى تقابل را ايجاد مىكرد ، مبنا و روش او براى جدا كردن روايات صحيح از غير صحيح ، مورد تأمّل و مناقشه قرار گرفت . براى روشن شدن اين مسئله ، به مبانى بخارى براى شناخت روايات صحيح اشاره‌اى مىكنيم .\r\n1 . اگر سند روايت ، به يكى از صحابى معروف مىرسيد ، از نظر بخارى ، آن روايتْ صحيح است . « 3 » اين بنا از آن جا سرچشمه گرفته كه همهء صحابه ، عادل و مورد وثوق باشند ، مگر آن كه ، خلاف آن ثابت شود . امّا آيا واقعاً همهء صحابه ، موثّق و قابل اعتمادند ؟ اگر اين‌طور است ، پس اين همه آيات قرآن در مذمّت برخى از صحابه را\r\n\r\n\r\n","description":"","footnote":"\r\n( 1 ) . ر . ك : صحيح البخارى ، ج 1 ، ص 6 - 8 .\r\n( 2 ) . تاريخ بغداد ، ج 3 ، ص 103 .\r\n( 3 ) . صحيح البخارى ، ج 1 ، ص 9 - 10 .\r\n","page_name":" 418 ","page_number":426},
  {"content":"\r\n\r\nچه بايد كرد ؟ ! آياتى كه برخى را فاسق دانسته ، « 1 » برخى را لعن كرده « 2 » و عدّه‌اى را منافق قلمداد كرده و آنها را نكوهش كرده است ! « 3 » آيا كسانى كه در اطراف پيامبر صلى الله عليه و آله بودند ، از صحابهء رسول خدا نبودند ؟ آيا چنين اصلى را مىتوان پىريزى كرد ؟\r\n2 . بخارى در جايى ، مبناى توثيق روايت را در اتّصال به يكى از صحابه مىداند و در جايى ديگر ، مبنا در اين است كه به ابن راهويه برسد و در جايى ديگر ، مدعى شده كه خودش روايات مستند از غير مستند را تفكيك كرده است . « 4 » طبق اين بيانات ، مبناى بخارى در تفكيك صحيح از غير صحيح ، روشن نشده است .\r\n3 . بخارى در جايى ، مدّعى است كه رواياتش را از ميان هفتاد هزار حديثْ جمع‌آورى كرده « 5 » و در جايى ديگر ، تلويحاً مدعى شده كه به دويست ميليون « 6 » حديثْ دست پيدا كرده و كتاب خود را از مجموع اين روايات ، گزينش كرده است . آيا اين سخن ، غلوآميز نيست ؟ ! و آيا باعث ترديد در ادّعاهاى ديگر او نمىشود ؟ !\r\n4 . 160 نفر از چهارصد نفر مشايخ بخارى ، به ضعف يا ضعيف بودن ، متّهم هستند .\r\nاين نكته ، مورد نقد كسانى قرار گرفته و ابن حجر عسقلانى ، آن را نقل كرده است . « 7 » 5 . بخارى ، با اعتماد به حافظهء خود ، رواياتى كه مىشنيده ، فوراً يادداشت نمىكرده است . به عنوان مثال ، والى شهر بخارى چنين مىگويد :\r\n\r\n\r\n","description":"","footnote":"\r\n( 1 ) .  « إِنْ جاءَكُمْ فاسِقٌ بِنَبَإٍ فَتَبَيَّنُوا »  ( سورهء حجرات ، آيهء 9 ) .\r\n( 2 ) .  « وَ الَّذِينَ يُؤْذُونَ رَسُولَ اللَّهِ لَهُمْ عَذابٌ أَلِيمٌ »  ( سورهء توبه ، آيهء 60 ) .\r\n( 3 ) .  « إِذْ يَقُولُ الْمُنافِقُونَ وَ الَّذِينَ فِي قُلُوبِهِمْ مَرَضٌ غَرَّ هؤُلاءِ دِينُهُمْ وَ مَنْ يَتَوَكَّلْ عَلَى اللَّهِ فَإِنَّ اللَّهَ عَزِيزٌ حَكِيمٌ »  ( سورهء انفال ، آيهء 49 ) .\r\n( 4 ) . صحيح البخارى ، ج 1 ، ص 7 - 10 .\r\n( 5 ) . ر . ك : الإمام البخارى ، ص 90 ( به نقل از تاريخ بغداد ، ج 2 ، ص 14 ) .\r\n( 6 ) . ر . ك : فتح البارى ، ص 488 ؛ صحيح البخارى ، ج 1 ، ص 23 .\r\n( 7 ) . فتح البارى ، ص 16 .\r\n","page_name":" 419 ","page_number":427},
  {"content":"\r\n\r\nروزى محمّد بن اسماعيل ، به من گفت كه چه بسيارى احاديثى است كه من آنها را در بصره شنيده‌ام ؛ امّا در شام ، آن را مىنويسم . من ( والى بخارى ) به او گفتم : در اين صورت ، آيا كلّ روايت را مىنويسى يا بخشى از آن را ؟\r\nبخارى ( در مقابل اين سخن من ) سكوت كرد . « 1 »\r\nچگونه مىتوان با اين فاصلهء تاريخى ، دقيقاً مطالب را يادداشت كرد و تا چه اندازه ، به دقّت در نقل سند و عبارات ، اعتماد كرد ؟\r\n6 . ابو هريره كه بيش از چهارصد حديث در صحيح البخارى ، از او نقل شده ، مورد قدح و عدم اعتماد على عليه السلام ، عُمر و حتّى عايشه بوده است . « 2 » 7 . برخى بزرگان اهل سنّت ، امام بخارى را از جهت آگاهى به علم رجال ، تضعيف كرده‌اند و در اين مورد ، كتاب نوشته‌اند . به عنوان نمونه ، دار قطنى كتاب الإلزامات و التتبّع و رازى بيان خطا البخارى و خطيب بغدادى مواضع الأوهام را در اين مورد نوشتند . « 3 » با توجّه به موارد ياد شده در مورد مبنا و روش بخارى براى جمع‌آورى روايات پيامبر صلى الله عليه و آله بايد گفت كه ترديد ، جدّى است در اين‌كه بخارى ، توانسته باشد روايات صحيح را از غير صحيح ، جدا كند . بنا بر اين اگر بخارى ، خودش اقدام به اين كار كرده باشد ، روايات صحيح البخارى از جهت استناد به رسول خدا صلى الله عليه و آله جاى بررسى مستقلى مىطلبد .\r\n\r\nبخش دوم : گزارش تفصيلى پايان‌نامه\r\n\r\nفصل اوّل : كلينى و « الكافى »\r\n\r\nالف . رى\r\nبَناى اين شهر ، برمىگردد به حضرت شيث بن آدم و پس از آن ، توسط هوشنگ\r\n\r\n\r\n","description":"","footnote":"\r\n( 1 ) . همان ، ص 22 .\r\n( 2 ) . شرح نهج البلاغة ، ج 20 ، ص 31 .\r\n( 3 ) . ر . ك : تهذيب التهذيب ، ج 7 ، ص 282 .\r\n","page_name":" 420 ","page_number":428},
  {"content":"\r\n\r\nپيشدادى ، عمارت آن را اضافه كرد و منوچهر بن ايرج ، آن را بازسازى نموده ، و پس از ويرانى مهدى عباسى ، دوباره احيا كرد . « 1 »\r\n\r\n1 . حكّام\r\nشهر رى ، در زمان خليفهء دوم ، توسّط عمّار بن ياسر ، به دست مسلمانان فتح شد . « 2 » در دورهء اسلامى ، دنياپرستان براى دستيابى به حكومت اين شهر ، چه جنايت‌ها كه مرتكب نشدند كه مىتوان به جنايات عمر بن سعد و شمر در حادثهء كربلا اشاره كرد . « 3 » در اين شهر ، حوادثى بسيار تلخْ اتفاق افتاده و فراز و نشيب‌هاى فراوانى پيدا كرده و همواره در ميان حكومتگران ، دست به دست مىگشته است . به عنوان نمونه ، در سال 256 ق ، « اساتكين » بر رى غلبه كرد و در سال 275 ق ، احمد بن حسن مادرانى و در سال 289 ق ، به دست خاندان « مهران » افتاد و در سال 295 ق ، احمد بن اسماعيل ، بر آن شهر حاكم شد . « 4 » در سال 304 ق ، يوسف بن أبى الساج ، بر رى حاكم شد و در سال 307 ق ، مونس خادم ، آن را فتح كرد « 5 » و در سال 323 ق ، وشمگير ، بر آن دست يافت . « 6 » از آن زمان ، اين روال ادامه يافت تا جايى كه به دولت‌هاى مركزى انجاميد ، مانند دولت صفويه و سپس دولت‌هاى بعد .\r\n\r\n2 . فرهنگ و مذهب\r\nرى ، قبل از اسلام ، شهر مقدّس زرتشتيان بوده است و در دورهء اسلامى ، به خاطر اين\r\n\r\n\r\n","description":"","footnote":"\r\n( 1 ) . رياض السياحة ، ص 699 .\r\n( 2 ) . فتوح البلدان ، ص 76 .\r\n( 3 ) . ر . ك : أحسن التقاسيم فى معرفة الأقاليم ، ج 2 ، ص 574 .\r\n( 4 ) . ر . ك : تاريخ طبرى ، ج 15 ، ص 6485 ؛ الكامل فى التاريخ ، ج 1 ، ص 4465 ؛ معجم البلدان ، ج 3 ، ص 137 ؛ رى باستان ، ص 143 ؛ زين الأخبار ، ص 16 .\r\n( 5 ) . ر . ك : الكامل فى التاريخ ، ج 1 ، ص 4681 .\r\n( 6 ) . ر . ك : رى باستان ، ص 149 .\r\n","page_name":" 421 ","page_number":429},
  {"content":"\r\n\r\nكه بر سر راه عبور كاروان‌ها بوده است ، پيشرفت‌هاى علمى زيادى كرد . در كتب تاريخى ، از كتاب‌خانه‌هاى بزرگى در اين شهر ياد مىشود . مثلًا در قرن چهارم ، دانشمندان آن ، علوم مختلفى همچون : طب ، نجوم ، حكمت ، كلام و فقه مىآموختند و مورد تجليل قرار گرفتند . « 1 » در قرن دهم هجرى ، از كتاب‌خانه‌اى در اين شهر ياد مىشود كه معادل همهء كتاب‌خانه‌هاى اروپا بوده است . « 2 » از نظر مذهبى ، تا قبل از آشنايى مردم اين سامان با مذهب شيعه ، اهالى اين ديار ، اكثراً اهل سنّت بودند و پس از اختلاف در مذهب حنفى و شافعى و ورود مذهب تشيّع به اين شهر ، شيعه هم براى خود ، طرفدارانى پيدا كرد . « 3 » رى ، در قرن سوم و چهارم ، از شهرهاى مهم شيعه‌نشين ايران بوده است . ابودلف در الرسالة الثانية ، ظهور تشيّع را پيش از سال 125 ق ، مىداند و از زمان امام محمّد باقر عليه السلام جمعيت شيعيان رى ، رو به فزونى يافت . « 4 » به هر حال ، مىتوان گفت كه رى ، موطن مذاهب اسلامىاى چون : حنفى ، شافعى و شيعه بوده است . « 5 »\r\n\r\n3 . حوادث طبيعى\r\nمردم رى ، چه قبل از اسلام و چه بعد از آن ، به دفعات ، گرفتار خشم طبيعت قرار گرفته‌اند ، به طور مثال ، سال‌هاى 236 ، 241 و 249 ق ، « 6 » زلزلهء مهيبى در اين شهر رخ\r\n\r\n\r\n","description":"","footnote":"\r\n( 1 ) . حبيب السير ، ج 2 ، ص 430 .\r\n( 2 ) . ر . ك : ايران از نظر خاورشناسان ، ص 187 .\r\n( 3 ) . ر . ك : رى باستان ، ص 42 - 45 ؛ أحسن التقاسيم فى معرفة الأقاليم ، ج 2 ، ص 590 - 591 .\r\n( 4 ) . ر . ك : معجم البلدان ، ج 3 ، ص 137 ؛ الرسالة الثانية ، ص 78 .\r\n( 5 ) . رى باستان ، ص 42 - 45 .\r\n( 6 ) . ر . ك : تبصرة العوام فى معرفة مقالات الأنام ، ص 196 .\r\n","page_name":" 422 ","page_number":430},
  {"content":"\r\n\r\nداد . در سال 342 ق ، بيمارى و با ، غافلگيرشان كرد . « 1 » در اين ميان ، دو حادثهء مهم اتفاق افتاد .\r\nيك . سال 280 ق ، خشك‌سالى شد كه آب ، با قيمت گزاف ، خريد وفروش‌مىشد . « 2 » دو . سال 281 ق ، باز خشك‌سالى شد كه مىگويند آب ، فرو نشسته بود . « 3 »\r\n\r\n4 . جنگ‌هاى داخلى\r\nرى ، از سرزمين‌هاى سرسبز و حاصلخيز با وسعت زياد و جمعيت فراوان بود و در مسير كاروان‌هاى تجارى قرار داشت . به گفتهء برخى از مورّخان ، پس از اسلام ، جنگ‌هاى فرقه‌اى و مذهبى و نزاع‌هاى داخلى ، اين شهر را به ويرانه تبديل كرد « 4 » و همين جنگ‌ها باعث خرابى ، ناامنى و مسائلى اين چنينى شدند .\r\n\r\nب . بغداد\r\nشهر بغداد را منصور ( دومين خليفهء عباسى ) در سال 145 ق ، پىريزى كرد . نام او را « دار السلام » گذاشتند ؛ چرا كه منصور ، وقتى به قرآن تفأل زد ، اين آيهء شريفه آمد :\r\n « وَ اللَّهُ يَدْعُوا إِلى دارِ السَّلامِ وَ يَهْدِي مَنْ يَشاءُ إِلى صِراطٍ مُسْتَقِيمٍ »  « 5 » و اين شهر را مركز جديد براى حكّام عباسى قرار دادند . « 6 »\r\n\r\n1 . حكّام\r\n\r\n\r\n","description":"","footnote":"\r\n( 1 ) . الكامل فى التاريخ ، ج 5 ، ص 309 و ج 9 ، ص 4141 و 4186 .\r\n( 2 ) . همان ، ج 10 ، ص 4506 .\r\n( 3 ) . همان ، ص 4510 .\r\n( 4 ) . ر . ك : تاريخ الخلفاء ، ص 370 .\r\n( 5 ) . سورهء يونس ، آيهء 25 .\r\n( 6 ) . تاريخ الخلفاء العبّاسيين ، ص 14 .\r\n","page_name":" 423 ","page_number":431},
  {"content":"\r\n\r\nمعتمد عباسى در سال 256 ق ، معتضد 279 ق ، مكتفى باللَّه 289 ق ، قاهر باللَّه 320 ق ، و رافعى باللَّه 322 ق ، بر بغداد ، حكمرانى كردند . « 1 »\r\n\r\n2 . علم و فرهنگ\r\nبا پىريزى شهر بغداد و قرار دادن آن به عنوان مركز خلافت ، رفت و آمد از نقاط مختلف و از اديان گوناگون به اين شهر ، گسترش يافت . همين تردّدها ، باعث رونق و پيشرفت اين شهر شد ، به طورى كه بغداد ، به نقطهء عطفى در تاريخ اسلام به شمار مىآيد . برخى چون هارون الرشيد ، با ساختن مراكز علمى و دعوت و ارتباط با دانشمندان مختلف ، در شكوفايى اين شهر ، سهم بزرگى داشتند .\r\n\r\n3 . مذهب\r\nاز نظر مذهبى هم بايد گفت كه شهر بغداد ، به مركز تجمّع مذاهب ، اديان و حتّى نژادهاى مختلف تبديل شد ، چنان كه مذاهبى چون : شيعه ، اهل سنّت ( حنبلى ، مالكى ، اشعرى ، معتزلى ، نجارى ، حنفى ) و غلاة و اديانى چون : يهود و مسيحيت ، در اين شهر طرفدارانى داشتند . البته اكثريت با شيعيان و حنبليان بود . « 2 » شهر بغداد و كشور عراق ، مركز حضور و موطن قدماى شيعه است كه از جملهء آنها مىتوان به شيخ مفيد ، سيد مرتضى و شيخ طوسى اشاره كرد . « 3 »\r\n\r\n4 . تشيّع\r\nسابقهء حضور شيعيان در شهر بغداد ، احتمالًا به قبل از بناى اين شهر بر مىگردد ؛ چرا كه سلمان فارسى - كه جزو اوّلين شيعيان است - ، در سال 16 هجرى و در فتح عراق و شهر مدائن ، حضور داشت . « 4 » وى از طرف سعد بن ابى وقّاص و سپس از طرف عمر ،\r\n\r\n\r\n","description":"","footnote":"\r\n( 1 ) . ر . ك : همان ، ص 75 - 101 .\r\n( 2 ) . أحسن التقاسيم فى معرفة الأقاليم ، ص 175 - 176 .\r\n( 3 ) . تاريخ معتزله ، ص 22 - 23 .\r\n( 4 ) . ر . ك : تاريخ طبرى ، ج 5 ، ص 1810 .\r\n","page_name":" 424 ","page_number":432},
  {"content":"\r\n\r\nحكومت نواهى اطراف آن ( همچون مدائن و محلهء كوخ بغداد ) را به عهده گرفت . « 1 » سلمان فارسى ، در مدّت زمانى كه حاكم اين مناطق بود ، به نشر فضايل اميرمؤمنان و اهل بيت عليهم السلام اقدام كرد . « 2 » ظاهراً گسترش تشيّع در اين مناطق و نواحىاى كه بعدها جزو شهر بغداد شد ، در اثر زحمات سلمان فارسى بوده است . ائمّه عليهم السلام هم بعضاً در اين شهر حضور داشته‌اند . « 3 »\r\n\r\n5 . حوادث طبيعى\r\nشهر بغداد ، از همان زمان تأسيس ، دچار حوادث طبيعى زيادى شد و قربانيان زيادى به همراه داشت كه از جمله مىتوان به طغيان رودخانه در سال 270 ق ، « 4 » و آتش‌سوزى در سال‌هاى 293 ، 303 ، 315 ، 319 و 324 ق ، « 5 » اشاره كرد . همين طور زلزله در سال 268 ق ، و گرانى سال‌هاى 260 ، 266 ق و . . . نيز قابل توجّه‌اند . « 6 »\r\n\r\nج . خلفاى عباّسى و شيعيان\r\nخلفاى عبّاسى ، تا قبل از آن كه به قدرت برسند ، سنگ دفاع از اهل بيت عليهم السلام را به سينه مىزدند و با عنوان « رضاى آل محمّد » عليه بنى اميّه ، قيام مىكردند ؛ امّا همين‌كه بنى اميّه شكست خوردند ، بزرگ‌ترين خطر را از ناحيهء ائمّه عليهم السلام و پيروانشان مىدانستند ،\r\n\r\n\r\n","description":"","footnote":"\r\n( 1 ) . مروّج الذهب ، ج 1 ، ص 3 و 6 .\r\n( 2 ) . دليل خارطه ، ص 11 .\r\n( 3 ) . تاريخ شيعه و فرقه‌هاىِ اسلام تا قرن 14 ، ص 90 - 93 .\r\n( 4 ) . تاريخ الخلفاء ، ص 366 .\r\n( 5 ) . حوادث بغداد در 12 ق ، ص 36 - 51 .\r\n( 6 ) . همان جا .\r\n","page_name":" 425 ","page_number":433},
  {"content":"\r\n\r\nلذا ظلم و ستم پيشه كردند و از هيچ جنايتى دربارهء آنان كوتاهى نكردند . « 1 » نمونه‌هايى از اين جنايت‌ها را بيان مىكنيم :\r\n\r\n1 . از خلافت سفّاح تا شهادت امام حسن عسكرى عليه السلام\r\nسفّاح ، از همان روزهاى اوّل حكومت خود براى بنى الحسن ، جاسوس معيّن مىكند . « 2 » منصور ، ميان علويان و عبّاسيان اختلاف مىاندازد . « 3 » وى به كشتن بسيارى از علويان دستور مىدهد و خود به قتل بيش از هزار تن از ذرّيهء زهرا عليها السلام اعتراف مىكند . « 4 » همچنين وى اوّلين ويران‌كنندهء مرقد مطهّر امام حسين عليه السلام بود . « 5 » مأمون براى حفظ حكومت خود و نظارت بر امور ، امام رضا عليه السلام را به زور ، ولىعهد خود كرد . « 6 » متوكّل ، كينهء خود را از طريق تخريب مرقد مطهّر امام حسين عليه السلام ابراز كرد . وى دستور داد تا در آن مكان مقدّس ، كشاورزى كنند و سپس در آن حوالى ، آبْ روان كرد و مأمورانى را براى دستگيرى زائران مرقد ويران شدهء امام عليه السلام گماشت تا از زيارت مرقد ائمّه عليهم السلام جلوگيرى كنند . « 7 » معتمد عباسى هم امام عسكرى عليه السلام را تحت نظر قرار داد و سرانجام ، آن حضرت را به شهادت رسانْد .\r\n\r\n2 . دوران غيبت صغرا\r\nاز آن جا كه حيات كلينى و تأليف الكافى در دورهء غيبت انجام گرفته ، اندكى دربارهء آن سخن مىگوييم . اين دوره ، از شهادت امام عسكرى عليه السلام آغاز مىشود و پايان آن ، درگذشت آخرين نائب « 8 » خاص امام زمان ( عج ) است . از ويژگىهاى اين دوره ،\r\n\r\n\r\n","description":"","footnote":"\r\n( 1 ) . مقاتل الطالبيين ، ص 599 .\r\n( 2 ) . العقد الفريد ، ج 5 ، ص 74 .\r\n( 3 ) . تاريخ الخلفاء ، ص 261 .\r\n( 4 ) . زندگى سياسى هشتمين امام حضرت على بن موسى الرضا عليه السلام ، ص 55 .\r\n( 5 ) . تاريخ كربلا و حائر حسينى ، ص 137 .\r\n( 6 ) . ر . ك : مسند الامام الرضا عليه السلام ، ج 1 ، ص 96 .\r\n( 7 ) . ر . ك : مجمل التواريخ و القصص ، ص 360 ؛ مقاتل الطالبيين ، ص 589 .\r\n( 8 ) . اسامى نواب خاصّ امام عصر عليه السلام عبارت‌اند از : عثمان بن سعيد ، محمّد بن عثمان بن سعيد ، حسين بن روح ، على بن محمّد سمرى است . ر . ك : الغيبة ، شيخ طوسى ، ص 353 - 396 .\r\n","page_name":" 426 ","page_number":434},
  {"content":"\r\n\r\nمىتوان به اين موارد اشاره كرد :\r\nيك . ضعف و ناتوانى دستگاه خلافت ؛\r\nدو . تسلّط و نفوذ و انجام دادن عزل و نصب‌ها در دستگاه خلافت ؛\r\nسه . كم‌رنگ شدن انقلاب علويان ؛\r\nچهار . اختلاف و تشتّت شيعيان ؛\r\nپنج . ادامهء ظلم و ستم به شيعيان . « 1 » در اين دوره ، ظلم همچنان ادامه داشت ، به طورى كه پس از شهادت امام عسكرى عليه السلام معتمد و معتضد ( دو خليفهء عباسى ) ، به شدّت ، شيعيان را تحت نظر داشتند و شيعيان غير قرامطه را به راحتى محكوم مىكردند . « 2 » در اين دوره ، تنها چيزى كه باعث ادامهء حيات شيعه شد ، « تقيّه » بود كه به دستور امام دوازدهم عليه السلام رعايت مىشده است . « 3 »\r\n\r\nد . زندگىنامهء كلينى\r\n\r\n1 . خاندان\r\nدودمان مرحوم كلينى ، از چهره‌هاى علم و ادب بوده‌اند كه از جمله مىتوان به پدر وى ( يعقوب بن اسحاق ) اشاره كرد . مادر وى هم از خاندان اهل فضل بوده است ؛ چرا كه محمّد بن ابراهيم ، از اين خاندان است . « 4 » دانشمندان ، در مورد ويژگىهاى شخصى كلينى ، سخنى ندارند ، جز شيخ طوسى ،\r\n\r\n\r\n","description":"","footnote":"\r\n( 1 ) . ر . ك : زندگى سياسى و فرهنگى شيعيان بغداد ، ص 100 - 101 .\r\n( 2 ) . مقاتل الطالبيين ، ص 691 .\r\n( 3 ) . الكافى ، ج 1 ، ص 525 .\r\n( 4 ) . ر . ك : رجال الطوسى ، ص 438 .\r\n","page_name":" 427 ","page_number":435},
  {"content":"\r\n\r\nكه او را « ابو جعفر اعور » مىنامد . « 1 »\r\n\r\n2 . مكان و سال ولادت\r\nسال ولادت مرحوم كلينى ، معلوم نيست ؛ امّا مىتوان گفت كه حدود اواخر عمر شريف امام عسكرى و يا اوايل غيبت صغرا متولّد شده است . مكان ولادت او روستاى « كلين » بوده است . كلين ( از توابع شهر رى ) ، در 38 كيلومترى رى « 2 » و در پنج كيلومترى حسن‌آباد تهران واقع شده است .\r\nمنطقهء رى ، به دليل شرايط فرهنگى و اجتماعى ، آمادگى پرورش شخصيت‌هاى بسيارى داشته و از اين منطقه ، چهره‌هاى بزرگى برخاسته‌اند كه از آن جمله مىتوان به : ابوحاتم رازى ، ابو الفتوح رازى و فخر الدين رازى ، اشاره كرد . « 3 »\r\n\r\n3 . مسافرت‌ها\r\nمرحوم كلينى براى كسب علم و دانش و نشر علوم خود ، به نقاط مختلف از جمله : قم ، دمشق و عراق مسافرت كرد .\r\nكلينى در قم از محضر على بن ابراهيم قمى ، « 4 » بهره مىبرد و در دمشق از ابو حسين محمّد بن على جعفرى سمرقندى و محمّد بن احمد خفاف نيشابورى و . . . نقل حديث مىكند . « 5 » كلينى ، ظاهراً در اواخر عمر ، به عراق مىرود و در آن جا به اخذ و نشر حديث اقدام مىكند و كتاب خود را به علماى آن ديار عرضه مىنمايد .\r\n\r\n\r\n","description":"","footnote":"\r\n( 1 ) . همان ، ص 439 .\r\n( 2 ) . ر . ك : فرهنگ جغرافيايى ايران ، ج 1 ، ص 183 .\r\n( 3 ) . معجم البلدان ، ج 3 ، ص 137 .\r\n( 4 ) . گزيدهء كتاب من لا يحضره الفقيه ، ج 1 ، ص 8 .\r\n( 5 ) . تاريخ مدينة دمشق ، ج 56 ، ص 297 .\r\n","page_name":" 428 ","page_number":436},
  {"content":"\r\n\r\n\r\n4 . مشايخ\r\nمرحوم كلينى ، اساتيد و مشايخ زيادى داشته است كه در بغداد ، قم و . . . از آنها بهره برده و يا نقل حديث كرده است . « 1 » در كتاب الكافى ، 15339 حديث وجود دارد . بررسى اين اسناد ، نشان مىدهد كه كلينى ، روايات خود را مجموعاً از 34 نفر نقل كرده است . لكن از مجموع روايات فوق ، 15284 حديث را فقط از هشت نفر نقل كرده است . « 2 » اين مشايخ هشت‌گانه - كه 99 درصد احاديث الكافى را نقل كرده‌اند ، به ترتيب كثرت روايت ، عبارت‌اند از :\r\n1 . على بن ابراهيم قمى ( با 7065 روايت ) ؛ 2 . محمّد بن يحيى العطّار ( با 5073 روايت ) ؛ 3 . ابوعلى اشعرى ( با 875 روايت ) ؛ 4 . حسين بن محمّد ( با 830 روايت ) ؛ 5 .\r\nمحمّد بن اسماعيل ( با 758 روايت ) ؛ 6 . حميد بن زياد ( با 450 روايت ) ؛ 7 . احمد بن ادريس ( با 154 روايت ) ؛ 8 . على بن محمّد ( با 76 روايت ) . « 3 » اين آمار ، فقط مربوط به رواياتى است كه با عنوان مشايخ كلينى در كتاب الكافى است ، نه كلّ روايات الكافى . از مشايخ ديگر كلينى مىتوان به ابوبكر حبّال ، « 4 » احمد بن عبد اللَّه بن اميّة ، « 5 » ابو العبّاس ، و احمد بن محمّد بن سعيد بن عبد الرحمان همدانى ( ابن عقده ) « 6 » اشاره كرد .\r\n\r\n5 . شاگردان و راويان\r\nمرحوم كلينى ، با اين كه از تلاشگران مذهب در عصر خود بوده و رياست فقه اماميه را\r\n\r\n\r\n","description":"","footnote":"\r\n( 1 ) . همان جا .\r\n( 2 ) . علم الحديث و دراية الحديث ، ص 75 .\r\n( 3 ) . معجم رجال الحديث ، ج 18 ، ص 54 - 55 .\r\n( 4 ) . تجريد أسانيد الكافى ، ج 1 ، ص 32 .\r\n( 5 ) . تنقيح المقال ، ج 1 ، ص 66 .\r\n( 6 ) . رجال النجاشى ، ص 94 - 95 .\r\n","page_name":" 429 ","page_number":437},
  {"content":"\r\n\r\nبه عهده داشته است ، امّا از اسامى شاگردان او در رى ، نامى در كتب تاريخى نيامده است . به هر حال ، كلينى در رى ، مرجع فتوا و حديث بوده است و اين نكته مىتواند بدين معنا باشد كه در رى ، شاگردان زيادى داشته است .\r\nبرعكس رى ، اسامى شاگردان وى در كوفه و بغداد ، در تاريخ آمده است ؛ چرا كه در آن جا هم درس و بحث داشته است . نجاشى ، از خواندن كتاب الكافى در بغداد خبر مىدهد . « 1 » از شاگردان وى در آن ديار مىتوان به : ابى رافع صيمرى ، « 2 » احمد بن حسين عطّار « 3 » و احمد بن احمد كاتب كوفى ، « 4 » اشاره كرد .\r\n\r\n6 . آثار كلينى\r\nمرحوم كلينى ، بجز كتاب الكافى ، تأليفات ديگرى هم داشته است كه در طول تاريخ ، از بين رفته‌اند و علما و دانشمندان ، نام كتاب‌ها را در كتب خود آورده‌اند و محدّثان ، با خواندن اين كتاب‌ها بر مشايخ خود ، اجازهء نقل ، دريافت مىكردند . اسامى اين كتاب‌ها عبارت‌اند از : كتاب تفسير الرؤيا ؛ « 5 » كتاب الرجال ؛ « 6 » كتاب الردّ على القرامطة ؛ « 7 » كتاب الرسائل « 8 » ( رسائل الائمّة ) ؛ « 9 » كتاب ماقيل فى الائمّة من الشعر . « 10 »\r\nاثرى از اين كتاب‌ها در دست نيست و گويا همهء آنها نابود شده‌اند .\r\n\r\n\r\n","description":"","footnote":"\r\n( 1 ) . رجال النجاشى ، ص 377 .\r\n( 2 ) . الفهرست ، شيخ طوسى ، ص 56 و 161 .\r\n( 3 ) . عيون المعجزات ، ص 1 .\r\n( 4 ) . الكافى ، ج 1 ، ص 15 .\r\n( 5 ) . الفهرست ، شيخ طوسى ، ص 161 .\r\n( 6 ) . رجال النجاشى ، ص 377 .\r\n( 7 ) . همان جا .\r\n( 8 ) . الفهرست ، شيخ طوسى ، ص 161 .\r\n( 9 ) . رجال النجاشى ، ص 161 .\r\n( 10 ) . همان جا .\r\n","page_name":" 430 ","page_number":438},
  {"content":"\r\n\r\n\r\n7 . درگذشت و آرامگاه كلينى\r\nدر مورد سال فوت مرحوم كلينى ، دو نقل است : عدّه‌اى همچون نجاشى ، معتقدند كه كلينى در سال 329 ق « 1 » از دنيا رفت و برخى چون شيخ طوسى ، عقيده دارند كه كلينى در سال 328 ق ، « 2 » ( يعنى سال فوت آخرين نائب خاص امام عصر عليه السلام ) از دنيا رفته است . كلينى ، نه تنها حياتش منشأ خير و بركت بود ، بلكه مرقد او هم باعث سرافرازى شيعه بود . شيخ طوسى ، نقل مىكند كه : يكى از حكّام ناصبى ، تصميم مىگيرد به بهانهء آگاهى از سالم يا ناسالم بودن جسد مطهّر امام هفتم عليه السلام مرقد امام عليه السلام را تخريب كند و فاجعه‌اى ديگر در تاريخ تشيّع بيافريند . با درايت و تدبير يكى از علماى شيعه ، قبول مىكند كه اوّل ، مقبرهء مرحوم كلينى - كه به عنوان يكى از علماى شيعه شناخته مىشده - تخريب شود و وقتى كه جسد مرحوم كلينى را به صورت پودر شده بيابند ، به سراغ مرقد مطهّر امام عليه السلام بروند ؛ امّا پس از تخريب مرقد مطهّر مرحوم كلينى ، در كمال ناباورى ، جسد مرحوم كلينى را سالم يافتند .\r\nاين كرامت مرحوم كلينى ، باعث شد كه آن حاكم ناصبى ، نه تنها از توهين به ساحت مقدّس امام عليه السلام دست بردارد ، بلكه دستور داد كه بر مرقد مرحوم كلينى ، قبّه‌اى بسازند . « 3 » مرقد مرحوم كلينى ، در دروازهء كوفه بوده و مورد عنايت و توجّه خاص و عام قرار مىگيرد . « 4 »\r\n\r\n8 . ديدگاه علما در مورد كلينى\r\nاگر در مورد مرحوم كلينى بگوييم كه اين محدّث و فقيه ، از وثاقت كامل نزد همهء\r\n\r\n\r\n","description":"","footnote":"\r\n( 1 ) . همان ، ص 377 .\r\n( 2 ) . الفهرست ، شيخ طوسى ، ص 162 .\r\n( 3 ) . الفهرست ، ص 162 .\r\n( 4 ) . ر . ك : مشايخ فقه و حديث در جماران ، ص 78 .\r\n","page_name":" 431 ","page_number":439},
  {"content":"\r\n\r\nمذاهب ، برخوردار بوده است ، سخنى به گزاف نگفته‌ايم ؛ چرا كه دربارهء او ، جز مدح و تحسين ، سخنى نگفته‌اند . به اين چند نمونه دقّت كنيد .\r\nنجاشى چنين مىگويد :\r\nاستاد برجستهء اصحاب ما به روزگار خويش در رى و موثّق‌ترين مردم در حديث گزارى . « 1 »\r\nشيخ طوسى مىگويد :\r\nفردى والاقدر آشنا به روايات و صاحب تأليفات زياد . « 2 »\r\nفردى مورد وثوق و دانا به روايات . « 3 »\r\nاز علماى اهل سنّت ، ذهبى دربارهء او مىگويد :\r\nشيخ شيعه ، عالم اماميه و صاحب تصانيف . « 4 »\r\n\r\nه . دربارهء « الكافى »\r\nگفتيم كه تأليف اصلى و بارز و تنها كتاب بر جاى مانده از مرحوم كلينى ، الكافى است .\r\nالكافى ، از قديمىترين كتب حديثى شيعه است .\r\n\r\n1 . انگيزهء تأليف\r\nدر مورد انگيزهء تأليف اين كتاب بايد گفت كه ظاهراً دو دليل داشته است :\r\nيك . تقاضاى يكى از دوستان مرحوم كلينى در خارج از رى .\r\nدو . وجود اختلاف و تضاد بين روايات در زمان مرحوم كلينى و سختى تفكيك احاديث صحيح از ناصحيح .\r\n\r\n\r\n","description":"","footnote":"\r\n( 1 ) . رجال النجاشى ، ص 377 .\r\n( 2 ) . رجال الطوسى ، ص 439 .\r\n( 3 ) . همان ، ص 161 .\r\n( 4 ) . سير أعلام النبلاء ، ج 15 ، ص 280 .\r\n","page_name":" 432 ","page_number":440},
  {"content":"\r\n\r\nكلينى خود در اين باره چنين مىگويد :\r\nشما متذكّر شده‌اى كه بعضى از امور ، برايتان مشكل ساز شده ، به طورى كه نمىتوانى حقيقت آن را بفهمى ؛ زيرا در مورد آن امور ، روايات مختلفى وجود دارد و اختلاف روايت نيز ، خود علل و اسباب مختلفى دارد و ضمناً نوشته بودى كه در حوزهء تو ، دانشمندى وجود ندارد كه به دانش او اعتماد كنى و با او به مباحثه و مذاكرهء علمى و بررسى حديث بنشينى . « 1 »\r\n\r\n2 . محلّ تدوين كتاب\r\nگرچه شواهدى همچون : وجود رجال علم و ادب در بغداد ، وجود وكلاى امام عصر عليه السلام در بغداد ، پايتخت بودن بغداد ، ساكن بودن مرحوم كلينى در بغداد ، شهرت به سلسلى ، وجود كتاب‌خانه‌هاى بزرگ در بغداد ، « 2 » مىتوانند دلايلى بر تأليف كتاب در اين شهر باشند ، امّا قول صحيح‌تر ، اين است كه مرحوم كلينى ، كتاب خود را در رى جمع‌آورى كرده است ؛ چرا كه نجاشى ، او را موثّق‌ترين رجال رى مىداند « 3 » و علّامه حلى ، او را عالىترين مرجع فتوا مىداند ، « 4 » و اين تعبيرها مىتواند ناظر به رى باشد ؛ زيرا بحث مرجعيت كلينى ، در رى بوده است .\r\n\r\n3 . وجه تسميهء كتاب\r\nنجاشى ، كتاب كلينى را به كلينى مىشناسد ؛ « 5 » امّا اكثريت علما ، نام او را الكافى\r\n\r\n\r\n","description":"","footnote":"\r\n( 1 ) . الكافى ، ج 1 ، ص 5 - 9 .\r\n( 2 ) . ر . ك : الوافى بالوفيات ، ج 3 ، ص 226 .\r\n( 3 ) . ر . ك : رجال النجاشى ، ص 377 .\r\n( 4 ) . ر . ك : خلاصة الأقوال فى معرفة الرجال ، ص 245 . نكتهء قابل توجّه اين است كه دليل‌هاى نويسنده ، قابل‌خدشه است ؛ چرا كه توثيق و تمجيد از كلينى و حتّى مرجع فتوا بودن او ، دليل بر سكونت و حضور كلينى در رى است و دليل بر اين نيست كه الكافى را هم در رى نوشته است . همانطور كه پنج دليل ذكر شده از طرف مقابل ، حداكثر اين را مىرساند كه كلينى ، مدّتى از عمر شريفش را در بغداد بوده است .\r\n( 5 ) . رجال النجاشى ، ص 161 .\r\n","page_name":" 433 ","page_number":441},
  {"content":"\r\n\r\nمىدانند . « 1 » از لابه‌لاى اوراق كتاب ، دليلى بر اين كه كلينى ، اين نام را براى كتاب خود انتخاب كرده ، يافت نشد و علماى پس از او ، اين نام را براى كتاب كلينى انتخاب كرده‌اند . براى اين انتخاب نيز دو دليل ذكر مىكنند :\r\nيك . از مقدمهء كتاب ، استفاده كرده‌اند . در مقدمهء كتاب چنين آمده است :\r\nو قلت : إنك تحبّ أن يكون عندك كتاب كاف يجمع فيه من جميع الفنون . « 2 »\r\nدو . گفته شده است كه كتاب الكافى ، بر حضرت مهدى عليه السلام عرضه شده است و آن حضرت ، در مورد آن فرموده است : « هذا كاف لشيعتنا » « 3 » و اين سخن امام عليه السلام ، باعث انتخاب اين نام شده است .\r\nگرچه براى مورد دوم ، مدرك و مستندى معتبر ، به دست نيامده است ، امّا دليل اوّل ، مىتواند دليل مناسبى براى انتخاب اين نام باشد .\r\n\r\n4 . منابع و مآخذ\r\nكلينى ، مشايخ زيادى داشته است و از اساتيد برجستهء او ، مىتوان از على بن ابراهيم قمى و محمّد بن يحيى ياد كرد و تعبير « حدّثنى » ، گوياى استفادهء حضورى از اين دو استاد است . « 4 » همچنين از تعبير « قال » ، مىتوان اين طور استفاده كرد ؛ زيرا وى با تعبير « قال » ، به نقل حديث از مشايخ خود مىپردازد ، « 5 » كه نشانهء اجازه يا مناوله « 6 » است . معلّق\r\n\r\n\r\n","description":"","footnote":"\r\n( 1 ) . الفهرست ، شيخ طوسى ، ص 161 .\r\n( 2 ) . الكافى ، ج 1 ، ص 8 .\r\n( 3 ) . خاتمة المستدرك ، ج 1 ، ص 39 .\r\n( 4 ) . الكافى ، ج 4 ، ص 184 و ج 7 ، ص 271 و 174 - 176 .\r\n( 5 ) . همان ، ج 7 ، ص 274 .\r\n( 6 ) . مناوله ، نوعاً با اجازه ، توأم است . مثل اين است كه وقتى كتاب خود را به شاگردش مىدهد ، به وى اجازهء نقل آن را هم بدهد .\r\n","page_name":" 434 ","page_number":442},
  {"content":"\r\n\r\nبودن سند برخى روايات و استفاده از تعبير : « قال الفضل » و « قال يونس » ، گوياى اين است كه كلينى ، در نقل اين گونه مطالب ، مستقيماً از كتب اين دو نفر استفاده كرده است « 1 » و وقتى برخى مصنّفات و اصول ، در اختيار شيخ طوسى و شيخ مفيد بوده ، نمىتوان گفت كه كلينى ، اين اصول را در اختيار نداشته است .\r\n\r\n5 . مدّت تأليف و تعداد احاديث\r\nمدّت تأليف الكافى ، بيست سال بوده است . در مورد تعداد روايات آن بايد گفت كه نقل‌هاى مختلف وجود دارد ، مثلًا شهيد ثانى ، تعداد آنها را 16121 مىداند . به هر حال ، با توجّه به نسخه‌ها ، اقوال و شمارش‌هاى مختلف ، از 16121 تا 16199 حديثْ نقل شده است .\r\nهرچند در عصر كلينى ، تقسيم‌بندى كيفيت حديثْ مرسوم نبوده و اصطلاحات حديثى چهارگانه ، بعدها رايج شده است ، امّا مىتوان از نظر تقسيم‌بندى احاديث ، آنها را به شرح زير تقسيم كرد :\r\nصحيح : 5072 حديث ؛ حسن : 144 حديث ؛ موثّق : 118 حديث ؛ قوى : 302 حديث ؛ ضعيف : 9485 حديث . « 2 »\r\n\r\n6 . قسمت‌هاى مختلف كتاب\r\nدر مورد بخش‌هاى مختلفِ كتاب ، الكافى به سه قسمتِ : اصول ، فروع و روضه ، تقسيم مىشود . اصول ، مباحث اعتقادى ، فروع ، مسائل فرعىِ فقهى ، و روضه ، احاديث خارج از دو موضوع قبل را بررسى كرده است . جالب اين كه انتخاب نام « روضه » براى اين احاديث ، ابداع مرحوم كلينى است ؛ چون قبل از او - جز ابو العبّاس مبرد در نحو - ، كسى اين نام را انتخاب نكرده است .\r\n\r\n\r\n","description":"","footnote":"\r\n( 1 ) . الكافى ، ج 7 ، ص 90 ، 98 ، 105 ، 108 و 115 .\r\n( 2 ) . گزيدهء كافى ، ج 1 ، ص 21 .\r\n","page_name":" 435 ","page_number":443},
  {"content":"\r\n\r\nتعداد كتاب‌هايى كه در اين سه بخش آمده ، طبق نقل نجاشى و شيخ طوسى ، سى كتاب است . « 1 »\r\n\r\n7 . حواشى بر كتاب\r\nبر كتاب الكافى ، 24 حاشيه نوشته شده است كه از جملهء آنها مىتوان به اين حواشى اشاره كرد :\r\nيك . حاشيهء امير محمّد باقر بن محمّد حسينى استرآبادى ، مشهور به ميرداماد . « 2 »\r\nدو . حاشيهء محمّد باقر مجلسى ( صاحب بحار الأنوار ) « 3 » با نام مرآة العقول .\r\nسه . حاشيهء امير رفيع الدين محمّد بن حيدر حسينى طباطبايى نايينى ( استاد علّامه مجلسى و شيخ حرّ عاملى ) . « 4 »\r\nچهار . حاشيهء على اكبر غفارى ( اين حاشيه ، كل كتاب را در بر مىگيرد ) .\r\nالبته افزون بر حواشى ، شروح بسيارى نگاشته شده است ، مانند : الوافى فيض كاشانى و شرح اصول الكافى ملّا صالح مازندرانى .\r\n\r\n8 . ديدگاه علما دربارهء « الكافى »\r\nاز نظر علما ، كتاب الكافى ، در ضبط و اتقان ، از ديگر اصول و كتب حديثى ، برتر است .\r\nشيخ مفيد مىگويد :\r\nالكافى ، از بزرگ‌ترين كتب شيعه و سودمندترين آنهاست . « 5 »\r\nعلّامه مجلسى ، معتقد است :\r\n\r\n\r\n","description":"","footnote":"\r\n( 1 ) . الفهرست ، شيخ طوسى ، ص 161 .\r\n( 2 ) . الذريعة إلى تصانيف الشيعة ، ج 6 ، ص 183 - 184 .\r\n( 3 ) . همان ، ص 181 .\r\n( 4 ) . همان جا .\r\n( 5 ) . همان جا .\r\n","page_name":" 436 ","page_number":444},
  {"content":"\r\n\r\nالكافى ، جامع‌ترين و بهترين تأليفات شيعه است و در ميان فرقهء نجاتيه ، بزرگ‌ترين كتاب به حساب مىآيد . « 1 »\r\nفيض كاشانى دربارهء الكافى مىگويد :\r\nالكافى ، شريف‌ترين ، مطمئن‌ترين ، كامل‌ترين و جامع‌ترين كتب حديثى است ، به اين علّت كه شامل اخبار اصول است و از زيادىها ، و عيب و نقص ، خالى است . « 2 »\r\n\r\nفصل دوم : بخارى و كتاب « صحيح البخارى »\r\nدر اين جا به سير تاريخى و شرايط سياسى - اجتماعى دوران حيات بخارى مىپردازيم .\r\n\r\nالف . بخارا\r\n1 . حكّام\r\nبناى اوليهء اين شهر ، به افراسياب برمىگردد . « 3 » در دوران‌هاى مختلف تاريخ ، شاهان بسيارى براى دستيابى به اين شهر ، جنگ‌هاى خونينى به راه انداختند . يك‌بار سپاه عبيد اللَّه بن زياد ، با وحشيگرى و خشونت به آن جا حمله كرد و سرانجام ، قتيبة بن مسلم باهلى ، شهر را به سال 89 ق ، تسخير كرد . « 4 » در مورد حكّام بخارا بايد گفت كه فقط در سال 261 ق ، به زير فرمان سامانيان درآمد ؛ « 5 » زيرا اوّلًا تابعيت كامل و نهايى ماوراء النهر ، از حكومت اسلامى در اين عهد بود و ثانياً اوّلين فرمانروايان سامانى ، سمرقند را به عنوان مركز حكومت خود\r\n\r\n\r\n","description":"","footnote":"\r\n( 1 ) . مرآة العقول فى شرح أخبار آل الرسول ، ج 1 ، ص 3 .\r\n( 2 ) . الوافى ، ج 1 ، ص 5 .\r\n( 3 ) . تاريخ بخارا ، ص 23 .\r\n( 4 ) . فتوح البلدان ، ص 165 - 166 و 175 .\r\n( 5 ) . تركستان‌نامه ، ج 1 ، ص 457 .\r\n","page_name":" 437 ","page_number":445},
  {"content":"\r\n\r\nانتخاب كردند و توجّه چندانى به بخارا نداشتند .\r\nدر مورد خلفاى عبّاسى معاصر بخارى ، بايد گفت كه محمّد امين ، فرزند هارون الرشيد ( ششمين خليفهء عباسى ) در سال 198 ق ، اوّلين خليفهء هم زمان بخارى است و پس از او ، به ترتيب : مأمون ، معتصم ، واثق ، متوكّل ، منتصر ، مستعين باللَّه ، معتز ، المهتدى ، و احمد بن متوكّل . « 1 » 2 . علم و فرهنگ\r\nدر مورد تاريخ بخارا ، اطّلاعات چندانى در دست نيست ، در عين حال ، بهترين كتاب در اين مورد ، تاريخ بخارا ، نوشتهء نرشخى است . بخارا ، از بهترين و خوش‌آب و هواترين شهرهاى ماوراء النهر محسوب مىشود و در داشتن دانشمندان و علما ، معروف بوده است . از جمله دولت‌ها و افرادى كه در رواج علم در اين شهر ، نقشى اساسى داشتند ، دولت ساسانيان و ابو حفص احمد بن حفص بخارى است . « 2 » 3 . مذهب\r\nپيش از ورود اسلام به بخارا ، اكثر مردم آن ديار ، زردشتى و بت‌پرست بودند ، گرچه اديانى چون مسيحيت و يهود هم طرفدارانى داشتند . در دورهء اسلامى ، حكّام مستبد و بىمنطق ، با خشونت و زور شمشير ، به دفعات خواستند كه مردم اين ديار را مسلمان كنند ؛ امّا مردم ، به ظاهر ، اسلام مىآوردند و در باطن ، بت‌پرست بودند . « 3 » در قرن سوم هجرى ، با تلاش « ابوحفص » ، مردم ، به مذهب حنفى گرايش پيدا كردند « 4 » و به او لقب « قبّة الإسلام » دادند و پس از او فرزندان و خاندانش ، راه ابوحفص\r\n\r\n\r\n","description":"","footnote":"\r\n( 1 ) . تاريخ ايران از ظهور تا سقوط بغداد ، ص 149 - 164 .\r\n( 2 ) . تاريخ بخارا ، ص 77 .\r\n( 3 ) . ر . ك : همان ، ص 67 .\r\n( 4 ) . ر . ك : همان ، ص 66 .\r\n","page_name":" 438 ","page_number":446},
  {"content":"\r\n\r\nرا ادامه دادند ، به طورى كه بخارا به مركزى براى مذهب حنفى در شرق تبديل شد . « 1 » بعد از مذهب حنفى ، شافعى ، « 2 » از پُرطرفدارترين مذاهب بود .\r\nدر ديگر بلاد اسلامى ، مذاهبى چون : اوزاعى ، حسن بصرى ، ابن عُيَينه ، ابن أبى ذؤيب ، سفيان ثورى ، ابن أبى داوود ، ليث بن سعد و . . . به مرور زمان ، طرفدارانى پيدا كردند . علّت اصلى گسترش اين مذاهب ، خواست قدرت حاكم و دفاع از اين تشتّت مذاهب بوده است .\r\nبه عنوان نمونه ، ابن ذؤيب ، با اين كه از مالكْ داناتر بود ، ولى مذهب او كم‌رنگ شد و مالك ، چون به دستگاه حكومتْ نزديك بود ، مذهب او گسترش پيدا كرد . « 3 »\r\n\r\nب . زندگىنامهء بخارى\r\n1 . سال و محلّ ولادت\r\nزمان و زادگاه بخارى ، دقيقاً معلوم نيست . گويا وى در روز جمعه ، سيزدهم شوّال سال 194 ق ، بعد از نماز روز جمعه ، در شهر بخارا متولّد شده است . « 4 » 2 . ويژگىهاى فردى\r\nبخارى ، فردى باهوش و باذكاوت بود . وى هنگام كودكى ، در مجلسى ، پانزده هزار حديث از حفظ قرائت كرد . در همان كودكى ، هفتاد هزار حديث ، حفظ كرده بود . در نُه سالگى ، به استماع حديثْ اقدام كرد و در ده سالگى ، به حفظ و جمع‌آورى آن قيام كرد . وى در يازده سالگى ، اشتباه استادش را در مورد سند حديث ، متذكّر شد و استاد\r\n\r\n\r\n","description":"","footnote":"\r\n( 1 ) . ر . ك : همان جا ؛ سير أعلام النبلاء ، ج 10 ، ص 157 و ج 9 ، ص 134 .\r\n( 2 ) . ر . ك : أحسن التقاسيم فى معرفة الأقاليم ، ج 9 ، ص 474 و 496 .\r\n( 3 ) . ر . ك : مناقب الشافعى ، ج 1 ، ص 524 ؛ تذكرة الحفّاظ ، ج 1 ، ص 161 ؛ امامت و سياست ( تاريخ خلفا ) ، ص 375 - 378 .\r\n( 4 ) . ر . ك : تاريخ بغداد ، ص 6 .\r\n","page_name":" 439 ","page_number":447},
  {"content":"\r\n\r\nرا متعجّب كرد . « 1 » در شانزده سالگى ، كتاب‌هاى ابن مبارك و وكيع را حفظ كرد و در هجده سالگى ، در كنار مرقد مطهّر رسول خدا صلى الله عليه و آله كتاب قضايا الصحابة و المتابعين و أقاويلهم « 2 » را تأليف كرد .\r\nبرخى او را يكى از چهار حافظ معروف عالم حديث مىدانند . « 3 » خود او مىگويد :\r\nصد هزار حديثِ صحيح و دويست هزار حديثِ غير صحيح را حفظ كرده‌ام . « 4 »\r\nبرخى ، بخارى را فردى كم‌حرف ، بىطمع به مال مردم و سر به زير مىدانند . « 5 » وى در كودكى ، بينايى چشمش را با دعاى مادر ، به دست آورد . « 6 » بخارى براى جمع‌آورى احاديث ، به نقاط مختلف مسافرت كرد و گاه ، مسافرت‌هاى او طولانى مىشد . او به نقاطى چون : حجاز ، شام ، عراق ، مصر و به شهرهايى چون : رى ، نيشابور ، حمص ، عسقلان ، واسط ، قيسار و . . . مسافرت كرد ، تا از خرمن دانش عالمان آن نقاط ، خوشه بچيند . « 7 » 3 . مشايخ\r\nمشايخ بخارى را بيش از هزار نفر مىدانند . اين مشايخ ، به پنج دسته تقسيم مىشوند :\r\nيك . كسانى كه از تابعان ، حديث نقل مىكنند ، مثل على بن عياش كه از حرير بن عثمان ، حديث نقل مىكند .\r\n\r\n\r\n","description":"","footnote":"\r\n( 1 ) . ر . ك : همان ، ص 14 - 15 و 24 ؛ سير أعلام النبلاء ، ص 393 و 408 .\r\n( 2 ) . ر . ك : همان ، ص 400 .\r\n( 3 ) . ر . ك : همان ، ص 423 .\r\n( 4 ) . ر . ك : همان ، ص 415 ؛ تذكرة الحفّاظ ، ص 556 .\r\n( 5 ) . سير أعلام النبلاء ، ص 448 .\r\n( 6 ) . همان ، ص 393 .\r\n( 7 ) . ر . ك : همان ، ص 393 - 395 و 407 .\r\n","page_name":" 440 ","page_number":448},
  {"content":"\r\n\r\nدو . مشايخ هم‌زمان بخارى كه تابعان را نديده‌اند .\r\nسه . طبقهء وسط از مشايخ كه از كبار تابعان تابعان ، روايت نقل كرده‌اند .\r\nچهار . همسالان و رفقا ، كه در اين كار ، شريك بخارى بوده‌اند ، مثل عبد بن حميد و محمّد بن يحيى ذهلى . بخارى ، احاديثى از افراد اين طبقه نقل مىكند كه يا خود ، شخصاً نتوانسته از مشايخش كسب كند يا اين كه غير از ايشان كسى اين احاديث را از مشايخش نشنيده است .\r\nپنج . كسانى كه از نظر سن و رتبهء سندى ، شاگرد بخارى محسوب مىشدند . « 1 » از اساتيد به‌نام و معروف بخارى ، مىتوان از : على بن مدينى ، احمد بن حنبل ، يحيى بن معين و اسحاق بن راهويه ، ياد كرد . « 2 » 4 . شاگردان\r\nدر مورد شاگردان بخارى بايد گفت بسيارى از نويسندگان و محدّثان بزرگ جوامع حديثى ، همچون : مسلم و ترمذى ، از احاديث بخارى استفاده كرده‌اند .\r\nعدّه‌اى ، نود هزار راوى براى بخارى نقل كرده‌اند « 3 » كه از جملهء آنها مىتوان به : صالح بن محمّد اسدى حافظ و ابراهيم بن اسحاق حربى ، « 4 » اشاره كرد .\r\n5 . آثار\r\nبراى بخارى ، تأليفات مختلفى نقل شده است . عدّه‌اى ، تعداد آنها را ده كتاب و برخى ديگر ، هفده كتاب دانسته‌اند و بعضى نيز 23 كتاب ، به بخارى نسبت داده‌اند .\r\n\r\n\r\n","description":"","footnote":"\r\n( 1 ) . ر . ك : همان ، ص 394 - 395 .\r\n( 2 ) . ر . ك : تهذيب الكمال فى أسماء الرجال ، ص 431 - 434 .\r\n( 3 ) . ر . ك : تاريخ بغداد ، ص 9 .\r\n( 4 ) . ر . ك : كشف الظنون ، ج 1 ، ص 101 ، 128 ، 160 ، 225 ، 233 ، 446 ، 451 ، 363 ، 418 ، 446 ، 722 و ج 2 ، ص 108 ، 343 ، 363 ، 384 ، 386 ، 398 ، 400 ، 483 ، 559 ، و ج 6 ، ص 14 .\r\n","page_name":" 441 ","page_number":449},
  {"content":"\r\n\r\nالبته از برخى از اين آثار ، اثرى باقى نيست . برخى هم هنوز چاپ نشده‌اند و تعدادى هم چاپ شده‌اند كه عبارت‌اند از : الآداب المنفرد فى الحديث ، أسماء الصحابه ، التاريخ الكبير ، التاريخ الأوسط ، التاريخ الصغير ، ثلاثيات فى الحديث ، أفعال العباد ، بدء المخلوقات ، الجامع الصغير ، الجامع الكبير « 1 » و . . . .\r\n6 . مذهب\r\nدربارهء مذهب بخارى بايد گفت : عدّه‌اى چون أبو نصر سبكى ، او را شافعى « 2 » و برخى چون ابن أبى يعلى ، « 3 » او را حنفى مىدانند ؛ امّا اجتهادات وى در صحيح البخارى ، مطابق با مذاهب اربعه است و مذهب خاصى را نمىرسانَد .\r\n7 . بازگشت به بخارا\r\nپس از چهل سال دورى از وطن ، بخارى تصميم گرفت كه به وطن ، بازگردد . در طول مسير ، به نيشابور رسيد . مردم نيشابور ، به تشويق محمّد بن يحيى ذهلى ، طورى به استقبال بخارى رفتند كه فقط استقبال‌كنندگان اسب‌سوار ، چهارهزار نفر بودند .\r\nوى به همين جهت ، در نيشابور ماند و به درس دادن ، مشغول شد و كم كم ، طورى در دل همه جاى گرفت كه از محبوبيت ذهلى و بقيه ، كاسته شد . لذا مورد حسادت قرار گرفت و به همين دليل ، به عقيدهء « حدوث قرآن » متّهم شد و كم كم او را گوشه‌نشين كرد ، طورى كه جز مسلم و احمد بن مسلمه ، شاگردى براى او باقى نماند و پس از پنج سال ، نيشابور را به قصد بخارا ترك كرد . در وطن خود هم به سرنوشت مشابه نيشابور گرفتار شد و پس از مدّتى ، مجبور شد كه وطن خود را نيز ترك كند . دلايل ترك بخارا را اين گونه مىتوان بيان كرد :\r\n\r\n\r\n","description":"","footnote":"\r\n( 1 ) . ر . ك : همان جا .\r\n( 2 ) . طبقات الشافعية الكبرى ، ص 212 .\r\n( 3 ) . طبقات الحنابله ، ص 271 .\r\n","page_name":" 442 ","page_number":450},
  {"content":"\r\n\r\nيك . عدم قبول دعوت والى بخارا از سوى بخارى ، براى حضور در دربار و درس دادن به فرزندان والى ؛\r\nدو . حسادت علما و محدّثان شهر ؛\r\nسه . نامهء ذهلى به والى بخارا و بدگويى از او . « 1 » 8 . سال و محلّ وفات\r\nبخارى ، پس از ترك بخارا ، راهى سمرقند شد و در دو فرسخىِ سمرقند در روستاى خرتنگ ، منتظر ماند . مردم سمرقند ، در مورد ورود او به شهر ، اختلاف كرده بودند و وقتى كه نظر آنان جلب شد ، ديگر اجل به بخارى ، امان نداد و در همان روستا در 62 سالگى ، در شب عيد فطر سال 256 ق ، درگذشت . « 2 » 9 . ديدگاه علما دربارهء بخارى\r\nعلماى اهل سنّت ، كرامات زيادى را براى بخارى نقل مىكنند ، مثلًا مىگويند كه زنبورى در حين نماز ، هفده بار او را نيش مىزند و او خم بر ابرو نمىآورَد و . . . .\r\nابن خزيمه ، در مورد او مىگويد :\r\nدر زير آسمان ، آگاه‌تر و حافظتر از محمّد بن اسماعيل بخارى ، نسبت به رسول خدا نديده‌ام . « 3 »\r\nترمذى نوشته است :\r\nدر عراق و خراسان ، نسبت به معناى علل و شناخت سندها ، آگاه‌تر از بخارى نديده‌ام . « 4 »\r\n\r\n\r\n","description":"","footnote":"\r\n( 1 ) . ر . ك : هدى السارى ، ج 1 ، ص 670 - 684 و 688 .\r\n( 2 ) . ر . ك : سير أعلام النبلاء ، ص 466 - 467 .\r\n( 3 ) . ر . ك : تهذيب التهذيب ، ج 9 ، ص 45 .\r\n( 4 ) . ر . ك : تهذيب الكمال فى أسماء الرجال ، ص 445 ، 476 و 477 .\r\n","page_name":" 443 ","page_number":451},
  {"content":"\r\n\r\nعلماى اهل سنّت هر كدام به گونه‌اى ، از او تمجيد كرده‌اند ، مثلًا برخى او را « داناترين در عراق » يا « آگاه به تمامى احاديث » دانسته‌اند . « 1 »\r\n\r\nج . صحيح البخارى\r\n1 . انگيزه و محل تدوين كتاب\r\nدرمورد انگيزهء بخارى براى تأليف اين اثر ، سه نكته ، مطرح شده است :\r\nيك . توصيهء استادش اسحاق بن راهويه ؛ « 2 » دو . ناراحتى از مخلوط بودن احاديث صحيح و غير صحيح در كتب موجود ، و تصميم بر جدا كردن اين احاديث ؛ « 3 » سه . در خواب ديد كه پيامبر صلى الله عليه و آله را باد مىزند . « 4 » دربارهء محل تدوين صحيح البخارى بايد گفت كه محلّ خاصّى را نمىتوان به عنوان مكان تدوين كتاب معرّفى كرد ؛ چرا كه بخارى ، از سن شانزده سالگى ، وطن را ترك كرد و از آن زمان تا آخر عمر ، در سفر بود و آنچه برخى گفته‌اند كه مثلًا در مكّه يا شهرهاى ديگر ، كتابى را تأليف كرده است ، دور از ذهن است . « 5 » 2 . وجه تسميهء كتاب\r\nدر مورد وجه تسميهء كتاب بايد گفت ، با اين كه اين كتاب ، به صحيح البخارى ، معروف است ، امّا خودِ بخارى ، كتابش را به الجامع المسند الصحيح المختصر من امور رسول اللَّه و سننه و أيّامه ، « 6 » نام‌گذارى كرده است .\r\n\r\n\r\n","description":"","footnote":"\r\n( 1 ) . ر . ك : هدى السارى ، ج 1 ، ص 676 - 677 .\r\n( 2 ) . ر . ك : سير أعلام النبلاء ، ص 401 .\r\n( 3 ) . هدى السارى ، ج 1 ، ص 676 - 677 .\r\n( 4 ) . همان جا .\r\n( 5 ) . إرشاد البارى لشرح صحيح البخارى ، ص 10 .\r\n( 6 ) . همان جا .\r\n","page_name":" 444 ","page_number":452},
  {"content":"\r\n\r\nشايد علّت اين نام‌گذارى ، اين امور باشند :\r\nيك . احاديث خود را از ميان ششصد هزار حديث ، انتخاب كرده است .\r\nدو . خودش مىگويد : قبل از نوشتن هر حديث ، غسل مىكردم و دو ركعت نماز مىخواندم ؛ « 1 » سه . خودش مىگويد : جز حديث صحيح را در كتابم ننوشتم ؛ « 2 » چهار . افرادى چون على بن مدينى ، يحيى بن معين ، احمد حنبل و . . . ، جز چهار حديث ، بقيهء احاديث كتاب او را تأييد كرده‌اند . « 3 » 3 . منابع و مآخذ كتاب\r\nبخارى براى تأليف كتاب خود ، به بيست شهر ، مسافرت كرده است . وى از بيش از هزارو پانصد نفر ، حديثْ نقل كرده است كه شامل : صحابه ، تابعان ، اتباع تابعان و ديگر محدّثان مىشود . « 4 » به طور كلّى ، منابع حديثى بخارى را مىتوان به دو بخشِ « شفاهى » و « كتبى » تقسيم كرد .\r\n4 . مدّت تأليف و تعداد احاديث\r\nبخارى ، كتاب خود را در طول شانزده سال و از لابه‌لاى ششصد هزار حديث ، جدا كرده است . دربارهء تعداد احاديث آن بايد گفت كه بر حسب شمارش ابن حجر - كه شامل : مكرّرات ، تعليقات و متابعات است - ، 9082 حديث است . البته برخى نيز ، 7275 حديث ذكر كرده‌اند . « 5 »\r\n\r\n\r\n","description":"","footnote":"\r\n( 1 ) . سير أعلام النبلاء ، ص 402 - 405 .\r\n( 2 ) . همان جا .\r\n( 3 ) . هدى السارى ، ج 1 ، ص 9 .\r\n( 4 ) . ر . ك : همان ، ص 8 - 9 .\r\n( 5 ) . ر . ك : همان ، ص 683 .\r\n","page_name":" 445 ","page_number":453},
  {"content":"\r\n\r\nدر مورد بخش‌هاى مختلف كتاب نيز بايد گفت كه اختلاف وجود دارد ؛ چرا كه از 68 ، تا بيش از صد كتاب ، و ابواب آن ، از 3450 تا 3730 باب ، ذكر شده است . ظاهراً اختلاف در اختلاف نسخه‌هاست . اوّلين كتاب آن ، كتاب « بدء الوحى » و آخرين آن ، كتاب « التوحيد » است . از ويژگىهاى كتاب ، اين است كه از عناوين هر باب ، نظريهء فقهى صاحب كتاب به دست مىآيد و هر باب ، با آيه‌اى از قرآن آغاز مىشود . « 1 » 5 . مستدركات\r\nمستدركات ، يعنى متمّم كتاب ، با احاديث فوت شدهء از كتاب ، كه جاى آنها خالى است . بر صحيح البخارى ، اين مستدركات ، نوشته شده است :\r\nيك . الإلزامات نوشتهء دار قطنى ؛\r\nدو . مستدرك حاكم نيشابورى ؛\r\nسه . مستدرك أبوذر عبد بن أحمد بن محمّد بن عبد اللَّه الأنصارى الهروى . « 2 » 6 . مستخرجات\r\nاگر روايات كتابى ، با اسانيدى ديگر غير از اسناد كتاب آورده شود ، اين كار را استخراج‌نگارى مىگويند . بر صحيح البخارى ، شش كتاب با عنوان مستخرجات نوشته شده است ، كه از آن جمله ، مىتوان به اين موارد اشاره كرد :\r\nيك . مستخرج اسماعيل الجرجانى ؛\r\nدو . مستخرج أبو احمد محمّد بن أحمد بن حسن الغطريفى ؛\r\nسه . مستخرج حافظ أبو عبد اللَّه محمّد بن عبّاس ( ابن أبى ذهل ) . « 3 »\r\n\r\n\r\n","description":"","footnote":"\r\n( 1 ) . ر . ك : إرشاد السارى ، ص 10 ؛ كشف الظنون ، ج 1 ، ص 101 ، 128 و 160 ؛ مفتاح الصحيحين بخارى و مسلم ، ص 4 - 6 .\r\n( 2 ) . تدريب الراوى ، ج 1 ، ص 80 .\r\n( 3 ) . ر . ك : همان جا .\r\n","page_name":" 446 ","page_number":454},
  {"content":"\r\n\r\nبر اين كتاب ، ده كتاب به عنوان « مختصرات » نوشته شده است كه از آن جمله ، مىتوان به اين موارد اشاره كرد : « 1 » يك . مختصر البخارى ، از عبد الحق بن عبد الرحمان ؛\r\nدو . إختصار صحيح البخارى و شرح غريبه ، تأليف أبو العبّاس أحمد بن عمر القرطبى ؛\r\nسه . جمع النهاية فى بعض الخير و الغاية ، نوشتهء عبد اللَّه بن سعيد بن أبى حمزة الأزدى . « 2 » 7 . جايگاه « صحيح البخارى » در ميان علماى اهل سنّت\r\nبا گذشت بيش از دوازده قرن از تأليف صحيح البخارى ، هنوز جايگاه خود را نزد علماى اهل سنّت ، حفظ كرده است . به اين نظريه‌ها توجّه كنيد :\r\nأبو زيد مروزى ، مىگويد :\r\nبين ركن اسماعيل و مقام ابراهيم ، خوابيده بودم كه پيامبر نزدم آمد و فرمود :\r\n« تا كى مىخواهى كتاب شافعى را بخوانى ؟ چرا كتاب مرا نمىخوانى » .\r\nگفتم : اى رسول خدا ! كتاب شما كدام است ؟ فرمود : « جامع محمّد بن اسماعيل » . « 3 »\r\nذهبى نيز مىگويد :\r\nصحيح البخارى ، بعد از كتاب خداوند ، بهترين و بزرگ‌ترين كتاب اسلام است . « 4 »\r\n\r\n\r\n","description":"","footnote":"\r\n( 1 ) . ر . ك : همان ، ص 84 - 85 .\r\n( 2 ) . كشف الظنون ، ج 1 ، ص 428 .\r\n( 3 ) . سير أعلام النبلاء ، ص 438 .\r\n( 4 ) . تاريخ الإسلام ، ج 19 ، ص 242 .\r\n","page_name":" 447 ","page_number":455},
  {"content":"\r\n\r\n\r\nفصل سوم : ويژگىهاى مشترك بخارى و كلينى\r\n\r\nالف . ايرانى بودن مؤلّفان كتاب\r\nبيشتر دانشمندان اسلام در علوم مختلف ، ايرانى بوده‌اند ؛ زيرا با دگرگونى در زبان عربى و نياز اين زبان ، به وضع قوانين نحوى و . . . از يك طرف و توجّه مسلمانان ، به تفسير قرآن و احاديث و جرح و تعديل آنها از طرف ديگر ، باعث شده كه ايرانيان در علوم مختلف اسلامى ، پيشتاز باشند . يكى از اين علوم ، « علم حديث » بود كه دانشمندان بسيارى مانند : مسلم نيشابورى و حاكم نيشابورى ، نمونه‌اى از دانشمندان سنّىمذهب در حديث هستند . چنان كه اساتيد نحو ، چون : سيبويه ، فارسى و زجاج ، همه ايرانى بودند . به همين دليل ، پيامبر صلى الله عليه و آله فرمود :\r\nلو تعلّق العلم لأكناف السماء لناله قوم من أهل فارس . « 1 »\r\n\r\nب . انگيزهء مشترك\r\nهر دوىِ آنها به تقاضاى دوستان و اساتيدشان ، و داشتن دغدغهء خلط احاديث صحيح با غير صحيح ، « 2 » به اين كار مبادرت كرده‌اند .\r\n\r\nج . تأليف دو كتاب در مدّت زمانى طولانى\r\nبخارى ، در طول شانزده سال و كلينى ، در طول بيست سال ، احاديث كتاب خود را جمع‌آورى كردند . « 3 »\r\n\r\nد . تعدّد و تحويل سند\r\n\r\n\r\n","description":"","footnote":"\r\n( 1 ) . مقدمهء ابن خلدون ، ص 543 - 544 .\r\n( 2 ) . الكافى ، ج 1 ، ص 8 ؛ سير أعلام النبلاء ، ج 11 ، ص 359 - 383 ؛ تاريخ الإسلام ، ص 248 .\r\n( 3 ) . ر . ك : هدى السارى ، ج 1 ، ص 9 ؛ رجال النجاشى ، ص 161 .\r\n","page_name":" 448 ","page_number":456},
  {"content":"\r\n\r\nدر اسناد و احاديث هر دو كتاب ، مواردى يافت مىشوند كه روايت ، با بيش از يك سند نقل شده است كه به اين‌كار ، تعدّد يا تحويل سند مىگويند . « 1 » بخارى ، با علامت « ح » « 2 » و كلينى ، با حرف « واو » ، اين كار را انجام داده‌اند .\r\n\r\nه . هدف مشترك\r\nهدف و غرض هر دو مؤلّف ، اين بوده كه احاديثى كه به نظر خودشان احاديث صحيح بوده ، در كتاب خود بياورند و احاديث غير صحيح را رها كنند .\r\n\r\nفصل چهارم : نقاط ضعف « صحيح البخارى » و نقاط قوّت « الكافى »\r\n\r\nالف . پاسخ به ابهامات كتاب\r\nاوّلين نقطهء قوّت كتاب الكافى - كه نقطهء ضعف صحيح البخارى است - ، اين است كه مرحوم كلينى ، قبل از شروع كتاب خود ، مقدّمه‌اى آورده و در آن ، مقدمه به ابهامات مربوط به كتابش پاسخ داده است كه از جملهء آنها اين است :\r\n1 . هدف و علت جمع‌آورى كتاب ؛\r\n2 . اوضاع فكرى و اجتماعى زمان تأليف ؛\r\n3 . روش تحقيق وى ؛\r\n4 . پيشينهء اين تحقيق .\r\nدر مقابل ، بخارى ، بدون هيچ مقدّمه‌اى ، از اوّل كتاب ، احاديث را شروع كرده است و آنچه دربارهء كتاب او در كتب بعدى آمده است ، همگى بر اساس نقليات موجود است .\r\n\r\nب . تعدّد واسطه‌ها\r\nدومين نقطهء قوّت الكافى ، اين است كه كلينى ، كتاب خود را در زمان امام حسن\r\n\r\n\r\n","description":"","footnote":"\r\n( 1 ) . ر . ك : رجال النجاشى ، ص 161 .\r\n( 2 ) . ر . ك : صحيح البخارى ، ج 1 ، ص 61 و ج 2 ، ص 32 .\r\n","page_name":" 449 ","page_number":457},
  {"content":"\r\n\r\nعسكرى عليه السلام و غيبت صغرا نوشته است . يعنى مىتوانست حداكثر با يك واسطه ، احاديث خود را از معصوم عليه السلام نقل كند ؛ در صورتى كه صحّت سند نزد اهل سنّت ، در صورتى است كه سند حديث ، به پيامبر صلى الله عليه و آله متّصل شود و بخارى با پيامبر ، حدود دو قرن فاصله داشت .\r\nبنا بر اين ، صحيح البخارى از نظر متن و سند و از نظر اتّصال به معصوم عليه السلام ، داراى تفاوت اساسى است . به علاوه اين كه بخارى بايد از مشكلات ممنوعيّت نقل احاديث هم مىگذشت .\r\n\r\nج . تحريف در احاديث\r\nبخارى در نقل حديث ، امانتدارى نكرده است و در مواردى ، به صورت جانبدارانه ، احاديث را تحريف كرده است . « 1 » به يك نمونه اشاره مىكنيم :\r\nشخصى از عمر بن خطاب سؤال كرد كه اگر جُنُب شوم و دسترسى به آب نداشتم ، وظيفه چيست ؟ عمر در جواب گفت : « نماز نخوان » . عمّار كه در مجلس حاضر بود ، دستور تيمّم را كه هر دو از رسول خدا شنيده بودند ، به عمر تذكّر داده و بر حكم عمر ، بر ترك نماز ، اعتراض كرد . « 2 » شكّى نيست كه چنين حكمى ، بر خلاف نصّ صريح قرآن و سنّت پيامبر صلى الله عليه و آله است .\r\nبخارى هم اين جملهء « نماز نخوان » را از حديث ، حذف كرده است ، در حالى كه متن كامل حديث را نسائى ، « 3 » مسلم « 4 » و ابن ماجه « 5 » ( با حكم عمر ) در كتاب خود آورده‌اند .\r\n\r\n\r\n","description":"","footnote":"\r\n( 1 ) . ر . ك : اصول فقه و قواعد فقه الحديث ، ص 68 .\r\n( 2 ) . ر . ك : صحيح البخارى ، ج 1 ، ص 211 .\r\n( 3 ) . سنن النسائى ، ج 1 ، ص 134 .\r\n( 4 ) . صحيح مسلم ، ج 1 ، ص 193 .\r\n( 5 ) . إهداء الديباجة بشرح سنن إبن ماجة ، ج 1 ، ص 311 .\r\n","page_name":" 450 ","page_number":458},
  {"content":"\r\n\r\n\r\nد . نقل به معنا\r\nبخارى ، از نقل به معنا در روايات ، پروايى نداشت ، به طورى كه خودش مىگويد :\r\nاحاديث بسيارى را در يك شهر مىشنيدم و در شهر ديگر مىنوشتم .\r\nدر جايى از وى سؤال كردند كه آيا اين حديث‌ها كامل نوشته شده‌اند ؟ بخارى در جواب ، ساكت شد و چيزى نگفت . « 1 » ابن حجر ، اين كار بخارى را موجب بروز خطاهايى از وى در هنگام نقل احاديث مىداند و مواردى از خطاهاى وى را آورده است كه از جمله مىتوان به « تكرار روايت ، با اختلاف در الفاظ روايت » اشاره كرد . اين ، در حالى است كه بزرگان شيعه ، همواره بر حفظ الفاظ روايات ، تأكيد داشته‌اند . به عنوان مثال ، امام حسن عليه السلام بر نوشتن عين متن روايات ، تأكيد فرموده است . « 2 » كلينى هم با داشتن دغدغهء حفظ عين الفاظ روايات ، به جمع‌آورى روايت اقدام كرده كه هم‌عصر بودن وى با امام عليه السلام بهترين كمك او بوده است .\r\n\r\nه . انتساب كتاب به نويسندهء آن\r\nنقطه قوّت ديگر الكافى ، اين است كه شواهد و قرائن ، گوياى اين است كه الكافى را توسط شخص مرحوم كلينى نوشته است و دليلى بر خلاف آن نداريم ، در صورتى كه اين مسئله در مورد بخارى ، صادق نيست . به عنوان نمونه ، ابراهيم بن احمد مستملى مىگويد :\r\nمن از روى نسخهء اصلى صحيح البخارى كه پيش فربرى بود ، نسخه‌اى استنساخ كردم . در آن نسخه ، چيزهايى ديدم كه كامل نوشته نشده بود و چيزهايى ديدم كه اصلًا نوشته نشده بود . ما بعضى از اينها را به بعضى ديگر\r\n\r\n\r\n","description":"","footnote":"\r\n( 1 ) . ر . ك : هدى السارى ، ج 1 ، ص 10 .\r\n( 2 ) . ر . ك : سنن دارمى ، ج 1 ، ص 130 .\r\n","page_name":" 451 ","page_number":459},
  {"content":"\r\n\r\nاضافه كرديم . « 1 »\r\nاين مطلب ، گوياى اين است كه صحيح البخارى را ديگران تنظيم ، تكميل و پاك‌نويس كرده‌اند . به علاوه اين كه كتابى با اين آشفتگى از بخارى ، با آن حافظه و ذكاوت بسيار ، بعيد مىنمايد . « 2 »\r\n\r\nو . احاديث معلّق\r\nتوجّه بيش از اندازه به سند ، بخارى را از دقّت در متن ، غافل كرده است . به علاوه اين كه حدود يك چهارم احاديث كتاب ، فاقد سندند و در قرن چهارم ، به عنوان احاديث معلّق شناخته شدند ؛ « 3 » امّا الكافى از اين اشكالات ، به دور است .\r\n\r\nز . تناسب احاديث با ابواب مربوطه\r\nالكافى ، از جهت آوردن احاديث متناسب با هر باب ، ضابطهء خاصى دارد ، در حالى كه بخارى در چينش احاديث متناسب با باب‌هايى كه خود تنظيم كرده است ، اشتباهات فراوانى مرتكب شده است . به عنوان نمونه ، اوّلين حديث كتاب ، متناسب با باب اوّل ( باب بدء الوحى ) نيست . « 4 »\r\n\r\nح . شروع كتاب\r\nنقطهء قوّت ديگر الكافى ، اين است كه باب اوّل كتاب را با مهم‌ترين مسائل دين ( يعنى مباحث اعتقادى و كلامى ) ، شروع كرده است و دو جلد از كتاب خود را به اين مباحث ، اختصاص داده است . در صورتى كه بخارى از اين ويژگى ، محروم است . « 5 »\r\n\r\n\r\n","description":"","footnote":"\r\n( 1 ) . هدى السارى ، ج 1 ، ص 10 .\r\n( 2 ) . ر . ك : إرشاد السارى ، ص 10 .\r\n( 3 ) . تاريخ نگارش‌هاى عربى ، ج 1 ، ص 166 .\r\n( 4 ) . صحيح البخارى ، ج 1 ، ح 1 .\r\n( 5 ) . ر . ك : الكافى ، ج 1 و 2 ؛ صحيح البخارى ، ج 1 .\r\n","page_name":" 452 ","page_number":460},
  {"content":"\r\n\r\n\r\nط . نظم در احاديث\r\nكلينى ، در هنگام جمع‌آورى احاديث ، به احاديثى برخورد مىكرد كه در عين اهمّيت ، نمىتوانست آنها را در يكى از ابواب موجود بگنجاند و به علّت كم بودن مطلب ، آنها را قابل باب‌بندى نمىدانست ، لذا اين احاديث را تحت بابى به نام « نوادر » آورده است ؛ امّا بخارى ، اين احاديث را بدون ضابطه ، در ميان ابواب غير مناسبْ گنجانده است .\r\n\r\nى . كميّت روايات\r\nبرترى ديگر الكافى بر صحيح البخارى ، اين است كه مرحوم كلينى ، با آن مشكلات سياسى و موانعى كه بر سر راه داشته و جوّ اختناقىاى كه در زمان او بوده - كه به سختى مىتوانسته با افراد مختلف ، جهت جمع‌آورى احاديث اقدام كند - ، « 1 » با اين حال ، به مدّت بيست سال ، 16121 حديث صحيح ، يعنى به طور متوسّط ، سالى هشتصد حديث ، جمع‌آورى كرده است ؛ در حالى كه بخارى ، با اين كه شرايط سياسى جامعه ، به نفع او بوده و مسافرت‌هايش خيلى بيش از كلينى بوده و با آن ذكاوت و تيزهوشىاى كه به او نسبت مىدهند ، با اين‌حال ، به طور متوسّط ، سالى بيش از پانصد حديث صحيح ، جمع‌آورى نكرده است . « 2 »\r\n\r\nك . مشايخ بخارى و كلينى\r\nبرترى ديگر كلينى بر بخارى ، اين است كه كلينى ، روايات خود را از طريق اهل بيت عليهم السلام و بزرگان اصحاب و تابعان ، نقل مىكند ؛ امّا بخارى ، از ائمّه عليهم السلام و بزرگان\r\n\r\n\r\n","description":"","footnote":"\r\n( 1 ) . كلينى ، در زمان امام حسن عسكرى عليه السلام مىزيست ، يعنى زمانى كه شيعيان ، به شدّت تحت كنترل بوده‌اندو امامشان در پادگان نظامى ، تحت نظر بوده است .\r\n( 2 ) . بخارى ، وقتى به شهرى مىرفت ، مفتى آن شهر ، از او استقبال مىكرد و مردم ، با دعوت مفتى شهر ، به استقبال او مىرفتند . ر . ك : هدى السارى ، ج 1 ، ص 684 - 688 .\r\n","page_name":" 453 ","page_number":461},
  {"content":"\r\n\r\nصحابه و تابعان ، روايت نقل نكرده است و در عوض ، از نواصب و دشمنان ائمّه عليهم السلام روايات زيادى نقل كرده است . به عنوان نمونه ، از عمران بن حطان - كه در مدح ابن ملجم ملعون ، شعر سروده است - ، روايت نقل كرده است . « 1 » ابن حجر ، در شرح صحيح البخارى ، 29 حديث را به امام على عليه السلام نسبت مىدهد ، يك حديث را از حضرت زهرا عليها السلام مىآورد و 246 حديث از ابوهريره نقل مىكند . « 2 » جالبْ اين است كه برخى از مشايخ بخارى ( چون خاتم بن اسماعيل ، مالك بن انس و . . . ) ، از شاگردان امام صادق عليه السلام بوده‌اند ؛ امّا بخارى ، در كتاب خود ، حتّى يك روايت از امام صادق عليه السلام نقل نكرده است . ابن تيميه ، بر اين كار بخارى ، بهانه آورده است . « 3 »\r\n\r\nل . احاديث مدلس « 4 »\r\nنقطه قوّت ديگر الكافى بر صحيح البخارى ، كم بودن احاديث مدلس در الكافى و كثرت اين احاديث در صحيح البخارى است . به عنوان نمونه ، 5 / 2 درصد احاديث جلد اوّل الكافى ( يعنى 38 حديث از 1486 حديث ) ، مدلس است ؛ « 5 » در صورتى كه 15 درصد احاديث جلد اوّل صحيح البخارى ( يعنى 206 حديث از 1330 حديث ) ، مدلس است . « 6 »\r\n\r\nم . رجال متّهم و ضعيف\r\nبخارى در كتاب خود ، از روات متّهم و ضعيف ، روايات زيادى نقل كرده است . ابن حجر در هدى السارى ، اسامى بيش از چهارصد نفر از اين رجال را آورده است كه به\r\n\r\n\r\n","description":"","footnote":"\r\n( 1 ) . ر . ك : سيرى در صحيحين ، ص 85 ؛ الفصول المهمّة فى تأليف الأمّة ، ص 170 - 171 .\r\n( 2 ) . هدى السارى ، ج 1 ، ص 667 - 668 .\r\n( 3 ) . ر . ك : منهاج السنّة النبويّة ، ج 4 ، ص 134 .\r\n( 4 ) . حديث مدلس ، حديثى است كه راوى آن ، كارى انجام دهد كه به ظاهر ، موجب اعتبار حديث شود ، در حالى كه راوى ، مثلًا مشترك ميان فردى ثقه يا ضعيف است يا سند يا شيخ حديث ، مخفى بماند .\r\n( 5 ) . ر . ك : الكافى ، ج 1 ، ص 73 .\r\n( 6 ) . ر . ك : سير أعلام النبلاء ، ص 275 .\r\n","page_name":" 454 ","page_number":462},
  {"content":"\r\n\r\nمواردى از آنها اشاره مىشود :\r\n1 . نواصب « 1 »\r\nبخارى ، از نواصبى همچون : بهز بن اسد ، « 2 » عروة بن زبير ، « 3 » ابو بردة بن ابى موسى اشعرى « 4 » و . . . روايات فراوانى نقل كرده است .\r\n2 . مرجئه\r\nبخارى ، از افرادى كه مرجئه بوده‌اند ، همچون : ابراهيم بن طهان ، « 5 » شبابة بن سوار ، « 6 » عمرو بن مره ، « 7 » عمر بن ذر « 8 » و عثمان بن غياث ، « 9 » روايات فراوانى آورده است .\r\n3 . قدريه\r\nبخارى ، از قدريه - كه مورد مذمّت رسول خدا قرار گرفته‌اند - ، روايات فراوانى آورده است كه از جملهء آنها مىتوان به : حسن بن ذكوان ، « 10 » داوود بن حصين ، « 11 » كهمس بن المنهال « 12 » و . . . اشاره كرد .\r\n\r\n\r\n","description":"","footnote":"\r\n( 1 ) . هدى السارى ، ج 1 ، ص 548 .\r\n( 2 ) . صحيح البخارى ، ج 3 ، ص 102 .\r\n( 3 ) . همان ، ج 1 ، ص 59 .\r\n( 4 ) . همان ، ج 3 ، ص 146 .\r\n( 5 ) . همان ، ج 1 ، ص 414 .\r\n( 6 ) . همان ، ج 3 ، ص 157 .\r\n( 7 ) . همان ، ج 1 ، ص 345 .\r\n( 8 ) . همان ، ص 449 .\r\n( 9 ) . همان ، ج 3 ، ص 74 .\r\n( 10 ) . همان ، ج 4 ، ص 500 .\r\n( 11 ) . همان ، ج 2 ، ص 161 .\r\n( 12 ) . همان ، ج 3 ، ص 72 .\r\n","page_name":" 455 ","page_number":463},
  {"content":"\r\n\r\n4 . شيعه\r\nبخارى ، از گروهى كه به تشيّع يا غاليان يا رافضىها شناخته مىشوند ، رواياتى آورده است كه از جملهء آنها مىتوان به : اسماعيل بن ابان ، جرير بن عبد الحميد ، خالد بن مخلد قطوانى ، سعيد بن فيروز ابوالبخترى « 1 » و . . . اشاره كرد .\r\nكتاب الكافى ، گرچه مانند صحيح البخارى ، از رجال متّهم و ضعيفْ تهى نيست ، امّا تعداد آنان نسبت به صحيح البخارى ، بسيار اندك است . به عنوان مثال ، الكافى ، از افرادى چون : احمد بن مهران ، « 2 » يونس بن ظبيان ، « 3 » قاسم بن محمّد الجوهرى و . . .\r\nاستفاده كرده است .\r\n\r\nن . تعليق در احاديث\r\nاحاديثى را كه در سلسله سند آنها ، يك يا چند راوى ، حذف شده باشد ، احاديث معلّق مىگويند . چنين احاديثى ، از نظر علم رجال ، در عداد احاديث ضعيف و يا حدّاقل ، غير موثّق ، شمرده مىشود . الكافى ، از اين احاديث ، در مواردى اندك و محدود آورده است ، مثل سند « الحسين بن محمّد عن المعلّى بن محمّد عن بعض أصحابه عن . . . » . « 4 » امّا بخارى در موارد بسيارى ، از اين احاديث آورده است . « 5 » اين احاديث ، به‌گونه‌اى چشمگيرند كه بزرگان اهل سنّت ، سعى كردند اين اقدام بخارى را توجيه كنند ، مثلًا صبحى صالح ، خواسته است كه بگويد احاديث معلّق در بخارى ، دو قسم‌اند كه\r\n\r\n\r\n","description":"","footnote":"\r\n( 1 ) . هدى السارى ، ج 1 ، ص 468 .\r\n( 2 ) . ر . ك : الكافى ، ج 1 ، ص 202 - 210 .\r\n( 3 ) . همان ، ص 387 .\r\n( 4 ) . همان ، ص 474 .\r\n( 5 ) . ر . ك : صحيح البخارى ، ج 2 ، ص 213 .\r\n","page_name":" 456 ","page_number":464},
  {"content":"\r\n\r\nبخشى از آن ، قابل اعتماد است . « 1 » نووى و فؤاد سزگين هم براى اين كار بخارى ، توجيهاتى آورده‌اند . « 2 »\r\n\r\nق . آوردن احاديث غريب\r\nاحاديثى را كه در متن آنها لغات و الفاظ مشكل و دور از فهم آمده باشد ، احاديث « غريب » مىنامند . با اين كه پيامبر صلى الله عليه و آله از الفاظ ساده ، روان و قابل فهم براى همهء مسلمانان ، بلكه همهء اعراب استفاده كردند ، « 3 » پس اين احاديث غريب ، از كجا آمده‌اند ؟\r\nدانشمندان ، در مورد فلسفهء وجود اين احاديث ، توجيهاتى كرده‌اند ، مثلًا برخى معتقدند كه از زمان آميخته شدن زبان عربى با زبان‌هاى ديگر ، اين الفاظ پيدا شدند و با نقل به معنا ، در احاديثْ راه يافتند . « 4 » اين كه علماى اهل سنّت از قدما تا معاصران ، وارد اين بحث شده‌اند و براى آن كتاب‌هاى زيادى نوشته‌اند و شيعيان بجز در زمان معاصر ، كمتر به اين علم توجّه كرده‌اند ، شايد به خاطر كثرت روايات غريب در اوّلين جامع حديثى اهل سنّت ، يعنى صحيح البخارى و خالى بودن الكافى از اين روايات باشد . به هر حال ، كلينى ، بر خلاف بخارى ، در مواردى بسيار اندك از احاديث غريب ، استفاده كرده است و اين ، خود ، نقطهء قوت ديگر الكافى ، بر صحيح البخارى شمرده مىشود . « 5 »\r\n\r\nر . انتساب اين دو كتاب به صاحبان آن\r\nدر انتساب الكافى به كلينى ، چه از قدما ( همچون شيخ مفيد و . . . ) و چه از متأخّران ، كسى ترديد نكرده است ، « 6 » فقط ملّا خليل قزوينى ( م 1089 ق ) در بخش روضهء الكافى ،\r\n\r\n\r\n","description":"","footnote":"\r\n( 1 ) . علوم الحديث و مصطلحه ، ص 237 .\r\n( 2 ) . ر . ك : همان جا .\r\n( 3 ) . تاريخ عمومى حديث ، ص 188 .\r\n( 4 ) . ر . ك : الرسالة المستطرفه لبيان الكتب المشهوره ، ص 154 .\r\n( 5 ) . ر . ك : تاريخ عمومى حديث ، ص 188 ؛ هدى السارى ، ج 1 ، ص 334 .\r\n( 6 ) . علم الحديث ، ص 77 .\r\n","page_name":" 457 ","page_number":465},
  {"content":"\r\n\r\nترديد كرده است كه حاجى نورى در المستدرك به آن ابهام ، پاسخ داده است . « 1 » در مقابل ، در نسبت دادن صحيح البخارى به نويسندهء آن ، معاصران اهل سنّت ، ترديد كرده‌اند . به عنوان مثال ، خطيب بغدادى از ابوزرعه نقل مىكند كه در مورد نويسندهء صحيح البخارى و صحيح مسلم گفته است :\r\nاينان افرادى هستند كه خواستند پيش از وقت ، به رياست برسند ؛ چيزى درست كردند و كتاب تأليف نمودند كه قبل از احراز لياقت ، با آن كتاب ، خود را جلوه گر ساختند و مقامى را احراز نمودند . « 2 »\r\nدر مورد صحّت انتساب كتاب به بخارى ، مسلمه ، معتقد است كه بخارى ، با ترفند خاصّى كتاب العلل ( نوشتهء على بن مدين ) را گرفته و از آن استنساخ كرده است و اين كار بخارى ، طورى براى نويسنده العلل ، دردآور بود كه پس از مدّت كوتاهى ، از دنيا رفت . « 3 » نه تنها مسلمه ، بلكه فؤاد سزگين هم بر بخارى ، خرده گرفته است . « 4 »\r\n\r\nفصل پنجم : نقاط قوت « صحيح البخارى » و نقاط ضعف « الكافى »\r\n\r\nالف . شرح‌نويسى\r\nبر كتاب صحيح البخارى ، 48 شرح نوشته شده است كه در اين ميان مىتوان به شرح صحيح البخارى از ابن بطال قرطبى مالكى ، تفسير غريب ما فى الصحيحين ، از محمّد بن ابى نصر حميدى اندلسى ، فتح البارى فى شرح صحيح البخارى ، از ابن حجر عسقلانى ، الدرر فى شرح صحيح البخارى ، از احمد بن ابراهيم حلبى و . . . اشاره كرد . « 5 »\r\n\r\n\r\n","description":"","footnote":"\r\n( 1 ) . همان جا .\r\n( 2 ) . تاريخ بغداد ، ج 4 ، ص 273 و 274 .\r\n( 3 ) . تهذيب التهذيب ، ص 44 .\r\n( 4 ) . ر . ك : تاريخ نگارش‌هاى عربى ، ج 1 ، ص 166 .\r\n( 5 ) . كشف الظنون ، ج 1 ، ص 430 - 437 ؛ الإمام البخارى و صحيحه ، ص 230 - 239 .\r\n","page_name":" 458 ","page_number":466},
  {"content":"\r\n\r\n\r\nب . مستدركات\r\nبر صحيح البخارى ، مستدركات زيادى نوشته شده است كه از جملهء آنها مىتوان به الإلزامات ، نوشتهء على بن عمر دارقطنى بغدادى و المستدرك نوشتهء حاكم نيشابورى اشاره كرد . « 1 » در صورتى كه بر الكافى ، حتّى يك كتاب به عنوان مستدرك ، نوشته نشده است .\r\n\r\nج . استخراج نگارى\r\nكار استخراج‌نگارى در ميان اهل سنّت ، خيلى بيشتر از شيعه رواج داشته و دارد و بيشتر اين مستخرجات ، در مورد دو كتاب صحيح البخارى و صحيح مسلم ، انجام شده است . در اين مورد مىتوان به مستخرج اسماعيلى جرجانى و مستخرج محمّد بن احمد بن حسن غطريفى و مستخرج ابن ابى ذهل « 2 » اشاره كرد .\r\nفايدهء كتب مستخرج را اين گونه مىتوان برشمرد :\r\n1 . عالى بودن سند روايت ، با تقويت سند روايت و احياناً كاهش واسطه‌ها ؛ « 3 » 2 . تأكيد بر صحّت سند ؛\r\n3 . وجود طرق مختلف براى روايت . « 4 » به هر حال ، وجود مستخرجات براى صحيح البخارى ، نوعى تقويت اسناد بخارى به حساب مىآيد ، در صورتى كه براى الكافى ، هيچ كتاب مستخرجى نوشته نشده است .\r\n\r\nد . اشتمال بر روايات تفسيرى\r\nاهميّت روايات تفسيرى ، در اين است كه در مواردى ، براى فهم آيات نياز به رواياتى است\r\n\r\n\r\n","description":"","footnote":"\r\n( 1 ) . تدريب الراوى ، ج 1 ، ص 80 .\r\n( 2 ) . همان ، ص 84 - 85 .\r\n( 3 ) . همان جا .\r\n( 4 ) . همان جا .\r\n","page_name":" 459 ","page_number":467},
  {"content":"\r\n\r\nكه مفسّر را براى فهم آيه ، يارى كند . بخارى در كتاب خود ، به اين مهمْ اقدام كرده است و كتابى با عنوان « كتاب التفسير » در بخشى مجزّا نام‌گذارى كرده و در آن بخش ، رواياتى را كه در تفسير آيات و قرآنْ وارد شده‌اند ، آورده است . « 1 » اين مورد ، گرچه نقطهء قوّت بخارى در مقابل كتاب الكافى شمرده مىشود ، ولى كلينى به آيات تفسيرى ، بىتوجّه نبوده است و اين گونه روايات را در پايان هر كتاب و باب ، آورده است . به اين مثال ، توجّه كنيد :\r\nسألته عن قول اللَّه - عزّ و جّل - :  « إِلَّا مَنْ أَتَى اللَّهَ بِقَلْبٍ سَلِيمٍ » .  « 2 » قال : القلب السليم الذى يلقى ربه . . . . « 3 »\r\n\r\nه . حديث از راويان زن\r\nتفاوت ديگر كتاب الكافى و صحيح البخارى ، در اين است كه بخارى از زنان ، روايات زيادى نقل كرده است . به عنوان نمونه ، فقط از عايشه ، 242 حديث نقل كرده است ، در صورتى كه كلينى ، در كلّ كتاب الكافى ، تنها از سى زن ، روايت نقل مىكند و اين در حالى است كه قرآن كريم براى زن ، ارزش فراوانى قائل شده است و اسلام ، همواره بر رعايت حقوق زن تأكيد دارد . بنا بر اين ، وجود كثرت روات زن در بخارى ، نقطهء قوّت صحيح البخارى بر كتاب الكافى شمرده مىشود .\r\n\r\nو . تأليف كتب رجالى\r\nدر مورد تعداد رجال الكافى ، كتابى تأليف نشده است كه تعداد آنها را معيّن كند ، در صورتى كه براى صحيح البخارى در همان دهه‌هاى اوليهء بعد از تأليف ، كتبى رجالى ، نگاشته شده است ، همچون كتاب رجال صحيح البخارى . « 4 » اين امر ، مىتواند نقطهء قوّت\r\n\r\n\r\n","description":"","footnote":"\r\n( 1 ) . ر . ك : صحيح البخارى ، ج 3 ، ص 328 - 604 .\r\n( 2 ) . سورهء شعراء ، آيهء 89 .\r\n( 3 ) . الكافى ، ج 2 ، ص 16 .\r\n( 4 ) . رجال صحيح البخارى ، ابونصر احمد بخارى كلاباذى ، تحقيق : عبد اللَّه الليثى ، رياض : المعارف .\r\n","page_name":" 460 ","page_number":468},
  {"content":"\r\n\r\nديگرى براى بررسى و ارزيابى صحيح البخارى ، به شمار آيد .\r\n\r\nز . وجه تحمّل حديث\r\nبراى نقل حديث از استاد توسّط شاگرد ، راه‌هاى مختلفى است كه از جملهء آنها مىتوان به : سماع ، قرائت ، مناوله ، مكاتبه و اعلام ، « 1 » اشاره كرد . بهترين نوع براى نقل حديث استاد توسّط شاگرد ، « سماع » است و بيشتر احاديث بخارى ، از اين طريقْ وارد شده‌اند ، « 2 » در صورتى كه الكافى ، عمدتاً روايات خود را به صورت معنعن آورده است .\r\nالبته با توجّه به وثاقت كلينى نزد علماى شيعه ، معنعن بودن روايات الكافى ، ضررى به اعتبار اسناد آن نمىزند . « 3 »\r\n\r\nح . مشتركات در سلسلهء اسناد\r\nالكافى ، در اسناد روايات خود ، اسامى مشترك زيادى آورده است كه اين اسامى مشترك ، باعث مىشود كه سند چنين رواياتى ، مخدوش شود . به دو مورد از اين اسامى ، توجّه كنيد :\r\n1 . محمّد بن اسماعيل : اين نام ، بين هفت نفر ، مشترك است كه چهار نفر آنها غير موثّق‌اند . « 4 » اين ، در حالى است كه منتقى الجمان ، معتقد است كه محمّد بن اسماعيل - كه در اسناد الكافى آمده - ، يكى از آن چهار نفرِ غير موثّق است . « 5 » 2 . محمّد بن يحيى : اين راوى هم به گفتهء محمّد امين كاظمى ، بين ثقه و غير ثقه ،\r\n\r\n\r\n","description":"","footnote":"\r\n( 1 ) . علوم حديث و اصطلاحات آن ، ص 69 - 70 .\r\n( 2 ) . ر . ك : همان ، ص 166 .\r\n( 3 ) . ر . ك : پژوهشى در تاريخ حديث ، ص 475 ؛ دراية الحديث ، ص 58 .\r\n( 4 ) . الكافى ، ج 3 ، ص 86 .\r\n( 5 ) . پژوهشى در تاريخ حديث شيعه ، ص 478 .\r\n","page_name":" 461 ","page_number":469},
  {"content":"\r\n\r\nمشترك است . « 1 » از اين دست رجال ، در اسناد الكافى ، فراوان يافت مىشوند ، مثل محمّد بن سنان ، ابن محبوب ، ابن فضّال و . . . .\r\n\r\nط . تنوّع موضوعات\r\nكلينى از نظر تنوّع موضوعات ، در « كتاب الحجّة » ، ابواب مشخّصى را به مسائل تاريخى ، اختصاص داده است و با عنوان « ابواب التاريخ » ، مسائل مربوط به تاريخ پيامبر و ائمّه عليهم السلام را آورده است كه شامل 257 حديث مىشود ؛ امّا بخارى به اين موضوع ، بابى اختصاص نداده و در ابواب مختلف همچون « بدء الوحى » ، مسائل تاريخى را آورده است .\r\n\r\nخلاصهء بحث\r\nجمع‌آورى احاديث ، از امور حياتى دين اسلام بوده و هست . در اين ميان ، از اهل سنّت ، بخارى و از شيعه ، كلينى ، اوّلين كسانى بودند كه بدين كار اقدام كردند . اين دو محدّث ، از جهات مختلف ، وجوه مشترك دارند ؛ چرا كه هر دو ، ايرانى بودند و به سفارش خيرخواهانهء دوستان و اطرافيان خود ، و دغدغهء از بين رفتن احاديث ، و وجود احاديث مجعول در ميان احاديث صحيح ، به اين كار ، اقدام كردند . پس ، نيّت هر دو محدّث ، تفكيك احاديث صحيح از غير صحيح بوده است .\r\nالبته از جهاتى نيز با يكديگر تفاوت داشته‌اند . از جمله اين كه دوستان كلينى و رجال شيعه و حتّى رجال اهل سنّت ، مرحوم كلينى را صد در صد تأييد مىكنند و از او جز خير ، دلسوزى و تلاش ، سخن نمىگويند ؛ امّا در مورد بخارى ، برخى از بزرگان اهل سنّت نيز به وى ، به ديدهء ترديد مىنگرند و در خيرخواهى او بعضاً ترديد مىكنند .\r\nگرچه الكافى و صحيح البخارى ، هر دو از آفت احاديث مدلس ، دور نبوده‌اند ( البته\r\n\r\n\r\n","description":"","footnote":"\r\n( 1 ) . ر . ك : هداية المحدّثين ، ص 258 .\r\n","page_name":" 462 ","page_number":470},
  {"content":"\r\n\r\nتعداد اين احاديث در صحيح البخارى ، چندين برابر الكافى است ) ، امّا همچنان نزد طرفداران خود ، به عنوان مهم‌ترين كتاب مرجع شناخته مىشوند و پيروانشان از آن سود مىجويند .\r\n\r\nبخش سوم : نقاط قوّت و ضعف پايان‌نامه\r\n\r\nالف . نقاط قوّت پايان‌نامه\r\n1 . اوّلين و مهم‌ترين حُسن اين پايان‌نامه « موضوع » آن است . نويسنده ، سعى كرده است كه موضوعى بديع و جديد انتخاب كند كه اين ، از ويژگىهاى برتر اين نوشته است ؛ چرا كه كار مقايسه‌اى ، آن هم مقايسه بين دو اثر از آثار بنيادى دو فرقه ، كارى است بس باارزش و از اين جهت ، بايد نويسنده را تحسين كرد .\r\n2 . پايان‌نامه ، از جهت داشتن مباحث كلّى ، مقدّمه ، چكيده ، خلاصه بحث و داشتن چكيده به زبان انگليسى و همچنين موضوع‌بندى منظّم و منطقى ، قابل تحسين است .\r\n3 . نويسنده براى عمدهء سخنان خود ، پاورقى آورده و مطالب خود را مستندسازى كرده است و گاه براى يك مطلب ، ده‌ها استناد و مدرك آورده است كه اين ، باعث استحكام نوشته شده است .\r\n4 . گرچه در بعضى موارد ، از منابع دستِ چندم استفاده شده ، ولى عمدهء منابع ، دستِ اوّل‌اند كه اين نيز از ويژگىهاى ديگر نوشته است .\r\n5 . براى سخنان مربوط به اهل سنّت ، به كتاب‌هاى آنان ارجاع داده شده است و اين شيوه ، در مستند بودن نوشته ، بسيار مهم است كه نويسنده ، به خوبى ، آن را مراعات كرده است .\r\n6 . نويسنده ، مطالب پايان‌نامه را به صورت علمى ، تنظيم و از استدلال‌هاى قابل قبولى استفاده كرده است و از كلمات شعارى و يا تعصّب‌هاى بىجا ، بهره نگرفته است .\r\n\r\n","description":"","footnote":"","page_name":" 463 ","page_number":471},
  {"content":"\r\n\r\n\r\nب . نقاط ضعف پايان‌نامه\r\nپايان‌نامه از دو جهت ، قابل تأمل است : يكى از جهت محتوا و ديگرى از جهت نظم ظاهرى .\r\n\r\n1 . اشكالات محتوايى\r\nيك . نويسنده در مقدّمهء كتاب ، ادّعا كرده است كه سعى كرده‌ايم به صورت جانبدارانه ، بحث نكنيم ؛ امّا در برخى موارد ، از اين اصل ، پيروى نكرده است ، مانند جايى كه نويسنده بر اين‌كه بخارى از فرق مختلف همچون : مرجئه و قدريه ، روايت نقل كرده ، بر او خرده مىگيرد ، در صورتى كه بخارى ، آنها را قبول داشته و آنها از فرق اهل سنّت هستند و به عقيدهء بخارى ، قابل استنادند . يا آن جا كه نويسنده ، بر بخارى از جهت كميّت روايات ، خرده گرفته و همين را نقطهء قوت الكافى دانسته است ؛ در حالى كه بخارى بايد احاديثى را جمع‌آورى مىكرد كه 160 سال قبل ، گفته شده است ؛ امّا احاديث الكافى ، مربوط به دوران خودِ كلينى و زمان‌هاى بسيار نزديك به او بوده است .\r\nنويسنده در ص 27 پايان‌نامه نيز در مورد فوت مرحوم كلينى و چگونگى مرگ او ، سخن خاصّى نگفته است ، در صورتى كه جاى اين بحث است كه آيا شرايط ويژهء اواخر غيبت صغرا با مرگ مرحوم كلينى ، مرتبط بوده يا نه ؟ امّا در مورد چگونگى مرگ بخارى ، مفصّل وارد شده و شرايط آستان مرگ او را شرح داده است .\r\nدو . برخى مباحث غير ضرورى را آورده است ، در حالىكه بعضى مباحث ضرورى را رها كرده است ، مانند اين كه ، در مورد زمان تولّد مرحوم كلينى ، صرفاً به مجهول بودن آن اكتفا كرده و حتّى زمان تقريبىِ آن را هم بيان نكرده است ، در صورتى كه در مورد تلفّظ كلمهء كلينى ، بسيار بحث كرده و حتّى نظريات مختلف دربارهء تلفّظ اين كلمه را آورده است .\r\n\r\n","description":"","footnote":"","page_name":" 464 ","page_number":472},
  {"content":"\r\n\r\nيا در جايى كه در مورد چگونگى مرگ كلينى ، هيچ بحثى نكرده است ؛ امّا در مورد سال مرگش ، مفصّل وارد شده است و نظريات مختلف را كه مثلًا سال 328 يا 329 ق ، بوده ، آورده است .\r\nسه . نويسنده در مواردى ، نتوانسته بين مطالب و مباحث ، ارتباط برقرار كند ، به عنوان نمونه ، از شرايط سياسى - فرهنگى زمان كلينى ، بحث كرده است ، امّا از اين بحث ، به نتيجهء خاصّى نرسيده است ، كه مثلًا شرايط موجود در زمان كلينى ، چه اثرى بر وى داشته است ؟ و براى تأليف كتاب او ، چه سود و يا زيانى داشته است ؟ در مورد بخارى هم تقريباً همين‌طور است .\r\nچهار . نويسنده ، از صفحهء 130 تا 140 پايان‌نامه ، از اين كه بخارى از طوايفى همچون صحابه ، خرده مىگيرد ، بحث كرده است ، در حالى كه از نظر بخارى ، همهء صحابه ، مورد وثوق‌اند ، و هيچ ضعفى ندارند . بنا بر اين ، به عقيدهء بخارى ، اين طوايف ، نه متّهم‌اند و نه ضعيف . آرى ! نقل از نواصب ، خلاف عقيدهء مشهور اهل سنّت است .\r\n\r\n2 . اشكالات ظاهرى\r\nيك . اوّلين اشكال نوشته ، در شماره‌گذارى صفحات آن است . در موارد فراوان ، مشاهده مىشود كه شماره‌ها تكرار شده‌اند و خواننده را به اشتباه مىاندازند ، به عنوان نمونه ، شماره‌هاى : 40 ، 44 ، 80 ، 149 و 180 تكرار شده‌اند .\r\nدو . از نظر صفحه‌بندى ، دقّت نشده است ؛ چرا كه پاورقى هر مطلب ، فوراً پس از مطلب آمده است ، حال هر كجاى صفحه باشد : اوّل صفحه يا وسط صفحه . در برخى موارد ، طورى به هم ريخته‌اند كه خواننده ، با سختى مىتواند پاورقى مطلب را پيدا كند . به صفحات : 5 ، 7 - 15 ، 18 و 19 دقّت كنيد .\r\nسه . القاب معصومان عليهم السلام ، به صورت غلط ، تايپ شده‌اند ، مثلًا به جاى « عليه\r\n\r\n","description":"","footnote":"","page_name":" 465 ","page_number":473},
  {"content":"\r\n\r\nالسلام » يا « عليها السلام » حروف انگليسى تايپ شده است . فقط در هجده صفحهء اوّل ، اين موارد وجود دارد : ص 6 ، سطر 5 ؛ ص 11 ، سطر 10 ؛ ص 12 ، سطر 11 ؛ ص 17 ، سطر 8 ؛ ص 18 ، سطر 2 .\r\nچهار . از جهت آدرس‌دهى در پاورقىها ، طورى ارجاع داده شده است كه اگر خواننده بخواهد نام كتاب و شمارهء صفحه را پيدا كند ، بايد با دقّت به صفحات قبل نيز مراجعه كند تا شايد بتواند نشانى مورد نظر را پيدا كند . در صورتى كه اگر در كنار نام نويسنده ، نام كتاب و شمارهء صفحه را هم مىآورد و بقيهء موارد را ارجاع مىداد ، هم اختصار در ارجاع ، رعايت مىشد و هم خواننده به راحتى مىتوانست آدرس مورد نظر را به دست آورد . البته اگر آدرس مورد نظر در همان صفحه و در پاورقى قبل ، تكرار شده باشد ، نياز به تكرار نيست . در بررسى بيست صفحهء اوّل پايان‌نامه ، به پاورقى اين صفحات دقت كنيد : 7 - 12 ، 14 ، 17 - 20 .\r\nنكتهء قابل توجّه ، اين است كه شايد در صفحات اوّليه و در ارجاع‌هاى مختصر ، مشكلى پيش نيايد ، امّا در صفحات بعدى و پاورقىهاى مفصّل ، بسيار مشكل مىتوان منبعى را پيدا كرد ، به طورى كه اصلًا قابل قياس نيستند .\r\nاز جهت موضوع‌بندى و قرار دادن احاديث در جايگاه خود ، الكافى بر صحيح البخارى ، مقدّم است . شروع و پايان الكافى ، بر خلاف صحيح البخارى ، از نظمى خاص پيروى مىكند . مرحوم كلينى ، سعى كرده است كه متن كامل احاديث را بياورد ؛ ولى بخارى در مواردى ، به صورت جانبدارانه ، احاديث را تحريف كرده است . دغدغهء كلينى ، حفظ عين الفاظ روايات بوده است و سعى كرده است كه عين الفاظ روايات را بياورد ؛ امّا بخارى ( به گفتهء خويش ) ، روايتى را در يك شهر مىشنيده و در شهر ديگر ، يادداشت مىكرده است و وقتى از او سؤال كنند كه آيا عين روايت را به ياد دارد ، سكوت مىكند .\r\nبخارى ، از جهت زمانى بايد احاديث 160 سال قبل را مىآورد ؛ امّا كلينى ،\r\n\r\n","description":"","footnote":"","page_name":" 466 ","page_number":474},
  {"content":"\r\n\r\nمىتوانست احاديث را به ائمّهء عصر خود ، منتسب و مستند كند . البته از جهاتى همچون : نوشتن مستدركات و مستخرجات ، تعدّد اسناد ، و تعدّد حواشى و شروح ، صحيح البخارى بر الكافى ، برترى دارد .\r\nبه هر حال ، اين دو كتاب ، پس از گذشت بيش از دوازده قرن ، همچنان مورد مراجعهء طرفداران خودشان قرار مىگيرند و از كتاب‌هاى معتبر طرفين محسوب مىشوند .\r\n\r\n","description":"","footnote":"","page_name":" 467 ","page_number":475},
  {"content":"\r\n\r\n\r\nمنابع و مآخذ\r\n1 . إرشاد السارى لشرح صحيح البخارى ، شهاب الدين قسطلانى ، بيروت : دارالفكر .\r\n2 . اصول الفقه و قواعد فقه الحديث ، محمّد حسن ربانى ، قم : بوستان كتاب .\r\n3 . الإمام البخارى و صحيحه ، عبدالغنى عبد الخالق ، جدة : دار المنار .\r\n4 . الذريعة إلى تصانيف الشيعة ، محمّد محسن بن على المنزوى ( آقا بزرگ الطهرانى ) ، بيروت : دار الأضواء .\r\n5 . الرسالة الثانية ، أبودلف الخزرجى ، تحقيق : پطرس بولگاكوف ، ترجمه : محمّد منير موسى ، قاهره : عالم الكتب .\r\n6 . الرسالة المستطرفة لبيان الكتب المشهورة ، محمّد جعفر الكتانى ، بيروت : دار البشائر الإسلامية .\r\n7 . السنن الكبرى ، أحمد بن شعيب النسائى ، بيروت : دار الكتب العلميّة .\r\n8 . العقد الفريد ، أبوعمرو أحمد الأندلسى ، تصحيح : أحمد الأمين ، بيروت : دار الكتب العربى .\r\n9 . الغيبة ، محمّد بن حسن الطوسى ، تحقيق : شيخ عباد اللَّه تهرانى ، قم : المعارف الإسلامية .\r\n10 . الفصول المهمّة فى تأليف الامّة ، عبد الحسين شرف الدين ، نجف : دار النعمان .\r\n11 . الفهرست ، محمّد بن الحسن الطوسى ( الشيخ الطوسى ) ، تصحيح و تعليق : السيد محمّد صادق البحر العلوم ، نجف : حيدرية .\r\n12 . الكافى ، محمّد بن يعقوب الكلينى ، تصحيح : على اكبر الغفارى ، بيروت : دار\r\n\r\n","description":"","footnote":"","page_name":" 468 ","page_number":476},
  {"content":"\r\n\r\nالأضواء .\r\n13 . الكامل فى التاريخ ، عزّالدين ابن اثير ، تحقيق : التراث ، بيروت : مؤسسهء تاريخ العربى [ ترجمه : حميد رضا آژير ، تهران : اساطير 
  ] .\r\n14 . الوافى بالوفيات ، صلاح الدين الصفدى ، بيروت : دار النشر .\r\n15 . الوافى ، محمّد محسن بن شاه مرتضى ( الفيض الكاشانى ) ، اصفهان : مكتبة الإمام أمير المؤمنين .\r\n16 . امامت و سياست ، ابن قتيبة الدينورى ، ترجمه : سيد ناصر طباطبايى ، تهران :\r\nققنوس .\r\n17 . إهداء الديباجة بشرح سنن إبن ماجة ، صفاء الضوى و أحمد العدوى ، بحرين : دار اليقين .\r\n18 . ايران از نظر خاور شناسان ، به كوشش : رضازاده ، تهران : شفق و سينا .\r\n19 . أحسن التقاسيم فى معرفة الأقاليم ، ابوعبد اللَّه المقدّسى ، ترجمه : علينقى منزوى ، تهران : كاويان .\r\n20 . پژوهشى تطبيقى در احاديث بخارى و كلينى ، عزيز فيضى ، مشهد : آستان قدس رضوى .\r\n21 . پژوهشى در تاريخ حديث ، مجيد معارف ، تهران : مؤسسهء فرهنگى و هنرى ضريح .\r\n22 . تاريخ الإسلام و وفيات المشاهير و الأعلام ، شمس الدين محمّد الذهبى ، بيروت :\r\nدار الكتب العلميّة .\r\n23 . تاريخ الخلفاء العباسيين ، على بن الساعى ابن الأنجب ، قاهره : الأدب .\r\n24 . تاريخ الخلفاء ، عبد الرحمان بن أبى بكر السيوطى ، تحقيق : محمّد محيى الدين عبدالحميد ، بغداد .\r\n25 . تاريخ ايران از ظهور تا سقوط بغداد ، اكرم بهرامى ، تهران : دانشگاه تربيت معلّم تهران .\r\n\r\n","description":"","footnote":"","page_name":" 469 ","page_number":477},
  {"content":"\r\n\r\n26 . تاريخ بخارا ، محمّد بن جعفر النرشخى ، ترجمه : احمد بن محمّد بن نصر قبادى ، تهران : توس .\r\n27 . تاريخ بغداد ، أحمد بن على الخطيب البغدادى ، بيروت : دار الكتب العلمية .\r\n28 . تاريخ شيعه و فرقه‌هاى اسلامى تا قرن 14 ، محمّد جواد مشكور ، تهران : اشراقى .\r\n29 . تاريخ طبرستان ، محمّد بن اسفنديار ، تصحيح : عباس اقبال ، تهران : مجلس .\r\n30 . تاريخ طبرى ، محمّد بن جرير الطبرى ، ترجمه : ابوالقاسم پاينده ، تهران : اساطير .\r\n31 . تاريخ عمومى حديث ، مجيد معارف ، تهران : كوير .\r\n32 . تاريخ كربلا و حائر حسينى ، عبد الجواد كليددار و محمّد صدر هاشمى ، اصفهان :\r\nحبل المتين .\r\n33 . تاريخ مدينة دمشق ، على بن الحسن بن هبة اللَّه ( ابن عساكر الدمشقى ) ، بيروت : دار الفكر .\r\n34 . تاريخ معتزله ، محمّد جعفر جعفرى لنگرودى ، تهران : گنج دانش .\r\n35 . تاريخ نگارش‌هاى عربى ، فؤاد سزگين ، ترجمهء : مؤسسهء نشر فرهيختگان ، تهران :\r\nوزارت فرهنگ و ارشاد اسلامى .\r\n36 . تبصرة العوام فى معرفة مقالات الأنام ، سيد مرتضى ابن داعى الحسنى الرازى ، تصحيح : عباس اقبال ، تهران : اساطير .\r\n37 . تجريد أسانيد الكافى ، حسين الطباطبايى البروجردى ، مشهد : بنياد پژوهش‌هاى اسلامى آستان قدس رضوى ، 1409 ق .\r\n38 . تدريب الراوى فى شرح تقريب النواوى ، تحقيق : أحمد عمر الهاشم ، بيروت : دار الكتاب العربى .\r\n39 . تذكرة الحفّاظ ، شمس الدين محمّد الذهبى ، بيروت : احياء التراث العربى .\r\n40 . تركستان‌نامه ، واسيلى ولاديميرويچ بارتولد ، ترجمه : مريم كشاورز ، تهران : بنياد فرهنگ ايران .\r\n\r\n","description":"","footnote":"","page_name":" 470 ","page_number":478},
  {"content":"\r\n\r\n41 . تنقيح المقال ، عبد اللَّه بن محمّد حسن المامقانى ، چاپ سنگى .\r\n42 . تهذيب التهذيب ، أحمد بن على العسقلانى ( ابن حجر ) ، بيروت : دار الفكر .\r\n43 . تهذيب الكمال فى أسماء الرجال ، يونس بن عبد الرحمان المزّى ، تحقيق : بشّار عوّاد ، بيروت : مؤسسة الرسالة .\r\n44 . جلاء العيون ( تاريخ چهارده معصوم ) ، محمّد باقر مجلسى ، قم : سرور .\r\n45 . حبيب السير ، غياث الدين بن همام ، تصحيح : محمّد دبير سياقى ، تهران : خيّام .\r\n46 . خلاصة الأقوال فى معرفة الرجال ، حسن بن يوسف الحلى ، تحقيق : جواد قيّومى ، قم : دفتر نشر انتشارات اسلامى .\r\n47 . دليل خارطة بغداد ، مصطفى جواد و أحمد سوسة ، بغداد : المجمع العلمى ، 1378 ق .\r\n48 . رجال الطوسى ، محمّد بن حسن الطوسى ، قم : دفتر نشر اسلامى .\r\n49 . رجال النجاشى ، أحمد بن على النجاشى ، تحقيق : سيد موسى شبيرى زنجانى ، قم :\r\nدفتر نشر اسلامى .\r\n50 . رجال صحيح البخارى ، أحمد البخارى الكلاباذى ، تحقيق : عبد اللَّه ليثى ، رياض :\r\nالمعارف .\r\n51 . روضات الجنّات ، محمّد باقر الخوانسارى ، ترجمة محمّد باقر ساعدى ، تهران :\r\nكتاب‌فروشى اسلامى .\r\n52 . رياض السياحه ، زين العابدين شيروانى ، تصحيح : اصغر حامد ربانى ، تهران :\r\nسعدى .\r\n53 . رى باستان ، حسين كريمان ، تهران : دانشگاه شهيد بهشتى .\r\n54 . زندگى سياسى و فرهنگى شيعيان بغداد ، سيد حسين موسوى ، قم : دفتر تبليغات .\r\n55 . زندگى سياسى هشتمين امام ، جعفر مرتضى حسينى و خليل خليليان ، تهران : دفتر نشر فرهنگ اسلامى .\r\n\r\n","description":"","footnote":"","page_name":" 471 ","page_number":479},
  {"content":"\r\n\r\n56 . زين الأخبار ، ابوسعيد گرديزى ، تهران : مطبعه اتحاديه .\r\n57 . سنن الدارمى ، عبد اللَّه بن عبدالرحمان الدارمى ، بيروت : دار الكتب العلمية .\r\n58 . سير أعلام النبلاء ، محمّد بن أحمد الذهبى ، بيروت : مؤسسة الرسالة .\r\n59 . سيرى در صحيحين ، محمّد صادق نجمى ، قم : دفتر انتشارات اسلامى .\r\n60 . شرح نهج البلاغة ، ابن ابى الحديد ، بيروت : دار الرشاد الحديثة .\r\n61 . صحيح البخارى ، محمّد بن إسماعيل البخارى ، شرح و تحقيق : قاسم الشماعى الرفاعى ، بيروت : دار القلم .\r\n62 . صحيح مسلم ، مسلم ابن الحجّاج النيسابورى ، تحقيق : محمّد فؤاد عبد الباقى ، بيروت : دار احياء التراث .\r\n63 . طبقات الحفّاظ ، جلال الدين السيوطى ، بيروت : دار الكتب العلمية .\r\n64 . طبقات الحنابله ، محمّد بن أبى يعلى ، بيروت : دار المعرفة .\r\n65 . طبقات الشافعية الكبرى ، تاج الدين ابونصر السبكى ، تحقيق : عبدالفتاح محمّد الجلو و محمود محمّد طناحى ، بيروت : دار احياء الكتب العربية .\r\n66 . طبقات أعلام الشيعة ، محمّد محسن على المنزوى ( آقابزرگ الطهرانى ) ، تحقيق :\r\nعلىنقى منزوى ، قم : اسماعيليان .\r\n67 . علل تدليس در حديث ، پرويز رستگار جزى ، رسالهء دكترى ، تهران : تربيت مدرّس .\r\n68 . علم الحديث و دراية الحديث ، كاظم مدير شانه‌چى ، قم : دفتر انتشارات اسلامى .\r\n69 . علوم الحديث و اصطلاحات آن ، صبحى صالح ، ترجمه : عادل نادرعلى ، تهران :\r\nاسوه .\r\n70 . علوم الحديث و مصطلحه ، صبحى صالح ، قم : الشريف الرضى .\r\n71 . عيون المعجزات ، حسين بن عبد الوهّاب ، نجف : حيدريه .\r\n72 . فتح البارى شرح صحيح البخارى ، أحمد بن على العسقلانى ( ابن حجر ) تحقيق :\r\nعبد العزيز بن عبد اللَّه بن باز ، بيروت : دار الفكر .\r\n\r\n","description":"","footnote":"","page_name":" 472 ","page_number":480},
  {"content":"\r\n\r\n73 . فتوح البلدان ، أحمد بن يحيى البلاذرى ، ترجمه : آذرتاش آذرنوش ، تصحيح :\r\nمحمّد فرزان ، تهران : صدا و سيما .\r\n74 . فرهنگ جغرافيايى ايران ( استان مركزى ) ، دايرهء جغرافيايى ارتش ، تهران : سازمان جغرافيايى نيروهاى مسلح .\r\n75 . كشف الظنون ، مصطفى بن عبد اللَّه حاجى خليفه ، بيروت : دار الفكر .\r\n76 . كفاية الأثر ، على بن محمّد الخزّاز القمى ، تحقيق : عبد اللطيف الحسينى الكوه كمرى ، قم : بيدار .\r\n77 . كنز العمّال فى سنن الأقوال و الأفعال ، على المتّقى بن حسام الدين الهندى ، بيروت :\r\nالرسالة .\r\n78 . گزيدهء كافى ، محمّد باقر بهبودى ، تهران : علمى و فرهنگى .\r\n79 . گزيدهء كتاب من لا يحضره الفقيه ، محمّد باقر بهبودى ، تهران : كوير .\r\n80 . مجمل التواريخ و القصص ، تصحيح : ملك الشعراى بهار ، چاپ دوم .\r\n81 . مرآة العقول فى شرح أخبار آل الرسول ، محمّد باقر بن محمّد تقى المجلسى ( العلّامة المجلسى ) ، تهران : دار الكتب الإسلاميه .\r\n82 . مروج الذهب ، على بن الحسين المسعودى ، ترجمهء : ابو القاسم پاينده ، تهران :\r\nعلمى و فرهنگى .\r\n83 . مسند الإمام الرضا عليه السلام ، عزيز اللَّه العطاردى ، مشهد : المؤتمر العالمى للإمام الرضا عليه السلام .\r\n84 . مشايخ الثقات ، غلامرضا عرفانيان ، نجف : الآداب .\r\n85 . مشايخ فقه حديث در جماران ، كلين و درشت ، عزيز اللَّه عطاردى ، تهران : عطارد .\r\n86 . معجم البلدان ، ياقوت بن عبد اللَّه الحموى الرومى ، تحقيق : مزيد عبد العزيز ، بيروت : دار الكتب العلمية .\r\n87 . معجم رجال الحديث ، السيّد أبو القاسم الموسوى الخوئى ، قم : منشورات مدينة العلم .\r\n\r\n","description":"","footnote":"","page_name":" 473 ","page_number":481},
  {"content":"\r\n\r\n88 . مفتاح الصحيحين بخارى و مسلم ، حافظ محمّد شريف بن المصطفى ، بيروت : دار الكتب العلمية .\r\n89 . مقاتل الطالبيين ، ابوعلى حائرى ، قم : مؤسسة آل البيت .\r\n90 . مقدّمهء ابن خلدون ، عبدالرحمان بن محمّد ابن خلدون ، بيروت : دار احياء التراث .\r\n91 . مناقب الشافعى ، أبو بكر أحمد بن حسين البيهقى ، تحقيق : السيد أحمد الصقر ، قاهره : دار التراث .\r\n92 . منتخب الأثر ، لطف اللَّه الصافى الگلپايگانى ، قم : مؤسسة سيدة المعصومه ( س ) .\r\n93 . منهاج السنّة النبويّة ، أحمد بن عبد الحليم بن تيميّة الحرّانى ، بيروت : دار الكتب العلمية .\r\n94 . هداية المحدّثين إلى طريقة المحمّدين ، محمّد امين بن محمّد على الكاظمى ، تحقيق :\r\nمهدى الرجائى ، قم : مكتبة آية اللَّه العظمى المرعشى ، 1405 ق .\r\n95 . هدى السارى ( مقدمة فتح البارى فى شرح صحيح البخارى ) رياض و دمشق : دار السلام .\r\n\r\n","description":"","footnote":"","page_name":" 474 ","page_number":482},
  {"content":"\r\n\r\nعقل در الكافى\r\n\r\nعقل در « الكافى »\r\nلعيا اللَّه بداشتى « 1 »\r\n\r\nچكيده\r\nدر منابع اسلام و در انديشهء شيعى ، « عقل » از جايگاه بلندى برخوردار است . يكى از آثار مهم حديثى - كه از منابع معتبر و دست اوّل شيعه به حساب آمده و اكثر احاديث آن را محدّثان شيعه ، صحيح و حسن دانسته‌اند و مستند فكرى خويش در اصول اعتقادى قرار مىدهند - كتاب شريف الكافى است كه آن را عالم برجسته و مورد اطمينان ( ثقه ) شيعه ، ثقة الإسلام محمّد بن يعقوب كلينى ، گردآورى كرده است . وى در اين كتاب ، باب اوّلش را به شناخت عقل و جايگاه آن در معرفت نظرى و حكمت عملى اختصاص داده است و حتّى آن را بر كتاب ايمان ، مقدّم داشته است ؛ چرا كه پايگاه ايمان ، مخاطب خداوند و مدار ثواب و عقاب در شريعت اسلام ، عقل است . در اين مقاله ، معناى عقل ، حجّيت ، مراتب و ثمرات عقل ، از جنبهء حكمت نظرى و حكمت عملى ، با تكيه بر احاديث شريف الكافى ، بررسى شده است .\r\nكليدواژه‌ها : عقل ، عقل عملى ، عقل نظرى ، كلينى ، الكافى .\r\n\r\n\r\n","description":"","footnote":"\r\n( 1 ) . « عقل در اصول كافى » ، لعيا اللَّه بداشتى ، پايان نامهء كارشناسى ارشد ، استاد راهنما : دكتر محمّد صادق كاملان ، استاد مشاور : دكتر على اللَّه بداشتى ، دانشگاه مفيد قم ، 1386 ( گزارش و تحليل : على اللَّه بداشتى ) .\r\n","page_name":" 475 ","page_number":483},
  {"content":"\r\n\r\n\r\nمقدّمه\r\nعالىترين مرتبهء وجود انسان ، « عقل » است . انسان ، با عقل يا قوّهء عاقله است كه توانايى ادراك عالم هستى را آن گونه كه هست ( حكمت نظرى ) وتوانايى آن گونه كه بايد عمل كند ( حكمت عملى ) ، به دست مىآورد . از اين رو ، لازم است آن را آنچنان كه شايسته است ، بشناسيم و آن گونه كه بايسته است ، به كار بنديم .\r\nدر اسلام ، بويژه در مكتب فكرى شيعه ، عقل ، از جايگاه بلندى برخوردار است . از اين رو ، كلينى در اثر حديثى مهمّش يعنى كتاب شريف الكافى ، باب سخن را با « كتاب عقل » مىگشايد و در حديث دوازدهم ، از امام موسى بن جعفر عليه السلام گزارش مىكند كه ارزش معرفت عقلى ، به حدّى است كه به عنوان هدف بعثت انبيا ، معرّفى شده است ، آن جا كه مىفرمايد :\r\nيا هشام ! ما بعث اللَّه أنبياءه و رسله إلى عباده إلّاليعقلوا عن اللَّه . . . ؛ « 1 »\r\nخداوند انبيا و رسولان را به سوى بندگان خود نفرستاد ، مگر براى آن كه معرفت عقلى از خدا داشته باشند .\r\nملّاصدرا در شرح اين عبارت مىگويد :\r\nپيامبران ، خودشان از جانب پروردگار ، علمى لدنى و موهبتى الهى داشتند و با كتاب و سند ، به دست نياورده بودند . پس براىتكميل بندگان ، برانگيخته شدند . « 2 »\r\nدر حديثى ديگر از پيامبر صلى الله عليه و آله گزارش مىكند كه ايشان پس از بيان اين كه « عقل » ، برترين نعمتى است كه خداوند به بندگان خود بخشيده ، مىفرمايد :\r\nو ما أدّى العبد فرائض اللَّه حتّى عقل عنه و لا بلغ جميع العابدين فى فضل عبادتهم ما بلغ العاقل و العقلاء هم اولو الألباب ، الّذين قال اللَّه تعالى :  « وَ ما يَذَّكَّرُ إِلَّا أُولُوا \r\n\r\n\r\n","description":"","footnote":"\r\n( 1 ) . الكافى ، ج 1 ، ح 12 .\r\n( 2 ) . شرح اصول الكافى ، ص 332 .\r\n","page_name":" 476 ","page_number":484},
  {"content":"\r\n\r\n الْأَلْبابِ »  « 1 » . « 2 »\r\nتا بنده‌اى واجبات را به عقل خود در نيابد ، آنها را انجام نداده است . همهء عابدان ، در فضيلت عبادتشان ، به پاى عاقل نمىرسند و عاقلان ، همان صاحبان خردند كه بارى تعالى دربارهء ايشان فرموده : « تنها صاحبان خرد ، اندرز مىپذيرند » .\r\nبا عنايت به حديث مذكور ، مىتوان به چند نكته پىبرد : اولًا ، اهمّيت و جايگاه خاص معرفت و شناخت در اسلام را درك كرد ؛ ثانياً ، فقط عبادتى مورد قبول درگاه احديّت واقع مىشود و كسى به سرمنزل مقصود مىرسد كه عبادتش بر مبناى معرفت و آگاهى باشد . پس مىتوان گفت كه داشتن شناخت ، شرط صحّت عبادت است و چون « عقل » ، به اذعان همهء متفكّران و متكلّمان ، ابزار معرفت است ، لذا جايگاه عقل نيز روشن مىگردد .\r\nاينك چه زيباست نگاهى اجمالى به احاديث عقل در الكافى بيندازيم و گزارشى از آن ارائه نماييم . براى اين منظور ، لازم است ابتدا در معناى عقل ، كنكاشى صورت پذيرد .\r\n\r\nمعناشناسى عقل\r\n\r\nمعناى لغوى عقل\r\n« عقل » در لغت ، هم معناى مصدرى دارد و هم معناى اسمى . جوهرى در الصّحاح ، در معناى عقل چنين مىنويسد :\r\nالعقل : الحِجر و النُهى . ورجلٌ عاقلٌ و عقولٌ و قد عَقَلَ يَعقلُ و عقلًا و معقولًا أيضاً ، و هو مصدر ، و قالَ سيبويه : هو صفةٌ و كان يقول : إنّ المصدر لايأتى على وزن\r\n\r\n\r\n","description":"","footnote":"\r\n( 1 ) . سورهء بقره ، آيهء 269 .\r\n( 2 ) . الكافى ، ج 1 ، ح 11 .\r\n","page_name":" 477 ","page_number":485},
  {"content":"\r\n\r\nمفعول ألبتة ، وَيتأوّلُ المعقول . فيقول : كأنّه عُقل له شىءٌ أى حبس و ايّد و شُدّدَ .\r\nقال : و يستغنى بهذا وزن المَفعل الّذى يكون مصدراً . « 1 »\r\nدر لغت‌نامهء دهخدا ، عقل را خرد و دانش و دريافتْ معنا نموده و گفته :\r\nعقل در اصل لغت ، مصدر است به معناى بند در پا بستن ، و چون خرد و دانش ، مانع رفتن طبيعت به سوى افعال ذميمه مىشود ، لهذا خرد و دانش را عقل گويند . « 2 »\r\nالبته ظاهراً تعريفى كه ايشان از عقل بيان نموده ، بيشتر به عقل عملى اشاره دارد ، اگرچه در ادامه ، مطلبى را كه از أقرب الموارد نقل كرده ، منطبق بر عقل نظرى است ، بدين صورت كه عقل ، نورى است روحانى كه نفس با آن ، علوم ضرورى و نظرى را در مىيابد و غريزه‌اى است كه انسان را آمادهء فهم و خطاب مىكند و عقل از « عقال » به معناى پاىبند شتر ، گرفته شده است . « 3 »\r\n\r\nواژه‌هاى مترادف\r\nهمان گونه كه واژهء عقل در كتاب‌هاى زباندانان ، به معانى مختلف به كار رفته ، در علوم مختلف نيز داراى معانى اصطلاحى متفاوتى است . يكى از راه‌هاى پى بردن به معناى دقيق‌تر كلمات ، بررسى و مطالعهء واژه‌هاى مترادف و متقارب آنهاست . از اين رو ، ما به بعضى از اين واژه‌ها كه در آيات و احاديث ، استفاده شده‌اند ، اشاره مىكنيم :\r\nابو البقاء ، برخى از نام‌هاى عقل را چنين برشمرده است :\r\nعقل را « لبّ » گويند ؛ زيرا منتخب پروردگار و برگزيده اوست و « حِجى » گويند ؛ زيرا به كمك عقل انسان مىتواند به حجّت برسد و بر تمام معانى دست يابد و « حِجر » گويند ؛ زيرا عقل را از نافرمانى كردن ، نهى مىكند و\r\n\r\n\r\n","description":"","footnote":"\r\n( 1 ) . الصحاح : تاج اللغة و صحاح العربية ، ج 3 ، ص 1769 .\r\n( 2 ) . لغت نامهء دهخدا ، ذيل واژهء عقل .\r\n( 3 ) . همان جا .\r\n","page_name":" 478 ","page_number":486},
  {"content":"\r\n\r\n« نُهى » گويند ؛ به خاطر اين كه زيركى و شناخت و رأى ، به عقل منتهى مىشود و عقل ، بالاترين خوبى است كه به بنده عطا مىشود و او را به نيك‌بختى دنيا و آخرت مىرسانَد . « 1 »\r\nبراى تبيين بيشتر مفاهيم ذكر شده در كلام ابوالبقاء و يافتن مفهومى روشن از عقل ، توضيحات زير به تفكيك هر واژه ، لازم است :\r\n1 . لُبّ : در لغت ، به معناى خالص يك چيز است . به مغز خالص گردو كه پوستهء گردو آن را احاطه كرده است ، مغز و لُبّ گفته مىشود . گويا انسان ، همانند گردويى است كه از مغز و پوسته تشكيل مىشود .\r\nعقل ، به منزلهء مغز و لبّ انسان است كه اصل و حقيقت وى را تشكيل مىدهد و جسم و بدن ، به منزلهء پوسته و قشر اوست . مفسّران بزرگى همچون علّامه طباطبايى نيز « لبّ » در قرآن را به « عقل » تفسير نموده‌اند . پس دو واژهء « عقل » و « لبّ » از نظر لغت ، قرآن و رواياتْ مترادف هستند و اين گونه نيست كه نيروى فهم و ادراك اگر مشوب به ناخالصىها و اوهام و شوائب بود ، « عقل » و اگر پاك و خالص از شوائب بود ، « لُبّ » ناميده مىشود ، چنان كه از كلام برخى لغويّين فهميده مىشود . « 2 » اساساً ويژگى خِرد ، تشخيص امر درست و خالص از امور نادرست و ناخالص است . در زبان عربى ، از گوهر خرد به لحاظ برخوردارى حيثيت‌هاى متعدّد ، با الفاظ گوناگون تعبير مىشود . مثلًا به لحاظ حيثيت و ويژگى ، منع و بازدارى و هدايتگرى ، از آن به « عقل » « 3 » و به لحاظ اين كه گوهر خِرد ، اصل و اساس هويت انسان را تشكيل مىدهد ، از آن به « لُبّ » تعبير مىگردد . لذا در روايتى آمده است :\r\nأصل الإنسان لبّه و عقله دينه . « 4 »\r\n\r\n\r\n","description":"","footnote":"\r\n( 1 ) . « مفهوم عقل از ديدگاه دو شارح اصول كافى » ، عبد الحسين كافى ، مجلهء علوم حديث ، ش 26 .\r\n( 2 ) . ر . ك : التحقيق فى الكلمات القرآن الكريم ، مادهء لُبّ .\r\n( 3 ) . اصل مادهء عقل ، به معناى « بازداشتن » است و همهء مشتقات آن ، به اين معناى اصلى باز مىگردد .\r\n( 4 ) . بحار الأنوار ، ج 1 ، ص 82 .\r\n","page_name":" 479 ","page_number":487},
  {"content":"\r\n\r\n2 . حجى : به معناى ستر و پوشش است . به عقل ، حجى گفته مىشود ؛ چون عقل ، همانند پوششى است كه بدىهاى انسان را مىپوشانَد .\r\n3 . حلم : در كتاب‌هاى لغت ، حلم به معناى ضبط و كنترل هيجان و غضب آمده است كه گاهى هم به معناى عقل به كار مىرود . به نظر مىرسد كه نامگذارى عقل به حلم ، از باب تسميهء سبب به نام مسبّب است . چون عقل ، سبب و موجب صفت حلم است ، نام مسبَّب ( حلم ) بر مسبِّب ( عقل ) گذارده شده است . در ريشهء لغوى دو واژهء حلم و عقل ، معناى ضبط و حفظ ، موجود است .\r\n4 . فهم : يكى از مترادف‌هاى عقل در كتاب‌هاى لغت ، واژهء فهم است . به عقل ، « فهم » گفته مىشود ؛ چون هر چيزى را انسان مىفهمد و درك مىكند و گويا با بند عقل و فهم ، به تور مىاندازد و در زمرهء معقولات و مدركات خويش در مىآورد . از اين عبارت ، در روايات استفاده شده است . « 1 » 5 . مُسكه : در بعضى از كتاب‌هاى لغت ، مسكه ، عقل وافر و فراوانْ معنا شده است .\r\nمسكه از ريشهء مسك و امساك است و به عقل ، مسكه گفته مىشود ؛ چون مسك و نگه‌دارندهء انسان از بدىها و زشتىهاست .\r\n6 . كياست : در اصل ، از ريشهء « كيس » به معناى جمع است . به شخص عاقل « كيّس » گفته مىشود ؛ چون گويا عقل او همانند كيسه و ظرفىاست كه حافظ و جمع كنندهء تمام آرا و تجارب در طول زندگى است . در روايتى از امام على عليه السلام از عقل ، به عنوان اصل و منشأ انسان كيّس ، نام برده شده است . « 2 » 7 . قلب : در كتاب‌هاى لغت ، به عنوان يكى ديگر از مترادف‌هاى عقل ، به كار رفته است . در لغت ، خالص و شريف هر چيز را قلب مىنامند . در انسان نيز شريف‌ترين\r\n\r\n\r\n","description":"","footnote":"\r\n( 1 ) . اصول كافى ، ترجمه : صادق حسن زاده ، ج 1 ، ص 46 ، ح 12 .\r\n( 2 ) . ر . ك : غرر الحكم و درر الكلم ، ص 322 .\r\n","page_name":" 480 ","page_number":488},
  {"content":"\r\n\r\nو با ارزش‌ترين بخش وجود وى را قلب ناميده‌اند . به نظر مىرسد ، چون كه عقل ، همانند قلب ، با ارزش‌ترين و شريف‌ترين بخش آدمى است كه شكل‌دهندهء هويّت انسان است ، گاهى از عقل ، به قلب تعبير مىشود . امام كاظم عليه السلام « قلب » در آيهء هفتم سورهء قاف را به عقل تفسير نموده است . « 1 » از كلام مرحوم ميرداماد نيز ، در ذيل فقرهء ياد شده همين گونه برداشت مىشود :\r\nكاربرد قلب به جاى نفس ناطقه و عقل در قرآن و روايات معصومان عليهم السلام مطرد و شايع است .\r\nعلّامه طباطبايى ، در تفسير همين آيه فرموده است :\r\nقلب ، چيزى است كه انسان ، به وسيلهء آن تعقّل مىكند و در نتيجه ، حق و باطل و خير و شر را از يكديگر تمييز مىدهد . « 2 »\r\nخداوند در آيهء ديگرى مىفرمايد :\r\n « لَهُمْ قُلُوبٌ يَعْقِلُونَ بِها »  . « 3 » از اين آيه ، استنباط مىشود كه « تعقّل » ، كار قلب است . در روايتى مشابه اين آيه نيز آمده است كه قلب از جمله جوارحى است كه انسان با آنْ تعقّل مىكند . « 4 » البته بين تفسير امام و ديگر موارد ياد شده ، تعارض و تنافى وجود ندارد ؛ زيرا به اعتبار ادراك و معرفتى كه در اثر اكتساب مدركات و معقولات براى قلب حاصل مىشود ، و شأن اساسى عقل نيز فهم و ادراك و معرفت است ، ايشان « قلب » را به « عقل » تفسير نموده است .\r\nبا توجّه به مباحث پيش‌گفته ، به نظر مىرسد به دليل آثار و بركات فراوان عقل و در نتيجه ، ايجاد حوزهء معنايى گسترده براى آن ، در كتاب‌هاى لغت و آيات و روايات ،\r\n\r\n\r\n","description":"","footnote":"\r\n( 1 ) . ر . ك : الكافى ، ج 1 ، ح 12 .\r\n( 2 ) . الميزان فى تفسير القرآن ، ج 18 ، ص 356 .\r\n( 3 ) . سورهء حج ، آيهء 46 .\r\n( 4 ) . الكافى ، ج 2 ، ص 38 .\r\n","page_name":" 481 ","page_number":489},
  {"content":"\r\n\r\nواژه‌هاى مترادف فراوانى براى عقل به كار رفته است . با توجّه به اين كه اعتبارات مختلف ، از جمله علل پيدايش واژه‌هاى مترادف فراوان براى عقل است ، بنا بر اين ، اختلاف آنها نيز اعتبارى است ، به گونه‌اى كه همه ، در اشاره به گوهر واحدى به نام « عقل » به عنوان نيروى فهم و ادراك حقايق هستى از طريق علم نافع و هدايتگر به سوى عمل صالح و عبوديت خداوند مشترك‌اند . مؤيّد اين مطلب ، سخن مرحوم ملّاصدرا در تفسيرش است كه پس از اشاره به بعضى از واژه‌هاى مترادف عقل ، تصريح كرده است كه واژه‌هاى مذكور ، نظير هم هستند .\r\n\r\nواژه‌هاى متقابل عقل\r\nبر اساس اصل « تعرف الامور بأضدادها » مناسب است كه به برخى از واژه‌هايى كه در مقابل عقل به كار مىروند ، اشاره‌اى داشته باشيم .\r\nجهل : اين واژه ، گاهى در برابر علم و گاهى در مقابل عقل قرار مىگيرد . اگر جهل به معناى « نادانى » آورده شود ، در مقابل علم و اگر به معناى « عمل نسنجيده » به كار رود ، در مقابل عقل است . از دو تقابل « علم و جهل » و « عقل و جهل » در بين عامهء مردم ، تقابل اوّل ، بيشتر از دومى ، متعارف و مأنوس است ؛ امّا در كتاب‌هاى روايى ، از جمله الكافى ( كه مورد بحث است ) ، تقابل دوم ( عقل و جهل ) بيشتر از تقابل اوّل ، كاربرد دارد .\r\nسفه : واژهء ديگرى كه در مقابل عقل مىآيد ، « سَفَه » است ، به معناى نقصان و كم‌خردى و گاهى هم به معناى جهل .\r\nحمق : واژهء بعدى ، « حمق » يا « حماقت » است ، به عنوان ضد عقل و به معناى نقصان و فساد عقل . اين واژه ، در روايات فراوانى در مقابل عقل به كار رفته است و احمق ، در مقابل عاقل ذكر شده است . « 1 »\r\n\r\n\r\n","description":"","footnote":"\r\n( 1 ) . همان ، ج 1 ، ح 12 .\r\n","page_name":" 482 ","page_number":490},
  {"content":"\r\n\r\nجنون : « جنون » از ريشهء « جنّ » به معناى پوشش است و در اصطلاح ، به حالتى گفته مىشود كه پوششى ، عقل غريزى انسان را فرا مىگيرد و مانع فهم و ادراك مىشود .\r\nبر خلاف معناى اصطلاحى جنون در بين عامهء مردم - كه شخص فاقد عقل غريزى اوّليه را مجنون مىگويند - ، در برخى متون اسلامى ، چنين فردى « مصاب » ناميده شده و در بعضى از روايات ، مجنون بر فرد معصيت‌كار اطلاق گرديده است « 1 » و در مقابل ، ترك كنندگان معصيت و اطاعت كنندگان اوامر الهى ، عاقل ناميده شده‌اند . « 2 » پس ، از كتاب‌هاى لغت ، آيات و روايات ، چهار واژهء متقابل و متضاد : جهالت ، سفاهت ، حماقت و جنون ، براى واژهء عقل استفاده مىشود و با توجّه به ارتباط معناى بين سه واژهء سفاهت ، حماقت و جنون با « جهل » ، مىتوان گفت كه تقابل و ضدّيت اصلى ، بين دو واژهء عقل و جهل است و تقابل عقل با ديگر واژه‌ها ، فرعى و اعتبارى است . « 3 » وقتى گفته مىشود : « العقل ، نقيض الجهل » ، ظاهراً مراد از نقيض ، نقيض فلسفى نيست ؛ بلكه مراد از آن ، ضد است . پس عقل و جهل ، دو امر وجودىاند ، نه اين كه جهل ، « عدم العقل » باشد . « 4 » نتيجه اين كه در منطق قرآن كريم ، عقل ، بيشتر به نيرويى اطلاق مىشود كه انسان در امور دينى از آن منتفع مىشود و او را به معارف حقيقى و اعمال شايسته ، رهبرى مىنمايد و در صورتى كه از اين مسير منحرف گردد ، ديگر عقل ناميده نمىشود ، گرچه در امور دنيوى ، عمل خود را انجام دهد . « 5 »\r\n\r\n\r\n","description":"","footnote":"\r\n( 1 ) . إنّما المجنون المقيم على معصية اللَّه ( مشكاة الأنوار ، ص 269 ) .\r\n( 2 ) . الكافى ، ج 1 ، ح 12 .\r\n( 3 ) . تلخيص و اقتباس از مقالهء « درآمدى بر معناشناسى عقل در تعبير دينى » ، حسين مهدىزاده ، مجله‌معرفت ، ش 74 .\r\n( 4 ) . « مفهوم عقل از ديدگاه دو شارح اصول كافى » ، عبد الحسين كافى ، مجله علوم حديث ، ش 26 .\r\n( 5 ) . الميزان فى تفسير القرآن ، ج 2 ، ص 352 .\r\n","page_name":" 483 ","page_number":491},
  {"content":"\r\n\r\nامّا براى فهم معناى عقل در لسان الكافى ، به تتبّع بيشترى نياز داريم كه اينك به آن مىپردازيم .\r\n\r\nعقل در روايات « الكافى »\r\nبا توجّه به اين كه موضوع اصلى بحث ، در حوزهء كتاب الكافى است ، ضرورى است كه نسبت به معناى عقل در احاديث به كار رفته در اين كتاب ارزشمند ، به طور دقيق آگاهى يابيم و بدانيم كدام يك از معانى گفته شده در بخش‌هاى پيشين ، مد نظر اهل بيت عليهم السلام بوده است . براى دست يافتن به اين مقصود ، لازم است كه نظر شارحان الكافى را در حد مجال ، بررسى كنيم و استنتاج نهايى را ارائه نماييم .\r\nسيد جواد مصطفوى ، از شارحان الكافى ، در ذيل حديث اوّل مىنگارد :\r\nمراد از عقل چنانچه از جميع روايات اين باب استفاده مىشود ، همان قوّهء تشخيص و ادراك و وادار كنندهء انسان به نيكى و صلاح و بازدارندهء او از شرّ و فساد است ، چنانچه در روايت سوم ، عقل ، وسيلهء پرستش خدا و به دست آوردن بهشت معرفى شده است ، و در حديث چهاردهم ، 75 خاصيت و اثر آن ، به نام « لشكر عقل » توضيح داده شده است . پس عاقلِ كامل ، كسى است كه آن اثر در او باشد و مراد به پيش آمدن و بازگشتن عقل ( كه در متن حديث اوّل ذكر شده است ) ، اين است كه اين موجود ، در برابر اوامر و نواهى خالقش ، كاملًا منقاد و مطيع است . « 1 »\r\nبنا بر آنچه در بخش معناى لغوى عقل گفتيم و جهل را در تقابل و ضدّ آن دانستيم ، وى در ادامهء ترجمهء حديث چهاردهم چنين آورده است :\r\nمقصود از جهل ، شيطان است يا همان قوّه‌اى كه انسان را به كار زشت و گناه دعوت مىكند و وسوسه مىنمايد . اين [ ويژگى 
  ] در فرشتگان نيست ، از اين\r\n\r\n\r\n","description":"","footnote":"\r\n( 1 ) . اصول كافى ، ترجمه و شرح : سيّد جواد مصطفوى ، ص 11 .\r\n","page_name":" 484 ","page_number":492},
  {"content":"\r\n\r\nجهت ، هيچ يك از 75 لشكر جهل كه در اين حديث شريف نامبرده شده ، در ايشان نيست و انسان ، آن گاه از فرشته برتر مىشود كه با وجود آن كه استعداد اين صفات زشت را دارد ، به آنها متّصف نمىگردد و آنها را در خود راه نمىدهد . . . . « 1 »\r\n\r\n1 . صدر المتألهين\r\nايشان كتاب مبسوطى در زمينهء شرح كتاب عقل و جهل الكافى به نگارش درآورده است . وى در حديث سوم ، « 2 » عقل را به معناى بخشى از نفس كه به سبب مواظبت بر اعتقاد ، به تدريج و در طول تجربه حاصل مىشود و به وسيلهء آن ، به قضايايى دست مىيابيم كه با آن انجام دادن يا ترك كردن اعمال استنباط مىگردد ( معناى عقل در كتب اخلاقى ) دانسته است . وى در اين باره مىگويد :\r\nريشهء معناى حديث ، تعقّل امور و قضاياى به كار گفته شده در كتب اخلاقى است كه مبادى آرا و دانش‌هايى هستند كه ما مىتوانيم آنها را درك كنيم تا آنها را انجام دهيم و يا از آنها دورى گزينيم . نسبت اين قضايا با عقل به كار رفته در كتب اخلاقى ، مانند نسبت علوم ضرورى با عقل به كار رفته در كتاب برهان است . پس اين دو عقل ، دو جزء نفس آدمى هستند : يكى جزء انفعالى و عملى كه از مبادى عاليه با علوم و معارفى كه غايت آنها خودشان هستند ، منفعل مىشوند ( ايمان به خدا و روز قيامت ) و دومى جزء فعلى و عملى كه به سبب آرا و علومى كه غايت آنها عمل به مقتضاى آنهاست .\r\nيعنى انجام دادن طاعات و پرهيز از معاصى و تخلّق به اخلاق حسنه و رهايى از اخلاق ناپسند ، كه در طبقات زيرين اثر مىكند ، و اين ، همان دين و شريعت است . پس هنگامى كه اين دو هدف حاصل شوند ، تقرّب به خدا و بريدن از غير او حاصل خواهد شد . « 3 »\r\n\r\n\r\n","description":"","footnote":"\r\n( 1 ) . همان ، ص 27 .\r\n( 2 ) . عن أبى عبد اللَّه عليه السلام : قلت له ما العقل ؟ قال : ما عبد به الرحمن و اكتسب به الجنان .\r\n( 3 ) . شرح اصول الكافى ، ملّاصدرا ، ص 165 .\r\n","page_name":" 485 ","page_number":493},
  {"content":"\r\n\r\nايشان در ادامه مىنويسد :\r\nوقتى اين مقدّمات و احكام ، بر تو روشن شد و اين معانى و بخش‌ها در ذهنت صورت يافت و جاى گرفت ، خواهى دانست كه به چه معناهايى بين عقل و بين بدانديشى و شيطنت خطا رخ مىدهد و اصل اشتباه از آن جا سرچشمه مىگيرد كه هر دو ، در انديشيدن و سرعت تعقّل در امور و قضايايى كه مبادى آرا و اعتقادات است ، يعنى در آنچه كه اگر بخواهيم آنها را برگزينيم و يا رها نماييم ، مشترك‌اند ، خواه دربارهء خير و آينده باشد و يا دربارهء شر و حال . و آنچه از تعقّلات و حركات فكرىاى كه تعلّق به دنيا دارد ، خالى از زياده‌روى و كوتاهى و كجروى و آشفتگى و سرگشتگى و شتاب نيست ، و چون آنها از افعال شياطين و پيروان طاغوت است . و امّا آنچه كه از بندگان حقيقى خدا صادر مىشود و تعلّق به امور دين و عرفان دارد ، به صورت اطمينان و آرامش و استوارى و پايدارى است . پس اين ، برترين اخلاق نيكو و آن ، بدترين ملكات پست نفسانى است كه به نام « جُربزه » است ، و بلاهت و كودنى از آن بهتر است ؛ زيرا همان گونه كه گفته‌اند ، به رهايى و خلاصْ نزديك‌تر است از زيركى موذيانه .\r\nپس بيان امام عليه السلام كه فرمود : عقل ، آن چيزى است كه بدان ، خداوند پرستش و بهشت فرا چنگ آيد ، « 1 » تعريف عقل است . به اين معنا كه مقابل « شيطنت » به گونه‌اى و مقابل « بلاهت » ، به گونه‌اى ديگر است . « 2 »\r\nملّاصدرا حديث چهارم را به معناى سوم ( عقل در كتب اخلاقى ) يا چهارم ( منشأ خوب فهميدن و با هوشيارى سريع در استنباط ) مىداند و معتقد است كه اين دو معنا ، از جهت معنايى ، نزديك به هم هستند و در باب دليل نظرش چنين ادامه مىدهد :\r\n\r\n\r\n","description":"","footnote":"\r\n( 1 ) . سمعت الرضا عليه السلام يقول : صديق كلّ امرى عقله و عدوّه جهله .\r\n( 2 ) . شرح اصول الكافى ، ملّا صدرا ، ص 166 .\r\n","page_name":" 486 ","page_number":494},
  {"content":"\r\n\r\nچون مقصود از آن غريزهء مشترك انسانى ، و علوم ضرورى كه مبادى نظريات‌اند ، نيست و آراى مشهور و عقل كلّى هم كه نخستين مخلوق است ، نيست . « 1 »\r\nاو دربارهء تفسير حديث مىگويد :\r\nدليل اين كه امام فرمودند : « عقل ، دوست انسان است » ، اين است كه هر انسانى به كمك عقل ، دوستانش را به دست مىآورد و به كارهاى خير و نيكو راهنمايى مىشود و آنها را انجام مىدهد و گناهان و كارهاى زشت را ترك مىكند و دشمنانش را دفع مىنمايد و از شرور و بدىها دورى مىجويد . و به واسطهء جهل ، تمام اين امور ، بر عكس شده ، اضداد آنها واقع مىشود . لذا حضرت فرمودند : « جهل ، دشمن انسان است » ؛ زيرا با جهل ، هر انسانى ، دشمن پيدا مىكند و دوستانش را از دست مىدهد و در مسير شرّ و انجام دادن گناه قرار مىگيرد و از فرمان الهى سرپيچى مىكند . « 2 »\r\nسپس ، چنين ادامه مىدهد :\r\nمعنايى براى « دوست » ، جز آنچه كه مبدأ و اصل اين امور است ، نيست و معنايى هم براى دشمن ، جز آنچه كه مبدأ و اصل اضداد آنهاست ، نيست ، خواه جوهر باشد يا عرض ، جسم باشد يا غير جسم . . . . حقيقتِ دوستى و دوست و آنچه كه دوستى بدان تحقّق مىيابد و روحِ معناى آن عبارت از اصل آن چيزى است كه بنده بدان بهره‌مند گشته ، به آنچه از نوع خير و سلامت است ، راهنمايى مىگردد . و حقيقت دشمنى و روح معناى آن ، عبارت از مصدر آن چيزى است كه بنده بدان زيانمند مىشود و از آن شرّ و بدى و شقاوت مىرويد . عقل و جهل هم همين گونه است . « 3 »\r\nملّاصدرا ، حديث اوّل را به معناى ششم ( موجودى كه به چيزى جز خداوند وابسته نيست ) دانسته و در شرح اين حديث مىفرمايد :\r\n\r\n\r\n","description":"","footnote":"\r\n( 1 ) . همان جا .\r\n( 2 ) . همان ، ص 167 .\r\n( 3 ) . همان جا .\r\n","page_name":" 487 ","page_number":495},
  {"content":"\r\n\r\nإنّ هذا العقل أوّل المخلوقات و أقرب المجعولات إلىّ الحق الأوّل وأعظمها وأتمّها و ثانى الموجودات فى الموجودّية ؛ « 1 »\r\nاين عقل ، نخستين آفريده و نزديك‌ترين مجعولات به سوى حق تعالى و بزرگ‌ترين و كامل‌ترين و دومين موجود در موجود بودن است . « 2 »\r\nالبته لازم به يادآورى است كه ايشان در ادامهء شرح خود ، با ادلّهء عقلى و نقلى ، اثبات مىكند كه اين عقل ، همان روح پيامبر صلى الله عليه و آله است و مىنويسد :\r\nهر كس در اين مطلب ، دقّت نظر نمايد ، در مىيابد كه هر چه عقل ، اوّل بدان توصيف شده و از آن خبر داده شده ، به عينه ، از خواصّ روح او صلى الله عليه و آله است . « 3 »\r\nملّاصدرا ، واژهء عقل را - كه در حديث چهاردهم « 4 » نيز به كار رفته - به همين معناى ششم ، شرح و تفسير مىكند .\r\nملّاصدرا ، عقل ذكر شده در پايان حديث يازدهم را به معناى عقلى كه در كتاب نفس بحث مىشود و داراى چهار مرتبه است ( معناى پنجم عقل ) مىداند . پيامبر صلى الله عليه و آله در اين حديث مىفرمايد كه خداوند به بندگانش چيزى بهتر از عقل نبخشيده است ؛ زيرا خوابيدن عاقل ، از شب‌بيدارى جاهل و در منزل بودن عاقل ، از مسافرت جاهل ( به سوى حج و جهاد ) بهتر است . خداوند ، هيچ پيغمبر و رسولى را جز براى تكميل عقل ، مبعوث نساخته ( تا عقلش را كامل نكند مبعوث نمىسازد ) و عقل او برتر از عقل‌هاى تمام امّتش خواهد بود . آنچه پيغمبر در خاطر دارد ، بر تلاش تلاشگران ترجيح دارد و تا بنده‌اى واجبات را به عقل خود در نيابد ، آنها را انجام نداده است . همهء غايبان ، در فضيلت عبادتشان ، به پاى عاقلان نمىرسند و عاقلان ، همان صاحبان\r\n\r\n\r\n","description":"","footnote":"\r\n( 1 ) . همان ، ص 168 .\r\n( 2 ) . عن أبى جعفر عليه السلام قال : لمّا خلق اللَّه العقل استنطَقه . ثُمّ قال له : اقبِل فأقبل . ثمّ قال له : ادبر فأدبر . ثمّ قال : و عزّتى و جلالى ما خلقتُ خلقاً هو احَبُّ إلىّ منك ولا أكملتك إلّافيمن أحبّ . . . .\r\n( 3 ) . شرح اصول الكافى ، ص 216 .\r\n( 4 ) . همان ، ص 151 .\r\n","page_name":" 488 ","page_number":496},
  {"content":"\r\n\r\nخردند كه دربارهء ايشان فرموده : « تنها صاحبان خرد ، اندرز مىگيرند » « 1 » . « 2 » ملّاصدرا در توضيح بخش پايانى حديث مى گويد :\r\nبيان پيامبر صلى الله عليه و آله : « و عاقلان ، همان صاحبان خردند » ، يعنى عقلى كه در اين جا گفته مىشود ، آن عقلى كه همگان فهم مىكنند نيست ؛ يعنى هر كس را كه داراى زيركى و هوشيارى در كار دنيا باشد ، عاقل مىخوانند و نه آن غريزه‌اى كه با آن ، انسان از چهارپايان امتياز مىيابد ، و نه آن چيزى كه در علم اخلاقْ از آن بحث مىشود ؛ بلكه مراد از آن ، مفهومى خواهد بود كه از بيان الهى استفاده مىشود :  « إِنَّما يَتَذَكَّرُ أُولُوا الْأَلْبابِ » .  « 3 »\r\nپس از اين بيان ، دانسته مىشود كه عاقلان ، همان مخصوصان به اهل ذكر ( يعنى اهل علم و عرفان ) هستند ، چنان كه خداوند مىفرمايد :  « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ »  « 4 » و آنان همان استواران در علم‌اند ، چنان كه او مىفرمايد :  « وَ الرَّاسِخُونَ فِي الْعِلْمِ يَقُولُونَ آمَنَّا بِهِ كُلٌّ مِنْ عِنْدِ رَبِّنا وَ ما يَذَّكَّرُ إِلَّا أُولُوا الْأَلْبابِ »  ، « 5 » تنها صاحبان خرد اندرز مى گيرند و آنان حكيمان الهىاند ، چنان كه مىفرمايد : « حكمت را به هر كه بخواهد مىدهد و به هر كه حكمت داده شود ، خوبى فراوان اعطا شده و جز خردمندان ، اندرز نمىگيرند » . « 6 » خلاصه اين كه منظور از عقل در اين جا ، كسى است كه توصيف شده به همهء آنچه كه خداوند وصف كرده به « اولوالألباب » و آن كسى نيست جز ، داناى فرزانه‌اى كه استوار در علم است و كامل در حكمت و ايمان . پس عقلى كه در اين فرد است ، همان آخرين عقلى است كه در بحث معرفت نفس آمده\r\n\r\n\r\n","description":"","footnote":"\r\n( 1 ) . سورهء رعد ، آيهء 19 .\r\n( 2 ) . همان ، ص 153 .\r\n( 3 ) . شرح اصول الكافى ، ص 190 .\r\n( 4 ) . سورهء نحل ، آيهء 43 .\r\n( 5 ) . سورهء آل عمران ، آيهء 7 .\r\n( 6 ) . سورهء بقره ، آيهء 269 .\r\n","page_name":" 489 ","page_number":497},
  {"content":"\r\n\r\nاست ( عقل مستفاد ) و خدا به حقيقت داناتر است . « 1 »\r\nبه نظر ملّاصدرا ، عقلى كه در حديث دوازدهم الكافى ذكر شده و در آن امام موسى كاظم عليه السلام خطاب به شاگردشان هشام بن حكم ، صاحبان عقل را « هدايت‌يافتگان » معرفى نموده و اوصاف آنها را بيان مىكند ، يعنى ايشان حقيقت عقل را توضيح مىدهند . اين عقل نيز مرتبهء چهارم ( عقل مستفاد ) از عقل‌هاى چهارگانه‌اى است كه در علم النفس مطرح مىشود . « 2 »\r\n\r\n2 . علّامه مجلسى\r\nپس از ذكر ديدگاه‌هاى صدر المتألّهين ، نيكوست كه نگاهى هم به نظرات علّامه مجلسى ، شارح ديگر الكافى داشته باشيم كه در كتاب مرآة العقول ، ذكر كرده است .\r\nعلّامه مجلسى ، بر اين عقيده است كه بيشتر روايات مربوط به عقل ، ظاهر در معناى اوّل ( نيروى ادراك خير و شر ) و دوم ( ملكه‌اى در نفس كه انسان را دعوت به خير و پرهيز از شر مىكند ) است و ريشهء اين دو معنا نيز يك مفهوم است و در ميان اين دو معنا ، بيشتر روايات ، در معناى دوم ظاهرتر است . « 3 » به نظر وى ، مراد از عقل در حديث دوم ، مفهومى است كه معناى اوّل ( نيروى ادراك خير و شر ) و دوم ( ملكه و حالتى در نفس كه او را به گزينش خيرات و دورى از شرور وا مىدارد ) و معناى سوم ( نيروى نظم‌دهنده به امور زندگى و معاش ) را در بر مىگيرد . وى عقل را در آن بخش از حديث دوازدهم كه امام موسى كاظم عليه السلام مىفرمايد : « اى هشام ! خدا بر مردم دو حجّت دارد : حجّت آشكار و حجّت پنهان .\r\nحجّت آشكار ، رسولان و پيغمبران و امامان‌اند و حجّت پنهان ، عقل مردم است » نيز به\r\n\r\n\r\n","description":"","footnote":"\r\n( 1 ) . شرح اصول الكافى ، ص 251 .\r\n( 2 ) . همان ، ص 191 .\r\n( 3 ) . « مفهوم عقل از ديدگاه دو شارح اصول كافى » ، عبد الحسين كافى ، مجلهء علوم حديث ، ش 26 .\r\n","page_name":" 490 ","page_number":498},
  {"content":"\r\n\r\nمعناى اوّل گرفته است و در ذيل آن مىفرمايد :\r\nشايد مراد از عقول در اين جا عقلى باشد كه مناط تكليف است و با آن ، بين حق و باطل و نيكو و زشت ، تميز داده مىشود . « 1 »\r\nعلّامه در ذيل حديث نوزدهم نيز چنين مى نگارد :\r\nمقصود حضرت از اين كه فرمود : « عقلش چگونه است ؟ » ، يعنى نيروى تشخيص حق و باطل در او به طورى كه سبب انقياد برابر حق و اقرار به آن گردد ، چگونه است ؟ « 2 »\r\nعلّامه دربارهء حديث سوم نيز معتقد است :\r\nظاهراً مراد از عقل در اين حديث ، معناىدوم ( ملكه و حالت نفس كه او را به گزينش خيرات و دورى از شرور وا مىدارد ) است . « 3 »\r\nوى ، گرچه احتمال بعضى ديگر از معانى را نيز رد نمىكند ، دربارهء حديث ششم نيز همين عقيده را دارد . « 4 » علّامه ، هيچ يك از روايات « كتاب العقل و الجهل » را به طور مستقل ، بر معناى چهارم ( مراتب استعداد نفس و قرب و بعد آن نسبت به تحصيل نظريات ) حمل نكرده است . گرچه برخى از روايات را بنا بر بعضى احتمالات ، به معناى چهارم حمل\r\n\r\n\r\n","description":"","footnote":"\r\n( 1 ) . امام على عليه السلام فرمود : جبرئيل بر آدم فرود آمد و گفت : « اى آدم ! من دستور دارم كه تو را در برگزيدن يكى از سه چيز مخيّر سازم . پس يكى را برگزين و دو تا را وارهان » . آدم به او گفت : « اى جبرئيل ! آن سه چيست ؟ » . گفت : « خرد ، آزرم و دين » . آدم گفت : « خرد را برگزيدم » . جبرئيل به آزرم و دين گفت : « باز گرديد و او را وانهيد » . آن دو گفتند : « اى جبرئيل ! ما دستور داريم هر كجا كه خرد باشد ، با او باشيم » . گفت : « خود دانيد » و بالا رفت .\r\n( 2 ) . اسحاق عمار مىگويد : به امام صادق عليه السلام عرض كردم : قربانت گردم ! من همسايه‌اى دارم كه نمازگزارى و صدقه دادن و حج گزارىاش بسيار است [ به ظاهر 
  ] عيبى ندارد . امام فرمود : « اى اسحاق ! خردش چگونه است ؟ » . گفتم : قربانت گردم ! خرد درستى ندارد . فرمود : « پس با آن كردارها جايگاهش فرازتر نمىرود » .\r\n( 3 ) . امام صادق عليه السلام فرمود : « عقل ، چيزى است كه با آن ، خداوند رحمان ، عبادت مىشود و بهشت به دست مىآيد » .\r\n( 4 ) . امام صادق عليه السلام فرمود : « هر كه عاقل است ، دين دارد و آن كه دين دارد ، به بهشت مىرود » .\r\n","page_name":" 491 ","page_number":499},
  {"content":"\r\n\r\nنموده است ، در مورد معناى پنجم ( نفس ناطقهء مميّز انسان از حيوان ) نيز همين نظر را دارد و به طور خاص ، آن را بر هيچ روايتى حمل نكرده است و نيز معناى ششم ( جوهر مجرّد قديمى كه هيچ تعلّقى به ماده ندارد ) را . البته در برخى موارد ، احتمال طرح اين معانى را داده است . « 1 »\r\n\r\nحجيّت عقل\r\n\r\nالف . در نگاه وحى\r\nقرآن كريم ، به صورت‌هاى گوناگون ، بر سنديت و حجّيت عقل در معارف الهى ، صحّه گذاشته و بر تعقّل و تفكّر در نظام آفرينش ، تشويق و تأكيد كرده است . گاهى دربارهء يك موضوع ، آيات متعدّدى را مىتوان يافت كه انسان را به تعقّل و تفكّر ، دعوت نموده است .\r\nاز ديدگاه قرآن ، كسانى كه از انديشهء خود سود نمىبرند ، به عنوان بدترين جنبندگان به حساب مىآيند :\r\n « إِنَّ شَرَّ الدَّوَابِّ عِنْدَ اللَّهِ الصُّمُّ الْبُكْمُ الَّذِينَ لا يَعْقِلُونَ » ؛  « 2 »\r\nبدترين جنبندگان ، كسانى هستند كه كر و گنگ‌اند و انديشه نمىورزند .\r\nدر جاى ديگر ، پس از طرح يك مسئلهء دشوار و دقيق توحيدى ، يادآور مىشود ، آنان كه اهل تعقّل نيستند ، گرفتار نوعى پليدىاند و مىفرمايد :\r\n « وَ ما كانَ لِنَفْسٍ أَنْ تُؤْمِنَ إِلَّا بِإِذْنِ اللَّهِ وَ يَجْعَلُ الرِّجْسَ عَلَى الَّذِينَ لا يَعْقِلُونَ » ؛  « 3 »\r\nهيچ كس را نرسد كه جز با اذن خدا ايمان آرد و بر آنان كه عقل خويش را به كار نمىبندند ، پليدى قرار مىدهد .\r\n\r\n\r\n","description":"","footnote":"\r\n( 1 ) . تلخيص و اقتباس از مقاله « مفهوم عقل از ديدگاه دو شارح اصول كافى » ، عبدالحسين كافى ، مجلهء علوم حديث ، ش 26 .\r\n( 2 ) . سورهء انفال ، آيهء 22 .\r\n( 3 ) . سورهء يونس ، آيهء 100 .\r\n","page_name":" 492 ","page_number":500},
  {"content":"\r\n\r\nاصولًا منطق قرآن ، منطق دليل و برهان است و همه جا از صاحبان عقايد مىخواهد تا براى اثبات عقيدهء خود برهان آورند « 1 » و خود نيز بر دعاوى خويش اقامهء برهان مىكند ، چنان كه در اثبات يگانگى خدا مىفرمايد :  « لَوْ كانَ فِيهِما آلِهَةٌ إِلَّا اللَّهُ لَفَسَدَتا » .  « 2 »\r\nقرآن كريم ، حجّيت و اعتبار عقل را نه تنها در قلمرو حكمت نظرى و اثبات وجود خدا و صفات ذاتى او به رسميت مىشناسد ، بلكه در قلمرو حكمت عملى و حسن و قبح افعال نيز پذيرفته است . چنان كه در بسيارى از آيات ، رسالت پيامبر را تذكّر ، موعظه ، امر به معروف و نهى از منكر مىداند و واضح است كه تذكّر و موعظه ، در جايى است كه مخاطب ، خودش ، حسن و قبح و سود و زيان كارى را مىداند ؛ ولى چون دچار غفلت گرديده و يا احتمال غفلت‌زدگى در مورد او مىرود ، به تذكّر و وعظ نياز دارد ، چنان كه مىفرمايد :\r\n « إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ يَعِظُكُمْ لَعَلَّكُمْ تَذَكَّرُونَ »  ؛ « 3 » خداوند ، به عدل و احسان و پرداخت حقوق خويشاوندان امر مىكند و از زشتىها و ناروايىها و تعدّى به ديگران نهى مىكند و بدين شيوه ، شما را موعظه مىكند ، شايد به خود آييد .\r\nمفاد آيه ، اين است كه انسان ، خوبىِ عدل و احسان ، و دادن حقّ خويشاوندان و نيز بدى و زشتى كارهاى ناروا را مىداند و امر كردن خداوند ، نقش ارشادى دارد . چنان كه در جايى ديگر ، رسالت پيامبر صلى الله عليه و آله را امر به معروف و نهى از منكر معرفى نموده ، مىفرمايد :\r\n\r\n\r\n","description":"","footnote":"\r\n( 1 ) . سورهء بقره ، آيهء 111 .\r\n( 2 ) . سورهء انبياء ، آيهء 22 .\r\n( 3 ) . سورهء نحل ، آيهء 90 .\r\n","page_name":" 493 ","page_number":501},
  {"content":"\r\n\r\n « يَأْمُرُهُمْ بِالْمَعْرُوفِ وَ يَنْهاهُمْ عَنِ الْمُنْكَرِ » .  « 1 »\r\nذكر اين نكته ، ضرورى است كه بحث در اثبات حجّيت و اعتبار عقل است ، نه در كافى و وافى بودن آن در اثبات همهء مقاصد دينى و فهم مفاهيم ماوراى طبيعى .\r\n\r\nب . حجّيت عقل در نگاه روايات\r\nاگر كسى به كتاب‌هاى حديث شيعه رجوع نمايد ، به روشنى به اين نكته پى خواهد برد كه « در مكتب اهل بيت عليهم السلام عقل و استدلال عقلى ، در معارف الهىجايگاه مهمّى دارند » . آن بزرگواران ، با در نظر گرفتن سطح آگاهى و قدرت ذهن و ورزيدگى فكر مخاطبان ، در بياناتشان از روش‌هاى مختلف استدلال ( برهان ، جدل و خطابه ) استفاده نموده‌اند و همين مسئله ، سبب شده كه تفكّر شيعى در مسير تفكّر عقلى و فلسفى هدايت شود و فيلسوفان شيعه ، با الهام گرفتن از معارف بلند احاديث ائمّهء اهل بيت عليهم السلام فلسفهء الهى را بارورتر و بالنده‌تر سازند . « 2 » چنان كه كلينى از امام صادق عليه السلام گزارش كرده كه فرمود :\r\nآغاز و نخست هر چيز آبادانى - كه هر سودى به آن مربوط است - ، عقل است كه آن را خدا زينت و نورى براى خلقش قرار داده است . با عقل ، بندگان ، خالقِ خود را مىشناسند و مىدانند كه آنها مخلوق‌اند و او مدبّر و ايشان تحت تدبير اويند . اين كه خالقشان پايدار و آنها فانى هستند و به وسيلهء عقول خويش از ديدن آسمان و زمين و خورشيد و ماه و شب و روز استدلال كردند كه او و اينها خالق و سرپرستى دارند . . . با عقل ، تشخيص زشت و زيبا مىدهند ، در نادانى ، تاريكى و در علم ، نور است . اين است آنچه عقل به آنها رهنما گشته . عرض شد : آيا بندگان مىتوانند به عقل اكتفا كنند ( و در پى تحصيل علم و ادب برنيايند ) ؟ فرمود : عاقل به رهبرى همان\r\n\r\n\r\n","description":"","footnote":"\r\n( 1 ) . سورهء اعراف ، آيهء 157 .\r\n( 2 ) . همان جا .\r\n","page_name":" 494 ","page_number":502},
  {"content":"\r\n\r\nعقلى كه خداوند ، نگهدار او و زينت و سبب هدايتش قرارداده ، مىداند كه خدا حق است و پروردگار اوست و مىداند خالقش را پسند و ناپسندى است و اطاعت و معصيتى . و عقلش را به تنهايى راهنماى به اينها نمىبيند و مىفهمد كه رسيدن به اين مطالب ، جز با طلب علم ممكن نيست و اگر با علمش به اينها نرسد ، عقلش او را سودى نمىدهد . پس واجب است بر عاقل ، طلب علم و ادب نمايد كه بى آن ، استوار نمىمانَد . « 1 »\r\nنكات قابل استنتاج از اين روايت ، عبارت‌اند از :\r\n1 . انسان‌ها به كمك نعمت عقل و انديشه در آيات الهى ، مىتوانند وجود خداوند را اثبات نمايند و به صفات ذاتى او پى ببرند .\r\n2 . علمى كه از تعقّل و تفكّر در هستى ، براى انسان به دست مىآيد ، نور است و مىتواند مسير زندگى را روشن سازد و او را به سوى كمالْ راهنمايى كند .\r\n3 . علمى كه انسان را به پروردگار نزديك نمىكند و انسان را در انجام دادن طاعات و ترك معاصى ، راهنما نيست ، بىفايده و بيهوده است و در واقع ، عقلِ آن انسانى كه چنين علمى را كسب كرده ، برايش سودى نداشته است .\r\nسيد جواد مصطفوى در شرح حديث 34 الكافى ، كه امام صادق عليه السلام از امير المؤمنين عليه السلام نقل مىكند : « عمق حكمت ، با عقل و عمق عقل ، با حكمت بيرون مىآيد » مىنويسد :\r\nمراد به حكمت ، حقايق علوم الهى و معارف دينى است كه تنها وسيلهء رسيدن به آن ، عقل است و چون با درجه‌اى از عقل به درجه‌اى از حكمت مىرسد ، عكس العملش ، اين است كه عقلش پرتو بيشترى مىگيرد و به واسطهء ترقّى حكمت ، عقل هم ترقّى مىكند و كمال مىيابد . « 2 »\r\n\r\n\r\n","description":"","footnote":"\r\n( 1 ) . اصول كافى ، ترجمه و شرح : سيّد جواد مصطفوى ، ص 33 ، ح 35 .\r\n( 2 ) . اصول كافى ، ترجمه و شرح : سيّد جواد مصطفوى ، ص 33 .\r\n","page_name":" 495 ","page_number":503},
  {"content":"\r\n\r\nحجّت ، به معناى دليل و برهان روشن است ، به گونه‌اى كه جايى براى عذر و بهانه باقى نمىگذارد و احاديثى كه تاكنون در اين بخش ذكر شده ، بر اهمّيت و اعتبار عقل نزد اهل بيت عليهم السلام دلالت مى كنند و اين كه آنچه به واسطهء عقل ، درك و فهم مىشود ، تا چه حد ، قابل توجّه و اطمينان‌بخش است .\r\nنكتهء مهم اين است كه عقل كه طبق كلام معصوم ، « 1 » حجّت باطنى است ، اساس حجّيت حجّت ظاهرى نيز هست و عقل است كه انسان را به خدا و دين و شريعت مىرسانَد ؛ زيرا اساس هر دين الهى ، اثبات خدا و نبوّت است و اين هر دو ، با عقل به اثبات مىرسند . از سوى ديگر ، پس از آن كه حجّيت دينْ روشن شد ، عقل ، وجوب پيروى از خدا و رسولش را نشان مىدهد و از همين جاست كه يكى از شرايط تكليف ، عقل است . « 2 » در الكافى ، احاديث ديگرى هم بر حجّيت عقل تأكيد دارند ، چنان كه امام صادق عليه السلام فرمودند :\r\nحجّة اللَّه على العباد النبى ، و الحجّة فيما بين العباد و بين اللَّه العقل . « 3 »\r\nبه عقيدهء ملّاصدرا ، پيامبر كه از جانب پروردگار ، به عنوان حجّت ظاهرى براى بندگان فرستاده مىشود ، در مثل ، مانند كسى است كه انسان كورى را هنگام راه رفتن براى برداشتن هر قدم ، كمك و راهنمايى مىكند . پيامبر نيز براى كسانى حجّت است كه عقولشان به حد كافى از رشد نرسيده ، يعنى غير اهل بينش يا اهل حجاب كه براى ايمان آوردن به حقيقت ، نيازمند به رؤيت معجزهء آشكار هستند ؛ ولى بعد از اين كه انبيا فرستاده شدند و كتاب و شريعت براى مردم فرو فرستاده شد ، فقط حجّت باطنى -\r\n\r\n\r\n","description":"","footnote":"\r\n( 1 ) . الكافى ، ح 12 .\r\n( 2 ) . « ماهيت عقل و تعارض عقل روحى » ، رضا برنجكار ، مجله نقد و نظر ، ش 3 .\r\n( 3 ) . الكافى ، ح 22 .\r\n","page_name":" 496 ","page_number":504},
  {"content":"\r\n\r\nكه عقل است - ، باقى مىماند و آنان كه اهل بينش عقلىاند ، پس از بهره‌مندى از حجّت خارجى ، به واسطهء نور عقل و بصيرتْ هدايت مىيابند و راه الهى را مىپيمايند . « 1 »\r\nاين حكيم متألّه ، معتقد است كه در معجزات حسّى ، شُبهه وارد مىشود ، ولى در يقينيات عقلى ، شبهه‌اى نيست ، لذا مىفرمايد :\r\nحصول ايمان به خدا و روز رستاخيز ، از راه معجزهء حسّى ، دينِ فرومايگان و مشرب مردمان عوام است و اهل بينشْ به آن راضى نمىشوند . . . . و اعتراف به ظاهر ، غير از گشادگى سينه به نور يقين در قلب است . « 2 »\r\n\r\nانواع و مراتب عقل\r\nاز آن جهت كه براى عقل ، معانى مختلفى بيان شده ، پس هر معنا مىتواند مراتب و درجاتى داشته باشد . چنان كه در گذشته ، به اختصار ، مراتبى را براى عقل ذكر كرديم .\r\nاز سويى ديگر ، مىتوان گفت كه عقل به اعتبارات مختلف ، قابل تقسيم‌بندى است . به اين صورت كه عقل ، به اعتبار توجهش به دنيا و آخرت ، به عقل « معاد » و « معاش » و به اعتبار منشأ ، به عقل « طبيعى » و « اكتسابى » و به اعتبار متعلّق آن ، به « عملى » و « نظرى » و به اعتبار درجات كمال ، به عقل ، « كامل » ، « ناتمام » و « منحرف شده » تقسيم كرد . « 3 » اينك به اختصار ، به شرح هر يك از اين مفاهيم مىپردازيم .\r\n\r\nعقل معاش\r\nاگر چه عقل بايد هم به امور معاد و آخرت و هم به امور دنيوى توجّه داشته باشد ، ولى كسى كه عقل خود را صرفاً براى بهره‌مندى از متاع دنيا به كار مىگيرد ، فقط داراى عقل معاش است و بر اساس آموزه‌هاى قرآن ، اين ويژگى ، از صفات كافران است ، چنان كه\r\n\r\n\r\n","description":"","footnote":"\r\n( 1 ) . ر . ك : شرح اصول الكافى ، ص 576 و 577 .\r\n( 2 ) . همان ، ص 561 .\r\n( 3 ) . تربيت عقلانى ، ص 46 .\r\n","page_name":" 497 ","page_number":505},
  {"content":"\r\n\r\nدر وصف آنان فرموده :\r\n « الَّذِينَ يَسْتَحِبُّونَ الْحَياةَ الدُّنْيا عَلَى الْآخِرَةِ . . . »  . « 1 » البته بايد مد نظر داشت كه تدابير اقتصادى ، سياسى ، فرهنگى و اجتماعى در دنياى ممدوح ( دنيايى كه وسيله‌اى براى دست يافتن به سعادت اخروى تلقّى شود ) ، لازمهء زندگى است و چنين تدابيرى با بهره جستن از عقلْ اتّخاذ مىشود . اين گونه تدابير ، هم لازم و هم درخور تقدير است و آنچه مذموم است ، عقلى است كه صرفاً در اختيار امور دنيوى - آن هم دنيايى كه خود ، هدف واقع شده - قرار گرفته باشد . « 2 » در تأييد مطلب فوق ، اين كه امام موسى بن جعفر عليهما السلام در حديثى ، « 3 » خطاب به هشام ، اين آيه را قرائت فرمود :\r\n « لا يُقاتِلُونَكُمْ جَمِيعاً إِلَّا فِي قُرىً مُحَصَّنَةٍ أَوْ مِنْ وَراءِ جُدُرٍ بَأْسُهُمْ بَيْنَهُمْ شَدِيدٌ تَحْسَبُهُمْ جَمِيعاً وَ قُلُوبُهُمْ شَتَّى ذلِكَ بِأَنَّهُمْ قَوْمٌ لا يَعْقِلُونَ » .  « 4 »\r\nملّاصدرا نيز در شرح بخشى از آيه چنين مىنويسد :\r\nو قويدل ساختن مؤمنان بر جنگ با آنان ( كافران ) از آن جهت است كه آنان حال و صلاح خود را در دنيا نمىدانند ( عقل معاشى ندارند ) . چگونه صلاح كار آخرت خود را مى دانند ؟ « 5 »\r\nپس توجّه و استفاده از عقل معاش هم تا جايى كه سبب تضييع آخرت نشود ، بر هر انسان مسلمانى لازم است .\r\n\r\nعقل معاد\r\nعقلى است كه به امور اخروى توجّه دارد و از آن ، به « عقل الهى » نيز تعبير شده\r\n\r\n\r\n","description":"","footnote":"\r\n( 1 ) . سورهء ابراهيم ، آيهء 3 .\r\n( 2 ) . تربيت عقلانى ، ص 49 .\r\n( 3 ) . الكافى ، ج 1 ، ح 12 .\r\n( 4 ) . سورهء حشر ، آيهء 14 .\r\n( 5 ) . شرح اصول الكافى ، ص 302 .\r\n","page_name":" 498 ","page_number":506},
  {"content":"\r\n\r\nاست . « 1 » به نظر مىرسد با اين تعريف ، بسيارى از احاديثى كه دربارهء عقل در الكافى آمده‌اند ، به معناى عقل معادند و ويژگىها و فايده‌هاى اين عقل را بيان مىدارند . نظير اين كه امام هفتم عليه السلام فرمود :\r\nيا هشام ! إنّ العقلاء زهدوا فى الدنيا و رغبوا فى الآخرة ؛ « 2 »\r\nاى هشام ! عقلا از دنيا روىگردان‌اند و به آخرت رغبت دارند .\r\nيا آن كه امام صادق عليه السلام فرمود :\r\nالعقل ما عبد به الرحمن و اكتسب به الجنان ؛ « 3 »\r\nعقل ، چيزى است كه خداى رحمان ، با آن عبادت مىشود و بهشت به دست مىآيد .\r\nچرا كه فقط عقل معاد است كه مىتواند چنين وصف شود .\r\n\r\nعقل طبيعى\r\nهمان عقل غريزى در انسان است كه سبب تمايز او از موجودات ديگر مىگردد و درافراد مختلف ، بر اساس فطرت نخستين ، متفاوت است « 4 » و به واسطهء همين عقل غريزى است كه انسان ، آمادگى براى به دست آوردن علوم نظرى « 5 » و توانايى بر ادراك حقايق را پيدا مىكند . « 6 » در حديثى از پيامبر صلى الله عليه و آله روايت است كه فرمود :\r\nما قسم اللَّه للعباد شيئاً أفضل من العقل ؛ « 7 »\r\nخداوند ، چيزى برتر از عقل به بندگانش ارزانى نفرموده است .\r\n\r\n\r\n","description":"","footnote":"\r\n( 1 ) . تربيت عقلانى ، ص 50 .\r\n( 2 ) . الكافى ، ج 1 ، ح 12 .\r\n( 3 ) . همان ، ح 3 .\r\n( 4 ) . شرح اصول الكافى ، ص 177 .\r\n( 5 ) . همان ، ص 159 .\r\n( 6 ) . همان ، ص 157 .\r\n( 7 ) . الكافى ، ج 1 ، ح 11 .\r\n","page_name":" 499 ","page_number":507},
  {"content":"\r\n\r\nمراد حضرت در اين حديث ، همين عقل طبيعى و فطرى است .\r\nعقل ، در كلام امام على عليه السلام اين گونه است :\r\nعقل دو عقل است : يكى مطبوع و نقش در طبيعت انسان و ديگرى مسموع ( به دست آمده ) . اگر عقلِ مطبوع نباشد ، عقل مسموع ، بهره و ارزشى ندارد ، همچنان كه نور خورشيد ، به كسى كه نور بينايى ندارد ، بهره‌اى نمىرسانَد . « 1 »\r\nدر روايات فراوان ، تأكيد شده كه در روز قيامت ، پاداش هر كس به اندازهء عقل و خرد اوست :\r\nإنّما يداقّ اللَّه العباد فى الحساب يوم القيامة على قدر ما آتاهم من العقول فى الدنيا . « 2 »\r\nآنچه به يقين ، از اين گونه احاديث فهميده مىشود اين است كه همين عقل طبيعى نيز خودش داراى مراتب و درجات است و ملّاصدرا در باب رابطهء اين قسم از عقل ، با پاداش اخروى چنين مىنويسد :\r\nروشن شد كه انسان‌ها به حسب هويّات عقلى ، با هم اختلاف زيادى در كمال و نقص ، و بلندى و پستى دارند و مشخّص است كه حالات ، تابع ذات‌اند . پس زيبايى و تابناكى آنها تابع نيكويى ذات و شرف و برترى آن است . . . .\r\nپس در اين صورت ، عاقل بر كسى اطلاق مىشود كه غريزه‌اش در طبيعت انسانى از علم و تقوا ، يعنى احاطه به معقولات و رهايى از جسمانيات و شهوات حيوانى ، كمال يافته باشد ، و اين تفاوت در افراد مردم ( يعنى اختلاف بين ناقص و كامل آنها ) ، تفاوت بزرگى است ، حتّى بيشتر از تفاوت بين آسمان و زمين . مشخّص است كه سعادت هر نوع و شقاوت آن به ميزان رتبهء آن نوع است ؛ چون نتايج و ثمرات ، تابع اصول و مبادىاند و مراتب\r\n\r\n\r\n","description":"","footnote":"\r\n( 1 ) . شرح اصول الكافى ، ص 177 .\r\n( 2 ) . الكافى ، ج 1 ، ح 7 .\r\n","page_name":" 500 ","page_number":508},
  {"content":"\r\n\r\nفضيلت و برترى در پاداش و جزا ، به ميزان درجات عقل‌ها در شرف و نيكويى است . « 1 »\r\n\r\nعقل اكتسابى\r\nاين همان چيزى است كه در روايات ، به عنوان « عقل مسموع » از آن ياد مىشود . يعنى عقلى كه حاصل آموختن و شنيدن است و انسان ، آن را كسب مىكند . « 2 » چون عقول افراد بشر ، در اصل جوهر ، از جهت قوّه و ضعفْ متفاوت است ، پس عقل‌هايى كه فرا مىگيرند نيز از جهت كمال و نقص ، بر يكديگر برترى دارند . « 3 » به نظر مىرسد در رواياتى كه از عقل ، به عنوان راهنماى انسان ، دوستِ انسان و منشأ فهم و هوش و حافظهء دانش ، تعبير شده ، منظور ، همين عقل اكتسابى است . البته در صورتى كه صحيح و منطقى پرورش يابد . امام صادق عليه السلام مىفرمايد :\r\nانسان ، بر پايهء خرد ، استوار است و هوش و فهم و حافظه و دانش ، از خرد سرچشمه مىگيرند . انسان ، با خرد به كمال مىرسد و خرد ، راهنما و روشنگر و كليد گشايشگر كار اوست . « 4 »\r\nاز سوى ديگر ، مىتوان منظور از عقل در كتب اخلاقى را نيز عقل اكتسابى دانست ؛ « 5 » چون عقل نيز با افزايش عمر انسان ، افزون‌تر و بيشتر مىشود ، البته با توجّه به قوّت و ضعف عقل فطرىاش . راغب اصفهانى ، در اين خصوص معتقد است در هر جا كه خداوند ، كفّار را به دليل نداشتن عقل ، مورد مذمّت قرار داده ، منظور از آن ، فقط اشاره به عقل مسموع ( اكتسابى ) است . مانند « كسانى كه كفر مىورزند . . . » تا آن جا\r\n\r\n\r\n","description":"","footnote":"\r\n( 1 ) . شرح اصول الكافى ، ص 177 - 179 .\r\n( 2 ) . تربيت عقلانى ، ص 54 .\r\n( 3 ) . شرح اصول الكافى ، ص 174 .\r\n( 4 ) . الكافى ، ج 1 ، ح 23 .\r\n( 5 ) . با استناد به معناى سومى كه از ملّاصدرا براى عقل ذكر شد .\r\n","page_name":" 501 ","page_number":509},
  {"content":"\r\n\r\nكه مىگويد :  « صُمٌّ بُكْمٌ عُمْيٌ فَهُمْ لا يَعْقِلُونَ »  . « 1 » اين آيه و آياتى از اين قبيل ، همه به « عقل مسموع » اشاره دارند . « 2 » امام كاظم عليه السلام در بخشى از فرمايش خود به هشام بن حكم مىفرمايد :\r\n« اى هشام ! سپس [ خداوند 
  ] آنانى را كه تعقّل نمىكنند ، نكوهش مىكند و مىفرمايد :  « وَ إِذا قِيلَ لَهُمُ اتَّبِعُوا ما أَنْزَلَ اللَّهُ قالُوا بَلْ نَتَّبِعُ ما أَلْفَيْنا عَلَيْهِ آباءَنا أَ وَ لَوْ كانَ آباؤُهُمْ لا يَعْقِلُونَ شَيْئاً وَ لا يَهْتَدُونَ »  « 3 » . « 4 »\r\nملّاصدرا در صدر شرح اين بخش از حديث مىنويسد :\r\nمخاطب اين سخن ، نكوهش آن كس است كه تعقّل نمىكند ؛ يعنى از عقل اكتسابى - كه عبارت از ملكهء ادراك معقولات است - ، بهره نمىبرد ، نه عقل مطبوع ( فطرى ) ؛ زيرا چه بسا كه [ عقل فطرى ، 
  ] آنان را باشد ؛ ولى از به كار گرفتن آن ، روىگردان‌اند و در نتيجه ، مانند چهارپايان مىشوند . « 5 »\r\nنكتهء ظريف ديگر ، اين است كه با توجّه به تعريفى كه براى عقل اكتسابى يا مسموع بيان شد ، مىتوان ثمرهء عقل اكتسابى را « علم حصولى » دانست و حتّى گفت كه مصداق علم حصولى و عقل اكتسابى ، يكى است ؛ چون علم حصولى نيز علمى است كه از طريق آموزش و فراگيرى به دست مىآيد .\r\nدر تأييد مطلب پيش‌گفته ، به سخن ملّاصدرا اشاره مىكنيم كه در شرح سخن امام كاظم عليه السلام كه فرمودند : « يا هشام ! إنّ العقل مع العلم » « 6 » مىنويسد :\r\nعقل ، با تمامى معانى مختلف خود ، مطلقاً ملازم و همراه علم است و در بعضى عبارات ، عين و خودِ علم است . عقل بسيط قرآنى - كه برترين اقسام\r\n\r\n\r\n","description":"","footnote":"\r\n( 1 ) . سورهء بقره ، آيهء 171 .\r\n( 2 ) . تربيت عقلانى ، ص 58 .\r\n( 3 ) . سورهء بقره ، آيهء 170 .\r\n( 4 ) . الكافى ، ج 1 ، ح 12 .\r\n( 5 ) . شرح اصول الكافى ، ص 288 .\r\n( 6 ) . الكافى ، ح 12 .\r\n","page_name":" 502 ","page_number":510},
  {"content":"\r\n\r\nآن است - ، عبارت است از : وجود تمامى معلومات و يا بخش بزرگ‌تر آن در ذات واحد به گونهء اجمال و . . . . « 1 »\r\nحديث ديگرى كه به صراحت ، درجاتى را براى عقل غريزى بيان مىدارد ، از اسحاق بن عمّار روايت شده كه مىگويد : به امام صادق عليه السلام عرض كردم كه نزد شخصى مىروم و بعضى از سخنم را مىگويم . او تمام مقصود مرا مىفهمد ، و نزد فرد ديگرى مىروم و تمام سخنم را به او مىگويم ، او طبق گفتهء من جواب مىدهد ، و نزد شخص ديگرى مىروم و سخنم را مىگويم ، مىگويد : دوباره بگو ! امام عليه السلام فرمود : « اى اسحاق ! مىدانى چرا چنين است ؟ » . گفتم : نه . فرمود :\r\nآن كه بعض سخنت را به او مىگويى و او تمام سخنت را مىفهمد ، كسى است كه نطفه‌اش با عقل سرشته شده ؛ آن كس كه پس از تمام شدن سخنت جوابت مىدهد بر طبق سخنت ، كسى است كه عقلش در شكم مادرش با او آميخته ؛ و آن كه چون با اوسخن مىگويى ، مىگويد : دوباره بگو ، كسى است كه پس از بزرگ شدن ، عقلش با او آميخته شده و مىگويد : دوباره بگو . « 2 »\r\nملّاصدرا در شرح اين حديث مىنويسد :\r\nامام عليه السلام به اصل تفاوت نفوس در فهمْ اشاره كرده كه آن به واسطهء تفاوتشان در جوهر ، از جهت شرف و پستى و تابناكى و تاريكى است ، و تفاوتشان در جوهر ، به واسطهء تفاوتشان در نطفه‌ها و مواد است . از اين روى ، بعضى از نفوس هستند كه مادهء بدنشان از همان هنگام كه نطفه هستند ، با اثر نور عقلْ سرشته و آميخته مىشود . اين نفس ، در مرتبهء بالاى از قبول و پذيرش قرار دارد . بعضى ديگر ، ماده‌اش به اثر عقلش هنگامى كه در شكم مادرش است ، آميخته مىشود . اين نفس ، در مرتبهء وسط قرار دارد . و بعض ديگر ، اثر عقلْ هنگام تولّد بدنش با او آميخته مىشود . لذا نفسش در درجهء پايين قرار\r\n\r\n\r\n","description":"","footnote":"\r\n( 1 ) . شرح اصول الكافى ، ص 284 .\r\n( 2 ) . الكافى ، ج 1 ، ح 27 .\r\n","page_name":" 503 ","page_number":511},
  {"content":"\r\n\r\nدارد .\r\nپس دستهء اوّل از افراد بشر ، كسانىاند كه اگر كسى بعضى از سخنش را گويد ، تمام را مىفهمند ، و دستهء دوم ، كسانىاند كه اگر كسى سخنى گويد و تمام را بيان دارد ، معنا را فهميده و طبق گفته‌ات جواب مىدهند و يا عين سخنت را بازگو مىكنند ، و دستهء سوم ، كسانىاند كه اگر تمام سخن را هم بشنوند ، نه سخن و نه معناى آن را نمىفهمند و مىگويند : سخنت را دوباره بگو تا دربارهء معنايش فكر كنيم . پس دستهء اوّل ، كسانىاند كه به سوى نعمت‌ها و خيرات شتاب دارند و دوم ، كسانىاند كه معتدل‌اند و دستهء سوم ، به واسطهء تاريكى جوهرشانْ ستمگر به خويش‌اند . و خداوند ، داناى به كار نيك است . « 1 »\r\n\r\nعقل عملى و عقل نظرى\r\nدر بحث‌هاى گذشته ، اشاره كرديم كه اين دو قسم عقل ، دو قوّه از قواى نفس ناطقه هستند و در مقولهء معرفت نفس ، مورد بررسى قرار مىگيرند و اين كه هر يك از اين دو ، داراى مراتب و درجاتى هستند . توضيحات بيشتر ، در بخش معناى اصطلاحاتى عقل در فلسفه ، ذكر شده است . امّا تقسيم‌بندى عقل به اعتبار درجات تكاملى ، عبارت‌اند از :\r\n\r\nعقل كامل\r\nعقلى است كه از كمال لازم خويش برخوردار شده باشد و آن عقلِ قدسى پيامبرِ هر قوم و هر امّتى است كه به تنهايى ، بيشتر از عقل همهء افراد امّتشان است . از ميان پيامبران ، عقل قدسى پيامبر صلى الله عليه و آله كامل‌تر از عقل همهء پيامبران است و در عالم خلقت ،\r\n\r\n\r\n","description":"","footnote":"\r\n( 1 ) . شرح اصول الكافى ، ص 586 - 587 .\r\n","page_name":" 504 ","page_number":512},
  {"content":"\r\n\r\nعقل كسى بالاتر و كامل‌تر از ايشان نيست ؛ چون بر اساس برخى روايات ، وجود عقلىِ نورانى آن حضرت ، اوّل مرتبهء خلقت را داراست .\r\n\r\nعقل ناتمام ( ناقص )\r\nعقلى است كه درجاتى از كمال را كسب كرده است ، ولى نمىتواند به كمالاتى كه پيامبر صلى الله عليه و آله و معصومان عليهم السلام از آن برخوردار بوده‌اند ، برسد ؛ امّا صاحبان اين عقول ، مىتوانند با علم و عبادت و اطاعت خدا و اخلاق نيك ، به درجات عقل خويش بيفزايند و عقل خود را از كمالات نسبى برخوردار سازند . البته روش‌هايىاز سوى معصومان عليهم السلام براى تعالى و رشد عقل ، ارائه شده كه با به كارگيرى آنها مىتوان به مراتبى از كمال عقلانى ، دست يافت .\r\n\r\nعقل منحرف شده ( شيطانى )\r\nعقلى است كه از مسير خويش خارج شده و در خلاف جهت تكامل ، سير كرده و از مسير حق ، منحرف گشته است . اسلام از اين گونه عقول ، تعبير به « نكرا » كرده و در روايت ، از اين كلمه استفاده شده است . « 1 » شخصى از امام صادق عليه السلام پرسيد : « ما العقل » ؟ حضرت فرمود : « ما عبد به الرحمان و اكتسب به الجنان » . آن شخص عرض كرد : پس آنچه معاويه داشت ، چه بود ؟ حضرت فرمود :\r\nتلك النكراء تلك الشيطنة وهى شبيهة بالعقل و ليست بالعقل . « 2 »\r\nملّاصدرا دربارهء آنچه باعث اشتباه و التقاط در معناى عقل و بدانديشى و شيطنت مىشود ، مىنويسد :\r\n\r\n\r\n","description":"","footnote":"\r\n( 1 ) . ر . ك : تربيت عقلانى ، ص 46 - 47 .\r\n( 2 ) . الكافى ، ج 1 ، ح 3 .\r\n","page_name":" 505 ","page_number":513},
  {"content":"\r\n\r\nاصل اشتباه ، از آن جا سرچشمه مىگيرد كه هر دو ، در انديشيدن و سرعت تعقّل در امور و قضايايى كه مبادى آرا و اعتقادات است ( يعنى در آنچه كه اگر بخواهيم آنها را برگزينيم و يا رها نماييم ) مشترك‌اند ، خواه دربارهء خير و آينده باشد و يا دربارهء شر و حال ( يعنى پيروى از هواى نفس ، نه قوّهء تعقل ) و آنچه از تعقّلات و حركات فكرىاى كه تعلّق به دنيا دارد ، خالى از زياده‌روى و كوتاهى و كجروى و شتاب نيست . و اينها همه از افعال شياطين و پيروان طاغوت است ( همان عقل معاش صرف ) و امّا آنچه كه از بندگان حقيقىِ خدا صادر مىشود ، تعلّق به امور دين و عرفان دارد و به نحو اطمينان و آرامش و استوارى و پايدارى است . « 1 »\r\nدر ادامه ، ملّاصدرا صريحاً بيان مىكند كه جهل و كودنى ( جهل به معناى نادانى و بلاهت ، نه به معناى ادراك شىء بر خلاف آنچه كه هست ) ، بهتر است از اين زيركى موذيانه و نكرا ؛ زيرا گفته‌اند كه بلاهت ، به رهايى و خلاصْ نزديك‌تر است ، مثل كسى كه عقل فطرى و غريزى ندارد ، تكليف هم از او برداشته مىشود و عذاب و عقابى برايش نيست .\r\nآنچه در پايان اين مبحث مىتوان گفت اين است كه عقل ، به هر يك از اقسام ياد شده ، فرض شود ، نيرويى است كه در بشر قرار داده شده براى ادراك و شناخت آنچه كه از امور و مسائل ( اعم از دنيوى و اخروى ) به او مربوط مىشود و در صورتى كه با عنايت و لطف الهى ، در مسير درست و منطقى قرار گيرد ، مىتواند زمينهء خوش‌بختى را ، هم در دنيا و هم در آخرت براى انسان مهيّا سازد .\r\n\r\nآثار عقل\r\nاگر بگوييم آنچه از علم و عدل و احسان در دنيا ظهور پيدا كرده ، از ثمرات عقل است ، گزاف نگفته‌ايم . امام صادق عليه السلام در حديث معروف « جنود عقل و جهل » ، 75 ويژگى را\r\n\r\n\r\n","description":"","footnote":"\r\n( 1 ) . شرح اصول الكافى ، ص 166 .\r\n","page_name":" 506 ","page_number":514},
  {"content":"\r\n\r\nبه عنوان نشانه‌هاى عقل ، نام مىبَرد كه خداوند ، اينها را در آغاز خلقت ، لشكريان عقل قرار داد و در مقابل اينها ، اضدادشان را هم از جنود جهل و نادانى ، مقرر داشت . از ذكر همه آنها خوددارى نموده و فقط چند مورد از آنها را بيان مىكنيم .\r\n\r\n1 . عدالت\r\nنگه داشتن حدّ اعتدال و ميانه‌روى در امور و اعمال و افكار را عدالت مىگويند . به نظر ملّاصدرا ، عدالت ، به منزلهء رئيس و اصل است براى لشكرهاى عملى ديگر ( يعنى براى ساير صفات و نشانه‌هاى عقل عملى ) ، و اين مطلب را اين گونه توضيح مىدهد :\r\nهمچنان كه زيبايى چهرهء ظاهر را ، اصول و اركانى چون چشم و بينى و دهان و گونه تشكيل مىدهند و صورت به زيبايى توصيف نمىشود تا آن كه همهء اينها زيبا باشند ، همين طور ، صورت باطنى يا صورت قلب ( همان نفس انسانى ) ، داراى اصول و اركانى است كه تمام آنها منحصر مىشوند در قوّهء شهوت و غضب و ادراك ( عقل نظرى و قوّه‌اى كه همهء اين قوا را فرا مىگيرد و به آن عقل عملى مىگويند و رئيس ساير قواى ادراكى و عملى است ) و زمانى كه اين قوا ( علم ، شهوت ، غضب و عدالت ) اعتدال و نظم و ترتيب يافتند ، اخلاق نيكو ، به دست مىآيد .\r\nامّا اعتدال قوّهء علم و تفكّر ، عبارت است از اين كه به گونه‌اى گردد كه فرق بين راست و دروغ را در سخنان و بين سودمند و زيان‌رساننده و بين زيبا و زشت در افعال ، ادراك كند . و چون اين قوّه ، صالح و نيكو شد ، صفت حكمت - كه پيشوا و مبدأ تمام فضائل اخلاقى است - ، از آن به دست مىآيد و مراد از اين حكمت ، حكمت نظرى نيست . آنچه خداوند به آن ، اين گونه اشاره فرموده كه :  « وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً  ؛ « 1 » هر كه حكمت يافت ، خوبى فراوان يافت » ؛ چون اين حكمت نظرى ، هر چه بيشتر و\r\n\r\n\r\n","description":"","footnote":"\r\n( 1 ) . سورهء بقره ، آيهء 269 .\r\n","page_name":" 507 ","page_number":515},
  {"content":"\r\n\r\nافزون‌تر باشد ، نيكوتر و بهتر است .\r\nامّا اعتدال قوّهء غضب ، در اين است كه غضب كردن يا خوددارى از آن ، به دستور شرع و اشارهء حكمت باشد ؛ يعنى در مواردى كه شرع اجازه داده و جايز دانسته غضب كند . امّا اعتدال قوّهء شهوت نيز در اين است كه فعل آن ، به اشارهء عقل و شرع باشد . و امّا قوّهء عدل ، كار او ضبط و نگهدارى قواى سه گانه و آوردنشان تحت اشارهء دين و عقل است . پس براى هر يك از اين قوا ، يك حالت ميانه و دو حالت افراط و تفريط است و ميانه بودن بين دو طرف ، به منزلهء خالى بودن از هر دو است . . . و امّا از اعتدال قوّهء ادراك ، حسن عدل ( عدالت نيكو ) و تدبير ( ادارهء امور ) و نيك‌انديشى و نيك‌نظرى و دانايى و پى بردن به دقايق اعمال و پنهانىهاى آفات و مضرّات نفس حاصل مىآيد . و ليكن ، از افراط اين قوّه ، جُربزه و مكر و فريب و حيله و گمراهى و شيطنت - كه رئيس تمامى شرور و بدىهاست - پديد مىآيد و از تفريط در آن ، كودنى و حماقت و نادانى و سرگشتى و فريفتگى ، به دست مىآيد .\r\nامّا از اعتدال قوّهء غضب ، تعبير به « شجاعت » مىشود و اگر به سمت افراط برود ، « تهوّر » ( بىپروايى ) ناميده مىشود كه از آن ، لاف زدن و گردن‌كشى و ياغيگرى و نخوت و خودبينى و . . . ايجاد مىشود و اگر به تفريط تمايل يابد ، « جُبن » ناميده مىشود و از آن ، ترس و خوارى و رسوايى و بىغيرتى و ضعف ناموس‌پرستى نسبت به فرزند و خانواده و خودكم‌بينى ، پديد مىآيد .\r\nاز شجاعت ( حالت اعتدال ) ، بخشش و خوش‌قلبى و شكيبايى و پايدارى و فرو بردن خشم و در گذشتن از گناه مردمان و سنگينى و شكوه و متانت حاصل مىشود .\r\nامّا از اعتدال قوّهء شهوت - كه عفّت ( پارسايى ) ناميده مىشود - ، بخشش و جوان‌مردى و حيا و صبر و مدارا و قناعت و زهد و خشنودى به قضا و توكّل پديد مىآيد و افراط آن ، شره ( آزمندى ) است كه منجر به آز و حرص و بىشرمى و دوستىِ دنيا و ظاهرسازى و بيمناكى مىشود و از تفريط در\r\n\r\n","description":"","footnote":"","page_name":" 508 ","page_number":516},
  {"content":"\r\n\r\nآن ، به خمودى ( خاموشى و فرو نشستن ) تعبير مىشود كه از آن ، نرمى و بىحوصلگى و ناتوانى و حسادت و نااميدى و بىغيرتى و خوارى در مقابل توانگران و تحقير نيازمندان و . . . منشعب مىشود . . . . و چون اين اوساط سه‌گانهء عالى ( عفّت ، شجاعت و عدالت ) را - كه بهترين امور اين عالم‌اند - ، دانستى ، بدان كه : عدلى كه به نام خوى نيك ( خوش‌اخلاقى ) ناميده مىشود ، از اجتماع اينها حاصل مىشود و به وسيلهء آن ، قلب ، از هر بيمارى و آفتى رهايى مىيابد و اين ، نهايت مطلوب و كمال عقلى نيست ؛ بلكه وسيلهء رسيدن به سعادت آخرت و راهى از سوى دنيا به سمت بهشت ، است . « 1 »\r\nپس ظاهراً ملّاصدرا به اين دليل از عدالت ، به عقل عملى و خوش‌اخلاقى تعبير مىكند كه ميانه‌روى در قواى نفسانى انسان ، سبب نيك‌خويى مىشود و از سوى ديگر ، عقل عملى نيز عقلى است كه افعال را در بر مىگيرد .\r\nعلّامه طباطبايى نيز پس از ذكر اعتدال هر يك از قواى سه گانه ( غصبيه ، شهويه و فكريه ) مىنويسد :\r\nدر صورتى كه قوّهء عفّت ، شجاعت و حكمت ، هر سه ، در كسى جمع شود ، ملكهء چهارمى در او پيدا مىشود كه خاصيت و مزاجى دارد غير از خاصيت آن سه قوّه و آن عبارت است از : « عدالت » . عدالت آن است كه حقّ هر قوّه‌اى را به او بدهى و هر قوّه‌اى را در جاى خودش مصرف كنى كه دو طرف افراط و تفريطِ عدالت ، ظلم و انظلام ( ستمگرى و ستم‌كشى ) مىشود .\r\nپس اصول اخلاقى فاضله ، عبارت مىگردد از عفّت ، شجاعت ، حكمت و عدالت . « 2 »\r\nاز سوى ديگر ، در باب اهمّيت عدالت ، همين بس كه خداوند مىفرمايد :\r\n\r\n\r\n","description":"","footnote":"\r\n( 1 ) . شرح اصول الكافى ، ج 1 ، ص 405 - 408 .\r\n( 2 ) . ترجمهء الميزان ، ج 1 ، ص 559 - 560 .\r\n","page_name":" 509 ","page_number":517},
  {"content":"\r\n\r\n « اعْدِلُوا هُوَ أَقْرَبُ لِلتَّقْوى » ؛  « 1 »\r\nعدالت پيشه كنيد كه عدالت ، به تقوا نزديك‌تر است .\r\nپس عدالت را بايد وسيله‌اى براى حصول تقوا شمرد . از امام صادق عليه السلام روايت است كه فرمود :\r\nاز خدا پروا كنيد و عدالت بورزيد كه شما از مردمى كه عدالت نمىورزند ، عيب مىگيريد . « 2 »\r\nامّا مراد از عدالت در اين گونه آيات و روايات ، رعايت انصاف و حق و حقوق افراد و زياده‌روى نكردن و كوتاهى نكردن در همهء امور و اعمال است كه حاصل نمىشود مگر به واسطهء تعقّل و درك صحيح و منطقى داشتن از مسائل و حقايق .\r\n\r\n2 . علم\r\nيكى ديگر از ثمرات عقل ، علم است . امام موسى كاظم عليه السلام خطاب به هشام مىفرمايد :\r\nلانجاة إلّابالطاعة و الطاعة بالعلم و العلم بالتعلّم ، والتعلّم بالعقل يعتقد ، و لا علم إلّا من عالم ربّانى ، معرفة العلم بالعقل ؛ « 3 »\r\nنجاتى جز به فرمانبردارى نيست و فرمانبردارى ، به سبب علم است و علم ، با آموزش به دست مىآيد و آموزش ، به عقل وابسته است و علم ، جز از دانشمندان الهى به دست نمىآيد و شناختن علم ، با عقل است .\r\nملّاصدرا دربارهء سخن امام عليه السلام اين گونه نظر مىدهد :\r\nروح عبادت و طاعت ، علم است و چون در ما حصول علم ، پديده‌اى نو و حادث است ، جز به واسطهء آموزش ميسّر نمىشود و آموزش حقيقى ، نياز به عقل بالقوهء منفعل ( اثر پذير ) از جانب شاگرد و عقلى فعّال و بالفعل از جانب معلّم دارد و اين معلّم يا بايد خداوند باشد - اگر آموختن از او بدون واسطه\r\n\r\n\r\n","description":"","footnote":"\r\n( 1 ) . سورهء مائده ، آيهء 8 .\r\n( 2 ) . الكافى ، ج 1 ، ح 1951 .\r\n( 3 ) . همان ، ح 12 .\r\n","page_name":" 510 ","page_number":518},
  {"content":"\r\n\r\nباشد ( الهام ) - و اگر غير خداست بايد عالمى ربّانى باشد . چرا عالم حقيقى ، جز عالم ربّانى نيست ؟ چون مقصود از اين علم ، علم به اصول ايمانى از جانب حق ، و كيفيت الوهيت و ربوبيت و افعال قدسى و فرشتگان عقلى و روحى و پيامبران و اولياى او و كيفيت وحى و نزول ( فرشته و كتاب ) و الهام و آگاهى بخشيدن است . چون علم به هر چيز ، عبارت است از حاضر بودن ذات يا صورت عقلى آن چيز ، فارق از حجاب‌هاى حسّى و خيالى ، لذا بخشندهء علم به اين اصول ، جز خدا نمىتواند باشد و يا كسى كه علمش را از خدا گرفته است . « 1 »\r\nپس خداى سبحان علاوه بر دادن حس به بشر ، فكر ( عقل ) نيز به او داد تا با اين دو ، قضايايى بسازد و به كمال برسد ، البته به آن مقدارى كه برايش مقدّر شده كه علوم فكرى جارى در عالم تكوين ، يا به عبارتى « علوم نظرى » را كسب كند . امّا علوم عملى ، يعنى علومى كه سروكارش با اين معناست كه چه كارهايى سزاوار و چه كارهايى ناسزاوار است ، و تنها منشأ اين علوم ، الهام‌هايى از ناحيهء خداى سبحان است ، بدون اين كه حسّ بشر و يا عقل نظرى او در آنْ نقشى داشته باشد ، آن جا كه مىفرمايد :\r\n    « وَ نَفْسٍ وَ ما سَوَّاها * فَأَلْهَمَها فُجُورَها وَ تَقْواها * قَدْ أَفْلَحَ مَنْ زَكَّاها * وَ قَدْ خابَ مَنْ دَسَّاها » ؛     « 2 »\r\nسوگند به نفس و خلقت كامل آن كه خداوند ، آن را بيافريد و سپس تقوا ( آنچه سزاوار است ) و فجور ( آنچه ناسزاوار است ) را به آن الهام كرد . پس هر كس نفسش را پاك نگه دارد ، رستگار مىگردد و هر كس آن را آلوده كند ، زيانكار مىشود .\r\nبه طورى كه ملاحظه مىشود ، در اين آيات ، علم به آنچه از اعمال را كه سزاوار است انجام شود ( حسنات ) و آنچه از اعمال كه نبايد انجام شود ( سيّئات ) ، از چيزهايى\r\n\r\n\r\n","description":"","footnote":"\r\n( 1 ) . شرح اصول الكافى ، ج 1 ، ص 345 - 346 .\r\n( 2 ) . سورهء شمس ، آيهء 7 - 10 .\r\n","page_name":" 511 ","page_number":519},
  {"content":"\r\n\r\nدانسته كه به الهام الهى ( يعنى افكندن در دل‌ها ) حاصل مىشود و منشأ آن علم ، اين الهامات است .\r\nپس به حكم اين آيات ، تمامى علومى كه براى انسان حاصل مىشود ، همه و همه ، به هدايت الهى است و اختلافاتى كه هست به حسب نوع آن علوم است . « 1 » علم به هر طريقى ( حس ، فكر و الهام ) به دست آيد ، نشانهء وجود قوّهء عمل و ادراك در انسان است .\r\n\r\n3 . حيا\r\nيكى از ثمرات خردمندى را بايد « حيا » دانست . عقل و نقل ، بر اين مطلب گواه‌اند . از امير مؤمنان عليه السلام روايت است كه فرمود :\r\nجبرئيل بر آدم نازل شد و گفت : « اى آدم ! من دستور دارم كه تو را در برگزيدن يكى از سه چيز ، مخيّر سازم . پس يكى را انتخاب كن و دو تا را رها كن » . حضرت آدم به او گفت : « آن سه چيستند ؟ » . گفت : « عقل و حيا و دين » . آدم گفت : « عقل را برگزيدم » . جبرئيل به حيا و دين گفت : « برگرديد و آدم را رها كنيد » . پس آن دو گفتند : « اى جبرئيل ! ما دستور داريم هر جا كه عقل باشد ، با او باشيم » . جبرئيل گفت : « خود دانيد ! » و بالا رفت . « 2 »\r\nامّا برهان عقلى ، اين گونه بيان مىشود : در انسان ، سه نيرو وجود دارد : 1 . نيرويى كه با آن ، حقايق ادراك مىشود و « عقل » ناميده مىشود ؛ 2 . نيرويى كه با آن ، از آنچه كه برقلب وارد مىشود ، اثر پذير مىگردد يا انفعال قلب از آنچه كه بر آن وارد مىشود كه « حيا » نام دارد ؛ 3 . نيرويى كه انسان با آن ، توانايى بر انجام دادن طاعات و ترك كارهاى زشت مىيابد و به نام « دين » است و به خود عمل نيك و ترك بدىها نيز دين اطلاق مىشود .\r\n\r\n\r\n","description":"","footnote":"\r\n( 1 ) . ترجمهء الميزان ، ج 5 ، ص 507 - 508 .\r\n( 2 ) . الكافى ، ج 1 ، ح 2 .\r\n","page_name":" 512 ","page_number":520},
  {"content":"\r\n\r\nامّا حيا بر دو قسم است : حيايى كه از ضعف قلب و كم‌تحمّلى سرچشمه مىگيرد ، كه پسنديده نيست و حيايى كه از ادراك عظمت و هراس از هيبت و شكوه الهى حاصل مىشود . نخستين حيا از خلق است ؛ ولى دومى ، حيا از حق - كه از اخلاق نيك و صفات حميده است - .\r\nحال دليل همراه بودن حيا و دين با عقل چيست ؟ به عبارت ديگر ، چرا وجود حيا و دين ، مستلزم وجود عقل است ؟ زمانى كه عقلْ حاصل شود ( يعنى قوّهء ادراك به انسان بخشيده شود ) قلب ، مىتواند عظمت و جلال الهى را درك نمايد . پس ، از اين ادراك ، حيا ايجاد مىشود و وقتى علم به خدا و رستاخيز حاصل شود ، خشوع و بيم الهى در دل وارد مىشود ، چنان كه فرمود :\r\n « إِنَّما يَخْشَى اللَّهَ مِنْ عِبادِهِ الْعُلَماءُ » ؛  « 1 »\r\nاز جمله بندگان خدا تنها دانايان از او بيم دارند .\r\nزمانى كه هيبت الهى و ترس از عذابش براى انسان حاصل شود ، دينْ كامل مىشود و عملْ تمام مىگردد . « 2 » پس خداوند ، به هر كس عقل عنايت كند ، حيا و دين هم عنايت كرده است و چنانچه كسى را باحيا و متديّن يافتيم ، بايد او را عاقل هم بدانيم .\r\nاز رسول اكرم صلى الله عليه و آله است كه فرمود :\r\nالحياء حياءان : حياء عقل و حياء حمق ، فحياء العقل هو العلم و حياء الحمق ، هو الجهل ؛ « 3 »\r\nحيا دو گونه است : حياى عقل و حياى حماقت . حياى عقل ، علم است و حياى حمق ، نادانى .\r\nچه بسا از اين سخن پيامبر نيز مىتوان دريافت كه هر جا عقل باشد ، حيا هم\r\n\r\n\r\n","description":"","footnote":"\r\n( 1 ) . سورهء فاطر ، آيهء 28 .\r\n( 2 ) . شرح اصول الكافى ، ج 1 ، ص 157 - 158 .\r\n( 3 ) . الكافى ، ج 1 ، ح 1778 .\r\n","page_name":" 513 ","page_number":521},
  {"content":"\r\n\r\nخواهد بود و چون هر دو ( حيا و عقل ) در كنار هم قرار گيرند ، ايمان نيز پديد مىآيد .\r\n\r\n4 . تفكّر\r\nاز ديگر آثار عقل ، انديشيدن است ، چنان كه امام موسى بن جعفر عليهما السلام مىفرمايد :\r\nإنّ لكلّ شىء دليلًا و دليل العقل التفكّر و دليل التفكّر الصمت ؛ « 1 »\r\nبراى هر چيز ، نشانه‌اى است و نشانهء عقل و خرد ، انديشيدن است و نشانهء انديشيدن ، خاموشى است .\r\nپر واضح كه ادراك امور ، توسّط قوّهء عقل صورت مىگيرد و براى ادراك كلّيات و امور ماوراى حسّى ، لازم است ابتدا با ادراك ، جزئيات مقدّماتى را در كنار هم قرار داد و سپس در سكوت و آرامش ، دربارهء آنها انديشيد ، تا بتوان به ادراك حقايق رسيد . هر چه اين تفكّر ، عميق‌تر و دقيق‌تر و همراه با روشنى باطن باشد ، قطعاً علم به آن حقايق نيز به نحو كامل‌ترى حاصل مىشود .\r\n\r\n5 . زُهد\r\nزهد در دنيا و بىاعتنايى به دنيا و زخارف آن و ميل و رغبت به آخرت و زندگى اخروى نيز در اثر بهره‌مندى از عقل ، در دل و جان انسان پديد مىآيد . ريشهء اين دورى از دنيا و زهد ، علم به اين حقيقت است كه دنيا و لذّت‌هاى آن ، امورى بيهوده و فناپذيرند و در مقابل توجّه به عقبى ، به علّت علم و آگاهى داشتن به جاودانى آخرت و بقاى آن است . قرآن كريم ، زهد را به عالمان نسبت داده و آنها را به اهل علم - كه نهايت مدح و ثناست - ، توصيف فرموده :\r\n « وَ قالَ الَّذِينَ أُوتُوا الْعِلْمَ وَيْلَكُمْ ثَوابُ اللَّهِ خَيْرٌ لِمَنْ آمَنَ وَ عَمِلَ صالِحاً وَ لا يُلَقَّاها إِلَّا الصَّابِرُونَ » ؛  « 2 »\r\n\r\n\r\n","description":"","footnote":"\r\n( 1 ) . همان ، ح 12 .\r\n( 2 ) . سورهء قصص ، آيهء 80 .\r\n","page_name":" 514 ","page_number":522},
  {"content":"\r\n\r\nو كسانى كه داراى علم بودند به ايشان ( كسانى كه آرزوى ثروت قارون را داشتند ) گفتند : واى بر شما ! پاداش خدا بهتر است براى آن كس كه ايمان مىآورد و عمل صالح مىكند و اين سخن را نمىفهمند مگر صابران .\r\nامام موسى كاظم عليه السلام مىفرمايد :\r\nإنّ العقلاء زهدوا فى الدنيا و رغبوا فى الآخرة ، لأنّهم علموا أنّ الدنيا طالبة مطلوبة والآخرة طالبة و مطلوبة فمن طلب الآخرة طلبته الدنيا حتى يستوفى منها رزقه و من طلب الدنيا طلبته الآخرة فيأتيه الموت فيخسر عليه دنياه و آخرته ؛ « 1 »\r\nخردمندان ، از دنيا روى گرداندند و به آخرت روى آوردند ؛ زيرا ايشان مىدانستند كه دنيا ، خواهان است و خواسته و آخرت هم خواهان است و خواسته . كسى كه خواهان آخرت است ، دنيا او را مىجويد تا روزىاش را كامل از دنيا برگيرد و كسى كه دنيا مىطلبد ، آخرتْ او را مىجويد ، پس مرگش فرا مىرسد و دنيا و آخرتش را تباه مىسازد .\r\nدر اين سخن نيز امام عليه السلام ضمن اين كه زهد را از ويژگىهاى خردمندان ( كه در حقيقت ، منظور همان علما هستند ) بيان مىكند ( چون گفتيم كه ريشهء زهد ، عالم بودن به پستى و بىارزشى حقيقت دنياست ) ، دليل وجود اين صفت و الا را در دانشمندان ، توضيح مىدهد ، به اين صورت كه خردمند مىداند آنچه در آخرت به او مىرسد ، صورت حقيقى اعمال و اخلاق اوست و در آخرت ، پيامد كارهايى را كه در دنيا انجام داده ، مىبيند و رفتن به بهشت يا جهنّم ، بستگى به آن چيزى دارد كه با سعى و كوشش در اين دنيا كسب كرده است . از سوى ديگر ، مىداند كه از دنيا فقط به همان ميزان كه خدا برايش مقدّر نموده ، بهره‌مند مىشود ، خواه در به دست آوردن آن ، رنج و سختى بكشد يا نه !\r\nاز اين دو مقدّمه ، نتيجه مىگيريم : هر كس كه خواهان سعادت در آخرت باشد و\r\n\r\n\r\n","description":"","footnote":"\r\n( 1 ) . الكافى ، ج 1 ، ح 12 .\r\n","page_name":" 515 ","page_number":523},
  {"content":"\r\n\r\nبراى تحصيل آن كوشش كند ، قطعاً آخرت براى او خواهد بود ، چنان كه خداوند نيز مىفرمايد :\r\n « وَ مَنْ أَرادَ الْآخِرَةَ وَ سَعى لَها سَعْيَها وَ هُوَ مُؤْمِنٌ فَأُولئِكَ كانَ سَعْيُهُمْ مَشْكُوراً »  ؛ « 1 » هر كس آخرت را مىخواهد و براى به دست آوردن آن ، كوشش خود را بكند و مؤمن باشد ، كوشش آنها پسنديده و مورد قبول است .\r\nدر عين حال ، دنيا چنين فردى را طلب مىكند تا روزىِ مقدّرش را به نحو تمام از دنيا برگيرد . در مقابل ، كسى قرار دارد كه براى بهره‌مندى بيشتر از دنيا تلاش مىكند و تمام كوشش خود را در جهت طلب دنيا به كار مىگيرد تا زمانى كه مرگش فرا مىرسد . چنين فردى ، دنيا و آخرتش را تباه كرده است ؛ چون از اين دنيا ، بيش از روزىِ مقدّر ، چيزى به دست نمىآورد و به دست آوردن آخرت هم پس از مرگ ، ممكن نيست . « 2 » به بيان ديگر ، علّت زهد عالمان و عقلا اين است كه آنان ارزش حكمت و علم و شرف و بقاى آن را به نيكى مىدانند و به پستى و نابودى دنيا و زودگذر بودن آن نيز به خوبى واقف‌اند و نيز مىدانند كه حكمت و دنيا با هم در دل و جان انسان جمع نمىشوند و دنيا و آخرت ، با هم تضاد دارند و مانند دو كفهء ترازو ، برترى يكى ، مستلزم فرود آمدن ديگرى است . لذا حاضرند حكمتى را كه سبب قرب الهى است ، به قيمت دورى و پرهيز از لذّت‌ها و بهره‌هاى دنيايى ، به دست آورند . « 3 » اين جاست كه امام موسى كاظم عليه السلام مىفرمايد :\r\n\r\n\r\n","description":"","footnote":"\r\n( 1 ) . سورهء اسراء ، آيهء 19 .\r\n( 2 ) . شرح اصول الكافى ، ج 1 ، ص 355 - 356 .\r\n( 3 ) . همان ، ص 350 .\r\n","page_name":" 516 ","page_number":524},
  {"content":"\r\n\r\nيا هشام ! إنّ العاقل رضى بالدون من الدنيا مع الحكمة ؛ « 1 »\r\nاى هشام ! همانا خردمند ، به اندك دنيا كه همراه حكمت باشد ، خشنود است .\r\nالبته زهد نيز مانند ديگر آثار عقل و نيز آثار ايمان ، خود ، داراى مراتبى است كه جهت اختصار ، از بيان آن خوددارى مىكنيم ، فقط به اين امر اشاره داريم كه درجهء زهد هر كس ، به ميزان معرفت و ادراكى است كه از آخرت و زندگى جاودان آن دارد و به تبع آن ، به درجهء ايمانى كه به پروردگار هستى دارد . در اين قسمت ، پسنديده است كه نيم‌نگاهى هم داشته باشيم از نظرگاه احاديث ، به آنچه كه سبب تباهى و فساد قوّهء عاقله در انسان مىگردد .\r\nگفتيم كه انسان ، داراى سه قوهء : عاقله ، شهويه و غضبيه است . پس مسلماً اگر دو قوهء شهويه و غضبيه ، به واسطهء مداومت بر اعمال ناشايست ، بر قوّهء عاقله ، تسلّط يابند ، سبب ضعف و چه بسا فساد قوهء عاقله مىشوند و اين سخن امام موسى كاظم عليه السلام مؤيّد اين مطلب است :\r\nهر كه سه چيز را بر سه چيز ، چيره گردانَد ، به ويرانى خِردش يارى رسانده است : آن كه پرتو انديشه‌اش را با درازىِ آرزويش تاريك كند و آن كه شگفتىهاى حكمتش را با سخن بيهوده‌اش نابود گردانَد و كسى كه فروغ پندگيرىاش را با خواهش‌هاى نفسش خاموش كند . گويا هوس خود را به يارى گرفته براى ويرانىِ خردش . « 2 »\r\nملّاصدرا در شرح اين سخن مىنويسد :\r\nفطول الأمل فى الدنيا يمنع عن التفكّر فى الامور الإلهية و أحوال المبدأ و المعاد ، بل يحمل النفس عن التفكّر فى الامور العاجلة و تحصيل أسبابها الظلمانية فهو لا يمنع عن أصل التفكّر بل عن الذى فى الباقيات الصالحات ؛ « 3 »\r\n\r\n\r\n","description":"","footnote":"\r\n( 1 ) . الكافى ، ج 1 ، ح 12 .\r\n( 2 ) . همان جا .\r\n( 3 ) . شرح اصول الكافى ، ج 1 ، ص 366 .\r\n","page_name":" 517 ","page_number":525},
  {"content":"\r\n\r\nپس آرزوى دراز در دنيا ، مانع از انديشيدن و تفكّر در امور الهى و حالات مبدأ و معاد مىشود ؛ بلكه نفس را وادار بر تفكّر در امور زودگذر و به دست آوردن اسباب تيره و تاريك آن امور مىكند . پس طول امل از اصل تفكّر مانع نمىشود ؛ بلكه مانع تفكّر در امور خير و نيك جاودانى است .\r\nچون علم و معلوم ، ذاتاً متّحدند و فكر ، حركت در علم است ، پس اگر معلومِ نور بود ، علم هم نور خواهد بود و اگر معلومِ ظلمت بود ، فكر هم ظلمت خواهد بود . پس آرزوى طولانى ، نور تفكّر را تاريك مىكند و به واسطهء طول امل ، انديشيدن در انوار اخروى ، تبديل مىشود به تفكّر در تاريكىهاى دنيايى .\r\nامّا اين كه سخن بيهوده ، شگفتىهاى حكمت را از بين مىبَرد ، به اين دليل است كه كسى كه شهوت صحبت كردن در ميان مردم و ميل سخنرانى براى عوام را دارد و هميشه از اين سخنرانى و تأثير آن بر دل مخاطبان ، چنان لذّتى مىبرد كه قابل قياس با هيچ لذّت ديگرى نيست ، پس زمانى كه اين حالت و صفت بر قلب او غلبه يابد ، طبعش به سوى هر سخن بيهوده‌اى كه نزد عوامْ رايج و پسنديده است ، تمايل مىيابد ، اگرچه آن سخنْ باطل باشد و دورى مىكند از هر سخن كه فهم آن براى عوام ، سنگين باشد ، اگر چه حكمت و حق باشد .\r\nپس تمام سعى و تلاش خود را صرف چيزى مىكند كه دل‌هاى مردم و شنوندگان سخنش را تحريك كند و او را در نزد آنان بلندمرتبه گردانَد . پس ناگزير ، زيبايىهاى حكمتْ از قلب او محو مىشود ؛ چون چيزى در قلب‌هاى مردم اثر مىگذارد كه آن را مىفهمند و چيزى را مىفهمند كه مناسب ذهن عوام است و مسلماً آن چيز ، از جنس حكمت نيست ؛ چون همهء مردم ، حكمت و سخن حكيمانه را درك نمىكنند .\r\nهمين طور اشتغال به لذّات دنيوى و حبّ خواهش‌هاى نفسانى ، نور عبرت و اندرزپذيرى را از قلب انسان مىبَرد ؛ زيرا دوست داشتن چيزى ، انسان را از ادراك غير آن ، عاجز مىكند . پس پيروىِ هواى نفس ، نور بينش و عبرت را خاموش مىكند .\r\n\r\n","description":"","footnote":"","page_name":" 518 ","page_number":526},
  {"content":"\r\n\r\nهر كس كه اين صفات سه‌گانه‌اى را كه ساختهء هوس است و در آن رسوخ كرده‌اند ، بر آن صفات سه گانه‌اى كه ساختهء عقل هستند ، مسلّط گردانَد ، مثل آن است كه هوس و طاغوت را براى ويرانى ساختمانِ عقل خود ، به يارى گرفته است . « 1 » خلاصه سخن اين كه عقل در الكافى به عنوان يك موهبت الهى ، معرفى شده است كه همهء خيرات علمى و عملى و مراتب كمال انسانى ، با آن به دست مىآيد . در پايان ، از خداى سبحان مىطلبيم كه ما را بهره‌اى وافر از خرد خالص عطا فرمايد و ما را در زمرهء خردمندان قرار دهد !\r\n\r\n\r\n","description":"","footnote":"\r\n( 1 ) . همان ، ص 337 - 338 .\r\n","page_name":" 519 ","page_number":527},
  {"content":"\r\n\r\n\r\nمنابع و مآخذ\r\nقرآن كريم .\r\n1 . اصول كافى ، ترجمه : صادق حسن زاده ، تهران : صلوات ، 1383 ش .\r\n2 . اصول كافى ( ج 1 ) ، ترجمه و شرح : سيد جواد مصطفوى ، تهران : انتشارات علميه اسلاميه .\r\n3 . التحقيق فى كلمات القرآن ، سيّد حسن مصطفوى ، تهران : وزارت فرهنگ و ارشاد اسلامى ، 1374 ش .\r\n4 . الصحاح تاج اللغة و صحاح العربيّة ، اسماعيل بن حمّاد الجوهرى ، تحقيق : احمد عبد الغفّار عطّار ، تهران : اميرى ، 1368 ش .\r\n5 . الميزان فى تفسير القرآن ، محمّد حسين طباطبايى ، قم : جامعهء مدرسين حوزهء علميه قم .\r\n6 . بحار الأنوار ، محمّد تقى المجلسى ( العلّامة المجلسى ) ، بيروت : مؤسسة الوفاء ، 1403 ق .\r\n7 . تربيت عقلانى ، محسن ايمانى ، تهران : انتشارات اميركبير ، 1378 ش .\r\n8 . ترجمهء تفسير الميزان ، سيد محمّد باقر موسوى همدانى ، قم : جامعهء مدرّسين حوزهء علميهء قم ، 1368 .\r\n9 . « درآمدى بر معناشناسى عقل در تعبير دينى » ، حسين مهدى زاده ، مجلهء معرفت ، ش 74 .\r\n\r\n","description":"","footnote":"","page_name":" 520 ","page_number":528},
  {"content":"\r\n\r\n10 . شرح اصول الكافى ، محمّد بن ابراهيم صدر الدين شيرازى ( ملّا صدرا ) ، مترجم :\r\nمحمّد خواجوى ، تهران : پژوهشگاه علوم انسانى و مطالعات فرهنگى ، 1383 ش .\r\n11 . عقل در معرفت دينى ، حسين شفيع زاده .\r\n12 . لغت نامه دهخدا ، على اكبر دهخدا ، تهران : دانشگاه تهران ، 1373 ش .\r\n13 . « ماهيت عقل و تعارض عقل روحى » ، رضا برنجكار ، مجله نقد و نظر ، ش 3 .\r\n14 . مفردات الألفاظ القرآن ، راغب اصفهانى ، تحقيق : نديم مرعشى ، بيروت : دار الكتب العربية .\r\n15 . « مفهوم عقل از ديدگاه دو شارح اصول كافى » ، عبدالحسين كافى ، مجلهء علوم حديث ، ش 26 .\r\n16 . نهج البلاغة ، سيد محمّد رضى ، مترجم : سيد جعفر شهيدى ، تهران : علمى و فرهنگى ، 1374 ش .\r\n\r\n","description":"","footnote":"","page_name":" 521 ","page_number":529},
  {"content":"\r\n . \r\n","description":"","footnote":"","page_name":" 522 ","page_number":530},
  {"content":"\r\n\r\n\r\nمفهوم عقل در « كتاب العقل و الجهل »\r\nاصول « الكافى » با نگاهى بر شرح ملّا صدرا « 1 » اباذر جعفرى\r\n\r\nچكيده\r\nدر اين مقاله ، گزارش نسبتاً جامعى از پايان‌نامهء كارشناسى ارشد آقاى اباذر جعفرى ، با موضوع « مفهوم عقل در « كتاب العقل و الجهل » اصول الكافى با نگاهى بر شرح ملّا صدرا » ، ارائه شده است و سعى شده است تا منظور مورد تأكيد نويسنده ، در همهء بخش‌هاى پژوهش وى ، ارائه شود .\r\nالبته مطالبى از باب ضرورت ، در مقدّمه ، اضافه شده و همچنين ، برخى مطالب كه چندان ربطى به موضوع اصلى پايان‌نامه نداشت ، حذف گرديده است . علاوه بر مقدّمهء نويسنده ، مقدّمه‌اى دربارهء پايان‌نامه و اهمّيت آن و برخى مطالب مربوط به موضوع ، به وسيلهء گزارش‌نويس ، افزوده شده است .\r\nدر مجموع ، مطالب پايان‌نامه كه در هفت فصل گردآورى شده ، در اين نوشتار ، در يك مقدّمه و پنج فصل ، ارائه شده است و در پايان ، خلاصه‌اى از مطالب و نتيجهء به دست آمده از اين پژوهش ، آمده است . بنا بر اين ، مطالب فصل اوّل ، به طور خلاصه در مقدّمه ذكر شده است و چكيدهء فصل آخر نيز در بخش « خلاصهء پايان‌نامه » ، آمده است .\r\nكليدواژه‌ها : عقل ، كتاب العقل و الجهل ، الكافى ، شرح ملّا صدرا .\r\n\r\n\r\n","description":"","footnote":"\r\n( 1 ) . « مفهوم عقل در كتاب العقل و الجهل اصول الكافى با تأكيد بر شرح اصول الكافى » ، اباذر جعفرى ، پايان‌نامهء كارشناسى ارشد ، رشتهء الهيات و معارف اسلامى ، استاد راهنما : رضا برنجكار ، استاد مشاور : امير ديوانى ، مؤسسهء آموزشى و پژوهشى امام خمينى ( گزارش و تحليل : مهدى پوراسماعيلى ) .\r\n","page_name":" 523 ","page_number":531},
  {"content":"\r\n\r\n\r\nتوضيحى دربارهء اين پايان‌نامه\r\nاين نوشته ، گزارشى است از پايان‌نامهء كارشناسى ارشد رشتهء الهيات و معارف اسلامى آقاى اباذر جعفرى ، كه با عنوان « مفهوم عقل در كتاب العقل و الجهل اصول الكافى ، با تأكيد بر شرح ملّا صدرا » ، در قالب هفت فصل و به ترتيب زير ، ترتيب يافته است .\r\nفصل اوّل : كلّيات تحقيق . شامل موضوعاتى چون : بيان مسئله ، سؤال تحقيق ، هدف تحقيق ، مشكلات و محدوديت‌ها ، پيشينهء تاريخى ، و روش تحقيق .\r\nفصل دوم : مفهوم عقل در لغت . شامل اين عناوين : وجه تسميهء عقل ، واژه‌هاى مترادف عقل ، و واژه‌هاى متضاد عقل .\r\nفصل سوم : معانى اصطلاحى عقل . شامل اين عناوين : معانى عرفى عقل ، اطلاقات عقل در علوم مختلف ، عقل مذكور در روايات ، و عقل در قرآن كريم .\r\nفصل چهارم : تاريخچهء بحث عقل . شامل اين عناوين : ديدگاه اهل سنّت ، ديدگاه شيعه و حكماى اسلامى .\r\nفصل پنجم : مفهوم عقل در روايات . شامل اين عناوين : مفهوم عقل روحانى ، مفهوم عقل انسانى ، كاركردهاى نظرى عقل ، و كاركردهاى عملى عقل .\r\nفصل ششم : مفهوم عقل در « كتاب العقل و الجهل » نزد ملّا صدرا .\r\nفصل هفتم : جمع‌بندى نهايى و نتيجه گيرى .\r\n\r\nاهمّيت و جايگاه مفهوم عقل در اصول « الكافى »\r\nپايان‌نامهء حاضر ، جزء معدود آثارى است كه موضوع عقل در روايات را بررسى كرده و آن را از جنبه‌هاى گوناگون ، مورد تحقيق قرار داده است . اين اثر ، از اين جهت كه با نگرش فقه الحديثى ، نگاه مستقيمى به روايات معصومان عليهم السلام در زمينهء عقل داشته و آنها را در ابعاد مختلف ، مورد بررسى قرار داده ، در نوع خود ، بىنظير است ؛ زيرا آثار مشابه ، هيچ يك با اين گستردگى ، مسئلهء عقل را در روايات ، مورد توجّه قرار نداده‌اند\r\n\r\n","description":"","footnote":"","page_name":" 524 ","page_number":532},
  {"content":"\r\n\r\nو در برخى موارد ، ديدگاه‌هاى خاصّ عرفانى يا اخلاقى بر آثار ، حاكم بوده و جنبهء فهم حديثى آنها كم‌رنگ شده است . از اين رو ، اثر پيش رو ، اين امتياز ويژه را دارد كه در حجمى وسيع و در ابعاد مختلف ، به موضوع عقل از نگاه روايات ، پرداخته و توانسته است به يك ديدگاه نسبتاً مورد قبول در مورد مجموع روايات « كتاب العقل و الجهل » اصول الكافى با نگاهى به شرح ملّا صدرا بر اين روايات ، داشته باشد و از طرف ديگر ، به برخى جنبه‌هاى اخلاقى و فلسفى و معرفتى در موضوع بحث عقل نيز - كه در روايات به نوعى مطرح شده است - بپردازد . در مجموع ، مىتوان اين اثر را به مقدّمه‌اى در شناخت عقل از منظر روايات و داراى جايگاهى ممتاز در بين آثار مشابه ، ارزيابى كرد .\r\n\r\nمقدّمه\r\nامتياز اساسى انسان از ديگر موجودات ، داشتن عقل است ؛ قوّهء مدركه‌اى كه در لغت به معناى حفظ ، جمع و منع است و در علوم مختلف ، در اصطلاحات گوناگونى به كار رفته است . كاربرد فراوان واژهء عقل در قرآن و روايات ، نشان‌دهندهء اهمّيت عقل در فرهنگ اسلامى است . در روايات ، اوصاف فراوانى براى عقل ذكر شده كه فهم آنها ، منوط به فهم معناى عقل است . اين اوصاف كه بيشتر در « كتاب العقل و الجهل » اصول الكافى مطرح شده‌اند ، براى دو نوع عقل ، يعنى عقل انسانى و عقل روحانى ، بيان گرديده است .\r\nعقل روحانى ، برترين مخلوق خداوند است كه مورد استنطاق و امتحان ، قرار گرفت و از آزمون ، سربلند بيرون آمد . عقل انسانى نيز كه داراى كاركردهاى نظرى ، عملى ، اخلاقى و عبادى است ، با ايجاد معرفت ، به كاركرد عقلانى مىرسد .\r\nعقل روحانى و عقل انسانى ، از نظر روايات ، يك حقيقت‌اند . ملّا صدرا ، شارح اصول الكافى ، پس از بيان شش معنا براى عقل ، نحوهء اين يگانگى و وحدت را توضيح\r\n\r\n","description":"","footnote":"","page_name":" 525 ","page_number":533},
  {"content":"\r\n\r\nداده و گفته است كه عقل انسانى ، مرتبهء نازل‌يافتهء عقل روحانى است كه به پايين‌ترين حدّ خود ، يعنى عالم خاكى ، نزول پيدا كرده است ، امّا مىتواند با بهره‌گيرى از قوّه‌اى كه در وى به وديعت گذاشته شده ، خود را به جايگاه اوّليه‌اش برساند .\r\nكتاب الكافى ، از جمله مهم‌ترين مجموعه‌هاى حديثى است كه در بين عالمان شيعى ، از جايگاه والايى برخوردار است . اين كتاب ، داراى امتيازات فراوانى است كه يكى از آنها پرداختن ويژه به موضوع عقل است . اين امتياز ، باعث شده تا الكافى ، از سه مجموعهء ديگرى حديثى هم‌تراز خود ( التهذيب ، الاستبصار و كتاب من لا يحضره الفقيه ) نيز متمايز گردد . اختصاص اوّلين كتاب از مجموع هشت كتاب اصول الكافى به موضوع عقل ، نه از سرِ اتّفاق ، بلكه به خاطر توجّه ويژه به عقل توسّط شيخ كلينى و در فضايى كه اهل سنّت و گردآورندگان مجموعه‌هاى حديثى آنها ، عموماً احاديث مربوط به عقل را بسيار كم‌اهمّيت و يا فاقد اعتبار و ساختگى تلقّى مىكرده‌اند ، امرى بسيار درخور توجّه و بااهمّيت است . علاوه بر اين ، دقّت در مضامين احاديث گرد آمده ، نشان مىدهد كه گرچه برخى از اين روايات ، از لحاظ سندى كم اعتبارند ، امّا بيشتر روايات ، از لحاظ محتوايى قابل قبول هستند و اين ، امرى است كه شارحان اين كتاب ارزشمند نيز بدان اشاره كرده‌اند .\r\nبنا بر اين ، پرداختن به روايات كتاب العقل و جهل ، به دو دليل ياد شده ( يعنى بىنظير بودن اين روايات در مجامع روايىِ ديگر و پُرمحتوا بودن آنها ) ، داراى اهمّيت ويژه است . البته اهمّيت خود موضوع مطرح در اين روايات ، يعنى عقل نيز نبايد ناديده انگاشته شود ؛ زيرا عقل ، مقدّم و اساس شخصيت انسانى و جزئى از وجود وى است كه از آغاز تولّد ، همراه اوست و به همين جهت ، عموم متفكّران ، در طول تاريخ ، به مسئلهء عقل ، توجّه داشته‌اند و گاهى در نوشته‌هاى بزرگان ، از آن به عنوان اوّلين آفريدهء الهى كه نقش اساسى در آفرينش ديگر موجودات دارد ، ياد شده است .\r\nلذا چنان كه آمد ، با توجّه به موارد ياد شده ، اين نوشتار ، در پىِ آن است كه\r\n\r\n","description":"","footnote":"","page_name":" 526 ","page_number":534},
  {"content":"\r\n\r\nموضوع بااهمّيت عقل را با توجّه به روايات كتاب العقل و الجهل اصول الكافى و با نگاهى به شرح مرحوم ملّا صدرا بر اين كتاب ، مورد بررسى قرار دهد .\r\nمسائل مربوط به اين بحث ، در سه حوزهء زير ، قابل طرح است :\r\nاوّل اين كه مفهوم عقل چيست ؟ و در رشته‌هاى مختلف علوم به چه معانىاى آمده است ؟ و رابطهء عقل با علوم مختلف ، چگونه است ؟\r\nدوم اين كه حقيقت و ماهيت عقل چيست و چه تعريفى براى عقل مىتوان بيان كرد ؟ عقل ، موجودى عينى و خارجى است يا مفهومى ؟ مجرّد است يا مادّى ؟ و آيا عقل در وجود انسان قرار گرفته يا خارج از آن ؟ چه رابطه‌اى ميان عقل و انسان ، وجود دارد ؟\r\nسوم ، شناخت مفهوم عقل در روايات ، كه شامل شاخه‌هاى زير است :\r\n1 . موارد استفاده از عقل در روايات ؛\r\n2 . ويژگىهاى ذكر شده براى عقل در روايات ؛\r\n3 . وظايف و كاركردهاى عقل از منظر روايات ؛\r\n4 . معانىاى كه از عقل در روايات ، مطرح است .\r\nدر بين مطالب ياد شده ، آنچه بيشتر مورد نظر اين پژوهش است ، مباحث مربوط به شناخت مفهوم عقل در روايات است و مباحث ديگر ، در حدّ اشاره ، مطرح گرديده‌اند . بنا بر اين ، سؤال اصلى آن ، چنين مطرح شده است كه : مراد از كلمهء عقل در روايات كتاب العقل و الجهل اصول الكافى چيست ؟ و آيا نظر ملّا صدرا در اين باره ، منطبق بر روايات هست يا خير ؟\r\nهدف ، به دست آوردن مفهوم عقل در روايات است تا از اين طريق ، شناخت و درك بهترى از معارف ناب اسلامى صورت پذيرد . اين هدف ، در كمتر اثرى دنبال شده است ؛ زيرا از ميان منابعى كه به موضوع عقل پرداخته‌اند ، تنها چند اثر معدود ، مفهوم عقل در روايات را دنبال كرده‌اند و در آنها نيز نگاه مستقيمى به احاديث ، نشده است .\r\n\r\n","description":"","footnote":"","page_name":" 527 ","page_number":535},
  {"content":"\r\n\r\nاز جمله آثارى كه در اين زمينه نگاشته شده ، كتاب ماهية العقل و حقيقة معناه ، تأليف حارث بن اسد محاسبى است كه اوّلين اثر در اين موضوع است . نويسنده ، از معاصران امام صادق عليه السلام بوده و از محضر ايشان ، بهره‌مند شده است . وى ، با ديدى عرفانى و اخلاقى ، به بيان مفهوم عقل و جايگاه آن پرداخته است . امتياز اين كتاب ، قديمى بودن و هم‌عصر بودن مؤلّف آن با امام عليه السلام است كه رنگ و بوى گفتار معصوم ، در آن نمايان است و از فرهنگ قرآنى و اسلامى در استدلال‌ها و شواهد ، استفاده شده است ؛ امّا تفاوت اين كتاب با اثر حاضر ، در اين است كه در آن ، نگاه مستقيمى به گفتار معصومان عليهم السلام صورت نگرفته و نويسندهء آن ، بيشتر ، نگاه اخلاقى و عرفانى به موضوع داشته است .\r\nكتاب ديگرى كه در اين زمينه مىتوان از آن ياد كرد ، مفهوم العقل و القلب فى القرآن و السنّة ، نوشتهء دكتر محمّد على الجوزو ، از مفتيان اهل سنّت لبنان است و دغدغهء اصلى آن ، يافتن رابطهء ميان عقل و قلب در قرآن و سنّت بوده است و تنها در فصل سوم آن ، به مفهوم عقل در قرآن و حديث ، پرداخته شده است .\r\nتفاوت عمدهء اين كتاب با پژوهش حاضر ، اين است كه علاوه بر اين كه بخش كمى از اين كتاب به موضوع عقل اختصاص يافته ، در آن ، روايات معصومان عليهم السلام ، جز چند روايت از پيامبر صلى الله عليه و آله و امير مؤمنان عليه السلام ، چندان مورد استفاده قرار نگرفته است .\r\nغير از دو اثر ياد شده ، آثار ديگرى نيز در اين زمينه وجود دارد كه تفاوت عمدهء آنها با موضوع پايان‌نامهء حاضر ، در اين است كه آنها به طور كامل ، در صدد بررسى مفهوم عقل بر نيامده‌اند و همچنين ، كاربرد آيات و روايات در آنها ، بسيار اندك است .\r\n\r\nروش تحقيق\r\nدر اين پايان‌نامه ، نويسنده با روش كتاب‌خانه‌اى ، الفاظ و محتواى روايات « كتاب العقل و الجهل » را بررسى كرده تا بتواند معناى عقل را از آنها به دست آورد و با همين\r\n\r\n","description":"","footnote":"","page_name":" 528 ","page_number":536},
  {"content":"\r\n\r\nروش ، به سراغ شرح اصول الكافى ملّا صدرا رفته و ديدگاه وى را مورد بررسى قرار داده است .\r\n\r\nمحدودهء تحقيق\r\nاين تحقيق ، از نظر موضوع ، محدود به بررسى مفهوم عقل است . از اين رو ، موضوعاتى چون : وظايف عقل ، حجّيت عقل ، و راه‌هاى تضعيف يا تقويت عقل ، در اين تحقيق ، مورد بحث نيستند .\r\nاز نظر منابع نيز ، محدود به بررسى مفهوم عقل در « كتاب العقل و الجهل » الكافى است و جوامع روايى ديگر و همچنين قرآن كريم ، مستقيماً در اين نوشته ، بررسى نشده‌اند . از ميان آرا و ديدگاه‌هاى علماى اسلام دربارهء مفهوم عقل در روايات نيز ، تنها ديدگاه ملّا صدرا ، آن هم آرا و نظريات وى در شرح روايات مورد نظر در « كتاب العقل و الجهل » اصول الكافى ، مورد بررسى قرار گرفته است .\r\n\r\nكليدواژه‌هاى تحقيق\r\nواژه‌هاى كليدى اين تحقيق ، عبارت‌اند از : مفهوم ، عقل ، الكافى ، كتاب العقل و الجهل ، شرح اصول الكافى .\r\nمفهوم . منظور از مفهوم ، در اين‌جا ، معناى لغوى آن است ، نه مفهوم منطقى و اصولىاش . بنا بر اين ، مفهوم ، عبارت از آن چيزى است كه از هر لفظ يا عبارتى به ذهن مىآيد .\r\nعقل . قوّهء درّاكه و تعقّل انسانى و يكى از نيروهاى نفسانى انسان است ؛ امّا چون ما در اين جا به دنبال معناى روايىِ عقل هستيم ، مفهوم خاصّى از آن را در نظر نمىگيريم و بدون پيش‌فرض ، به سراغ روايات مىرويم .\r\nالكافى . اين كتاب ، يكى از كتب اربعهء شيعه و از مهم‌ترين منابع حديثى ايشان است\r\n\r\n","description":"","footnote":"","page_name":" 529 ","page_number":537},
  {"content":"\r\n\r\nكه توسّط ثقة الإسلام محمّد بن يعقوب كلينى ، در طول بيست سال ، گردآورى شده است و روايات آن ، از نظر وثاقت و اعتبار سند و مضامين ، داراى جايگاه خاصّى است . مرحوم كلينى ، اين كتاب را به درخواست عدّه‌اى از شيعيان ، گردآورى كرده و از ويژگىهاى مهم آن ، همعصر بودن مؤلّف با دورهء غيبت صغراست . قسمت اوّل اين مجموعهء سه بخشى كه به « اصول الكافى » معروف است ، شامل هشت كتاب ، با عناوين زير است ، 1 . كتاب العقل و الجهل ، 2 . كتاب العلم و فضله ، 3 . كتاب التوحيد ، 4 . كتاب الحجّة ، 5 . كتاب الايمان و الكفر ، 6 . كتاب الدعاء ، 7 . كتاب فضل القرآن ، 8 .\r\nكتاب العشرة .\r\nدر اين هشت كتاب ، مهم‌ترين مباحث معارف اسلامى و اصول اعتقادى ، در قالب احاديث منقول از معصومان ، آمده است كه نشان‌دهندهء جامعيت كتاب الكافى است .\r\nكتاب العقل و الجهل . اين بخش از الكافى كه مورد بحث اين پايان‌نامه است ، در چاپ‌هاى امروزى ، داراى 36 حديث است . 34 روايت از اين مجموعه ، در چاپ‌هاى اصلى و قديمى آن موجود است و دو روايت آخر اين كتاب ، در بيشتر نسخه‌ها ذكر نشده و تنها در دو نسخهء خطّى مربوط به سدهء دهم هجرى ديده مىشود كه مضمون اين دو روايت ، با احاديث ديگر اين كتاب ، موافق است . از اين رو ، در اين پژوهش ، اين دو روايت نيز مورد توجّه قرار گرفته‌اند .\r\n\r\nبررسى سندى روايات « كتاب العقل و الجهل »\r\nدر اين جُستار ، بررسى سندى روايات اين كتاب ، محدود به بررسىهاى سندى مرحوم مجلسى در كتاب مرآة العقول است كه مطابق آن ، شش روايت ( روايات اوّل ، چهارم ، پنجم ، دهم ، هجدهم ، و سى و دوم ) صحيح‌اند ؛ چهارده روايت ( روايات دوم ، ششم ، هفتم ، هشتم ، نهم ، سيزدهم ، چهاردهم ، شانزدهم ، هفدهم ، بيستم ، بيست و يكم ، بيست و دوم ، بيست و نهم ، و سى و چهارم ) ، ضعيف‌اند ؛ يازده روايت ( روايات\r\n\r\n","description":"","footnote":"","page_name":" 530 ","page_number":538},
  {"content":"\r\n\r\nسوم ، يازدهم ، دوازدهم ، پانزدهم ، بيست و سوم ، بيست و چهارم ، بيست و پنجم ، بيست و ششم ، بيست و هشتم ، سىام ، و سى و سوم ) ، مُرسَل‌اند ؛ و سه روايت ( روايات نوزدهم ، بيست و هفتم ، سى و يكم ) ، مجهول هستند .\r\nهمانطور كه ملاحظه مىشود ، بيشتر اين روايات ، سند چندان محكمى ندارند ؛ امّا مرحوم كلينى ، به جهت محكم بودن اين احاديث و موافقت آنها با اصول عقايد شيعه ، آنها را ذكر كرده است .\r\n\r\nشرح ملّا صدرا بر « اصول الكافى »\r\nشرح ملّا صدرا ، در كنار دو شرح ديگر ، يعنى شرح علّامه مجلسى ، معروف به مرآة العقول ، و شرح ملّا صالح مازندرانى ، معروف به شرح اصول الكافى ، از جمله مهم‌ترين شرح‌هاى نوشته شده بر كتاب الكافى است . ملّا صدرا ، در مقدّمهء شرح خود ، به بيان ارزش و جايگاه حديث در ميان مسلمانان پرداخته و احاديث الكافى را بهترين احاديث نقل شده از ائمّه عليهم السلام دانسته است .\r\nهمچنين احاديث اين كتاب را صدف‌هاى درياى حكمت و عرفان دانسته است كه وى ، عمر خود را صرف تفكّر و تأمّل بر اسرار و معانى آنها كرده ؛ ولى به دليل قصور فكر برخى همعصران خود ، نتوانسته اين جواهرات را به ديگران ، عرضه كند .\r\nنكته‌اى كه در اين جا بايد متذكّر شويم ، اين است كه تنها در به دست آوردن مفهوم عقل ، از شرح ملّا صدرا بهره جسته‌ايم و بخشى از ديدگاه‌هاى وى را بيان كرده‌ايم .\r\n\r\nفصل اوّل : مفهوم عقل ، در لغت\r\nلغت‌شناسان ، واژهء « عقل » را برگرفته از مصدر « عَقَل ، يَعْقِلُ » دانسته‌اند « 1 » كه معناى اصلى و اوّليه آن ، « حَبَسَ » ، « مَنَعَ » و « جَمَعَ » است و ساير معانى ، به نحوى به اين سه\r\n\r\n\r\n","description":"","footnote":"\r\n( 1 ) . ر . ك : المحيط فى اللّغة ، ج 1 ، ص 173 ؛ صحاح اللّغة ، ج 5 ، ص 1769 ؛ لسان العرب ، ج 9 ، ص 326 .\r\n","page_name":" 531 ","page_number":539},
  {"content":"\r\n\r\nمعنا بر مىگردند . براى مثال ، « عقلت الإبل » را در جايى به كار مىبرند كه زانوى شتر را جهت مهار آن ، محكم مىبندند « 1 » و به طنابى كه زانوى شتر را با آن مىبندند ، « عِقال » گفته مىشود . « 2 » البته لغت‌نويسان ، معناى ديه را نيز براى عقل ، ذكر كرده‌اند و گفته‌اند : « عقلتُ القتيل » ، به معناى اين است كه : « ديهء قتل را پرداختم » و اين معنا را به همان مَنَع و جَمَع ، برگشت داده‌اند ؛ « 3 » زيرا ديه ، از كشتار مجدّد ، ممانعت مىكند . همچنين چون در زمان‌هاى قديم ، شتر به عنوان ديه پرداخت مىشده ، شتران را در محلّى جمع مىكردند و به خانهء صاحب ديه مىبردند . « 4 » اينها معانى اصلى عقل بود كه مىتوان « حصن » و « الجاء » را نيز با در نظر گرفتن همان معناى جمع و منع ، بدان اضافه كرد . « 5 » امّا غير از اين معانى اصلى ، اهل لغت براى عقل ، معانى ديگرى نيز بر شمرده‌اند كه يكى از آنها عبارت است از قوّهء مدركه و شعور انسان . در تعريف اين معناى از عقل گفته‌اند : عقل ، نيرويى است كه موجب تمايز انسان از ديگر حيوانات مىگردد ، يا اين كه عقل را غريزه‌اى كه درك خطاب را براى انسان ميسّر مىگردانَد ، معرفّى كرده‌اند .\r\nهمچنين گفته‌اند : عقل ، نيرويى است كه موجب تميز خوب از بد مىگردد . « 6 » از ديگر معانى غير اصلى عقل كه لغويان بر شمرده‌اند ، « تثبيت فى الامور » ، « 7 » « تدبّر العلم » ، « 8 » « القلب » ، « نقيض الجهل » و « ضدّ الحمق » است .\r\n\r\n\r\n","description":"","footnote":"\r\n( 1 ) . العين ، ص 159 و 160 .\r\n( 2 ) . همان جا .\r\n( 3 ) . ر . ك : العين ، ص 160 .\r\n( 4 ) . معجم مقاييس اللّغة ، ج 4 ، ص 71 .\r\n( 5 ) . ر . ك : العين ، ص 160 .\r\n( 6 ) . ر . ك : كليّات أبى البقاء ، ص 617 - 619 .\r\n( 7 ) . ر . ك : لسان العرب ، ج 9 ، ص 326 .\r\n( 8 ) . ر . ك : مصباح المنير ، ص 423 .\r\n","page_name":" 532 ","page_number":540},
  {"content":"\r\n\r\n\r\nوجه تسميه عقل ، از نظر لغت\r\nلغويان ، دلايلى را براى اطلاق عقل بر قوّهء مدركه و شعور انسانى بر شمرده‌اند ، كه از آن جمله است :\r\n1 . عقل ، صاحب خود را از انجام دادن اعمال ناشايست ، حفظ نموده و نگهدارى مىكند . « 1 » 2 . توجّه به معناى « إلجاء » در عقل ؛ چرا كه صاحب عقل ، به آن پناه مىبرد . « 2 » 3 . عقل ، از عِقال ، يعنى زانوبند شتر گرفته شده ، چون مانع جهل است . شاهد بر اين معنا ، اين روايت از پيامبر صلى الله عليه و آله است كه فرموده : « العَقْلُ عِقال مِن الجهل » . « 3 » 4 . عقل ، موجب تثبيت و استقرار علوم در ذهن انسان مىشود ، لذا به آن ، جامع و نگه‌دارنده گفته مىشود ، همان گونه كه عِقال ، در شتر ، موجب ثابت ماندن و مانع از فرار او مىشود . « 4 »\r\n\r\nمترادفات واژهء عقل\r\nيكى از راه‌هاى شناخت معناى يك لفظ ، دانستن معانى مترادف آن است . از اين رو ، برخى از مترادفات عقل را مورد بررسى قرار مىدهيم :\r\n1 . لُبّ . در لغت ، به معناى خالص و مغز هر چيز است . « 5 » اطلاق لفظ لبّ بر عقل انسان ، به خاطر اين است عقل ، خلاصه و حقيقت انسان است و بدون پوست و قشر ،\r\n\r\n\r\n","description":"","footnote":"\r\n( 1 ) . تاج العروس ، ج 8 ، ص 25 .\r\n( 2 ) . همان جا .\r\n( 3 ) . تحف العقول ، ص 15 .\r\n( 4 ) . المغنى ، ج 11 ، ص 386 .\r\n( 5 ) . ر . ك : جمهرة اللّغة ، ج 1 ، ص 38 .\r\n","page_name":" 533 ","page_number":541},
  {"content":"\r\n\r\nبه حساب مىآيد . « 1 » 2 . نُهيه . جمع نُهى است و از آن ، به معناى عقل ياد شده است . علّت اطلاق آن بر عقل ، اين است كه انسان را از نادانى مىرَهانَد . « 2 » 3 . حِجر . معناى اوّليهء آن ، حفظ اشيا و احاطه بر آنهاست . سنگچين كردن نيز از همين معناست . عقل را حجر گرفته‌اند ؛ زيرا همانند ديوار و مانعى محكم ، انسان را از ارتكاب هر زشتىاى باز مىدارد . « 3 » مفسّران ، حجر در آيهء  « هَلْ فِي ذلِكَ قَسَمٌ لِذِي حِجْرٍ »  « 4 » را به عقل ، تفسير كرده‌اند .\r\n4 . عَلَم . به معناى نشانه و علامتى است كه موجب تميز اشيا از يكديگر مىگردد .\r\nلغويان ، علم را ضدّ جهل يا نقيض آن دانسته‌اند « 5 » و از آن جا كه عقل و جهل نيز نقيض يكديگرند ، علمِ متضادّ با جهل ، مىتواند با عقل ، هم‌معنا باشد .\r\n5 . قلب . در اصل ، به معناى تحوّل و گرداندن است . كاربرد اين كلمه براى عقل در قرآن ، روايات و كتب اخلاق ، فراوان به چشم مىخورد كه نمونهء آن ، آيهء  « لِمَنْ كانَ لَهُ قَلْبٌ »  « 6 » است كه قلب در آن ، به عقل ، تفسير شده است .\r\n6 . حِجى . به معناى پوشش و سِتر است و به خاطر اين كه عقل ، مانند پوششى ، انسان را از بدىها حفظ مىكند ، به آن حِجى گفته شده است .\r\n7 . فهم . بيشتر به معناى علم است ؛ ولى تعقّل و عقل را از جمله معانى آن شمرده‌اند .\r\n8 . حِلم . داراى سه معناى : صبر ، ثابت شدن و خواب ديدن است . وجه اين كه به\r\n\r\n\r\n","description":"","footnote":"\r\n( 1 ) . ر . ك : الميزان ، ج 2 ، ص 395 .\r\n( 2 ) . معجم مقاييس اللّغة ، ج 5 ، ص 359 .\r\n( 3 ) . همان ، ج 3 ، ص 74 .\r\n( 4 ) . سورهء فجر ، آيهء 5 .\r\n( 5 ) . ر . ك : جمهرة اللّغة ، ج 2 ، ص 138 ؛ العين ، ج 2 ، ص 152 .\r\n( 6 ) . سورهء ق ، آيهء 33 .\r\n","page_name":" 534 ","page_number":542},
  {"content":"\r\n\r\nعقل اطلاق شده ، اين است كه عقل ، سبب حِلم مىشود .\r\n\r\nواژه‌هاى متضادّ عقل\r\nاز آن جا كه شناخت اضداد ، مىتواند در فهم مفاهيم ، نقش داشته باشد ، چنان كه گفته‌اند : « تُعرف الأشياء بأضدادها » ، مناسب است در اين جا نگاهى به الفاظ متضادّ عقل بيفكنيم :\r\n1 . جهل . به دو معناى علم ، و طمأنينه و وَقار است و در ادبيات عرب ، در اين موارد به كار رفته :\r\nالف . عدم تسلّط بر نفس كه در برابر حِلم آمده است ؛\r\nب . عدم توازن عقل ، كه با برداشت سطحى از مطالب ، همراه است ؛\r\nج . معناى شايع آن ، كه همان جهل و نادانى است .\r\n2 . سفاهت . در لغت ، به معناى ضدّ عقل و ضدّ حِلم ، تفسير شده است . « 1 » 3 . جنون . از مادّهء « جن » ، به معناى پوشاندن است . به كسى كه دچار آشفتگى افكار است و عقل او پوشيده شده ، مجنون مىگويند .\r\nشايان ذكر است كه لفظ عقل ، در كتب لغت ، با دو حرف اضافهء « عن » و « له » به كار رفته است كه اين تركيب ، به معناى ديه است ؛ « 2 » ولى در روايات و برخى آثار قدما ، لفظ عقل با حرف اضافهء « عن » ، در غيرِ معناى ديه به كار رفته است ؛ نظير : « عقل عن اللَّه » ، كه به معناى تعظيم الهى و قدرشناسى از خدا آمده است . « 3 » امّا شارحان اصول الكافى ، تعبيرات مختلفى دربارهء آن آورده‌اند . براى نمونه ، « عقل عن اللَّه » را به كار برده‌اند و به استفاده از خدا ، معنا كرده‌اند « 4 » يا حرف « عن » را زايد\r\n\r\n\r\n","description":"","footnote":"\r\n( 1 ) . جمهرة اللّغة ، ج 3 ، ص 40 .\r\n( 2 ) . صحاح اللّغة ، ج 5 ، ص 1765 .\r\n( 3 ) . مجمع البحرين ، ج 5 ، ص 210 .\r\n( 4 ) . شرح اصول الكافى ، ملّا صدرا ، ج 1 ، ص 384 و 385 .\r\n","page_name":" 535 ","page_number":543},
  {"content":"\r\n\r\nدانسته‌اند ، « 1 » يا استناد علم به خداوند ، تفسير كرده‌اند . « 2 » در جمع‌بندى مىتوان گفت كه :\r\n« عقل عن اللَّه » ، بهترين نوع تعقّل است كه داراى دو ويژگى است :\r\n1 . علوم و معقولات ، با واسطه‌يابى واسطه از خداوند ، درك مىشوند ؛\r\n2 . عاقل ، عمل خود را بر اساس علم و درك ، انجام مىدهد .\r\n\r\nفصل دوم : مفهوم عقل ، در اصطلاح\r\n\r\nبخش اوّل : معانى عرفى\r\nمعانى و اصطلاحات عرفى عقل ، عبارت‌اند از :\r\n1 . معلومات ذهنى انسان ، كه به واسطهء آنها ، مصالح و مفاسد را تشخيص مىدهد و بدان « عقل تجربى » نيز گفته مىشود ؛ « 3 » 2 . وَقار و هيبت در حركات و سَكَنات انسان ؛ « 4 » 3 . زيركى و سرعتِ انتقال ؛\r\n4 . قوّه‌اى كه خوب را از بد ، تشخيص مىدهد كه به « فطرت » نيز تعبير شده است . « 5 » ابن سينا ، در مورد اين چهار معناى عرفى گفته است كه نمىتوان وجه جمعى بين آنها يافت . « 6 »\r\n\r\nبخش دوم : بررسى اطلاقات گوناگون عقل در علوم مختلف\r\nدر هر علمى ، با توجّه به موضوع و روش آن ، به نوعى ، از عقل و ويژگىهاى آن ، سخن\r\n\r\n\r\n","description":"","footnote":"\r\n( 1 ) . شرح اصول الكافى ، ملّا صالح مازندرانى ، ج 1 ، ص 156 و 157 .\r\n( 2 ) . مرآة العقول ، ج 1 ، ص 58 .\r\n( 3 ) . كتاب المبين فى شرح ألفاظ الحكماء و المتكلّمين ، ص 365 .\r\n( 4 ) . الحدود ، ابن سينا ، ص 240 .\r\n( 5 ) . همان‌جا .\r\n( 6 ) . همان‌جا .\r\n","page_name":" 536 ","page_number":544},
  {"content":"\r\n\r\nبه ميان آمده است . به همين خاطر ، اصطلاحات گوناگونى در علوم مختلف براى عقل ايجاد شده است . براى سهولت بررسى اين اصطلاحات ، در دو بخش : « عقل انسانى » و « عقل مجرّد » ، اين موضوع را دنبال مىكنيم :\r\n1 . عقل انسانى . به جوهر بسيط كه قابليت درك صور اشيا و معانى آنها را دارد ، عقلِ انسانى گفته مىشود و مهم‌ترين بحث دربارهء آن ، در كتاب نفس فلسفه ، مطرح شده است و در آن جا ، عقل به « نظرى » و « عملى » تقسيم شده و تفاسير گوناگونى از آنها صورت گرفته است ، از جمله اين كه عقل عملى ، از نوعِ فعل و عمل است ، و عقل نظرى ، مُدرك تمام مُدركات است ؛ يعنى عقل عملى ، ميل و اراده به انجام دادن فعل را دارد « 1 » و عقل نظرى ، مُدركات را درك مىكند . « 2 » نيز گفته‌اند : عقل نظرى ، نيرويى است كه امور نظرى و كلّى را درك مىكند ، و عقل عملى ، امور مربوط به عمل را . « 3 » بنا بر اين ، وظايف عقل نظرى ، استدلال و استنباط ، ادراك كلّيات ، و تطبيق مفهوم بر مصداق است و وظايف عقل عملى ، تهذيب ظاهر و باطن ، بازسازى نفس و توكّل بر خداوند است .\r\nعقل نظرى را داراى چهار مرتبه : عقل هيولايى ، عقل بِالمَلَكه ، عقل بالفعل و عقل مُستفاد دانسته‌اند و در تعريف آنها گفته‌اند : عقل هيولايى ، اوّلين مرتبه از عقل نظرى است و آن ، نيرويى در نفس است كه استعداد پذيرش ماهيات و اشياى كلّيه را دارد و هيچ گونه فعليتى ندارد . « 4 » عقل بِالمَلَكه ، كامل شدهء عقل هيولايى است كه قضاياى ضرورى را تصديق مىكند « 5 » و عقل بِالفعل ، با تكيه به صُوَر و معلومات خود ، هر وقت كه بخواهد ، آنها را احضار كرده ، از آنها استفاده مىكند و عقل مُستفاد ، با اتّصال\r\n\r\n\r\n","description":"","footnote":"\r\n( 1 ) . التحصيل ، ص 789 و 790 .\r\n( 2 ) . الحدود ، غزالى ، ص 283 .\r\n( 3 ) . شرح اصول الكافى ، ملّا صدرا ، مقدّمهء على عابدى شاهرودى ، ص 30 .\r\n( 4 ) . الحدود الفلسفية ، ص 209 .\r\n( 5 ) . همان ، ص 283 .\r\n","page_name":" 537 ","page_number":545},
  {"content":"\r\n\r\nبه فعّال ، معقولات را نزد خود ، حاضر مىسازد و به كامل‌ترين صورت ، به آنها علم پيدا مىكند .\r\n\r\nمعانى ديگر عقل\r\n- عقل ، به معناى عاقل و يا معقول كه فلاسفه ، در باب اتّحاد عقل و عاقل و معقول و يكى بودن آن سه ، بدان پرداخته‌اند .\r\n- عقل فعلى ، به معناى تصوّرات و صُوَرى كه انسان به واسطهء آنها ، معقولات را در ذهن خود ، حاصل مىكند . « 1 » - عقل قدّوسى ، به معناى عقلى است كه تصوّرات و تصديقات بيشترى نسبت به معمولِ عقول ، دارا باشد ، مانند انبيا و اولياى الهى .\r\n- عقل كلّى ، كه به معناى تصوير كلّى طبيعىاى است كه در ذهن ، حاصل مىشود . « 2 » - عقل مذكور در عالم كلام ، كه متكلّمان ، بويژه معتزليان ، « 3 » عقل را بر مقدّماتى كه امور حَسَن و قبيح از آنها استنباط مىشود ، اطلاق كرده‌اند .\r\n- عقل مذكور در علم اخلاق ، كه در آن ، عقل به مَلَكات و حالات نفسانىاى كه در اثر مراقبت حاصل مىشود ، گفته شده است . « 4 » - عقل به معناى تمام معارف ، كه عام‌ترين تعريف عقل است و به علوم و معلومات و معارف حاصله براى بشر ، گفته شده است . « 5 » - عقل به معناى ناطقه ، كه ملّا صالح مازندرانى ، آن را براى عقل ، بيان كرده است . « 6 »\r\n\r\n\r\n","description":"","footnote":"\r\n( 1 ) . كلّيات أبى البقاء ، ص 618 .\r\n( 2 ) . الحدود ، ص 242 .\r\n( 3 ) . المغنى ، ج 8 ، ص 374 .\r\n( 4 ) . رسالة معانى العقل ، فارابى ، ص 47 و 48 .\r\n( 5 ) . « اقتراح » ، مصطفى ملكيان : نقد و نظر ، سال اوّل ، شمارهء دوم ، ص 10 .\r\n( 6 ) . شرح اصول الكافى ، ملّا صالح مازندرانى ، ج 1 ، ص 223 .\r\n","page_name":" 538 ","page_number":546},
  {"content":"\r\n\r\n- عقل جوهرى ، كه از آن به عنوان موجودى كه از مادّه و علايق آن ، مجرّد است و ذاتاً و فعلًا مستقل است ، ياد مىشود . « 1 » - عقول طوليه ، كه در بيان حكما آمده است و حكما ، براى توجيه خلقت و صدور كثرت از وحدت ، به وجود وسائطى اعتقاد دارند كه به آنها عقول طوليه يا عشره مىگويند .\r\n- عقول عرضيه ، كه در مقابل عقول طوليه است . افلاطون و پيروانش ، به عقول عرضيه يا مُثل ، قائل شده‌اند .\r\n- عقل اوّل ، اوّلين مخلوق است كه به جز مُبدع خود ، يعنى خداوند ، به چيزى نياز و وابستگى ندارد .\r\n- عقل فعّال ، كه در تعريف آن گفته‌اند : جوهرى است مجرّد از علايق مادّى كه ماهيت تمامى موجودات را داراست و با تأثير در عقل انسانى ، آن را از قوّه به فعليت مىرساند .\r\n- عقل كل ، كه داراى دو معناست : 1 . موجودات مجرّدى كه وظيفهء تدبير موجودات و عالم را دارند ؛ 2 . فلك نُهم و جِرم اقصى كه حركت آن ، موجب حركت تمام موجودات است .\r\n- عقل مذكور در الهيات ، كه در اين اصطلاح عقل بر خداوند ، اطلاق مىگردد . « 2 » غير از اصطلاحات ياد شده ، چند اصطلاح ديگر نيز وجود دارد كه بيشتر در فلسفهء غرب و كلام مسيحى و كلام جديد ، مورد استفاده هستند ؛ نظير : عقل ابزارى ، عقل استدلالى ، عقل انتقادى ، و عقل عاقبت‌انديش كه در اين جا مجال بحث دربارهء آنها نيست .\r\n\r\n\r\n","description":"","footnote":"\r\n( 1 ) . المبين فى شرح ألفاظ الحكما و المتكلّمين ، ص 366 .\r\n( 2 ) . عيون مسائل النفس ، ص 343 .\r\n","page_name":" 539 ","page_number":547},
  {"content":"\r\n\r\nامّا وجه اشتراك تمام معانى گفته شده براى عقل ، در اين است كه همهء آنها در اين كه عقل ، نه جسم است ، نه جسمانى ، و نه صفت براى جسم ، مشترك‌اند و اين اشتراك ، مىتواند همهء آنها را موضوع يك علم قرار دهد ، همان گونه كه ملّاصدرا به آن ، اذعان كرده است . « 1 »\r\n\r\nبخش سوم : مفهوم عقل در قرآن كريم\r\nمشتقّات واژهء عقل ، 49 بار در قرآن به كار گرفته شده است . از اين رو ، با اين كه موضوع اين نوشته ، بحث تفصيلى در باب مفهوم عقل در قرآن نيست ، به عنوان مقدّمه‌اى بر شناخت عقل در روايات ، اشاره‌اى به معناى عقل در قرآن مىكنيم .\r\nدر برخى آيات قرآن ، عقل ، دعوت به تفكّر و تدبير شده و گاه ، به استفاده از عقل براى تذكّر و عبرت‌آموزى سفارش شده است و در آياتى ديگر ، عقل ، مقدّمهء شناخت آيات الهى دانسته شده است . از اين رو ، بعضى گمان كرده‌اند كه عقل مورد نظر قرآن ، عقل نظرى است .\r\nاز سوى ديگر ، برخى با استدلال به اين كه برخى آيات قرآن ، عقل را درك كنندهء خير و شر معرّفى كرده‌اند ، عقل مورد نظر قرآن را عقل فطرى قلمداد كرده‌اند ؛ امّا از آن جا كه قرآن ، وظايف گوناگونى نظير : تفكّر ، تأمّل ، عبرت‌آموزى ، و تشخيص كارهاى خوب و بد را براى عقل برشمرده است ، مىتوان گفت كه عقل مورد نظر آيات قرآن ، هم عقل نظرى است ، و هم عقل عملى . به عبارت ديگر ، عقل مورد نظر قرآن ، علم نافع و هدايتگر به سوى عمل صالح و قرب الهى است ، خواه اين علم و هدايت ، از راه تفكّر باشد و خواه از راهى ديگر .\r\n\r\n\r\n","description":"","footnote":"\r\n( 1 ) . شرح اصول الكافى ، ملّاصدرا ج 1 ، ص 239 .\r\n","page_name":" 540 ","page_number":548},
  {"content":"\r\n\r\n\r\nفصل سوم : تاريخچهء بحث عقل\r\nاوّلين بحث‌هاى مضبوط علمى در موضوع عقل ، در بين فلاسفهء يونان آغاز شد و پس از آنان ، فلاسفهء ديگر ، به پيروى از آنها به اين مباحث پرداخته‌اند . در ميان دانشمندان اسلامى نيز عقل ، مورد توجّه بوده است ، بويژه كه احاديث نبوى و سخنان امامان معصوم عليهم السلام دربارهء عقل ، خود ، انگيزه‌اى براى پرداختن به اين گونه مباحث بوده است .\r\nمتفكّران اسلامى ، اعم از شيعه و اهل سنّت ، به بررسى اين گونه روايات در حوزه‌هاى مختلف ، بويژه كلام پرداخته‌اند و در مباحث فقهى و اصول فقه ، بحث از عقل و حجيّت آن ، فراوان ديده مىشود تا جايى كه عقل ، يكى از منابع فقه دانسته شده است . بنا بر اين ، تاريخچهء بحث عقل در ميان مسلمانان را در چند بخش ، دنبال مىكنيم :\r\n1 . علماى اهل سنّت ، بر خلاف علماى شيعه ، اقبال كمترى به احاديث در زمينهء عقل ، نشان داده‌اند تا آن جا كه عدّه‌اى از آنها ، بيشتر روايات در اين باب را مجعول و ساختگى دانسته‌اند « 1 » و بيشتر متكلّمان اشعرى و ابن تيميّه و پيروان وى ، هر حديثى را كه در بر دارندهء فضيلتى براى عقل است ، نادرست و جعلى مىدانند . « 2 » سؤالى كه اين جا مطرح مىشود ، اين است كه : اين گونه برخورد علماى اهل سنّت با عقل و روايت عقل ، چه توجيهى مىتواند داشته باشد ؟\r\nدر پاسخ مىتوان گفت كه اوّلًا قرآن ، به عنوان منبع اصلى دين اسلام ، مكرّر از عقل ياد كرده و مؤمنان را به تفكّر و تعقّل ، دعوت نموده و براى تعقّل كنندگان ، فضايل بسيارى را بر شمرده است . از اين رو ، روايات نبوى را نيز مىتوان در همين راستا دانست .\r\n\r\n\r\n","description":"","footnote":"\r\n( 1 ) . ر . ك : شرح اصول الكافى ، ملّا صالح مازندرانى ، ج 1 ، ص 442 .\r\n( 2 ) . ر . ك : الإسلام و العقل على ضوء القرآن الكريم والحديث النبوى .\r\n","page_name":" 541 ","page_number":549},
  {"content":"\r\n\r\nثانياً بعد از پيامبر صلى الله عليه و آله مفسّرانى همچون ابن عبّاس و على عليه السلام به بيان فضايل و مراتب عقل پرداخته‌اند و طبيعى است اگر پيامبر صلى الله عليه و آله از اين كار راضى نبود ، آنان ، چنين كارى را نمىكردند .\r\nثالثاً روايات فراوانى از صحابيان و تابعيان در مورد عقل نقل شده كه در كتب مربوط به عقل و فضايل آن ، آورده شده است و در صورت نهى پيامبر صلى الله عليه و آله چنين كارى صورت نمىگرفت .\r\nبنا بر اين ، نمىتوان روايات مربوط به عقل را - به صرف اين كه در اين موضوع خاص هستند - مجعول دانست .\r\nامّا علّت اين امر را كه برخى از علماى اهل سنّت ، با اين گونه احاديث ، مخالفت كرده‌اند ، مىتوان در اوضاع فكرى ، اجتماعى و عقيدتى عصر آنان جستجو كرد ؛ زيرا اشاعره ، به عنوان گروهى كلامى ، نقش چندانى براى عقل قائل نيستند و تأكيدشان بر سنّت و نقل است و پيوسته ، با كسانى كه نقش عقل را در زندگى ، پُررنگ مىدانند ، به مبارزه پرداخته‌اند ، كه نمونهء آشكار آن ، درگيرىهاى خونين اشاعره و معتزله است .\r\nاين تفكّر در بين اشاعره ، باعث شده تا رواياتِ در موضوع عقل را منكر شوند . البته افراط عدّه‌اى از جمله فلاسفه و معتزله در گرايش به عقل را نيز نمىتوان در نگرش افراطى اشاعره ، بىتأثير دانست . « 1 » 2 . عموم مسلمانان ، غير از اهل حديث ، ديدگاه مثبتى نسبت به روايات عقل دارند ، بويژه شيعيان كه تأليفات بسيارى در بيان مراتب و فضايل عقل و اهمّيت آن نگاشته‌اند كه در اين ميان ، فلاسفه و متكلّمان ، جايگاه ويژه‌اى را دارا هستند . از اين رو ، به دو ديدگاه اهل كلام و فلسفه دربارهء عقل و روايات مربوط به آن مىپردازيم .\r\nبا اين كه هر دو گروه فلاسفه و متكلّمان اسلامى ، حجّيت عقل و نقش و اهمّيت آن\r\n\r\n\r\n","description":"","footnote":"\r\n( 1 ) . ر . ك : مفهوم العقل والقلب فى القرآن والسنّة .\r\n","page_name":" 542 ","page_number":550},
  {"content":"\r\n\r\nرا پذيرفته‌اند و روايات مربوط به عقل را جعلى نمىدانند ، امّا در مواردى با هم اختلاف دارند كه ذيلًا بدانها مىپردازيم :\r\n\r\nالف . تجرّد عقل و مخلوق بودن آن\r\nمرحوم مجلسى كه از جمله متكلّمان محدّث شيعى به حساب مىآيد ، وجود احاديث مبنى بر مخلوقِ اوّل بودن عقل را انكار كرده و اين گونه احاديث را به اهل سنّت ، منتسب كرده است . اين ديدگاه مرحوم مجلسى ، به نوع جهان‌بينى وى باز مىگردد ؛ زيرا ايشان معتقد است كه موجود مجرّدى به غير از خداوند ، وجود ندارد و تمام خلقت ، به قدرت مستقيم خداوند ، صورت يافته است . بنا بر اين ، وجود عقلِ اوّل را كه مخلوقات ، از آن خلق شده باشند ، نمىپذيرد . البته وى براى تبرئهء فلاسفهء مسلمان از مخالف بودن با اسلام ، ديدگاه آنان دربارهء عقل اوّل را توجيه مىكند . « 1 »\r\nالبته اين ديدگاه مرحوم مجلسى ، توسّط علّامه طباطبايى - كه از جملهء فلاسفه به شمار مىآيد - ، مورد نقد قرار گرفته و ايشان ، با تمسّك به خود سخنان مجلسى رحمه الله ديدگاه نفى مجرّدات را ابطال كرده است . « 2 »\r\n\r\nب . اختلاف در تفسير احاديث مربوط به عقل\r\nمهم‌ترين اين اختلافات ، در معنا و مفهوم عقل است و هر يك از دانشمندان اسلامى ، به فرا خور گرايش علمى خود ، در اين باره ديدگاهى را ارائه كرده‌اند . براى نمونه ، برخى عقل مورد نظر روايات را نيروى درك كننده‌اى دانسته‌اند كه خير و شر را نيز درك مىكند . برخى ديگر ، آن را مَلَكه‌اى كه انسان را به سوى كار خير سوق مىدهد ، تفسير كرده‌اند . عدّه‌اى نيز عقل در روايات را به معناى علم سودمند دانسته‌اند .\r\n\r\n\r\n","description":"","footnote":"\r\n( 1 ) . ر . ك : مرآة العقول ، ج 1 ، ص 27 .\r\n( 2 ) . ر . ك : بحار الأنوار ، ج 1 ، ص 104 ( حواشى علّامه طباطبايى ) .\r\n","page_name":" 543 ","page_number":551},
  {"content":"\r\n\r\n\r\nفصل چهارم : مفهوم عقل در روايات\r\nبراى يافتن تعريف واحدى از عقل در روايات ، لازم است تمامى عناوين و اوصاف مذكور براى عقل ، و همچنين ، اوصاف مربوط به جهل - كه متضادّ عقل‌اند - ، در رواياتْ مورد بررسى قرار گيرند ؛ زيرا روايات ، بويژه روايات « كتاب العقل و الجهل » اصول الكافى ، هيچ يك در صدد ارائهء تعريف براى عقل نبوده‌اند . بررسى اين روايات ، نشان مىدهد كه در مجموع ، بيش از هشتاد ويژگى براى عقل شمرده شده كه تحليل آنها نشان مىدهد دو نوع عقل ، مورد نظر روايات است :\r\nالف . عقل روحانى . اين عقل ، موجودى روحانى و نورانى است كه اوّلين مخلوق از سنخِ خود است و ظاهراً قبل از خلقت انسان ، مورد امتحان الهى قرار گرفته و از اين آزمون ، سربلند بيرون آمده و به عنوان محبوب‌ترين مخلوق الهى ، مورد تمجيد خداوند ، قرار گرفته است . « 1 » ب . عقل انسانى . اين عقل ، جزئى از وجود انسان و مقوّم و اساس انسانيت اوست « 2 » و از به دو پيدايش ، همراه وى بوده است و مانند يك دوست ، « 3 » وى را در زندگى يارى مىدهد تا با امر و نهى ، « 4 » او را مكلّف به انجام دادن دستورهاى عبادى و سير مراحل معنوى كند . « 5 » همچنين عقل ، انسان را به بندگى تشويق كرده ، موجب رشد اخلاق مىشود و بعد از مرگ ، ميزان سنجش اعمال صاحب خود است . « 6 » با توجّه به اين دو مفهوم از عقل در روايات ، در اين جا به تفصيل ، به هر يك از اين دو خواهيم پرداخت :\r\n\r\n\r\n","description":"","footnote":"\r\n( 1 ) . همان جا .\r\n( 2 ) . ر . ك : كتاب العقل و الجهل ، ح 23 .\r\n( 3 ) . همان ، ح 27 .\r\n( 4 ) . همان ، ح 1 .\r\n( 5 ) . همان ، ح 23 و 26 .\r\n( 6 ) . همان ، ح 23 .\r\n","page_name":" 544 ","page_number":552},
  {"content":"\r\n\r\n\r\nالف . مفهوم عقل روحانى در روايات\r\nدر مجموع روايات سى و شش گانهء « كتاب العقل و الجهل » اصول الكافى ، چهار روايت ، « 1 » به عقلى كه ما بدان « عقل روحانى » مىگوييم ، پرداخته‌اند كه خلاصهء آنچه در اين چهار روايت آمده ، چنين است : اين عقل ، اوّلين آفريده از مخلوقات روحانى است كه از نور الهى آفريده شده و در سمت راست عرش ، جاى گرفته است .\r\nخداوند ، پس از خلق اين عقل ، قدرت نطق به او عطا كرد و دستور داد كه پيش آيد و او اطاعت كرد . پس به او امر كرد كه باز گردد و او نيز برگشت . در نتيجهء اين فرمان‌بُردارى ، او محبوب‌ترين خلق خداوند گرديد و مورد لطف و عنايت الهى قرار گرفت .\r\nبعد از اين كه خلقت عقل ، پايان پذيرفت ، خداوند ، جهل را از درياى ظلمت آفريد و به او دستور داد تا بر گردد و او برگشت . سپس به وى فرمان داد تا پيش آيد ؛ امّا او سرپيچى كرد . به همين سبب ، از رحمت الهى دور شد و مورد غضب خداوند ، قرار گرفت .\r\nعقل ، به واسطهء محبوبيت ، داراى لشكريانى گرديد تا او را در اطاعت از فرامين الهى ، يارى دهند و از ثواب ، بهره‌مندش سازند . جهل ، با ديدن اين لطف الهى ، به عقل كينه ورزيد و از خداوند خواست تا براى وى نيز سپاهى قرار دهد . خداوند نيز اضدادِ آنچه به عقل داده بود ، به وى داد و وى را از رحمت خويش ، دور ساخت .\r\nاين مضامين كه برگرفته از روايت يكم ، چهاردهم ، بيست و ششم و سى و دوم كتاب العقل و جهل اصول الكافى است ، نكات مبهم فراوانى را در بر دارند . از جمله اين كه منظور از استنطاق و به سخن در آوردن عقل چيست ؟ و خلقت عقل از نور الهى ، به چه معناست ؟ « روحانيين » كه عقل از جملهء آنهاست ، كدام‌اند و چه\r\n\r\n\r\n","description":"","footnote":"\r\n( 1 ) . همان ، ح 1 و 14 و 26 و 32 .\r\n","page_name":" 545 ","page_number":553},
  {"content":"\r\n\r\nخصوصياتى دارند ؟ مادّهء اوّليهء عقل چيست ؟ معناى عرش چيست و قرار گرفتن عقل در سمت راست آن ، به چه معناست ؟ اقبال و ادبار عقل ، چگونه است ؟ عقل روحانى ، چگونه موجودى است ؟ رابطهء عقل روحانى با عقل انسانى چيست ؟ و . . . .\r\nشارحان اصول الكافى ، دربارهء اين مضامين ، ديدگاه‌هاى گوناگونى دارند كه در اين ميان ، سه نظر ، مشهورتر است :\r\nنظر اوّل . مراد از عقل در اين روايات ، عقل جزئىِ انسانى است ، در مقابل عقل كلّى ( عقل اوّل ) ، و اين عقل ، اوّلين جزء آفريده شده از نفس است و منظور از استنطاق و به سخن در آوردن وى ، اعطاى نيروى درك و تفكّر به انسان است . اقبال و ادبار نيز به معناى روى آوردن به سعادت و يا شقاوت است ؛ يعنى عقل ، تكويناً شايستگى تحصيل سعادت و شقاوت را دارد . از اين رو ، عقل ، معيار تكليف الهى خواهد بود . « 1 » نظر دوم . عقل ، به معناى نفس ناطقهء انسان است كه اوّلين موجود روحانىاى است كه آفريده شده ، و اقبال ، يعنى تعلّق گرفتن به بدن انسانى ، جهت تكميل آن ، و ادبار ، قطع تعلّق ، جدايى از بدن و برگشت به عالم ملكوت است . « 2 » نظر سوم . عقل ، به معناى جوهر مجرّدى است كه در ذات و افعال ، مستقل است .\r\nاين عقل ، همان عقل اوّل است كه در نظر حكما و فلاسفه ، اوّلين موجودى است كه خداوند ، آن را آفريده ، و اقبال او ، به معناى روى آوردن به ايجاد مخلوقات ديگر است ، و ادبار هم به معناى برگشت و رجوع به ذات الهى و فراغت از خلقت ، خواهد بود . « 3 » يكى از مسائل مناقشه‌برانگيزى كه در اين روايت مطرح شده ، اوّلين مخلوق بودن\r\n\r\n\r\n","description":"","footnote":"\r\n( 1 ) . ر . ك : مرآة العقول ، ج 1 ، ص 27 .\r\n( 2 ) . ر . ك : شرح اصول الكافى ، ملّا صدرا ، ج 1 ، ص 28 ؛ شرح اصول الكافى ، ملّا صالح مازندرانى ، ج 1 ، ص 66 .\r\n( 3 ) . شرح اصول الكافى ، ملّا صدرا ، ج 1 ، ص 403 .\r\n","page_name":" 546 ","page_number":554},
  {"content":"\r\n\r\nعقل روحانى است كه مباحث مختلفى دربارهء آن ، مطرح شده است . در روايتى كه اين مضمون را مىرساند ، آمده است :\r\nإنّ اللَّه خلق العقل ، وهو أوّل خلق من الرّوحانيين . « 1 »\r\nدر تفسير اين عبارت از حديث ، برخى تركيب « من الروحانيين » را خبر دوم « هو » گرفته‌اند و بر اين اساس گفته‌اند : عقل ، اوّلين آفريده در ميان تمام آفريدگان است .\r\nبرخى نيز « مِنَ الرّوحانيين » را متعلّق « خلق » دانسته و گفته‌اند كه عقل ، اوّلين مخلوق در ميان روحانيان است .\r\n\r\nب . مفهوم عقل انسانى در روايات\r\nدر روايات كتاب العقل و الجهل اصول الكافى ، اوصاف فراوانى براى عقل انسانى ذكر شده است كه ما در اين جا ذيل چند محور ، بدانها مىپردازيم :\r\n\r\nمحور اوّل : كاركردهاى عقل\r\nدر روايات كتاب العقل و الجهل ، دو نوع كاركرد براى عقل ، مطرح شده است :\r\nكاركردهاى نظرى و كاركردهاى عملى .\r\n\r\nيكم . كاركردهاى نظرى عقل در روايات\r\nموضوع شناخت و معرفت - كه عمده‌ترين كاركرد عقل در بُعد نظرى به حساب مىآيد - ، حجم وسيعى از روايات كتاب العقل و الجهل را به خود ، اختصاص داده است و كاربرد واژه‌هايى چون عَرَفَ و عَرَفوا ، و اوصافى چون : نور و دليل براى عقل ، در اين روايات ، فراوان به چشم مىخورد كه در دو بُعد : « راه‌هاى كسب معرفت » و « معارفى كه عقل مىتواند بدانها دست يابد » ، مىتوان آنها را بررسى كرد :\r\n\r\n\r\n","description":"","footnote":"\r\n( 1 ) . كتاب العقل و الجهل ، ح 14 .\r\n","page_name":" 547 ","page_number":555},
  {"content":"\r\n\r\n\r\nالف . راه‌هاى كسب معرفت\r\nبنا بر روايات كتاب العقل و الجهل ، راه‌هاى كسب معرفت ، عبارت‌اند از :\r\n\r\n1 . تفكّر\r\nدر روايات ، تفكّر به عنوان دليل عقل ، دانسته شده است :\r\nدليل العقل التفكّر . « 1 »\r\nبنا بر اين ، يكى از راه‌هاى بهره‌مندى از عقل ، تفكّر است كه در برخى روايات ديگر ، از آن به عنوان زنده‌كنندهء انسان ، ياد شده است .\r\nالبته با اين كه در اين روايات ، بر تفكّر ، تأكيد فراوانى شده است ، امّا نحوهء تفكّر ، بيان نشده و اين را مىتوان به حساب فطرى بودن روش تفكّر در انسان دانست .\r\n\r\n2 . تعلّم\r\nعلم‌آموزى يا تعلّم ، در روايات كتاب العقل و الجهل ، مورد تأكيد فراوان قرار گرفته است و عقل ، همراه دائمى علم ، معرّفى شده است . ضرورت تعليم و تعلّم در اين روايات را مىتوان در اين عبارات يافت : « انسان عاقل ، هدايتگرى و نورانيّت را در علم مىبيند » . « 2 » « اگر انسان ، عقل خود را به علم نيارايد ، از عقل ، نفعى نمىبرد » . « 3 » « انسان عاقل ، تنها راه براى آگاهى از اوامر و نواهى الهى را علم مىداند » . « 4 » همچنين در بخشى از روايتى به نقل از هشام ، دربارهء پيامبران ، چنين آمده است :\r\nأعْلَمُهم بِأمرِ اللَّه أحْسَنَهُمْ عقلًا .\r\nآن كه از جهت عقل ، بالاتر است ، داراى علم بيشترى است .\r\n\r\n\r\n","description":"","footnote":"\r\n( 1 ) . همان ، ح 12 .\r\n( 2 ) . همان ، ح 35 .\r\n( 3 ) . همان جا .\r\n( 4 ) . همان جا .\r\n","page_name":" 548 ","page_number":556},
  {"content":"\r\n\r\nدربارهء علم‌آموزى ، چند نكته از روايات ، برداشت مىشود :\r\nنكته اوّل . هر انسانى كه در مسير علم‌آموزى قرار گرفت ، بايد از استاد عالمى كه داراى شرايط خاصّ است ، بهره گيرد . « 1 » نكتهء دوم . هر علمى براى انسان ، مطلوب و مفيد نيست و انسان ، بايد به دنبال علومى برود كه موجب رشد و تعالى او مىگردند ، از جمله علومى كه مفيد نيستند ، علمى است كه از اساتيد غير الهى آموخته شود . « 2 » نكتهء سوم . ميزان تعليم و تعلّم ، بستگى به مرتبهء كمال عقل جويندهء دانش و ميزان درك او دارد ، و معلّم الهى در اين زمينه ، قصورى ندارد . « 3 »\r\n\r\n3 . تذكّر و عبرت‌آموزى\r\nاز ديگر راه‌هاى كسب شناخت ، تذكّر و عبرت‌آموزى است كه در قرآن نيز بدان تأكيد شده است « 4 » و در دو روايت يازدهم و دوازدهم كتاب العقل و الجهل الكافى نيز ، عبرت‌آموزى ، موجب كسب شناخت و معرفت ، دانسته شده است . « 5 »\r\n\r\nب . معارفى كه عقل مىتواند به آنها دست يابد\r\nدر روايت كتاب العقل و الجهل اصول الكافى ، مواردى از علوم و معارف كه عقل مىتواند بدانها نائل شود ، ذكر شده‌اند كه عبارت‌اند از :\r\n\r\n1 . شناخت خدا\r\nخداشناسى و استدلال بر وجود خدا و اوصاف الهى ، از جمله معارفى است كه در\r\n\r\n\r\n","description":"","footnote":"\r\n( 1 ) . ر . ك : همان ، ح 12 .\r\n( 2 ) . ر . ك : همان جا .\r\n( 3 ) . ر . ك : همان ، ح 15 و 27 .\r\n( 4 ) . ر . ك : سورهء يوسف ، آيهء 20 ؛ سورهء زمر ، آيهء 12 .\r\n( 5 ) . ر . ك : كتاب العقل و الجهل ، ح 11 و 12 .\r\n","page_name":" 549 ","page_number":557},
  {"content":"\r\n\r\nروايات ، به عقل نسبت داده شده است . امام صادق 7 در اين باره مىفرمايد :\r\nبندگان ، به وسيلهء عقل ، آفرينندهء خود را مىشناسند و به مخلوق بودن خود ، پى مىبرند و مىدانند كه او مدبّر امور آنهاست و هم اوست پاينده . « 1 »\r\nبر اساس اين روايت ، عقل ، وسيلهء شناخت خداوند و سه صفت از اوصاف ويژهء اوست .\r\nدر قسمت ديگرى از همين روايت ، امام عليه السلام شناخت خداوند ، ربوبيت او و ديگر صفات الهى را ثمرهء بهره‌بردارى از عقل بر مىشمارد و مىفرمايد : « خردمند ، به دليل عقل - كه خداوند ، پايهء زندگى و زيور برازندگى و رهيابى او قرار داده - ، مىفهمد كه خدا ، حقّ است و او ، پرورندهء انسان است » .\r\nبنا بر اين ، عقل به عنوان راهنماى انسان و ابزارى براى كسب معرفت وى ، او را در راه شناخت خدا و اوصاف او ، يارى مىدهد و با استفاده از مقدّماتى كه با تفكّر در آيات انفُسى و آفاقى به دست آورده ، بر وجود خداوند و حقّانيّت او استدلال مىكند .\r\n\r\n2 . شناخت حجّت و خليفهء الهى\r\nشناخت پيامبر و امام و به طور كلّى ، خليفهء الهى ، از جملهء كاركردهاى مهمّ عقل از منظر روايات است . در روايت بيستم از روايات كتاب العقل و الجهل ، امام كاظم عليه السلام علّت اختلاف معجزات پيامبران را اختلاف زمان آنها و اختلاف علوم و توانايى مردم آن روزگار دانسته و بروز هر يك از اين معجزات را براى اثبات حجّت الهى و شناساندن پيامبران به مردم ، بر شمرده است . امام عليه السلام در پايان ، حجّت الهى بر مردم زمان خود را چنين مىداند :\r\nالعقل يعرف به الصّادق على اللَّه فيصدّقه ، والكاذب فيكذّبه . « 2 »\r\n\r\n\r\n","description":"","footnote":"\r\n( 1 ) . همان ، ح 35 .\r\n( 2 ) . همان ، ح 20 .\r\n","page_name":" 550 ","page_number":558},
  {"content":"\r\n\r\nكه بنا بر تفسيرى از عقل ، وسيله‌اى براى كشف حجّت بر مردم هر زمان است . در روايت بيست و سوم از كتاب العقل و الجهل اصول الكافى نيز اين كاركرد از عقل ، مورد تأكيد قرار گرفته ، آن جا كه امام صادق عليه السلام مىفرمايد :\r\nفإذا كان تأييد عقلهُ من النُّور كان عالماً ، حافظاً ذاكراً ، فطِناً ، فهماً ، لعلم بذلك كيف و لِمَ و حيث و عرف من نصحه و من غشَّه ؛ « 1 »\r\nاگر عقل [ انسان 
  ] به نور [ الهى 
  ] تأييد شد ، انسان به علم ، حفظ و تذكّر متّصف مىشود و زيرك و فهيم خواهد شد . در اين صورت ، چگونگى و علّت مسائل را خواهد دانست و نصيحت‌كننده را از فريبكار ، باز خواهد شناخت .\r\n\r\n3 . شناخت خوب و بد\r\nاز جمله كاركردهاى ديگر عقل در بُعد نظرى از منظر روايات ، تشخيص خوب از بد است . امام صادق عليه السلام در اين باره مىفرمايد :\r\nو عرفوا بِه الحسن من القبيح ؛ « 2 »\r\n[ انسان‌ها 
  ] ، به وسيلهء عقل ، زيبا را از زشت ، تشخيص مىدهند .\r\nروايات ديگرى نيز مصاديق نيك و بد را مشخص كرده‌اند ؛ امّا تنها اين روايت ، به كاركرد ياد شده ، تصريح كرده است .\r\n\r\n4 . شناخت جايگاه انسان و روش زندگى در اين دنيا\r\nآخرين كاركرد نظرى عقل كه در روايات كتاب العقل و الجهل اصول الكافى بدان اشاره شده ، شناخت راه و روش زندگى است . در روايت بيست و سوم اين كتاب ، از امام صادق عليه السلام روايت شده است :\r\nدعامة الإنسان العقل ، فإذا كانَ تأييد عقله من النّور فعلم بذلك كيف و لِمَ و حيث . « 3 »\r\n\r\n\r\n","description":"","footnote":"\r\n( 1 ) . همان ، ح 23 .\r\n( 2 ) . همان ، ح 35 .\r\n( 3 ) . همان ، ح 23 .\r\n","page_name":" 551 ","page_number":559},
  {"content":"\r\n\r\nمضمون اين روايت ، اين است كه اگر انسان به نور الهى تأييد شد ، او چگونگى ، چرايى و كجايى را خواهد شناخت ؛ يعنى انسان مىفهمد كه از كجا و چگونه آمده و به چه هدفى به اين عالم ، قدم گذاشته است .\r\nدر ادامهء اين روايت ، امام عليه السلام مىفرمايد :\r\nيعرف ما هو فيه و لِأىّ شىءٍ هو ههنا و من أين يأتيه و إلى ما هو صائر و ذلك كلّه من تأييد العقل ؛ « 1 »\r\n[ انسان عاقل ، 
  ] وضعيت خود را در مىيابد و مىفهمد كه براى كه در اين جاست و از كجا به اين جا آمده و به كجا خواهد رفت ، و همهء اينها به تأييد عقل است .\r\n\r\nدوم : كاركردهاى عملى عقل\r\nتقسيم كاركردهاى عقل به نظرى و عملى - چنانچه قبلًا متذكّر شديم - ، بدين معنا نيست كه در كاركردهاى علمى ، هيچ نشانى از آثار نظرى عقل وجود ندارد ؛ بلكه معيار ، نتيجه و ثمرهء اوّليه‌اى كه بر عقل در اين روايات ، مترتّب شده ، ملاك اين تقسيم‌بندى است . بنا بر اين ، ما در اين جا كاركردهاى عملى عقل از منظر روايات را در دو بخش اخلاقى و عبادى بررسى كرده‌ايم .\r\n\r\nقسمت اوّل : كاركردهاى اخلاقى عقل\r\nدر روايات كتاب العقل و الجهل ، براى عقل ، كاركردهاى اخلاقى فراوانى آمده است ، به گونه‌اى كه گاهى عقل ، مترادف با يك صفت اخلاقى دانسته شده است و گاهى ويژگىهاى اخلاقى خاصّى براى انسان عاقل ، در نظر گرفته شده است . در مواردى نيز برخى امور اخلاقى ، نتيجهء تعقّل ذكر شده است . نمونهء بارز آن ، روايت « جنود عقل و جهل » است كه در آن ، بيشتر فضايل و افعال خوب اخلاقى ، به عقل نسبت داده\r\n\r\n\r\n","description":"","footnote":"\r\n( 1 ) . همان جا .\r\n","page_name":" 552 ","page_number":560},
  {"content":"\r\n\r\nشده است و در مقابل ، رذايل اخلاقى ، به سپاهيان جهل ، نسبت داده شده است .\r\nفضايل وصفات نيك اخلاقى كه در اين روايات به گونه‌اى به عقل نسبت داده شده ، عبارت‌اند از :\r\n\r\n1 . تواضع .\r\nدر مجموع روايات كتاب العقل و الجهل ، به سه روايت در موضوع تواضع بر مىخوريم كه در دو بُعد ، به اين مسئله پرداخته‌اند :\r\nبُعد اوّل ، تواضع در برابر انسان‌ها ، كه نقطه مقابل تكبّر و خودبزرگ‌بينى است . امام صادق عليه السلام در بيان لشكريان عقل و جهل مىفرمايد :\r\nوالتّواضع و ضدّه الكبر ؛ « 1 »\r\n[ از جمله لشكريان عقل ، 
  ] تواضع است و كبر ، در برابر آن [ و از لشكريان جهل 
  ] است .\r\nبُعد دوم ، تواضع در برابر حقّ و حقيقت .\r\nاين نوع از تواضع ، در روايات ، علامت و نشانهء عاقل‌ترين مردم ، دانسته شده :\r\nتَواضَعْ لِلحق تَكُنْ أَعْقَلُ النّاس ؛ « 2 »\r\nدر مقابل حق ، فروتن باش تا عاقل‌ترين مردم باشى .\r\nدر تحليل اين بخش از روايت ، مىتوان گفت كه لازمهء تسليم شدن در مقابل حق ، شناخت و درك آن است و اين ، امرى علمى و معرفتى است كه در اثر تعلّم و تعقّل ، حاصل مىشود . اين شناخت ، باعث مىشود كه عقل ، به انسان فرمان دهد تا از آن حقّ شناخته شده ، پيروى كند .\r\nدر همين روايت ، دربارهء تواضع آمده است :\r\nلكلّ شىءٍ مطية و مطية العقل التواضع ؛\r\nبراى هر چيز ، مَركبى است و مركب عقل ، تواضع است .\r\n\r\n\r\n","description":"","footnote":"\r\n( 1 ) . همان ، ح 14 .\r\n( 2 ) . همان ، ح 12 .\r\n","page_name":" 553 ","page_number":561},
  {"content":"\r\n\r\nهمچنين در اوصاف شخص عاقل ، آمده است :\r\nوالتواضع أحبّ إليه من الشَّرف ؛\r\nتواضع نزد وى ، از جاه [ و شرف 
  ] محبوب‌تر است .\r\n\r\n2 . زهد و دورى از دنياطلبى\r\nاز ويژگىهاى ديگر انسان عاقل كه در روايات بدان اشاره شده ، زُهد ، دورى از دنياطلبى و قناعت است . امام كاظم عليه السلام در روايت دوازدهم كتاب العقل ، با استشهاد به آيه‌اى از قرآن مىفرمايد كه خداوند ، عاقلان را به آخرت ، ترغيب نموده و دنيا را غيراز لهو و لعب ، ندانسته است .\r\nسپس ، يكى از اوصاف انسان عاقل را زهد در دنيا و رغبت به آخرت ، برشمرده و دو استدلال براى اين سخن ، آورده است :\r\nاوّل ، انسان عاقل ، دنيا و آخرت را با يكديگر مقايسه كرده ، در مىيابد كه بايد رنج و زحمت يكى از اين دو را به دست آورد و نتيجه مىگيرد كه ماندگارترين را طلب كند . به همين سبب ، آخرت را بر مىگزيند و دنيا را رها مىكند .\r\nدوم ، انسان عاقل مىداند كه دنيا ، طالب اوست ؛ يعنى رزق و روزى او در هر حال ، به او خواهد رسيد و از سوى ديگر ، دنيا ، مطلوب اهل دنياست و آخرت نيز طالب وى و تمام انسان‌هاست و در نهايت ، روزى بايد راهىِ آخرت گردد .\r\nپس هم رزق دنيا و هم اجل آخرت ، هر دو به دنبال وىاند و اگر به كسب روزىِ دنيا مشغول گردد ، از آخرت ، باز مىماند ؛ ولى اگر مشغول آخرت شود ، روزىِ دنيا به وى خواهد رسيد . پس تمام تلاش خود را صرفِ آخرت مىكند . « 1 » در كنار زهد ، در روايات ، دو صفت اخلاقى ديگر نيز مطرح شده‌اند كه عبارت‌اند از :\r\n\r\n\r\n","description":"","footnote":"\r\n( 1 ) . همان جا .\r\n","page_name":" 554 ","page_number":562},
  {"content":"\r\n\r\nالف . ترك امور غير ضرور در دنيا . چنان كه در روايت آمده :\r\nإنّ العُقلاء تَركوا فضول الدنيا فكيف الذنوب . « 1 »\r\nب . قناعت . دربارهء قناعت ، در روايت بيست و پنجم ، آمده است :\r\nمَنْ عَقَلَ قَنَع بما يكفيه وَ مَن قَنَع يَكفيه استغنى ؛ « 2 »\r\nشخص عاقل ، به مقدار كفايتش قانع است و هر كه به مقدار كفايتش قانع باشد ، بىنياز است .\r\n\r\n3 . بخشش و كَرَم\r\nاز ديگر كاركردهاى اخلاقى عقل ، بخشش و كَرَم است كه در روايات ، به دو معنا آمده است :\r\nالف . به معناى برآوردن نيازها و حوائج ديگران ؛\r\nب . زندگى كريمانه داشتن و با گذشت بودن ؛ يعنى انسان ، نه تنها به ديگران ، ضرر و زيانى نمىرساند ، بلكه در تلاش است تا به ديگران ، خدمت كند . « 3 »\r\n\r\n4 . راستى و صدق\r\nصداقت و راستى ، از ديگر كاركردهاى اخلاقى عقل است كه در دو بُعد عمل و گفتار ، در روايات ، مطرح شده است . در بُعد عملى ، رفتار و تعامل انسان عاقل با ديگران ، برخوردى صادقانه و بدون حيله و نيرنگ است ، بر خلاف جاهل كه حيله‌گر است :\r\nالجاهل فتور . « 4 »\r\nدر بُعد گفتار نيز از روايت به دست مىآيد كه شخص عاقل ، هرگز دروغ نمىگويد ، هر چند مطابق ميل و خواسته‌اش باشد :\r\n\r\n\r\n","description":"","footnote":"\r\n( 1 ) . همان جا .\r\n( 2 ) . همان ، ح 25 .\r\n( 3 ) . ر . ك : همان جا .\r\n( 4 ) . همان ، ح 29 .\r\n","page_name":" 555 ","page_number":563},
  {"content":"\r\n\r\nيا هشام ! إنّ العاقل لا يكذِب و إن كانَ فيه هواه . « 1 »\r\n\r\n5 . حيا\r\nدر دو روايت از روايات كتاب العقل و الجهل اصول الكافى ، از حيا و آزرم ، سخن به ميان آمده است . در روايت دوم ، از امام على عليه السلام نقل شده كه : جبرئيل عليه السلام از جانب خداوند فرمان يافت تا آدم عليه السلام را در انتخاب يكى از سه نعمت عقل ، حيا و دين ، مخيّر سازد . آدم عليه السلام عقل را برگزيد . جبرئيل عليه السلام از دين و حيا خواست تا باز گردند ؛ امّا آنها گفتند : ما مأمور به همراهىِ عقل هستيم .\r\nدر روايت چهاردهم نيز صفت حيا ، در كنار دين و هم‌تراز آن ، دانسته شده است .\r\nدربارهء علّت ملازمهء دين و حيا با عقل ، مىتوان گفت كه عقل ، موجب ترك گناه و دورى از زشتىهاست و اين دورى ، هم مىتواند با انگيزهء نفسانى و اخلاقى صورت پذيرد ، و هم با انگيزهء دينى و اعتقادى ؛ زيرا عقل ، هم به اخلاق و فضايل اخلاقى ، امر مىكند ، و هم به دين و ديانت .\r\n\r\n6 . حُسن خُلق\r\nحُسن خُلق ، دو معنا مىتواند داشته باشد :\r\nاوّل ، خوش‌اخلاقى و خوش‌رويى كه عموم مردم ، حُسن خُلق را به اين معنا مىدانند .\r\nدوم ، كمال اخلاقى كه دارندهء آن ، همه يا بيشتر فضايل اخلاقى را در خود دارد كه از آن در روايات به عنوان جامع « مكارم اخلاقى » ياد شده است .\r\nدر روايت هفدهم ، امام صادق عليه السلام مىفرمايد :\r\n\r\n\r\n","description":"","footnote":"\r\n( 1 ) . همان ، ح 12 .\r\n","page_name":" 556 ","page_number":564},
  {"content":"\r\n\r\nاكْمَل الناس عقلًا أحْسَنَهم و خُلقاً ؛ « 1 »\r\nكامل‌ترينِ مردم از نظر عقل ، خوش‌خُلق‌ترينِ آنهاست .\r\nهمان گونه كه در اين روايت ديده مىشود ، حُسن خلق به تنهايى ، نشانهء عقل دانسته شده كه اين ، قرينه است بر اين كه خوش‌رويىِ تنها منظور نبوده ؛ بلكه معناى عام آن ، مراد بوده است .\r\n\r\n7 . مروّت\r\nمروّت نيز همانند حُسن خلق ، يكى از صفات جامعى است كه همهء فضايل اخلاقى را در بر مىگيرد . مرحوم مجلسى ، در تعريف اين صفت اخلاقى مىگويد : مروّت ، يعنى انسانيّت ، و مرحلهء اعلاى مردانگى . صفتى است كه در بر گيرندهء تمام صفات اخلاقى و آداب پسنديده است . « 2 » دربارهء اين صفت ، در روايت دوازدهم ، از امام كاظم عليه السلام نقل شده كه فرمود :\r\nلا مروءة لمن لا عقل له فلا دينُ له ؛ « 3 »\r\nكسى كه عقل ندارد ، مردانگى ندارد و چنين كسى ، دين نيز ندارد .\r\n\r\nقسمت دوم : كاركردهاى عبادى عقل\r\nيكى ديگر از تقسيمات كاركردهاى عملى عقل ، كاركردهاى عبادى است كه در اين قسمت ، در ذيل چند موضوع ، بدانها مىپردازيم :\r\n\r\nالف . عقل ، ملاك تكليف\r\nانسان ، موجودى است كه مورد تكليف يا امر و نهى قرار مىگيرد و براى تحقّق تكليف ، شرايطى لازم است كه عمده‌ترين اين شرايط ، عقل است ؛ زيرا انسان\r\n\r\n\r\n","description":"","footnote":"\r\n( 1 ) . همان ، ج 17 .\r\n( 2 ) . مرآة العقول ، ج 1 ، ص 63 .\r\n( 3 ) . كتاب العقل والجهل ، ح 12 .\r\n","page_name":" 557 ","page_number":565},
  {"content":"\r\n\r\nديوانه ، مكلّف نيست . در دو روايت اوّل و بيست و ششم كتاب العقل و الجهل ، تصريح شده كه امر و نهى ، به واسطه عقل ، محقّق مىگردند :\r\nإيّاك آمر و إيّاك أنهى !\r\n\r\nب . عبادت و بندگى خداوند ، ثمرهء به كارگيرى عقل\r\nدر روايات كتاب العقل و الجهل ، اداىِ تكاليف و عمل به وظيفهء بندگى ، از ثمرات به كار گيرى عقل به حساب آمده است :\r\nالعقل ما عُبد به الرّحمن . « 1 »\r\nو در مقابل ، پيروى از شيطان ، نتيجهء نبودِ عقل دانسته شده است :\r\nوَ أَىّ عقلٌ له و هو يُطيع الشيطان . « 2 »\r\nاز اين دو روايت ، مىتوان نتيجه گرفت كه فرمان‌بُردارى از خداوند و نافرمانى شيطان ، از آثار عقل و ملازم يكديگرند . علاوه بر مطالب ذكر شده در روايات ، دو نوع عبادت براى عقل ، ذكر شده است :\r\n1 . عبادت جوارحى و جسمى ، نظير : نماز ، روزه و جهاد كه لشكريان عقل به حساب آمده‌اند و در مقابل ، گناهانى چون : ترك نماز ، روزه‌خوارى ، و فرار از جنگ ، از لشكريان جهل به حساب آمده‌اند و عقل ، به عنوان شرط و مقدّمهء انجام دادن اين كارهاى عبادى دانسته شده :\r\nما أدّى العبد فرائض اللَّه حتّى عَقَل عنه . « 3 »\r\nو در برابر آن ، دورى از گناهان نيز ثمرهء به كارگيرى عقل ، ذكر شده است :\r\nإنّ العقلاء تركوا فضول الدّنيا فكيف الذّنوب . « 4 »\r\n\r\n\r\n","description":"","footnote":"\r\n( 1 ) . همان ، ح 3 .\r\n( 2 ) . همان ، ح 10 .\r\n( 3 ) . همان ، ح 11 .\r\n( 4 ) . همان ، ح 12 .\r\n","page_name":" 558 ","page_number":566},
  {"content":"\r\n\r\n2 . عبادات جوانحى و قلبى ، نظير : ديانت ، اعتقاد به خداوند و ايمان خالصانه به او ، و خوف از خداوند . در اين باره ، امام صادق عليه السلام مرز ميان ايمان و كفر را عقل دانسته و عقل را موجب تحصيل ايمان ، ذكر فرموده است . « 1 » يكى ديگر از كاركردهاى عقل در بُعد عبادى ، از نظر روايات ، كسب بهشت است :\r\nالعقل ما عبد بِه الرّحمن و اكتسب به الجنان . « 2 »\r\nهمچنين امام صادق عليه السلام مىفرمايد :\r\nلا يفلح من لا يعقل ؛\r\nكسى كه از عقل خود بهره نگيرد ، رستگار نخواهد شد .\r\nعلاوه بر موارد ياد شده ، آن چنان كه از روايات به دست مىآيد ، ارزش اعمال و رفتار عبادى انسان ، بر اساس عقل ، سنجيده مىشود . پيامبر خدا فرموده است :\r\nفنوم العاقل أفضل من سهر الجاهل ، و إقامة العاقل أفضل من شخوص الجاهل . . . و لا بلغ جميع العابدين فى فضل عبادتهم ما بلغ العاقل ؛ « 3 »\r\nخوابيدن عاقل ، از شب‌ْبيدارى جاهل ، بهتر است و در منزل ماندن عاقل ، از مسافرت جاهل [ به سوى حج يا جهاد 
  ] ، برتر است . . . . همهء عابدان ، در فضيلت عبادتشان به پاى عاقل نمىرسند .\r\nهمچنين آمده است كه ميزان بازخواست از انسان‌ها در روز قيامت ، به ميزان عقلى است كه به آنها داده شده است . امام باقر عليه السلام در اين باره مىفرمايد :\r\nإنّما يُداق اللَّه العباد فى الحساب يوم القيامة على قدر ما آتاهم من العقول فى الدنيا ؛ « 4 »\r\nهمانا بازخواست خداوند از بندگان ، در روز قيامت ، به مقدار عقلى است كه در دنيا به آنها عطا نموده است .\r\n\r\n\r\n","description":"","footnote":"\r\n( 1 ) . ر . ك : همان ، ح 33 .\r\n( 2 ) . همان ، ح 3 .\r\n( 3 ) . همان ، ح 11 .\r\n( 4 ) . همان ، ح 7 .\r\n","page_name":" 559 ","page_number":567},
  {"content":"\r\n\r\n\r\nخاتمهء بحث كاركردهاى عبادى عقل\r\nاز آنچه گفته شد ، نتيجه مىگيريم كه عقل ، شرط تكليف ، وسيلهء بندگى و اطاعت خداوند ، و ميزان سنجش اعمال است و بين عقل و عبادت ، ملازمه وجود دارد ، همان گونه كه در روايت دوازدهم از روايات كتاب العقل و الجهل ، آمده است :\r\nلا نجاة إلّابالطّاعة ، والطّاعة بالعلم ، والعلم بالتّعلّم ، والتّعلّم بالعقل يَعتقد ؛ « 1 »\r\nنجات ، جز به فرمان‌بُردارى نيست و فرمان‌بُردارى ، به سبب علم است و علم ، با آموزش به دست مىآيد و آموزش ، وابسته به عقل است .\r\nپس عقل ، از طريق ارائهء شناخت و معرفت ، موجب توجّه به آخرت و خدا و بندگى خالص او خواهد شد .\r\nدر پايان بخش كاركردهاى عقل ، مناسب است كه اين سؤال پاسخ داده شود كه : آيا عقل ، خود به عنوان فاعل چنين اعمال اخلاقى يا عبادى است يا اين كه با ارائهء شناخت ، زمينه‌ساز چنين اعمالى مىشود ؟\r\nدر پاسخ ، بايد گفت كه : اوّلًا : بيشتر كاركردهاى ياد شده ، به انسان عاقل نسبت داده شده ، نه عقل ، مانند : « العاقل غفور » يا « من عقل قنع » . بنا بر اين ، احتمال اين كه اين امور ، مربوط به خودِ عقل باشند ، ضعيف است .\r\nثانياً به نظر مىرسد كه عقل در كاركردهاى اخلاقى ، زمينه‌ساز فضايل و صفات اخلاقى است و در كاركردهاى عبادى نيز با ايجاد معرفت و شناخت ، سبب بروز اعمال عبادى مىگردد .\r\n\r\nجمع‌بندى و نتيجه‌گيرى\r\nاز مجموع مباحث اين فصل ، مىتوان چنين برداشت كرد كه عقل ، از منظر روايات ، عبارت است از نيرويى كه از طرف خداوند ، عطا شده و موجب تحصيل علم و\r\n\r\n\r\n","description":"","footnote":"\r\n( 1 ) . همان ، ح 12 .\r\n","page_name":" 560 ","page_number":568},
  {"content":"\r\n\r\nمعرفت در شئون مختلف مىگردد و اين علم و معرفت ، عمل را با خود به همراه دارد .\r\nپس عقل ، هم فاعل كاركردهاى نظرى ، يعنى علم و معرفت است ، و هم فاعل كاركردهاى عملى كه شامل عبادات جوارحى و جوانحى و افعال نيك اخلاقى است كه در برخى ، مستقيماً عمل مىكند و در برخى ، ايجاد معرفت و شوق مىكند .\r\n\r\nفصل پنجم : مفهوم عقل در كتاب العقل و الجهل « الكافى » از نگاه ملّا صدرا\r\nيكى از بهترين شرح‌هايى كه بر اصول الكافى نوشته شده ، شرح مرحوم ملّا صدراست . ويژگى مهم اين شرح ، دارا بودن نگرش فلسفى در شرح روايات است ؛ زيرا ملّا صدرا ، خود به عنوان بنيان‌گذار مكتب « حكمت متعاليه » ، سعى كرده تا در شرح روايات ، با استفاده از آنها ، دلايلى بر نظريات فلسفى خود ، ارائه كند .\r\nاز ديگر ويژگىهاى اين شرح ، تفسير جامع مفردات روايى است كه حجم قابل توجّهى از مطالب كتاب را به خود ، اختصاص داده است .\r\nالبته موضوع تحقيق در اين جا ، بررسى جايگاه و مفهوم عقل در نظر ملّا صدراست كه در سه بخش ، بدانها مىپردازيم :\r\n\r\nبخش اوّل ، معانى كلّى و اوّليهء عقل نزد ملّا صدرا\r\nملّا صدرا ، در ذيل شرح خود بر سومين روايت كتاب العقل و الجهل ، شش معنا براى عقل ذكر كرده است كه عبارت‌اند از :\r\nمعناى اوّل . عقل ، به معناى جزئى از نفس انسانى و مشترك در همهء انسان‌هاست كه جداكنندهء وى از ديگر حيوانات است . اين نيرو ، « عقل فطرى » ناميده مىشود .\r\nمعناى دوم ، عقل مورد بحث در كتاب ، نفس فلسفه است كه همان مراتب عقل فطرى است و شامل عقل هيولايى ، عقل بالمَلَكه ، عقل بِالفعل و عقل مُستفاد مىشود .\r\n\r\n","description":"","footnote":"","page_name":" 561 ","page_number":569},
  {"content":"\r\n\r\nمعناى سوم ، عقل به معناى جزئى از نفس انسانى كه بر اثر مراقبت و مواظبت بر اعمال ، حاصل مىشود . اين ، همان عقل مورد نظر در علم اخلاق است كه زمينه‌ساز حصول قضايا و نتايج علمى است .\r\nمعناى چهارم ، عقل به معناى زيركى و تيزفهمى است كه به امور اخلاقى بينجامد ، و نه زيركىاى كه در راه مطامع دنيايى به كار رود .\r\nمعناى پنجم ، عقل به معناى مشهورات و امورى كه نزد همهء مردم مشترك‌اند . اين معنا ، مورد نظر متكلّمان است .\r\nمعناى ششم ، عقل به معناى موجودى كه وابستگىاش جز خدا ، به هيچ موجودى نيست و فعليّت محض و كمال محض است . اين عقل ، بر خلاف پنج مورد قبلى ، موجودى عينى است كه به هيچ چيز تعلّق ندارد .\r\nدر ميان اين معانى شش گانه ، معناى پنجم - كه همان عقل مورد نظر متكلّمان است - ، چندان مورد نظر ملّا صدرا نبوده و گويا ايشان ، تنها به نقل اين اصطلاح ، جهت تمام بودن موارد ، اكتفا كرده و توضيح چندانى دربارهء آن نداده و در تطبيق با روايات نيز سخنى از آن به ميان نياورده است .\r\nبدين ترتيب ، معانى اساسى عقل نزد ملّا صدرا ، عبارت‌اند از : 1 . عقل فطرى ؛ 2 .\r\nعقل نظرى ؛ 3 . عقل اخلاقى ؛ 4 . عقل به معناى زيركى ؛ 5 . عقل مجرّد .\r\nوظايف آنها نيز بدين صورت است كه عقل فطرى ، زمينه‌ساز كسب علوم بديهى و ضرور است كه موجب تحصيل علوم نظرى مىشوند . عقل نظرى هم به عنوان مرحلهء رشديافتهء نفس ، با بهره‌گيرى از عقل فطرى ، به مراحل عقل هيولايى ، عقل بالمَلَكه ، عقل بِالفعل و عقل مُستفاد خواهد رسيد . عقل اخلاقى نيز فراهم كنندهء موجبات علم به قضاياى اخلاقى است تا نفس ، به واسطهء اين قضايا ، به انتخاب افعالى كه بايد انجام دهد يا ترك كند ، بپردازد . عقل به معناى تيزهوشى هم از قضاياى اخلاقى پيروى مىكند .\r\n\r\n","description":"","footnote":"","page_name":" 562 ","page_number":570},
  {"content":"\r\n\r\nدر اين ميان ، ملّا صدرا ، دو اصطلاح « عقل نظرى » و « عقل عملى » را براى تبيين دو نيروى قرار داده شده در انسان ، به كار برده كه يكى ، عهده‌دار امور نظرى و معرفتى است ، و ديگرى ، زمينه‌ساز عمل و كردار است . « 1 » ملّا صدرا ، همچنين سه تفاوت ميان عقل فطرى و عقل اخلاقى قائل است كه عبارت‌اند از :\r\n1 . عقل فطرى ، خدادادى است ، و عقل اخلاقى ، اكتسابى ؛\r\n2 . عقل فطرى ، براى امور نظرى و فكرى است ؛ ولى عقل اخلاقى ، در مقام عمل و استنباط است ؛\r\n3 . عقل فطرى ، از مبادى عالى متأثّر مىگردد و علوم و معارف را دريافت مىكند ؛ ولى عقل اخلاقى ، جزء عملىِ نفس است كه در اعضاى تحت فرمان خود ، تأثير مىگذارد . بنا بر اين ، عقل فطرى ، تأثيرپذير و عقل اخلاقى ، تأثيرگذار است .\r\n\r\nبخش دوم : معناى عقل در روايات « كتاب العقل و الجهل » ، از نظر ملّا صدرا\r\nملّا صدرا ، معانى پنجگانهء مورد نظر خود را بر بيشتر روايات سى و چهارگانهء كتاب العقل و الجهل ، قابل انطباق دانسته و تنها هفت روايت را با اين معانى انطباق نداده است . وى ، عقل در حديث « صديق كُلّ امرءٍ عقله » را عقل اخلاقى دانسته و حصول معناى دوستى را تنها با عقل ، ممكن شمرده است . ايشان ، همچنين عقل در روايت « العقل ما عُبِد بِه الرحمن » را عقل اخلاقى معنا كرده است .\r\nملّا صدرا ، ميزان بودن عقل را - كه در روايات ، بدان اشاره شده است - ، به معناى وسيلهء سنجش درستى سخن ، و معيار معرفت و شناخت دانسته است و دليل بودن عقل براى مؤمن را نيز به همين معنا مىداند و مىگويد : عقلى كه با انوار الهى تأييد شده باشد ، يعنى با علم ، حفظ ، ذكر ، متانت و فهم همراه باشد ، راه‌نماى صاحب\r\n\r\n\r\n","description":"","footnote":"\r\n( 1 ) . ر . ك : شرح اصول الكافى ، ملّاصدرا ، ج 1 .\r\n","page_name":" 563 ","page_number":571},
  {"content":"\r\n\r\nخويش است . « 1 » او اين موارد را از فعّاليّت‌هاى عقل نظرى برشمرده است .\r\nدر تفسير روايت سى و يكم از روايات كتاب العقل و الجهل كه عُجب و خودپسندى ، نشانهء ضعف عقل معرّفى شده ، ملّا صدرا ، ضعفِ عقل را به ضعف خودشناسى تفسير مىكند و خودشناسى و بصيرت را از ثمرات عقل نظرى بر مىشمارد .\r\nاز نظر اين شارح اصول الكافى ، عقل - كه در روايت چهاردهم به عنوان وسيله‌اى براى استخراج و كشف حكمت ، از آن ياد شده - ، همان عقل نظرى است ؛ زيرا كشف اسرار و حكمت‌هاى الهى ، در پرتو فعّاليت‌هاى عقل نظرى صورت مىپذيرد و نفس انسان ، با درك اين معارف ، كامل مىشود و از قوّه به فعليّت مىرسد .\r\nملّا صدرا ، در شرح دو روايت هفتم و هشتم ، مراد از عقل را شناخت و معرفت دانسته و تصريح كرده كه معرفت و شناخت ، جوهره و اساس اعمال و عبادات هستند . از اين رو ، وى كم‌ارزش بودن اعمال عابد بنىاسرائيل را - كه داستانش در روايت هشتم آمده - به علّت كم‌معرفتى و نبودِ شناخت مىداند .\r\nوى ، همچنين ، سلب ايمان و عقيدهء راسخ در مسئلهء ولايت از برخى دوستداران ائمه عليهم السلام را - كه در روايت پنجم بدان اشاره شده است - ، به علّت كمىِ معرفت و شناخت مىداند و نبودِ استوارى در امر ولايت را نشانهء كمبود معرفت به دليل قصور قوّهء ادراك آنان از فهم حقايق ، دانسته است . « 2 » در تفسير روايت پانزدهم نيز ، عقل از نظر ملّا صدرا ، معرفت دانسته شده و دليل اين را كه پيامبر خدا ، هيچ گاه به حقيقت عقل خويش با مردم سخن نگفته است ، در اين دانسته كه ايشان ، داراى معارف و معقولات متعالى بوده‌اند و مردم ، از درك معانى اين اسرار ، محروم‌اند .\r\n\r\n\r\n","description":"","footnote":"\r\n( 1 ) . ر . ك : همان ، ص 569 .\r\n( 2 ) . ر . ك : همان ، ص 232 .\r\n","page_name":" 564 ","page_number":572},
  {"content":"\r\n\r\nملّا صدرا ، در تفسير سه روايت ، عقل را به مجموعِ دو نيروى نظرى و عملى تفسير كرده است و در شرح عبارت « من كان عاقلًا كان له دين » - كه در روايت ششم آمده - ، مىگويد : عاقل ، كسى است كه در امور خويش ، تفكّر مىكند و به نتايج افكار خويش ، پايبند است .\r\nبنا بر اين ، ايشان ، دو عنصر نظر و عمل را در تعريف عقل ، دخيل مىداند . وى همچنين در تفسير حديث « أكمل الناس عقلًا أحسنهم خُلقاً » ، دو عنصر نظر و عمل را در كمال عقل ، دخيل دانسته و عقل را همچون اخلاق ، به دو نوعِ « مطبوع » و « مكتسب » تقسيم مىكند و معتقد است كه تكامل عقل در بُعد فطرى ، موجب تكامل اخلاق در بُعد فطرى مىگردد و در مقابل ، عقل مكتسب ، موجب تكامل اخلاق مىگردد . وى در مجموع ، رشد عقل را موجب رشد اخلاق بر مىشمارد .\r\nملّا صدرا ، در تفسير روايت سىام - كه از امير مؤمنان عليه السلام نقل شده و برترين توصيفات در مورد عقل در آن ديده مىشود - ، انسان را داراى دو نيروى نظرى و عملى دانسته و حيات عقلانى او را در پرتو اين دو نيرو مىداند و كسانى را كه در اين دنيا از نعمت عقل ، محروم باشند ، در زمرهء مُردگان در نشئهء آخرت ، بر شمرده و دليل آن را چنين بيان كرده است :\r\nلأنّ أصل العقل بمنزلة الحياة فى النّشأة الباقية ونسبته إلى سائر الخصال كنسبة القلب إلى سائر أعضاء البدن . « 1 »\r\nدر مجموع ، تا كنون انطباق چهار معنا از معانى پنجگانهء عقل مورد نظر ملّا صدرا با روايات كتاب العقل و الجهل ، مورد بررسى قرار گرفته است ؛ امّا رواياتى كه از نظر ايشان با عقل اوّل ( يعنى همان موجود مجرّد عينى ) قابل انطباق است ، عبارت‌اند از :\r\nروايات اوّل ، چهاردهم ، بيست و ششم و سى و دوم كه داستان خلقت عقل و\r\n\r\n\r\n","description":"","footnote":"\r\n( 1 ) . همان ، ص 585 .\r\n","page_name":" 565 ","page_number":573},
  {"content":"\r\n\r\nگفتگوى ميان عقل و خداوند ، در آنها بيان شده است .\r\nملّا صدرا ، در تفسير اين روايات ، به نكاتى چون : مادّهء اوّليهء عقل ، امر و نهى عقل از جانب خداوند ، مراحل رشد عقل ، رابطهء عقل و جهل و . . . پرداخته است . وى در شرح روايت اوّل مىگويد :\r\nإنّ هذا العقل أوّل المخلوقات و أقرب المجعولات إلى الحق ؛ « 1 »\r\nاين عقل ، اوّلين مخلوق و نزديك‌ترين مجعول به حقّ است .\r\nو در تفسير روايت چهاردهم مىگويد : اين عقلى كه در روايت ، در مقابل جهل آمده ، تنها يك صورت علميهء عرضيهء مطابق با واقع نيست ؛ بلكه عقل و جهل در اين روايت ، از جمله موجودات عينىاند كه يكى ، وجود عقل صِرف است و ديگرى ، وجود نفسانى و وهمى صِرف .\r\nدر يك جمع‌بندى كلّى از مجموع ديدگاه‌هاى ملّا صدرا دربارهء معناى عقل در روايت كتاب العقل و الجهل ، مىتوان گفت : وى ، عقلى را كه در روايات ، از آنها به عنوان هديهء الهى تعبير شده ، عقل فطرى دانسته است و رواياتى را كه عقل در آنها ملاك ثواب و عِقاب معرّفى شده ، به عقل نظرى تفسير كرده است و در چند مورد نيز عقل در روايات را قوّهء استدلال عقلى و منطقى دانسته است . به طور كلّى ، وى روايت هشام و رواياتى را كه در توصيف احوال و افعال عاقلان است ، مرحلهء رشديافتهء عقل نظرى تفسير كرده و در چند روايت نيز عقل را عقل عملى و اخلاقى توصيف نموده است . همچنين ، در مواردى عقل را مجموعِ عقل عملى و نظرى مىداند و در چهار حديث نيز عقل را به معناى موجود مجرّد و عقل اوّل - كه اوّلين مخلوق ، واسطهء فيض و علّت خلق موجودات ديگر است - ، توصيف نموده است . ملّا صدرا ، در همهء اين موارد ، عقل را همراه استكمال و رشد عملى و اخلاقى نفس مىداند .\r\n\r\n\r\n","description":"","footnote":"\r\n( 1 ) . همان ، ص 216 .\r\n","page_name":" 566 ","page_number":574},
  {"content":"\r\n\r\nاز نظر ملّا صدرا ، هدف و غايت عقل نظرى ، ايمان به خدا و روز قيامت است و هدف عقل عملى ، عمل به آرا و علومى است كه استنباط شده ، هستند و مجموع اين دو هدف ، موجب نزديكى انسان به خداوند و تجرّد از غير خدا خواهد گرديد .\r\nاز اين رو ، عقلى كه در روايات مطرح شده ، جدا و خالى از عقل عملى نيستن و عاقل ، كسى است كه علاوه بر برخوردارى از جوهر عقلانى ( يعنى عقل فطرى ) ، براى تكامل و رشد آن در ابعاد نظرى و عملى بكوشد و همراه با جودت رأى و زيركى ، به مقتضاى فهم در عمل نيز بكوشد . « 1 »\r\n\r\nبخش سوم : رابطهء ميان معانى مختلف عقل در روايات ، از ديدگاه ملّا صدرا\r\nهمان گونه كه در بخش قبلى گفته شد ، از نظر ملّا صدرا ، نفس انسان ، داراى دو نيروى نظرى و عملى است كه نيروى نظرى ، با استفاده از مُدركات اوّليهء نفس ، سعى در ازدياد علم و كشف حقايق دارد و در اين راه ، از عقول مجرّده و عقل فعّال ، بهره‌مند و متأثّر مىگردد و هدف اين نيرو ، تحصيل ايمان و معرفت نسبت به خداوند است ؛ امّا عقل عملى كه جزء ديگرى از نفس است ، باعث ايجاد مَلَكات و عاداتى است كه در فعل اختيارى انسان ، تأثير مىگذارد و هدف آن ، انجام دادن اعمال صالح و رعايت اخلاق حسنه است .\r\nاز نظر ملّا صدرا ، رابطهء بين عقل نظرى و عقل عملى ، رابطهء روح و بدن است و عقل نظرى ، اصل و اساس است كه عقل عملى ، در خدمت آن قرار مىگيرد . توضيح بيشتر اين كه اوّلين مرتبهء عقل - كه همان مخلوقِ اوّل و شريف‌ترينِ ممكنات و پس از خداوند ، كامل‌ترينِ موجودات عالم است - ، به جهت معرفت تام و كاملى كه نسبت به حقايق هستى دارد ، تمام ذاتش اطاعت و فرمان‌بُردارى است . پس از اين مرتبه ، مراتب نازل عقل قرار دارد . يكى از اين مراتب ، عقل انسانى است كه به دليل تركيب\r\n\r\n\r\n","description":"","footnote":"\r\n( 1 ) . همان ، ص 236 و 584 .\r\n","page_name":" 567 ","page_number":575},
  {"content":"\r\n\r\nيافتن از جوهر عقل و اغراض شهوانى و جسمانى ، مطيع محض اوامر الهى نيست و ممكن است كه عصيانْ در آن ، راه پيدا كند .\r\nبنا بر اين ، عقل انسانى ، از سنخ عقل اوّل است ، كه هبوط و نزول پيدا كرده ، و علّت اين هبوط و نزول ، همان فرمان « أدْبَر » است كه از سوى پروردگار به او داده شده است . مراتب اين نزول ، عبارت‌اند از : 1 . نزول از عقل به مرتبهء نفس ؛ 2 . نزول از نفس به مرتبهء طبع ؛ 3 . نزول از طبع به مرتبهء صورت و جسم .\r\nاز نظر ملّا صدرا ، عقلى كه تا مرتبهء جسم و بدن عنصرى نزول يافته ، مىتواند به كمك استعداد و قدرتى كه در ذاتش نهاده شده ، خود را به مراحل كمال رسانده ، به جايگاه اوّليهء خويش ، باز گردد و خطاب « اقْبَل » را محقّق گرداند . اين سير صعودى ، با كمك دو نيروى نظرى و عملى ، امكان‌پذير است و در اين سير صعودى ، هدف اصلى عقل نظرى ، عبارت است از رسيدن به اصل خويشتن كه همان موجود مجرّد و عقل اوّل است و در آخرين گام ، به مرحله تجرّد مىرسد و عقل مفارق مىگردد . در اين ميان ، عقل عملى ، با تأثير در انسان ، وظيفهء راهنمايى او در انجام دادن و يا ترك افعال را به عهده دارد و او را مؤدّب به اخلاق حسنه و انجام دادن افعال نيك مىگرداند و اين وظيفه را با تأثير گذاشتن در نفس انسان و ديگر موادّ سُفلى ، انجام مىدهد . در ميان اين دو نيروى نظرى و عملى ، نيروى نظرى ، اصل شمرده مىشود ؛ زيرا حركت به سوى كمال و مبدأ ، توسّط آن انجام مىگيرد .\r\n\r\nجمع‌بندى نظرِ ملّا صدرا\r\nاز نظر ملّا صدرا ، عقل مورد نظر روايات ، يك حقيقت واحد است كه داراى مراتب و مراحل گوناگون است و هر مرتبه‌اى ، اوصاف ويژهء خود را داراست و در روايات ، به اين مراحل ، اشاره شده و احكام و محمولاتى خاص براى هر مرحله ، ذكر شده است .\r\nبرخى روايات ، به مرتبهء اعلا و نهايىِ عقل ، اشاره دارند و برخى ديگر ، به مراحل\r\n\r\n","description":"","footnote":"","page_name":" 568 ","page_number":576},
  {"content":"\r\n\r\nنازل‌تر و ضعيف‌تر آن و در چند روايت نيز منظور از عقل ، نفس انسانى و مراحل رشد عقل نظرى است .\r\nاز نظر ملّا صدرا ، مرحلهء نهايى حقيقت عقل ، در وجود پيامبر خاتم صلى الله عليه و آله متجلّى گرديده است كه اهل عرفان ، آن را « حقيقت محمّديه » مىگويند و جهات و حيثيّات گوناگونى را داراست و بر اين اساس ، نام‌هاى مختلفى ، همچون : قلم ، روح و نور ، بر آن نهاده شده است .\r\nملّا صدرا همچنين معتقد است همهء رواياتى كه در آنها به اوّلين مخلوق خداوند ، اشاره شده است ، به يك حقيقت اشاره دارند ، با اين تفاوت كه هر يك به صفتى از اوصاف آن حقيقت پرداخته‌اند .\r\n\r\nخلاصهء مطالب پايان‌نامه و جمع‌بندى آن\r\nعقل ، در لغت ، به معناى « حبس » ، « منع » و « جمع » است و علّت اطلاق آن بر عقل انسانى ، آن است كه عقل ، موجب حفاظت انسان از افتادن در مهالك و مانع از انجام گرفتن معاصى توسّط اوست . واژه‌هاى مترادف عقل ، عبارت‌اند از : لُبّ ، فهم ، قلب ، نُهيه ، حِجر ، حِجى ، حِلم ، كياست ، كه همگى به نوعى به عقل انسانى و نيروى درك وى اشاره دارند . الفاظ متضادّ عقل نيز عبارت‌اند از : جهل ، سفاهت و جنون كه به نبودِ نيروى تفكّر و درك در آدمى اشاره دارند .\r\nدر ميان دانشمندان علوم مختلف ، عقل ، بيش از 26 اصطلاح دارد . از جمله در علم كلام كه به مشهورات ، عقل گويند و در علم اخلاق هم مَلَكات و فضايل انسانى ، عقل شمرده مىشوند . در فلسفه نيز سخن از چند نوع عقل به ميان مىآيد ، مانند :\r\nعقل نظرى ، عقل عملى و عقلِ اوّل يا عقل مجرّد .\r\nدر مورد اصطلاح قرآنى عقل ، مىتوان معناى علمِ نافع هدايتگر را در نظر گرفت ؛ امّا بحث عقل در روايات ، از جمله مباحث مناقشه برانگيز نزد عالمان اسلامى بوده\r\n\r\n","description":"","footnote":"","page_name":" 569 ","page_number":577},
  {"content":"\r\n\r\nاست ؛ زيرا بسيارى از عالمان اهل سنّت ، اصولًا روايات مربوط به عقل و بويژه رواياتى كه در آنها لفظ عقل به كار رفته است ، جعلى و ساختگى دانسته‌اند كه اين ديدگاه باطل آنان ، ناشى از تعصّب كوركورانه و تأكيد بيش از حد بر نقل و نقل‌گرايى است .\r\nبر خلاف عالمان اهل سنّت ، دانشمندان شيعى ، عموماً نسبت به روايات مربوط به عقل ، ديدگاه مثبتى دارند ؛ امّا بر سرِ مواردى با يكديگر اختلاف دارند ، از جمله اين كه احاديث مربوط به اوّلين مخلوق بودن عقل ، نزد برخى ، مورد قبول واقع نشده و يا به گونه‌اى توجيه شده است .\r\nهمچنين ، دربارهء ماهيت عقل مورد بحث در روايات ، اختلافاتى در ميان آنها وجود دارد . از اين رو ، براى تبيين معناى عقل در روايات ، ابتدا دو گونه عقل مطرح در روايات را مورد بررسى قرار داده‌ايم : يكى ، « عقل روحانى » كه به عنوان برترين و اوّلين مخلوق ، در روايت « جنود عقل و جهل » ، بدان اشاره شده است و برخى شارحان اصول الكافى ، آن را موجود مجرّدى دانسته‌اند كه واسطهء آفرينش ديگر موجودات است و مدبّر امور آنهاست . گونهء ديگر ، « عقل انسانى » است كه در روايات ، دو بُعد عملى و نظرى آن ، مورد نظر بوده است . در بُعد نظرى ، امورى چون : تفكّر ، تعلّم و تذكّر ، براى رسيدن به معرفت به آن ، نسبت داده شده و نتيجهء كار آن ، شناخت خدا ، شناخت خوب و بد ، شناخت حجّت خدا ، و شناخت راه و روش زندگى است .\r\nدر بُعد عملى نيز عقل با ايجاد شناخت نسبت به امور اخلاقىاى همچون :\r\nتواضع ، زُهد ، بىرغبتى به دنيا ، بخشش ، صداقت ، حيا و . . . و امور عبادى ، در انسان ، شوق و رغبت به عمل ايجاد مىكند . در بُعد اخلاقى ، عقل ، از راه‌هايى همچون : تفكّر و استدلال نسبت به دنيا و آخرت ، موجب حصول معرفت و در نتيجه ، حصول صفات و مَلَكات نفسانى براى انسان خواهد شد و هر چه معرفتِ صاحب عقل ، بيشتر گردد ، اخلاق او نيز بهتر مىگردد . در امور عبادى نيز عقل با ارائهء شناخت ،\r\n\r\n","description":"","footnote":"","page_name":" 570 ","page_number":578},
  {"content":"\r\n\r\nموجب ايجاد انگيزه براى عبادت خداوند مىگردد كه هر اندازه معرفت بيشتر شود ، انگيزه ، بيشتر و نيّت ، قوىتر مىگردد و ارزش و ثواب بيشترى به دست مىآيد . از اين رو ، عقل در روايات ، به عنوان ملاك و معيار ارزش اعمال ، و كسب ثواب و عِقاب ، مطرح گرديده است .\r\nبا توجّه به توضيحات ياد شده ، عقل مورد نظر در روايات را مىتوان چنين تعريف كرد : موهبتى الهى در وجود انسان كه با ارائهء شناخت و معرفت ، زمينهء تخلّق او به اخلاق الهى و اطاعت از پروردگار را فراهم مىآورد و يا به تعبيرى ، عقل ، وسيلهء بندگى خداوند و راه رسيدن به بهشت است .\r\nامّا رابطهء عقل روحانى و عقل انسانى با يكديگر چيست ؟ از روايات ، به دست مىآيد كه عقل ، يك حقيقت بيش نيست ؛ زيرا در همه جا ، واژهء عقل ، با يك سياق به كار رفته است كه نمونهء بارز آن را در روايت « جنود عقل و جهل » ، مىتوان ديد كه هر دو عقل ، در آن ، به يك صورت به كار رفته است ، در صورتى كه اگر تباينى بين اين دو عقل وجود داشت ، روايت ، دچار تناقض‌گويى مىشد .\r\nاز اين رو ، ملّا صدرا ، بعد از تعاريفى كه براى عقل ارائه داده ، همهء معانى را به يك حقيقت ، ارجاع داده و بين عقل روحانى و عقل انسانى ، نوعى وحدت و اينْ همانى برقرار كرده است ؛ چرا كه ايشان ، عقل انسانى را همان عقل روحانى مىداند كه سير نزولى را طى كرده و در مراحلى به جسم خاكى رسيده است و اين عقل ممزوج با عالم مادّه ، با ابزارى كه به صورت بالقوّه در وى قرار داده شده ، مىتواند خود را به جايگاه اوّليه‌اش ( يعنى عقل اوّل ) برساند .\r\n\r\nپيشنهادهايى براى افزودن بر كيفيت تحقيق\r\n1 . از آن جا كه مطالب مطرح شده در فصل اوّل اين پايان‌نامه ، همگى از نظر روش تحقيق ، جزء مقدّمهء تحقيق به شمار مىآيند ، مناسب بود كه نويسندهء محترم ، به جاى\r\n\r\n","description":"","footnote":"","page_name":" 571 ","page_number":579},
  {"content":"\r\n\r\nعنوان « فصل اوّل » ، عنوان « مقدّمه » را بر آن مىگذاشت .\r\n2 . عمدهء مطالب اين پايان‌نامه را مىتوان مباحثى مقدّماتى براى شناخت مفهوم عقل در روايات دانست . مباحثى چون : مفهوم عقل در لغت ، مترادفات و متضادهاى عقل ، معانى اصطلاحات عقل ، و تاريخچهء بحث عقل ، همگى مطالبى هستند كه مىتوانند زمينه‌ساز ورود به بحث عقل در روايات به حساب آيند . از اين رو ، مناسب بود كه نويسندهء محترم ، پايان‌نامهء خود را « مقدّمه‌اى بر شناخت مفهوم عقل در كتاب العقل والجهل اصول الكافى » نام‌گذارى مىكرد تا انتظارى نيز كه خواننده از آن دارد ، برآورده مىشد .\r\n3 . نويسندهء محترم ، در برخى مباحث ، از نظر حجمى ، جنبهء تعادل را مراعات نكرده و برخى مباحث ، طولانى و تا حدودى خسته‌كننده مىنمايند و برخى مباحث مهمّ ديگر را به طور گذرا پشت سر گذاشته است كه مناسب بود تعديل در اين جهت ، مراعات مىشد .\r\n\r\n","description":"","footnote":"","page_name":" 572 ","page_number":580},
  {"content":"\r\n\r\n\r\nمنابع و مآخذ\r\n1 . الإسلام و العقل على ضوء القرآن الكريم و الحديث النبوى ، صلاح الدين المنجد ، بيروت : دار الكتاب الجديد ، 1974 م .\r\n2 . التحصيل ، بهمنيار بن مرزبان ، تصحيح : مرتضى مطهّرى ، تهران : دانشگاه تهران ، 1349 ش .\r\n3 . التحقيق فى كلمات القرآن الكريم ، سيّد حسن مصطفوى ، تهران : مركز چاپ و نشر وزارت فرهنگ و ارشاد اسلامى ، 1367 ش .\r\n4 . التعليقة على كتاب الكافى ، مير محمّد باقر الحسينى ( مير داماد ) ، تحقيق : السيد مهدى الرجائى ، قم : مطبعة الخيّام ، 1403 ق .\r\n5 . الحدود ، ابن سينا ، تحقيق : عبد الأمير الأعسم ، قاهره ، 1989 م .\r\n6 . الحدود ، الغزّالى ، تحقيق : عبد الأمير الأعسم ، قاهره ، 1989 م .\r\n7 . الحدود الفلسفية ، الخوارزمى ، تحقيق : عبد الأمير الأعسم ، قاهره ، 1989 م .\r\n8 . الحدود ، جابر بن الحيّان ، تحقيق : عبد الأمير الأعسم ، قاهره ، 1989 م .\r\n9 . الحدود و الرسوم ، محمّد بن يوسف الكندى ، تحقيق : عبد الأمير الأعسم ، قاهره ، 1989 م .\r\n10 . الحكمة المتعاليه فى الأسفار الأربعة ، صدر الدين محمّد الشيرازى ( ملّا صدرا ) ، بيروت : دار إحياء التراث العربى ، 1981 م .\r\n11 . الخصال ، محمّد بن على ابن بابويه القمّى ( الشيخ الصدوق ) ، تصحيح : على أكبر الغفّارى ، قم : دفتر انتشارات اسلامى ، 1416 ق .\r\n\r\n","description":"","footnote":"","page_name":" 573 ","page_number":581},
  {"content":"\r\n\r\n12 . الصحاح ، إسماعيل بن حمّاد الجوهرى ، تحقيق : عبد الغفور عطّار ، بيروت : دار العلم للملايين ، 1404 ق .\r\n13 . العقل و الإيمان فى نظر القرآن ، البعلبَكى ، بيروت : دار الندوة الإسلامية ، 1414 ق .\r\n14 . العقل والجهل فى الكتاب والسنّة ، محمّد محمّدى رىشهرى ، قم : دار الحديث ، 1379 ش .\r\n15 . العقل و فهم القرآن ، حارث بن اسد المحاسبى ، تحقيق : حسين الفوتلى ، بيروت :\r\nدار الكندى ، 1402 ق .\r\n16 . العين ، خليل بن أحمد الفراهيدى ، تحقيق : مهدى المخرومى ، قم : دار الهجرة ، 1405 ق .\r\n17 . الكافى ، محمّد بن يعقوب الكلينى الرازى ، تحقيق : على أكبر الغفّارى ، تهران : دار الكتب الإسلامية ، 1374 ق .\r\n18 . المحيط فى اللّغة ، إسماعيل بن عباد الطالقانى ، بيروت : عالم الكتب ، 1414 ق .\r\n19 . المصباح المنير ، أحمد بن محمد المقرى الفيّومى ، قم : دار الهجرة ، 1405 ق .\r\n20 . المغنى فى أبواب التوحيد و العدل ، قاضى عبد الجبّار ، قاهرة : دار المصرية ، 1385 ق .\r\n21 . المفردات فى غريب القرآن ، حسين بن محمّد الراغب الإصفهانى ، تحقيق : نديم المرعشلى ، قم : اسماعيليان .\r\n22 . الميزان فى تفسير القرآن ، السيّد محمّدحسين الطباطبائى ، قم : إسماعيليان ، 1391 ق .\r\n23 . بحار الأنوار ، محمّدباقر المجلسى ، تعليقه : السيّد محمّد حسين الطباطبائى ، بيروت : دار إحياء التراث العربى ، 1403 ق .\r\n24 . تاج العروس من جواهر القاموس ، محمّد بن محمّد مرتضى الزبيدى ، بيروت : دار المكتبةشالحياة .\r\n25 . تحف العقول ، الحسن بن على الحرّانى ( ابن شعبة ) ، تصحيح : على اكبر الغفّارى ،\r\n\r\n","description":"","footnote":"","page_name":" 574 ","page_number":582},
  {"content":"\r\n\r\nقم : دفتر انتشارات اسلامى .\r\n26 . تصنيف غرر الحكم و دُرَر الكلم ، عبد الواحد الآمدى ، تصحيح : مصطفى درايتى ، قم : دفتر تبليغات اسلامى .\r\n27 . توحيد الإمامية ، محمّد باقر الملكى الميانجى ، به اهتمام : على ملكى ، تهران :\r\nچاپ‌خانهء وزارت فرهنگ و ارشاد اسلامى ، 1373 ش .\r\n28 . جزوهء « كلام جديد » ، مصطفى ملكيان ، قم : مؤسّسهء آموزشى و پژوهشى امام خمينى رحمه الله .\r\n29 . جمهرة اللّغة ، ابن دريد ، تحقيق : البعلبكى ، بيروت : دار العلم للملائين ، 1987 م .\r\n30 . حكمت نظرى و عملى در نهج البلاغه ، عبد اللَّه جوادى آملى ، قم : اسراء ، 1376 ش .\r\n31 . دائرة المعارف بزرگ اسلامى ، زير نظر : كاظم موسوى بجنوردى ، تهران : مركز دائرة المعارف اسلامى ، 1374 ش .\r\n32 . دائرة المعارف تشيّع ، زير نظر : احمد صدر حاج سيّد جوادى و ديگران ، تهران :\r\nمحبّى ، 1376 ش .\r\n33 . رسالة فى العقل ، محمّد بن يوسف الكندى ، بيروت : دار الأندلس ، 1418 ق .\r\n34 . شرح اصول الكافى ، صدر الدين محمد الشيرازى ( ملّا صدرا ) ، تصحيح : محمّد خواجوى ، مقدّمه : على عبادى شاهرودى ، تهران : مؤسّسهء مطالعات و تحقيقات فرهنگى ، 1366 ش .\r\n35 . شرح اصول الكافى ، محمّد صالح المازندرانى ( ملّا صالح ) ، تعليقه : ابو الحسن الشعرانى ، تحقيق : على أكبر الغفّارى ، بيروت : دار إحياء التراث العربى ، 1421 ق .\r\n36 . شرح حديث جنود عقل و جهل ، روح اللَّه موسوى ( امام خمينى ) ، تهران : مؤسّسهء تنظيم و نشر آثار ، 1377 ش .\r\n37 . عقل و عاقل از ديدگاه قرآن و سنت ، كيومرث آذريان ، تهران : فؤاد ، 1373 ش .\r\n38 . عيون السائل النفس ، حسن حسن زادهء آملى ، تهران : امير كبير ، 1372 ش .\r\n39 . فرهنگ اصطلاحات فلسفى ملّا صدرا ، سيّد جعفر سجّادى ، تهران : مركز چاپ و\r\n\r\n","description":"","footnote":"","page_name":" 575 ","page_number":583},
  {"content":"\r\n\r\nنشر وزارت فرهنگ و ارشاد اسلامى ، 1379 ش .\r\n40 . قرآن كريم .\r\n41 . كتاب المبين فى شرح ألفاظ الحكماء و المتكلّمين ، عبد الواحد الآمدى ، تحقيق : عبد الأمير الأعسم ، قاهره ، 1989 م .\r\n42 . كشف المراد ، الحسن بن يوسف الحلّى ( العلّامه ) ، تصحيح : حسن حسن زادهء آملى ، قم : دفتر نشر اسلامى ، 1413 ق .\r\n43 . لسان العرب ، محمّد بن مكرم المصرى ( ابن منظور ) ، بيروت : دار صادر .\r\n44 . لغت‌نامه ، على اكبر دهخدا ، تهران : دانشگاه تهران ، 1377 ش .\r\n45 . مجمع البحرين ، فخر الدين الطريحى ، تهران : مرتضوى ، 1365 ش .\r\n46 . مرآة العقول ، محمّدباقر المجلسى ، تصحيح : السيّد هاشم الرّسولى المحلّاتى ، تهران : دار الكتب الإسلامية ، 1379 ش .\r\n47 . معجم مقائيس اللغة ، أحمد بن فارِس الرازى ، تحقيق : عبد السّلام بن محمّد هارون ، بيروت : دار الجيل ، 1411 ق .\r\n48 . مفهوم العقل و القلب فى القرآن والسنّة ، محمّد على الجوزو ، بيروت : دار العلم ، 1980 م .\r\n49 . نقد و نظر ، سال اوّل ، شمارهء سوم و چهارم : تابستان و پاييز 1374 ش : « عقل دينى » ، محمّد تقى فاضل ميبدى .\r\n50 . نهاية الحكمة ، سيّد محمّد حسين طباطبايى ، قم : دفتر نشر اسلامى ، 1415 ق .\r\n51 . وسائل الشيعة ، محمّد بن الحسن الحرّ العاملى ، تهران : مكتبة الإسلامية ، 1403 ق .\r\n\r\n","description":"","footnote":"","page_name":" 576 ","page_number":584},
  {"content":"\r\n\r\n\r\nنگاهى به روايات كتب اربعه با تكيه بر « الكافى »\r\n« 1 » حسين فقيهى\r\n\r\nمقدّمه\r\nاين نوشتار ، با عنوان « نگاهى به روايات كتب اربعه با تكيه بر الكافى » ، در يك مقدّمه و دو بخش و يك خاتمه ، ترتيب يافته و نويسنده ، سعى كرده تا هر چه بيشتر ، از اقوال و آراى صاحب‌نظران شيعه ، استفاده كند و در نقل اقوال و ادلّهء اصحاب ديدگاه‌ها ، در آغاز ، اقوال علماى هر دسته از طوايف مورد اشاره را به همراه ادلّهء آنان بياورد و سپس ، نظر ديگر محقّقان و از جمله مخالفان آنان را در اين باره ، بررسى كند .\r\nمباحث بخش دوم ، از نظريات شيخ مرتضى انصارى ، اقتباس شده است و اين بخش ، در شعاع ضابطه‌اى كه او در تعريف ديدگاه‌هاى مختلف در ارزيابى روايت كتب اربعه بيان كرده ، به آخر رسيده است .\r\nما در اين نوشته ، بيشتر ، آن بخش از مباحث اين پژوهش را كه به ثقة الإسلام كلينى و كتاب او الكافى پرداخته شده ، مىآوريم . در ضمن ، نگاهى گذرا به مباحث مربوط به ديگر كتب اربعه هم خواهيم داشت . اميد است اين گزارش ، در جهت شناساندن بزرگان و عالمان دين و گراميداشت آنان ، گامى برداشته باشد .\r\n\r\n\r\n","description":"","footnote":"\r\n( 1 ) . « نگاهى به روايات كتب اربعه با تكيه بر الكافى » ، حسين فقيهى ، پايان نامهء كارشناسى ارشد ، استاد راهنما : دكتر احمد عابدى ، مركز مديريت حوزهء علميهء قم ، 1380 ( گزارش و تحليل : عبد الكريم كيوان‌نژاد ) .\r\n","page_name":" 577 ","page_number":585},
  {"content":"\r\n\r\n\r\nتاريخچهء حديث\r\nاز مزاياى دين اسلام ، محفوظ ماندن قوانين آن و نيز دستورهاى پيشوايان آن ، بويژه پيامبر گرامى اسلام است كه در ضمن دو گنجينهء گران‌بهاى « كتاب » و « سنّت » ، در ميان امّت ، باقى مانده است .\r\nقرآن ، در حيات رسول اكرم ، به صورت نوشته‌هايى پراكنده ، نگهدارى مىشد و بعد از درگذشت پيامبر خدا ، رسماً تدوين گرديد و حتّى به اعتقاد برخى ( آية اللَّه خويى در البيان ) ، در زمان خود ايشان ، جمع‌آورى و تدوين گرديد . بدين گونه ، علاوه بر محفظهء سينهء حافظان صدر اسلام ، نسخه‌هايى نيز در مراكز بلاد اسلامى نگهدارى مىشد .\r\nامّا سنّت ، جز نوادرى از آن كه توسّط معدودى از ياران پيامبر صلى الله عليه و آله در صحيفه‌هايى نوشته شده بود ، معمولًا اصحاب و تابعان ، وسيلهء انتقال آن به ديگران بوده‌اند ؛ زيرا برخى از صحابيان و تابعيان ، به عللى با تدوين حديث ، مخالف بودند .\r\nدر منابع شيعى ، ياد شده است كه پيامبر خدا ، احاديثى را براى على عليه السلام املا مىفرمود و وى ، آنها را مىنوشت . اين صحيفه ، نزد امام صادق عليه السلام نيز بوده است . « 1 » در زمان صحابه و آغاز عصر تابعيان ، مردم در اخذ حديث ، به اصحاب پيامبر صلى الله عليه و آله مراجعه مىكردند و آنان ، احاديثى را كه از ايشان ، شنيده بودند ، براى تابعيان ، روايت مىكردند . لذا فقهاى تابعى متوطّن در مدينه ، هفت تن بودند كه به « فقهاى سبعه » شهرت داشتند . با پيدايش مسائل مُستحدثه و نبودِ منبع روايى ، « قياس » و « استحسان » ، مصدر احكام قرار گرفت و مذاهبى به وجود آمد و هم‌زمان با اين مذاهب ، پيروان عقيدهء شيعه نيز به امام شيعهء عصر خود ( امام باقر و امام صادق عليهما السلام ) ، مراجعه مىكردند .\r\n\r\n\r\n","description":"","footnote":"\r\n( 1 ) . الكافى ، ج 1 ، ص 242 .\r\n","page_name":" 578 ","page_number":586},
  {"content":"\r\n\r\nمكتب حديث و فقه شيعه ، در عصر اين دو امام بزرگوار ، به كوفه و ساير شهرهاى عراق ، راه يافت و اقامت دو سالهء امام صادق عليه السلام در كوفه و نشر فقه و حديث در اين سامان ، سبب شد كه پيروان مكتب تشيّع در كوفه و اطراف آن ، مشخّص باشند .\r\nاز اواخر سدهء دوم هجرى ، جمعى از محدّثان شيعه ، در صدد برآمدند تا براى مصون ماندن ميراث سَلَف از نابودى ، مجموعه‌هاى حديثىاى را كه با عنوان « أصل » يا « كتاب » به آنان رسيده بود ، به انضمام ساير احاديثى كه از ائمّهء اهل بيت عليهم السلام به نقل شفاهى روايت شده بود ، در مجموعه‌هايى گِرد آورند .\r\nدر آغاز امر ، هيچ گونه طرحى در تنظيم احاديث و تبويب آنها در كار نبود ؛ بلكه اهتمام راويان شيعه ، بيشتر مصروف نوشتن احاديث و نگهدارى آنها در قالب جزوات كوچكى مىگرديد كه به آنها « اصل » يا « نسخه » مىگفتند و گه گاه اين اصول ، به وسيلهء صاحب آن ، مورد پالايش و تنظيم دوباره قرار مىگرفتند و به آن ، « كتاب » يا « تصنيف » ، اطلاق مىگرديد . ضمناً پس از شروع نشر علنى حديث در ميان شيعه ، اين جزوه‌هاى حديثى ، از طريق استنساخ در حوزه‌هاى درسى به معرض سماع و قرائت ، گذاشته مىشد و با مقابلهء استاد و شاگرد ، اعتبار خود را حفظ مىنمود .\r\nاز همان دوران امام صادق عليه السلام ، عدّه‌اى از شاگردان ايشان ، تصميم گرفتند تا روايات را بر حسب موضوعات فقهى ، مرتّب سازند و از كتب و روايات متفرّقه ، مجموعه‌هاى كامل‌ترى به وجود آورند كه به آنها « جامع » مىگفتند . مؤلّف كتاب الذريعة ، معروف‌ترين كتب جامع را كه در فاصلهء قرن‌هاى سوم تا پنجم ، نگاشته شده‌اند ، در كتاب خود ، آورده است . « 1 » در مورد دورهء پيدايش « اصول أربعمئة » ، بين صاحب‌نظران ، اختلاف وجود دارد و اين اصول ، در يكى از سه دورهء زمانى زير ، تكوين يافته‌اند :\r\n\r\n\r\n","description":"","footnote":"\r\n( 1 ) . ر . ك : الذريعة ، ج 5 ، ص 31 .\r\n","page_name":" 579 ","page_number":587},
  {"content":"\r\n\r\n1 . دوران امام على عليه السلام تا عصر امام حسن عسكرى عليه السلام .\r\n2 . دورهء امام صادق عليه السلام ،\r\n3 . دورهء امام باقر تا امام كاظم عليهما السلام .\r\nامّا در واقع ، دوران امام باقر و امام صادق عليهما السلام ، با عصر ديگر امامان ، از نظر كثرت وجود اصول و مصنّفات ، قابل مقايسه نيست و از اين جهت ، نظر سوم ، بر ديگر نظريات ، امتياز مىيابد .\r\nگرچه « اصول أربعمئة » ، در گذر ايّام ، از ميان رفته‌اند ، امّا از اهمّيت اين اصول به عنوان بخشى از مدارك كتب اربعهء شيعه ، ذرّه‌اى كاسته نمىشود و به طورى كه از قرائن بر مىآيد ، اين اصول ، به طور مستقيم يا به واسطهء كتب ديگر ، در اختيار مؤلّفان كتب اربعه قرار گرفته است و آنان ، پس از طبقه‌بندى و تبويب احاديث ، اصول ، كتب و جوامع حديثى شيعه را به وجود آورده‌اند .\r\nكتب اربعه ، يعنى چهار كتاب : الكافى ، كتاب من لا يحضره الفقيه ، تهذيب الأحكام و الاستبصار كه به اصول اربعه معروف‌اند ، در ميان شيعه ، از اهمّيت و اعتبار خاصّى برخوردارند . گرچه در عصر تأليف اين كتب ، شاهد تأليف جوامع حديثى ديگرى ، مانند : المحاسن احمد بن خالد برقى نيز بوده‌ايم ، ولى امتيازات اين كتب ، سبب شده است تا آنها در ميان ديگر كتب شيعه ، از اعتبار و اشتهار بيشترى برخوردار شوند . اين امتيازات را مىتوان در چند چيز ، خلاصه كرد .\r\n\r\nامتيازات كتب اربعه\r\n1 . هر يك از اين كتاب‌ها ، به اقتضاى نيازهاى معنوى شيعه و دقيقاً براى رفع آن نيازها نوشته شده است .\r\n2 . اين كتب ، از مهم‌ترين منابع فقهى و مدارك احكام بوده‌اند و از زمان تصنيف به نسخ ضبط ، قرائت و استجازهء آنها ، اهتمام فراوان شده ، و همچنين در متون آنها ،\r\n\r\n","description":"","footnote":"","page_name":" 580 ","page_number":588},
  {"content":"\r\n\r\nبسيار تحقيق شده است .\r\n3 . اين كتب ، به دليل نزديك بودن به عصر ائمّه عليهم السلام در اصول اصحاب ائمّه عليهم السلام بوده و جزو كتب مشهور قدما ، قرار گرفته‌اند .\r\n4 . باب‌بندى كتب اربعه و به نظم و ترتيب در آوردن مطالب آنها ، موجب سهل الوصول شدن مطالب آنهاست . اين كتب ، به وسيلهء سه نفر از زعماى بزرگ شيعه كه از وجاهت علمى و اجتماعى بسيار بالايى برخوردارند ، به رشتهء تأليف در آمده‌اند .\r\nمحتواى اين كتب ، عمدتاً به احاديث احكام فرعى اسلام ، مربوط مىشود ، جز كتاب الكافى كه مشتمل بر احاديث اصول ، مواعظ ، آداب ، سنن و . . . است و كتاب من لا يحضره الفقيه ، كه شامل مجموعه‌اى از احاديث در مواعظ نيز هست .\r\nنگارنده ، بعد از مقدّمه ، در بخش اوّل : « آشنايى با كتب اربعه » ، در دو فصل جداگانه ، به مؤلّفان كتب اربعه پرداخته و مباحثى دربارهء اين كتب آورده و هر يك از كتب مؤلّفان را در بابى شرح مىدهد .\r\n\r\nزندگانى كلينى\r\nباب اوّل ، اختصاص به شيخ كلينى ، نگارندهء كتاب الكافى دارد ، كه در آن ، آمده است :\r\n« نگارندهء كتاب الكافى ، ابو جعفر محمّد بن يعقوب بن اسحاق است . القاب وى ، كلينى ، رازى ، « 1 » بغدادى ، « 2 » سلسلى « 3 » و ثقة الإسلام « 4 » است . محلّ ولادت و رشد و نمو او در « كُلَين » شهر رى ، در يك خانوادهء اصيل بود و اساتيد دروس ابتدايى وى ، پدر بزرگوارش و بعضى از مشايخ كلين و رى بوده است » .\r\n\r\n\r\n","description":"","footnote":"\r\n( 1 ) . رجال النجاشى ، ص 377 .\r\n( 2 ) . تاج العروس ، ج 9 ، ص 323 .\r\n( 3 ) . لسان الميزان ، ج 5 ، ص 433 .\r\n( 4 ) . تنقيح المقال ، ج 3 ، ص 201 .\r\n","page_name":" 581 ","page_number":589},
  {"content":"\r\n\r\n\r\nمشايخ كلينى\r\nكلينى ، از مشايخ و اساتيد بسيارى حديثْ نقل كرده كه از جملهء آنها ، شيخ علىالإطلاق روايت او ، على بن ابراهيم قمى است و نيز محمّد بن يحيى . مهم‌ترين رجال روايات او نيز جماعتى هستند كه از سهل بن زياد ، نقل كرده‌اند .\r\n\r\nشاگردان كلينى\r\nعالمان فراوانى ، از كلينى روايت شنيده‌اند يا كتاب‌هاى او را تلقّى كرده‌اند ؛ ولى همهء اين افراد ، شناسايى نشده‌اند . برخى ، تعداد آنان را با ارقام متفاوت ، معرّفى نموده‌اند و شناسايى بقيّه ، نياز به تحقيق و تفحّص دارد .\r\n\r\nطبقهء كلينى\r\nكلينى ، به لحاظ طبقه در سلسله راويان حديث ، در طبقهء نهم قرار دارد . او در اواخر عمر خود ، به بغداد هجرت كرده و در آن جا از دنيا رحلت نموده و در همان جا به خاك سپرده شده است . در سال وفات او ، اختلاف است . نجاشى و شيخ طوسى ، در كتب رجالى شان ، سال وفات او را 329 ق ، آورده‌اند ؛ امّا در الفهرست شيخ طوسى ، سال 328 ق ، ثبت شده است . « 1 » نويسنده ، در باب اوّل از فصل دوم ، با عنوان : « مباحثى دربارهء كتب اربعه » ، مطالبى را به كتاب الكافى اختصاص داده و در بيان جايگاه و اعتبار الكافى ، آورده است : « كتاب كافى ، نخستين جامع حديثى از كتب اربعهء معروف شيعه است كه در عصر غيبت صغرا ، نوشته شده و از نظر محتوا و حديث ، جامع‌ترين و افزون‌ترينِ آنهاست . شيخ مفيد مىگويد : كافى ، بزرگ‌ترين و سودمندترين كتب شيعه است « 2 » و ديگر\r\n\r\n\r\n","description":"","footnote":"\r\n( 1 ) . رجال النجاشى ، ص 267 ؛ رجال الطوسى ، ص 496 .\r\n( 2 ) . تصحيح الاعتقاد ، ص 55 .\r\n","page_name":" 582 ","page_number":590},
  {"content":"\r\n\r\nصاحب‌نظران نيز با تعابير بلند ، اين كتاب را تعريف و تحسين نموده‌اند » .\r\n\r\nسبب تأليف كتاب\r\nطبق شهادت كتب تاريخ ، كلينى ، از علماى بزرگ شيعه بوده و شيعيان در مسائل دينى خود ، به او رجوع مىكرده‌اند . لذا يكى از شيعيان ، از مشكلات اعتقادى و مذهبى مردم عصر خود ، نزد وى شِكوه نموده و گفته است كه مردم منطقهء او در نادانى به سر مىبردند و اكثر اوقات ، به خاطر اختلاف ، امورى بر ايشان مُشتبه مىشود و عالمى هم براى رفع شُبهات ندارند و آرزو مىكنند كه كتابى داشته باشند تا احكام دين خود را از آن بر گيرند . كلينى نيز پس از تأليف اين كتاب ، در جواب آن شخص درخواست كننده ، مىگويد :\r\nخدا را شكر مىكنم كه تأليف چنين كتابى را برايم ميسّر نمود و اميدوارم چنان باشد كه تو مىخواستى .\r\nبعضى گفته‌اند عدم اعتراض امام مهدى عليه السلام و پدران بزرگوار ايشان به كتاب‌هايى همچون الكافى ، نشانگر اين است كه احاديث آنها را معتبر و صحيح دانسته‌اند . « 1 » در پاسخ اين دسته ، بايد گفت : دعوى عرضهء الكافى بر امام عليه السلام ، ادّعايى بدون دليل است ؛ زيرا اگر كلينى ، احاديث مُجمل را عرضه كرده باشد ، ضرورتى ندارد ؛ زيرا خود ، حديث‌شناس معروفى بوده و اگر منظور ، عرضهء آن دسته از احاديث صحيح در نظر خود او بوده ، نيازى به عرضه نبوده است .\r\nو امّا اين كه گفته شده كلينى ، در شهر نوّاب امام زمان عليه السلام زندگى مىكرد و با آنان ، معاشرت داشته است ، اين نيز ادّعايى است كه هيچ شاهدى آن را تأييد نمىكند ؛ چون كلينى در كتاب خود ، حتّى يك حديث از نوّاب امام عليه السلام نقل نكرده است . « 2 »\r\n\r\n\r\n","description":"","footnote":"\r\n( 1 ) . مستدرك الوسائل ، ج 3 ، ص 533 .\r\n( 2 ) . ر . ك : كتاب الكلينى و الكافى ، ص 397 ؛ كليّات فى علم الرجال ، ص 369 .\r\n","page_name":" 583 ","page_number":591},
  {"content":"\r\n\r\nعلاوه بر اين ، ائمّهء معصوم عليهم السلام هيچ گاه خود را به بررسى مصنّفات اصحاب خود ، مشغول نكرده‌اند ؛ بلكه قواعدى را تعليم كرده‌اند تا اصحاب ، خودشان با اعمال آن قواعد ، احاديث صحيح را از غير آن ، تشخيص دهند و حضرت ولى عصر عليه السلام هيچ كتابى را براى بررسى محتواى آن ، طلب نكرده است .\r\nاز ميان همهء تأليفات شيعه تا عصر غيبت صغرا كه بيش از 6500 كتاب بوده است ، بيش از چند كتاب به حضور ائمّه عليهم السلام عرضه نشده و عرضهء بعضى از آنها ، علّت خاصّى داشته است . با اين بيان ، مشخّص مىشود كه اين ادّعا ، دليلى ندارد و از طرفى ، عرضه كردن آن هم نيازى نبوده است .\r\nمدرك اين ادّعا نيز مشخّص نشده و آنچه احراز شده ، همان است كه محمّدتقى مجلسى ، در شرح فارسى الكافى ، آن را آورده و علّامه محمّدباقر مجلسى ، در كتاب مرآة العقول ، اين دعوى را به بعضى از اهل گزاف ، نسبت داده است .\r\n\r\nبرخى از ويژگىهاى « الكافى »\r\n1 . كلينى ، احاديثى را كه از نظر متن و سند ، قوىتر بوده ، در اوّلِ هر باب و احاديث مبهم و مجمل را در آخر هر باب ، آورده است .\r\n2 . همهء رجال اسناد احاديث ، در هر سه جزء الكافى ، غالباً آورده شده‌اند .\r\n3 . شيوهء كلينى در بيان سند ، اين است كه طريق خود به اصول ، سلسله رجال سند و اجازه‌هاى مؤلّفان را در اوّلِ حديث ، نقل كرده و آن را به تعداد روايات آنها ، تكرار نموده است .\r\n4 . چون عصر كلينى ، به عصر مؤلّفان « اصول » نزديك بوده ، احاديث الكافى را با كمترين واسطه ، از معصومان عليهم السلام نقل كرده است .\r\n5 . كلينى ، در زمان حيات نوّاب اربعه ، زندگى مىكرد و اين امكان براى او وجود داشته كه دربارهء اخبار الكافى ، تحقيق كند .\r\n\r\n","description":"","footnote":"","page_name":" 584 ","page_number":592},
  {"content":"\r\n\r\n6 . مؤلّف الكافى ، به اصول چهارصد گانهء شيعه ( اصول أربعمئة ) دسترس داشته و توانسته است روايات مورد اعتماد آنها را در كتاب خود ، جمع‌آورى نمايد .\r\n7 . الكافى ، براى تشخيص اسناد احاديث فقهى تهذيب الأحكام و الاستبصار كه بعد از اين كتاب ، تأليف شده‌اند ، مرجع معتبرى است .\r\n8 . كلينى ، در مقدّمهء الكافى گفته است : اين كتاب را بر مبناى اخبار و آثار صحيح رسيده از امام باقر و امام صادق عليهما السلام ، تأليف نموده است ، در حالى كه اخبار بسيارى از اشخاص غير معصوم ، در مواضع متعدّد الكافى نقل شده است و به اين جهت ، عبارت مؤلّف ، مورد نقد و اشكال ، واقع شده است . « 1 » 9 . كلينى ، گاهى با افزودن طُرُق سند احاديث ، حديث واحدى را متعدّد ساخته ، و گاهى با عطف رجال متعدّد يك طبقهء سند ، حديث خود را تقويت نموده است .\r\n10 . كلينى ، در احكام شرعى ، از افرادى كه احاديث شاذ و ضعيف را نقل كرده‌اند و يا از راويان ضعيف اخذ مىكرده‌اند ، احتياطاً روايت نكرده است .\r\n11 . تنظيم اخبار و ابواب الكافى ، به تناسب عناوين باب‌هاى آن است .\r\n12 . كتاب الكافى ، داراى عناوين كوتاه و گويايى است كه محتواى روايات هر باب را نشان مىدهند .\r\n13 . كلينى ، آثار مكتب اهل بيت عليهم السلام در معقول را در بخش اوّل الكافى و احاديث اخلاقى را در بخش سوم ، گِرد آورده است .\r\n14 . روايت الكافى ، بدون دخل و تصرّف ، نقل شده و توضيحات كلينى با روايت آن ، مشتبه نمىشود .\r\n15 . روايات بسيارى در الكافى ، به واسطهء « عُدة ( گروهى ) » نقل شده است . ظاهراً افراد اين عُده‌ها نزد كلينى مشخّص بوده است ؛ ولى اين تعبير در بين علما و اهل\r\n\r\n\r\n","description":"","footnote":"\r\n( 1 ) . ر . ك : كتاب الكلينى و الكافى ، ص 427 .\r\n","page_name":" 585 ","page_number":593},
  {"content":"\r\n\r\nرجال ، مورد بحث واقع شده كه مشخّص كردن وضع افراد آنها قابل اهمّيت است .\r\n\r\nبرخى ملاحظات در تصنيف « الكافى »\r\n1 . در الكافى ، از سهل بن زياد آدمى ، روايات بسيارى نقل شده است ( تعداد 1740 روايت ) و در غالب اين موارد ، سند دو قلو يا سه قلو هستند . پس ملاك نزد وى ، مؤيّديّت است ، نه سنديّت .\r\n2 . در الكافى ، از برخى اصول و مصنّفاتى مانند كتاب العلل استفاده شده كه در حدّ خود ، معتبرترين آنها به حساب آمده است .\r\n3 . كلينى ، در كتب فهرست نجاشى ، شيخ طوسى و شيخ صدوق نيامده ، در حالى كه او شيخ طايفهء اماميه بوده است .\r\n4 . در اسناد و روايات الكافى ، الفاظى مانند : « أبيه » ، « أخ فلان » ، « أبو فلان » ، « استاذ فلان » ، وارد شده است كه تشخيص دقيق همهء آنها به آسانى مقدور نيست . « 1 » 5 . اخبار مربوط به مسائل خمس ، در كتاب خاصّى نيامده است . آقا بزرگ ، اين نوع روايات بخش فروع را به صورت يك كتاب ، جمع‌آورى نموده است . « 2 »\r\n\r\nتعداد روايات « الكافى »\r\nتعداد روايات الكافى ، تا حدودى در مصنّفات اهل تحقيق ، مشخّص شده و به ضبط ارقام تقريبى ، اكتفا نموده‌اند . مجموع روايات الكافى ، به قولى شانزده هزار و 199 عدد « 3 » و بنا به قول ديگر ، پانزده هزار و 328 عدد « 4 » و به قول سوم ، شانزده هزار عدد « 5 »\r\n\r\n\r\n","description":"","footnote":"\r\n( 1 ) . الكلينى والكافى ، ص 427 .\r\n( 2 ) . الذريعة ، ج 17 ، ص 245 .\r\n( 3 ) . نهاية الدراية ، ص 219 .\r\n( 4 ) . الأوليات من الكافى ، ص 15 .\r\n( 5 ) . الذريعة ، ج 13 ، ص 95 .\r\n","page_name":" 586 ","page_number":594},
  {"content":"\r\n\r\nاست . علّت اختلاف در ارقام احاديث ، خوب شماره‌گذارى نشدن برخى و شماره نخوردن اخبارى است كه با حذف سند ، ضبط گرديده‌اند كه پس از نقل متن يك حديث ، روايت ديگرى بدون شماره‌گذارى ، نقل شده است يا با اسناد مكرّر يا مُرسل ، آمده است .\r\nبه هر حال ، احاديث الكافى ، از مجموع احاديث صحاح ستّه ، بيشتر است .\r\n\r\nترتيب و تبويب احاديث « الكافى »\r\nتبويب و ترتيب حديث در ميان محقّقان و محدّثان ، به دو صورت انجام مىگيرد : 1 .\r\nبه طريق ابواب ؛ 2 . به طريق مسانيد .\r\nكلينى ، در تصنيف كتاب خود ، از شيوهء اوّل استفاده نموده ؛ يعنى ابتدا الكافى را به سه قِسم كلّى « اصول » ، « فروع » و « الروضة » تقسيم نموده و اصول آن را به هشت كتاب ، شامل 499 باب و فروع را به 26 كتاب ، شامل 1744 باب و روضه را به صورت كتابى واحد ، مرتّب نموده است . « 1 »\r\n\r\nاجزا و كتاب‌هاى « الكافى »\r\nنظر علماى رجال و فهرست‌نويسان ، دربارهء تعداد كتب و اجزاى الكافى و ترتيب آنها ، مختلف است و تعداد آنها را سى تا پنجاه كتاب دانسته‌اند . « 2 » علّت اين اختلاف ، عدم شمارش بعضى اجزا و يا اضافه كردن جزئى است كه در برخى نسخه‌ها نيست ، يا يك جزء قرار دادن چند جزء است .\r\n\r\nروضهء « الكافى » و موضع آن در بين اجزا و كتب « الكافى »\r\n\r\n\r\n","description":"","footnote":"\r\n( 1 ) . مجلّهء علوم الحديث ، شمارهء 1 ص 260 و 261 .\r\n( 2 ) . الذريعة ، ج 17 ، ص 245 ؛ أوليّات من الكافى ، ص 15 .\r\n","page_name":" 587 ","page_number":595},
  {"content":"\r\n\r\nبعضى از علماى شيعه ، در محلّ قرار گرفتن روضهء الكافى و بعضى ديگر در صحّت نسبت آن به كلينى ، اختلاف كرده‌اند ؛ « 1 » ولى بدون ترديد ، روضه ، جزو الكافى و از تأليفات كلينى است و شواهدى بر آن ، دلالت دارد كه از آن جمله است :\r\n1 . راويان اسناد روضه ، همه از طبقهء هشتم و نهم‌اند ، چنانچه كلينى ، از طبقهء نهم است .\r\n2 . اسانيد سه كتاب اصول و فروع و روضه ، همگى واحد و متشابه‌اند .\r\n3 . احاديث بسيارى در الكافى ، به واسطهء « عُدة » نقل شده‌اند كه در روضه نيز بدون تغيير ، به همان گونه نقل شده‌اند .\r\n4 . كلينى ، در پايان الكافى با جملهء « تمّ الكتاب . . . » ، پايان آن جزء را اعلام كرده كه بر حسب عادت خود ، در پايان كتاب روضه نيز همان گونه عمل كرده و به تأليف آن ، تصريح نموده است . « 2 »\r\n\r\nبعضى از تحقيقات انجام يافته دربارهء « الكافى »\r\nاجزاى اصول ، فروع و روضهء الكافى ، در هشت مجلّد به دفعات ، چاپ و منتشر شده‌اند و حدود پنجاه كتاب ، با عناوين : شرح ، حاشيه ، ترجمه ، بررسى اسناد و . . . در بارهء الكافى نوشته شده است كه چهار شرح ، امتيازات بيشترى دارد .\r\n1 . شرح اصول الكافى ، اثر ملّا صدرا ،\r\n2 . الوافى ، نوشتهء ملّا محسن فيض كاشانى ،\r\n3 . مرآة العقول ، نوشتهء علّامه محمّدباقر مجلسى كه آخرين و كامل‌ترين شرح است ،\r\n4 . شرح ملّا صالح مازندرانى . « 3 »\r\n\r\n\r\n","description":"","footnote":"\r\n( 1 ) . الكلينى و الكافى ، ص 408 .\r\n( 2 ) . همان ، ص 408 .\r\n( 3 ) . اصول كافى ، ترجمهء سيّد جواد مصطفوى ، ص 16 - 21 ( مقدّمه ) .\r\n","page_name":" 588 ","page_number":596},
  {"content":"\r\n\r\nنويسنده ، در بخش دوم ، در سه فصل ، به ديدگاه‌هاى مختلف در ارزيابى روايات كتب اربعه ، پرداخته كه روايات كتب اربعه را در نگاه افراطگرايانه ، تفريطگرايانه ، و معتدل و واقع‌بينانه ، مورد بحث و بررسى قرار داده است .\r\nدر فصل اوّل ، در دو باب ، نظريهء قطعيّت صدور تمام روايات كتب اربعه و نيز نظريهء صحّت و حجيّت تمام روايات كتب اربعه ، بررسى شده است .\r\nدر مقدّمهء باب اوّل ، تحقيق شيعه دربارهء روايات كتب اربعه و اعتبار آنها در چهار ديدگاه ذيل ، خلاصه شده است :\r\n1 . قطعى الصدور بودن تمام روايات كتب اربعه ؛\r\n2 . حجّت و معتبر بودن تمام آنها ؛\r\n3 . مورد اشكال يا فاقد شرايط حجيّت بودن آنها ؛\r\n4 . واجد شرايط حجيّت بودن گروه خاصّى از آنها .\r\nدو ديدگاه اوّل ، به لحاظ زياده‌روى ، از حدّ اعتدال خارج شده ، در كتب شيعه ، به نظريّه‌هاى افراطى ، معروف گرديده است و نويسنده ، اين دو نظريه را در فصل اوّل در دو باب جداگانه ، با عنوان ديدگاه‌هاى افراطگرايانه ، مورد بحث و بررسى قرار داده است .\r\nهمين طور ديدگاه سوم ، به لحاظ قلّت و ضعف ( سخت‌گيرى در ارزش‌گذارى ) ، از حدّ اعتدال ، خارج شده ، نظريّه تفريطى معرّفى شده است ؛ چون طريقهء عمل به خبر ، به عقل و عقلا موكول شده است و عقلا در امور خود ، به هر خبرى كه موجب اطمينان باشد ، عمل مىكنند . پس اين نظريه ، با شيوهء عقلايى مشهور ، انطباق ندارد .\r\nاين نظريه در فصل دوم ، با عنوان ديدگاه تفريطگرايانه ، مورد بررسى قرار گرفته است .\r\nامّا ديدگاه چهارم ، يعنى نظريه‌اى كه منطبق با طريقهء عقلاست و افزون بر روايات صحيح ، روايات حَسَن ، ثِقِه و بلكه موقوف الصدور را نيز مشمول ادلّهء خارجى معتبر\r\n\r\n","description":"","footnote":"","page_name":" 589 ","page_number":597},
  {"content":"\r\n\r\nدانسته و بسيارى از روايات كتب اربعه را قابل عمل دانسته ، نسبت به ديدگاه‌هاى ذكر شده ، در حدّ اعتدال است كه نويسنده ، در فصل سوم مقاله ، تحت عنوان « ديدگاه معتدل » ، به آن پرداخته است .\r\nمؤسّس مسلك اخباريّه ، محمّدامين استرآبادى و به تبع او عدّه‌اى از علماى اخبارى ، تصريح كرده‌اند كه تمام اخبار كتب اربعهء شيعه ، قطعى الصدور هستند و براى اثبات مدّعاى خود ، وجوه و شواهدى را ذكر نموده‌اند كه مورد نقد و بحث محقّقان شيعه ، واقع شده است و نويسنده ، در فصل اوّل ، اين اقوال را مرور كرده و بعد ، مهم‌ترين ادلّهء آنان را مورد بررسى قرار داده است .\r\n\r\nنظريات در بارهء قطعى الصدور بودن روايات كتب اربعه\r\n1 . محمّدامين استرآبادى مىگويد : به اطّلاع از احوال و اوصاف راويان حديث ، نيازى نيست ، چون همهء احاديث ، قطعاً از امامان معصوم عليهم السلام وارد شده‌اند و به بررسى سند آنها ، نياز نداريم ؛ زيرا احاديث ، با قراين مفيد علم كه صدور آنها از ائمّه عليهم السلام را ثابت مىكند ، همراه‌اند . « 1 » 2 . مرحوم شيح حرّ عاملى ، در خاتمهء كتاب وسائل الشيعة ، در بيان دعوى قطعيّة الصدور بودن اخبار كتب معتبر ، نوشته است :\r\nبسيارى از علماى اماميه ، به صحّت صدور اخبار همهء مصادر و مآخذ روايات كتاب ( وسائل الشيعة ) شهادت داده‌اند . « 2 »\r\nوى ، سپس براى مدّعاى خود ، بيش از سى مورد ، از عبارات كتب علماى متقدّم ، شاهد آورده است . اين عبارات ، صراحت دارند كه علماى اخبارى ، تمام روايات كتب معتبر شيعه را قطعى الصدور مىدانند ؛ امّا چگونه اين علم براى آنان حاصل\r\n\r\n\r\n","description":"","footnote":"\r\n( 1 ) . ر . ك : الرسائل الاصولية ، ص 112 ( به نقل از الفوائد المدنيّة ، ص 89 ) .\r\n( 2 ) . وسائل الشيعة ، ج 20 ، ص 61 - 79 .\r\n","page_name":" 590 ","page_number":598},
  {"content":"\r\n\r\nشده ، قابل تأمّل است . لذا ديگر محقّقان شيعه ، در مقابل اين ادّعا ايستاده و آن را « رَجْم به غيب » دانسته‌اند .\r\nدر اين پژوهش ، به نام برخى از اين علما و نيز كتب آنان ، اشاره شده است . براى مثال ، از آية اللَّه خويى رحمه الله چنين نقل شده است :\r\nجماعتى از علماى اخبارى ، همهء اخبار كتب اربعه را قطعى الصدور دانسته‌اند ؛ ولى اين ادّعا ، به كلّى باطل است ؛ زيرا ممكن نيست رواياتى كه راويان حديث ، آنها را از يكديگر گرفته‌اند ، قطعى الصدور باشند ، بخصوص اين كه در بين راويان احاديث كتب اربعه ، افرادى وجود دارند كه به كذب و جعل حديث ، معروف‌اند و آنچه را كه آنان ، قرائن قطعى ناميده‌اند و با استناد به آنها ، اخبار كتب اربعه را قطعى الصدور دانسته‌اند ، چنين مدّعايى را اثبات نمىكند . « 1 »\r\n\r\nادلّهء اخباريان براى قطعيّت صدور روايات كتب اربعه\r\n1 . يكى از مهم‌ترين ادلّهء اخباريان ، تواتر در اخبار شيعه است . از شيخ حرّ عاملى نقل شده كه گفته است :\r\nهمهء احاديث روايت شده در كتب ما ، به سبب تواتر يا به واسطهء قرائن ، موجب علم و قطعى الصدور بودن آنهاست و مذاهب ائمّهء ما دربارهء قسمت مهمّى از فقه ، به واسطهء تواتر اخبار ، معلوم مىشود . . . . شيخ مفيد ، شيخ طوسى ، سيّد مرتضى و برخى ديگر ، در مواضع متعدّدى گفته‌اند : اخبار متواتر نزد ما ، به حدّى فراوان است كه قابل شمارش نيست . . . . اصحاب اماميّه از زمان پيامبر صلى الله عليه و آله تا عصر غيبت كبرا ، در امر حديث ، اهتمام نموده‌اند و در هر عصرى ، بر عدد تواتر افزوده‌اند . . . چنان كه در كتب رجال ميرزا محمّدعلى استرآبادى ، اسامى هفت هزار راوى حديث و بيش از ششصد عدد از مصنّفات آنان ، ثبت شده است . « 2 »\r\n\r\n\r\n","description":"","footnote":"\r\n( 1 ) . معجم رجال الحديث ، ج 1 ، ص 22 و 34 .\r\n( 2 ) . الفوائد الطوسية ، ص 257 - 261 .\r\n","page_name":" 591 ","page_number":599},
  {"content":"\r\n\r\nنويسنده نيز در پايان بحث ، قول تواتر را رد مىكند و مىگويد : « آنچه مىتوان قول مشهور ناميد ، اين است كه گرچه تحقيق تواتر لفظى و معنوى و همچنين موجب علم ضرورى بودن آن ، امرى واضح و مسلّم است ، ولى موارد تواتر ، بخصوص تواتر لفظى ، در بين اخبار شيعه ، بسيار معدود و كم است . پس نمىتوان روايات كتب اربعه را از اين طريق ، قطعى الصدور دانست » .\r\n2 . نويسنده ، دومين دليل اخباريان براى قطعيت صدور روايات كتب اربعه را حصول قراين قطعى مىشمارد و مىگويد : « علماى شيعه در كتب خود ، بيش از بيست رقم از قراين را جمع‌آورى كرده و اخبار كتب اربعه را قطعىالصدور ناميده‌اند و قراينى را كه مورد استناد محمّدامين استرآبادى قرار گرفته ، نقل و نقد كرده‌اند » .\r\nسپس قول استرآبادى در قطعى الصدور بودن همهء روايات كتب مشهور شيعه را نقل كرده است .\r\nبرخى از اين قراين ، امور زير است :\r\n1 . گاهى از قراين حالى و مقالى ، علم حاصل مىشود كه راوى ، در نقل حديث ، ثقه است و دروغ نمىگويد ، ولو اين كه از نظر عقيده و يا عمل جوارحى ، فاسد باشد .\r\n2 . تعاضد برخى از روايات به واسطهء برخى ديگر ، سبب مىشود كه نسبت به صدور آن روايت ، علم حاصل شود .\r\n\r\nپاسخ به قراين قطعى الصدور بودن روايات كتب اربعه\r\nاوّلًا نويسنده ، در پاسخ قرينهء اوّل مىگويد : « به فرض ، اگر مسلّم گردد كه علماى اخبارى ، از راه تتبّع در مصنّفات علماى متقدّم و متأخّر شيعه ( بدون استفاده از علم رجال ) ، به قراين موجب علم به وثاقت ، دست يافته‌اند ، ولى به واسطهء وثاقت ، تنها احتمال تعمّد به كذب منتفى مىشود ؛ امّا دليلى وجود ندارد كه راوى ثقه ، فقط روايت واضح و معلوم را آورده باشد » .\r\n\r\n","description":"","footnote":"","page_name":" 592 ","page_number":600},
  {"content":"\r\n\r\nثانياً اگر مسلّم گردد كه راوى ثقه ، تا حديثى را صحيح نفهميده ، نقل نكرده ، ليكن اين ، در حدّ ظهور ، قبول است و از ظاهر حال راوى ، چنين فهميده مىشود ؛ امّا براى حدّ يقين بودن آن ، دليلى وجود ندارد .\r\nثالثاً اگر مسلّم گردد كه او روايتى را نقل كرده كه به عقيدهء خودش صحيح است ، بر اساس آن ، نمىتوان گفت كه علم او با واقع ، مطابقت دارد و سهو و خطا و كج‌سليقگى در آن ، وجود ندارد .\r\nاين كه محمّدامين استرآبادى گفته : « از حُسن ظاهر حال راوى ، براى ما علم حاصل مىشود كه او در روايات خود ، دروغ نگفته است » ، گرچه اين ادّعا در حدّ خود ، امكان دارد ، ولى نمىتوان گفت به اين طريق ، علم حاصل مىشود .\r\nو در نقد قرينهء دوم ، گفته است : « اين ادّعا نيز به اطلاق خود ، درست نيست ؛ زيرا در صورت مختلف بودن رجال سند احاديث متعاضد و عادتاً غير ممكن بودن اجتماع آنان بر كذب ، گرچه اين احاديث ، موجب علم مىشود ، امّا از قبيل خبر متواتر و بسيار محدودند . در صورت جامعِ شرايط مزبور نبودن اين احاديث ، گرچه دامنهء آنها گسترده است ، ولى مفيدِ علم به صدور نيستند » .\r\n\r\nمهم‌ترين شواهد علماى اخبارى براى قطعيّت صدور روايات كتب اربعه\r\nنويسنده ، در اين مبحث ، شش دليل اخباريان را آورده و نقد و بررسى كرده است كه عبارت‌اند از :\r\n1 . اهتمام شيعيان به ضبط خبر صحيح و اقتضاى اهتمام آنان ؛ « 1 » 2 . وجود كتب مرجع در بين قدماى شيعه و اخذ اخبار كتب اربعه از آن كتب ؛ « 2 » 3 . اقتضاى حكمت خدا و شفقت اهل بيت عليهم السلام جهت تأليف كتب مرجع در بين\r\n\r\n\r\n","description":"","footnote":"\r\n( 1 ) . الفوائد المدنية ، ص 81 .\r\n( 2 ) . همان ، ص 87 - 88 .\r\n","page_name":" 593 ","page_number":601},
  {"content":"\r\n\r\nقدما ؛\r\n4 . اختصاص تقسيم اخبار به چهار نوع ( صحيح ، حَسَن ، موثّق و ضعيف ) در بين متأخّران شيعه به غير اخبار كتب اربعه ؛\r\n5 . تعبّد به روايات مورد بحث ، شبههء بدعت و مستلزم آثار نامطلوب بودنِ اصطلاح جديد .\r\nوى ، در نقد دليل اوّل ، گفته : درست است كه اصحاب ائمّه عليهم السلام در ضبط و نشر حديث ، اهتمام جدّى داشتند ، ولى سبب نمىشود كه صدور اخبار آنها از ائمّه عليهم السلام متيقّن باشد ؛ زيرا همهء اصحاب ، ثقه و عادل نبودند ، علاوه بر اين كه هر غير معصومى ، از سهو و خطا ، مصون نيست .\r\nنويسنده ، در نقد دليل دوم ، آورده : « وجود چنان كتابى كه در بين قدماى شيعه ، مرجعْ شناخته شود ، ثابت نشده است » .\r\nدر نقد دليل سوم نيز گفته است : « اين وجه ، صرفاً يك فرض است ؛ زيرا آنچه به عهدهء پيامبر صلى الله عليه و آله و امام عليه السلام است ، به نحو متعارف ، بيان كردن احكام شرعى است و اگر فرض مذكور درست بود ، ائمّهء معصوم عليهم السلام كتاب جامعى را در امر شريعت و فروعات دين مىنوشتند و در اختيار پيروان خود مىگذاشتند تا دست به دست ، به نسل بعدى برسد » .\r\nدر نقد دليل چهارم ، گفته است : « مسلّم نيست كه تنها ، خبر واحد مجرّد از قرينه ، مورد اصطلاح جديد در تقسيم خبر به انواع چهارگانهء معروف باشد و ثابت نشده است كه همهء روايات كتب اربعه ، با قرائن مؤيّد صدور ، همراه باشد » .\r\nو در نقد دليل پنجم ، نوشته است : « با توجّه به آنچه كه علماى رجال گفته‌اند ، به خوبى مشخّص مىگردد كه اين اصطلاح ، در بين علماى قديم ، داير و ساير بوده است و در بين علماى متأخّر ، تنقيح و مدوّن گرديده است و هدف از آن ، تقويت ظن و تحصيل اطمينان است و چون از زمان ائمّه دور تر بودند ، نياز بيشترى به اين\r\n\r\n","description":"","footnote":"","page_name":" 594 ","page_number":602},
  {"content":"\r\n\r\nاصطلاح ، احساس كردند ؛ و اگر از طريق مذكور ، اطمينان حاصل نمىكردند ، لازم بود از علماى قديم ، تقليد كنند ، در حالى كه به كار گرفتن همهء توان در تحصيل حكم شرعى و استنباط آن از ادلّهء شرعى ، امرى است كه ما اكيداً به آن ، دعوت شده‌ايم » .\r\nدر ادامه ، نويسنده ، شبهات مبتنى بر زعم ترتّب آثار و تبعات نامطلوب بر اصطلاح جديد را بر مىشمارد و به آنها پاسخ مىدهد .\r\nعلماى اخبارى ، در دليل ششم خود گفته‌اند : « مؤلّفان كتب اربعه ، شهادت داده‌اند كه همهء اخبار اين كتاب‌ها ، از اصول و كتب معتبر ، گرفته شده و آنها صحيح و معتبرند و از شهادت آنان ، براى ما علم حاصل مىشود كه همهء اين روايات ، از اهل بيت عصمت عليهم السلام صادر شده است ، چون وثاقت آنان ، مسلّم است . هر گاه شهادت آنان ، دربارهء صحّت اخبار كتب خود پذيرفته نشود ، در توثيق روات احاديث نيز پذيرفته نمىشود و مقتضاى وثاقت آنان ، اين است كه بدون احراز صحّت اخبار اين كتاب‌ها ، بر صحّت آنها شهادت نداده‌اند » .\r\nنويسنده ، اين مبحث را در ضمن چند مسئلهء ديگر ، مورد بررسى قرار مىدهد :\r\n1 . دلالت عبارات مؤلّفان كتب اربعه بر صحّت اخبار كتب خود ؛\r\n2 . اعتبار شهادت مؤلّفان كتب اربعه ، در حقّ كسى غير از خود آنان ؛\r\n3 . شهادت مؤلّفان كتب اربعه بر صحّت اخبار اين كتب و شهادت آنان بر وثاقت راويان احاديث آنها .\r\nنويسنده ، مورد اوّل را در ضمن سه گفتار ، بيان و تحليل مىكند كه گفتار اوّل را به كتاب الكافى اختصاص داده و عبارت كلينى در توصيف احاديث كتابش را چنين آورده است :\r\nبه راستى مىخواهى كتابى داشته باشى كه از تمام قسمت‌هاى علم دين ، به حدّى در آن وجود داشته باشد كه دانشجو را بىنياز سازد و براى كسى كه ارشادخواه است ، مرجع هدايت باشد ، و آن كه خواهان علم دين و عمل به\r\n\r\n","description":"","footnote":"","page_name":" 595 ","page_number":603},
  {"content":"\r\n\r\nاخبار صحيح امام باقر و امام صادق عليهما السلام و سنّت‌هاى ثابت و مورد عمل باشد .\r\nوى پس از حكايت كلام پرسنده ، در پاسخ او مىگويد :\r\nخدا را شكر كه تأليف چنين كتابى را برايم ميسّر نمود و اميدوارم چنان باشد كه تو خواستى .\r\nاستدلال علماى اخبارى ، با عبارت كلينى ، چنين است :\r\nعبارت ياد شده ، به صراحت ، دلالت دارد كه همهء اخبار الكافى ، صحيح و مقطوع الصدور است ، و ترديدى نيست كه منظور كلينى از صحيح ، اصطلاح قدماى شيعه است ؛ چون صحيح به اصطلاح علماى متأخّر ، در عصر او مطرح نبوده است . « 1 »\r\nنويسنده ، در بررسى اين استدلال ، از قول صاحب‌نظران نقل مىكند كه گفته‌اند :\r\nعلاوه بر اين كه كلام مؤلّف بر مدّعاى اخباريان دلالتى ندارد ، وجه و مستند شهادت شيخ كلينى نيز مُحرز نشده است . پس استدلال با عبارت ياد شده به مدّعاى اخباريان ، از دو جهت ، مورد مناقشه است :\r\n1 . قصور دلالت كلام مؤلّف از مدّعاى اخباريان . يعنى كلينى ، كتاب خود را به همان گونه‌اى كه از او خواسته شده ، تأليف نمود ، ولى اين گونه سؤال و جواب ، دلالت نمىكند كه هر چه در كتاب الكافى وجود دارد ، قطعى الصدور باشد . علاوه بر اين ، امور ديگرى وجود دارد و تأييد مىكند كه نمىتوان همهء اخبار الكافى را صحيح و قطعى الصدور دانست . از جمله ، روايات بسيارى از غير اهل بيت عليهم السلام نقل شده است كه نمىتوان آنها را قطعى الصدور دانست و ديگر ، ارجاع كلينى در اخبار متعارض بر مرجّحات منصوصه است و اگر همهء اخبار ، معلوم الصدور بود ، ارجاع ، معنا نداشت .\r\n\r\n\r\n","description":"","footnote":"\r\n( 1 ) . همان ، ص 272 .\r\n","page_name":" 596 ","page_number":604},
  {"content":"\r\n\r\n2 . ممانعت امور ديگرى از تأثير شهادت كلينى ؛ زيرا منظور كلينى از صحّت اخبار الكافى جز اين نيست كه يا وثاقت راويان آنها و يا محفوف به قرينه بودن آنها را احراز كند ، در حالى كه هيچ يك از اين دو امر ، مسلّم نيست . « 1 » علاوه بر اين ، عبارت كلينى را نمىتوان شهادت بر صحّت اخبار الكافى دانست ، چون او از امور محسوس خبر نداده ؛ بلكه خبر از اجتهاد شخصى اوست و خبر از اجتهاد شخصى در حقّ ديگران ، حجّيتى ندارد . مانع ديگر ، اين كه در الكافى ، بخصوص در روضهء آن ، رواياتى وجود دارد كه نمىتوان صدور آنها را تصديق نمود .\r\nنويسنده ، در امر دوم ( اعتبار شهادت مؤلّفان كتب اربعه در حقّ غير آنان ) مىنويسد : « عبارات علماى اخبارى ، صراحت دارد كه شهادت مؤلّفان كتب اربعه در حقّ ديگران ، حجّت است ؛ ولى اين نظريه ، بر خلاف آن است كه قاطبهء علماى شيعه برگزيده‌اند ؛ زيرا اگر همهء اخبار ، قطعىالصدور باشند ، نظر اجتهادى خود آنان است و براى ديگران ، حجّيتى ندارد . امّا شهادت آنان بر وثاقت راويان احاديث براى غير آنان ، حجّيت دارد ؛ چون بر امور حسّى مستند است » .\r\nنويسنده ، در باب دوم مقاله ، به نظريهء صحّت و حجيّت تمام روايات كتب اربعه پرداخته و دو ديدگاه افراطى دربارهء روايات كتب اربعه را مطرح كرده و تفاوت اين دو ديدگاه را بيان كرده است . وى ، اين ديدگاه را به سه گروه تقسيم كرده كه گروهى با استناد به وصف صحيح بودن روايات مؤلّفان كتب اربعه ، گروهى با استناد به قراين و شواهد خارجى ، و گروهى با استناد به دلايل و شواهد ظنّى ، اين كتب را حجّت شرعى و معتبر دانسته‌اند و بعد ، به بيان و بررسى اقوال اين گروه ، پرداخته است . مثلًا از شيخ يوسف بحرانى نقل كرده است :\r\n\r\n\r\n","description":"","footnote":"\r\n( 1 ) . ر . ك : معجم رجال الحديث ، ج 1 ، ص 91 .\r\n","page_name":" 597 ","page_number":605},
  {"content":"\r\n\r\nعدّه‌اى از علماى شيعه ، تصريح نموده‌اند كه علماى قديم ، اخبار محفوف به قرائن را صحيح و معتبر مىدانستند ، چنانچه شيخ طوسى و علّامهء مجلسى نيز به اين شيوه ، رفتار كرده‌اند . « 1 »\r\nمجلسى اوّل ، پس از تقسيم خبر به متواتر ، محفوف به قرينه و خبر واحد مجرّد از قرينه ، دربارهء قِسم اخير ، معتقد است كه گروهى از علماى اخبارى ، همهء اقسام خبر واحد را قطعى الصدور و معتبر دانسته‌اند و جمعى از علماى شيعه نيز با استناد به ادلّه‌اى كه حجيّت ظن را نفى مىكند ، همهء اقسام آن را غير معتبر دانسته‌اند ؛ ليكن ظاهراً خبر واحد ، حجّيت و اعتبار دارد و به اقتضاى مفهوم آيهء نبأ ، مىتوان به خبر يك راوى غير فاسق ، بدون تحقيق و بررسى اسناد آن ، عمل كرد ؛ ليكن علماى متأخّر از علّامهء حلّى ، به سبب اين كه كتب اصحاب ائمه عليهم السلام و ديگر قراين در دسترس آنان نبوده است ، خبر واحد را به پنج قِسم ( صحيح ، حَسَن ، موثّق ، تابع اخسّ اوصاف رجال و ضعيف ) ، تقسيم كرده‌اند .\r\nوى ، پس از توضيح هر يك ، گفته است :\r\nنزد ما تنها خبرى ضعيف محسوب مىشود كه يكى از سلسله راويان آن ، فاسق بوده باشد و جز آن ، هر چه نزد علماى متأخّر ، ضعيف شمرده شده ، به عقيده ما از قبيل اخبار مجهول الحال است . « 2 »\r\nابن داوود نيز در الرجال خود ، مطابق مسلك قدماى شيعه رفتار نموده است ؛ زيرا او تنها اخبار راويان فاسق را رها كرده است .\r\nآية اللَّه خويى مىگويد :\r\nدر مجلس درس استادم آية اللَّه شيخ محمّدحسين نايينى ، از ايشان شنيدم كه مىگفت : ايراد كردن در اسناد روايات الكافى ، كار شخص ناتوان و\r\n\r\n\r\n","description":"","footnote":"\r\n( 1 ) . حدائق الناضرة ، ص 14 - 23 .\r\n( 2 ) . لوامع صاحبقرانى ، ص 84 .\r\n","page_name":" 598 ","page_number":606},
  {"content":"\r\n\r\nعاجز است . « 1 »\r\nشيخ حرّ عاملى نيز مىگويد :\r\nهمهء علماى شيعه ، اجماع و اتّفاق نظر دارند كه اخبار كتب اربعه ، صحيح و معتبر است . . . و نيازى نيست كه اسناد آنها بررسى شود . « 2 »\r\nعلّامه مجلسى ، در مقدّمه شرح كتاب من لا يحضره الفقيه ، گفته است :\r\nاحاديث مُرسَل كلينى و صدوق و بلكه همهء احاديث موجود ايشان در الكافى و كتاب من لا يحضره الفقيه را مىتوان صحيح ناميد ؛ چون شهادت اين دو شخص بزرگوار بر صحّت اخبار كتاب‌هاى خود ، از شهادت اصحاب رجال ، كمتر نيست و قطعاً قوىتر است . « 3 »\r\nنويسنده ، پس از نقل اين اقوال ، آورده است : « در مقابل اين نظريه ، اكثر قريب به اتّفاق علما و مجتهدان شيعه ، معتقدند كه نمىتوان همهء اخبار كتب اربعه را صحيح دانست و بدون فحص و بررسى ، به آنها عمل كرد ، ولو اين كه در قابل استنباط بودن اخبار اين كتاب‌ها جاى ترديدى نيست » .\r\n\r\nوجوه مورد استناد براى نظريهء صحّت و حجيّت تمام روايات كتب اربعه\r\nعلماى اخبارى ، در دعوى صحّت و حجيّت روايات ، گاهى از راه توثيق سند احاديث ، استدلال نموده‌اند و گاهى از راه قراين خارجى ، و گاهى از راه دليل معتبر خارجى . نويسنده ، اين ادّعاها را در خصوص هر يك از كتب اربعه ، آورده و دلالت يا عدم دلالت آن را مورد بررسى قرار داده است .\r\n\r\nوجوه مورد استناد براى صحّت و حجيّت روايات « الكافى »\r\nنويسنده ، از مرحوم محقّق نورى رحمه الله نقل كرده كه ايشان ، بعد از تفاوت قائل شدن بين\r\n\r\n\r\n","description":"","footnote":"\r\n( 1 ) . معجم رجال الحديث ، ج 1 ، ص 87 .\r\n( 2 ) . الفوائد الطوسية ، ص 10 .\r\n( 3 ) . شرح كتاب من لا يحضره الفقيه ، مقدّمه ، فايدهء 11 .\r\n","page_name":" 599 ","page_number":607},
  {"content":"\r\n\r\nصحيح به اصطلاح قدما و متأخّران ، دعوى صحّت و حجيّت تمام روايات كتب اربعه را از راه توثيق راويان احاديث اين كتب ، دنبال نموده و مدّعاى خود در مورد اخبار الكافى را با چهار وجه زير ، مورد استدلال قرار داده است :\r\n1 . اقتضاى توصيف و تعريف محقّقان از الكافى ، صحّت و حجّيت همهء اخبار اين كتاب است ؛\r\n2 . كلينى ، در عصر نوّاب خاصّ امام زمان عليه السلام مىزيسته و استعلام وضع روايات الكافى ، براى او ممكن بوده است ؛\r\n3 . اقتضاى توصيف علماى بزرگ از كلينى ، صحيح بودن اخبار الكافى است ؛\r\n4 . اقتضاى شهادت كلينى بر صحّت اخبار ، صحيح بودن همهء احاديث الكافى است . « 1 » نويسنده ، در پاسخ وجه اوّل ، آورده است : « از توصيفات ، استفاده مىشود كه الكافى ، در حدّ خود ، صلاحيت دارد مرجع احكام دين باشد ، نه اين كه همهء روايات آن ، صحيح باشد و بى نياز از بررسى رجال احاديث آن باشيم ، و كتابى هم وجود ندارد كه بدون بررسى اسناد آن ، مورد استفاده قرار گيرد » .\r\nپاسخ وجه دوم نيز قبلًا بيان شد و اين جا اين گفتهء نجاشى را افزوده است كه :\r\nكلينى ، در زمان خود ، در رى ، شيخِ طايفهء اماميّه و معروف‌ترين عالم آنان بوده است . « 2 »\r\nنويسنده ، مىگويد كه اين عبارت ، صراحت دارد كه كلينى ، در شهر رى زندگى مىكرد و الكافى را در آن جا نوشته است . او در اواخر عمرش به بغداد رفته است و بعيد است قبل از انتقال به بغداد ، نسخه‌هاى الكافى منتشر نشود و در اين صورت ، عرضه كردن الكافى به نمايندگان امام زمان عليه السلام ، فايده‌اى نخواهد داشت ؛ زيرا اگر قبل\r\n\r\n\r\n","description":"","footnote":"\r\n( 1 ) . مستدرك الوسائل ، ج 3 ، ص 532 ، 534 ، 538 و 541 .\r\n( 2 ) . رجال النجاشى ، ص 226 .\r\n","page_name":" 600 ","page_number":608},
  {"content":"\r\n\r\nاز انتشار يافتن عرضه مىشد ، ايرادهاى آن ، بر طرف مىگرديد .\r\nنويسنده ، ضمن توضيح دو وصف اوثقيت و اثبتيت ، در بارهء وجه سوم ، آورده است : معناى اوثق و اثبت بودن راوى ، اين نيست كه او همهء فضايل موجود در معدودى از راويان حديث را داشته باشد . بنا بر اين ، از طريق احراز وثاقت و تثبيت كلينى ، نمىتوان وثاقت همهء راويان احاديث الكافى را اثبات نمود . دوم اين كه به فرض اگر ثابت شود جمعى از علماى ما ، جز از راويان ثقه ، روايتى را نقل يا ارسال نكرده‌اند ، گرچه براى آنان ، فضيلت محسوب مىشود ، امّا در اتّصاف آنان به وصف وثاقت ، تأثيرى ندارد و از راويان ضعيف ، حديث نقل كردن راوى ثقه ، وقتى كه اسامى آنان را مشخّص يا به واسطه نقل كند ، با وثاقت او منافات ندارد و نقل از ضعفا به واسطهء رايج بودن آن است . طولانى شدن تأليف الكافى ( بيست سال ) نيز ، گرچه با دقّت و ملاحظهء اسناد بوده ، ولى نمىتوانسته طورى عمل كند كه ديگر بررسى روايات كتاب او مورد نياز نباشد و از خطا و اشتباه ، منزّه باشد . « 1 » همچنين ، رضايت داشتن امامان معصوم به تأليف امثال الكافى ، دلالت نمىكند كه همهء روايات آنان ، بدون بررسى اسناد آنها مورد استناد ، واقع شود . « 2 » پاسخ وجه چهارم نيز قبلًا گذشت و گفته شد كه : اوّلًا دلالت عبارت كلينى نسبت به صحّت و حجيّت تمام روايات كتاب الكافى ، قاصر است و ثانياً از بعضى قراين و شواهد ، استفاده مىشود كه تمام روايات كتب اربعه ، به اعتقاد كلينى و ديگر مؤلّفان كتب اربعه ، صحيح نبوده است . ثالثاً به فرض اين كه دلالت كلام كلينى بر مدّعاى مزبور ، مسلّم گردد ، استناد آن به وثاقت راويان احاديث ، مسلّم نيست . پس دعوى صحّت و حجيّت تمام روايات كتاب الكافى ، از راه توثيق راويان احاديث اين كتاب ، ادّعايى بدون دليل است .\r\n\r\n\r\n","description":"","footnote":"\r\n( 1 ) . كلّيات فى علم الرجال ، ص 367 .\r\n( 2 ) . همان ، ص 373 .\r\n","page_name":" 601 ","page_number":609},
  {"content":"\r\n\r\nهمچنين نويسنده ، براى ردّ اين دعوى ، از راه قراين و ادلّهء خارجى ، از قول آية اللَّه خويى رحمه الله آورده است :\r\nبه فرض اين كه شهادت مؤلّف الكافى براى صحّت و حجيّت روايات اين كتاب ، مسلّم گردد ، اگر مستند شهادت و تصحيح وى ، قراين خارجى باشد ، اين دعوى ، گرچه در حدّ خود ، امرى ممكن است ، ولى با توجّه به حجم روايات الكافى ، نمىتوان همهء اين احاديث غير واجد شرايط حجيّت را تصديق كرد و آثار حجيّت را بر آنها مترتّب ساخت و جداً هم بعيد است كه براى صحّت و صدور همه اين روايات ، قرينه احراز نمود ، علاوه بر اين كه خبر كلينى ، از صحّت اخبار الكافى ، شهادت بر صحّت اين روايات نيست ؛ بلكه او از امورى كه آنها را نشانه‌هاى صدق و ثبوت روايت مىدانسته ، چنين استنباط نموده است كه روايات اين كتاب ، صحيح است ؛ ولى ممكن است اين امور به دست ما برسد ، ولى موجب ظن به صدور هم نباشد . « 1 »\r\nخلاصه ، دعوى صحّت و حجّت تمام روايات الكافى ، خواه مستند آن ، وثاقت راويان آنها فرض شود يا قراين و ادلّهء خارجى ، نزد علماى شيعه ، به اثبات نرسيده است و امورى كه به عنوان دليل و يا شاهد براى اين ادّعا مورد استناد قرار گرفته ، علاوه بر اين كه قاصر از مدّعاست ، با معارضهء آن دسته امورى مواجه شده كه مانع از تحقّق اين دعوى هستند .\r\nنويسنده ، در فصل دوم مقاله ، به بحث روايات كتب اربعه در نگاه تفريطگرايانه مىپردازد و به سبب ارتباط مسئله با خبر واحد ، در مقدّمه ، به امور زير ، پرداخته است :\r\n1 . روايات كتب اربعه ، در بين متأخّران شيعه ، غالباً از صنف اخبار آحاد ، محسوب مىشوند . لذا ارزيابى روايات اين كتب طبق مبناى متأخّران ، با مسئلهء خبر\r\n\r\n\r\n","description":"","footnote":"\r\n( 1 ) . معجم رجال الحديث ، ج 1 ، ص 92 .\r\n","page_name":" 602 ","page_number":610},
  {"content":"\r\n\r\nواحد ، ارتباط پيدا كرده و اقتضا داشته كه مقدّمتاً نظر علماى شيعه در خصوص آحاد ، مشخّص گردد .\r\n2 . كسانى كه خبر واحد مجرّد از قرينه را حجّت ندانسته‌اند ، خود را از بحث و بررسى در بارهء اين مسئله ، متفرّعات و موانع آن ، آسوده كرده‌اند ؛ امّا آنان كه به هر دليلى ، اين نوع روايات شيعه را ، ولو تحت ضوابط خاصّى حجّت دانسته‌اند ، از جهات مختلفى ، آن را مورد بحث قرار داده‌اند .\r\n3 . منشأ اختلاف دربارهء حجّيت و عدم حجّيت خبر واحد مجرّد از قرينه ، احراز دليل حجّيت و يا عدم احراز آن است .\r\n4 . به اتّكاى دليل خارجى ، به طور كلّى ، سه ديدگاه در خصوص روايات كتب اربعه ، مطرح شده است :\r\nالف . حجّيت همهء اخبار كتب اربعه از طريق دليل خارجى ( از باب ظنّ خاص ) ؛\r\nب . حجّيت صنف خاصّى از كتب ياد شده ؛\r\nج . عدم حجّيت اخبار آحاد ، مطلقاً ( كه نويسنده ، اين قول را مورد بررسى قرار مىدهد ) .\r\n5 . تاريخ مطرح شدن مسئلهء حجيّت و يا عدم حجيّت خبر واحد در بين علما ، دقيقاً معلوم نيست .\r\n6 . جماعتى از علماى شيعه ، به تبع صاحب معالم ، سعى كرده‌اند كه با جعل نظريات شيخ طوسى به آراى سيّد مرتضى ، اختلاف نظر آنان در خصوص حجيّت و يا عدم حجيّت خبر واحد را بر طرف كنند ؛ ولى هيچ يك از اين توجيهات ، بر پايهء مقياس درستى نبوده و به اتّفاق نظر آنان ، نينجاميده است .\r\nموافقان حجّيت خبر واحد ، از جهات مختلف ، در بارهء اين مسئله بحث مىكنند :\r\nاز جهت دليل يا ادلّهء حجّيت خبر واحد ، از جهت سلسله سند و اوصاف رجال اسناد خبر واحد ، از جهت تزكيهء راوى ، اوصاف مزكّى و دليل حجّيت قول او ، از جهت\r\n\r\n","description":"","footnote":"","page_name":" 603 ","page_number":611},
  {"content":"\r\n\r\nمسائل مربوط به مجموع سند ، ترجيح متعارضين و نيز ديگر متفرّعات خبر واحد .\r\nنويسنده ، مبحث اوّل از فصل اوّل را به نظريهء تفريط گرايانه در خصوص خبر واحد بين شيعه ، اختصاص داده و با آوردن جملاتى از سيّد مرتضى « 1 » و ديگران ، گفته است : صريح يا ظاهر اين سخنان ، اين است كه خبر واحد ، به نفس خود ، اعتبارى ندارد و دليل خاصّى نيز براى حجّيت آن ، قائم نشده است . اينان ، براى اثبات نظريهء خود ، به قرآن و اجماع و عقل ، استدلال كرده‌اند . پيروان مسلك مشهور ، ادلّهء چهارگانهء منكران حجّيت خبر واحد را مورد بررسى قرار داده و به هر چهار نوع آن ، پاسخ داده‌اند .\r\nنويسنده ، همچنين ، وجوهى را كه شيوهء سيّد مرتضى و بعضى ديگر از مخالفان حجّيت خبر واحد بر پايهء آنها استوار است ، بيان كرده و به آنها پاسخ داده است . اين وجوه ، عبارت‌اند از :\r\n1 . بيشتر روايات كتب معتبر شيعه را متواتر و يا محفوف به قرينهء قطعى دانسته است .\r\n2 . ادّعاى اجماع متقدّمان و متأخّران شيعه بر عمل نكردن به خبر واحد ، كرده است .\r\n3 . اخبار آحاد مدوّن موجود در آثار شيعه را جز به ندرت ، مورد احتجاج مؤلّفان اين كتب ، ندانسته است .\r\n4 . مَراسيل ، اخبار متّصف به صفات ترجيح و ديگر متفرّعات خبر واحد را در حكم خبر واحد و غير معتبر دانسته است .\r\n5 . با ادّعاى حصول علم ضرورى از راه تواتر و اجماع اماميه ، علماى شيعه را از توسّل به خبر واحد ، بىنياز دانسته است .\r\n\r\n\r\n","description":"","footnote":"\r\n( 1 ) . ر . ك : الرسائل ، سيّد مرتضى ، ج 1 ، مسائل الموصليات ؛ الذريعة ، ج 2 ، ص 529 و 554 .\r\n","page_name":" 604 ","page_number":612},
  {"content":"\r\n\r\n6 . عدالت راوى و ديگر قراين داخلى را كه موجب علم يافتن به صدق راوى نيست ، معتبر ندانسته است .\r\n7 . اجماع اماميّه را حجّت قاطع و مدرك اصيل اماميه در عمدهء مسائل اسلامى دانسته است .\r\nنويسنده ، در پايان ، نتيجه‌گيرى كرده و گفته است : « حقّاً اختلاف كلمات مخالفان و موافقان حجّيت خبر واحد ، جدّى و معنوى است و قابل جمع نمىباشد ؛ ولى متّهم كردن سيّد به تفريطگرايى در خصوص روايات كتب اربعه ، جدّاً مشكل است ؛ چون تفريط او به آن دسته از روايات شيعه مربوط مىشود كه در نظر وى ، از صنف آحاد بوده است . امّا روايات كتب اربعه كه مىتوان گفت گزيدهء اصول چهارصد گانهء عصر ائمّه عليهم السلام است و نزد همهء اصحاب مسلك‌ها و ديدگاه‌ها ، ولو به ضوابط مختلف ، از اعتبار و قداست خاصّى برخوردار است ، در نظر سيّد و ديگر مخالفان حجّيت خبر واحد ، قطعاً اعتبار بيشتر خواهد داشت ، گرچه محدودهء عمل آنان در خصوص روايات اين كتب ، مشخّص نيست و حكم به اتّحاد عمل بين آنان و موافقان حجّيت خبر واحد ، در مورد تمام آنچه كه نزد هر يك از دو طرف معتبر مىباشد ، مشكل است » .\r\nو در بحث شيوه‌هاى تفريط گرايانه در توثيق راويان و تصحيح روايات ، مىنويسد : « مشهور در بين علماى شيعه ، اين است كه شهادت عادل يا ثقهء واحد در توثيق راوى حديث ، كافى است ؛ ولى جماعتى سختگيرى كرده و تصريح نموده‌اند كه حجّيت ، منحصر است به حديثى كه روات آن به واسطهء عادلى و بلكه دو شخص عادل ، توثيق گردد و اين مسلك ، به آن جهت افراطى ناميده شده كه بر خلاف طريقهء معمول در بين عقلاست . آنان ، در امور معاش و معاد خود ، به هر خبر مورد وثوق ، از هر راهى كه وثوق و اطمينان خبرى براى آنان حاصل گردد ، اعتماد مىكنند . بنا بر اين ، وجهى نيست كه حجّيت را به صحيح اعلايى يا به مطلق صحيح يا به اضافهء آن به\r\n\r\n","description":"","footnote":"","page_name":" 605 ","page_number":613},
  {"content":"\r\n\r\nحسن و يا حتّى به موثّق ، منحصر نمود . و وقتى حصول اطمينان براى حجّيت خبر ، كافى بود ، برخى از شرايط ( مثل : عقل و ضبط ) ، از لوازم اطمينان ، محسوب مىشود و برخى ديگر از آنها ( مانند : بلوغ ، اسلام ، ايمان و عدالت ) ، هم نوعاً در حصول اطمينان ، دخالتى ندارد ، چون از خبر بچهء مميّز ، غير امامى ، غير عادل و . . . نيز اطمينان به وجود مىآيد ، چنانچه عمل به خبر امثال سَكونى كه از عامّه و اسحاق بن عمار كه از فطحيه هستند ، در بين علما رايج است » .\r\nنويسنده ، در بحث شيوهء تفريطگرايانه ، گزينشى در ارزيابى روايات كتب اربعه را از بعضى محقّقان ، نقل كرده كه تصوّر كرده‌اند بايد احاديث صحيح را از اين كتب ، جدا كرد و بقيّه را كنار گذاشت . از جملهء اينان ، محمّدباقر بهبودى است كه گفته است :\r\nصحاح كافى و نيز ساير كتاب‌هاى اصيل شيعه : كتاب من لا يحضره الفقيه ، تهذيب و استبصار را با توجّه به سند و با توجّه به انظار فقهاى عظام و طىّ مراجعات لازم و مقايسه با كتاب و سنّت ، انتخاب كرده‌ام . گمان نمىكنيم نقدى بر آن وارد شود .\r\nو در مقدّمهء گزيدهء كافى ، گفته است :\r\nتاريخ ، شهادت مىدهد كه زنديق‌ها و غُلات ، چگونه براى اهداف خود و افساد شريعت ، در جعل حديث كوشيده‌اند . . . و آنچه كه پس از تحقيق و تفحّص براى من مشخّص شده ، اين است كه خبرى را مىتوان صحيح ناميد كه هم از حيث سند ، و هم از حيث متن ، صحيح باشد . . . . اينك در قرن پانزدهم ، نگارندهء اين سطور ، بعد از سى سال مطالعهء مداوم و بعد از تجربيات فراوان در شناخت علل حديث ، به انتخاب احاديث معتبر شيعه پرداختن و با پيروى از سِيَر پيشينيان ، يعنى با توجّه به شرايط اعتبار در متن و سند ، احاديث معتبر كتب اربعه را به تشخيص خود ، مشخّص نمودم .\r\nاين كار استاد بهبودى ، توسّط برخى علماى شيعه ، به شدّت مورد نقد و اعتراض ، واقع شده است كه نويسنده ، برخى اقوال در اين زمينه را آورده و نتيجه گرفته است\r\n\r\n","description":"","footnote":"","page_name":" 606 ","page_number":614},
  {"content":"\r\n\r\nكه وجود احاديثى از كتب اربعه كه از نظر سند ، ضعيف هستند ، سبب نمىشود آن احاديث را غير قابل عمل بدانيم و از كتب شيعه ، حذف كنيم ؛ زيرا اوّلًا معيار صحّت روايت ، تنها وثاقت راوى و عدم وجود جهت استتار نبوده ، چنان كه محقّق نام‌برده به آن تصريح نموده است ؛ بلكه علماى شيعه از زمان قديم ، علاوه بر آن دو معيار ، به قرائن و نشانه‌هاى صدق و ثبوت خبر نيز در تصحيح و تضعيف آن ، اعتماد كرده‌اند .\r\nثانياً ايشان گفته كه با توجّه به « انظار فقهاى عظام » ، چنين كارى را انجام داده است ؛ ولى نه مقياس گزينش او با نظر فقها منطبق است ، نه نتيجهء كار او .\r\nثالثاً ايشان به تصريح خود ، به تشخيص و مبناى خود ، احاديث كتب اربعه را مورد بررسى قرار داده و از ميان آنها ، احاديث صحيح را برگزيده است و چنان كه گفته شد ، نظر هر اهل استنباطى در اين مورد ، فقط براى خود او معتبر است ، نه افراد ديگر . پس شايسته نيست كه وى ، احاديثى را كه ضعيف تشخيص داده ، از بين احاديث كتب اربعه ، حذف كند .\r\nرابعاً ممكن است ضعف حديث ، معلول عدم شناخت راوى آن باشد . چه بسا حديثى كه راوى آن ضعيف به حساب آمده ، در واقع ، از افراد صادق و عادل ، بوده است .\r\nخامساً نگارندهء صحاح كتب اربعه ، كار خود را با عمل نگارندگان كتب الكافى منتقى ، الجمان و مرآة الجمان ، مقايسه نموده است ، در حالى كه عمل او را از لحاظ مقياس ، هدف ، ارزش و جهات ديگر ، نمىتوان شبيه اعمال آنان دانست . مقياس كار آنان ، سند حديث بر پايهء وثاقت بوده ، ولى مقياس كار ايشان ، هم سند ، و هم متن حديث است . لذا حديثى كه مضمون آن ، موافق ذوق وى نبوده ، حذف گرديده است .\r\nسادساً ايشان از وفور اخبار جعلى در كتب ، سخن گفته است ؛ ولى ترديدى نيست كه اخبار جعلى در بين روايات شيعه وجود دارد . امّا اين كه سه بخش روايات اين كتب ، بر اساس گمان مجعول بودن آنها دور ريخته شود ، با هيچ منطقى سازگار نيست .\r\n\r\n","description":"","footnote":"","page_name":" 607 ","page_number":615},
  {"content":"\r\n\r\n\r\nاظهار نظر غيرمنصفانهء برخى از نويسندگان در خصوص روايات « الكافى »\r\nاز برخى صاحبان انديشهء تفريطى ، حكايت شده است كه كلينى را به بىمبالاتى متّهم نموده‌اند و به اين طريق ، روايات اين كتاب را مورد مناقشه قرار داده‌اند و گروهى از افراد مغرض و سنّىزده ، اظهار مىدارند كه : كلينى ، كاسبى بوده كه در بغداد مىزيسته و هر خبرى را از هر كسى مىشنيده ، خواه متّقى يا بىتقوا ، مُغرض يا غالى ، عالم يا عامى ، در دفترى گِرد مىآورده است و بدين وسيله ، كتاب الكافى را به رشتهء تحرير ، در آورده است .\r\n\r\nبررسى اتّهام و پاسخ آن\r\nاين شبهه دربارهء كلينى و كتاب او ، نسبتى غيرمحقّقانه و هجمه‌اى غيرمنصفانه است كه نه با واقعيت تاريخ زندگى مرحوم كلينى و هويّت كتابش مناسبت دارد ، و نه صغرا و كبراى آن ، درست است و در نتيجه ، نتايج غلطى را هم به دنبال خواهد داشت ؛ چون ناديده گرفتن شخصيّت علمى كلينى و پايين آوردن موقعيّت او تا مرحلهء يك كاسب ، بىتوجّهى به واقعيت و تحريف آن است ؛ زيرا طبق اعتراف نجاشى ، او از يك سو رئيس شيعه در شهر رى بوده و تنها مدّت كوتاهى را در اواخر عمرش به بغداد رفته است و از سوى ديگر ، دانشمندى بوده كه از محضر علما و محدّثان بزرگى مانند على بن ابراهيم قمى ، علم حديث و دانش دين را فرا گرفته است و شاگردانى از قبيل ابن قولويه را نيز تربيت كرده است .\r\nنويسنده ، در مبحث سوم ، برخى از شبهات مطرح شده دربارهء مضمون بخشى از روايات كتب اربعه را مطرح كرده و بدانها پاسخ مىدهد ؛ چرا كه گاهى با تمسّك به اين روايات ، مجموع روايات كتب اربعه را مورد مناقشه قرار مىدهند . از جمله ، رواياتى كه به ظاهر با برخى از ضروريّات مذهب تشيّع ، مخالفت دارد ، مثل رواياتى كه در اصول الكافى آمده و طبق مضمون آنها ، ائمّهء منصوص از اهل بيت عليهم السلام سيزده نفرند و\r\n\r\n","description":"","footnote":"","page_name":" 608 ","page_number":616},
  {"content":"\r\n\r\nدر پاسخ ، آورده است : اوّلًا اين روايات ، از حيث سند ، مورد مناقشه قرار گرفته و تضعيف شده‌اند .\r\nثانياً اين روايات ، از كتاب الكافى و ديگر مصادر شيعه ، به صورتى نقل شده است كه با ادلّهء قطعى ما دربارهء ائمّهء اهل بيت عليهم السلام موافقت دارد و شبههء ياد شده ، در بارهء آن نصوص نيست .\r\nثالثاً به فرض ، اگر در نسخه‌هاى امروزى الكافى وجود داشته باشد ، بايد ملاحظه گردد كه ارزش و اعتبار اين اخبار ، دائر مدار موافقت يا مخالفت آنها با ادلّهء قطعى اين مسئله خواهد بود يا خير .\r\nهمچنين رواياتى را كه به ظاهر ، از وقوع تحريف در قرآن حكايت مىكنند ، تقسيم كرده و آنها را بررسى كرده است .\r\nدر پايان اين فصل ، شبهات علماى اهل سنّت ، دربارهء روايات برخى از اصول و مسلّمات شيعه ، مثل مسئلهء امامت ، تقيّه و اتّهام تشيّع را مطرح كرده و به آنها پاسخ داده است .\r\n\r\n","description":"","footnote":"","page_name":" 609 ","page_number":617},
  {"content":"\r\n\r\n\r\nمنابع و مآخذ\r\n1 . الذريعة إلى تصانيف الشيعة ، محمّد محسن بن على المنزوى ، آقا بزرگ الطهرانى ، تهران : چاپ‌خانهء مجلس ، 1329 ش .\r\n2 . الرسائل الاصولية ، محمّدباقر بن محمّدأكمل البهبهانى قم : مؤسسة العلامة المجدد الوحيد البهبهانى ، 1416 ق .\r\n3 . الرسائل الشريف ، السيّد على بن الحسين الموسوى ( السيّد المرتضى ) ، قم : مطبعة سيّد الشهداء ، 1405 ق .\r\n4 . الفوائد الطوسية ، محمّد بن حسن الحرّ العاملى ، قم : مطبعة العلمية ، 1403 ق .\r\n5 . الفوائد المدنية ، محمّدامين الإسترآبادى ، قم : مؤسّسهء آل البيت عليهم السلام .\r\n6 . الكافى ، محمّد بن يعقوب الكلينى ، تصحيح و ترجمه : سيّد جواد مصطفوى ، تهران : دار الكتب الإسلاميه .\r\n7 . أوّليات من الكافى ، محمّدحسين موحّد حُججى ، قم : خيام ، 1403 ق .\r\n8 . تاج العروس ، السيّد محمّد المرتضى بن محمّد الحسينى الزبيدى ، تحقيق : على شيرى ، بيروت : دارالفكر ، 1414 ق ، اوّل .\r\n9 . تنقيح المقال ، عبد اللَّه المامقانى ، نجف : مطبعة مرتضوى ، 1350 ق .\r\n10 . حدائق الناضرة ، يوسف بن أحمد البحرانى ، تهران : دار الكتب الإسلامية ، 1386 ق .\r\n11 . دو فصل‌نامهء علوم الحديث ، تهران : دانشكدهء علوم حديث ، شمارهء اوّل و دوم ، 1418 ق ، شمارهء سوم و چهارم ، 1419 ق .\r\n\r\n","description":"","footnote":"","page_name":" 610 ","page_number":618},
  {"content":"\r\n\r\n12 . رجال الطوسى ، محمّد بن حسن الطوسى ( الشيخ الطوسى ) ، نجف : منشورات مطبعة الحيدرى ، 1380 ق .\r\n13 . رجال النجاشى ، أحمد بن على النجاشى ، بيروت : دار الأضواء ، 1408 ق .\r\n14 . روضة المتّقين ( شرح كتاب من لا يحضره الفقيه ) ، محمّدتقى المجلسى ، بنياد فرهنگى اسلامى ، 1399 ق ، اوّل .\r\n15 . صحيح الكافى ، محمّدباقر بهبودى ، تهران : دار الكتب الإسلامية ، 1414 ق .\r\n16 . كتاب الكلينى والكافى ، عبد الرسول غفّار ، قم : مؤسسهء نشر اسلامى ، 1416 ق .\r\n17 . كلّيات فى علم الرجال ، جعفر السبحانى ، قم : مؤسّسهء نشر اسلامى ، 1416 ق .\r\n18 . گزيدهء كافى ، محمّدباقر بهبودى ، تهران : انتشارات علمى و فرهنگى ، 1363 ش .\r\n19 . لسان الميزان ، أحمد بن على العسقلانى ( ابن حجر ) ، تهران : مؤسّسة الأعلمى ، 1406 ق ، سوم .\r\n20 . لوامع صاحبقرانى ( شرح كتاب من لا يحضره الفقيه ) ، محمّدتقى المجلسى ، تهران :\r\nبرادران اعلمى .\r\n21 . مستدرك الوسائل ، ميرزا حسين النورى ، تهران : مكتبة الإسلاميه ، 1383 ق .\r\n22 . معجم رجال الحديث ، السيّد ابو القاسم الخوئى ، بيروت : 1409 ق .\r\n23 . نهاية الدراية ، حسن الصدر العاملى ، تصحيح : ماجد الغرباوى ، قم : مشعر .\r\n24 . وسائل الشيعة ، محمّد بن حسن الحرّ العاملى ، تهران : دار الكتب الإسلامية ، 1389 ق .\r\n\r\n","description":"","footnote":"","page_name":" 611 ","page_number":619},
  {"content":"\r\n . \r\n","description":"","footnote":"","page_name":" 612 ","page_number":620},
  {"content":"\r\n . \r\n","description":"","footnote":"","page_name":" 613 ","page_number":621},
  {"content":"\r\n . \r\n","description":"","footnote":"","page_name":" 614 ","page_number":622},
  {"content":"\r\n . \r\n","description":"","footnote":"","page_name":" 615 ","page_number":623},
  {"content":"\r\n . \r\n","description":"","footnote":"","page_name":" 616 ","page_number":624},
  {"content":"\r\n . \r\n","description":"","footnote":"","page_name":" 617 ","page_number":625},
  {"content":"\r\n . \r\n","description":"","footnote":"","page_name":" 618 ","page_number":626},
  {"content":"\r\n . \r\n","description":"","footnote":"","page_name":" 619 ","page_number":627},
  {"content":"\r\n . \r\n","description":"","footnote":"","page_name":" 620 ","page_number":628},
  {"content":"\r\n . \r\n","description":"","footnote":"","page_name":" 621 ","page_number":629},
  {"content":"\r\n . \r\n","description":"","footnote":"","page_name":" 622 ","page_number":630},
  {"content":"\r\n . \r\n","description":"","footnote":"","page_name":" 623 ","page_number":631},
  {"content":"\r\n . \r\n","description":"","footnote":"","page_name":" 624 ","page_number":632},
  {"content":"\r\n . \r\n","description":"","footnote":"","page_name":" 625 ","page_number":633},
  {"content":"\r\n . \r\n","description":"","footnote":"","page_name":" 626 ","page_number":634},
  {"content":"\r\n . \r\n","description":"","footnote":"","page_name":" 627 ","page_number":635},
  {"content":"\r\n . \r\n","description":"","footnote":"","page_name":" 628 ","page_number":636},
  {"content":"\r\n . \r\n","description":"","footnote":"","page_name":" 629 ","page_number":637},
  {"content":"\r\n . \r\n","description":"","footnote":"","page_name":" 630 ","page_number":638},
  {"content":"\r\n . \r\n","description":"","footnote":"","page_name":" 631 ","page_number":639},
  {"content":"\r\n . \r\n","description":"","footnote":"","page_name":" 632 ","page_number":640},
  {"content":"\r\n . \r\n","description":"","footnote":"","page_name":" 633 ","page_number":641},
  {"content":"\r\n . \r\n","description":"","footnote":"","page_name":" 634 ","page_number":642},
  {"content":"\r\n . \r\n","description":"","footnote":"","page_name":" 635 ","page_number":643},
  {"content":"\r\n . \r\n","description":"","footnote":"","page_name":" 636 ","page_number":644},
  {"content":"\r\n . \r\n","description":"","footnote":"","page_name":" 637 ","page_number":645},
  {"content":"\r\n . \r\n","description":"","footnote":"","page_name":" 638 ","page_number":646},
  {"content":"\r\n . \r\n","description":"","footnote":"","page_name":" 639 ","page_number":647},
  {"content":"\r\n . \r\n","description":"","footnote":"","page_name":" 640 ","page_number":648},
  {"content":"\r\n . \r\n","description":"","footnote":"","page_name":" 641 ","page_number":649},
  {"content":"\r\n . \r\n","description":"","footnote":"","page_name":" 642 ","page_number":650},
  {"content":"\r\n . \r\n","description":"","footnote":"","page_name":" 643 ","page_number":651},
  {"content":"\r\n . \r\n","description":"","footnote":"","page_name":" 644 ","page_number":652},
  {"content":"\r\n . \r\n","description":"","footnote":"","page_name":" 645 ","page_number":653},
  {"content":"\r\n . \r\n","description":"","footnote":"","page_name":" 646 ","page_number":654},
  {"content":"\r\n . \r\n","description":"","footnote":"","page_name":" 647 ","page_number":655},
  {"content":"\r\n . \r\n","description":"","footnote":"","page_name":" 648 ","page_number":656},
  {"content":"\r\n . \r\n","description":"","footnote":"","page_name":" 649 ","page_number":657},
  {"content":"\r\n . \r\n","description":"","footnote":"","page_name":" 650 ","page_number":658},
  {"content":"\r\n . \r\n","description":"","footnote":"","page_name":" 651 ","page_number":659},
  {"content":"\r\n . \r\n","description":"","footnote":"","page_name":" 652 ","page_number":660},
  {"content":"\r\n . \r\n","description":"","footnote":"","page_name":" 653 ","page_number":661},
  {"content":"\r\n . \r\n","description":"","footnote":"","page_name":" 654 ","page_number":662},
  {"content":"\r\n . \r\n","description":"","footnote":"","page_name":" 655 ","page_number":663},
  {"content":"\r\n . \r\n","description":"","footnote":"","page_name":" 656 ","page_number":664},
  {"content":"\r\n . \r\n","description":"","footnote":"","page_name":" 657 ","page_number":665},
  {"content":"\r\n . \r\n","description":"","footnote":"","page_name":" 658 ","page_number":666},
  {"content":"\r\n . \r\n","description":"","footnote":"","page_name":" 659 ","page_number":667},
  {"content":"\r\n . \r\n","description":"","footnote":"","page_name":" 660 ","page_number":668},
  {"content":"\r\n . \r\n","description":"","footnote":"","page_name":" 661 ","page_number":669},
  {"content":"\r\n . \r\n","description":"","footnote":"","page_name":" 662 ","page_number":670},
  {"content":"\r\n . \r\n","description":"","footnote":"","page_name":" 663 ","page_number":671},
  {"content":"\r\n . \r\n","description":"","footnote":"","page_name":" 664 ","page_number":672},
  {"content":"\r\n . \r\n","description":"","footnote":"","page_name":" 665 ","page_number":673},
  {"content":"\r\n . \r\n","description":"","footnote":"","page_name":" 666 ","page_number":674},
  {"content":"\r\n . \r\n","description":"","footnote":"","page_name":" 667 ","page_number":675},
  {"content":"\r\n . \r\n","description":"","footnote":"","page_name":" 668 ","page_number":676},
  {"content":"\r\n . \r\n","description":"","footnote":"","page_name":" 669 ","page_number":677},
  {"content":"\r\n . \r\n","description":"","footnote":"","page_name":" 670 ","page_number":678},
  {"content":"\r\n . \r\n","description":"","footnote":"","page_name":" 671 ","page_number":679},
  {"content":"\r\n . \r\n","description":"","footnote":"","page_name":" 672 ","page_number":680},
  {"content":"\r\n . \r\n","description":"","footnote":"","page_name":" 673 ","page_number":681},
  {"content":"\r\n . \r\n","description":"","footnote":"","page_name":" 674 ","page_number":682},
  {"content":"\r\n . \r\n","description":"","footnote":"","page_name":" 675 ","page_number":683},
  {"content":"\r\n . \r\n","description":"","footnote":"","page_name":" 676 ","page_number":684},
  {"content":"\r\n . \r\n","description":"","footnote":"","page_name":" 677 ","page_number":685},
  {"content":"\r\n . \r\n","description":"","footnote":"","page_name":" 678 ","page_number":686},
  {"content":"\r\n . \r\n","description":"","footnote":"","page_name":" 679 ","page_number":687},
  {"content":"\r\n . \r\n","description":"","footnote":"","page_name":" 680 ","page_number":688},
  {"content":"\r\n . \r\n","description":"","footnote":"","page_name":" 681 ","page_number":689},
  {"content":"\r\n . \r\n","description":"","footnote":"","page_name":" 682 ","page_number":690},
  {"content":"\r\n . \r\n","description":"","footnote":"","page_name":" 683 ","page_number":691},
  {"content":"\r\n . \r\n","description":"","footnote":"","page_name":" 684 ","page_number":692},
  {"content":"\r\n . \r\n","description":"","footnote":"","page_name":" 685 ","page_number":693},
  {"content":"\r\n . \r\n","description":"","footnote":"","page_name":" 686 ","page_number":694},
  {"content":"\r\n . \r\n","description":"","footnote":"","page_name":" 687 ","page_number":695},
  {"content":"\r\n . \r\n","description":"","footnote":"","page_name":" 688 ","page_number":696},
  {"content":"\r\n . \r\n","description":"","footnote":"","page_name":" 689 ","page_number":697},
  {"content":"\r\n . \r\n","description":"","footnote":"","page_name":" 690 ","page_number":698},
  {"content":"\r\n . \r\n","description":"","footnote":"","page_name":" 691 ","page_number":699},
  {"content":"\r\n . \r\n","description":"","footnote":"","page_name":" 692 ","page_number":700},
  {"content":"\r\n . \r\n","description":"","footnote":"","page_name":" 693 ","page_number":701},
  {"content":"\r\n . \r\n","description":"","footnote":"","page_name":" 694 ","page_number":702},
  {"content":"\r\n . \r\n","description":"","footnote":"","page_name":" 695 ","page_number":703},
  {"content":"\r\n . \r\n","description":"","footnote":"","page_name":" 696 ","page_number":704},
  {"content":"\r\n . \r\n","description":"","footnote":"","page_name":" 697 ","page_number":705},
  {"content":"\r\n . \r\n","description":"","footnote":"","page_name":" 698 ","page_number":706},
  {"content":"\r\n . \r\n","description":"","footnote":"","page_name":" 699 ","page_number":707},
  {"content":"\r\n . \r\n","description":"","footnote":"","page_name":" 700 ","page_number":708},
  {"content":"\r\n . \r\n","description":"","footnote":"","page_name":" 701 ","page_number":709},
  {"content":"\r\n . \r\n","description":"","footnote":"","page_name":" 702 ","page_number":710},
  {"content":"\r\n . \r\n","description":"","footnote":"","page_name":" 703 ","page_number":711},
  {"content":"\r\n . \r\n","description":"","footnote":"","page_name":" 704 ","page_number":712},
  {"content":"\r\n . \r\n","description":"","footnote":"","page_name":" 705 ","page_number":713},
  {"content":"\r\n . \r\n","description":"","footnote":"","page_name":" 706 ","page_number":714},
  {"content":"\r\n . \r\n","description":"","footnote":"","page_name":" 707 ","page_number":715},
  {"content":"\r\n . \r\n","description":"","footnote":"","page_name":" 708 ","page_number":716},
  {"content":"\r\n . \r\n","description":"","footnote":"","page_name":" 709 ","page_number":717},
  {"content":"\r\n . \r\n","description":"","footnote":"","page_name":" 710 ","page_number":718},
  {"content":"\r\n . \r\n","description":"","footnote":"","page_name":" 711 ","page_number":719},
  {"content":"\r\n . \r\n\r\n","description":"","footnote":"","page_name":" 712 ","page_number":720}
  ]