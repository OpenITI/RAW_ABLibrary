[
  {"content":"\r\n\r\n6\r\nهدايتگران راه نور\r\nزندگانى سيدالساجدين\r\nحضرت على بن الحسين عليه السلام\r\nآيت الله سيد محمدتقى مدرسى\r\nمترجم : محمدصادق شريعت\r\nچاپ هشتم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمدرسى ، محمدتقى ، 1945 -\r\nزندگانى زين العابدين امام سجاد عليه السلام / محمد تقى مدرسى ؛ مترجم محمدصادق شريعت : محبان الحسين عليه السلام 1379 .\r\n103 ص - ( هدايتگران راه نور ؛ ج 6 )\r\n2 - 74 - 5648 - 964 : isbn\r\nفهرستنويسى براساس اطلاعات فيپا .\r\nعنوان اصلى : الامام السجاد قدوة واسوة .\r\nچاپ قبلى : نشر بقيع ، 1376 .\r\nكتابنامه به صورت زيرنويس .\r\nچاپ هشتم : 1388 .\r\n1 . چهارده معصوم - سرگذشتنامه . 2 . على بن حسين عليه السلام ، امام چهارم ، 38 - 94 ق - سرگذشتنامه . الف . شريعت ، محمدصادق ، 1342 - مترجم . ب . عنوان . ج . فروست .\r\n4 ه‍ 36 م / 36 bp\r\n954 / 297\r\nج . 6\r\n1379\r\nكتابخانه ملى ايران\r\n27412 - 78 م\r\nانتشارات محبان الحسين ( ع )\r\nهدايتگران راه نور ( 6 )\r\nزندگانى امام سجاد عليه السلام\r\nآية الله العظمى سيد محمد تقى مدرسى\r\nناشر : انتشارات محبان الحسين عليه السلام\r\nچاپ هشتم : تابستان 1388 - 3000 نسخه\r\nقيمت : 10000 ريال\r\nآدرس : قم - خيابان انقلاب - كوچهء 47 - پلاك 5\r\nدفتر پخش : تهران - خيابان ناصر خسرو - كوچهء حاج نايب\r\nتلفن : 33907181\r\nشابك : 2 - 74 - 5648 - 964\r\n2 - 74 - 5648 - 964 : isbn\r\nليتوگرافى : نينوا - قم 7833432\r\nچاپخانه : پاسدار اسلام - قم 7776464\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nمقدّمه ناشر\r\nبسم الله الرحمن الرحيم\r\nسخن گفتن پيرامون ائمه اطهار عليهم السلام سخت است .\r\nدر گذر تاريخ انسانهاى فراوانى مىيابيم كه بر آستانه راه اين انوار الهى ايستاده‌اند و مىخواهند بگونه‌اى به آنها نزديك شوند تا از سرچشمه معرفت آنها بهره‌مند گردند .\r\nهيچ جاى شگفتى نيست ، زيرا ائمه معصومين عليهم السلام افسانه يا اسطوره‌هاى تاريخى نمىباشند بلكه ، آنها راه روشنى هستند كه رودى را در دل امت جارى ساخته‌اند كه با گذشت قرنها از شهادت و رحلت اين بزرگواران ، پيروان‌شان آنها را از ياد نبرده‌اند .\r\nپس ياد اين بزرگواران سخنى است كه هرگز از آن خسته نمىشويم و مدرسه‌اى است كه هرگز نمىتوان آن را ترك نمود .\r\nاز اين رو مرجع عاليقدر حضرت آيت اللَّه العظمى مدرّسى ( حفظه اللَّه ) سال‌ها قبل مبادرت به نگارش يك سلسله 14 جلدى تحت عنوان ( قدوة واسوة ) نمودند كه كتاب حاضر ( زندگانى زين العابدين امام سجاد عليه السلام ) ششمين شماره از سلسله فوق مىباشد كه بارها به زبان عربى چاپ گرديده است .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبا توجه به سبك نگارش وسليس بودن آن ، اين مجموعه توسط ناشرين مختلف از جمله انصار الحسين عليه السلام ، بقيع ، و محبان الحسين عليه السلام تحت عنوان ( هدايتگران راه نور ) ترجمه و چاپ گرديده است . انتشارات محبان الحسين عليه السلام به خود مىبالد كه اولين چاپ اين مجموعه را در سال 1379 و چاپ هشتم آن را نيز در بهار سال 1390 انجام داده است .\r\nاز خداوند متعال مىخواهيم كه در راه نشر معارف اسلامى موفقمان بدارد .\r\nواحد فرهنگى انتشارات محبّان الحسين عليه السلام\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nپيشگفتار\r\nالحمد للَّه ، و صلّى اللَّه على محمّد و آله الطاهرين .\r\nزندگى حضرت سجّاد زين‌العابدين عليه السلام را مىخوانم و مىكوشم تصويرى كامل از شخصيّت آن امام در ذهن خود ترسيم كنم . هنوز اين كار را به پايان نرسانده به ياد آياتى مى افتم كه در آنها سيماى بندگان صالح خداوند ترسيم شده است .\r\nوقتى در اين آيات تدبّر مىكنيم ، شيطان ما رابه وسوسه مىاندازد كه اين آيات درباره بشر سخن مىگويند يا در مورد فرشتگانى كه از پرتو نور قدرت خداوند آفريده شده‌اند ؟ شايد اينان قهرمانان افسانه‌اى هستند ؟ ولى از خداوند به دور است كه در سخنانش ذرّه‌اى مبالغه و گزافه‌گويى باشد ، مگر نه اين كه مبالغه و دروغ باطل است و در كتاب خدا اصلًا جاى ندارد ؟ ! پس حقيقت چيست ؟ هنگامى كه قصص پيامبران و امامان را مىخوانيم كاملًا حقيقت را درمىيابيم ، مىفهميم تمثيل اين صورت نورانى كه آيات از زندگانى بندگان نيك خداوند نمودار مىسازد حقيقت واقع است و ما به پيروى آنان در اين حقيقت فراخوانده شده‌ايم . . . در اين امر به ويژه حكمت ولايت نهفته است چون خداوند ما را امر كرده است تا از طريق پيروى از اوليايش جوياى وسيله به سوى او شويم و از حضرتش خواستار هدايت شويم\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nچنان كه كسانى را كه بر آنان نعمت هدايت ارزانى داشت و با راكعان ركوع گزاريم و با صادقان باشيم و از حضرتش بخواهيم كه ما را به كاروان صالحان ملحق فرمايد .\r\nدر واقع ولايت اولياى خدا ما را وامىدارد تا از نحوهء زندگى تابناكشان بهره‌ور شويم و چون از نزديك با ايشان آشنايى پيدا مىكنيم بر ضد وسوسه‌هاى شيطان كه همواره به دوستان خويش الهام مىكند كه تبلور اين صفات ، ناممكن است و يا تأكيد مىكند كه اين صفات از باب تشجيع و تشويق ذكر شده و يا فقط نمونه‌هاى شكوهمند ادبى هستند ، ايمن مىشويم .\r\nبزرگترين حيلهء شيطان بازداشتن انسان از پيمودن نردبان كمال الهى است و داورى آن بررسى زندگى پيامبران و امامان صالحان امّت است ؛ بدين اعتبار كه آنان نيز انسانهايى چون ما بوده‌اند كه مورد انعام و اكرام خداوند قرار گرفته و به مقامى پسنديده و شايسته در نزد حضرتش ، دست يافته‌اند .\r\nاز بيست و سه سال پيش خداوند بر من منّت نهاد تا در فرصتهاى اندكى كه پيش مىآمد ، در خصوص زندگى و سيماى امامان عليهم السلام دست به نگارش بزنم امّا نتوانستم اين سلسله را كامل كنم .\r\nامروز كه خداوند به من توفيق نوشتن انديشه‌هايم در مورد قرآن را كه به نام « من هدى القرآن » - تفسير هدايت - موسوم است ، ارزانى داشته براى تكميل اين سلسله بار ديگر دست به كار شده‌ام ، اميدوارم خداوند اين بار مرا در تكميل و به پايان رساندن آن موفق بدارد .\r\nامّا شگفتى من زمانى افزون شد كه در كنار ساحل اين درياى گوهر خيز ايستادم و از خود پرسيدم : از اين دريا چه مىتوان گرفت تا تقديم برادران خواننده كرد ؟ !\r\nمن توانسته بودم از آنچه در خاطر داشتم كتابى مفصّل در خصوص زندگى امام سجّاد عليه السلام بنويسم امّا از آنجا كه خود را مقيّد به خلاصه نويسى كرده‌ام دست از آن همه تفصيل برداشتم . علّت حيرت و شگفتى من نيز در همين نهفته است كه از\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nزندگى درخشان آن‌حضرت كه قلم چون منى گنجايش ذكر آن را ندارد چه مىتوانم برگزيد ؟ !\r\nبنابراين ، اگر در اين مختصر قصور يا تقصيرى بزرگ در شرح زندگى آن‌حضرت مىيابيد از شما پوزش مىطلبم و از شما مىخواهم كه اين سلسله را مدخلى براى ورود به كتابهاى مفصّل در خصوص زندگى آن بزرگواران تلقّى فرماييد .\r\nاز خداوند مىخواهم كه مرا بر اين كار موفق فرمايد و كردارم را از شائبه‌هاى ريا و سمعه و غرور و خودپسندى و گناه و آلودگى پاك و در امان نگاه دارد .\r\nمحمّدتقى مدرّسى\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\nزندگينامه\r\nنام : على\r\nپدر و مادر : امام حسين عليه السلام ، شهربانو ( دختر يزدگرد سوّم )\r\nشهرت : سجّاد ، زين العابدين\r\nزمان و محل تولّد : روز پنجم شعبان سال 38 هجرى ( يا 15 جمادى الاولى همان سال ) در مدينه .\r\nزمان و محل شهادت : در 12 يا 18 و يا بنابر مشهور در 25 محرم سال 95 هجرى در مدينه به‌تحريك هشام‌بن عبدالملك ، مسموم شده و به شهادت رسيد .\r\nمرقد شريف : در مدينه منوّره در قبرستان بقيع\r\nدوران زندگى : در دو بخش :\r\n1 - 22 سال با پدر .\r\n2 - 35 سال عصر امامت خود .\r\nطاغوتهاى زمان : 9 نفر ، از يزيد تا هشام بن عبد الملك ( دهمين خليفهء اموى ) .\r\n\r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nرهبرى و رهبران الهى\r\nوقتى كه مىشنويم وحى مارا به‌ولايت فرمان مىدهد دچار حيرت و شگفتى مىشويم و از خود مىپرسيم : اين همه تأكيد پى در پى و اين همه تعبيرهاى فراوان و ترغيب و تشويق براى چيست ؟\r\nخداوند مىفرمايد :\r\n( أَطِيعُوا اللَّهَ وَأَطِيعُوا الرَّسُولَ وَأُولِي الْأَمْرِ مِنْكُمْ ) « 1 » .\r\n« از خدا و رسول و اولىالامر خودتان پيروى كنيد . »\r\nقرآن همواره ما را به فرمانبردارى از زمامداران شرعى و پذيرفتن اوامر آنان فرا مىخواند و از فرمانبرى طاغوتها و ظالمان نهى مىكند ، بيش از صد مورد بر ضرورت سرپيچى از ستمگران دستور مىدهد و با صيغه‌هاى گوناگون و با شيوه‌هاى مختلف بر ضرورت التزام و پاى بندى بشر به اطاعت و انضباط ، تصريح مىكند .\r\nدر قرآن كريم آمده است :\r\n( فَلَا وَرَبِّكَ لَايُؤْمِنُونَ حَتَّى يُحَكِّمُوكَ فِيَما شَجَرَ بَيْنَهُمْ ثُمَّ لَا يَجِدُوا فِي\r\n\r\n\r\n","description":"","footnote":"\r\n( 1 ) - سورهء نساء ، آيهء 59 .\r\n","page_name":" 11 ","page_number":11},
  {"content":"\r\n\r\nأَنْفُسِهِمْ حَرَجاً مِمَّا قَضَيْتَ وَيُسَلِّمُوا تَسْلِيماً ) « 1 » .\r\n« نه چنين است ، به پروردگارت سوگند كه اينان ايمان نياورند مگر آنكه در نزاعشان تو را حاكم كنند و از آنچه حكم كرده‌اى احساس سختى و دلتنگى نكنند و كاملًا تسليم تو باشند . »\r\nدر دهها آيهء قرآنى و به تعبيرهاى گوناگون بر ضرورت رجوع به خدا وپيامبرش همواره تأكيد شده‌است . خداوند در يكىاز اين آيات مىفرمايد :\r\n( أَلَمْ تَرَ إِلَى الَّذِينَ يَزْعُمُونَ أَنَّهُمْ آمَنُوا بِمَا أُنْزِلَ إِلَيْكَ وَمَا أُنْزِلَ مِن قَبْلِكَ يُرِيدُونَ أَن يَتَحَاكَمُوا إِلَى الطَّاغُوتِ وَقَدْ أُمِرُوا أَن يَكْفُروا بِهِ وَيُرِيدُ الشَّيْطَانُ أَن يُضِلَّهُمْ ضَلَالًا بَعِيداً ) « 2 » .\r\n« آيا مينگرى به آنان كه مىپندارند به آنچه بر تو فرود آمده و آنچه پيش از تو نازل شده ، ايمان آورده‌اند امّا مىخواهند باز طاغوت را به خود حاكم گيرند حال آنكه اينان مأمور بودند كه به طاغوت كفر ورزند و شيطان مىخواهد آنان را به گمراهى بكشاند . »\r\nبسيارى از آيات مارا از اينكه ستمگران و طاغوت را بين خود داور قرار دهيم نهى كرده و ما را به دورى از آن فرا خوانده است .\r\nخداوند سبحان ، در صدها مورد مردم را از شرك باز داشته و آن را ستمى بزرگ و نابخشودنى قلمداد كرده و فرموده است :\r\n( لَئِنْ أَشْرَكْتَ لَيَحْبَطَنَّ عَمَلُكَ ) « 3 » .\r\n\r\n\r\n","description":"","footnote":"\r\n( 1 ) - سورهء نساء ، آيهء 65 .\r\n( 2 ) - سورهء نساء ، آيهء 60 .\r\n( 3 ) - سورهء زمر ، آيهء 65 .\r\n","page_name":" 12 ","page_number":12},
  {"content":"\r\n\r\n« همانا اگر شرك‌ورزى ، اعمالت تباه خواهد شد . »\r\nشرك چيست ؟ مگر بت پرستى شرك نيست ؟ مگر قايل شدن به معبودهايى جز خدا و آنها را همچون يهود و نصارا و احبار ، ارباب خود دانستن شرك تلقى نمىشود ؟\r\nبدين سان درمىيابيم كه ولايت الهى ، محور آيات قرآن و روح توحيد و راه رسيدن به خشنودى و بهشت است .\r\nبراستى اين همه سفارش و تأكيد براى چيست ؟ شرح و توضيح حكمت اين مسأله ، نياز به نگارش كتابهاى مفصّلى دارد . ما مىكوشيم به اختصار فلسفه نهفته در اين امر را توضيح دهيم ، اميدواريم كه انديشه و ديدگاههاى اسلامى خوانندهء گرامى در اين جهت با مايار و مددكار گردد ، تا توضيح اين مهم آسانتر انجام پذيرد .\r\nاوّلًا : دو راه فرار روى انسان قرار دارد . يكى راهى است كه او را به بهشت و خشنودى خداوند رهنمون مىشود . و دوّمى راهى شيطانى است كه او را به ژرفاى دوزخ سوق مىدهد . هر يك از اين راهها هدف جداگانهء دارند وجهت مخالف هم مى باشند . هر جهتى را امام و پيشوايى است و هر امام ويژگيها و نامهاى خاصّى دارد و پيروان آنها نيز از راه و شيوه‌اى مخصوص به خود برخوردار هستند ! .\r\nستيز پيوسته‌اى كه در آن هيچ سازش و آشتى وجود ندارد ، ستيز هميشگى ميان راه خدا و راههاى شيطان مىباشد .\r\nخداوند مىفرمايد : ( يَا أَهْلَ الْكِتَابِ قَدْ جَاءَكُمْ رَسُولُنَا يُبَيِّنُ لَكُمْ كَثِيراً مِمَّا كُنتُمْ تُخْفُونَ مِنَ الْكِتَابِ وَيَعْفُوا عَن كَثِيرٍ قَدْ جَاءَكُم مِنَ اللَّهِ نُورٌ وَكِتَابٌ مُبِينٌ\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n* يَهْدِي بِهِ اللَّهُ مَنِ اتَّبَعَ رِضْوَانَهُ سُبُلَ السَّلَامِ وَيُخْرِجُهُم مِنَ الظُّلُمَاتِ إِلَى النُّورِ بِإِذْنِهِ وَيَهْدِيهِمْ إِلَى صِرَاطٍ مُسْتَقِيمٍ ) « 1 » .\r\n« اى اهل كتاب ! همانا رسول ما آمد تا حقايق بسيارى از آنچه از كتاب آسمانى پنهان مىداريد براى شما بيان كند و بسيارى از خطاهاى شما را ببخشد همانا براى هدايت شما از سوى خدا روشنايى و كتابى آشكار آمد . خداوند بدين كتاب هر كس را كه از پى رضا و خشنودى در آيد به راههاى سلامت هدايت كند و آنان را از ظلمتها به نور راهبر گردد و به راه راست هدايت كند . »\r\nولايت خدا و هواخواهى و دوستدارى اوليائش و پيروى از پيشواى برگزيدهء او وذوب شدن در حزب صالحان ، بى گمان همان ولايت الهى است . به همين دليل است كه مكاتب الهى و پيامبران و جانشينان آنها ، مردم را به اين ولايت فراخوانده و سفارش كرده‌اند .\r\nثانياً : فلسفه آفرينش انسان در اين جهان ، براى آزمايش او بوده است تا بداند كه آيا راست مىگويد يا جزو دروغگويان است ؟ آيا يكدل است يا اهل نفاق و دورويى است ؟ بشر در هيچ چيز همانند پيروى از رهبران الهى و نپذيرفتن رهبرى زراندوزان و زورمداران مورد امتحان و ابتلا قرار نمىگيرد . آيا مىدانيد چرا ؟\r\nدر روح انسان تكبرى است كه بايد حتماً بر آن چيره شود تا بهشتى گردد . اگر بشر نتواند با تلاش وكوشش خويش در اين دنيااز چنگ اين تكبر رهايى يابد در آخرت همين تكبر ، او را به سوى دوزخ سوق خواهد داد .\r\n\r\n\r\n","description":"","footnote":"\r\n( 1 ) - سورهء مائده ، آيات 15 - 16 .\r\n","page_name":" 14 ","page_number":14},
  {"content":"\r\n\r\nچرا كه هر كس ذره‌اى تكبر در وجودش باشد ، نمىتواند به بهشت گام نهد . كبر ، آدمى را به ياوه گوييها و ادعاهاى پوچ ، همچون ادعاى خدايى مىكشاند . اگر تكبرى كه به فرعون دست داده بود به هر انسان ديگرى هم دست دهد نمىتواند از آنچه فرعون ادعا كرده بود ، خوددارى كند ، بالاخره او هم خواهد گفت كه ( أَنَا رَبُّكُمُ الْأَعْلى ) .\r\nهنگامى كه انسان مأمور به اطاعت از كسى شود ، آن هم نه به خاطر ثروت و يا هواخواهى بلكه به خاطر فرمان خدا ، آنگاه دلش از غبار تكبر صاف و پاك شود . بدترين كوته انديشى مردم به هنگام بعثت پيامبران عليهم السلام همين عامل بوده ، چون آنان با خود مىانديشيدند كه چگونه مىشود از انسانهايى هماند خود فرمان برند ؟ ! خداوند در قرآن كريم از قول آنان چنين نقل مىكند :\r\n( فَقَالُوا أَبَشَراً مِنَّا وَاحِداً نَتَّبِعُهُ إِنَّا إِذاً لَفِي ضَلَالٍ وَسُعُرٍ ) « 1 » .\r\n« آيا ما بشرى از جنس خودمان را پيروى كنيم ؟ در اين صورت ما گمراه و در آتشها خواهيم بود . »\r\nبرخى ساده لوحان مىپرسند : چرا خداوند مردم را با فرمانبردارى از پيامبران و امامان كه از همين مردمان عادىاند ، امتحان مىكند ؟ آيا بهتر نبود كه خداوند پيامبران را به نيروهايى خارق العاده و ثروتهاى هنگفت و فرزندان و ياران بى شمار مجهز مىكرد تا مردم در اطاعت از آنان كمتر چون و چرا كنند ؟ !\r\n\r\n\r\n","description":"","footnote":"\r\n( 1 ) - سورهء قمر ، آيهء 24 .\r\n","page_name":" 15 ","page_number":15},
  {"content":"\r\n\r\nهرگز . . . زيرا در اين صورت فلسفه امتحان و ابتلا ، از بين مىرفت و اطاعت مردم از آنان براى پاك كردن دلها از تكبر نبود و در نهايت فرمانبرداران پاك و منزه نبودند تا شايستهء ورود به بهشت باشند ، بهشتى كه جايگاه بندگان پاكى است كه خود را از هرگونه شائبهء شرك و كبر مبرا داشته‌اند .\r\nامير مؤمنان امام على عليه السلام اين فلسفه را چنين توضيح مىدهد :\r\n« خدا اگر مىخواست آدم را از نورى كه پرتوش چشمها را مىزند و زيبائيش خردها را مبهوت مىكند و بوى خوشش دلها را مىبرد ، بيافريند هر آينه مىآفريد . اگر او را چنين مىآفريد سرها در برابرش فرود مىآمد و فرشتگان به آسانى از امتحانى كه خداوند براى آنان قرار داد سربلند بيرون مىآمدند . ولى خداى سبحان آفريدگانش را به چيزهايى كه ريشه و علّتش را نمىدانند گرفتار مىكند و بدين شيوه آنها را مىآزمايد تا سركشى و خودپسندى و كبر و غرور را از وجودشان دور فرمايد » . « 1 »\r\nآن‌حضرت در همين باره مىفرمايد :\r\n« هنگامى كه خداوند سبحان ، رسولانش را براى هدايت مردم فرستاد ، اگر اراده مى كرد ، مى توانست گنجهاى طلاى ناب و باغهاى پر از درختان ميوهء را در دسترس آنها بگذارد و آنها را با مرغان آسمان و جانوران زمين دمسازشان بدارد . و اگر چنين كرده بود مردم از روى ناچارى سر به فرمان آنها مىنهادند و ديگر آزمايشى براى تشخيص خوب و بد وجود نداشت ، و اصل پاداش نيكى و درستى ، و كيفر كجى و تبهكارى در روز رستاخيز از ميان مىرفت و هيچ كس اخبار آسمانى و وعده و وعيد را راست نمىپنداشت . و آنان را كه\r\n\r\n\r\n","description":"","footnote":"\r\n( 1 ) 1 - نهج البلاغه ، خطبهء قاصعه .\r\n","page_name":" 16 ","page_number":16},
  {"content":"\r\n\r\nدعوت پيامبران را پذيرفته و همه گونه رنج و آزارى را تحمّل كرده بودند ، مزدى در ميان نبود و ايزد متعال مؤمنان را سزاوار و شايسته ثواب نيكو كاران نمىنمود . امّا او رسولانش را با عزم راسخ وپولادين وظاهرى ضعيف - مانند خود مردم - قرار داد و با قناعت چشم و دلشان را سير كرد و با بى نيازى گوش و زبانشان را به راه راستى و درستى آورد » . « 1 »\r\nسپس آن‌حضرت پس از سخنان مشروحى درباره دور بودن اولياى خدا از زخارف دنيوى مىفرمايد :\r\n« ولى خداوند بندگانش را به انواع سختيها مىآزمايد و آنها را به عبادتها و مجاهدتها فرمان مىدهد و با انواع سختيها گرفتارشان مىكند تا تكبر و خودپسندى را از دلشان بزدايد و فروتنى را در نهادشان جاى دهد » .\r\n« اللَّه . . اللَّه . . در سرنوشت تبهكارى و سرانجام شوم ستمكارى و بد فرجامى تكبر . . كه آن از مصيبتهاى بزرگ ابليس است ، ودام گسترده او است ، كه چون زهر كشنده دل‌ها را مىميراند . . » « 2 »\r\nاين چنين وحى مردم را به تسليم در برابر پيامبران و اوصيا آنان فرمان مىدهد و براى پيروى از آنها پاداشى بزرگ در نظر مىگيرد . در حديثى از پيامبر صلى الله عليه و آله نقل شده است كه فرمود :\r\n« محكم ترين بندهاى ايمان عبارتند از : محبّت و دشمنى در راه خدا و دوستى با دوستان خدا و دشمنى با دشمنان خدا » . « 3 »\r\nاز امام زين العابدين عليه السلام نيز روايت شده است كه فرمود :\r\n« هر كه ما را نه از براى دنيا دوست بدارد از ما بهره‌اش را مىگيرد و هر كه با\r\n\r\n\r\n","description":"","footnote":"\r\n( 1 ) - نهج البلاغه ، خطبهء قاصعه .\r\n( 2 ) - نهج البلاغه ، خطبهء قاصعه .\r\n( 3 ) - بحار الانوار ، ج 27 ، ص 57 .\r\n","page_name":" 17 ","page_number":17},
  {"content":"\r\n\r\nدشمن ما دشمنى كند ، نه به خاطر عداوت شخصىاى كه خود با او دارد ، روز رستاخيز با محمّد و ابراهيم و على به پيشگاه خداوند در آيد » . « 1 »\r\nهمان گونه كه انسان با ولايت مىتواند ريشه‌هاى تكبر و ادعاى الوهيّت را در درون خود بخشكاند مىتواند با آن به جنگ طمع وشهوتهاى دنيوى برود . زيرا كسى كه از اولياى خدا فرمان مىبرد ، زورمداران و زراندوزان با وسايل گوناگون ، همچون تبليغات منفى ، فشار اقتصادى ، شكنجه بدنى و حتّى تبعيد و قتل به رويارويى و ستيز با وى بر مىخيزند .\r\nاز آنجا كه ولايت ، آزمونى بزرگ براى انسانهاست ، شرط قبولى اعمال نيز قرار داده شده است . زيرا هدف طاعتهاى ديگر ، رام و خوار كردن روح فرعون مآب و ستمگر انسانى است . تا آن را براى اطاعت از خداآماده كند . اين روح بايد براى اطاعت از پروردگارش رام شود و از طريق بندگى خدا از آلودگيهاى كبر ، شرك و شك ، پاك و پاكيزه گردد .\r\nاين هدف با ولايت ، كاملًا تحقّق مىيابد . زيرا ، فروتنى بشر در برابر بشرى همانند و همنوع خود كه از سوى خداوند مبعوث شده و هيچ نيروى خارق العاده يا ثروت هنگفتى ندارد و تنها و تنها براى اطاعت از فرمان خداوند انجام مىشود ، مسأله‌اى است كه شديداً از سوى نفس مورد مخالفت قرار مىگيرد ، تا آنجا كه برخى براى فرار از ولايت ، خواستار فرود آمدن عذاب خداوند مىشوند .\r\nاجازه دهيد ، برخى از رواياتى را كه در برترى وفضيلت ولايت نقل\r\n\r\n\r\n","description":"","footnote":"\r\n( 1 ) - صحيفهء سجّاديه ، ص 56 .\r\n","page_name":" 18 ","page_number":18},
  {"content":"\r\n\r\nشده بخوانيم تا از فضيلت بزرگ آنها آگاه شويم و بدانيم كه چگونه در حديث مشروحى از امير مؤمنان عليه السلام آمده است كه آن‌حضرت در پاسخ به پرسشهاى يكى از كافران فرمود :\r\n« ايمان دو گونه است : ايمان قلبى و ايمان زبانى . ايمان منافقان دورهء رسول خدا صلى الله عليه و آله از نوع دوّم ايمان ( زبانى ) بود . هنگامى كه شمشير اسلام بر آنان چيره گشت و ترس ، آنان را فرا گرفت ، به زبان ايمان آوردند ، امّا به دل مؤمن نبودند . ايمان قلبى يعنى تسليم بودن در برابر پروردگار . و هر كه كارها را به صاحبش تسليم كند از فرمان او سرباز نزند ، چنان كه ابليس از سجده در برابر آدم عليه السلام سرباز زد ، بيشتر امّتها از اطاعت پيامبرانشان سر پيچى كردند و يگانه پرستى آنان سودى به حالشان نداشت . چنان كه آن سجده‌هاى طولانى ابليس براى وى سودمند نيفتاد كه يك سجده ابليس چهار هزار سال به طول مىانجاميد ، امّا ابليس‌از اين سجده‌ها جز زينت وزيور دنيا وقدرت بر وسوسه كردن مردم نمىخواست .\r\nبنابر اين نماز و صدقه جز با هدايت به راه نجات و طريق حق ، سودمند نيستند » . « 1 »\r\nاز اين رو خداوند پيروى وبندگى بنده‌اى را كه از پذيرش ولايت سرباز زند ، قبول نمىكند گرچه او در اين راه مشكلات و مشقتهاى بسيارى هم متحمّل شود . از امام صادق به نقل از پدرانش عليهم السلام روايت شده است .\r\n« موسى بن عمران عليه السلام به مردى برخورد كه دستهايش را رو به آسمان گرفته بود و دعا مىكرد . حضرت موسى پى كار خود رفت و پس از هفت روز بازگشت و دوباره همان مرد را ديد كه دستهايش را بالا گرفته و دعا\r\n\r\n\r\n","description":"","footnote":"\r\n( 1 ) - نهج البلاغة ، همان خطبه .\r\n","page_name":" 19 ","page_number":19},
  {"content":"\r\n\r\nو زارى مىكند و نيازش را از خدا مىخواهد خداوند عز وجل به حضرت موسى وحى كرد كه اى موسى اگر او آنقدر ما را بخواند تا زبانش بازايستد ، دعايش را اجابت نمىكنم ، مگر آنكه از درى كه به او دستور داده‌ام ، نزد من وارد شود » . « 1 »\r\nدر واقع ولايت انسان ، محك اعمال اوست . اگر ولايتش صحيح باشد ، اعمالش نيز صحيح است و اگر ولايتش باطل باشد اعمالش نيز باطل است .\r\nدر حديثى كه ابو سعيد خدرى از پيامبر صلى الله عليه و آله نقل كرده ، آمده است :\r\n« اگر بنده‌اى ، هزار سال بين ركن و مقام ، خداى را بندگى كند و سپس همچون گوسفندى مظلومانه ذبح شود ، خداوند وى را با كسانى كه به آنها اقتدا كرده و هدايتشان را پذيرا شده و روش آنان را پيموده است محشورش كند . اگر بهشتى باشند او هم بهشتى است و اگر دوزخى باشند او نيز دوزخى است » . « 2 »\r\nهمچنين ولايت ، وجههء جامعه است و بر آن حساب و پاداش مترتب مىشود . امام على از پيامبر اكرم از جبرئيل از خداوند عز وجل روايت كرده است كه فرمود :\r\n« به عزّت وجلالم سوگند كه تحقيقاً هر ملتى را كه در مقابل ولايت پيشواى ستمگرى كه از جانب خداوند تعيين نشده است ، سر فرود آورند ، مورد عذاب قرار خواهم داد . اگر چه آن ملت خود در كردارشان پاك و پرهيز كار بوده باشند و تحقيقاً از هر ملتى كه در برابر ولايت پيشواى عادل كه از سوى خداوند تعيين شده ، سر فرود آورند گذشت مىكنم اگر چه در كردارشان اشتباهات و لغزشهايى داشته باشند » . « 3 »\r\n\r\n\r\n","description":"","footnote":"\r\n( 1 ) - يعنى ولايت پيامبر و اوصياى او .\r\n( 2 ) - صحيفهء سجّاديه ، ص 56 .\r\n( 3 ) - صحيفهء سجّاديه ، ص 201 .\r\n","page_name":" 20 ","page_number":20},
  {"content":"\r\n\r\nاينجا است كه در محدوده چهار چوب ولايت الهى ، زندگى و سيماى امام سجّاد عليه السلام را مورد بحث و بررسى و شناخت قرار مىدهيم . هيچ يك از پيامبران و امامان و جانشينان پرهيزكار آنان و علماى ربّانى در پى حكومت و سلطنت نرفتند و يا رهبرى جنبشهاى سياسى را ، به معنايى كه ما مىفهيم ، در دست نداشتند بلكه آنان براى پاك كردن دلهاى مردم و جوامعشان از بت‌پرستى و طاغوت تلاش مىكردند . با اين وصف ، مهم‌ترين فلسفهء زندگى آنان تحقّق اين هدف نبوده تا گفته شود آنها در تحقّق هدف با شكست رو به رو شدند ، بلكه نخستين و مهم‌ترين هدف ، آزمايش مردم بوده و آنان وحى الهى را بر مردم مىخواندند ، و به تعليم و تزكيهء ايشان همّت مىگماشتند . خداوند متعال در اين باره مىفرمايد :\r\n( هُوَ الَّذِي بَعَثَ فِي الْامِّيِّينَ رَسُولًا مِنْهُمْ يَتْلُوا عَلَيْهِمْ آيَاتِهِ وَيُزَكِّيهِمْ وَيُعَلِّمُهُمُ الْكِتَابَ وَالْحِكْمَةَ وَإِن كَانُوا مِن قَبْلُ لَفِي ضَلَالٍ مُبِينٍ ) « 1 » .\r\n« او كسى است كه براى بى سوادان رسولى از خود ايشان فرستاد كه بر آنان آياتش را مىخواند و پاك مىسازدشان و كتاب و حكمت را بديشان مىآموزد اگر چه اينان پيش از اين در گمراهى آشكار بودند . »\r\nآرى ، يكى از اهداف مهم بعثت پيامبران و حركتها و قيامهاى اوصيا واولياى آنها ، آماده كردن مردم براى قيام به قسط و عدل بوده است ، نه اينكه پيامبران خود در ميان مردم به اجراى قسط و عدل بپردازند و به تعبير ديگر وكيل مردم در اجراى عدالت باشند كه اين تعبير را وحى\r\n\r\n\r\n","description":"","footnote":"\r\n( 1 ) - سورهء جمعه ، آيهء 2 .\r\n","page_name":" 21 ","page_number":21},
  {"content":"\r\n\r\nبابيانى رسا مردود شناخته است . به اين آيه از قرآن كريم دقت كنيد :\r\n( لَقَدْ أَرْسَلْنَا رُسُلَنَا بِالْبَيِّنَاتِ وَأَنزَلْنَا مَعَهُمُ الْكِتَابَ وَالْمِيزَانَ لِيَقُومَ النَّاسُ بِالْقِسْطِ وَأَنزَلْنَا الْحَدِيدَ فِيهِ بَأْسٌ شَدِيدٌ وَمَنَافِعُ لِلنَّاسِ وَلِيَعْلَمَ اللَّهُ مَن يَنصُرُهُ وَرُسُلَهُ بِالْغَيْبِ إِنَّ اللَّهَ قَوِيٌّ عَزِيزٌ ) « 1 » .\r\n« ما پيامبران خود را به دلايل ومعجزات فرستاديم و با ايشان كتاب و ميزان ( عدل ) نازل كرديم تا مردم براستى و دادگرى ، قيام كنند وآهن را فرود فرستاديم كه در آن قدرتى بسيار و سودهايى براى مردمان است تا خداوند بداند كه چه كس او و رسولانش را با ايمان قلبى ياورى خواهد كرد كه خداوند بس نيرومند و عزيز است . »\r\n\r\nامام سجّاد وارث پيامبران\r\nاز آنجا كه امام زين العابدين عليه السلام ، رسالت پيامبران را از جدش محمّد مصطفى صلى الله عليه و آله به ارث برده است ، مىتوان گفت كه مهم‌ترين و اوّلين فلسفهء امامت ايشان همان فلسفه رسالت انبيا پس از دعوت مردم به خدا ، يعنى آزمايش مردم بوده است و ديگر اهداف متعالى رسالت همچون برقرارى عدل و داد و يارى مظلومان ، در راستاى همين حكمت جاى دارند .\r\nبراى ديگر ائمه عليهم السلام شرايط تحقّق اهداف پيش بينى شده بويژه هدف سياسى فراهم شد . همان گونه كه اميرمؤمنان دو بار با قريش جنگيد ، يك بار در زمان رسول خدا صلى الله عليه و آله وتحت رهبرى آن‌حضرت و بار ديگر در زير\r\n\r\n\r\n","description":"","footnote":"\r\n( 1 ) - سورهء حديد ، آيهء 25 .\r\n","page_name":" 22 ","page_number":22},
  {"content":"\r\n\r\nپرچم رسالت و در زمان امامت خود ، و در كنار ياران برگزيدهء پيامبر .\r\nامام حسن نيز با معاويه به رويارويى برخاست و به خاطر مصلحت مسلمانان دست از جنگ برداشت . امام حسين هم نخست با تمسك به روشهاى صلح جويانه با معاويه رو به رو شد ، سپس در برابر فرزند نا بكارش يزيد ، دست به شمشير برد تا آنكه مظلومانه به شهادت رسيد .\r\nديگر ائمه نيز هر يك به طور غير مستقيم و با به كارگيرى روشهاى گوناگون ايفاگر نقشهاى سياسى خود بودند ، حال آنكه شرايط عمومى دوران امام سجّاد ، به‌خاطر عواملى كه بعداً به‌بيان آنها خواهيم پرداخت ، اقتضا مىكرد كه آن‌حضرت بيشتر به دعا و نيايش پروردگار روى آورد .\r\nاز اين رو زندگى امام سجّاد عليه السلام تابلويى است كه به نور پروردگارش درخشان شده و تجلّى خيره كنندهء ايمان خالص و عشق شديد به خداوند و عبادت وبندگى اوست .\r\nهنگامى كه صفات امام على بن الحسين عليهما السلام را از زبان امام باقر عليه السلام مىخوانيم ، پى مىبريم كه ولايت خدا و ولايت اوليايش يعنى چه ؟ وچرا اين همه بر آن تأكيد شده است ؟ و چگونه زندگى امام سجّاد پرتويى از اين نور الهى است ؟ امام پنجم حضرت محمد باقر مىفرمايد :\r\n« على بن الحسين عليهما السلام در هر شبانه روز هزار ركعت نماز مىخواند چنان كه امير مؤمنان عليه السلام مىخواند . پانصد درخت خرما داشت و پاى هر درخت دو ركعت نماز مىگزارد و چون به نماز مىايستاد رنگ سيمايش دگرگون مىشد .\r\nدر نماز مانند بنده‌اى كه پيش فرمانرواى بزرگى ايستاده ، مىايستاد\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nو اندامش از ترس خدا مىلرزيد . نماز را مثل كسى مىخواند كه گويا با نماز وداع مىكند و مىپندارد كه ديگر نماز نخواهد خواند ، - وعمرش كفايت نخواهد داد كه نماز بهترى به جا آورد . روزى در حال نماز يك طرف از رداى آن حضرت افتاد ، رداى خود را درست نكرد تا آنكه از نماز فارغ شد يكى از يارانش از اين موضوع پرسيد . او فرمود : واى بر تو آيا نمىدانى در برابر چه كسى ايستاده بودم ؟ براستى همان مقدار از نماز بنده پذيرفته است كه حضور قلب داشته باشد . آن مرد عرض كرد : پس ما هلاك شديم ! فرمود : هرگز . بلكه خداوند با قرار دادن نوافل ، كمبود نمازها را جبران مىكند .\r\nحضرت هميشه در تاريكى شب با انبانى پر از درهم و دينار از خانه بيرون مىرفت . و چه بسا كه مواد غذائى و هيزم به دوش مىكشيد و به در خانه فقرا و مستمدان مىرفت و در مىزد و هر كس از خانه بيرون مىآمد ، از آن اموال وغذاها به او مىبخشيد . وقتى به فقير بخششى مىكرد ، روى خود را مىپوشانيد تا شناخته نشود . چون امام رحلت نمود و آن بخششها قطع شد ، همه دانستند كه آن شخص امام على بن الحسين عليهما السلام بوده است . چون پس از وفاتش او را بر روى تخته نهادند تا بشويند ، پشت آن‌حضرت را نگريستند ، كه همچون سر زانوى شتر بر آن پينه بسته بود . زيرا بارهاى سنگين غذا و پول را بر دوش مىگرفت و به خانه فقيران مىبرد . روزى از خانه بيرون شد . رو پوش خزى بر دوش داشت . گدايى به آن‌حضرت بر خورد و از روپوش خوشش آمد . حضرت آن روپوش رابه آن فقير بخشيد .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nدر زمستان جامه خزى مىخريد و چون تابستان مىشد آن را مىفروخت و پولش را صدقه مىداد . در روز عرفه جمعى را ديد كه گدايى مىكردند . فرمود . واى بر شما در چنين روزى حاجتهاى خود را از غير خدا طلب مىكنيد ؟ !\r\nآن‌حضرت هيچ گاه با مادر خود ، هم غذا نمىشد . از او پرسيدند : اى فرزند رسول خدا شما بيشتر از همه كس به مادر خود نيكى مىكنيد و با او رابطه داريد پس چرا بااو غذا نمى خوريد ؟ فرمود : دوست ندارم دستم به سوى لقمه‌هايى دراز شود كه چشم او قبلًا آن را نشانه گرفته باشد .\r\nمردى به او گفت : اى فرزند رسول خدا من شما را در راه خدا دوست دارم . امام فرمود : « خداوندا ، من به تو پناه مىبرم از اينكه روزى در راه تو دوست داشته شوم در حالى كه تو مرا دشمن بدارى » .\r\nبر ماده شترى بيست بار به حج رفت و يك تازيانه بر او نزد و چون آن ماده شتر بمرد دستور داد لاشه‌اش را به خاك سپارند تا مبادا درندگان او را پاره پاره كنند .\r\nدر بارهء خصوصيات او از كنيزش سؤال شد . گفت : آيا به تفصيل در باره‌اش بگويم يا خلاصه ؟ گفته شد : خلاصه . گفت : هرگز در روز براى او خوراك نياوردم و در شب برايش رختخواب نگستردم ! !\r\nروزى با عدّه‌اى برخورد كرد كه به وى ناسزا مىگفتند . در برابر آنها ايستاد و فرمود : اگر راست مىگوييد خداوند مرا بيامرزد و اگر دروغ مىگوييد خداوند شما را بيامرزد .\r\nچون طالب علمى به خدمتش مىرسيد ، مىفرمود : وقتى طالب علم از\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمنزلش بيرون آيد ، قدم روى هيچ تر وخشكى نگذارد مگر آنكه تا طبقه هفتم زمين براى او تسبيح گويند .\r\nصد خانوار از فقيران مدينه را سرپرستى مىكرد وهمواره مايل بود كه يتيمان و بيچارگان و مسكينان كه هيچ چاره‌اى نداشتند ، بر سر سفره‌اش حاضر باشند . با دست خود به آنها غذا مىداد و هر كدام عيال وار بودند ، به خانوادهء آنها هم خوراك مىداد . غذايى نمى خورد مگر آنكه از آن غذا به فقرا صدقه دهد .\r\nبدليل زياد نماز خواندن هر سال هفت‌بار جاهاى سجده‌اش پوست مىانداخت و آن پوستها ( پينه‌ها ) را جمع مىكرد و چون وفات يافت با وى به خاك سپردند .\r\nبيست سال بر پدرش امام حسين عليه السلام گريست . هرگز خوراكى نزدش نمىگذاشتند مگر آنكه مىديدند كه او مىگريد ، تا آنجا كه يكى از غلامانش عرض كرد : اى فرزند رسول خدا آيا اندوه شما پايانى ندارد ؟ ! امام فرمود : واى بر تو ، يعقوب پيامبر ، « دوازده » پسر داشت كه خدا يكى را از نظرش نا پديد كرد . او از بس گريست كور شد و موى سرش از شدّت اندوه سپيد گشت و پشتش از غم خميد ، حال آنكه پسرش زنده بود .\r\nامّا من به چشم خود ديدم كه پدر و برادر و عمو و هفده نفر از خاندانم در كنارم كشته شدند ، پس چگونه اندوهم پايان پذيرد ؟ » .\r\nكتابهاى تاريخ از ذكر كرامات امام سجّاد عليه السلام فراوان است « 1 » و اين البته\r\n\r\n\r\n","description":"","footnote":"\r\n( 1 ) - برخى از اين كرامتها را در پايان كتاب ياد خواهيم كرد .\r\n","page_name":" 26 ","page_number":26},
  {"content":"\r\n\r\nشگفت نيست . زيرا امامى با اين صفات ، شايستهء برخوردارى از فضل و كرامات الهى است . آيا مگر خداوند بندگان صالح خويش را با اجابت دعاهايشان مورد تكريم قرار نمىدهد ؟ كه خود فرموده است :\r\n( وَقَالَ رَبُّكُمُ ادْعُونِي أَسْتَجِبْ لَكُمْ ) « 1 » .\r\n« و پروردگارتان فرمود : مرا بخوانيد تا شما را اجابت كنم . »\r\nپس چگونه مىشود كه خداوند دعاى كسى را كه در عشق به او ذوب شده تا آنجا كه از شدّت عبادت ، بيم مرگش مىرود ، اجابت نكند ؟\r\nاجازه دهيد با هم روايت زير را بخوانيم و سپس آن را با داستانهايى كه قرآن در باره بندگان صالح خداوند نقل كرده است به مقايسه بگذاريم ، تا در يابيم كه هر دو ، در واقع دو رودخانه‌اند كه از يك جا سر چشمه مىگيرند .\r\nابراهيم ادهم روايت كرده كه : من با قافله در صحرا مىرفتم كارى پيش آمد و از قافله جدا گشتم . پس ناگهان با كودكى كه در حال راه رفتن بود برخورد كردم . گفتم : سبحان اللَّه ! صحرايى بى آب و علف و كودكى كه در آن راه مىرود ؟ ! پس به كودك نزديك شدم و به او سلام دادم . كودك جواب سلامم را گفت . پرسيدم : كجا مىروى ؟ گفت : به خانهء پروردگار ، گفتم : عزيزم ! تو كوچكى رفتن به خانهء خدا نه بر تو واجب است و نه از سنّت است . گفت : اى پير مرد ! هنوز كوچك تر از مرا نديده‌اى كه بميرد ؟ ! پس گفتم : آذوقه و مركبت كو ؟ گفت : آذوقه‌ام تقواست\r\n\r\n\r\n","description":"","footnote":"\r\n( 1 ) - سورهء غافر ، آيهء 60 .\r\n","page_name":" 27 ","page_number":27},
  {"content":"\r\n\r\nو مركبم پاهايم و مقصدم مولايم . گفتم : غذايى همراه تو نمىبينم ؟ گفت :\r\nپير مرد آيا نيكوست كه كسى تو را به ميهمانى فرا خواند و تو از خانه‌ات با خود غذا ببرى ؟ گفتم : نه . گفت : كسى كه مرا به خانه‌اش فرا خوانده خودش سير و سيرابم مىكند . گفتم : بيا سوار شو تا از حج باز نمانى . گفت :\r\nوظيفهء من جهاد وكوشش است ورساندنم به مقصد دست اوست . مگر اين سخن خداوند را نشينده‌اى كه فرمود :\r\n( وَالَّذِينَ جَاهَدُوا فِينَا لَنَهْدِيَنَّهُمْ سُبُلَنَا وَإِنَّ اللَّهَ لَمَعَ الْمُحْسِنِينَ ) « 1 » .\r\n« و كسانى كه به خاطر ما جهاد كنند ، به راههاى خويش هدايتشان كنيم وخداوند با نيكو كاران است . »\r\nوى گويد : در همين حال و هوا بوديم كه ناگهان جوان نيكو چهره‌اى با جامهء سپيد و زيبائى نمايان شد و با آن كودك معانقه كرد و بر او درود فرستاد . من به سوى جوان پيش رفتم و به او گفتم : تو را به خدايى كه زيبايت آفريد سوگند كه اين كودك كيست ؟ گفت : او را نمىشناسى ؟ ! او على بن حسين بن على بن ابىطالب عليهم السلام است . پس جوان را رها كردم و سراغ كودك رفتم و گفتم : تو را به پدرانت سوگند كه اين جوان كيست ؟\r\nفرمود : او را نمىشناسى ؟ او برادرم خضر است كه هر سال نزد ما مىآيد و بر ما درود مىفرستد گفتم : تو را به حق پدرانت سوگند آيا بما نمىگويى كه چسان بى توشه و آذوقه در اين بيابان ره مىسپرى ؟ گفت : من با توشه ، اين صحرا را در مىنوردم و توشه‌ام چهار چيز است . گفتم : آنها\r\n\r\n\r\n","description":"","footnote":"\r\n( 1 ) - سورهء عنكبوت ، آيهء 69 .\r\n","page_name":" 28 ","page_number":28},
  {"content":"\r\n\r\nكدامند ؟ فرمود : دنيا را با اين همه گستردگى ، مملكت خداوند مىدانم ، و تمام مخلوقات را بندگان و كنيزكان و عيال او به حساب مى آورم و اسباب و ارزاق را به دست خدا مىدانم و قضاى او را در تمام زمين خدا جارى و نافذ مىبينم . عرض كردم : چه خوب توشه‌اى دارى زين العابدين ! تو با اين توشه از كوره راهاى آخرت عبور كنى پس معلوم است كه مىتوانى از از كوره راهاى دنيوى هم برهى ! « 1 »\r\nحماد بن‌حبيب كوفىالقطان نيز داستان‌مشابهىرا نقل كرده وگفته‌است :\r\nدر « زباله » « 2 » از قافله جدا ماندم . چون شب فرارسيد ، به درختى بلند پناه بردم . چون تاريكى بيشتر شد ناگهان جوانى را ديدم كه با جامه‌اى سپيد كه بوى مشك از آن به مشام مىرسيد ، مىآيد . تا آنجا كه توانستم ، خود را پنهان كردم . جوان آماده نماز شد . سپس ايستاد در حالى كه مىگفت : اى كسى كه ملكوت همه چيز به دست توست و با جبروت خويش بر همه چيز چيره گشتى در دلم سرور اقبال بر خودت را داخل كن و مرا به ميدان فرمانبردارانت ملحق فرما .\r\nسپس نمازش را شروع كرد . چون ديدم اندامش آرام يافته و حركاتش سكون گرفت ، به سوى محلّى رفتم كه او در آنجا وضو گرفته بود ، ناگاه چشمه جوشانى ديدم . من نيز براى نماز آماده شدم و به او اقتدا كردم .\r\nناگهان محرابى ديدم كه گويا در همان وقت پديدار شد ، او را ديدم كه هر گاه به آيه‌اى كه در آن ذكرى از وعده و وعيد بود ، بر مىخورد با ناله\r\n\r\n\r\n","description":"","footnote":"\r\n( 1 ) - بحارالانوار ، ج 46 ، ص 3 ، قصه ابراهيم .\r\n( 2 ) - نام محلى در راه مكّه .\r\n","page_name":" 29 ","page_number":29},
  {"content":"\r\n\r\nو زارى آن را تكرار مىكرد . پس چون شب رو به پايان مىرفت ايستاد و گفت : « اى كسى كه گم‌گشتگان او را قصد مىكنند ، رهنمايش مىيابند ، و بيمناكان قصدش مىكنند پناهگاهش مىيابند ، و عابدان به او پناه مىبرند و او را سر پناه خويش مىيابند . كى آرام مىيابد كسى كه بدن خويش را براى غير تو به زحمت انداخته و چه زمانى شاد مىشود كسى كه جز تو ديگرى را قصد كرده است ؟ معبودا ! تاريكى پايان مىگيرد در حالى كه من در خدمت به تو كارى نكرده‌ام ، و از چشمهء مناجات تو سينه را سيراب نساخته‌ام . بر محمّد و آل او درود فرست و سزاوارترين دو كار را نسبت به من به انجام رسان . اى مهربان‌ترين مهربانان » . من ترسيدم او از دستم برود ، و كارش بر من نهان ماند . از اين رو به او در آويختم و گفتم :\r\nتو را به خدايى كه گزند رنج و خستگى را از تو برداشت و لذّت ترس را به تو عطا كرد چرا بال رحمت و كنف رقت خويش را از من دريغ مىدارى ، كه من سر گشته و حيرانم ؟ فرمود اگر توكّل تو راست باشد سرگشته نباشى .\r\nدر پىام روان شو . چون زير درخت رسيد . دستم را گرفت ، در نظرم آمد كه زمين زير پايم كشيده مىشد . صبحگاهان به من گفت : مژده بده كه اين مكّه است . فريادها را مىشنيدم و زايران خانه حق را مىديدم . گفتم : به خدايى كه در روز قيامت و تنگدستى به او اميدوارم تو را سوگند مىدهم ، كه كيستى ؟ گفت : حال كه قسم دادى ، بدان كه من على بن الحسين بن على بن ابىطالب هستم . « 1 »\r\n\r\n\r\n","description":"","footnote":"\r\n( 1 ) - بحارالانوار ، ج 46 ، ص 40 - 41 .\r\n","page_name":" 30 ","page_number":30},
  {"content":"\r\n\r\nآرى ، امام اخگرى از پرتو خيره كننده ايمان و شراره‌اى از آتش بر فروختهء رسالت بود .\r\nتاريكى بر خيابانهاى مدينه سايه مىگسترد . مردم به خانه‌هاى خود خزيده بودند ، باران مىباريد باد سرد زمستانى مىوزيد . « زهرى » گويد :\r\nزين العابدين عليه السلام را ديدم كه آرد بردوش گرفته بود و مىرفت عرض كردم : اى فرزند رسول خدا ! اين چيست ؟ فرمود : قصد سفر دارم . توشه‌اى آماده كرده‌ام تا به جايى تسخيرناپذير ببرم .\r\n« زهرى » گويد : گفتم : اين غلام من است اجازه ده آن بار را بر دوش گيرد . حضرت نپذيرفت . گفتم : بدهيد من آن را بر دوش گيرم و شما را از بردن‌آن آسوده كنم . حضرت‌فرمود : زحمت‌رساندن توشهء سفررا مىخواهم خود تحمّل كنم تا ورودم را به آنجا كه قصد كردم نيكو گردد . و افزود :\r\nبه حق خداوند از تو مىخواهم كه از من جدا شوى و مرا وگذارى .\r\nزهرى از آن‌حضرت جدا شد . پس از چند روز ، زهرى به آن‌حضرت گفت : اى فرزند رسول خدا من از آن سفرى كه در آن شب در بارهء آن سخن مىگفتى ، اثرى نيافتم ! ؟\r\nامام فرمود : آرى ! چنان نبود كه تو پنداشتى ، مقصودم سفر آخرت بود كه براى آن آماده مىشدم . سپس آن‌حضرت هدف خود را از بردن آن توشه در شب به خانه‌هاى نيازمندان ، توضيح داد و گفت : آمادگى براى مرگ بادورى از حرام ، و ايثار در راه خير به دست مىآيد . « 1 »\r\n\r\n\r\n","description":"","footnote":"\r\n( 1 ) - بحارالانوار ، ج 46 ، ص 49 .\r\n","page_name":" 31 ","page_number":31},
  {"content":"\r\n\r\nدر واقع ريشه‌هاى شخصيّت امام زين العابدين عليه السلام در افق معرفت او به‌خداوند ، و يقين او به قيامت ، و آگاهىاش به سرعت گذرايى كه ساعات شبانه روزى عمر انسان را مىبلعد ، و فراوانى واجبات و تكاليف ، امتداد مىيافت !\r\nوقتى كسى از او مىپرسيد : چگونه صبح كردى اى فرزند رسول خدا ؟\r\nمىفرمود :\r\n« صبح كردم در حالى كه از من هشت تقاضا شده است : خداوند عمل به فرايضش را از من مىخواهد و پيامبر صلى الله عليه و آله عمل به سنّتش . خانواده قوّت مىخواهد و نفس شهوت و شيطان مىخواهد كه پيروىاش كنم و آن دو فرشته نگاهبان خواستار راستى عملند و ملك الموت روح را مىخواهد و قبر جسدم را . من در ميان اين هشت تقاضا قرار دارم » . « 1 »\r\nآن‌حضرت نمودار شكوهمند اين آيه از قرآن بود :\r\n( الَّذِينَ يَذْكُرُونَ اللَّهَ قِيَاماً وَقُعُوداً وَعَلَى جُنُوبِهِمْ وَيَتَفَكَّرُونَ فِي خَلْقِ السَّماوَاتِ وَالْأَرْضِ رَبَّنَا مَا خَلَقْتَ هذَا بَاطِلًا سُبْحَانَكَ فَقِنَا عَذَابَ النَّارِ ) « 2 » .\r\n« كسانى كه خداى را ايستاده و نشسته و خوابيده ياد مىكنند و پيوسته در آفرينش آسمانها و زمين مىانديشند ( و مىگويند ) پروردگار اينها را بيهوده نيافريدى . منزهى تو پس ما را از رنج آتش در امان نگاه دار . »\r\nاو چنان در محبّت وعشق خدا غوطه ور بود كه رودهاى عشق و محبّت به صورت راز و نيازهايى ، كه تاريخ تنها گوشهء اندكى از آنها را در\r\n\r\n\r\n","description":"","footnote":"\r\n( 1 ) - في رحاب ائمّة اهل البيت ، ج 3 ، ص 234 .\r\n( 2 ) - سورهء آل عمران ، آيهء 191 .\r\n","page_name":" 32 ","page_number":32},
  {"content":"\r\n\r\n« صحيفه » اى معروف به « سجادّيه » ثبت كرده است ، بر لبانش جارى مىشد . بياييد با هم به يكى از اين راز و نيازهاى پر شكوه و جذاب كه چشمها را خيره مىسازد ، گوش فرا دهيم :\r\n« همانا همّتم به سوى تو منقطع شده و رغبتم به طرف تو برگشته است پس تو مراد منى نه ديگرى ، و بيدارى و خوابم فقط از براى توست نه جز تو .\r\nو ديدارت پر تو و روشنى چشم من است و اتصال توبه من نفس من است ، اشتياقم به توست و سرگشتگىام در محبّت تو و دلباختگى ام به عشق توست .\r\nخشنودى تو آرزويم و ديدنت نيازم و در كنار تو بودن تقاضايم و نزديكى به تو منتهاى درخواست من است . آرام و راحتم در راز و نياز با توست ، داروى بيمارىام نزد توست و شفاى تشنگىام و خنك كننده سوزش درونم و رفع گرفتارىام همه در درگاه توست . پس در وحشتم انيس من باش ، لغزشم را بكاه و بپوشان و توبه‌ام را بپذير و دعايم را پاسخ گوى و خود نگهدار عصمت من و بى نياز كننده تهيدستىام باش . مرا از خود جدا و دور مكن اى نعيم وبهشت من و اى دنيا و آخرت من اى مهربان‌ترين مهربانان » . « 1 »\r\nكدامين قلب سرشار از ايمان است كه سر چشمهء چنين سخنان پر شور و تابناكى است ؟ كدامين قلب افروخته از شوق خداست كه با عشق به خدا اين گونه با او راز و نياز مىكند ؟ آرى . . . تنها قلب اين امام است ، كه نماز ، محبوب‌ترين كارها نزد اوست و ذكر خدا شغل او و عبادت صبغه و نشانهء زندگى اوست ! روزى بر خليفه اموى ، عبد الملك بن مروان ، وارد شد . عبد الملك از ديدن نشانهء سجود بر پيشانى امام على بن الحسين عليهما السلام به شگفتى افتاد وگفت : اى ابو محمّد ! آثار كوشش و اجتهاد بر تو ظاهر\r\n\r\n\r\n","description":"","footnote":"\r\n( 1 ) - مفاتيح الجنان ، ص 124 .\r\n","page_name":" 33 ","page_number":33},
  {"content":"\r\n\r\nگشته ، وخداوند نيكى وپاداش خود را براى تو تضمين كرده ، تو پارهء تن رسول خدايى و با او نسبت نزديك و استوارى دارى . تو بر خاندان ومعاصرانت صاحب فضيلت‌بزرگ هستى و هيچ كسى مانند تو و نه پيش از تو از فضل وعلم ودين وتقوا برخوردار نگشته‌است جز نياكان گذشته‌ات .\r\nعبد الملك همچنان امام را مىستود كه آن‌حضرت فرمود :\r\n« هر آنچه ياد كردى و وصف نمودى همه‌از فضل خداى سبحان وتأييد و توفيق او بود پس كجا مىتوان شكر آنچه را كه بر ما ارزانى داشته است به جاى آورد .\r\nاى امير مؤمنان ؟ ! رسول خدا صلى الله عليه و آله چنان در نماز مىايستاد كه پاهايش ورم مىكرد و چنان روزه مىگرفت كه از تشنگى دهانش خشك مىشد . به او گفته شد :\r\nاى رسول خدا آيا مگر خداوند گناهان گذشته و آينده تو را نيامرزيد ؟\r\nفرمود :\r\nآيا من بنده‌اى سپاسگزار نباشم ؟ سپاس خداى را بر آنچه نعمت داد و آزمود و سپاس در انجام و آغاز .\r\nبه خدا سوگند اگر اعضايم پاره پاره شوند و سيلاب اشك بر دامانم روان گردد ، هنوز شكر يك دهم يكى از هزاران هزار نعمت خداوند را كه شمارشگران ، از شمارش آنها عاجزند ، نتوانسته‌ام به جاى آورم .\r\nو تمام ستايش ستايشگران نمىتواند با يكى از اين نعمتها برابر شود ، نه به خدا . خداوند مرا مىبيند كه هيچ چيز از سپاس و ياد او در شب يا روز ، در نهان يا آشكار بازم نمىدارد . اگر براى خانواده‌ام و نيز براى ديگر\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nمردمان ، از خاص و عام ، بر من حق و حقوقى نبود ، كه اداى آنها تا آنجا كه در توان من است بر من واجب باشد ، هر آينه با دو ديده‌ام به آسمان و با قلبم به خدا مىنگريستم و اين نگاهها را باز پس نمىگرفتم تا آنكه خداوند كه بهترين داوران است كار مرا تمام سازد » .\r\nامام گريست و عبد الملك نيز گريه سر داد و گفت : چه تفاوت بزرگى است ميان بنده‌اى كه در جستجوى آخرت است و براى آن مىكوشد و بنده‌اى كه در پى دنياست از هر راهى كه آن را بدست آورد ، به راستى در آخرت او را هيچ بهره‌اى نيست سپس به امام روى كرد و از نيازهايش پرسيد و از مقصودى كه به خاطر آن پيش عبد الملك آمده بود و شفاعتش را پذيرفت و به او انعام داد » .\r\nوقتى « طاووس » آن‌حضرت را در اواخر شب ديد كه بر گردخانه كعبه طواف مىكند از او كارهاى شگفتى مشاهده كرد ، تا آنجا كه دلش به حال امام مىسوزد . طاووس مشاهداتش را اين گونه بيان مىكند :\r\nامّا سجّاد عليه السلام را ديدم كه از شب تا سحر طواف و عبادت مىكرد ، چون هيچ كس را نديد به آسمان نگريست و گفت :\r\n« معبودا ! ستارگان آسمانهايت فرونشستند وچشمان مخلوقاتت‌آرام يافتند ، ودرهايت به روى گدايان باز شده‌است . به سويت آمده‌ام تا مرا بيامرزى و به من رحم‌آورى و سيماى جدّم محمّد صلى الله عليه و آله را در عرصات قيامت‌به‌من بنمايانى » .\r\nسپس گريست و گفت :\r\n« به عزّت و جلالت سوگند من با نافرمانىام قصد مخالفت تو را نداشتم ، و اگر عصيان تو را كرده‌ام به تو شك نداشته و به شكنجه‌ات نادان نبوده‌ام\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nو خويش را در معرض مجازات تو قرار نداده‌ام . امّا نفسم ، گناهم را برايم آراست ، پردهء پوشانندهء تو بر من فرو افتاد و مرا بر اين كار يارى كرد ، پس اكنون چه كسى مرا از عذاب تو مىرهاند ؟ و اگر تو ريسمانت را از دست من ببرى به ريسمان چه كسى چنگ زنم ؟ پس واى از فرداى بدى كه مىخواهم در برابرت بايستم ، آن هنگامى كه به سبك باران گفته شود : بگذريد و به گرانباران گفته شود : فروافتيد پس آيا من با سبكباران خواهم گذشت ، و يا با گرانباران خواهم ماند ؟ و اى بر من ، هر چه عمرم طولانىتر شد گناهانم افزون گشت و هيچ توبه نكرده‌ام . آيا نوبت آن فرا نرسيده كه از پروردگارم شرم كنم » ؟\r\nسپس گريست و اين ابيات را خواند :\r\n أَتُحْرِقُنى بِالنَّارِ يا غايَةَ الْمُنى * فَأَيْنَ رَجآئى ثُمَّ أَيْنَ مَحَبْتى « 1 »\r\nأَتَيْتُ بِأَعْمالٍ قِباحٍ رَزيتىوَما فِى الْورى خَلْقٌ جَنى كَجِنايَتى « 2 » \r\nسپس گريست و فرمود :\r\n« منزهى تو ! معصيّت مىشوى امّا انگار كه نمىبينى و شكيب مىورزى گويى كه معصيت نمىشوى . به مخلوقاتت با كارهاى نيك دوستى مىكنى آن چنان كه گويى تو به آنان نيازمندى حال آن كه سرورم تو از آنان بى نيازى » .\r\nسپس بر زمين به سجده افتاد . طاووس گويد : به او نزديك شدم وسرش را بلند كردم و بر زانوانم نهادم و گريستم تا آنجا كه اشكهايم بر گونه‌هاى مباركش جارى شد . پس امام نشست و گفت :\r\n\r\n\r\n","description":"","footnote":"\r\n( 1 ) - اى غايت آمال من آيا مرا به آتش مىسوزانى ؟ پس اميد و محبت من كجاست ؟\r\n( 2 ) - با كردارى نا پسند و زشت به نزدت آمدم در حالى كه در ميان مخلوقاتت هيچ كس جنايتى را كه من مرتكب شده‌ام انجام نداده است .\r\n","page_name":" 36 ","page_number":36},
  {"content":"\r\n\r\n« چه كسى مرا از ذكر پروردگار باز داشت » ؟ !\r\nگفتم : من طاووس هستم اى فرزند رسول خدا اين همه زارى و شيون براى چيست ؟ ما بايد چنين گريه و زارى سر دهيم كه همه نافرمان وگنهكاريم . امّا پدر تو حسين بن على عليهما السلام و مادرت فاطمه زهرا عليها السلام وجدّت رسول خدا صلى الله عليه و آله است .\r\nامام به من نگاهى كرد و فرمود :\r\nهيهات ! هيهات ! اى طاووس با من از پدر و مادر و نيايم سخن مگوى .\r\nخداوند بهشت را براى كسى آفريد كه فرمانش برد و نكويى كند ، گرچه غلامى حبشى باشد و دوزخ را براى كسى آفريد كه عصيانش كند گر چه قرشى زاده باشد . آيا نشنيده‌اى كه خداوند مىفرمايد :\r\n( فَإِذَا نُفِخَ فِي الصُّورِ فَلَا أَنسَابَ بَيْنَهُمْ يَوْمَئِذٍ وَلَا يَتَساءَلُونَ ) « 1 » ؛ « پس چون در صور دميده شود نه خويشاوندى ميان آنهاست و نه پرسش شوند . » ؟\r\nبه خداى سوگند سود نرساند تو را فرداى قيامت مگر كردار نيكويى كه پيش فرستاده‌اى » . « 2 »\r\nاز آنجا كه امام زين العابدين عليه السلام ، خداوند را دوست مىداشت كار خود را به او وانهاده و كاملًا تسليم او بود . در اين باره به داستانى كه از زبان آن‌حضرت نقل شده است ، توجّه فرماييد :\r\n« به بيمارى سختى دچار شدم . پدرم به من گفت : چه چيزى ميل\r\n\r\n\r\n","description":"","footnote":"\r\n( 1 ) - سورهء مؤمنون ، آيهء 101 .\r\n( 2 ) - ماجراى امام با طاووس در مسجد الحرام .\r\n","page_name":" 37 ","page_number":37},
  {"content":"\r\n\r\nدارى ؟ گفتم : ميل دارم از كسانى باشم كه بر آنچه خداوند ، برايم تدبير كرده راضى باشم و چيزى به او پيشنهاد نكنم . فرمود : آفرين شبيه ابراهيم خليل گشتى كه وقتى جبرئيل به او گفت : آيا نيازى دارى ؟ پاسخ داد : به پروردگارم پيشنهادى عرضه نمىكنم بلكه خداوند مرا بس است و او خود خوب وكيلى است » .\r\nبدين سان خداوند او را دوست مىداشت و مورد اكرام و تقدير خود قرار مىداد و بر مقامش مىافزود و به وسيلهء او تقدير خودش را جارى مىساخت و مردم را به گردن نهادن به رهبرى او ملزم مىكرد .\r\nداستان زير از غايت عشق و محبّت خداوند به امام زين العابدين عليه السلام حكايت مىكند . اين داستان را گروهى از عباد و فقهاى بصره يعنى ثابت بنانى ، ايوب سجستانى ، صالح مرى ، عتبه غلام ، حبيب فارسى و مالك بن دينار نقل كرده‌اند ، براى شناخت بيشتر اين افراد به نقل مطالبى درباره اين گروه كه در حاشيه كتاب بحار الانوار آمده است ، مىپردازيم :\r\n1 - ثابت بنانى : از تابعين بود . ابو نعيم در كتاب حلية الاولياء ( ج 2 ، ص 268 تا ص 333 ) در بارهء او چنين مىنويسد : ثابت از متعبدان و متهجدان عارف بود . ابو نعيم گويد : وى از بسيارى از صحابه مثل ابن عمر و ابن زبير و شداد و انس روايت كرده است و بسيارى از تابعان نيز از وى روايت كرده‌اند مثل عطاء بن ابى رباح و داوود بن ابى هند و على بن زيد بن جدعان و اعمش و . . .\r\n2 - ايوب سجستانى : او نيز از تابعين بود . ابو نعيم در حلية الاولياء\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n( ج 3 ، از ص 3 تا ص 14 ) راجع به او مىنويسد : و از ايشان سرور عباد و رهبان ، منور به يقين و ايمان ، سجستانى ايوب بن كيسان است .\r\nوى فقيهى دانشمند و عابدى بود كه بسيار به حج مىرفت . از مردم مأيوس و با خدا مأنوس بود .\r\nايوب از انس بن مالك و عمرو ابوالعتاهيه و حسن و ابن سيرين و ابو قلابه حديث نقل مىكرد .\r\nاردبيلى در جامع الرواة ج 1 ص 111 گويد : ايوب بن ابى تميمه كيسان سختيانى العنزى البصرى ، كنيه‌اش ابو بكر و آزاد شده عمار بن ياسر بود .\r\nعمار خود بنده‌اى آزاد شده بود بنابر اين او آزاده شدهء شخصى آزاده شده به شمار مىآيد . سرش را سالى يك بار مىتراشيد و چون موهايش بلند مىشد فرق باز مىكرد . وى در سال 131 ه در پى انتشار طاعون در بصره ، از دنيا رفت .\r\n3 - صالح مرى : پدرش بشير نام داشت . ابو نعيم در حلية الاولياء ( ج 6 ص 165 ) در بارهء او مىنويسد : قارى پرارج و واعظ پر هيزكار ابو بشير صالح مرى ، صاحب قرائت و ترس و اندوه بود . نيكان را به حركت وامىداشت و با بدان به ستيزه بر مىخاست .\r\nاز حسن و ثابت و قتاده و بكر بن عبد اللَّه مزنى و منصور بن زاذان و جعفر بن زيد و يزيد رقاشى و ميمون بن سياه و ابان بن ابىعياش و محمّد بن زياد و هشام بن حسان و جريرى و قيس بن سعد و خليد بن حسان روايت نقل مىكرد .\r\n4 - عتبه غلام : آزادهء بزرگوار و پاك از تيرگيها و بيدار به شهادت\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nو كلام . عبيد اللَّه بن محمّد گويد : وى عتبة بن ابان بن صمعه بوده و پيش از پدرش از دنيا رفت . از رباح قيسى در بارهء تسميه او به غلام پرسش كردند گفت : او مردى متوسّط الحال بود . امّا ما او را غلام مىناميديم زيرا او در عبادت غلام رهان بود . وى در جنگ روم در قريه حباب به شهادت رسيد .\r\nابو نعيم اصفهانى در حلية الاولياء ( ج 6 ص 226 تا 238 ) مفصلًا در بارهء او سخن گفته است .\r\n5 - حبيب فارسى : ابو نعيم در حلية الاولياء ( ج 6 ص 149 ) گويد :\r\nابومحمّد فارسى از ساكنان بصره و صاحب كرامات و مستجاب الدعوه بود .\r\nحضورش در مجلس حسن بن حسن و تأثير موعظهء حسن بر دل او موجب گشت كه چشم از دنياى فانى بپوشد و به جهان آخرت روى كند . او فقط در چهار بار مجموعاً چهل هزار ( درهم ) صدقه داد .\r\n6 - ابو يحيى مالك بن دينار : ابو نعيم طى شرح مفصلى در حلية الاولياء ( ج 2 از ص 357 الى ص 398 ) در بارهء او مىنويسد : او عارف و خدا ترس بود . شهوتهاى دنيوى را ترك گفته و در مبارزه با نفس بر آن پيروز مىشود .\r\n\r\nاستجابت دعاى امام سجّاد\r\nاز ثابت بنانى نقل شده است كه گفت : من به همراه عدّه‌اى از عباد بصره همچون ايوب سجستانى ، صالح مرى ، عتبه غلام ، حبيب فارسى و مالك بن دينار به حج مشرف شده بوديم . چون به مكّه رسيديم متوجّه كمبود آب شديم . كمبود بارندگى موجب تشنگى بيش از حد مردم شده بود .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nمكيان و زايران خانه حق ، به ما التماس كرده و مىخواستند كه آبشان دهيم . آنگاه ما به كعبه رفتيم و طواف كرديم و با خضوع و زارى در كنار خانهء كعبه به دعا پرداختيم امّا دعاهايمان اجابت نشد . ما در همين حال و هوا بوديم كه ناگهان جوانى كه حزن و اندوه از چهره‌اش مىباريد ، نمايان شد . چند بار به گرد كعبه طواف كرد و آنگاه به سوى ما آمد و گفت :\r\nاى مالك بن دينار و اى ثابت بنانى و اى ايوب سجستانى و اى صالح مرى و اى عتبه غلام و اى حبيب فارسى و اى سعد و اى عمر و اى صالح اعمى و اى رابعه و اى سعدانه و اى جعفر بن سليمان !\r\nما گفتيم : بفرماييد اى جوان . پرسيد : آيا در ميان شما يكى نيست كه خداوند او را دوست بدارد ؟ گفتيم : اى جوان بر ما دعا كردن است و بر او اجابت گفتن . گفت : از كعبه دور شويد كه اگر در ميان شما يك تن بود كه خدا او را دوست مىداشت دعايش را پاسخ مىگفت .\r\nسپس خود به كعبه در آمد و به سجده بيفتاد . مىشنيدم كه در سجده‌اش مىگفت : سرورم تورا به‌محبّتت به‌من سوگند ، مكّيان‌را از باران‌سيراب كن .\r\nثابت گويد : هنوز سخنش تمام نشده بود كه باران همچون دهانه‌هاى مشك باريدن گرفت . پرسيدم : اى جوان ! از كجا دانستى كه خداوند تو را دوست دارد ؟ !\r\nفرمود : اگر او مرا دوست نمىداشت به زيارت خودش فرا نمىخواند .\r\nپس چون مرا به ديدار خويش نايل گردانيد دانستم كه دوستم دارد . بنابر اين او را به محبّتش به من سوگند دادم و او هم دعايم را اجابت فرمود .\r\nسپس از ما دور شد و اين ابيات را خواند :\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n\r\nمَنْ عَرَفَ الرَّبَّ فَلَمْ يُغْنِهِ * مَعْرِفَةُ الرَّبِّ فَذ اكَ الشَّقى « 1 »\r\nما ضرّ فِى الطَّاعَةِ ما نالَه‌ُفي طاعَةِ اللَّهِ وَماذا لَقى « 2 » ما يَصْنَعُ الْعَبْدُ بِغَيْرِ التُّقْىوَالْعِزُّ كُلَّ الْعِزِّ لِلْمُتَّقى « 3 »\r\n\r\nپس گفتم : اى مكيّان اين جوان كه بود ؟ گفتند : على بن الحسين بن على بن‌ابىطالب عليهم السلام . از منهال بن‌عمرو در خبرى نقل‌شده‌است كه گفت : به حج رفتم و با على بن الحسين عليهما السلام ديدار كردم . او پرسيد : حرمله بن كاهل چه مىكند ؟ گفتم : او را زنده در كوفه ديدم . پس آن‌حضرت دستهايش را بالا برد و سپس گفت : خدايا گرماى آهن را به وى بچشان ! خدايا حرارت آتش را به وى بچشان ! پس از مدّتى به سوى مختار رفتم . ناگاه ديدم عدّه‌اى دوان دوان به سوى او آمدند و عرض كردند : اى امير مژده ! حرمله دستگير شد .\r\nحرمله از چنگ مختار گريخته و خود را پنهان كرده بود . مختار نيز دستور داد تا دستها و پاهايش را قطع كنند و به آتش بسوزانندش .\r\nامام زين العابدين عليه السلام هر روز دعا مىكرد كه خدا قاتل پدرش را به وى مقتول بنماياند . پس چون مختار قاتلان امام حسين عليه السلام را كشت ، سر عبيد اللَّه بن زياد و عمر بن سعد را با فرستاده‌اى از جانب خود به سوى\r\n\r\n\r\n","description":"","footnote":"\r\n( 1 ) - هر كه پروردگار را شناخت و شناخت خداوند او را بى نياز نساخت ، تيره روز و بد بخت است .\r\n( 2 ) - آنچه او در راه طاعت خداى انجام داده و آنچه در اين راه ديده است ؛ بر طاعت وى چه زيانى رساند ؟\r\n( 3 ) - بنده جز تقوا چيزى فراهم نسازد چرا كه عزت همه از آن پرهيز كار است .\r\n","page_name":" 42 ","page_number":42},
  {"content":"\r\n\r\nآن‌حضرت فرستاد و به فرستاده‌اش گفت : او ( سجّاد عليه السلام ) شب را به نماز مىايستد و چون سپيده بردمد نماز صبح مىخواند ، و مىخوابد ، سپس بر مىخيزد و مسواك مىكند و آنگاه برايش غذا مىآورند . پس چون به در خانه آن‌حضرت رسيدى ، در بارهء او بپرس . اگر گفتند كه بر سفره نشسته و غذا پيش رويش نهاده‌اند ، از او اجازهء ورود بگير و اين هر دو سر را بر سفره او بنه و بگو كه مختار به تو سلام رساند و گفت : اى فرزند رسول خدا خداوند انتقام تو را گرفت .\r\nفرستادهء مختار ، مأموريت خود را همان گونه كه دستور گرفته بود انجام داد . پس چون امام زين العابدين عليه السلام سرهاى ابن زياد و ابن سعد را بر سفرهء غذايش ديد به سجده در افتاد و گفت : « خدا را سپاس كه دعايم را مستجاب كرد و كين مرا از قاتلان پدرم گرفت » .\r\nآنگاه براى مختار دعا كرد و براى او پاداش نيكو درخواست كرد « 1 »\r\nهنگامى كه به گوشه‌اى از شخصيّت امام زين العابدين عليه السلام پى مىبريم و با فناى او در ذات خداوند و ذوب او در عشق خداوندى و خلوصش از آلودگيهاى مادى آشنا مىشويم ، به گوشه‌اى از فلسفه ولايت و رهبرى نيز آگاهى مىيابيم و مىتوانيم بفهميم كه چرا در اسلام آيات و روايات اين همه بر اصل ولايت و رهبرى سفارش و تأكيد كرده‌اند . زيرا ولايتى همچون ولايت امام سجّاد عليه السلام است كه توان پالايش نفس انسانى را دارد .\r\nو آن را به معراج كمال مىرساند .\r\n\r\n\r\n","description":"","footnote":"\r\n( 1 ) - بحار الانوار ، ج 46 ، ص 51 - 53 .\r\n","page_name":" 43 ","page_number":43},
  {"content":"\r\n\r\nولايت پيامبران و امامان به جامعه مؤمن ، رنگ ايمان مىبخشد و عمل به تعاليم اولياى خدا را براى آن آسان مىگرداند و به جامعه امكان حركت در پى اين الگوها و شخصيّتهاى خدايى و پيروى از آنان را مىدهد .\r\nبعلاوه اين گونه رهبرى ، گلزار عشق به خدا را در دل مردم آبيارى مىكند و آن را از پژمردگى و افسردگى در امان مىدارد ، چرا كه دوستى و محبّت اولياى خدا از محبّت خداوند سر چشمه مىگيرد ، همچنان كه جويبارها از چشمه‌اى جوشان . حتّى مىتوان گفت كه محبّت اولياى خدا امتداد محبّت خداست ، البته شواهد و نمونه‌هاى فراوانى مىتوان براى اين سخن ارايه داد .\r\nچگونه شخصى مىتواند ادعاى خدا دوستى كند امّا كسى همچون امام زين العابدين عليه السلام را كه با عبادت و تهجد به درگاه خداوند ، در عشق خدا غرق شده است ، دوست نداشته باشد ؟ ! آيا مگر خداوند نفرموده است :\r\n( قُلْ إِن كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ ) « 1 » .\r\n« بگو اگر مرا دوست داريد ، از من پيروى كنيد تا خداوند دوستتان بدارد . »\r\nاينك بياييد تا جرعه‌اى از اين چشمهء جوشان عشق خدا بر داريم . . .\r\nبياييد بيش از گذشته دوستان خدا را دوست بداريم ، باشد كه دلهاى ما از هواهاى دنيوى و از محبّت مردم ناپاك و پست ، پاك و پاكيزه گردد . . .\r\n\r\n\r\n","description":"","footnote":"\r\n( 1 ) - سورهء آل عمران ، آيهء 31 .\r\n","page_name":" 44 ","page_number":44},
  {"content":"\r\n\r\n\r\nولادت و دوران زندگى امام سجّاد\r\nامام زين العابدين عليه السلام در كوران رويدادهاى سياسى كه در تكوين امّت اسلام و ترسيم خطوط و ويژگيهاى تاريخى آن نقش بسزايى داشتند ، قرار گرفته بود .\r\nدر خانهء امير مؤمنان امام على عليه السلام ديده به جهان گشوده بود . در آن هنگام امام على مبارزه‌اى تلخ با دشمنان اسلام در جمل و صفيّن و نهروان را آغاز كرده بود . پدر حضرت سجّاد ، امام حسين ، در آن روزگار علاوه بر همكارى با پدرش در ادارهء امور مسلمانان ، فرماندهى سپاه اسلام را نيز بر عهده داشت .\r\nبى گمان اين رويدادهاى سهمگين كه تا امروز نيز پس از گذشت چهارده قرن در محيط ما تأثير داشته ، در شخصيّت اين مولود بزرگوار ، اثر شگرفى از خود بر جاى نهاد . اين برههء پر آشوب با قتل خليفهء سوّم تؤام بوده و از پى آن بنى اميّه به خونخواهى عثمان برخاستند .\r\n\r\nمادر امام سجّاد\r\nدر كتابهاى تاريخ آمده است كه مادر امام سجّاد عليه السلام « شهربانو » دختر\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nآخرين پادشاه ساسانى « يزدگرد سوّم » بوده است .\r\nامپراتورى ايران ، همچون هر نظام جاهلى ديگر بر ظلم و ستم و سياستهاى طبقاتى استوار بود . با درخشيدن نور اسلام ، اين نظام همچون درختى پوك و پوسيده كه از وزش بادهاى سهمناك ريشه كن مىشود ، نابود شد . پادشاه ايران از شهرى به شهرى مىگريخت تا آنكه سر انجام در خراسان به قتل رسيد و خانواده‌اش در همان شهر ماندگار شدند تا آنكه خراسان در روزگار خلافت عثمان در سال 32 هجرى به دست مسلمانان فتح شد و خانوادهء امپراتور مقتول ايران ، به اسارت مسلمانان در آمدند و به مدينه آورده شدند . چون آنها را در پيشگاه خليفه سوّم و اصحاب بزرگ پيامبر حاضر كردند ، امير مؤمنان على بن ابيطالب عثمان را به گراميداشت خاندان يزد گرد تشويق كرد و بدين منظور حديثى از پيامبر صلى الله عليه و آله را براى او خواند كه فرموده بود : « عزيزان قومى را كه به ذلّت افتاده‌اند ، گرامى داريد » . شايد يكى از حكمتهاى اين سخن دلجويى از مردمى باشد كه همواره سران وبزرگان خود را مورد احترام قرار مىدادند ، تا مبادا پرده‌هاى كينه و دشمنى ميان آنان و پذيرش اسلام ، مانعى ايجاد كند . چون عثمان در اين باره درنگ كرد ، امير مؤمنان عليه السلام فرمود :\r\n« به خاطر خدا سهم خود و سهم بنى هاشم را از اينان آزاد كردم » .\r\nانصار و مهاجران نيز در اين كار از آن‌حضرت پيروى كردند . خليفه هم چاره‌اى جز اين فرا روى خود نديد . آنگاه امام على پيشنهاد داد كه هر يك از اسرا را به حال خود بگذارند تا همسرى مناسب براى خود برگزينند .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nيكى از دختران يزد گرد ؛ امام حسين را برگزيد و دوّمى نيز امام حسن و بنابه قولى محمّد ابن ابى بكر را به همسرى خود انتخاب كرد .\r\n« شهربانو » در اين سال بار دارشد و در نيمهء جمادى الاوّل سال 33 هجرى نخستين فرزند خويش را به دنيا آورد و در همان روزهاى اول پس از زايمان بدرود حيات گفت . سپس يكى از كنيزان امام حسين متكفّل نگهدارى كودك شد . بدين ترتيب . امام زين العابدين در دامن آن كنيز بزرگ شد . مردم مىپنداشتند كه آن زن مادر واقعى امام سجّاد است در حالى كه او كنيز امام حسين بود . « 1 »\r\nامام سجّاد هفت ساله بود كه پدر بزرگش ، اميرمؤمنان عليه السلام در محراب مسجد كوفه به شهادت رسيد . پس از چند ماه اهل بيت به مدينه بازگشتند ، جايى كه على بن الحسين در خانه‌هاى آكنده از بوى خوش پيامير صلى الله عليه و آله رشد كرده بود . امام هفده ساله بود كه عمويش امام حسن مجتبى را با زهر به شهادت رساندند .\r\nامام سجّاد در سايه پدر بزرگوارش امام حسين ، نقش رهبرى را در روياروئى با ارتداد جاهليّت مآب اموى را تجربه مىكرد .\r\nدر بارهء ويژگى اين مبارزه وريارويى آرام و مخفيانه ، اطلاعات اندكى\r\n\r\n\r\n","description":"","footnote":"\r\n( 1 ) - در برخى از آنچه نقل شد بر حديثى كه از امام روايت شده و در بحار الانوار ج 46 ، ص 8 آمده است استناد جستيم . طبق اين روايت اسارت دختران يزد گرد در زمان عثمان روى داده است امّا در بعضى روايات آمده كه آنان در زمان عمر به اسيرى گرفته شدند . امّا اين روايت دور از سياق تاريخى است چرا كه با فتح خراسان و تاريخ ولادت امام زين العابدين و . . . سازگارى ندارد .\r\n","page_name":" 47 ","page_number":47},
  {"content":"\r\n\r\nدر دست‌است . در واقع ازاين دوره تنها سخنرانيهاى امام حسين عليه السلام بر عليه معاويه ونامه‌هاى آتشين آن‌حضرت به‌او وقيامهايى كه به‌رهبرى اصحاب پيامبر كه هواخواه اهل بيت آن‌حضرت بودند ، براى ما باقى مانده است .\r\nامّا به نظر نگارنده همين اطلاعات اندك مىتواند تصوير كاملى از اوضاع سياسى كه امام سجّاد در زمان پدرش ، يعنى در سنين جوانى با آن دست به گريبان بوده ، در پيش روى ما به نمايش بگذارد .\r\n\r\nپس از عاشورا\r\nاين نيروى جنبش سياسى در زمان معاويه ، هر چه بود در واقع به مثابهء آتشى در زير خاكستر به شمار مىآمد كه معاويه با زيركى معروف خويش و با وسايل گوناگون همچون بذل و بخشش اموال و مناصب ، به عنوان حق السكوت به آزمندان و خوراندن عسل زهر آلود به آزادگان ، اين وضعيّت را ايجاد كرده بود .\r\nجريانهاى سياسى بىصبرانه در انتظار نابودىمعاويه بودند از همين رو حادثهء كربلا ، در واقع جرقه‌اى بود كه آتش‌انقلابها را در چهارگوشهء جهان اسلام بر افروخت اين حادثه درست در زمانى روى داد كه وارث ابوسفيان و مرد زيرك عرب ( معاويه ) چشم از جهان بر بست بدين ترتيب ، با مرگ معاويه عصر انقلابهاى مخالف « جاهليّت پنهان » آغاز گرديد .\r\nپس از شهادت امام حسين عليه السلام ، مدينة الرسول به قيام برخاست ويزيد بن معاويه را از حكومت بر كنار كرد . در مكّه عبداللَّه بن زبير قيام كرد\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nو خواهان خلافت شد . در كوفه ، قيامى به رهبرى سليمان بن صرد و سپس به رهبرى مختار صورت پذيرفت . بدين سان ، وقوع قيامها و انقلابها ويژگى حيات سياسى حاكم بر كشور اسلامى و شيوه و روش شاخص آن در رويارويى با طغيان و تباهى به شمار مىآمد .\r\nاز اين رو مىتوانيم روزگار زندگى امام سجّاد عليه السلام به ويژه اندكى پس از واقعه عاشورا را عصر قيامها و انقلابها نامگذارى كنيم .\r\nانقلاب به خودى خود هدفى مقدّس نيست ، بلكه هدف مقدّس همين ارزشهاى والايى است ، كه موجبات انقلابها را فراهم مىآورد . و گرنه زيان اين انقلابها فراتر و بزرگتر از سود آن خواهد بود . آيا مگر انقلاب فى نفسه ، طغيان عليه نظام حاكم و آشفته ساختن فضاى امنيّت و ايجاد اضطراب و خونريزى نيست ؟ البته ! بنابر اين انقلاب وضعيتى استثنائى است كه عقلا آن را نمىپسندند امّا همين انقلاب شرعيت و قداست خود را از همان‌اهداف والايى كه قصد رسيدن و تحقّق بخشيدن به آنها را دارد ، كسب مىكند . انقلاب به معنى كلى خود ، مردم را از تاريكيهاى جمود و نادانى و ستم به روشنايى حركت وعقل و عدالت‌هدايت مىكند ، ويژگى و شاخصهء زندگى پيامبران و امامان و بندگان نيك خداوند گشته است .\r\nاز آنجا كه انقلاب زنگار غفلت و بى تفاوتى را از دل مىزدايد و ابرهاى درهم و تاريك ستم و تجاوز را از تشكيلات انقلابيون دور و پراكنده مىسازد ، و كابوس طغيان و تباهى را از جامعه ريشه كن مىكند ، مسئوليّت هر رزمنده و نشان حقانيت هر فرد با كرامت و با\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nشرف مىگردد . از اين روست كه وحى نيز در ضمن تعبير « قيام براى خدا » بر هدف انقلابها تأكيد كرده است . خداوند متعال مىفرمايد :\r\n( قُلْ إِنَّمَا أَعِظُكُم بِوَاحِدَةٍ أَن تَقُومُوا للَّهِ . . . ) « 1 » .\r\n« بگو همانا شما را به يك سخن پند مىدهم آن كه بخاطر خدا قيام كنيد . . . »\r\nو نيز مىفرمايد : ( قَوَّامِينَ بِالْقِسْطِ شُهَدَاءَ للَّهِ ) « 2 » .\r\n« نگهداران عدالت باشيد و براى خدا گواهى دهيد . »\r\nهمچنين وضعيّت انقلابهايى كه به بركت شهادت امام حسين عليه السلام تمام آفاق ديار اسلام را فراگرفته بود ، به هويّت و رنگ و روح و ارزش نياز داشت تا در ضمير امّت استوار گردد و همچون بارقه‌اى زود گذر و طوفانى گذرا از پرتو افشانى و حركت باز نايستد . اين انقلاب مىبايست راهى مكتبى و مستقيم براى خود برگزيند تا آلت دست افراد آزمند يا متهورى همچون عبداللَّه بن زبير ، كه از انقلاب به بدترين شكل سوء استفاده مىكردند ، قرار نگيرد .\r\nابن زبير پس از شهادت امام حسين عليه السلام به منبر مىرود و بر آن‌حضرت درود مىفرستد و قاتلش را لعن مىكند و آنگاه يزيد را از خلافت خلع مىكند امّا همين كه پايه‌هاى حاكميتش را مستحكم مىپندارد ، كينه خود را با اهل بيت پيامبر آشكار مىگرداند و حتّى بر پيامبر صلى الله عليه و آله هم درود نمىفرستد .\r\n\r\n\r\n","description":"","footnote":"\r\n( 1 ) - سورهء سبأ ، آيهء 46 .\r\n( 2 ) - سورهء نساء ، آيهء 135 .\r\n","page_name":" 50 ","page_number":50},
  {"content":"\r\n\r\nبنابر اين ، به خاطر آن كه اوضاع انقلابى ، مركب راهوار هر قدرت طلب نشود ، و كسانى همچون ابن زبير از آن سوء استفاده نكنند ، امام سجّاد عليه السلام گام به صحنه نهاد تا هويّت مكتبى و رنگ الهى و شكوه و جلال انقلاب را كه در ارزشهاى وحى نمود مىيافت و راه راست و استوارى را كه شريعت خداوند آن را ترسيم كرده بود ، بدان باز ببخشد .\r\nشايد بتوان گفت كه اين حياتى ترين نقش رهبرى بود كه امام سجّاد عليه السلام بدان همّت گمارد . اين نقش هيچ گاه پيامد وضعيّت مزاجى و جسمانى امام نبود و يا ربطى به اين نداشت كه مثلًا آن‌حضرت خود شاهد وقايع فاجعه آميزى همچون واقعه كربلا بوده و آن واقعه در وى تأثير بسيار نهاده و جز گريه و شيون و زارى در طول زندگى خود ، دست به كارى ديگر نزده است !\r\nآرى ، واقعه كربلا « عاشورا » در روح بزرگ آن‌حضرت اثرى ژرف از خود بر جاى نهاد . امّا نبايد فراموش كرد ، كه امام معصوم تكليف الهى خويش را انجام مىدهد . نه آنچه را كه حالتهاى روحى روانى اش بر وى مقرّر مىدارند . دليل ما بر اين امر آن است كه امام زين العابدين كه روح بزرگوارش به تهجد و گريه عجين گشته پس از شهادت پدرش ، همراه با حضرت زينب پيام رسان عاشورا مىشود . آيا مىدانيد پيام عاشورا چه بود ؟ اين پيام ، پيام زخمهاى فردى انقلابى ، و خونى جوشان ، و دردى طغيانگر و قيامى آرام ناپذير بود . مگر خطبهء آتشين آن‌حضرت در ميان كوفيان ، آن هم پس از گذشت سه روز از فاجعه كربلا را نشينده‌ايد كه چه\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nسان احساس همدردى آنان را برانگيخت و از دلهايشان زنگار ترس و ترديد را زدود تا آنجا كه مردم به آن‌حضرت گفتند : هر چه مىخواهى به ما فرمان ده . مطيع فرمان توييم . ما يزيد را خواهيم گرفت و از كسانى كه به تو و ما ستم كرده‌اند ، بيزارى مىجوييم .\r\nامّا آن‌حضرت به آنها گفت :\r\n« درخواست من از شما اين است كه نه با ما باشيد و نه بر ما » .\r\nاينك به قسمتهايى از اين سخنرانى پر شور و انقلابى گوش فرا دهيد .\r\nامام سجّاد عليه السلام به مردم اشاره كرد . همه ساكت شدند . آنگاه خدا را ستود و بر پيامبر صلى الله عليه و آله درود فرستاد و فرمود :\r\n« اى مردم ! هر كه مرا مىشناسد ، خوب مىداند كه من كيستم و آن كه مرا نمىشناسد ، اينك خودم را به او معرفى مىكنم . من على پسر حسين پسر على هستم . من پسر كسى هستم كه در كنار رود فرات سر بريده شد . من پسر كسى هستم كه حرمتش دريده شد و ثروت و دارايىاش به يغما رفت . پس شما با كدامين چشم به‌رسول‌خدا صلى الله عليه و آله مىنگريد ، آن هنگام كه به‌شما مىفرمايد : عترتم را كشتيد وحرمتم‌را دريديد پس‌از امّت من‌نيستيد » سپس‌آن‌حضرت‌گريست . « 1 »\r\nو نيز هنگامى كه آن‌حضرت را به اسيرى نزد ابن زياد بردند ، با وى كه مىپنداشت تا ابد بر خط مكتبى پيروز شده ، به ستيز برخاست و فرمود :\r\n« به زودى ما و شما خواهيم ايستاد ( در پيشگاه خداوند ) و مورد پرسش\r\n\r\n\r\n","description":"","footnote":"\r\n( 1 ) - ناسخ التواريخ ، ج 2 ، ص 140 .\r\n","page_name":" 52 ","page_number":52},
  {"content":"\r\n\r\nقرار خواهيم گرفت . آنگاه شما چه پاسخى خواهيد داد ؟ ولى ، به خاطر دشمنى با جدّ ما به دوزخ برده خواهيد شد » . « 1 »\r\nزمانى كه ابن زياد آهنگ قتل امام را كرد ، آن‌حضرت به او گفت :\r\n« آيا تو مرا به قتل تهديد مىكنى ؟ ! مگر نمىدانى كه قتل براى ما عادت است ، و شهادت كرامتى براى ما از جانب خداوند است » .\r\nموضع گيرى آن‌حضرت در برابر طاغوت و جنايتكار بزرگى مانند يزيد كه از هيچ جنايت زشتى در سالهاى كوتاه حكومتش فرو گذارى نكرد ، اوج مبارزه و نمونه‌اى و الا در جهاد با كلمه به شمار مىآيد .\r\nيك بار ديگر نيز ، زمانى كه خطيب يزيد در مسجد جامع اموى اهل بيت پيامبر عليهم السلام را مورد دشنام و ناسزا قرار داد ، امام سجّاد به پاسخ گويى برخاست و گفت :\r\n« واى بر تو اى سخنران خشنودى مخلوق را به خشم خالق خريدى و دوزخ را جايگاه خود گردانيدى ! »\r\nسپس به يزيد نگاه كرد و از او خواست كه بر منبر رود . يزيد چاره‌اى جز قبول درخواست امام نداشت . چون امام سجّاد عليه السلام بر منبر قرار گرفت آن خطبهء بليغ را كه هنوز صداى آن در جهان انعكاس دارد ، ايراد كرد .\r\nوقتى طاغوت عراق ، حجاج بن يوسف ثقفى ، خانهء كعبه را ويران كرد امام سجاد عليه السلام به او گفت « اى حجاج ! آهنگ بناى ابراهيم و اسماعيل\r\n\r\n\r\n","description":"","footnote":"\r\n( 1 ) - ناسخ التواريخ ، ج 2 ، ص 141 .\r\n","page_name":" 53 ","page_number":53},
  {"content":"\r\n\r\nكردى و آن را در كوى و خيابان افكندى و به يغمايش بردى . انگار مىپندارى كه اين ميراث توست » . حجاج با شنيدن اين سخنان بر فراز منبر رفت و مردم را سوگند داد كه هر چه برده‌اند بازپس بياورند . « 1 » بنابراين شجاعت ، خوى و خصلت امام چهارم بود امّا شرايطى كه آن‌حضرت در آن به سر مىبرد ، از كمبود انقلاب و شجاعت خبرى نبود . زيرا واقعه كربلا ، ضمير امّت را از شجاعت آكنده بود در عوض اين دوران به ويژگى ايمانى كه مرتبط با انقلاب و اهداف ارزشمند آن بود ، نياز شديد داشت ، و از همين رو ، امام كوشش خود را به اين سمت متوجّه كرد ! برخى از ساده انديشان مىپندارند كه اين امر ، از شخصيّت امام سجّاد عليه السلام نشأت مىگيرد چنان كه در بارهء پيامبران نيز معتقدند كه فداكارى ابراهيم و صبر نوح و تندى موسى و زهد عيسى عليهم السلام و اخلاق حضرت محمّد صلى الله عليه و آله و ديگر صفات متمايز هر يك از فرستادگان خدا ، ويژگى خاصّ شخصيتى آنان و معلول حالات مزاجى ايشان بوده است . حال آنكه اينان از ياد برده‌اند كه خداوند خود آگاهتر است كه رسالت خويش را در كجا قرار دهد . در واقع خداوند هر كجا حكمتش اقتضا كند رسالت خويش را همان جا مىنهد .\r\nويژگيهايى كه از هر يك از پيامبران ظاهر شده ، مطابق با شرايطى بوده كه در آن مىزيسته و نيز طبق روحيهء مردمانى بوده كه با آنها سر و كار داشته‌اند .\r\nتا آنجا كه اگر فرض كنيم پيامبرى در مقام و موقعيّت پيامبرى ديگر\r\n\r\n\r\n","description":"","footnote":"\r\n( 1 ) - عوالم العلوم ، ج 18 ، ص 179 .\r\n","page_name":" 54 ","page_number":54},
  {"content":"\r\n\r\nمبعوث مىشد ، بدون ذره‌اى كم و كاست همان رفتارى را پيش مىگرفت كه آن پيامبر صلى الله عليه و آله در پيش گرفته بود .\r\nهر يك از ائمه همچون انبيا ، برنامه‌اى داشته‌اند كه مطابق آن عمل مىكرده‌اند و اين برنامه در ضمن سياق تاريخى كه در آن مىزيسته‌اند ، طراحى شده بود .\r\nامام سجّاد عليه السلام نيز بر مبناى اين برنامهء الهى عمل كرد . زندگى آن‌حضرت قلّهء عبادت و زارى به درگاه خدا و نشر روح ايمان در جامعه و تربيت مردانى بزرگ همچون زهرى و سعيد بن جبير و عمر بن عبداللَّه سبيعى و . . . در زهد و تهجد بود .\r\nبدين سان برنامهء امام سجّاد عليه السلام راه امامتش را ترسيم كرده بود . برنامه آن‌حضرت تأكيد بر بعد روحى بود مضافاً آنكه آن‌حضرت طلايه دار ديگر امامان در حوادث دشوار پس از خود بود با اين تفاوت كه نياز به اين بعد روحى در زمان امام زين العابدين بيشتر احساس مىشد و براى همين آن‌حضرت نيز بيشتر در اين جهت تلاش مىكرد . امّا پرسش اينجاست كه :\r\nامام چگونه از عهدهء اين مهم بر آمده ؟ و از چه راهى براى رسيدن به اين هدف بزرگ استفاده كرد ؟\r\n\r\nروش امام زين العابدين در تربيّت روحى\r\nاز آنجا كه ائمه هدى ، براى تمام نسلها در هر ديار و دوره‌اى مشعلهاى فروزان حقّند و از آنجا كه شرايط حاكم بر يك ديار و دوره با آنچه بر\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nديار و دوره‌اى ديگر تفاوت دارد و از آنجا كه خداوند ، رسالتهاى خويش را با بر انگيختن حضرت محمّد صلى الله عليه و آله و جانشينان معصوم حضرتش پايان بخشيده است ، پس حكمتش اقتضا مىكند كه سيرهء هر يك از آنان جهت هدايت با روشى خاص متمايز باشد ، تا روشهاى گوناگون آنان ، گنجينه‌اى پر بار براى مردم باشد . تا هر كس مطابق با خود و شرايط ويژه‌اى كه در آن به سر مىبرد ، از آنها بهره گيرد .\r\nشيوهء ايمانى امام على بن الحسين عليهما السلام همان شيوه‌اى است كه به طور كلى با شرايطى كه اينك در برخى از كشورهاى ما به چشم مىخورد ، تناسب دارد . زيرا خداوند حالت انقلابى را به ما ارزانى داشته كه اين حالت همواره به روح ايمانى روز افزونى نيازمند است تا مباد انقلاب از راه مستقيم و دينى خويش جدا گردد ، و سياست و منافع وشرايط آن ، طهارت ايمانى را كه تلاشگران راه خدا بدان نيازمندند از بين ببرد .\r\n\r\nروش و برنامهء امام . . . چه بود ؟\r\nاولًا : بندگان مخلص و پاكدل پيش از آنكه به زبان ، مردم را به خدا فرا بخوانند ، باكردار خويش راه خدا را تبليغ مىكنند . آنان به مردم فرمانى نمىدهند مگر آنكه خود پيش از آنان ، آن كار را انجام داده باشند .\r\nزندگى امام سجّاد ، صفحه ايمانى تابناك و پاكى بود كه ما در فصل ديگر دربارهء آن سخن خواهيم گفت . صحابى مشهور پيامبر صلى الله عليه و آله ، جابر بن عبداللَّه انصارى در بارهء امام سجّاد گفته است : در فرزندان پيامبران كسى را\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nچون على بن الحسين نديدم !\r\nثانياً : تربيّت نسلى از علماى ربّانى كه آنان نيز به نوبهء خود دانشمندان و انقلابيون و بندگان صالح را تربيت كردند . بدين سان تعاليم امام از طريق جانهاى پاك سلسله وار به ديگران انتقال مىيافت .\r\nدر ميان اين افراد ، مردانى از عرب و موالى بودند و هر يك داستان و تاريخى براى خود داشتند . بياييد از عطر خوش سيرهء حواريون و ياران امام سجاد عليه السلام كه اكثراً از تابعين بودند ، اندكى بهره‌مند شويم :\r\nالف - سعيد بن جبير يكى از اين تابعين بود كه روح ايمان را از امام زين العابدين عليه السلام بر گرفته بود . او در عبادت و جهاد سر مشق بود و به « بصير العلماء » شهرت داشت . تمام قرآن‌را در دو ركعت مىخواند و آوازهء علم و دانش او در ميان دانشمندان چنان بود كه مىگفتند : بر روى زمين كسى نيست جز آنكه به دانش سعيد بن جبير نيازمند است . « 1 »\r\nسعيد به دست طاغوت عراق ، حجاج ، به شهادت رسيد . امام صادق در بارهء او فرمود :\r\n« سعيد بن جبير به على بن الحسين اقتدا مىكرد و على هم او را مىستود . علّت اينكه حجاج او را كشت نيز همين بود . سعيد مردى راست كردار بود » . « 2 »\r\nاز متن گفتگوى پر شورى كه ميان او وجلّاد فرومايهء بنىاميّه رد و بدل\r\n\r\n\r\n","description":"","footnote":"\r\n( 1 ) - عوالم العلوم ، ج 18 ، ص 280 .\r\n( 2 ) - همان مأخذ ، ص 182 .\r\n","page_name":" 57 ","page_number":57},
  {"content":"\r\n\r\nشده ، مىتوان به اوج استقامت و پايدارى اين دانشمند ربّانى پى برد .\r\nگفته‌اند چون او را نزد حجاج بن يوسف ثقفى بردند ، حجاج به او گفت : تو شقى بن كسير هستى .\r\nسعيد پاسخ داد : مادرم مرا بهتر مىشناسد او مرا سعيد بن جبير نام نهاد .\r\nهمچنين نقل كرده‌اند كه حجاج از وى پرسيد كه دوست دارى چگونه كشته شوى ؟ سعيد پاسخ داد : تو خود انتخاب كن حجاج گفت : چرا ؟\r\nسعيد پاسخ داد : چون مرا بهر روشى كه بكشى من تو را در روز قيامت به همان شيوه به قتل مىرسانم .\r\nب - ابو اسحاق عمر بن عبداللَّه سبيعى همدانى از ياران مورد اعتماد امام سجاد عليه السلام بود . وى در عبادت به مرتبه‌اى رسيده بود كه درباره‌اش مىگفتند كه در آن روزگار عابدتر از وى كسى نبود چرا كه هر شب يك بار قرآن را ختم مىكرد و چهل سال نماز صبح را با وضوى نماز شب به جاى مىآورد .\r\nاو محدّث بود و در نزد عام و خاص هيچ كس در نقل روايت از او موثّق‌تر به شمار نمىآمد . « 1 »\r\nج - « زهرى » در دربار امويّان كار مىكرد . روزى مردى را مجازات كرد و آن مرد هنگام مجازات جان سپرد . اين امر موجب ترس و وحشت او شد و در نتيجه از دربار گريخت . و براى مدت نُه سال در يكى از غارها اعتكاف گزيد . امام سجّاد عليه السلام در سفر خود به حج ، در ميان راه او را ديد به وى گفت :\r\n\r\n\r\n","description":"","footnote":"\r\n( 1 ) - عوالم العلوم ، ج 18 ، ص 281 .\r\n","page_name":" 58 ","page_number":58},
  {"content":"\r\n\r\n« من بر تو از يأست بيش از گناهت مىترسم . ديه‌اى براى خانوادهء ( مقتول ) بفرست و خود به سوى خانواده‌ات روانه شو . در پى دينت باش » .\r\nزهرى گفت : سرورم مشكل مراحل كردى . خدا خود آگاهتر است كه رسالت خويش را در كجا قرار دهد .\r\nزهرى به خانهء خود رفت و در شمار ياران امام على بن الحسين عليهما السلام جاى گرفت . از اين رو يكى از بنىمروان به طعنه به او مىگفت : زهرى ، پيامبرت ، ( يعنى امام سجاد ) چه مىكند ؟ ! « 1 »\r\nاز اين روايت مىتوان پىبرد كه خداوند چه گونه مردم را به وسيلهء امام هدايت مىكند تا آنجا كه كار گزار بنى اميّه و يكى از بزرگترين و مشهورترين علما در نزد فرقه‌هاى اسلامى همچون زهرى را به راه راست رهبرى مىنمايد .\r\nد - سعيد بن مسيب بن حزن از تابعين بزرگى بود كه به دست امير مؤمنان تربيّت شده بود و در خط اهل بيت عليهم السلام جاى داشت و جزو اصحاب برگزيدهء امام سجّاد بود آن‌حضرت در بارهء وى فرموده است :\r\n« سعيد بن مسيب داناترين مردم به آثار گذشتگان است » . « 2 »\r\nروزى ، مردى به سعيد گفت : هيچ كس را از فلانى پرهيز كارتر نديدم .\r\nسعيد گفت : آيا على بن الحسين را ديده‌اى ؟ مرد گفت : نه . سعيد گفت :\r\nمن هيچ كس را از او پرهيزگارتر نديدم . « 3 »\r\n\r\n\r\n","description":"","footnote":"\r\n( 1 ) - عوالم العلوم ، ج 18 ، ص 282 .\r\n( 2 ) - بحار الانوار ، ج 46 ، ص 133 .\r\n( 3 ) - في رحاب أئمّة اهل البيت ، ج 3 ، ص 196 .\r\n","page_name":" 59 ","page_number":59},
  {"content":"\r\n\r\nعلاوه بر اينها گروه بسيارى از علماى بزرگ اسلام نيز بوده‌اند كه درس زهد و تقوا و تفسير و حكمت و فقه را از محضر امام سجّاد عليه السلام فراگرفتند . شيخ مفيد در اين باره مىگويد : فقها از آن‌حضرت ، دانشهاى بسيارى فراگرفتند و مواعظ و دعاها و فضايل قرآن و حلال و حرام را از آن‌حضرت ياد گرفته ، و حفظ كردند .\r\nابن شهرآشوب گويد : كمتر كتابى در زهد و موعظه يافت مىشود كه در آن از قول امام زين العابدين روايتى نقل نشده باشد . « 1 »\r\nامام سجّاد به طلاب علم كه در مدينه به ديدارش مىآمدند ، بسيار احترام مىگذاشت و اين امر را سفارش رسول خدا صلى الله عليه و آله مىدانست .\r\nدانشمندان پيش از آنكه از علم و معرفت آن‌حضرت بر خوردار گردند از رفتار ايشان ، هدايت وپرهيزكارى را الهام مىگرفتند .\r\nبراستى چه كسى بود كه نور خدا را در اين چهرهء الهى و از چشمى كه از ترس خدا سرشار بود و پيشانى كه در اثر سجود پينه بسته بود و زبانى كه هيچ گاه از ياد خدا غافل نمىشد و كلًا از سيرهء او كه نور خدا از آن تابان بود ، الهام نگيرد ؟ !\r\nعبداللَّه بن حسن مىگويد : مادرم فاطمه دختر امام حسين عليه السلام مرا مىگفت كه در محضر على بن الحسين بنشينم . من هيچ گاه در محضر او ننشستم مگر آنكه وقتى بر مىخاستم از او خيرى آموخته بودم . اين خير يا ترس از خدا بود كه با ديدن خدا ترسى وى در دلم ايجاد مىشد و يا دانشى\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ج 3 ، ص 196 .\r\n","page_name":" 60 ","page_number":60},
  {"content":"\r\n\r\nبود كه از او بهره‌مند مىشدم . « 1 »\r\nموج فتوحات اسلامى ، هر روز كشور جديدى را فرا مىگرفت و بخش تازه‌اى به پيكر حكومت اسلامى اضافه مىكرد امّا اين پيكر به محركى ايمانى نياز داشت تا فرهنگها و سنّتها و منافع گوناگون را در بوتهء امّت واحده ، ذوب كند .\r\nامام زين العابدين عليه السلام و ياران و هواداران وى ، با به كار بستن راهها و شيوه‌هاى گوناگون مسئوليّت اين مهم را بر دوش داشتند . آن‌حضرت به موالى بسيار احترام مىگذاشت . موالى مردمى بودند كه پس از فتح كشورهايشان به وسيلهء اسلام و بهره‌ورى كافى از معارف الهى ؛ به دين اسلام گرايش مىيافتند .\r\nبسيارى از موالى ، جز و ياران خوب امام سجّاد عليه السلام بودند امام نيز در استوار ساختن ارزشهاى الهى در دل گروهى از افراد برگزيدهء آنان ، شيوه‌اى بى نظير داشت . بدين ترتيب كه برده‌اى را مىخريد و با بهترين شيوه با او بر خورد مىكرد و پس از مدّتى وى را آزاد مىكرد و براى آنان امكانات يك زندگى خوب را فراهم مىنمود بنابر اين هر يك از اين بردگان آزاد شده ، به صورت يك رسانه تبليغاتى براى امام سجّاد در ميان افراد قوم خود در مىآمدند .\r\nبياييد پيش از آنكه بدانيم امام سجّاد عليه السلام چگونه بردگان خود را آزاد مىكرد به شيوهء رفتارى آن‌حضرت با ايشان نگاهى بيفكنيم . در واقع اين\r\n\r\n\r\n","description":"","footnote":"\r\n( 1 ) - عوالم العلوم ، ج 18 ، ص 283 .\r\n","page_name":" 61 ","page_number":61},
  {"content":"\r\n\r\nاخلاق حسنه ، براى بردگان در كنار هدايت مستقيم آن‌امام خود مكتبى عملى محسوب مىشد .\r\nيكى از راويان به نام عبد الرزاق مىگويد : كنيز على بن الحسين عليهما السلام براى ايشان آب آورد تا آماده نماز شود . ناگهان آفتابه از دست كنيز افتاد و به صورت امام سجّاد اصابت كرد و صورت آن‌حضرت را مجروح نمود .\r\nامام سرش را بلند كرد و به كنيز نگريست . كنيز گفت : خداوند مىفرمايد :\r\n( وَالْكَاظِمِينَ الْغَيْظَ ) امام فرمود : خشم را فرو خوردم . كنيز گفت :\r\n( وَالْعَافِينَ عَنِ النَّاسِ ) امام به او فرمود : خداوند تو را ببخشايد . كنيز گفت : ( وَاللَّهُ يُحِبُّ الْمُحْسِنِينَ ) امام فرمود : برو كه در راه خداوند عزّوجل آزادى ! « 1 »\r\nآن‌حضرت با بردگانى كه در نظر گروهى از مردم آن روزگار ، سرشتى جز سرشت انسان داشتند ، اين گونه برخورد مىكرد ، چگونه مىتوان قبول كرد كه اين اخلاق و الا در آنان مؤثر واقع نشود ؟ ! روايت زير نيز صحنه والايى از گذشت وجوانمردى و ايثار آن‌حضرت را به نمايش مىگذارد :\r\nعدّه‌اى ميهمان نزد آن‌حضرت نشسته بودند . امام از خدمتكارش خواست كه زودتر گوشتى را كه در تنور بود برايش بياورد . خدمتكار به سرعت آن را به طرف امام آورد امّا ناگهان چنگكى كه در دست داشت ، افتاد و به سر يكى از پسران آن‌حضرت كه زير پلكان بود ، خورد و او را كشت امام به خدمتكار كه متحيّر و نگران شده بود فرمود : « تو آزادى\r\n\r\n\r\n","description":"","footnote":"\r\n( 1 ) - عوالم العلوم ، ج 18 ، ص 198 .\r\n","page_name":" 62 ","page_number":62},
  {"content":"\r\n\r\nچون عمداً مرتكب اين قتل نشدى » وآنگاه خود به كار كفن و دفن فرزندش پرداخت . « 1 »\r\nيكى از بردگان آزاد شدهء امام سجّاد عليه السلام متولّى آباد ساختن زمين آن‌حضرت شد . امّا وى نتوانست اين كار را به خوبى انجام دهد و در نتيجه باعث خرابيهاى بسيار گرديد . امام از اين بابت عصبانى و ناراحت شد و با تازيانه‌اى كه در دست داشت بر آن فرد زد ، امّا از كرده خود پشيمان شد .\r\nچون به منزل خويش بازگشت ، در پى آن شخص فرستاد . وقتى آن فرد آمد ديد كه امام سجّاد برهنه نشسته و تازيانه را هم پيش روى خود دارد . او فكر كرد كه حتماً امام مىخواهد او را مجازات كند از اين رو بيشتر ترسيد . امام سجاد به او گفت :\r\n« من در بارهء تو كارى كردم كه اصلًا پيش از آن سابقه نداشت . آنچه كردم لغزشى بود كه از من سر زد . اين تازيانه را بگير و مرا قصاص كن » .\r\nمرد گفت : سرورم ! به خدا سوگند من گمان كردم كه تو مىخواهى مرا مجازات كنى حال آنكه من نيز مستحق مجازات هستم ، پس چگونه شما را قصاص كنم ؟ !\r\nامام گفت : واى بر تو قصاص كن ! مرد گفت : پناه بر خدا ! شما بى گناه و بىتقصيريد . امام چند بار ديگر از آن مرد خواست كه وى را قصاص كند و آن مرد نيز هر بار با گفتار خود امام را بزرگ مىداشت . چون امام زين العابدين عليه السلام ديد كه آن مرد او را قصاص نمىكند فرمود : « حال كه مرا\r\n\r\n\r\n","description":"","footnote":"\r\n( 1 ) - عوالم العلوم ، ج 18 ، ص 199 .\r\n","page_name":" 63 ","page_number":63},
  {"content":"\r\n\r\nقصاص نمىكنى آن زمين به عنوان صدقه براى توست » . « 1 »\r\nآنچه گفته شد نمونه‌هايى از اخلاق والاى امام در برخورد با موالى بود .\r\nشيوهء بنده آزاد كردن امام نيز شيوه‌اى بسيار متمايز بود كه تاريخ آن را با شكوه و شگفتى روايت مىكند . ابن طاووس در كتاب « شهر رمضان » كه معروف به « اقبال الاعمال » است از امام صادق عليه السلام نقل كرده است كه فرمود : وقتى ماه رمضان فرا مىرسيد ، على بن الحسين هيچ يك از غلامان و كنيزانش را توبيخ نمىكرد ، و چنانچه بنده‌اى مرتكب خطا و گناه مىشد آن گناه را پيش خود يادداشت مىكرد كه فلان غلام اين گناه را در روز فلان انجام داد و يا فلان كنيز اين گناه را مرتكب شد . تا اينكه شب آخر ماه مبارك فرا مىرسيد ، امام همه را به گرد خود جمع مىكرد و يادداشتهاى خود را بيرون مىآورد . سپس مىفرمود : فلانى تو چنين و چنان كردى امّا من تو را تاديب نكردم و آيا به خاطر مىآورى ؟ بنده مىگفت : آرى به ياد دارم اى فرزند رسول خدا . امام به همين ترتيب تمام بندگانش را باز خواست مىكرد و از آنان اقرار مىگرفت ، سپس خود در ميانشان مىايستاد و مىگفت : بانك بر آريد و بگوييد :\r\n« اى على بن الحسين ، پروردگارت تمام اعمال تو را گرد آورده همچنان كه تو تمام اعمال ما را گرد آورده‌اى . نزد او كتابى است كه به حق بر تو سخن مىگويد و هيچ كوچك و بزرگى را فرو گذار نكرده ، جز آنكه تمام آنها را گرد آورده است . و تو هر آنچه را كه كرده‌اى نزد او حاضر\r\n\r\n\r\n","description":"","footnote":"\r\n( 1 ) - عوالم العلوم ، ج 18 ، ص 199 .\r\n","page_name":" 64 ","page_number":64},
  {"content":"\r\n\r\nمىيابى چنان كه ما تمام آنچه را كه كرده‌ايم نزد تو حاضر مىبينيم . پس عفو كن و بگذر تا خداوند تو را ببخشايد و از تو بگذرد . كه او مىفرمايد :\r\nپس ببخشاييد و چشم بپوشيد . آيا دوست نداريد كه خداوند ( گناهانتان را ) براى شما بيامرزد » ؟ ! امام سجّاد عليه السلام اين سخنان را مىگفت و به آنان تلقين مىكرد و خدمتكارانش با آن‌حضرت همصدا مىشدند . امام در ميان آنان مىايستاد و مىگريست و مىگفت :\r\n« پروردگارا ! تو ما را فرمودى كه از كسانى كه به ما ستم كرده‌اند ، بگذريم و ما كسانى را كه در حق ما ستم كرده بودند ، بخشيديم چنان كه تو خود به ما فرموده بودى پس از ما بگذر كه تو ، به عفو و بخشش از ما و مأموران سزاوارترى . معبودا كرم كردى . پس مرا مورد اكرام قرار ده چون من با درخواست از تو به خير و نيكى دست يافتم پس مرا با بهره‌مندان از خودت در آميز . اى كريم ! » .\r\nسپس به خدمتكارانش روى مىكرد و مىگفت : من شما را بخشيدم پس آيا شما هم از بديهاى من درگذشتيد ؟ همانا من فرمانروايى بد ، پست ، ستمگر و تحت فرمان پادشاهى كريم ، بخشنده ، دادگر ، نيكى كننده و نعمت دهنده هستم .\r\nغلامان و كنيزان مىگفتند : سرورا ! ما از تو گذشتيم حال آنكه تو هيچ بدى در حق ما مرتكب نشدى . آنگاه امام سجاد به آنان مىفرمود : بگوييد خداوندا از على بن الحسين بگذر چنان كه او از ما گذشت . و او را از آتش رهايى بخش چنان كه او ما را از بندگى رهانيد .\r\nغلامان اين سخنان را تكرار مىكردند و امام سجّاد عليه السلام مىفرمود :\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n« آمين رب العالمين . برويد كه شما را عفو كردم و آزادتان ساختم به اين اميد كه من نيز مورد بخشش قرار گيرم و آزاد شوم » . پس چون روز عيد فطر فرامىرسيد ، به آنان انعام‌هايى مىداد كه ايشان را مصون مىداشت و از آنچه مردمان داشتند ، بى نياز مىساخت .\r\nهر ساله در آخرين شب ماه رمضان ، بيست بنده يا اندكى كم و زياد آزاد مىكرد و مىفرمود : خداوند متعال در هر شب از ماه رمضان ، هنگام افطار هفتاد هزار دوزخى را از آتش مىرهاند . چون آخرين شب ماه رمضان فرا رسد ، حضرت سجاد عليه السلام به همان تعداد كه در طول ماه آزاد كرده بود ، بنده آزاد مىكند و مىفرمود : « من دوست دارم كه خداوند مرا ببيند كه در خانه‌ام در سراى دنيا بنده‌ها را آزاد مىكنم ، به اين اميد كه او هم مرا از دوزخ برهاند » .\r\nهيچ خدمتكارى را بيش از يك سال به كار نمىگرفت . وقتى بنده‌هايى را در آغاز يا ميانهء سال مىخريد ، با فرا رسيدن شب عيد فطر آنها را آزاد مىساخت ، و به جاى آنها غلامان ديگرى به خدمت مىگرفت و سپس آنها را هم آزاد مىكرد . شيوهء آن‌حضرت تا هنگام شهادت اين چنين بود .\r\nامام سياهان را بى آنكه به آنها نيازى داشته باشد ، مىخريد و با خود به عرفات مىآورد و بديشان كار خود را روا مىكرد و چون كارش با آنها تمام مىشد دستور مىداد كه آنها را آزاد كنند و بديشان انعام و مال دهند . « 1 »\r\n\r\n\r\n","description":"","footnote":"\r\n( 1 ) - عوالم العلوم ، ج 18 ، ص 199 .\r\n","page_name":" 66 ","page_number":66},
  {"content":"\r\n\r\n\r\nنقش امام در تبليغات مكتبى\r\nتبليغ مكتبى ، يعنى فراخوانى آشكار مردم به خدا و ارزشهايى الهى ، كه وحى ، مردم را بدانها دعوت كرده است . در منطق اسلامى شايد بتوان كلمه « اذان » را با واژه تبليغ مترادف دانست . هنگامى كه دعوت به خدا مهم ترين ركن براى رسالتهاى الهى محسوب شود ، مىتوان تبليغات را بُعد اساسى و مهم آن به شمار آورد .\r\nواقعهء وحشتناك و فجيع عاشورا يكى از بزرگترين انگيزه‌هاى تبليغاتى بود . مگر امام حسين عليه السلام نفرموده است كه : من كشتهء اشكم ؟ مگر از ائمه اهل بيت احاديث متواتر دربارهء فضيلت گريه بر امام حسين و زيارت مزارش و دعا در زير گنبد او نقل نشده است ؟ امام زين العابدين به همراه بازماندگان حادثهء كربلا بويژه عقيلهء بنى هاشم ، زينب كبرى اين نقش تبليغاتى را كه امام حسين نيز به خاطر آن شهيد شد ، بر عهده گرفتند .\r\nامام زين العابدين سى و پنج سال از عمر شريف خويش را به اين مهم اختصاص داد تا آنكه پايه‌هاى نهضت مبارك حسينى را در وجدان امّت اسلام ، بر محورهاى زير استوار كرد :\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nالف - نخستين و بزرگترين ابزار تبليغاتى ، آشكار ساختن بُعد تراژديك و فاجعه آميز واقعه كربلا بود ، تا اين حادثه در عمق وجود نسلهاى آينده ، جاويد ماند و شعله‌اى افروخته در دل مؤمنان باشد تا انگيزه‌هاى خير و فضيلت را در آنان جان بخشد و آنها را به جهاد و ايثار فرا خواند تا آنجا كه با گذشت قرنهاى متمادى باز هم بگويند : « اى كاش ما نيز همراه تو بوديم تا به اين پيروزى بزرگ نايل مىآمديم » . وهمواره سربازى فداكار در راه خدا باشند تا عاشوراى كربلا يك بار ديگر تكرار نشود . يا اگر هم به وقوع پيوست در آن شركت فعال داشته باشند و از حق با تمام نيرو دفاع نمايند .\r\nاز اين روست كه مىبينيم امام زين العابدين را يكى از « پنج گريه‌كنندگان » « 1 » جهان دانسته و او را در شمار آدم و يعقوب و يوسف و فاطمه دختر پيامبر صلى الله عليه و آله ذكر كرده‌اند .\r\nآن‌حضرت سى و سه سال پس از فاجعه كربلا همچنان مىگريست .\r\nخوراكى پيش رويش نمىنهادند جز آنكه اشك راه گلويش را مىبست و مىگفت : فرزند دخت رسول خدا را گرسنه كشتند . چون برايش آب مىبردند اشكش سرازير مىشد و مىفرمود : فرزند دختر رسول خدا را لب تشنه از پاى در آوردند .\r\nچون قصابى را كه در حال سر بريدن گوسفند مىديد از وى مىپرسيد كه آيا گوسفند را آب داده است ؟ آنگاه مىگريست و مىفرمود : نوهء رسول\r\n\r\n\r\n","description":"","footnote":"\r\n( 1 ) - البكّائون الخمسة .\r\n","page_name":" 68 ","page_number":68},
  {"content":"\r\n\r\nخدا را در حالى كه در كنار رود فرات بود ، تشنه به قتل رساندند .\r\nگريهء او دل دوستداران و اهل بيتش را به درد مىآورد .\r\nروزى يكى از دوستدارانش به آن‌حضرت عرض كرد : اى پسر رسول خدا فدايت گردم من مىترسم كه شما از بين برويد ! فرمود : من از اندوه و غم خويش به خدا شكايت مىبرم ، درباره خدا چيزى مىدانم ، كه شما نمىدانيد . من هرگاه قتلگاه بنىفاطمه را به ياد مىآورم اشك گلو گيرم مىشود . « 1 »\r\nب - گريه ، تنها رسالتى نبود كه امام زين العابدين آن را براى ثبت در تاريخ بر دوش گيرد . بلكه آن‌حضرت رسالت « ايجاد حركتهاى انقلابى » را برگزيد . از همان روزهاى آغازين حماسهء كربلا ، سخنان اهل بيت عليهم السلام و در پيشاپيش آنها سخنان امام سجّاد و حضرت زينب كبرى در ويران كردن ديوار سكوت و ترديد و ترس در كوفه و شام و سپس در مدينه منوره ، نقش بسيار بزرگى ايفا كرد .\r\nبنابر بعضى از روايات تاريخى هنگامى كه « اشدق » ، عامل يزيد از ترس قيام مردم مدينه ، اهل بيت را در شهرهاى اسلامى پراكنده كرد ، براى نشان دادن مظلوميّت امام‌حسين در هر محفلى ، منبر و دستگاه تبليغاتى نيرومندى برپا شد .\r\nيكى از مشهورترين سخنرانيهاى امام سجّاد عليه السلام ، سخنرانى عميق و جالبى است كه در مسجد شام ايراد كرده و حاوى طرح و شيوه‌اى براى\r\n\r\n\r\n","description":"","footnote":"\r\n( 1 ) - البكّائون الخمسة ، ص 209 .\r\n","page_name":" 69 ","page_number":69},
  {"content":"\r\n\r\nمنبرهاى حسينى است كه اگر ما آن را الگو قرار دهيم ، تأثيرى ژرفتر و شگرفتر در دل انسانها بر جاى مىنهد . اجازه دهيد پيش از ذكر تمام اين سخنرانى ، به برخى از نكات مهم آن اشاره كرده در آن تأمل كنيم :\r\n1 - امام سجّاد عليه السلام هنگامى كه به سخنران پيش از خود مىفرمايد :\r\n« تو خوشنودى مخلوق را به بهاى خشم خالق خريدى و دوزخ را جايگاه خود گردانيدى » و يا آنجا كه به يزيد توجّه مىكند و مىفرمايد :\r\n« آيا اجازه مىدهى كه بر منبر نشينم و سخنى بگويم كه در آن خوشنودى خداست و براى كسانى كه در اينجا نشسته‌اند نفع و ثواب دارد » ، در واقع اهداف منبر را مشخص مىسازد . از اينجا مىتوان دريافت كه سخنان و ارشادات سخنران بايد ، خالصانه و از براى خدا باشد . او بايد از آنچه خدا را خشنود مىسازد سخن بگويد و لو آنكه طاغوتها از گفتار او به خشم آيند و بايد از چيزى سخن بگويد كه به حال مردم سودمند افتد نه از چيزى كه زيانشان برساند .\r\n2 - آن‌حضرت سخن خودرا با نام خداوند سبحان‌آغاز مىكند و مردم را از مجازات او مىترساند و ياد مرگ و نابودى را در اذهان آنها زنده مىكند كه هيچ پندى مؤثرتر از مرگ و هيچ مانعى استوارتر از نابودى نيست .\r\nدر برخى روايات آمده است كه چون امام زين العابدين سخن خود را در بارهء مرگ كامل كرد ، مردم بسيار گريستند ، چرا كه دلهايشان نرم شده بود و از اين پس با استقبال بيشترى به تحليلهاى سياسى آن‌حضرت گوش مىسپردند .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n3 - امام خط درخشان سياسى خود را كه به خاتم پيامبران محمّد صلى الله عليه و آله و اهل بيت معصوم عليهم السلام او مىرسد ، براى مردم بيان كرد و ويژگيهاى آنان را كه نمونه‌هاى والايى در يقين واستقامت و جهاد بودند ، بر شمرد .\r\n4 - امام سجاد عليه السلام ، پرده از مظلوميّت پدرش سيّدالشّهداء بر گرفت ، وپرچم سرخى كه وجدانهاى آزاده را به قيام براى خدا و در راه يارى مظلومان فرا مىخواند ، بر دوش گرفت .\r\nاين مورد ، از مهم ترين محورهاى منبر حسينى است ، تحريك عواطف و تهييج حزن واندوه نهفته در وجدان مردم .\r\n5 - پس از آنكه يزيد به مؤذن دستور داد كه با سردادن اذان سخن امام را قطع كند ، آن‌حضرت چنان كه رسم بود منبر را رها نكرد بلكه به هنگام گفتن دوّمين شهادت ( أَشْهَدُ أَنَّ مُحَمَّداً رَسُولُ اللَّهِ ) مؤذن را متوقف كرد و مسئوليّت قتل پدرش را برعهدهء يزيد گذاشت و به‌قول معروف‌انگشت‌بر نقطهء حساس‌گذاشت .\r\nاز اينجا در مىيابيم كه يك خطيب حسينى نبايد تنها از دور به حقايق سياسى اشاره كند بلكه وظيفه دارد ، با صراحت و روشنى به مسائل اشاره كند تا مردم آگاهى يابند و حجّت بر آنها تمام شود .\r\nبدين سان امام سجّاد توانست با به كارگيرى اين شيوهء زيبا و درخشان ، تخت حكومت يزيد را به لرزه در آورد تا آنجا كه يزيد از جنايت پليد خود بيزارى جست و به انبوه خشمگين جمعيّت كه نزديك بود او را در خود فرو گيرند گفت : اى مردم آيا گمان مىكنيد كه من حسين را كشتم .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nخداوند ، عبيداللَّه بن زياد عامل مرا در بصره لعنت كند كه حسين را كشت ! ! « 1 »\r\nاينك به نقل سخنرانى امام كه بايد الگوى منبرهاى حسينى قرار گيرد ، مىپردازيم :\r\n« اى مردم شما را از دنيا و آنچه در آن است هشدار مىدهم . چرا كه دنيا سراى زوال و نابودى است و ( مردم ) قرون گذشته را كه دارايى و عمرشان از شما بيشتر بود ، از ميان برده و اينك پيكرهايشان طعمهء خاك گشته ، واحوالشان دگرگون شده است . آيا شما پس از ايشان ( به دنيا ) طمع مىورزيد .\r\nافسوس ، افسوس چاره‌اى جز پيوستن و ملاقات ( با مردگان ) نيست . پس در آنچه از روزگارتان گذشته و در آنچه باقى مانده بنگريد . و پيش از گذشتن فرصت و خاموش گشتن فروغ آرزو ، كردارهاى شايسته‌اى را كه بر شما روى مىآورد ، انجام دهيد . پس به زودى از قصرها گرفته شويد و به قبرها منتقل گرديد و به كردارهايتان محاسبه شويد .\r\nبه خدا سوگند چه افراد گنهكارى كه ( در آن سرا ) حسرتها بر آنها كاملًا چيره گرديد و چه عزتمندانى كه در پرتگاههاى نيستى و نابودى فرو افتاده‌اند كه ديگر ( در آن دنيا ) پشيمانى سودى ندارد و از ستمگر دست بر نمىدارند . . .\r\nهمه آنچه كرده‌اند ، حاضر يابند و البته پروردگارت به هيچ كس ستم نخواهد كرد » . « 2 »\r\nگويند : به خاطر تأثير عميق مواعظ امام در دل شنوندگان ، مردم ناله\r\n\r\n\r\n","description":"","footnote":"\r\n( 1 ) - البكّائون الخمسة ، ص 209 .\r\n( 2 ) - البكّائون الخمسة ، ص 209 .\r\n","page_name":" 72 ","page_number":72},
  {"content":"\r\n\r\nو شيون سر دادند . آنگاه امام فرمود :\r\n« اى مردم به ما شش چيز داده شد و با شش نعمت برترى يافتيم . علم ، حلم ، جوانمردى ، فصاحت ، شجاعت و محبّت در دل مؤمنان به ما داده شد و به اينكه پيامبر برگزيده ، حضرت محمّد صلى الله عليه و آله از ماست و صديق از ماست و طيّار از ماست و شيرخدا و رسولش از ماست و دو سبط اين امّت از مايند ، بر ديگران برتى گرفتيم .\r\nپس هر كس مرا مىشناسد كه مىشناسد و هر كه نمىشناسد اينك حسب و نسب خود را براى او بازگو مىكنم .\r\nاى مردم ! من فرزند مكّه و منى هستم ، فرزند زمزم و صفا ، فرزند كسى كه زكات را بر دوش خود مىكشيد و به اين سوى و آن سو مىبرد . من فرزند بهترين كسى هستم كه جامه پوشيد و ردا بر دوش گرفت ، من فرزند بهترين كسى هستم كه طواف كرد و سعى نمود ، من فرزند بهترين كسى هستم كه حج كرد و لبّيك گفت ، من‌فرزند كسى هستم كه بر براق‌سوار شد و به‌آسمان عروج كرد ، من فرزند كسىهستم كه از مسجدالحرام به مسجدالاقصى برده شد ، من فرزند كسى هستم كه جبرئيل با او به « سدرة المنتهى » رسيد ، من پسر كسى هستم كه تا مقام « قاب قوسين او ادنى » رسيد ، من پسر كسى هستم كه با فرشتگان آسمان نماز گزارد ، من پسر كسى هستم كه خداى بزرگوار به او وحى مىفرستاد ، من پسر محمّدمصطفى هستم . من پسر على مرتضى هستم . من‌پسر كسى هستم كه انقدر با مردمان جنگيد و شكستشان داد كه عاقبت به يكتايى خداوند ، اقرار كردند .\r\nمن پسر كسى هستم كه در كنار رسول خدا صلى الله عليه و آله با دو شمشير مىجنگيد ، و با دو نيزه مىجنگيد و دو هجرت كرد و دو بار دست بيعت داد و در بدر و حنين جنگيد و حتّى لحظه‌اى هم به خداوند كفر نورزيد .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nمن پسر شايسته ترين مؤمنان و وارث پيامبران و كوبندهء ملحدان و پيشواى مسلمانان و نور مجاهدان و زيور عبادتگران و سرور گريه‌كنندگان و صابرترين صابران و برترين قيام كنندگان از آل ياسين و پرورش يافته رب العالمين ، هستم . من پسر كسى هستم كه به جبرئيل و ميكائيل مؤيد و منصور بود ، او قاتل مارقان و ناكثان و قاسطان بود ، با ناصبيها پيكار و مبارزه كرد او بهترين مفاخر قريش بود ، او نخستين كسى از مؤمنان بود كه به نداى خدا و رسولش پاسخ گفت و دعوت او را پذيرفت ، اوّلين سابقان و در هم كوبندهء متجاوزان و نابود كنندهء مشركان بود ، او تيرى بود كه از كمانهاى خدا بر منافقان فرود آمده بود ، زبان حكمت عابدان و ياوردين خدا و ولى امر او و بستان حكمت خدا و خزانهء علم الهى بود . جوانمرد و بخشنده و پر هيبت ، دانا و پاك ، ابطحى ، پيشگام و شكيبا ، روزه دار و مهذب ، قيام كننده و قاطع نسل مشركين و براكنده كنندهء احزاب مشركين و ثابت قدم و قوى اراده و سر سخت چونان شيرى خشمناك بود . در ميدان كارزار ، هنگامى كه نيزه ها به يكديگر نزديك مىشدند و عنان اسبان در كنار يكديگر قرار مى گرفتند ، آنها را مىكوبيد و نابود مىكرد . همچون آسياب كه مىگردد و علفها را به كنارى مىافكند . شير حجاز و قوچ عراق بود ، مكّى و مدنى و خيفى و عقبى و بدرى و أحدى و شجرى و مهاجرى بود . سيد عرب بود و شير جنگ ، وارث مشعرين و پدر سبطين ، حسن وحسين بود ، آرى اين جدّ من على بن‌ابىطالب عليه السلام است » .\r\nسپس فرمود :\r\n« من پسر فاطمه زهرايم ، پسر سرور زنان . . . »\r\nآن‌حضرت همچنان به معرفى خود ادامه داد تا آنكه بانك ناله و فرياد مردم به آسمان بلند شد و يزيد ترسيد كه مبادا ، مردم به روى بشورند . از اين\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nرو به مؤذن دستور داد تا آذان بگويد و گفتار امام سجاد را قطع كند . چون مؤذن گفت : اللَّهُ أَكْبَر ، امام سجّاد عليه السلام فرمود : هيچ چيز بزرگتر از خدا نيست و چون مؤذن گفت : أَشْهَدُ أَنْ لا إِلهَ إِلَّا اللَّه ، امام سجاد فرمود : موى و پوست و گوشت و خونم بر اين گواه است .\r\nهمين كه مؤذن گفت : أَشْهَدُ أَنَّ مُحَمَّداً رَسُولُ اللَّه ، امام از فراز منبر رو به يزيد كرد و گفت : آيا اين محمّد جدّ من است يا جدّ تو ؟ اگر بگويى جدّ توست دروغ گفته و كفر ورزيده اى و اگر بگويى كه او جدّ من است پس چرا عترت وى را كشتى ؟\r\nراوى گويد : مؤذن گفتن اذان و اقامه را تمام كرد و يزيد جلو ايستاد و نماز ظهر را به جاى آورد . « 1 »\r\n\r\nدعا ، وسيله تربيت و تبليغ\r\nخداوند پيام خويش را براى هدايت ما فرستاده است . به نظر شما چگونه مىتوانيم به او لبيك گوئيم و پاسخ نداى خداوند را بدهيم ؟\r\nكليد اين كار دعاست . دعا شيوهء سخن گفتن بنده با پروردگارش است همچنان كه وحى اوج سخن گفتن پروردگار با بندگانش .\r\nدعا ركن اصلى عبادت و پيوستگى و وصل و جوهر نماز است . هر دعايى پسنديده و نيكوست . امّا خداوند نعمت دعا را وقتى بر ما ارزانى داشت كه به ما آموخت چگونه از طريق كتابى كه سرشار از دعاهاى\r\n\r\n\r\n","description":"","footnote":"\r\n( 1 ) - ناسخ التواريخ ، ج 2 ، ص 241 .\r\n","page_name":" 75 ","page_number":75},
  {"content":"\r\n\r\nاوليايش است ، و نيز با دعاهايى كه ما از نيايشهاى پيامبر صلى الله عليه و آله و اهل بيتش عليهم السلام به ارث برده‌ايم ، او را بخوانيم . به نظر مىرسد كه تمام اين دعاها را بندگان خدا از پيامبران و آنان از وحى الهى ، به ارث برده‌اند ، يا دست كم بايد اين نيايشها را تجليات وحى بر دلهاى بندگان هدايتگر و مقرب خدا دانست ، و يا انعكاس معارف وحى بر دلهاى پاك و زبانهاى صادق آنان به شمار آورد .\r\nبنابر اين ، دعاهاى مأثور روى ديگر وحى مىباشند . اين دعاها سايه وحى و پرتو درخشان و تفسير و تأويل آن مىباشند . همچنين نيايشها گنجينه‌هاى معارف ربّانى و ديواره‌هاى نفوذ ناپذير حكمت‌اند و در مقدمه آنها ، دعاهاى صحيفه سجاديه قرار دارند كه از كلمات امام زين العابدين عليه السلام گرد آورى شده‌اند .\r\nامام زين العابدين از اين نيايشها ، چه هدفى را تعقيب مىكرد ؟\r\nبىگمان اين دعاها ، پرتويى از قلب روشن شدهء او به ايمان و سيلابى از دل نورانى او به عشق خدا بود . اين واژه‌ها بر لبان مردى جارى مىشد كه در محبّت پروردگارش ذوب مىشد . تمام اين دعاها ، رسا و روانند و هيچ نشانى از تكلّف در آنها ديده نمىشود .\r\nآرى اين نيايشها ، اهداف فراوانى را تحقّق بخشيدند ، برجسته ترين آنها ، آن بود كه به بندگان خدا بياموزد كه چگونه با پروردگار بزرگشان سخن گويند و در بارگاهش گريه و زارى سر دهند ، و خشنودى او را خواستار شوند و به نامهاى نيكش بخوانند و چگونه از او خواهش كنند\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nو چه بخواهند ؟\r\nاين اهداف الهى به نوبهء خود به برخى از امور زندگى بخش ، منتهى مىشد كه معمولًا مورخان هنگام بر شمردن حكمت صحيفه سجّاديه از آنها ياد مىكنند و ما نيز به طور بسيار خلاصه به آنها مىپردازيم :\r\nالف - در دورهء امام زين العابدين عليه السلام فشارها تا آنجا شديد بود كه زينب كبرى عليها السلام براى مدّتى واسطه‌اى ميان امام و مؤمنان در شؤون امامت بود و به فعاليّت مىپرداخت .\r\nدر چنين شرايط دشوارى طبيعى بود كه امام از طريق دعاهايى كه تا امروز نيز همچون نسيمى مُشك بار و آرامش بخش در ميان امّت وزيدن دارد ، بينشهاى وحى و ارزشهاى رسالت را نشر دهد .\r\nب - امام به عنوان يك انقلابى خدا جو ، از مبارزه با طاغوت و فساد كه او را به خاطر شرايط دشوار زمانه به رنج و سختى مىافكندند ، دست بر نداشت بلكه با نيايشهايى كه دستگاه حكومتى نمىتوانست او را از آنها منع كند به مبارزه با دستگاه طاغوت پرداخت . بدين گونه خداوند بر ما اتمام حجّت كرده كه هيچ گاه از مبارزه با طاغوتيان از پا ننشينيم و با هر وسيلهء ممكن ، حتّى در سخت ترين شرايط اختناق و سركوب ، به قيام بر ضدّ آنها ادامه دهيم .\r\nج - اين دعاها ، با توجّه به محتواى و الا و موعظه‌هاى ربّانى كه در بر دارند ، وسيله‌اى براى تربيت مردم بر تقوا و فضيلت و ايثار و جهاد مىباشد . نخبگان امّت ، همچون گياهى نورسته كه از نور خورشيد تغذيه\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nمىكند ، از اين دعاها بهره‌مند مىشوند . همانند جنبشهاى انقلابى كه جهت بيش برد هدف خود نياز به ابزارى همچون نشريّات مخفى و جلسات محرمانه و شعارها و اعلاميّه‌ها دارند تا اعضا و هواداران خود را در راه مبارزه به پيش سوق دهند .\r\nاين نيايشهاى پاك نيز ابزار مكتبى نخبگان مؤمنى بود كه به رويارويى با نظام اموى مىشتافتند .\r\nدعاهاى امام كه اينك در مجموعه‌اى به نام « صحيفه سجّاديه » جمع آورى شده ، همان انگيزهء ايمانى است كه روح ايمان را در شرايط سخت و دشوار براى ما به ارمغان مىآورد . من گمان نمىكنم كه پس از قرآن كتابى همچون صحيفه سجّاديه باشد كه اين گونه قلب محرومان را تسلى بخشد و خون انقلاب را در رگهاى مستضعفان به جوش آورد ، و دلهاى مجاهدان را به درخشش خود روشن كند و هدايتگر انقلابيون در راه مبارزه باشد . درود خداوند بر اين روح پاكى كه در اين كتاب موج مىزند ، و درود خداوند بر كسانى كه هر بام و شام ، با خواندن اين دعاها به درگاه حضرتش زارى مىكنند ، وپيوند با او را مىجويند .\r\n\r\nشعر ، منبر سيّار\r\nنغمه‌هاى حيات ، در ژرفاى وجود انسانى در قالب اوزان و معانى بديع شعرى ، نمودار مىشوند . اعراب در زمان جاهليّت و نيز در قرون نخستين اسلام ، به شعر توجّه بسيارى نشان مىدادند . پروردگار نيز در سورهء\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nشعراء ، سرايندگان مؤمنى را كه به يارى مظلومان همّت مىگمارند ، ستوده است . امامان معصوم عليهم السلام به شعر به عنوان منبرى سيّار كه به سرعت در ميان مردم نفوذ پيدا مىكند ، توجّه نشان مىدادند ، همچنان كه طاغوتيان نيز به نوبهء خود از شعر به عنوان ابزارى براى تبليغات دروغين و گمراه كنندهء خود بهره مىبردند .\r\nامام زين العابدين عليه السلام نيز گاهى شعر مىسرود . مشهور ترين شعرى كه از آن‌حضرت نقل كرده‌اند ابيات جاويد زير است كه در آنها مىفرمايد : « 1 »\r\n نَحْنُ بَنُو الْمُصْطَفى ذُو غُصَصٍ * يَجْرَعُها فِى الْأَنامِ كاظِمنا « 2 »\r\nعَظِيمَةٌ فِى الْأَنامِ مِحْنَتُنا * أَوَّلُنا مُبْتَلى وَآخِرُنا « 3 »\r\nيَفْرَحُ هذَا الْوَرى بِعيدِهُمْ * وَنَحْنُ أَعْيادُنا مآتِمُنا « 4 »\r\nوَالنَّاسُ فِى الْأَمْنِ وَالسُّرُورِ ما * يَأْمَنُ طُولَ الزَّمانِ خائِفنا « 5 »\r\nوَما خُصِصْنا بِهِ مِنَ الشَّرَفِ الطَّا * ئِلِ بَيْنَ الْأَنامِ آفَتَنا « 6 » \r\n\r\n\r\n","description":"","footnote":"\r\n( 1 ) - بحار الانوار ، ج 45 ، ص 138 - 139 .\r\n( 2 ) - ما ، تبار مصطفى ، اندوه مندانيم كه گلوهاى ما اين اندوهها را در ميان مردمان فرو مىخورد .\r\n( 3 ) - محنت ما در ميان خلايق بس سخت و دشوار است و اوّلين و آخرين ما به دشواريها مبتلاست .\r\n( 4 ) - اين مردمان به فرا رسيدن موسم عيد خود شادكام مىشوند حال آنكه عيدهاى ما ، سوگهاى ماست .\r\n( 5 ) - مردم در آرام و شادىاند امّا ترسندهء ما ، در طول روزگار ، ايمن و راحت نيست .\r\n( 6 ) - ما به شرف و شرافت برگزيده شديم ، كه اين ويژگى خاص آفت ما مىباشد .\r\n","page_name":" 79 ","page_number":79},
  {"content":"\r\n\r\n يَحْكُمُ فينا وَالْحُكْمُ فيهِ لَنا * جاحِدَنا حَقَّنا وَغاضِبَنا « 1 » \r\nابن شهرآشوب نيز در مناقب ، اين ابيات را به امام سجّاد عليه السلام نسبت داده است : « 2 »\r\n لَكُمْ ما تَدَّعُونَ بِغَيْرِ حَقٍّ * إِذا مَيِزَ الصَّحاحُ مِنَ الْمِراضِ « 3 »\r\nعَرَفْتُمْ حَقَّنا فَجَحَدْتُمُوناكَما عَرَفَ السَّوادُ مِنَ الْبَياضِ « 4 » كِتابَ اللَّهِ شاهِدُنا عَلَيْكُم‌ْوَقاضينا الْإِلهُ فَنِعْمَ قاضٍ « 5 » \r\nامّا تأييد آن‌حضرت از سوى شاعران مدافع حق را مىتوان از خلال ماجرايى كه براى « فرزدق » رخ داده ، دريافت . فرزدق اگر چه جزو شعراى دربار اموى بشمار مىآمد ، امّا از نظر تاريخى او به بيت علوى گرايش دارد و زمانى كه فرصتى مىيابد ، قريحه‌اش به جوش آمده قصيدهء شكوهمند و معروف خود را در مدح امام مىسرايد . چون هشام وحكومت اموى به روى خشم مىگيرند و او را زندانى مىكنند ، امام فوراً براى او انعامى مىفرستد چنان كه برخى از مورخان مىنويسند فرزدق از آن پس\r\n\r\n\r\n","description":"","footnote":"\r\n( 1 ) - كسى كه حق ما را منكر است و بر ما خشم مىگيرد به ما حكم مىراند حال آنكه ما بايد ( بر او ) حكم برانيم .\r\n( 2 ) - في رحاب أئمّة اهل البيت ، ج 3 ، ص 249 .\r\n( 3 ) - شما را باد آنچه به نا حق ادعا مىكنيد ، آن هنگام كه سلامت از بيمارى ممتاز گردد .\r\n( 4 ) - حقانيت ما را شناختيد و سپس انكارمان كرديد همچنان كه سياهى از سپيدى شناخته مىشود .\r\n( 5 ) - كتاب خدا گواه ماست بر شما و خداوند داور ماست كه او نيك داورى است .\r\n","page_name":" 80 ","page_number":80},
  {"content":"\r\n\r\nتا پايان عمر در سايهء امامت راستين اسلام زندگى خود را سپرى كرد . امّا ماجراى فرزدق و سرودن آن قصيدهء زيبا چنين است :\r\n« سبكى » در كتاب طبقات الشافعيه به سند متصل از ابن عايشه عبداللَّه بن محمّد از پدرش نقل كرده است ، كه گفت : هشام بن عبد الملك با وليد به سفر حج رفت و به گردخانهء كعبه طواف كرد . او هر چه كوشيد تا خود را به « حجرالاسود » برساند نتوانست ، از اين رو منبرى براى او نهادند و وى بر آن نشست و به مردم مىنگريست . اطراف اورا گروهى از شاميان احاطه كرده بودند .\r\nدر اين هنگام بود كه ناگهان امام على بن الحسين عليهما السلام كه زيبا روترين و خوشبوترين مردمان بود پديدار شد و گردخانهء خدا طواف كرد و همين كه به نزديك حجرالاسود رسيد ، مردم راه را براى امام باز كردند . مردى از شاميان پرسيد : اين كيست كه ابهتش چنين مردم را مرعوب مىكند ؟ !\r\nهشام از بيم آنكه مبادا شاميان به وى تمايل يابند ، پاسخ داد : او را نمىشناسم . فرزدق كه در آن ميان حاضر بود ، گفت : امّا من او را مىشناسم . مرد شامى پرسيد : ابو فراس او كيست ؟ آنگاه فرزدق قصيدهء خود را در معرفى امام سجّاد عليه السلام به آن مرد سرود ، « سبط ابن جوزى » و « سبكى » اين قصيده را با اندكى تفاوت اين چنين نقل كرده‌اند :\r\n هذَا الَّذى تَعْرِفُ الْبَطْحاءُ وَطْأَتَهُ * وَالْبَيْتُ يَعْرِفُهُ وَالْحِلُّ وَالْحَرَمُ « 1 » \r\n\r\n\r\n","description":"","footnote":"\r\n( 1 ) - اين كسى است كه سرزمين بطحا جاى قدر و منزلت او را مىشناسد و خانهء كعبه و حل و حرم نيز او را مىشناسند .\r\n","page_name":" 81 ","page_number":81},
  {"content":"\r\n\r\n هذَا ابْنُ خَيْرِ عِبادِ اللَّهِ كُلِّهِمُ * هذَا التَّقِىُّ النَّقِىُّ الطَّاهِرُ الْعَلَمُ « 1 »\r\nيَكادُ يُمْسِكُهُ عِرْفانُ راحَتِهِ * رُكْنُ الْحَطيمِ إِذا ما جاءَ يَسْتَلِمُ « 2 »\r\nإِذا رَأَتْهُ قُرَيشٌ قالَ قائِلُها * إِلى مَكارِمِ هذا يَنْتَهِى الْكَرَمُ « 3 »\r\nإِنْ عُدَّ أَهْلُ التُّقى كانُوا أَئِمَّتَهُمْ * أَوْ قيلَ مَن‌ْخَيْرُ أَهْل‌ِالْأَرْضِ قيلَ هُمُ « 4 »\r\nهذَا ابْنُ فاطِمَةَ إِنْ كُنْتَ جاهِلَهُ * بِجَدِّهِ أَنْبِياءُ اللَّهِ قَدْ خُتِمُوا « 5 »\r\nوَلَيْسَ قَوْلُكَ مَنْ هذا بِضائِرِهِ * الْعَرَبُ تَعْرِفُ مَنْ أَنْكَرْتَ وَالْعَجَمُ « 6 » \r\n* * *\r\n بُغْضى حَياءً وَيُغْضى مِنْ مَهابَتِهِ * فَما يُكَلَّمُ إِلّا حينَ يَبْتَسِمُ « 7 » \r\n\r\n\r\n","description":"","footnote":"\r\n( 1 ) - اين فرزند بهترين بندگان خداست . اين پاك و پاكيزه و پيراسته و شناخته شده است .\r\n( 2 ) - جود و عطاى كف بخشش او چنان است كه چون بخواهد حجر را استلام كند و بر ركن « حطيم » گام فرانهد ، ركن مىخواهد او را نزد خود نگه دارد تا از جود و عطايش بر خوردار گردد .\r\n( 3 ) - چون قريش به دو بنگرد ، گويندهء آنها اعتراف كند كه ، كرم وجود ، به منزلگاه مكارم اين مرد منتهى مىشود .\r\n( 4 ) - اگر پرهيزكاران شمرده شوند ، ايشان پيشوايانند و اگر پرسيده شود كه بهترين اهل زمين چه كسانىاند ؟ گفته شود : ايشان .\r\n( 5 ) - اين فرزند فاطمه است اگر او را نمىشناسى ، او كسى كه پيامبران خدا به جدّش ختم شده‌اند .\r\n( 6 ) - اين كه تو مىگويى اين كيست ؟ زيانى به او نمىرساند چرا كه عرب و عجم اين كسى را كه تو نمىشناسى ، نيك مىشناسند .\r\n( 7 ) - از بسيارى حيا ديده فرو مىپوشد و مردمان نيز به خاطر هيبت وى ، ديده بر مىبندند و جز زمانى كه تبسم مىكند ، با او سخن گفته نمىشود .\r\n","page_name":" 82 ","page_number":82},
  {"content":"\r\n\r\n يُنْمى إِلى ذُرْوَةِ الْعِزِّ الَّتى قَصُرَتْ * عَنْها الْأَكُفُّ وَعَنْ إِدْر اكَها الْقَدَمُ « 1 »\r\nمِنْ جِدَّهِ د انَ فَضْلُ الْأَنْبِياءِ لَهُ * وَفَضْلَ امَّتِهِ د انَتْ لَهُ الْامَمُ « 2 »\r\nيَنْشَقُّ نُورُ الْهُدى مِنْ صُبْحِ غُرَّتِهِ * كَالشَّمْسِ يَنْجابُ عَن‌ْإِشْراقِهَا الظُلَمُ « 3 »\r\nمَشْتَقَّةٌ مِنْ رَسُولِ اللَّهِ نَبْعَتُهُ * طابَتْ عَناصِرُهُ وَالْخِيَمُ وَالشِّيَمُ « 4 »\r\nاللَّهُ شَرَّفَهُ قَدْراً وَفَضَّلَهُ * جَرى بِذاكَ لَهُ فى لَوْحِهِ الْقَلَمُ « 5 »\r\nكِلْتا يَدَيْهِ غَياثٌ عَمَّ نَفْعُهُما * يَسْتَوْكِفانِ وَلا يَعْرُوهُما الْعَدَمُ « 6 »\r\nسَهْلُ الْخَليقَةِ لا تَخْشى بَوادِرُهُ * يَزينُهُ اثْنانِ حُسْنُ الْخُلْقِ وَالْكَرَمُ « 7 »\r\nحَمَّالُ أَثْقالِ أَقْو امٍ إِذ ا فُدِحُوا * رَحِبَ الْفَناءِ أَرْيَبَ حينَ يَعْتَزِمُ « 8 » \r\n\r\n\r\n","description":"","footnote":"\r\n( 1 ) - او به قلهء عزّت دست يافته كه دستها و پاها از رسيدن بدان نا توانند .\r\n( 2 ) - كسى كه برترى انبيا در برابر فضيلت جدّش كم مايه گشته و فضيلت امّتش ( باعث شده تا ) امّتهاى ديگر در برابرش سر فرود آورند .\r\n( 3 ) - نور هدايت از درخشش جبينش تابان است همچون خورشيد كه با طلوعش پرده‌هاى تاريكى را از هم مىدرد .\r\n( 4 ) - او از سرچشمه پيامبر سرازير گشته است و از اين رو عناصر وجودش و اخلاق و سجايايش پاك و پاكيزه است .\r\n( 5 ) - خداوند او را از ازل تشرف بخشيده و برترى داده است و قلم قضا در تحقيق اين مشيت بر لوح قدر روان گشته است .\r\n( 6 ) - هر دو دستش ابرى فياض و رحمت گستر است كه رگبار فيض فرو مىبارند وجود وعطايشان هيچ گاه كاستى نمىگيرد .\r\n( 7 ) - خلق وخوى نرمى دارد و كسى از رفتارش بيمناك نخواهد شد و هميشه دو خصلت حلم و كرم جوانب شخصيّت او را مىآرايند .\r\n( 8 ) - او به دوش كشندهء بار سنگين اقوامى است كه زير آن به زانو در آمده‌اند و چون با دشوارى و سختى رو به رو گردد ، خردمند و چاره جوى و هشيار است .\r\n","page_name":" 83 ","page_number":83},
  {"content":"\r\n\r\n ما قالَ « لا » قَطُّ إِلّا فى تَشَهُّدِهِ * لَوْلَا التَّشَهُّدُ كانَتْ لائُهُ نَعَمُ « 1 »\r\nعَمَّ الْبَرِيَّةِ بِالْإِحْسانِ فَانْقَشَعَتْ * عَنْهَا الْغَيابَةُ لا هَلْقٍ وَلا كَهِمُ « 2 »\r\nمِنْ مَعْشَرٍ حُبُّهُمْ دينٌ وَبُغْضُهُمُ * كُفْرٌ وَقُرْبُهُمْ مُنْجىٍ وَمُعْتَصَمٌ « 3 »\r\nلا يَسْتَطيعُ جَوادٌ بُعْدَ غايَتِهِمْ * وَلا يُدانيهِمْ قَوْمٌ وَإِنْ كَرُمُوا « 4 »\r\nهُمُ الْغُيُوثُ إِذا ما أَزِمَّةٌ أَزِمَتْ * وَالْاسْدُ اسْدُ الشَّرى وَالْرأْىُ مَحْتَدِمٌ « 5 »\r\nلا يَنْقُصُ الْعُسْرُ بَسْطاً مِنْ أَكُفِّهِمُ * سِيَّانَ ذلِكَ إِنْ أَثِرُوا وَإِنْ عَدِمُوا « 6 »\r\nيَسْتَدْفَعُ السُّوءَ وَالْبَلْوى بِحُبِّهِمْ * وَيَسْتَرِب بِهِ الْاحسانُ وَالنِّعَمُ « 7 »\r\nمُقَدَّمٌ بَعْدَ ذِكْرِ اللَّهِ ذِكْرُهُمُ * فى كُلِّ بُدْءٍ وَمَخْتُومٌ بِهِ الْكَلِمُ « 8 » \r\n\r\n\r\n","description":"","footnote":"\r\n( 1 ) - هرگز جز در تشهد نمازش « لا » « نه » نگفت و اگر تشهد چنان نمىبود آن « لا » هم به « نعم » « آرى » تبديل مىگشت .\r\n( 2 ) - احسان او همهء انسانها را در بر گرفته و از اين رو ظلمت رخت بر بسته است و ستم و بيمى وجود ندارد .\r\n( 3 ) - او از خاندانى است كه محبّت ايشان دين ، و دشمنى با آنان كفر و نزديكى كردن با آنها دژ و پناهگاه است .\r\n( 4 ) - هيچ بخشنده‌اى به قله كرم و نهايت جود و بخششگرى آنان نمىرسد و هيچ قومى هر قدر هم كه بخشش كنند ، با ايشان برابرى نتوانند كرد .\r\n( 5 ) - اينان به گاه بحرانهاى سخت ، بارانهاى رحمتند و به گاه نبرد ، شيران ژيان معركه‌اند .\r\n( 6 ) - سختى معيشت آنان ، دستان بخششگرشان را از بخشش نمىكاهد و اين گشاده دستى در حالت توانگرى و تنگدستى براى آنان يكسان است .\r\n( 7 ) - بدى و بلا به محبّت ايشان دفع گردد و احسان و نعمت به لطف محبّت ايشان افزونى گيرد .\r\n( 8 ) - در هر آغازى پس از ذكر نام خدا ، نام ايشان مقدّم است و هر كلام به نام آنان پايان يابد .\r\n","page_name":" 84 ","page_number":84},
  {"content":"\r\n\r\n يَأْبى لَهُمْ أَنْ يَحِلَّ الذَّمُّ ساحَتَهُمْ * خُلْقٌ كَريمٌ وَأَيْدٍ بِالنَّدى هَضِمٌ « 1 »\r\nأَىُّ الْخَلائِقَ لَيْسَتْ فى رِقابِهِمْ * لا وَلِية هذا أَوَّلَهُ نَعَمُ « 2 »\r\nمَنْ يَعْرِفِ اللَّهَ يَعْرِفُ أَوَّلِيَّةَ ذاالدينُ مِنْ بَيْتِ هذا نالَهُ الْامَمُ « 3 » \r\n* * * اين على بن الحسين بن على ابىطالب عليهم السلام است . هشام خشمگين شد و دستور داد فرزدق را در محلى به نام عسفان ، بين مكّه و مدينه ، زندانى كنند . امام سجاد هزار دينار براى او فرستاد . امّا فرزدق آن را نپذيرفت و گفت :\r\nآنچه گفتم از روى خشم به خاطر خدا و رسولش بود ، از اين رو بابت آن پاداش نمىستانم . امام على بن الحسين به وى پاسخ داد : چنانچه ما اهل بيت چيزى ببخشيم ، دوباره به ما باز نمىگردد . آنگاه فرزدق بخشش امام را پذيرفت و هشام را نكوهش كرد و گفت :\r\n أَيَحْبِسُنى بَيْنَ الْمَدينَةِ وَالَّتى * إِلَيْها قُلُوبُ النَّاسِ يَهوى منيبها « 4 » \r\n\r\n\r\n","description":"","footnote":"\r\n( 1 ) - خوى بزرگوارى و كف بخشايشگر آنان ، مانع از آن است كه نكوهش و سرزنش در ساحت مقدّس ايشان فرود آيد .\r\n( 2 ) - كدام قبيله و گروه‌است كه از نياكان اين‌مرد بزرگ ، نعمتى بر گردن خود نداشته باشد ؟\r\n( 3 ) - هر كه خداى را بشناسد ، نياكان او را نيز نيك مىشناسد كه دين از خانهء او به مردمان رسيده است .\r\n( 4 ) - گمان مىبرد مرا در ميان « راه » مدينه ، وجايى كه دلهاى مردم براى بازگشت به آن عشق مىورزند ، زندانى كرده است .\r\n","page_name":" 85 ","page_number":85},
  {"content":"\r\n\r\n يَقْلِبُ رَأْساً لَمْ يَكُنْ رَأْسَ سَيِّدٍ * وَعَيْناً لَهُ حَوْلادءُ بَادٍ عُيُوبَها « 1 » \r\nهشام از اين ابيات آگاهى يافت و فرزدق را آزاد ساخت امّا حقوقش را كه سالانه هزار دينار بود ، از ديوان قطع كرد . فرزدق از اين امر نزد امام سجّاد شكايت برد و آن‌حضرت به وى چهل هزار دينار بخشيد و به وى فرمود : اگر به بيش از اين احتياج مىداشتى حتماً به تو مىبخشيدم .\r\nفرزدق چهل سال زندگى كرد و سپس بدرود حيات گفت . خدايش رحمت كند !\r\n\r\nرسالهء حقوق\r\nبرخى كه در پژوهش ، از مراتب والاى ايمان برخوردارند ، مىپرسند :\r\nچگونه تلاش كنيم تا مؤمن واقعى شويم ؟ امام زين العابدين عليه السلام در پاسخ به سؤال اينان ، رسالهء حقوق را نگاشته كه در آن وظايف و مسئوليّتهاى مؤمن در قبال خداوند و مردم مشروحاً باز گفته و در يك كلام ويژگى روابط قائم بر پايه‌هاى متوازن و عادلانه را توضيح داده است . آغاز اين رساله چنين است :\r\n« بدان ، خدايت رحمت كند ، كه خداوند را در هر حركتى كه مىكنيم و در هر سكونى كه دارى و هر جا كه باشى حقوقى است و نيز در هر اندامى كه بچرخانى و يا در هر وسيله‌اى كه بدان كار مىكنى حقوقى است ، كه برخى از\r\n\r\n\r\n","description":"","footnote":"\r\n( 1 ) - سرى را بر مىگرداند كه سر سرورى نيست و چشمى دارد لوچ كه عيبهاى آن نمايان شده است .\r\n","page_name":" 86 ","page_number":86},
  {"content":"\r\n\r\nبرخى بزرگتر است . و بزرگترين حقوقى كه خدا بر تو واجب كرده ، حقوقى است كه بر خودت مقرر نموده ، كه با وجود اعضاى گوناگونت ، از سر تا پايت را فرا مىگيرد .\r\nپس او حقى را براى ديدگانت و حقى را براى گوشت و حقى را براى زبانت و حقى را براى دستت و حقى را براى پايت و حقى را براى شكمت و حقى را براى فرجت ، بر تو قرار داد . اين اعضاى هفت گانه‌اى است كه كليه كارها به وسيله آنها انجام مىپذيرد . سپس خداوند عزّوجل ، براى كردارت نيز حقوقى قرار داد . براى نماز و روزه و زكات و قربانى كردن و كارهايت حقوقى بر تو قرار داد سپس اين حقوق از تو به ديگران رسد كه بر تو حق واجب دارند و واجب ترين اين حقوق بر تو حق پيشوايان توست و سپس حقوق رعيت و آنگاه حقوق بستگانت » . « 1 »\r\nامام سخنان خود را در بارهء اين حقوق و فروع آنها ادامه مىدهد و رابطه ميان انسان و خلق و خالق را آن چنان كه بايسته و شايسته است بيان مىكند . و با بررسى رسالهء حقوق مىتوان به نتايج زير پى برد :\r\n1 - سخنان امام سجّاد عليه السلام متوجّه مؤمنان برگزيده است : كسانى كه كمالات را نشر مىدهند و در جهت دستيابى بدانها مىكوشند . برخى از حقوق مطرح شده در اين رساله جز واجبات و برخى ديگر كه در اكثريت قرار دارند ، جزو مستحبات مىباشند .\r\n2 - اين رساله و نيز ديگر رساله‌ها و وصايايى كه از ائمه عليهم السلام صادر شده كه توسط دانشمند بزرگ « حسن بن على بن شعبه حلبى » در كتاب\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ج 3 ، ص 216 .\r\n","page_name":" 87 ","page_number":87},
  {"content":"\r\n\r\nگرانبهاى تحف العقول گرد آمده است ، به مثابهء دروس ارزشمندى است از جانب اهل بيت كه به منظور تربيت نمونه‌هاى بر ترو پيشاهنگان مسلمان ايراد گشته تا با به كار بستن آنها ، الگوى ديگر مردمان قرار گيرند . ما مسلمانان و بويژه حوزه‌هاى علميه كه در واقع امتداد خط تربيتى اهل بيت عليهم السلام هستند ، امروزه ، با بازگشت به اين رساله‌ها و وصايا ، بسيار نيازمنديم !\r\nاگر سازمانها مكتبى و تشكيلات اسلامى به اين ذخاير ايمانى پايبند باشند ، از رجوع به بسيارى از فرهنگهاى ناقص و يا التقاطى بىنياز مىشوند و براى تحريك هواداران و پيروان خود ، ديگر نيازى به برانگيختن تعصبات و انگيزه‌هاى قبيله‌اى و بت پرستانه كه جز زيان و نابودى ارمغان ديگرى براى ما ندارند ، بى نياز خواهند بود .\r\n3 - اين رساله توازن شخصيّت ايمانى ما را نگاهبان خواهد بود و ما را از زياده روى در بعد شريعت و فرو نهادن ابعاد ديگر در امان خواهد داشت . چرا كه ما بايد با به كار بستن برنامه‌هاى مشخص ، همچون رسالهء حقوق ، گنجايش كافى براى جاى دادن تمام ابعاد شريعت را در خود ايجاد كنيم . سخن آخر آنكه : اين رساله ، بينش فراگير و ژرف نگرى و باريك انديشى قرآنى را كه متناسب با مقام امامت سيد الساجدين عليه السلام است ، و هيچ فقيه يا دانشمندى بدون اتصال با اين چشمهء جوشان ، بدان نايل نخواهد آمد منعكس مىسازد ، پس درود خدا بر آن كس كه اين رساله را نوشت و سلام خدا بر آن كس كه به آنچه در اين رساله آمده عمل كند !\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nكرامتها و شهادت امام زين العابدين\r\nدر كتابهاىروايى ، بسيار به اين حديث قدسى برمىخوريم كه مىفرمايد :\r\n« عَبْدى أَطِعْنى تَكُنْ مَثَلى أَقُولُ لِلْشَّىْءِ كُنْ فَيَكُون وَتَقُولُ لِلْشَّىْءِ كُنْ فَيَكُونَ » . « 1 »\r\nدر قرآن نيز مثالهاى واقعى از تاريخ انبيا و صالحانى كه خداوند دعاهايشان را در امورى كه مردم در آنها به درماندگى رسيده بودند ، اجابت كرده است ، فراوان است . آيا طوفان نوح و كشتىاش و آتش ابراهيم كه خداوند آن را سرد و بى گزند ساخت و عصاى موسى كه به صورت اژدهاى آشكار مىشد و سخن گفتن عيسى در گهواره و استجابت دعاى ابراهيم و زكريا كه خداوند با وجود آنكه پير و ناتوان شده بودند . بديشان فرزندانى عطا فرمود ، كرامت خداوند نبود كه به اين بندگان مخلص عطا فرموده ؟ پس چرا بر برخى گران است كه همچنان كه كرامتهاى خدا را بر پيامبران مىپذيرند ، كرامت حضرتش را بر ديگر اولياى وى بپذيرند ؟ !\r\n\r\n\r\n","description":"","footnote":"\r\n( 1 ) - بنده‌ام مرا فرمان بر تا چون من شوى . من به چيزى مىگويم « شو » مىشود و تو هم به چيزى مىگويى « شو » مىشود .\r\n","page_name":" 89 ","page_number":89},
  {"content":"\r\n\r\nآيا مگر در حديث نبوى نيامده است كه :\r\n« عُلَماءُ امَّتى كَأَنْبياءِ بَنِى إِسْرائيلَ » « 1 » .\r\nپس چگونه به تصريح قرآن ، صدور معجزه‌ها در روزگار بنى اسرائيل امكان‌پذير است‌امّا صدور آن به‌دست‌اهل‌بيت پيامبر صلى الله عليه و آله نا ممكن باشد ؟ !\r\nآيا براستى بر خداوند دشوار است كه كرامات خود را بر دستان امام سجاد عليه السلام است كه اينك با هم برخى از ويژگيها و صفات او را از نظر گذرانديم ، جارى كند ؟ و براى اين منظور چه كسى بهتر و سزاوارتر از آن كه بر خوردار از اين صفات است ؟ ! او عبادتگر شبها بود و روزه دار روزها ، همواره از ترس خدا مىگريست و پيوسته در پيشگاه حضرتش پيشانى بر خاك مىساييد و . . . و . . .\r\nاينك ما از خرمن زندگى درخشان و مالامال از كرامات آن‌حضرت ، خوشه‌اى چند مىچينيم تا اين يقين در ما افزون شود كه خداوند دعاى بندگان مخلصش را كه با تمام هستى و وجود خويش در كنار پروردگارشان آرام يافته‌اند به شرف اجابت نايل مىكند . آنگاه از راه اين يقين است كه عشق و علاقهء ما به اهل بيت افزون مىگردد و مگر محبّت آنان خود رهايى از دوزخ و وسيلهء نزديكى به خدا نيست ؟ !\r\n1 - يكى از كرامتهاى آن‌حضرت اين بود كه خداوند از طريق رؤيا به وسيله پيامبر صلى الله عليه و آله ، آن‌حضرت را از ماجرايى مطلع كرد . داستان از اين قرار است :\r\n\r\n\r\n","description":"","footnote":"\r\n( 1 ) - دانشمندان امّت من ، چونان پيمبران بنى اسرائيلند .\r\n","page_name":" 90 ","page_number":90},
  {"content":"\r\n\r\nاز امام صادق عليه السلام روايت شده است كه فرمود : وقتى كه عبدالملك بن مروان به خلافت رسيد به حجاج بن يوسف نوشت :\r\nبِسْمِ اللَّهِ الرَّحْمنِ الرَّحيمِ\r\nاز عبد الملك بن مروان امير المؤمنين به حجاج بن يوسف امّا بعد ، در ريختن خون بنى عبد المطلب بنگر و خون آنها را پاس دار و از اين كار دورى گزين كه خود شاهد بودم كه چون آل ابو سفيان در اين كار ولع نشان دادند ، جز اندكى بر سرير پادشاهى درنگ نكردند . و السلام .\r\nامام صادق فرمود : عبد الملك اين نامه را نهانى به حجاج فرستاد و خبر اين نامه در همان ساعتى كه نوشته و به سوى حجاج فرستاده بود به على بن الحسين رسيد . به او گفته شد كه عبد الملك نامه‌اى چنين و چنان به حجاج نوشته است و خداوند از اين بابت او را سپاس نهاده و فرمانروايىاش را استوار ساخته و بر مدّت آن بيفزوده است امام صادق فرمود : آنگاه على بن الحسين نامه‌اى چنين نگاشت :\r\nبِسْمِ اللَّهِ الرَّحْمنِ الرَّحيمِ\r\nبه عبد الملك بن مروان امير المؤمنين از على بن الحسين . امّا بعد ، همانا تو در فلان روز و فلان ساعت از فلان ماه نامه‌اى چنين و چنان نگاشته‌اى .\r\nو رسول خدا صلى الله عليه و آله مرا از اين نامه آگاه كرد و خداوند اين كار تو را سپاس نهاد و پايه‌هاى فرمانروايىات را استوار نمود و بر مدّت آن افزود .\r\nسپس نامه را پيچيد و بر آن مهر نهاد و به غلامش سپرد كه بر اشترش بنشيند و به محض آنكه عبد الملك را ديد اين نامه را به وى تسليم كند .\r\nچون غلام به دربار عبد الملك رسيد نامه را تسليم وى كرد . وقتى\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nعبدالملك نامه را گشود و به تاريخ آن نظر كرد ، ديد درست همان تاريخى است كه در آن به حجاج نامه نگاشته . بنابر اين در صداقت على بن الحسين عليهما السلام ترديد نكرد و بسيار شادمان شد و به پاداش آنكه اين نامه شادمانش كرده بود ، به سنگينى شتر آن‌حضرت ، براى وى درهم فرستاد » « 1 »\r\n2 - يكى ديگر از كرامتهاى آن‌حضرت در ارتباط با ابو خالد كابلى است كه امام باقر عليه السلام اين مطلب را نقل كرده است :\r\n« ابو خالد كابلى روزگار درازى محمّد بن حنفيه ، فرزند اميرمؤمنان عليه السلام و عموى امام سجّاد ، را خدمت مىكرد و هيچ گاه در امامت وى به خود ترديد راه نمىداد تا آنكه روزى نزد محمّد رفت و به او گفت : فدايت گردم مراتب دوستى و احترام و اخلاص من ثابت شده است .\r\nپس تو را به حرمت رسول خدا صلى الله عليه و آله و اميرمؤمنان عليه السلام سوگند آيا مرا آگاه نمىكنى كه تو همان امامى هستى كه خداوند طاعتش را بر مردم واجب كرده است ؟ محمّد گفت : ابو خالد تو مرا به امورى بزرگ سوگند دادى .\r\nعلى بن الحسين امام من و تو و همهء مسلمانان است . ابو خالد تا اين سخن را شنيد به سوى على بن الحسين رو كرد و از آن‌حضرت اجازهء ورود خواست .\r\nبه امام سجّاد گفته شد كه ابو خالد بر در است . امام به او اجازهء ورود داد .\r\nچون ابو خالد وارد شد ، نزديك امام رفت آن‌حضرت گفت : اى كنكر خوش آمدى ، تو هيچ گاه به ديدار ما نمىآمدى ! در بارهء ما به چه چيزى پى بردى ؟ ابو خالد ، از سخنى كه از على بن الحسين شنيده بود سجدهء\r\n\r\n\r\n","description":"","footnote":"\r\n( 1 ) - بحارالانوار ، ج 46 ، ص 44 .\r\n","page_name":" 92 ","page_number":92},
  {"content":"\r\n\r\nشكرى به جاى آورد و سپس گفت : سپاس خدا را كه مرا از دنيا نبرد تا آنكه پيشوايم را شناختم . امام سجاد از وى پرسيد : چگونه پيشوايت را شناختى ؟ گفت : تو مرا به نامى كه مادرم بر من نهاده بود خواندى و حال آنكه من در كار خودم كور و گمراه بودم .\r\nعمرى دراز محمّد بن حنفيه را خدمت كردم و در بارهء امامت او به خود ترديد راه نمىدادم تا آنكه چون به او نزديك شدم به حرمت خداوند متعال و حرمت پيامبر صلى الله عليه و آله و حرمت امير مؤمنان عليه السلام سوگندش دادم ، او هم مرا به تو هدايت كرد و گفت : او پيشواى من و تو و همهء مخلوقات خداست . سپس به من اجازه ورود دادى . چون نزدت آمدم و نزديكت شدم مرا به نامى كه مادرم بر من نهاده بود ، مورد خطاب قرار دادى از اينجا دانستم كه تو پيشوايى هستى كه خداوند اطاعتش را بر من و تمام مسلمانان واجب كرده است » . « 1 »\r\n3 - شيخ طوسى يكى ديگر از كرامتهاى امام زين العابدين را چنين نقل مىكند : على بن الحسين به قصد گزاردن حج ، عازم مكّه شد و در صحرايى ميان مكّه و مدينه به مردى بر خورد كه او هم در سفر بود . آن مرد به امام گفت : فرود آى . امام از او پرسيد چه كارى دارى ؟ مرد پاسخ داد .\r\nمىخواهم تو را بكشم و هر چه همراه دارى بر دارم . امام سجاد به او فرمود : من آنچه را كه همراه دارم با تو تقسيم مىكنم و تو را از خود حلال مىكنم . دزد گفت : نه . امام فرمود : پس از آنچه همراه دارم مقدارى\r\n\r\n\r\n","description":"","footnote":"\r\n( 1 ) - بحارالانوار ، ج 46 ، ص 46 .\r\n","page_name":" 93 ","page_number":93},
  {"content":"\r\n\r\nاندك باقى گذار تا بدان به مكّه برسم . امّا دزد نپذيرفت . امام از او پرسيد :\r\nخدايت كجاست ؟ دزد پاسخ داد : خوابيده . ناگهان دو شير درنده نمايان شدند كه يكى سر مرد را گرفت و ديگر پايش را . آنگاه امام سجاد عليه السلام فرمود : پنداشتى كه خدايت خوابيده و از تو غافل است ؟ ! « 1 »\r\n4 - يكى ديگر از كرامتهاى آن‌حضرت هنگام وفاتش آشكار شد . وى در روز 25 يا 18 ماه محرم سال 94 ه در اثر زهرى كه امويّون به وى خورانيدند ، به شهادت رسيد . در اين سال گروهى از فقها نيز از دنيا رفتند چنان كه اين سال را سنة الفقها ( سال فقها ) نام نهادند . به نظر من هيچ بعيد نيست كه رژيم اموى در روزگار فرمانروايى وليد بن عبد الملك ، مخالفان خود را كه از فقهاى بزرگ بودند و كسانى همچون سعيد بن مسيب و عروة بن زبير و سعيد بن جبير در ميان آنها جاى داشتند ، به وسيلهء زهر از ميان برداشته باشد . در كتابهاى تاريخى آمده است كه در اين سال تمام فقهاى مدينه چشم از جهان فرو بستند . « 2 »\r\nآيا به راستى عقل مىپذيرد كه تمام فقها به طور تصادفى در عرض يك سال از دنيا بروند . حال آنكه مىدانيم و معروف است كه امام سجّاد عليه السلام در اثر زهرى كه به دسيسهء عبد الملك و در شرايطى بحرانى به وى خورانيده شده بود ، دنيا را وداع گفت .\r\nدر هر حال هنگام شهادت آن‌حضرت ، كرامتهاى عجيبى از وى به\r\n\r\n\r\n","description":"","footnote":"\r\n( 1 ) - بحارالانوار ، ج 46 ، ص 41 .\r\n( 2 ) - همان مأخذ ، ص 154 ، به نقل از تذكرة الخواص چاپ ( ايران ) ص 187 و نيز تاريخ ابن عساكر .\r\n","page_name":" 94 ","page_number":94},
  {"content":"\r\n\r\nظهور رسيد . وى در آن هنگام از هوش رفت و يك ساعت در همان حال باقى ماند . چون پارچه را از او كنار زدند فرمود : « خدا را سپاس كه بهشت را به ما ميراث داد كه از آن هر جا كه خواهيم مقام گيريم . پس چه نيكوست پاداش كار گزاران » .\r\nسپس فرمود : « برايم قبرى مهيا كنيد و آن را تا سطح زمين برسانيد .\r\nآنگاه پارچه را بر خود افكند و جان به جان آفرين تسليم كرد » . « 1 »\r\nپس از شهادت آن‌حضرت كرامتى ديگر از وى آشكار گرديد . اين كرامت را سعيد بن مسيب نقل كرده است و ما با ذكر اين كرامت ، پروندهء تابناك زندگى امام زين العابدين عليه السلام را مىبنديم .\r\nاز عبد الرزاق از معمر از زهرى از سعيد بن مسيب و نيز عبد الرزاق از معمر از على بن زيد نقل كرده است كه گفت : به سعيد بن مسيب گفتم تو به من گفتى كه على بن الحسين ، نفس زكيه است و تو همتايى براى او نمىشناسى ؟ سعيد پاسخ داد : همچنين است و آنچه در بارهء او گفته‌ام چندان هم بعيد و نا آشنا نيست به خدا سوگند همانند او ديده نشده است .\r\nعلى بن زيد گويد : پرسيدم همين دليل استوار ، عليه خود توست پس چرا بر جنازهء او نماز نگزاردى ؟ ! سعيد پاسخ داد : قاريان ، تا على بن الحسين عليهما السلام به سوى مكّه نمىرفت ، بدان شهر روانه نمىشدند . پس او به طرف مكّه رهسپار شد و ما نيز با او بيرون شديم . هزار نفر در ركاب آن‌حضرت بودند . پس چون به « سقيا » رسيديم ، فرود آمد و نماز گزارد\r\n\r\n\r\n","description":"","footnote":"\r\n( 1 ) - بحارالانوار ، ج 46 ، ص 153 .\r\n","page_name":" 95 ","page_number":95},
  {"content":"\r\n\r\nو سجدهء شكرى به جاى آورد . . .\r\nدر روايت زهرى از سعيد بن مسيب نقل شده است كه سعيد گفت :\r\nمردم از مكّه بيرون نمىشدند تا آنكه على بن الحسين ، سيد العابدين عليه السلام ، بيرون آيد . پس آن‌حضرت از مكّه خارج شد من نيز با وى بودم . او در يكى از منازل بين راه فرود آمد و دو ركعت نماز گزارد و در سجودش تسبيح گفت . پس هيچ درخت و كلوخى نماند جز آنكه همراه با حضرتش خداى را تسبيح مىكردند . ما از تعجب ، فرياد سر داديم . آن‌حضرت سر خود را بالا آورد و پرسيد : اى سعيد آيا فرياد سر مىدهى ؟ ! گفتم : بلى اى فرزند رسول خدا . آنگاه آن‌حضرت فرمود :\r\nاين تسبيح اعظم است . پدرم از جدّم و او از رسول خدا صلى الله عليه و آله برايم روايت كرد كه فرمود : با اين تسبيح ، هيچ گناهى بر جاى نمىماند . گفتم :\r\nاين تسبيح را به ما نيز بياموز .\r\nدر روايت على بن زيد از سعيد بن مسيب آمده است كه آن‌حضرت در سجودش تسبيح گفت . پس هيچ درخت و كلوخى در گردا گرد آن‌حضرت نبود مگر آنكه به همان تسبيح امام سجّاد عليه السلام مترنّم بودند . من و اصحابم از ديدن اين صحنه به شگفت افتاده بانگ سر داديم . سپس امام فرمود :\r\n« اى سعيد ! زمانى كه خداوند متعال جبرئيل را آفريد ، اين تسبيح را به دو الهام فرمود . پس آسمانها و هر كه در آنها بود با اين تسبيح اعظم وى را تسبيح گفتند و اين اسم اكبر خداى عزّوجل است . اى سعيد ! پدرم حسين از پدرش از رسول خدا صلى الله عليه و آله از جبرئيل از خداوند جلّ جلاله نقل كرده است كه فرمود : هيچ بنده‌اى از بندگانم به من ايمان نياورد و تو را تصديق نكرد\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nو در مسجدت دو ركعت نماز ، به دور از چشم مردم نگزارد جز آنكه تمام گناهان گذشته وآينده او را بيامرزيدم » .\r\nاز اين روست كه من نمونه‌اى بهتر از على بن الحسين نديدم . چه ، او اين حديث را برايم باز گفت هنگامى كه او از دنيا رفت ، نيكوكار و بدكار بر جنازه‌اش حاضر شدند و خوش‌كردار و تباهكار او را ستودند . همه جنازهء او را تشييع كردند تا آنكه بر زمين گذارده شد .\r\nمن گفتم : اگر روزى از روزگار بايد دو ركعت نماز واقعى بخوانم ، همين امروز است . جز يك مرد و يك زن كس ديگرى باقى نمانده بود .\r\nسپس آن دو به سوى جنازه رفتند و من شتابان نماز گزاردم . پس صداى تكبيرى از آسمان آمد و تكبيرى از زمين پاسخش گفت . باز تكبيرى از آسمان آمد و تكبيرى از زمين جوابش داد من فريادى كشيدم و به صورت بر زمين افتادم . آن كه در آسمان بود ، هفت تكبير بگفت و آن كه در زمين بود نيز هفت تكبير سر داد و بر على بن الحسين درود فرستاد . مردم به مسجد آمدند ، امّا من نتوانستم دو ركعت نماز به جاى آورم و بر جنازهء على بن الحسين نماز بگزارم .\r\nگفتم : اى سعيد اگر من جاى تو مىبودم جز نماز بر على بن الحسين چيزى ديگر انتخاب نمىكردم . اين همان زيان آشكار است . سعيد گريست و سپس گفت : من تنها قصد خير داشتم ، اى كاش بر او نماز مىگزاردم ! چرا كه ديگر همانند او ديده نمىشود . « 1 »\r\n\r\n\r\n","description":"","footnote":"\r\n( 1 ) - بحارالانوار ، ج 46 ، ص 149 - 150 .\r\n","page_name":" 97 ","page_number":97},
  {"content":"\r\n . \r\n","description":"","footnote":"","page_name":" 98 ","page_number":98},
  {"content":"\r\n . \r\n","description":"","footnote":"","page_name":" 99 ","page_number":99},
  {"content":"\r\n . \r\n","description":"","footnote":"","page_name":" 100 ","page_number":100},
  {"content":"\r\n . \r\n","description":"","footnote":"","page_name":" 101 ","page_number":101},
  {"content":"\r\n . \r\n","description":"","footnote":"","page_name":" 102 ","page_number":102},
  {"content":"\r\n . \r\n","description":"","footnote":"","page_name":" 103 ","page_number":103},
  {"content":"\r\n . \r\n\r\n","description":"","footnote":"","page_name":" 104 ","page_number":104}
  ]