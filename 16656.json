[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nبررسى مذاهب و فرق\r\nنمايندگى ولى فقيه در سپاه\r\nمركز تحقيقات اسلامى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nنمايندگى ولى فقيه در سپاه\r\nمركز تحقيقات اسلامى\r\nشناسنامه\r\nنام كتاب : بررسى مذاهب و فرق\r\nموضوع : اصول اعتقادات\r\nكد : 1 / 233\r\nتهيه كننده : مركز تحقيقات اسلامى نمايندگى ولى فقيه در سپاه\r\nنويسنده : على رضا على نورى\r\nناشر : ادارهء آموزشهاى عقيدتى سياسى نمايندگى ولى فقيه در سپاه\r\nحروفچينى وصفحه آريى : مركز تحقيقات اسلامى\r\nنوبت چاپ : اول\r\nتاريخ انتشار : پاييز 79\r\nتيراژ : 2000\r\nمركز چاپ ستاد نمايندگى ولى فقيه در سپاه\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\nپيشگفتار\r\nانقلاب اسلامى ايران ، بزرگترين وعميق ترين انقلاب ارزشى و فكرى بود كه در عصر حاضر رخ داد .\r\nبنيانگذار اين نهضت مقدس اسلامى ، حضرت امام خمينى رضوان الله عليه با پيروى از حضرت سيد الشهداء عليه السلام و با كوتاه كردن دستهاى ستم و سلطه قدرتهاى استكبارى ونوكران آنان از كشور امام زمان ( عج ) به احياى سيره جد خود ، رسول الله - صلى الله عليه وآله - واصلاح امور امت وتحكيم پايه هاى حكومت اسلامى پرداخت و با دستهاى پرتوان خود ، نهالها ونهادهاى پرثمر را يكى پس از ديگرى در سرزمين حاصلخيز جامعهء اسلامى ايران بنا نهاد .\r\nسپاه پاسداران انقلاب اسلامى از خجسته نهادهايى است كه همزمان با شكل گيرى نظام مقدس اسلامى به دستور آن پير عارف ودورانديش تأسيس شد و رسالت عظيم پاسدارى از انقلاب اسلامى وارزشهاى الهى آن و دفاع از حريم ولايت فقيه را به عهده گرفت .\r\nتحقق اين مأموريت مهم وخطير ، در گرو برخوردارى اين نهاد مقدس از \" بينش اسلامى \" و \" آگاهى سياسى \" است كه \" آموزش \" يكى از راههاى تأمين كننده آن است .\r\nاز اين رو ، ارتقاء بينش اعتقادى - سياسى سپاه و \" تداوم آموزش \" براى اين نيروى نظامى مكتبى ، امرى ضرورى ونيازى اجتناب ناپذير است .\r\nولى امر مسلمانان جهان ، حضرت آية الله العظمى خامنه اى ، براين امر مهم تأكيد كرده ،\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nچنين مى فرمايد :\r\nسپاه پاسداران انقلاب اسلامى يك نيروى انقلابى است كه بر پايهء دين وتقوا و درك و عمل انقلابى به وجود آمده و وظيفه اساسى نماينده اين جانب در آن عبارت از : نظارت مستمر بر حفظ واستحكام اين پايه اساسى وبرخورد با تخلفات وپيشگيرى از آنهاست . ( 1 )\r\nآموزشهاى عقيدتى - سياسى گرچه از ابتداى تأسيس سپاه به شكلهاى مختلف وجود داشته است ، ليكن اهميت مسأله ونقش زيربنايى آن ودستيابى سپاه به اهداف تعيين شده ، موجب شد تا اين مهم در چارچوب \" نظام آموزشى \" جامع و فراگير كه در برگيرندهء سطوح مختلف علمى وتخصصهاى گوناگون باشد - تحقق يابد .\r\nدر پى اين حركت ، آموزشهاى عقيدتى - سياسى در قالب \" نظام آموزشى \" از سال 1364 شروع شد و بيش از نيمى از پرسنل را تحت پوشش دوره هاى مختلف \" تداوم آموزش \" قرار داد .\r\nاما با گذشت بيش از شش سال و كسب تجارب مفيد به هنگام اجرا و نيز با توجه به تحولات سالهاى اخير در اين نهاد مقدس ، از جمله تشكيل نيروهاى پنجگانه سپاه ، تصويب قانون استخدامى آن واعطاى درجات و . . . . ، ضرورت بازنگرى به \" نظام آموزشى \" احساس شد و \" نظام آموزشى \" فعلى جايگزين نظام قبلى گرديد .\r\n* ( مشخصات \" نظام آموزشى \" عقيدتى - سياسى ) *\r\nبا توجه به تفاوت سطح معلومات كلاسيك پرسنل سپاه و تقسيم بندى آنان به دو سطح \" سيكل \" و \" ديپلم \" ، نظام آموزشى\r\nدربرگيرندهء دو سطح زير است :\r\n1 - ورودى سيكل\r\n2 - ورودى ديپلم\r\nبراى سطح يك ، آموزش عمومى و سه مرحله آموزش ضمن خدمت ( شامل دوازده دوره )\r\n\r\n\r\n","description":"","footnote":"\r\n1 - بخشى از حكم مقام معظم رهبرى به نماينده ولى فقيه در سپاه ( مورخه 6 / 4 / 69 ) .\r\n","page_name":" 10 ","page_number":10},
  {"content":"\r\n\r\nو سه دورهء آموزش تخصصى ( تخصصى اوليه ، تخصصى تكميلى وسرپرستى ) در نظر گرفته شده است .\r\nسطح دو ، شامل دوره هاى : كاردانى ، كارشناسى ، مقدماتى رسته اى ، عالى رسته اى ، دافوس ، عالى جنگ و چهار مرحله آموزش ضمن خدمت ( در دوازده دوره ) مى باشد .\r\nبراى هر يك از دوره ها كد مخصوصى در نظر گرفته شده است كه مشخص كننده سطح ، مرحله و دوره است . به عنوان مثال : در كد ( 4 / 102 ) رقم سمت چپ نشانگر سطح ، رقم وسط ، بيانگر مرحله ورقم سمت راست گوياى دوره است .\r\nاز آنجا كه دوره هاى عمومى ، تخصصى وسرپرستى مرحله ندارند ، رقم وسط با صفر مشخص شده است . به عنوان مثال كد \" 102 \" ، نشانگر سطح يك و دوره دوم از دوره هاى غير تداوم است .\r\nموضوعات آموزشى شامل موارد زير است :\r\n1 - اصول عقايد\r\n2 - اخلاق اسلامى\r\n3 - احكام\r\n4 - معارف قرآن\r\n5 - تاريخ اسلام\r\n6 - دانش سياسى - اجتماعى\r\n7 - نظام دفاى\r\nاز آنجا كه موضوعات مختلف مى باشد ، به منظور سهولت كار ، براى هر موضوعى نيز كد خاصى مشخص شده است كه در پى كد هر دوره پس از علامت ( / ) مى آيد . براى مثال عدد \" 6 \" در كد \" 6 / 101 \" بيانگر اين است كه موضوع دورهء ياد شده ، دانش سياسى - اجتماعى است .\r\nدر مورد دوره هاى تخصصى و سرپرستى براى رسته هاى مختلف كد جداگانه اى در نظر گرفته شده كه با گذاشتن خط تيره ( - ) پس از كد گروه نوشته مىشود . مثلا تخصصى تكميلى ، ورودى سيكل از گروه عقايد در رسته بهدارى با كد ( 5 - 1 / 103 ) مشخص مىشود .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nمركز تحقيقات اسلامى ، عهده دار تدوين متون آموزشى مورد نياز حوزه نمايندگى ولى فيه در سپاه است كه با توجه به سطح معلومات وتخصص نيروهاى آموزشى ونوع و حوزهء مأموريت آنان ، متن مورد نياز را تهيه و تدوين مى نمايد .\r\nمتون و جزوات اين مركز توسط گروههاى تخقيقاتى ، تدوين و پس از طى مراحل بررسى و نظارت به تأييد \" هيأت علمى \" كه جمعى از فضلا و اساتيد حوزه عمليه قم هستند مى رسد .\r\nكتاب حاضر با شمارهء ( كد ) 1 / 233 ، شامل 5 فصل از نظام آموزشى عقيدتى - سياسى سپاه پاسداران انقلاب اسلامى است .\r\nپيشنهادها وتجربيات مربيان ارجمند وبرادران عزيز متربى راهگشا و مشوق ما در رفع كاستي هاى متون آموزشى خواهد بود .\r\nاز خدا مى خواهيم كه روز به روز بر بينش و آگاهيهاى اسلامى ما بيفزايد ، و آنها را عميق تر سازد .\r\nمركز تحقيقاتى اسلامى\r\nنمايندگى ولى فقيه در سپاه\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمقدمه\r\nهنگامى كه بناى اسلام در جزيرةالعرب پايه‌ريزى شد و وحدت و همبستگى بر محور « كلمهء توحيد و رهبرى پيامبر صلى الله عليه و آله و خاندان او » سر لوحهء دعوت اين دين آسمانى قرار گرفت ، بنيان‌گذار آن از هيچ كوششى در اين زمينه فروگذار نكرد و امت اسلامى را از پيدايش تفرقه و جدايى در صفوف آنان و در نتيجه تزلزل اين بنا برحذر داشت .\r\nاما متأسفانه خصلت‌هاى باقيمانده از دوران جاهليت در انديشه و روان تعدادى از مسلمانان موجب شد كه از نخستين روز ارتحال پيامبر اسلام صلى الله عليه و آله ابرهاى تاريك تفرقه و جدايى سايهء شوم خود را بر پيكرهء نوبنيان جامعهء اسلامى بگستراند و پايه‌هاى وحدت را سست و لرزان كند . با گذشت زمان اين روند شدت يافت و در نتيجه مذاهب گوناگونى پديد آمد كه رو در روى همديگر قرار گرفته و به تكفير و حتى قتل يكديگر پرداختند .\r\nآشنايى با اين مذاهب و نقاط ضعف آنها ما را در رسيدن به اسلام ناب محمدى صلى الله عليه و آله يارى مىكند و امت اسلامى مىتواند با استفاده از زمينه‌هاى وحدت كه به بركت انقلاب اسلامى ايران به‌وجود آمده است ، از نو بر محور « توحيد و رهبرى اهل بيت » گردهم آيد و راه و رسم نياكان خود را با محك قرآن و عترت بازشناسد .\r\nدر اين كتاب ، اصول اعتقادى تعدادى از مذاهب مهم كه در دامن جامعه اسلامى\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nبه وجود آمده مورد بررسى قرار گرفته است . اميد مىرود اين كتاب در بالا بردن آگاهى و شناخت و در نتيجه تحكيم مبانى اعتقادى برادران پاسدار مؤثر افتد .\r\nمعاونت متون آموزشى و كمك‌آموزشى\r\nمركز تحقيقات اسلامى سپاه\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nپيدايش مذاهب و زمينه‌ها\r\n\r\nپيدايش مذاهب\r\nسيرهء پيامبر خدا صلى الله عليه و آله بيانگر اين نكته است كه آن حضرت به سرنوشت امت اسلامى پس از خودش توجه فراوان داشت و تلاش وى با طرح دو موضوع ، مىتوانست محورى براى يكپارچگى و اتحاد امت اسلام فراهم آورد و زمينهء هرگونه دو دستگى و اختلاف را از ميان بردارد :\r\nالف - معرفى رهبر سياسى امت بعد از خود و تعيين مصداق آن به‌گونه‌اى كه هيچ شبهه‌اى باقى نماند .\r\nب - گزينش مرجع علمى به شكل صريح و گويا تا پناهگاه امت در بيان حقايق و احكام دين باشد .\r\nتأمل در آيات قرآن و احاديث پيامبر صلى الله عليه و آله نشان مىدهد كه آن حضرت بارها در اين دو مورد گام‌هاى جدى برداشته به‌گونه‌اى كه اگر امّت نيز پس از او پيرو خواسته و پايبند نظر وى بودند ، هيچ‌گونه اختلاف مذهبى و سياسى بينشان به‌وجود نمىآمد و امت اسلامى سرنوشتى غير از اين داشت .\r\nقرآن كريم به امت پس از پيامبر صلى الله عليه و آله اين چنين هشدار مىدهد :\r\n« افَأِنْ ماتَ أَوْ قُتِلَ انْقَلَبْتُمْ عَلى اعْقابِكُمْ » « 1 » \r\nآيا اگر او ( پيامبر ) بميرد يا كشته شود ، شما به عقب برمىگرديد ؟\r\nاز اين آيه استفاده مىشود كه هرگونه انحراف از قرآن و سنت پيامبر صلى الله عليه و آله ، نوعى\r\n\r\n","description":"","footnote":" ( 1 ) - آل عمران ( 3 ) ، آيهء 144 . ","page_name":" 15 ","page_number":15},
  {"content":"\r\n\r\nعقب‌گرد و برگشت به دوران جاهليت است كه متأسفانه پس از رحلت پيامبر صلى الله عليه و آله جامهء تحقق به خود پوشيد و وحدت امت اسلامى در هم شكست . اكنون بايد ديد پيامبر صلى الله عليه و آله با تمهيداتى كه براى حفظ وحدت امت بعد از خود فراهم آورد آيندهء آنان را چگونه پيش‌بينى كرد و در اين ميان كدامين شيوه و طرز فكر را ترويج داد و كدام‌يك را از امّت خواست كه در اعتقاد و عمل بدان پايبند باشند .\r\nدر منابع شيعه و سنى از پيامبر صلى الله عليه و آله نقل شده كه آن حضرت از افتراق و جدايى امتش خبر داده و فرموده كه از ميان آنان فقط يك گروه رستگارند . عبدالله بن عمر از پيامبر صلى الله عليه و آله نقل مىكند كه فرمود :\r\n. . . بنى اسرائيل به هفتاد و دو روش اختلاف پيدا كردند و امتم به هفتاد و سه روش متفرق مىشوند كه جز پيروان يك « 1 »  روش همگى در آتشند و آن روشى است كه من و اصحابم در آن هستيم . « 2 » \r\nحضرت على عليه السلام مىفرمايد از پيامبر خدا صلى الله عليه و آله شنيدم كه فرمود :\r\nامّت موسى بعد از او به هفتاد و يك دسته و گروه متفرق شدند كه يك دسته رستگار و هفتاد فرقه در آتشند و امت عيسى بعد از او به هفتاد و دو فرقه مختلف شدند كه يك گروه اهل نجات و هفتاد و يك فرقه در آتشند و به‌زودى امتم پس از من به هفتاد و سه فرقه متفرق گردند كه يك گروه رستگار و هفتاد و دو دستهء ديگر در آتش « 3 »  خواهند بود .\r\nفراوانى احاديث وارد شده با مدلولى مشترك در اين زمينه موجب اطمينان به صحّت مضمون آنها مىشود .\r\n\r\nگروه رستگار\r\nهمان‌گونه كه ياد شد در اين روايات « گروه رستگار » با ويژگىهاى كلى ، معرفى شده و\r\n\r\n","description":"","footnote":" ( 1 ) - در بعضى از روايات گفته شده : گروه رستگار « جماعت » هستند و در حديث ديگر جماعت به عنوان اهل آتش معرفى شده است . ر . ك : سنن ابن داود ، ج 4 ، ص 198 ؛ كتاب السنّة ، دار احياء السنّة النبويّة با حواشى محمد محيىالدين عبدالحميد ؛ سنن ابن ماجه ، ج 2 ، ص 1322 ، باب افتراق الامم ، دار احياء التراث العربى با حواشى محمد فؤاد عبدالباقى .  ( 2 ) - سنن ترمذى ، ج 4 ، باب افتراق هذه الامّة ، ص 135 ، المكتبة السلفيّة بالمدينة المنورة .  ( 3 ) - خصال شيخ صدوق ، ابواب السبعين و ما فوقه ، ص 707 ، انتشارات علميه اسلاميه با تصحيح و ترجمهء سيد احمد فهرى زنجانى . ","page_name":" 16 ","page_number":16},
  {"content":"\r\n\r\nبه‌گونه‌اى نيست كه فقط بر گروه خاصى منطبق شود . به‌عنوان مثال ، عبارت « روشى كه من و اصحابم بر آن هستيم » عنوانى است كه همهء فرقه‌هاى اسلامى مىتوانند آن را ادعا كنند . پس با اين عبارت‌هاى كلى نمىتوان گروه رستگار را مشخص كرد ؛ ناچار بايد به ديگر سخنان رسول خدا صلى الله عليه و آله نيز توجه نمود و از آنها به عنوان « قرينهء منفصله » استفاده كرد و مراد جدى آن حضرت را در مورد گروه رستگار به دست آورد .\r\nجابر بن عبدالله مىگويد : نزد رسول خدا صلى الله عليه و آله بوديم كه ديديم على عليه السلام به طرف ما مىآيد . پيامبر صلى الله عليه و آله فرمود :\r\nسوگند به‌آن‌كه جانم در دست اوست همانااين ( مرد ) و شيعيانش رستگاران روز قيامتند . « 1 » \r\nابن عباس مىگويد : وقتى آيهء « انَّ الَّذينَ امَنُوا وَ عَمِلُوا الصَّالِحاتِ اولئِكَ هُم خَيْرُ الْبَرِيَّةِ » « 2 »  نازل شد ، رسول خدا صلى الله عليه و آله به على عليه السلام فرمود :\r\nآن « خير البريه » تو و شيعيانت هستيد درحالىكه روز قيامت شما از خداوند خشنود و او از شما خشنود است . « 3 » \r\nحديث ثقلين - در منابع شيعه و سنى از پيامبر صلى الله عليه و آله نقل شده كه فرمود :\r\nاى مردم ! من در ميانتان چيزى باقى گذاشتم كه اگر بعد از من به آن تمسك جوييد ، هرگز گمراه نمىشويد و آن كتاب خدا و عترتم هستند كه از همديگر جدا نمىشوند تا در حوض كوثر بر من وارد شوند . « 4 » \r\nحذيفة ابن‌اسيد غفارى مىگويد : وقتى پيامبر صلى الله عليه و آله از حجةالوداع برگشت ، در سرزمين جحفه على عليه السلام را به عنوان خليفهء بعد از خود به حجّاج معرفى كرد ، سپس فرمود :\r\n. . . فرداى قيامت در مورد ثقلين از شما سؤال خواهم كرد .\r\n\r\n","description":"","footnote":" ( 1 ) - الدرالمنثور ، جلال‌الدين سيوطى ، ج 6 ، ص 379 ، دارالمعرفه ، بيروت .  ( 2 ) - بينه ( 98 ) ، آيهء 7 .  ( 3 ) - الدر المنثور ، ج 6 ، ص 379 .  ( 4 ) - كنزالعمال ، شيخ علاءالدين متقى على بن حسام ، ج 1 ، ص 166 ، باب الاعتصام بالكتاب والسنّة ؛ چاپ حيدرآباد هند . ر . ك : مسند احمد بن حنبل ، ج 5 ، ص 189 - 182 . ","page_name":" 17 ","page_number":17},
  {"content":"\r\n\r\nآنان گفتند : اى رسول خدا ثقلين چيست ؟ فرمود :\r\nاما ثقل اكبر كتاب خداى عزوجل است ؛ وسيله‌اى از سوى خدا و من در نزد شما . . . و اما ثقل اصغر كه ملازم قرآن است علىبن ابىطالب و عترتش است ، اين‌دو هرگز ازهم جدا نمىشوند . . . .\r\nدر حديث ديگرى ابوسعيد از آن حضرت نقل مىكند كه فرمود :\r\nدر ميانتان دو چيز سنگين و پربها گذاشتم كه يكى بزرگ‌تر از ديگرى است : كتاب خدا ريسمانى كشيده از آسمان به‌سوى زمين و عترتم اهل بيتم ؛ همانا اين دو هرگز از همديگر جدا نمىشوند تا در حوض كوثر بر من وارد آيند . « 1 » \r\nپيامبر صلى الله عليه و آله در اين حديث ديدگاه خود را در مورد رهبرى آينده و مرجعى كه بايد امت در فهم قرآن به آن رجوع كنند به شكلى صريح و گويا بيان كرده و اين‌كه قرآن در صورتى هدايتگر است كه همراه آن به عترت پيامبر نيز تمسك شود و گفته‌هاى آنان پيرامون قرآن مورد عمل قرار گيرد . بنابراين از ديدگاه پيامبر صلى الله عليه و آله ، رها كردن هر كدام از قرآن يا عترت و تمسك به ديگرى ، ضلالت و گمراهى قطعى را به دنبال دارد .\r\nو شكى نيست كه شيعهء اماميه در اصول و فروع به قرآن و سخنان على عليه السلام و ذريّه‌اش بسنده مىكند و به‌جاى استناد به گفتار صحابه ، فقط به سخنان اهل بيت پيامبر استدلال مىكند . بنابراين گروه رستگار شيعيان على عليه السلام هستند .\r\n\r\nمعيار رستگارى نزد اهل سنت\r\nاهل سنت بر اين گفته اتفاق دارند كه ايمانىكه سبب نجات از آتش است عبارت است از :\r\nاعتقاد به توحيد ، نبوت ، معاد و انجام نماز ، حج ، جهاد ، روزه‌دارى ماه رمضان و پرداخت زكات و خمس . « 2 » \r\n\r\n","description":"","footnote":" ( 1 ) - مسند احمد بن حنبل ، ج 3 ، ص 14 ، 17 و 26 .  ( 2 ) - ر . ك : صحيح بخارى ، ج 3 - 1 ، ج 1 ؛ كتاب الايمان دار احياء التراث العربى بيروت ؛ صحيح مسلم بشرح النووى ، ج 1 ، ص 172 - 190 ، دار احياء التراث العربى بيروت . ","page_name":" 18 ","page_number":18},
  {"content":"\r\n\r\nبديهى است كه شيعه « 1 »  در اين مطلب با آنان موافق است ؛ فقط علاوه بر آن به موجب حديث ثقلين ، منزلت « 2 »  ، سفينة « 3 »  و غير اينها « 4 »  به ولايت و امامت عترت پيامبر نيز معتقد و ملتزم است . پس اگر گفته شود گروه رستگار ، اهل سنت هستند شيعه نيز در گروه رستگار قرار مىگيرد ، زيرا در اصول و فروع با آنان موافق است و از معيار رستگارى آنان بهره‌مند است در حالى كه عكس اين مطلب تمام نيست .\r\nعلاوه بر آن ، گفتن اينكه اهل سنت گروه رستگار هستند ، مستلزم اين است كه همهء فرقه‌ها يا بيشتر آنان رستگار باشند در حالى كه حديث پيامبر صلى الله عليه و آله از ميان هفتاد و سه فرقه فقط يك دسته و گروه را اهل نجات معرفى مىكند و اين خود بيانگر كافى نبودن معيار رستگارى اهل سنت نيز هست .\r\nممكن‌است گفته شود منظوراز ثقلين ، قرآن و سنت است زيرا پيامبر صلى الله عليه و آله در حديثى فرموده :\r\nمن در ميان شما كتاب خدا و سنتم را باقى گذاشتم . « 5 » \r\nو اهل سنت به قرآن و سنت تمسك دارند . « 6 » \r\nبا فرض قبول مضمون حديث ياد شده پاسخ اين است كه ياران پيامبر صلى الله عليه و آله بعد از او اختلاف كردند و ديده نشده كه آنان بر قبول تمام مسائل دينى اتفاق كرده باشند و گرنه هفتاد و سه فرقه نمىشدند و به جز اهل بيت آن حضرت ، معصوم بودن گروه خاصى از آنان هم ثابت نيست . « 7 »  اكنون بايد براى دستيابى به سنت راستين پيامبر صلى الله عليه و آله كه نجات\r\n\r\n","description":"","footnote":" ( 1 ) - منظور از شيعه در اين جزوه هميشه شيعهء اماميه است نه ديگر گروهها مانند زيديه و اسماعيليه كه خود را شيعه مىدانندزيرا آنان نيز به‌خاطر رها كردن يكى از ثقلين ( عترت ) ، گمراهند .  ( 2 ) - صحيح بخارى ، ج 4 - 6 ، ج 5 ، ص 24 ؛ الصواعق المحرقة ، احمد بن حجر هيثمى مكى ، ص 121 ، مكتبة القاهرة .  ( 3 ) - المستدرك على الصحيحين فى الحديث ، حاكم نيشابورى ، ج 3 ، ص 151 ، دارالفكر بيروت .  ( 4 ) - ر . ك : المراجعات ، سيد عبدالحسين شرف‌الدين الموسوى .  ( 5 ) - الصواعق المحرقه ، ص 150 .  ( 6 ) - اگر اين حديث نزد اهل سنت صحيح و مورد اعتماد است اولًا چرا خود از پيامبر صلى الله عليه و آله نقل مىكنند كه از نوشتن و نقل حديثش نهى كرده است ، زيرا در اين صورت فرموده : در ميان شما كتاب خدا و سنتم را باقى گذاشتم كه آن سنت نه معلوم است و نه نوشته شده ! ثانياً چرا خليفهء دوم گفت : « حسبنا كتاب الله . »  ( 7 ) - به‌طور قطع در ميان احاديث منسوب به پيامبر صلى الله عليه و آله ، احاديث دروغ و جعلى وجود دارد و تنها يك انسان معصوم مىتواندسنت صحيح را از غير آن جدا كند . ","page_name":" 19 ","page_number":19},
  {"content":"\r\n\r\nانسان در گرو آن است به كسانى رجوع كرد كه شيعه و سنى به اتفاق ، رجوع به آنان را روا مىدانند و آنان على ، حسن ، حسين و فاطمه عليهم السلام هستند كه هيچ فرقه‌اى از مسلمان‌ها گفتار آنان را رد نمىكنند و شاهدش اينكه اهل سنت نيز هيچ حديثى را از ناحيهء وجود يكىاز اهل بيت پيامبر عليهم السلام در سند تضعيف نمىكنند . و شكى نيست كه اهل بيت عليهم السلام دانش و علوم خود را از پيامبر صلى الله عليه و آله گرفته و هر چه گفته‌اند از آن حضرت نقل مىفرمايند .\r\nهشام بن سالم و عده‌اى ديگر گفته‌اند ما از امام صادق عليه السلام شنيديم كه فرمود :\r\nحديث من ، حديث پدرم ، حديث پدرم حديث جدم ، حديث جدم حديث حسين ، حديث حسين حديث حسن ، حديث حسن حديث امير مؤمنان عليه السلام ، حديث امير مؤمنان حديث رسول خدا و حديث رسول خدا گفتار خداوند بزرگ است . « 1 » \r\nبنابراين آنها كه سنت پيامبر را فقط از مكتب اهل بيت فراگيرند نجاتشان قطعى و مورد اتفاق است ولى نجات غير آنان اين چنين نيست .\r\nنتيجه اينكه اسلام ناب محمدى صلى الله عليه و آله مساوى با پيروى از قرآن و عترت است و گروه رستگار آنانند كه در معارف دينى و مسائل فقهى به جاى استناد به احاديثى كه امثال ابوهريره ، معاويه ، عكرمه ، مقاتل ، مجاهد و . . . نقل مىكنند به سخنان على عليه السلام و ذريه‌اش و آنچه از پيامبر نقل مىكنند استناد نمايند كه پيامبر صلى الله عليه و آله درباره‌شان فرمود :\r\n. . . درصدد ياد دادن به آنها نباشيد كه آنان از شما داناترند . . . « 2 » \r\nعلى عليه السلام ضمن توجه دادن مردم به جايگاه اهل بيت عليهم السلام فرموده :\r\nكجا مىرويد ؟ رو به كدام طرف مىكنيد ؟ درحالى كه پرچمهاى حق برپاست و نشانه‌هاى آن آشكار و چراغهاى هدايت نصب گرديده ؟ باز گمراهانه به كجا مىرويد ؟ چرا سرگردان هستيد ؟ درحالىكه عترت پيامبرتان در ميان شماست ، آنان زمامهاى حقند و پرچمهاى دين و زبانهاى راست . آنان را در بهترين جايى كه قرآن را در آن حفظ مىكنيد ، جاى دهيد ( در\r\n\r\n","description":"","footnote":" ( 1 ) - اصول كافى ، ج 1 ، ص 53 ، دارالكتب الاسلاميه .  ( 2 ) - الصواعق المحرقه ، ص 228 . ","page_name":" 20 ","page_number":20},
  {"content":"\r\n\r\nدلها و قلبهاى پاك ) و همچون تشنگان براى سيراب شدن به سرچشمهء زلال آنان هجوم بريد . اى مردم ، . . . از كسى كه دليل بر ضد او نداريد عذرخواهى كنيد و من همو هستم . مگر من در بين شما به ثقل اكبر عمل نكردم ؟ و ثقل اصغر را در بين شما باقى نگذاردم ؟ مگر پرچم ايمان را در بين شما نصب نكردم ؟ و از حدود حلال و حرام آگاهتان نساختم ؟ . « 1 » \r\n\r\nزمينه‌ها\r\nبا تنها مكتب نجات‌بخش و هدايتگر بعد از پيامبر صلى الله عليه و آله ، يعنى مكتب اهل بيت عليهم السلام آشنا شديم . اكنون بايد ديد چرا امت اسلام بعد از رسول خدا صلى الله عليه و آله راه تفرقه در پيش گرفت و زمينه‌هاى اين جدايى چه بود و از كى به‌وجود آمد ؟\r\n\r\nالف - زمينه‌هاى موجود در عصر پيامبر صلى الله عليه و آله\r\nمىتوان گفت اين‌چنين نبودكه زمينه‌هاى اختلاف و پراكندگى امت اسلامى به يك‌باره بعد از پيامبر پديد آمده باشد ؛ دست كم بعضى از آنها در زمان خود آن حضرت سابقه دارد از جمله اجتهاد بعضى از اصحاب در مقابل پيامبر است كه تاريخ اسلام به صراحت موارد آن را بيان كرده است . در اينجا به تعدادى از آنها اشاره مىشود :\r\n1 - مخالفت با صلح حديبيه - پيامبر اكرم صلى الله عليه و آله در حديبيه صلح را بر جنگ ترجيح داد و آينده نيز نشان داد كه كار آن حضرت حكيمانه و بر وفق مصلحت بوده است ، امّا در همان روز عمر به فكر و اجتهاد خود آن صلح را مصلحت ندانست و با آن مخالفت ورزيد و در پى اين بود كه افراد ديگرى را نيز با خود هماهنگ كند . او بعد از امضاى صلح از سوى دو طرف درحالى كه خشم و غضب سراسر وجودش را فرا گرفته بود نزد ابوبكر آمد و گفت :\r\n- آيا او رسول خدا نيست ؟\r\n- آرى هست .\r\n- آيا ما مسلمان نيستيم ؟\r\n- آرى هستيم .\r\n\r\n","description":"","footnote":" ( 1 ) - ر . ك : شرح نهج‌البلاغه ، ناصر مكارم ، ج 1 ، ص 209 - 207 . ","page_name":" 21 ","page_number":21},
  {"content":"\r\n\r\n- آيا آنها ( مخالفان ما ) مشرك نيستند ؟\r\n- چرا هستند .\r\n- پس چرا ذلت را در دينمان بپذيريم ؟ . . . « 1 » \r\n2 - جلوگيرى از نوشتن وصيت - رسول خدا مىخواست در آخرين لحظات عمرش ، چيزى براى هدايت امت بنويسد و اگر ممانعت خليفهء دوم نبود و پيامبر خواستهء خود را مىنوشت ، به يقين زمينهء بسيارى از منازعات سياسى و مذهبى از بين مىرفت و امت اسلامى سرنوشت ديگرى پيدا مىكرد ولى خليفهء دوم مانع شد .\r\nابن عباس مىگويد : وقتى درد پيامبر صلى الله عليه و آله شدت گرفت فرمود :\r\n« كاغذى بياوريد تا برايتان چيزى بنويسم كه بعد از آن گمراه نشويد . »\r\nعمر گفت :\r\n« درد بر پيامبر غلبه كرده ( متوجه گفتارش نيست ) و نزد ما كتاب خداست كه برايمان كافى است . »\r\nسپس افراد حاضر به اختلاف و كشمكش افتادند . پيامبر به آنان فرمود :\r\nاز نزدم برخيزيد و برويد ، سزاوار نيست نزد من نزاع كنيد .\r\nابن عباس مىگويد :\r\nمصيبت بلكه تمام مصيبت از آنجا شروع شد كه بين رسول خدا و نوشتن جلوگيرى به عمل آمد . « 2 » \r\n\r\nب - زمينه‌هاى موجود بعد از پيامبر صلى الله عليه و آله\r\n\r\n1 - جداسازى قرآن از عترت\r\nبا اين كه رسول خدا به موجب حديث ثقلين مكرر و در مناسبت‌هاى گوناگون مردم را به پيروى از اهل بيتش سفارش كرد با اين حال در بازگشت از حجةالوداع در سرزمينى\r\n\r\n","description":"","footnote":" ( 1 ) - ر . ك : النص والاجتهاد ، عبدالحسين شرف‌الدين ، ص 169 ، چاپ سوم با مقدمهء سيد محمدصادق صدر ؛ السّيرةالنبويّه ، ابن هشام ، ج 3 ، ص 334 .  ( 2 ) - صحيح بخارى ، ج 3 - 1 ، ص 39 ، دار احياء التراث العربى . ","page_name":" 22 ","page_number":22},
  {"content":"\r\n\r\nبه نام غدير خم در حضور حجاج به‌طور رسمى على عليه السلام را به‌عنوان رهبر و سرپرست بعد از خود معرفى كرد ، امّا متأسفانه بيشتر مسلمانان از همان روز وفات آن حضرت ، به اين سفارش اكيد ايشان توجه نكردند و در اولين لحظه بعد از رحلتش به دو گروه تقسيم شدند : گروهى پايبند به سفارش پيامبر در مورد رهبرى و مرجعيت اهل بيت عليهم السلام و گروهى كه براى انتخاب خليفه در سقيفه اجتماع كردند .\r\nدر نتيجه ، زمينهء مساعد براى پيدايش فرقه‌هاى بيشتر در آينده به‌خوبى فراهم آمد و قرآن كه نوع مطالبش كلى است مورد استناد پيروان مذاهب مختلف قرار گرفت و هر گروهى به آياتى كه ظواهرش مرام او را تأييد مىكرد استدلال مىنمود درحالى كه اگر به عترت پيامبر بازمىگشتند آنان را از معانى واقعى آيات آگاه مىكردند و بدين ترتيب زمينهء تشتت و پراكندگى با رهبرى و هدايت عترت از بين مىرفت .\r\n\r\n2 - ممنوعيت نقل و كتابت حديث\r\nبديهى است كه ثبت و ضبط علوم و انتقال آن به آيندگان به‌وسيلهء نوشتن انجام مىگيرد .\r\nدر اين ميان ، نوشتن سخنان اولياى الهى و از همه برتر پيامبر اسلام صلى الله عليه و آله براى آگاهى آيندگان از مسائل وحى ، از اهميت خاصى برخوردار است و تأثير مهمى در سرنوشت جهان بشريت دارد . خداوند متعال خطاب به پيامبر صلى الله عليه و آله مىفرمايد :\r\nو ذكر ( قرآن ) را بر تو فرود آورديم تا براى مردم بيان كنى آنچه را كه بر آنان نازل شده . شايد تفكر كنند . « 1 » \r\nبنابراين نسل‌هاى آينده ، آن‌گاه قرآن را درست مىفهمند و هدايت مىيابند كه بيان پيامبر پيرامون آيات قرآن به آنها برسد و نوشتن ، بهترين راه اين رسيدن است و خود پيامبر صلى الله عليه و آله دستور مىداده كه سخنانش را يادداشت كنند .\r\nروايت شده كه مردى از انصار به سخنان پيامبر صلى الله عليه و آله گوش فرا مىداد و از آنها شگفت زده مىشد امّا نمىتوانست حفظ كند و از يادش مىرفت . از پيامبر چاره‌جويى\r\n\r\n","description":"","footnote":" ( 1 ) - نحل ( 16 ) ، آيهء 44 . ","page_name":" 23 ","page_number":23},
  {"content":"\r\n\r\nخواست ؛ آن حضرت فرمود :\r\nاز دستت كمك بجوى و با دستش به خط اشاره كرد « 1 »  ( يعنى بنويس )\r\nفردى به پيامبر صلى الله عليه و آله عرض كرد : اى رسول خدا من سخنان شما را مىشنوم آيا اجازه دارم آنها را بنويسم ؟\r\n- بله ( بنويس )\r\n- چه در حال غضب باشيد يا خشنودى ؟\r\n- بله ، زيرا من در هر دو حال جز حق نمىگويم . « 2 » \r\nولى بعد از پيامبر صلى الله عليه و آله ، امّت با واقعهء تلخى رو به رو شد كه آن منع نقل و نوشتن حديث بود و اين موضوع تأثير بسزايى در پيدايش مذاهب گوناگون و برداشت نادرست آنان از مسائل دينى داشت .\r\nابن أبى مليكه مىگويد : ابو بكر پس از وفات رسول خدا صلى الله عليه و آله در ميان مردم خطبه مىخواند و چنين گفت :\r\nهمانا شما از رسول خدا احاديثى را نقل مىكنيد و در آن اختلاف مىورزيد « 3 »  و پس از شما مردم بيشتر اختلاف مىكنند . پس هرگز حديثى را از رسول خدا صلى الله عليه و آله نقل نكنيد و هر كس از شما پرسيد به‌او بگوييد : بين ما و شما كتاب خداست پس حلالش‌را حلال و حرامش را حرام بدانيد . « 4 » \r\nعايشه مىگويد :\r\nپدرم احاديثى از رسول خدا صلى الله عليه و آله جمع‌آورى كرد تا به پانصد حديث رسيد . سپس شبى ديدم در بسترش بسيار مىغلتد . از اين موضوع نگران شدم و با خود گفتم : لابد ناراحتى دارد يا خبر نگران كننده‌اى شنيده است . صبح كه شد مرا صدا زد و گفت :\r\n\r\n","description":"","footnote":" ( 1 ) - سنن ترمذى ، ج 4 ، ص 146 - 145 ، كتاب العلم ، باب ما جاء فى الرخصة فيه .  ( 2 ) - مسند احمد بن حنبل ، ج 2 ، ص 215 .  ( 3 ) - آيا اگر مردم احاديثى نظير حديث ثقلين و غدير را از رسول خدا صلى الله عليه و آله نقل مىكردند و با توجه به آنها ، همگان به رهبرىعترت پيامبر خشنود شده و در مقابلشان تسليم مىشدند و مىتوان گفت كه نقل احاديث موجب اختلافات شده است ؟ !  ( 4 ) - تذكرة الحفاظ ، امام ذهبى ، ج 1 ، ص 2 - 3 ، دار احياء التراث العربى بيروت . ","page_name":" 24 ","page_number":24},
  {"content":"\r\n\r\nدخترم ! احاديثى را كه به تو سپرده‌ام بياور . من آنها را آوردم . سپس همهء آنها را سوزاند . « 1 » \r\nقرظة بن كعب مىگويد : عمر بن خطاب ما را به كوفه فرستاد . قبل از رفتن ، تا منطقه‌اى به نام « صرار » به مشايعت ما آمد . در آنجا به ما گفت :\r\n- مىدانيد چرا همراه شما راه مىروم ؟\r\n- به‌خاطر اين‌كه ما صحابى رسول خدا صلى الله عليه و آله و از انصاريم .\r\n- نه ، بلكه به‌خاطر مطلبى است كه مىخواهم با شما در ميان بگذارم و چون مىخواستم كه هيچ‌گاه آن را فراموش نكنيد همراه شما آمدم . شما به‌سوى مردمى فرستاده مىشويد كه قرآن در سينه‌هايشان نوايى مانند نواى جوشيدن آب در ديگ دارد . آنان وقتى شما را ببينند گردنهارا به‌سوى شما مىكشانند و مىگويند : اصحاب محمد صلى الله عليه و آله آمده‌اند . پس هشيار باشيد كه از رسول خدا صلى الله عليه و آله كمتر روايت نقل كنيد و بدانيد كه من با شما هستم . « 2 » \r\nيحيى بن جعده نقل مىكند :\r\nعمر اراده كرد سنت پيامبر نوشته شود سپس از تصميمش برگشت و طى نامه‌اى به كارگزاران حكومتش در شهرها نوشت : هر كس نوشته‌اى از سنت پيامبر نزدش هست بايد محو و نابود گرداند . « 3 » \r\nعوف مىگويد :\r\nسوگند به خدا ، عمر بن خطاب از دنيا نرفت مگر اين كه اصحاب پيامبر را همانند عبدالله بن حذافه ، ابوالدرداء ، ابوذر و عقبة بن عامر را از شهرها نزد خود فراخواند و به آنان گفت : اين چه احاديثى است كه از رسول خدا در شهرها منتشر كرديد ؟ ! « 4 » \r\nعثمان نيز روش منع نقل حديث را ادامه داد و در منبر خطاب به مردم گفت :\r\n\r\n","description":"","footnote":" ( 1 ) - تذكرة الحفاظ ، امام ذهبى ، ج 1 ، ص 5 ؛ كنزالعمال ، ج 10 ، ص 174 .  ( 2 ) - سنن ابن ماجه ، ج 1 ، ص 12 .  ( 3 ) - كنزالعمال ، ج 10 ، ص 179 .  ( 4 ) - همان ، ص 180 . ","page_name":" 25 ","page_number":25},
  {"content":"\r\n\r\nروا نيست كسى حديثى را از رسول خدا نقل كند كه در زمان ابو بكر و عمر شنيده نشده است . « 1 » \r\nو بعد از او معاويه به مردم گفت :\r\nنقل روايت از پيامبر را كم كنيد و اگر مىخواهيد حديثى را بازگو كنيد حديثى بگوييد كه در زمان عمر هم نقل مىشد . « 2 » \r\nبدين ترتيب ممانعت از نقل و نوشتن حديث پيامبر صلى الله عليه و آله به صورت يك سنت اسلامى درآمد و تا عصر عمر بن عبدالعزيز ( 99 - 101 ه ) ادامه داشت و از اين راه ضربهء سهمگينى بر سنت نبوى صلى الله عليه و آله وارد آمد و زمينه‌اى مناسب براى پيدايش مسلك‌ها و مذهب‌ها فراهم گشت .\r\nاگر گفته شود چنان كه در بعضى سخنان ابوبكر و عمر هست ، انگيزهء ممنوعيت نگارش و نقل احاديث نبوى صلى الله عليه و آله اين بوده كه مبادا احاديث با قرآن اشتباه شود يا سخنى به دروغ به پيامبر نسبت داده شود ؛ پاسخ اين است كه براى دستيابى به اين هدف بهتر بود كه احاديث در كتابى جداگانه نوشته مىشد و موارد اشتباه به كسانى ارجاع داده مىشد كه به فرمودهء پيامبر ، داناترين امت بودند « 3 »  تا معلوم مىگشت كه كدام سخن حديث است نه قرآن و كدام حديث واقعى است نه جعلى ، نه اين‌كه نگارش و نقل حديث به كلى ممنوع اعلام گردد . مگر حديث ثقلين در بعضى از منابع اهل سنت اين‌گونه نقل نشده كه پيامبر صلى الله عليه و آله فرمود : « من در ميان شما كتاب خدا و سنتم را باقى گذاشتم . » « 4 »  آيا راه حفظ و بقاى سنت پيامبر به تدوين و نقل است يا ممنوعيت آنها !\r\nبه نظر مىرسد انگيزهء اين منع كلى اين بوده كه مبادا سخنان آن حضرت دربارهء خلافت و ولايت اهل بيت به گوش امت اسلامى برسد .\r\n\r\n3 - جعل حديث\r\nگذشت زمان ثابت كرد كه منع تدوين آثار رسالت به نابودى دين مىانجامد . از اين رو\r\n\r\n","description":"","footnote":" ( 1 ) - كنزالعمال ، ج 10 ، ص 182 ، ح 1408 .  ( 2 ) - همان ، ص 179 ؛ مسند احمد بن حنبل ، ج 4 ، ص 99 .  ( 3 ) - الصواعق المحرقه ، ص 228 .  ( 4 ) - همان ، ص 150 . ","page_name":" 26 ","page_number":26},
  {"content":"\r\n\r\nعمر بن عبدالعزيز به ابو بكر بن حزم ، فقيه مدينه نوشت :\r\nبه حديث پيامبر بنگر و آن را بنويس ؛ من از فرسودگى دانش و از بين رفتن دانشمندان ترسناكم و جز حديث پيامبر حديث كسى را نپذير « 1 »  . . . .\r\nبا وجود اين دستور ، نهضت چشم‌گيرى براى تدوين حديث شكل نگرفت . وقتى دولت اموى سقوط كرد و عباسيان زمام امور را به دست گرفتند در سال 143 هجرى دوران خلافت منصور ، نهضتى بزرگ براى تدوين و نشر احاديث نبوى صلى الله عليه و آله پايه‌ريزى گرديد و قبل از اين دوره ، پيشوايان حديث از حفظ براى همديگر نقل حديث مىكردند و كتب مرتب و مدوّنى در اين زمينه نوشته نشده بود . « 2 » \r\nآزادى تدوين حديث و علاقهء مردم به شنيدن آثار نبوى صلى الله عليه و آله سبب شد كه رندان دنياپرست از طريق جعل حديث ، براى خود مقام و موقعيتى كسب كنند و به كرسى استادى تكيه زنند و به نشر گستردهء احاديث جعلى بپردازند تا آنجا كه محمد بن اسماعيل بخارى متولد 194 هجرى ، از ميان ششصد هزار حديث ، چهار هزار آن را معتبر دانسته و در صحيح خود نوشته است . « 3 »  و ابو داود متولد 202 هجرى ، صحيح خود را از ميان پانصد هزار حديث برگزيده و فقط چهار هزار و ششصد حديث را صحيح دانسته است . « 4 » \r\nبازار آشفته حديث كه نقل و تدوينش بيش از يك قرن ممنوع بود به دست افراد فرصت‌طلب افتاد در پى اين واقعه چنان در معارف اسلامى از اصول عقائد گرفته تا تفسير ، تاريخ ، مناقب و فضايل آشفتگى پديد آمد كه همهء اصحاب مذاهب توانستند در راستاى مرام و مذهبى كه بدان گرايش داشتند حديث جعل كنند و براى عقايد و آراى خود مداركى به نام سنت پيامبر صلى الله عليه و آله بياورند . و اين درحالى است كه اگر سفارش پيامبر صلى الله عليه و آله ناديده گرفته نمىشد و اهل بيت عليهم السلام از رهبرى امت كنار زده نمىشد . مردم به راحتى مىتوانستند از امامان اهل بيت عليهم السلام كه حامل علوم پيامبر صلى الله عليه و آله بودند و در عصر تدوين صحاح مىزيستند احاديث نبوى را فراگيرند و آب را از سرچشمه بردارند .\r\n\r\n","description":"","footnote":" ( 1 ) - صحيح بخارى ، ج 3 - 1 ، ص 36 ، باب كيف يقبض العلم .  ( 2 ) - ر . ك : تاريخ الخلفاء سيوطى ، ص 261 ، چاپ سوم ، مطبعة المدنى بالقاهرة .  ( 3 ) - ر . ك : صحيح بخارى ، ج 3 - 1 ، مقدمه ، ص 8 .  ( 4 ) - ر . ك : مختصر سنن ابى داود ، ج 1 ، ص 6 ، تحقيق احمد محمد شاكر و محمد حامد الفقى . ","page_name":" 27 ","page_number":27},
  {"content":"\r\n\r\n\r\n4 - اجتهاد در مقابل نص\r\nيكى ديگر از عوامل زمينه‌ساز پيدايش فرقه‌هاى كلامى و فقهى اين بود كه صحابه بعد از پيامبر صلى الله عليه و آله ، با فرامين صريح و آشكار آن حضرت مخالفت ورزيدند و احكام خدا را تغيير دادند و در توجيهش ، آن را به‌عنوان يك نظر اجتهادى قلمداد كردند و از اين طريق هرگونه اظهار نظرى كه حتى با ضروريات دين مخالفت داشت يا اعمال و رفتارى كه با موازنهء شرعى ناسازگار بود يك امر مشروع و موجه جلوه كرد و زمينه براى صاحبان هوى و هوس فراهم گرديد تا به‌عنوان مجتهد بتوانند احكام خدا را مطابق خواسته‌هاى خود تفسير كنند كه نتيجهء آن تولّد نامشروع فرقه‌هاى كلامى و فقهى در دامن جامعهء اسلامى بود .\r\nنمونه‌هايى از اجتهاد در مقابل نص :\r\nخالد بن وليد ، مالك بن نويره « 1 »  را كشت و با زنش زنا كرد . عمر به ابوبكر گفت : از شمشير خالد شرّ مىبارد او را عزل كن . ابو بكر پاسخ داد :\r\nاى عمر ، او را ببخش ؛ زيرا او تأويل كرده « 2 »  گرچه اشتباه كرده است . « 3 » \r\nبه گواهى قرآن « 4 »  يكى از مصارف زكات « المولفة قلوبهم » است ، يعنى پرداخت آن به كسانى كه با گرفتن زكات ، دل‌هايشان به اسلام متمايل مىشود و پيامبر صلى الله عليه و آله خود به اين دستور الهى عمل مىكرد و تا آخر عمر سهم آنان را مىپرداخت ، اما پس از روى كار آمدن ابو بكر ، اين گروه به بهانهء بىنيازى ، از زكات محروم شدند . « 5 »  چنان‌كه بنىهاشم نيز از سهم خمس به‌عنوان « ذوى القربى » « 6 »  محروم شدند و ابو بكر ، از دنيا رفتن رسول خدا را دستاويز قرار داده ، سهم آن حضرت و بستگانش را از خمس حذف كرد . « 7 » \r\n\r\n","description":"","footnote":" ( 1 ) - او از پرداخت زكات به خليفهء اول خوددارى ورزيده بود .  ( 2 ) - در زمان صحابه و تابعين ، اصطلاح اجتهاد شايع نبود بلكه عمل به رأى و تغيير احكام خدا را « تأويل » نام‌گذارى مىكردند سپس با گذشت زمان اصطلاح اجتهاد و مجتهد بجاى تأويل استعمال شد . ر . ك : معالم المدرستين ، سيد مرتضى عسگرى ، ج 2 ، ص 69 ، چاپ اول .  ( 3 ) - ر . ك : النص والاجتهاد ، ص 151 .  ( 4 ) - توبه ( 9 ) ، آيهء 60 .  ( 5 ) - ر . ك : النص والاجتهاد ، ص 105 .  ( 6 ) - انفال ( 8 ) ، آيهء 41 .  ( 7 ) - ر . ك : النص و الاجتهاد ، ص 111 . ","page_name":" 28 ","page_number":28},
  {"content":"\r\n\r\nبا اينكه پيامبر صلى الله عليه و آله نمازهاى مستحبى را در ماه رمضان فرادا به‌جا مىآورد و در زمان ابو بكر هم مسلمانان همين‌گونه عمل مىكردند ، اما خليفهء دوم دستور داد نمازهاى نافلهء ماه رمضان را به جماعت بخوانند كه به « صلاة التراويح » معروف است . « 1 » \r\nپيامبر اكرم صلى الله عليه و آله به حضرت على عليه السلام فرمود :\r\nهر كه تو را فحش و ناسزا گويد ، به من گفته است « 2 »  . . . .\r\nاما معاويه دستور داد بالاى منابر و در قنوت نماز ، حضرت امير عليه السلام را لعن و نفرين كنند « 3 »  ! بعضى از علماى اهل سنت گفته‌اند : معاويه مجتهد بود و اين نوع كارها دليل بر فسقش نيست . « 4 » \r\nابن حزم مىگويد :\r\nاين مطلب مورد اتفاق تمام افراد امت است كه ابن ملجم على را نكشت مگر بر اساس تأويل و اجتهادش . « 5 » \r\nحج تمتع و متعهء زنان را قرآن تشريع كرده « 6 »  و در زمان پيامبر صلى الله عليه و آله و ابوبكر ، صحابه به آنها عمل كردند « 7 »  ، اما بعد خليفهء دوم با هر دو مخالفت كرد .\r\nابو قلابه از خليفهء دوم نقل مىكند كه گفت :\r\nدو متعه در زمان پيامبر بود ، من از آن دو نهى مىكنم و هر كه مرتكب شود او را مىزنم : متعهء زنان و متعهء حج . « 8 » \r\n\r\n","description":"","footnote":" ( 1 ) - ر . ك : النص و الاجتهاد ، ص 230 .  ( 2 ) - همان ، ص 362 .  ( 3 ) - همان ، ص 360 - 363 .  ( 4 ) - ر . ك : الصواعق المحرقه ، ص 217 ، 220 .  ( 5 ) - ر . ك : المحلى ، ابن حزم ، ج 10 ، ص 484 ، دارالافاق الجديده بيروت .  ( 6 ) - بقره ( 2 ) ، آيهء 196 ؛ نساء ( 4 ) ، آيهء 24 .  ( 7 ) - ر . ك : صحيح بخارى ، ج 3 - 1 ، جزء دوم ، ص 176 ؛ صحيح مسلم بشرح النووى ، ج 5 ، ص 182 - 183 ، باب ما جاء فى نكاح المتعه .  ( 8 ) - المحلى ، ج 7 ، ص 107 . ","page_name":" 29 ","page_number":29},
  {"content":"\r\n\r\nگفتنى است اجتهاد عالمان و فقيهان به‌معناى استنباط احكام فروع از اصول در مواردى مشروع و صحيح است كه دين اسلام حكم صريحى در آن باره نداشته باشد و گرنه اجتهاد مزبور غير از تغيير احكام خدا و عمل به رأى « 1 »  نيست و از عبارت خليفهء دوم استفاده مىشود كه او به مشروعيت « 2 »  دو متعه در زمان پيامبر اعتراف داشت ، جز اين كه انجام آنها براى ايشان ناخوشايند بوده است .\r\nعمران مىگويد :\r\nدر زمان پيامبر حج تمتع انجام مىداديم و قرآن بر آن نازل شده بود ، امّا مردى طبق رأيش آنچه را خواست گفت . « 3 » \r\nبا وجود اين اجتهادات كه نمونه‌هايى از آن را يادآور شديم چگونه ممكن است فرق و مذاهب مختلف در جامعه رشد نكند و آيا مذهب‌سازى جز براساس اين است كه آيات و احاديث را به‌گونه‌اى معنى كنيم كه خواسته و مختار ما را تأييد كند و در مواردى كه نص صريح وجود دارد و قابل تفسير به‌گونه‌اى ديگر نيست ، به‌عنوان اجتهاد به مخالفتش برخيزيم ! !\r\n\r\n5 - نفوذ فرهنگ‌ها و افكار بيگانه\r\nبا ممنوعيت نقل حديث و ضايع شدن عترت پيامبر ، انديشه‌ها و فرهنگ بيگانه از دو راه در ميان تعاليم اسلام سرايت و نفوذ كرد و زمينه‌اى ديگر براى رشد مذاهب و فرقه‌ها به‌وجود آمد :\r\n\r\n","description":"","footnote":" ( 1 ) - اجتهاد در مقابل نص بعد از صحابه ادامه پيدا كرد و مشهورترين كسى كه آن دسته از احاديث نبوى را كه مخالف رأيش‌بود رد مىكرد ابو حنيفه ( م 150 ه ) بود . او با تأسيس قواعدى همانند قياس و استحسان ، كار تغيير احكام خدا را به‌جايى رساند كه بسيارى از محرمات اسلام را حلال كرد و نامش را حيله‌هاى شرعى گذاشت . ر . ك : المحلى ، ج 11 ، ص 251 - 252 ؛ تاريخ بغداد ، ابو بكر احمد بن على خطيب بغدادى ، ج 13 ، ص 426 - 439 ، دارالكتب العلميه .  ( 2 ) - اگر اين دو حكم در زمان پيامبر نسخ شده بود بايد عمر به نسخ آن استدلال مىكرد ؛ در حالى كه عبارت او به صراحت‌دلالت دارد كه اين دو حكم در زمان پيامبر بوده و اوست كه مىخواهد مردم را از انجام آنها باز دارد .  ( 3 ) - صحيح بخارى ، ج 3 - 1 ، جزء دوم ، ص 176 . ","page_name":" 30 ","page_number":30},
  {"content":"\r\n\r\n1 - از راه عالمان اهل كتاب « 1 » \r\nپس از رحلت پيامبر خدا علماى اهل كتاب تظاهر به اسلام كردند و توانستند افسانه‌هاى تورات و انجيل محرّف را در بين مسلمان‌ها منتشر كنند .\r\nدر زمانى كه شخصيت‌هايى همچون ابوذر به‌خاطر نقل كلام پيامبر صلى الله عليه و آله توبيخ و تبعيد مىشدند ، به افرادى همانند كعب‌الاحبار ، وهب بن منبّه و تميم بن اوس دارى « 2 »  اجازه داده شد تا سرگذشت انبياى سلف را طبق نقل تورات محرّف براى مردم بازگو كنند .\r\nمردم از شنيدن قصه‌هاى آنان لذت مىبردند و اين خود بر رونق كارشان مىافزود . آنان توانستند از اين راه تعاليم يهود و مسيحيت را بين مسلمان‌ها پخش كنند .\r\nبه‌عنوان نمونه ، تفكر جسميت خدا كه از آموزه‌هاى تورات محرّف است در تفاسير و كتب صحاح وارد شد و خداى مسلمان‌ها همانند خداى يهوديان دست كم در آخرت قابل ديدن شد . گرايش به جبر و بحث حدوث و قدم قرآن از ديگر نمونه‌هايى است كه توسط عالمان اهل كتاب در فرهنگ مسلمانان و كتبشان وارد شد . همچنين مفسرين ، سخنان آنان را دربارهء آفرينش آدم و حوا و كيفيت آفرينش جهان به‌عنوان شرح آيات قرآن در تفسير وارد كردند .\r\nآنچه به نام اسرائيليات خوانده مىشود همين تعاليم و داستان سرايىهاى عالمان يهود و نصارى است كه بعد از رحلت پيامبر صلى الله عليه و آله تظاهر به اسلام كردند و با انواع تملق توانستند در نزد خلفا مقام و منزلتى كسب كنند و حتى بعضى از آنها مانند كعب الاحبار توانستند به‌عنوان مفتى در دستگاه عثمان نفوذ كنند و درآنجا به انجام وظيفه بپردازند . « 3 » \r\n\r\n","description":"","footnote":" ( 1 ) - براى آگاهى از اثر انديشه‌هاى اهل كتاب بر فرهنگ مسلمانان ، ر . ك : نقش ائمه در احياء دين ، مرتضى عسگرى ، ج 12 ، ص 14 - 43 ، مجمع علمى اسلامى .  ( 2 ) - كعب‌الاحبار يهودى بوده و در زمان ابو بكر مسلمان شد . ذهبى او را ظرف علم معرفى مىكند و مىگويد : كه وى از منابع‌اسرائيلى براى ياران پيامبر نقل حديث مىكرد . وهب در سال 34 ه . متولد شده و از اهل كتاب بود ؛ او از منابع يهودى مطالب زيادى نقل مىكرده‌است . تميم مسيحى بوده و در سال 9 ه . اسلام‌آورد . او با اجازهء عمر از منابع مسيحى براى مسلمانان قصه بازگومىكرد . ر . ك : الملل و النحل ، ج 1 ، ص 91 - 82 .  ( 3 ) - ر . ك : الملل و النحل ، جعفر سبحانى ، ج 1 ، ص 77 - 103 چاپ اول ، مطبعة الخيام - قم ؛ معالم المدرستين ، سيد مرتضى عسگرى ، ج 2 ، ص 48 - 51 ، الناشر مؤسسة البعثته ، چاپ اول . ","page_name":" 31 ","page_number":31},
  {"content":"\r\n\r\n2 - از راه ترجمه\r\nنفوذ افكار يونانى به عالم اسلامى از طريق ترجمه ، يكى ديگر از علل زمينه‌ساز پيدايش فرقه‌هاى كلامى بود . بعد از ارتحال پيامبر صلى الله عليه و آله ، فتوحات اسلامى گسترش يافت و كشورهايى فتح شد كه خود از پيش داراى تمدّن و فرهنگ بودند . و از طرف ديگر كار ترجمهء كتب يونانى در جامعهء اسلامى آن روز رواج پيدا كرد و از اين راه انديشه‌هاى جديدى به روى مسلمانان گشوده شد كه بخشى از آنها با آموزه‌هاى توحيدى اسلام ناسازگار بود .\r\nپاسخى كه انديشمندان مسلمان به شبهات تازه وارد مىدادند متفاوت بود و اين خود بيش از پيش زمينه‌ساز پيدايش مسلك‌ها و مذهب‌هاى گوناگون گرديد .\r\nدر اين ميان ، امامان اهل بيت عليهم السلام افرادى همچون هشام بن حكم ، ابان بن تغلب ، ابو جعفر مؤمن الطاق و . . . را تربيت كردند تا بتوانند براساس اصول صحيح و با منطقى قوى با انديشه‌هاى ضدّ دينى مبارزه كنند .\r\nشاگردان مكتب اهل بيت عليهم السلام در عصر ترجمه ، قوىترين افرادى بودند كه مىتوانستند با انديشه‌هاى الحادى افرادى همانند « ابن ابى العوجاء » مناظرهء كلامى بنمايند . « 1 » \r\n\r\nنقش حكومت‌ها در تقويت بعضى مذاهب\r\nبعد از بركنارى عترت پيامبر از رهبرى جامعهء اسلامى ، زمام امور به دست كسانى افتاد كه نخست به حفظ حكومت خود مىانديشيدند و اسلام را براى اين مىخواستند كه بتوانند در سايهء آن حكومت كنند ، از اين رو گاهى براى رسيدن به مقاصد سياسى خود تفسير خاصى از متون دينى ارائه مىدادند و از نظريه‌اى كه در راستاى منافعشان بود با قدرت حمايت مىكردند و اين خود بر پيدايش مذاهب دامن مىزد .\r\nمسألهء اعتقاد به جبر يكى از آنهاست كه بنى اميه براى توجيه اعمال زشت خود و وجههء اعتقادى و شرعى دادن بر رفتار خويش ، به آن متوسل شدند .\r\nابو هلال عسگرى مىگويد :\r\n\r\n","description":"","footnote":" ( 1 ) - ر . ك : الملل والنحل ، جعفر سبحانى ، ج 1 ، ص 105 - 107 . ","page_name":" 32 ","page_number":32},
  {"content":"\r\n\r\nمعاويه اول كسى است كه مىگفت تمام كارهاى بندگان با ارادهء خدا انجام مىگيرد . « 1 » \r\nو هنگامى كه عايشه از معاويه بازخواست كرد كه چرا بيعت يزيد را بر مردم تحميل مىكنى ، او در پاسخ گفت :\r\nمسألهء يزيد قضا و قدر الهى است و بندگان دربارهء آن از خود اختيارى ندارند . « 2 » \r\nدستگاه اموى در كنار ترويج مسلك جبر ، در اين باره نيز دست به جعل حديث زد . « 3 »  عباسيان نيز سياست مذهب سازى يا تقويت مذاهب مورد نظر را ادامه دادند .\r\nشهيد مطهرى در اين زمينه چنين مىگويد :\r\nعباسيان هر چند سياستشان با امويان مخالف بود و از معتزله كه يكى از عقايدشان آزادى و اختيار بشر بود حمايت كردند ( لااقل از زمان مأمون ) اما از زمان متوكل به بعد ورق برگشت و از عقايد اشاعره كه از آن جمله مسألهء جبر است حمايت كردند و از آن به بعد مذهب اشعرى ، مذهب رايج و عمومى جهان اسلام شد . « 4 » \r\nحمايت عباسيان از مسلك اهل‌حديث و اشاعره نه‌تنها به‌خاطر جبرگرايى اين مسلك بود بلكه افزون بر آن ، اين مكتب كلامى ، از نظر اعتقاد در برخورد با دستگاه خلافت و مسايل سياسى موافق طبع دستگاه خلافت بود . زيرا عده‌اى از اهل حديث و اشاعره اطاعت سلطان را اگر چه ستمگر باشد واجب دانسته و مبارزهء مسلحانه عليه وى را حرام مىدانند و مىگويند فقط بايد او را با موعظه دعوت نمود كه به‌صلاح و درستى برگردد ! « 5 » \r\n\r\n","description":"","footnote":" ( 1 ) - ر . ك : الملل والنحل ، جعفر سبحانى ، ج 1 ، ص 240 .  ( 2 ) - همان .  ( 3 ) - ر . ك : صحيح مسلم بشرح النووى ، ج 8 ، جزء دوم ، ص 189 ، كتاب القدر .  ( 4 ) - انسان و سرنوشت ، شهيد مطهرى ، ص 22 ، شركت انتشار .  ( 5 ) - ر . ك : صحيح مسلم بشرح النووى ، ج 6 ، جزء دوازدهم ، ص 229 . ","page_name":" 33 ","page_number":33},
  {"content":"\r\n . \r\n","description":"","footnote":"","page_name":" 34 ","page_number":34},
  {"content":"\r\n\r\n\r\nاهل حديث ، سير تاريخى و تحولات آن\r\nدو دستگى مسلمانان دربارهء جانشين پيامبر خدا صلى الله عليه و آله و دورى از اهل بيت سبب شد تا در سال‌هاى بعد فرقه‌هاى كلامى و فقهى گوناگونى در جامعهء اسلامى پديد آيد كه با گذشت زمان بر تعدادشان افزوده شد . به‌عنوان نمونه مىتوان از « اهل حديث » نام برد كه بر خلاف بسيارى از فرقه‌هايى كه با گذشت زمان منقرض شده و از بين رفتند ، روش كلامى و فقهى آنان همچنان به عنوان يك تفكر ، بر بخش عظيمى از جهان اهل سنت حاكم است و مدافعان سرسختى در برخى از كشورهاى اسلامى همچون عربستان دارد .\r\n\r\nاهل حديث كيانند ؟\r\nدر معرفى اهل حديث مىتوان گفت آنان كسانى هستند كه در اصول و فروع دين به ظواهر آيات و احاديث پيامبر صلى الله عليه و آله عمل مىكنند و از به‌كارگيرى عقل و تحليل‌هاى عقلانى در زمينهء مسائل اعتقادى و معارف دينى به شدت پرهيز مىكنند . اصل و معيار براى آنان سنت پيامبر است اعم از اين كه موافق عقل باشد يا مخالف . « 1 » \r\n\r\nسنت از ديدگاه اهل حديث\r\nسنت ، در اصطلاح عبارت است از : گفتار كردار و تقرير معصوم عليه السلام . تقرير يعنى اگر در مقابل معصوم عملى انجام شد و او سكوت نمود و مانعى در بيان حكم شرعى وجود نداشت ، سكوت او تأييد و امضاى آن عمل است و اين تعريف ، براى سنت واقعى است .\r\n\r\n","description":"","footnote":" ( 1 ) - ر . ك : اصول الحديث و احكامه فى علم الدرايه ، جعفر سبحانى ، ص 193 ، چاپ دوم . ","page_name":" 35 ","page_number":35},
  {"content":"\r\n\r\nولى همان‌گونه كه در فصل پيشين يادآور شديم ممنوعيت نقل حديث پيامبر از طرفى و احاديث ساختگى در راستاى منافع دستگاه خلافت و غير آن و نفوذ اسرائيليات به‌نام حديث پيامبر از طرف ديگر ، موجب شد كه سنت واقعى پيامبر در پردهء ابهام فرو رود و احاديثى هم كه در اصل از پيامبر بوده در اثر گذشت زمان و نقل راويان از يكديگر - كه با توجه به ممنوعيت نوشتن حديث تا يك قرن ، از حفظ نقل مىشد - آن قدر دستخوش تغيير و تبديل قرار گرفت كه تشخيص گفتار واقعى پيامبر دشوار گرديد .\r\nلكن اهل حديث بدون هيچ‌گونه تحقيق و تأملى در سند و دلالت احاديث و يا عرضهء آنها بر كتاب خدا هر روايتى را به‌عنوان سنت پيامبر تلقى كردند و اصول اعتقادى خود را براساس ظاهر روايات و احاديث پىريزى نمودند ، گرچه ظاهر آن احاديث با مفاد آيات اختلافى آشكار داشت . « 1 » \r\nنتيجهء اين سهل‌انگارى ، پيدايش مشبهه و مجسمه در ميان آنان بود يعنى كسانى كه خدا را به مخلوقاتش تشبيه كردند و صفات جسمانى براى او قائل شدند و در نتيجه براى خداى بىمثال ، مثل‌ها تراشيدند .\r\n\r\nاهل حديث قبل از احمد بن حنبل\r\nقاطبهء مسلمانان - غير از پيروان اهل بيت - قبل از احمد بن حنبل از اصول مشخص و مدونى در زمينهء مسائل كلامى پيروى نمىكردند و گروه‌هاى كلامى تنها دربارهء يك يا چند عقيده اظهار نظر مىكردند و دربارهء آن با مخالفان خود به منازعه و جدال مىپرداختند كه به عنوان نمونه در اينجا به تعدادى از آنها اشاره مىشود :\r\n« مرجئه » كسانى بودند كه عمل را جزو ايمان نمىدانستند و مىگفتند با وجود ايمان ، گناه و معصيت ضرر ندارد . از اين رو پيشوايى را كه گناه كبيره انجام دهد كافر نمىدانستند و اطاعتش را لازم مىشمردند . بر خلاف خوارج كه معتقد بودند پيشواى گنهكار ، كافر و اطاعتش حرام است .\r\n\r\n","description":"","footnote":" ( 1 ) - ر . ك : الملل والنحل ، سبحانى ، ج 1 ، ص 130 - 140 . ","page_name":" 36 ","page_number":36},
  {"content":"\r\n\r\n« جبريه » كسانى بودند كه همهء افعال بندگان را به خدا نسبت مىدادند و آن را نتيجهء ايمان به‌توحيد در خالقيت و قضا و قدر مىپنداشتند . اين عقيده‌را دستگاه اموى ترويج مىكرد .\r\n« قَدَريه » كسانى بودند كه افعال خوب و بد را به خود انسان و نه به خداوند ، نسبت مىدادند . پيدايش قدريه يك نوع واكنش اجتماعى در برابر عقيده به جبر بود .\r\n« جهميه » كسانى بودند كه هر نوع صفت را از خدا سلب مىكردند و به مخلوق بودن و حدوث قرآن عقيده داشتند .\r\n« مشبهه و مجسمه » با جمود بر ظواهر نصوص ، صفات مخلوقات را براى خدا قائل بودند . « 1 » \r\n\r\nدرگيرى عقل‌گرايان و اهل حديث\r\nمعلومات اهل حديث در چهارچوب احاديثى بود كه خود نقل مىكردند و هرگونه بحث و تعمق و تجزيه و تحليل مسائل از نظر آنان ناروا بود و اگر حس كنجكاوى ، كسى را وادار مىكرد كه از علماى اهل حديث در زمينهء مسائل اعتقادى چيزى بپرسد به بدعت‌گزارى متهم مىشد .\r\nنقل شده كه شخصى از مالك بن انس - يكى از فقهاى مذاهب چهارگانه - دربارهء آيهء « الرَّحْمانُ عَلَى الْعَرْشِ اسْتَوى » سؤال كرد . وى گفت :\r\nاصل استواء خدا بر عرش معلوم ، كيفيت استواء بر آن نامعلوم ، اعتقاد به آن واجب و سؤال كردن بدعت است . « 2 » \r\nاز شافعى نقل شده كه گفت :\r\nاگر خدا را با تمام گناهان - به جز شرك - ملاقات كنم برايم بهتر است كه او را با داشتن دانش كلام ملاقات نمايم ( كه بر دلايل عقلى استوار است ) . « 3 » \r\nدر برابر آنان معتزله بودند كه گرايش عقلانى داشتند و استدلالشان بيشتر به عقل بود\r\n\r\n","description":"","footnote":" ( 1 ) - ر . ك : الملل و النحل ، سبحانى ، ج 1 ، ص 309 - 313 ؛ 145 - 133 .  ( 2 ) - همان ، ج 3 ، ص 100 .  ( 3 ) - همان . ","page_name":" 37 ","page_number":37},
  {"content":"\r\n\r\nتا نقل . اين گروه ديدگاه اهل حديث را در مورد صفات الهى رد مىكردند و از تشبيه و تجسيم پرهيز مىنمودند . آنان طرفدار اختيار و آزادى انسان بودند و به حسن و قبح عقلى اعتراف داشتند در حالىكه نتيجهء ديدگاه اهل حديث در تفسير توحيد در خالقيت ، حاكميت جبر بر اعمال انسان بود و منكر حسن و قبح عقلى بودند . « 1 » \r\nدرگيرى بين معتزله و اهل حديث ادامه داشت . گاهى پيروزى از آنِ اهل حديث و گاهى با معتزله بود و در حقيقت شاخص پيروزى آنان حكومت‌هاى اموى و عباسى بودند كه به هر طرف متمايل مىشدند كفهء آن سنگين‌تر مىشد . تا آغاز حكومت مأمون ( 195 ه ) قدرت در دست اهل حديث بود در حالى كه در دوران حكومت مأمون و پس از وى تا آغاز حكومت متوكل دوران درخشش و پيروزى معتزله بود « 2 »  تا آنجا كه ديدگاه آنان در مسائل الهى و قضا و قدر عقيدهء رسمى و مورد امضاى حكومت وقت به شمار مىآمد و مخالفان تحت پيگرد قرار داشتند .\r\nدر اواخر حكومت بنىاميه مسألهء جنجالى حادث يا قديم بودن قرآن مطرح شد . اهل حديث به قديم بودن آن و معتزله به حدوثش « 3 »  اعتقاد داشتند تا اين‌كه زمان مأمون فرا رسيد . او به بحث و مناظرات علمى گرايش داشت و به روحيهء معتزله نزديك‌تر بود . از اين رو آنان توانستند خود را به او نزديك كرده و در حكومتش داراى مناصب قضائى و غير آن گردند و اهل حديث را كه قائل به قديم بودن قرآن بودند تحت تعقيب ، شكنجه و زندان قرار دهند .\r\nقديم دانستن قرآن بعد از مأمون در زمان معتصم و واثق نيز بدعت محسوب مىشد .\r\nاز اين رو احمد بن حنبل به‌خاطر اصرار بر قديم بودن قرآن از سوى معتصم زندانى شد تا اين كه زمان متوكل فرا رسيد . استقامت اهل حديث در راه عقيده - قديم بودن قرآن - و\r\n\r\n","description":"","footnote":" ( 1 ) - ر . ك : عدل الهى ، شهيد مطهرى ، مقدمه .  ( 2 ) - ر . ك : الملل والنحل ، سبحانى ، ج 2 ، ص 22 .  ( 3 ) - معتزله مىگفتند : قديم دانستن قرآن يك فكر مسيحى است كه در ميان مسلمانان نفوذ كرده است ؛ آنان در احتجاج بامسلمانان براى اثبات اين‌كه مسيح عليه السلام خداى قديم است گفتند : هر كلام الهى قديم است و مسيح نيز كلمهء خداست چنانچه در قرآن آمده : « انَّمَا الْمَسيحُ عيسَى بْنُ مَرْيَمَ رَسُولُ اللَّهِ وَ كَلِمَتُهُ » ( نساء ( 4 ) ، آيهء 171 . ) غافل از اين‌كه تمام وجودات امكانى و حادث كلمات خدا هستند و كلمه ناميده شدن مسيح عليه السلام به خاطر اعجاز آميز بودن تولدش است . ر . ك : لقمان ( 31 ) ، آيهء 27 والامام الصادق والمذاهب الاربعة ، اسد حيدر ، ج 4 - 3 ، ص 514 . ","page_name":" 38 ","page_number":38},
  {"content":"\r\n\r\nتحمل شكنجه و زندان در اين باره موجب جلب توجه جامعه به آنان و برخورداريشان « 1 »  از پايگاه اجتماعى شد .\r\nمتوكل با درك موقعيت آنان در جامعه به نظريهء قديم بودن قرآن متمايل شد و احمد بن حنبل را گرامى داشت . او به اهل حديث اجازه داد در رد معتزله و در تشبيه و تجسيم براى مردم سخن بگويند و حديث نقل كنند . در نتيجه از زمان متوكل ، ستارهء اهل حديث درخشيد و دوران انزوا و محدوديت معتزله آغاز شد . « 2 » \r\nبدين سان احمد بن حنبل در زمينهء عقائد و معارف الهى پيشواى مسلمانان شناخته شد و انديشه‌ها و ديدگاه‌هايش به‌عنوان عقايد سلف صالح مورد قبول واقع گرديد و مخالفان نظريات وى بدعت‌گزار محسوب شده و مورد تعقيب قرار گرفتند .\r\nاحمد بن حنبل با عرضهء عقايد و اصول اهل حديث توانست به اختلافاتشان پايان بخشد و آنان را بر محور اصول عرضه شده متحد كند . شعار او بازگشت به عصر صحابه و تابعين بود كه ايشان را سلف صالح خود مىناميد .\r\nاو به جمع‌آورى احاديث نبوى صلى الله عليه و آله نيز پرداخت كه بعد به نام « مسند احمد بن حنبل » معروف شد . وى معتقد بود براى به‌دست آوردن احكام فقهى همانند مسائل اعتقادى ، نبايد از ظواهر احاديث تجاوز نمود . البته احمد بن حنبل كتاب فقهى و فتوايى تدوين نكرد و او تنها يك محدث بود . « 3 » \r\nنتيجه اين كه احمد بن حنبل در برابر عقل‌گرايى معتزله در زمينهء عقايد و معارف الهى و رأى گرايى ابو حنيفه در احكام فقهى ، رجوع به احاديث را راه صحيح دانست . او عقايد اهل حديث را به‌عنوان عقايد سلف صالح عرضه كرد كه مهم‌ترين آنها تشبيه و تجسيم خداوند متعال ، جبرگرايى و لزوم اطاعت از سلطان اعم از عادل و ستمگر است . البته همان‌گونه كه قبلًا يادآورى كرديم اصحاب حديث قبل از احمد بن حنبل داراى عقايد\r\n\r\n","description":"","footnote":" ( 1 ) - بديهى است اهل حديث به اقتضاى مسلك خود بايد در برابر اين مسأله سكوت پيشه مىكردند ، زيرا نصّى ازپيامبر صلى الله عليه و آله در مورد حادث يا قديم بودن قرآن نيست .  ( 2 ) - ر . ك : الامام الصادق والمذاهب الاربعه ، ج 4 - 3 ، ص 441 - 465 .  ( 3 ) - همان ، ص 477 - 474 و 519 ؛ نقش ائمه در احياء دين ، مرتضى عسگرى ، ج 10 ، ص 36 - 21 ، چاپ اول . ","page_name":" 39 ","page_number":39},
  {"content":"\r\n\r\nمتفاوتى بودند و آنچه ايشان به عنوان عقايد سلف صالح عرضه كرد و با حمايت دستگاه خلافت تثبيت شد بعضاً سابقه نداشت . ولى اين گونه وانمود گرديد كه عقايد وى همان عقايد سلف است كه مورد اتفاق همهء اهل حديث قرار گرفته است . « 1 » \r\n\r\nعقايد ويژهء اهل حديث\r\nدر اينجا به بعضى از اين عقايد كه ابوالحسن اشعرى از آنان نقل كرد ، اشاره مىكنيم :\r\nخداوند بر عرش خويش مستقر است . او داراى دو دست ، چشم و صورت است و در روز رستاخيز با چشم ديده مىشود همان‌گونه كه ماه در شب پانزدهم ديده مىشود ، البته خدا را فقط مؤمنان مىبينند و كافران از ديدار او محرومند . موسى از خدا خواست كه فيض ديدارش را در اين جهان به او ارزانى دارد ، خداوند از كوه بر او تجلّى كرد و او را بر زمين افكند تا به او بفهماند كه خدا را در اين دنيا نمىتوان ديد و تنها در جهان ديگر ديده مىشود . ! خدا از آسمان دنيا فرود مىآيد و مىپرسد آيا كسى هست كه طلب آمرزش كند ؟ و اين مضمون حديث نبوى است كه بايد آن را پذيرفت . اهل سنت و حديث ، فضيلت صحابهء رسول خدا را باور دارند و از هرگونه گفتگويى دربارهء شخصيت آنان خوددارى مىكنند با اين همه ابوبكر ، عمر ، عثمان و على عليه السلام را برتر مىشمارند و خلافت اين چهار تن را باور دارند . اينان پاكترين صحابه براى احراز جانشينى پيامبر بوده‌اند .\r\nمصلحت هر مسلمان ارج نهادن به پيشوايان مسلمين و دعا براى آنهاست و نبايد با شمشير بر آنان خروج كرد . و نبايد در فتنه و شورش با ايشان پيكار نمود . ! و كسانى كه هنگام انحراف رهبران ، شورش بر ضد آنان را لازم مىدانند گمراهند .\r\nكودكانى كه از دنيا مىروند تابع امر خدايند . اگر بخواهد ايشان را عذاب دهد يا هر امر ديگرى كه مشيتش به آن تعلق گيرد . آفريدگارى جز او نيست . بدىهاى بندگان و اعمال آنان را او آفريده . ايشان را توانايى آن نيست كه مانند خدا چيزى بيافرينند . خدا بندگان خويش را توفيق طاعت بخشد و كافران را خوار سازد . او به مؤمنان نظر عنايت افكند و به راه راست هدايت كند ، ولى به كافران نظر عنايت نيفكند و به راه راست هدايت نكند . هرگاه كافران را\r\n\r\n","description":"","footnote":" ( 1 ) - ر . ك : الملل والنحل ، جعفر سبحانى ، ج 1 ، ص 313 - 309 . ","page_name":" 40 ","page_number":40},
  {"content":"\r\n\r\nهدايت كند آنان به صلاح بازگشته و هدايت مىشوند . مشيت او بر آن تعلق گرفته كه كافران را اصلاح نكند . اما خدا مىخواهد كه كافران در گمراهى ، خوارى و سنگين دلى بدان‌گونه كه در علم اوست همچنان باقى بمانند .\r\nنيكى و بدى به مشيت خداست اهل سنت به قضا و قدر ايمان دارند ؛ آدميان از سود و زيان ، چيزى در اختيار ندارند مگر آنچه خدا خواهد . « 1 »  « 2 » \r\nاز آنجا كه عقايد اهل حديث ظهور در تشبيه و تجسيم داشت و با اصول مسلم عقلى ناسازگار بود ، مكتب اشعرى جايگزين مكتب اهل حديث گرديد .\r\n\r\nابن تيميه و احياى سلفىگرى\r\nدر اواخر قرن هفتم ابن تيميه از پيروان احمد بن حنبل به احياى مكتب او برخاست و تصرفات و اصلاحات ابوالحسن اشعرى را رد كرد و متكلمان را مورد انتقاد قرار داد و گفت : چنان‌كه احمد بن حنبل گفته ، بيشتر متكلمان زنديقند . « 3 » \r\nابن تيميه در عقايد دينى به ظاهر قرآن و حديث متكى بود و همهء آيات و احاديثى را كه به خداى متعال اشارتى دارد آنها را به‌صورت ظاهرى و لفظى تفسير مىكرد و چنان با اين عقيده انس داشت كه به قول ابن بطوطه روزى از فراز منبر گفت : خدا از آسمان به زمين فرود مىآيد به همين‌گونه كه من اكنون پايين مىآيم و آن‌گاه پله‌هاى منبر را يك به يك پايين آمد . « 4 » \r\nاو با احياى سلفىگرى احمد بن حنبل ، امورى را نيز به‌عنوان عقايد سلف به عقايد اهل حديث اضافه نمود كه عبارتند از :\r\nسفر براى زيارت پيامبر حرام است زيرا منتهى به شرك مىشود .\r\nتوسل به اولياى الهى حرام و شرك است .\r\n\r\n","description":"","footnote":" ( 1 ) - عقايد و ديدگاههاى ياد شده ، در فصل مربوط به اشاعره مورد نقد و بررسى قرار خواهد گرفت .  ( 2 ) - ر . ك : مقالات الاسلاميين و اختلاف المصلين ، ابوالحسن اشعرى ، ج 1 ، ص 155 - 158 ، ترجمهء دكتر حسن مؤيدى .  ( 3 ) - ر . ك : تاريخ علم كلام در ايران و جهان اسلام ، دكتر علىاصغر حلبى ، ص 301 .  ( 4 ) - الملل و النحل ، جعفر سبحانى ، ج 3 ، ص 62 ؛ تاريخ علم كلام در ايران و جهان اسلام ، ص 297 . ","page_name":" 41 ","page_number":41},
  {"content":"\r\n\r\nبناسازى بر قبور و تعمير آنها حرام است .\r\nبيشتر فضايلى كه در مورد على عليه السلام و ذريه‌اش نقل شده ، صحّت ندارد .\r\nدر اينجا بخشى از سخنان او را عيناً نقل مىكنيم :\r\nدربارهء ديده شدن خداوند مىگويد :\r\nاگر خدا را در دنيا نمىشود ديد ، به‌خاطر ناتوانى ماست اما در آخرت ، خداوند قواى انسان را به كمال مىرساند و او قدرت پيدا مىكند كه خدا را ببيند چنان‌كه شعاع خورشيد براى ديدن سزاوارتر از اشياء ديگر است امّا چشم انسان از ديدنش عاجز است و پيامبر فرموده :\r\nپروردگارتان را خواهيد ديد آن‌گونه كه خورشيد و ماه را مىبينيد . « 1 » \r\nدر موردى ديگر مىگويد :\r\nمذهب رايج و شايع اهل سنت و جماعت اين است كه خداوند در آخرت با چشم‌ها ديده مىشود و هر كس آن را انكار كند نزد آنان بدعت‌گذار است . « 2 » \r\nاو زيارت پيامبر و اهل بيتش را شرك و روش نصارى معرفى كرد كه از توحيد خارج شده و در دينشان غلو كردند و اين حديث را نقل مىكند كه پيامبر فرمود :\r\nخداوند يهود و نصارى را لعنت كند كه قبر پيامبرانشان را مسجد قرار دادند . « 3 » \r\nو آن حضرت در حديث ديگرى فرمود :\r\nپروردگارا ! قبرم را بتى قرار نده كه عبادت شود . « 4 » \r\nدر مورد لزوم ويران كردن بناهايى كه بر قبور اوليا ساخته شده از ابىالهياج اسدى نقل مىكند كه على بن ابى طالب ( رضى الله عنه ) به من گفت :\r\n\r\n","description":"","footnote":" ( 1 ) - منهاج السنة النبويّة فى نقض كلام الشيعه و القدريّه ، احمد بن تيميه حرانى دمشقى حنبلى ، ج 2 - 1 ، جزء اول ، ص 218 - 217 ، چاپ اول به سال 1322 ه .  ( 2 ) - همان ، ص 240 .  ( 3 ) - همان ، ص 131 .  ( 4 ) - همان . ","page_name":" 42 ","page_number":42},
  {"content":"\r\n\r\nآيا تو را بر نيانگيزم بر كارى كه پيامبر صلى الله عليه و آله مرا بر آن انگيخت ؟ و آن اين كه قبر بلندى را ترك نكنى جز اين كه آن را مساوى و صاف كنى و تصويرى را رها نسازى مگر اين‌كه محو و نابودش نمايى . »\r\nبعد خودش مىگويد :\r\nپيامبر محو تصاوير و صاف كردن قبور را قرين هم قرار داده ، زيرا هر دو وسيلهء شركند . « 1 » \r\nدر مورد علم و دانش اهل بيت عليهم السلام مىگويد :\r\nعلى بن الحسين گاهى از ابان بن عثمان روايت مىكند . . . و ابو جعفر باقر عليه السلام از جابر بن عبدالله حديث مناسك حج را نقل مىكند و زهرى كه معاصر ابوجعفر باقر است اعلم از او بوده و مالك بن انس ، حماد بن زيد ، حماد بن مسلم ، ليث بن سعد اوزاعى ، يحيى بن سعيد ، وكيع بن جراح ، عبداللّه بن المبارك ، شافعى ، احمد بن حنبل ، اسحق بن راهويه و امثالشان ، اعلم از موسى بن جعفر ، على بن موسى و محمد بن على بودند . « 2 » \r\n\r\nعصمت پيامبران از ديدگاه ابن تيميه\r\nاز نظر ابن تيميه بايد پيامبران در مقام تبليغ معصوم باشند و در غير آن ، ممكن است به انجام گناه مبادرت ورزند و بر خلاف آئينى كه خود آورده‌اند قدم بردارند . و براى اين مطلب دلايلى ذكر مىكند كه به بعضى اشاره مىشود :\r\n1 - غرض از بعثت انبيا رساندن احكام خدا به مردم است و اين هدف با عصمت ايشان در مرحلهء تبليغ تأمين مىشود .\r\n2 - در توبه فضيلتى است ، زيرا انسان به‌سوى خداوند انابه مىكند و از رحمتش بهره‌مند مىشود و اگر پيامبران به‌طور مطلق معصوم از گناه باشند از اين فضيلت محروم مىشوند و از اين رو اصحاب پيامبر كه سابقهء شرك و گناه دارند ولى با بعثت پيامبر اسلام توبه كرده و اسلام آوردند از فرزندانشان كه بر فطرت اسلامى متولد و با اسلام بزرگ\r\n\r\n","description":"","footnote":" ( 1 ) - منهاج السنة النبويه فى نقض كلام الشيعه والقدريّه ، احمد بن تيميه حرانى دمشقى حنبلى ، ص 131 .  ( 2 ) - همان ، ص 229 - 230 . ","page_name":" 43 ","page_number":43},
  {"content":"\r\n\r\nشدند برترند . آرى پيامبران به گناهى كه از آن توبه نكنند هرگز آلوده نمىشوند . « 1 » \r\nعلماى اهل سنت انكار فضايل على عليه السلام و ذرّيه‌اش را دليل دشمنى ابن تيميه با على عليه السلام دانسته‌اند و گفته‌اند :\r\nبه دليل اين گفتهء پيامبر صلى الله عليه و آله « 2 »  به على عليه السلام : « يا على تو را جز منافق دشمن نمىدارد » ، ابن تيميه منافق است . « 3 » \r\nابن تيميه از سوى علماى معاصرش مورد تكفير قرار گرفت و بارها از طرف دستگاه قضايى وقت محكوم به زندان شد و گويا در همان زندان مرد . « 4 » \r\nكتاب‌هاى متعددى عليه عقايد ابن تيميه توسط علماى اهل سنت از مذاهب چهارگانه نوشته شد و همگى او را به بدعت‌گذارى در دين معرفى كردند . « 5 » \r\nما سخنان ابن تيميه را دربارهء صفات خبرى در بحث اشاعره متعرض خواهيم شد .\r\nاكنون به بررسى ديدگاه وى در انكار عصمت پيامبران و فضايل اهل بيت عليهم السلام مىپردازيم و سخنان ديگرش را در بحث وهابيت پاسخ مىدهيم .\r\nدر مورد عصمت انبيا بايد گفت از آنجا كه پيامبران نمايندگان و سفيران الهى در ميان بشر و راهنمايان مردمند اگر بر خلاف محتواى رسالتشان عمل كنند يا حتى اگر مردم احتمال دهند كه ممكن است آنان دور از چشم عموم گناه كنند از آنان و سخنانشان سلب اعتماد مىكنند . در نتيجه هدف از بعثت ايشان تحقق پيدا نمىكند .\r\nو اما اين سخن ابن تيميه كه گفته اگر پيامبران گناه نكنند از فضيلت توبه محرومند اولًا لازمه‌اش اين است كه اگر كسى در عمرش گناه نكند مقامش پايين‌تر از كسى باشد كه گناه كرده و سپس توبه نموده است . ثانياً چه دليلى وجود دارد كه اصحاب تائب از شرك ، از فرزندانشان برترند ؟ ! بلكه پيامبر صلى الله عليه و آله شرك نورزيدن على عليه السلام به خدا را ، يكى از فضايل\r\n\r\n","description":"","footnote":" ( 1 ) - منهاج السنة النبويه فى نقض كلام الشيعه والقدريّه ، احمد بن تيميه حرانى دمشقى حنبلى ، ص 226 - 227 .  ( 2 ) - الغدير ، علامه امينى ، ج 4 ، ص 323 ، دارالكتاب العربى بيروت .  ( 3 ) - نقش ائمه در احياء دين ، مرتضى عسگرى ، ج 10 ، ص 41 - 40 به نقل از الدر الكامنة فى أعيان الثامنة ص 163 .  ( 4 ) - الملل و النحل ، سبحانى ، ج 4 ، ص 30 - 33 .  ( 5 ) - همان ، ص 36 - 63 . ","page_name":" 44 ","page_number":44},
  {"content":"\r\n\r\nوى شمرده است . « 1 »  ثالثاً هميشه توبه از معصيت اصطلاحى نيست و اوليا و مقربان ، توجه به غير خدا را براى خود گناه شمرده از آن توبه مىكنند .\r\nاما در مورد فضايل اهل بيت بايد گفت كه شكى نيست بنا بر احاديث متواتر نبوى صلى الله عليه و آله و اعتراف علماى اهل سنت كه اعلم امّت بعد از پيامبر صلى الله عليه و آله على بن ابىطالب بوده و او و ذريّه‌اش علوم پيامبر را به ارث برده‌اند . و انكار نمودن فضايل آنان از سوى ابن تيميه دليلى جز عناد و دشمنى با ثقل اصغر ندارد .\r\nابن عباس از پيامبر صلى الله عليه و آله نقل مىكند كه فرمود :\r\nمن شهر علمم‌و على درِآن است ، هركس شهر علم و حكمت‌را مىخواهد بايداز درش واردشود . « 2 » \r\nخليفهء دوم مكرر مىگفت :\r\nاگر على نبود عمر هلاك مىشد .\r\nخدايا مرا براى معضله‌اى كه على بن ابىطالب براى حلش نباشد باقى مدار . « 3 » \r\nو شكى نيست كه آيهء مودّت « 4 »  دربارهء على عليه السلام و ذريه‌اش نازل شد .\r\nابن عباس مىگويد : وقتى آيهء مودت نازل شد به پيامبر صلى الله عليه و آله گفته شد :\r\nاى رسول خدا ! كيانند آن خويشاوندان تو كه دوستىشان بر ما واجب شد ؟\r\nفرمود :\r\n« على ، فاطمه و دو فرزندش عليهم السلام » « 5 » \r\nدر فضيلت اهل بيت عليهم السلام همين بس كه پيامبر صلى الله عليه و آله در حديث متواتر ثقلين ، آنان را عدل و قرين قرآن قرار داد كه تمسك به آن دو ، مايهء هدايت و دورى از ضلالت است .\r\n\r\n","description":"","footnote":" ( 1 ) - ر . ك : بحارالانوار ، ج 13 ، ص 58 ، بيروت .  ( 2 ) - الغدير ، ج 6 ، ص 79 .  ( 3 ) - همان ، ج 3 ، ص 97 .  ( 4 ) - شورى ، آيهء 23 .  ( 5 ) - الغدير ، ج 2 ، ص 307 . ","page_name":" 45 ","page_number":45},
  {"content":"\r\n\r\n\r\nتجديد حيات سلفىگرى در قرن دوازدهم\r\nقرن‌ها سپرى شد كه با توجه به شخصيت منفى و مطرودى كه ابن تيميه در افكار و اذهان پيدا نمود تعاليم و آموزه‌هايش در بوتهء فراموشى قرار گرفت تا اين كه نوشته‌هاى او به دست محمد بن عبدالوهاب افتاد . او در قرن دوازدهم براى احياى مكتب ابن تيميه به‌پا خاست .\r\nمورخان نوشته‌اند كه اساتيد محمد بن عبدالوهاب ، ضلالت و گمراهى را در چهرهء او حدس مىزدند و پدرش كه از علماى حنبلى بود به‌خاطر حرف‌هاى كفرآميزى كه از او مىشنيد بارها او را سرزنش كرد و اول كسى كه در رد مسلك وى كتاب نوشت برادرش سليمان بن عبدالوهاب بود .\r\nمحمد بن عبدالوهاب با امير شهر « دِرعيه » محمد بن سعود ( جد اعلاى حاكمان فعلى عربستان ) پيمان همكارى بست « 1 »  ؛ بدين‌گونه كه شيخ محمد براى توسعه و تحكيم حكومت وى از دين و مذهب مايه بگذارد و او نيز براى گسترش رياست مذهبى او از نيروى نظامى استفاده كند . محمد بن سعود براى تحكيم پيمان ، يكى از دختران شيخ محمد را براى پسرش عبدالعزيز خواستگارى نمود . اين همكارى بين وهابيت و خاندان سعودى هم‌اكنون نيز ادامه دارد .\r\nشيخ محمد از ميان تعاليم ابن تيميه بيشتر مسألهء زيارت قبور و توسل را مورد نظر قرار داد و اساس دعوت خود را بر محور توحيد و شرك بنا نهاد ؛ هر مسلمانى را كه براى زيارت پيامبر صلى الله عليه و آله مىرفت يا به وى توسل مىجست مشرك ناميد و بلاد مسلمين را بلاد شرك خواند و جهاد با آنان را واجب دانست تا به آيين وى بازگردند « 2 »  و بدين‌سان با كمك خاندان سعودى حركت ويرانگرى عليه مقدسات اسلامى آغاز شد .\r\nدر سال 1344 هجرى قمرى با فتواى علماى وهابى آثار قبور اهل بيت عليهم السلام در بقيع تخريب شد و همهء اينها با چماق شرك و عبادت غير خدا انجام گرفت . از اين رو قبل از بررسى ديدگاه وهابيت به تعريف توحيد و شرك مىپردازيم .\r\n\r\n","description":"","footnote":" ( 1 ) - كشف الارتياب ، سيد محسن امين ، ص 13 - 12 ، دارالكتب الاسلاميه ، به نقل از الكلام فى أمراء البلد الحرام ، شيخ‌احمد بن زينى دهلان ؛ كشف الاسرار ، امام خمينى ، ص 4 ، چاپ سال 1363 ه .  ( 2 ) - ر . ك : كشف الارتياب ، ص 127 . ","page_name":" 46 ","page_number":46},
  {"content":"\r\n\r\n\r\nتوحيد و مراتب آن\r\nتوحيد يگانه شمردن خداوند متعال است و آن داراى مراتبى است :\r\n1 - توحيد ذاتى يعنى خداوند ، ذاتى بىنظير و بىمثل است .\r\n2 - توحيد در خالقيت و منظور از آن اين است كه آفريدن و خالقيت مستقل و اصيل از آنِ خداوند است و تنها با اذن و فرمان او بعضى همانند عيسى بن مريم عليه السلام خلق و آفرينش دارند .\r\n3 - توحيد افعالى بدين معنى كه جهان با همهء اسباب و مسبباتش فعل خدا و ناشىاز ارادهء اوست . موجودات همچنان كه در ذات استقلال ندارند در مقام عليت و تأثير نيز استقلال ندارند و هر فاعل و سببى حقيقت وجود و تأثير و فاعليت خود را از او دارد و قائم به اوست .\r\n4 - توحيد در عبادت كه نتيجهء منطقى مراتب قبل است به معناى اين است كه كسى غير از خدا شايستهء پرستش و عبادت نيست . و اين چيزى است كه تمام يكتاپرستان به‌ويژه مسلمانان در آن وحدت نظر دارند جز اين‌كه گروهى يك رشته اعمال را عبادت غير خدا تلقى مىكنند درحالىكه در نظر ديگران ارتباطى به آن ندارد . از اين رو به بررسى معيار توحيد در عبادت مىپردازيم :\r\nعبادت در لغت اظهار تذلل و خضوع است ، « 1 »  ولى در اصطلاح يكتاپرستان و از ديدگاه قرآن : عبادت ، خضوع و تذللى است كه از اعتقاد به خدايى و الوهيت طرف سرچشمه مىگيرد « 2 »  و هر تواضع و خضوعى عبادت محسوب نمىشود و گرنه هر يك از ما در برابر بزرگان و پدر و مادر خود خضوع و فروتنى مىكنيم و هيچ كس آن را عبادت نمىداند و خود قرآن مىفرمايد :\r\n« وَاخْفِضْ لَهُما جَناحَ الذُّلِّ مِنَ الرَّحْمَةِ » « 3 » \r\nبال تواضع و ذلت را از روى عطوفت در برابر پدر و مادر فرو دار .\r\n\r\n","description":"","footnote":" ( 1 ) - مفردات راغب ، مادهء عبد .  ( 2 ) - ر . ك : كشف‌الاسرار ، امام خمينى ، ص 23 .  ( 3 ) - اسراء ( 17 ) ، آيهء 24 . ","page_name":" 47 ","page_number":47},
  {"content":"\r\n\r\nنيز فرشتگان به امر خدا بر آدم سجده كردند « 1 »  و يعقوب و فرزندانش در برابر يوسف به سجده افتادند « 2 »  و سجده مصداق كامل و آشكار تواضع و خضوع در برابر مسجود است و اگر مطلق تواضع عبادت باشد بايد بگوييم خداوند فرشتگان را دعوت به شرك كرد و يعقوب پيامبر عليه السلام به سجده‌اش مشرك شد !\r\nاما از آنجا كه خضوع بت‌پرستان در برابر بت‌ها همراه با اعتقاد به خدايى آنهاست و اين كه آنها پروردگارشان بوده و حوايج آنان را برمىآورند ، عبادت محسوب شده و قرآن كريم نيز به خاطر اين عقيده آنان را سرزنش مىكند .\r\n« الَّذينَ يَجْعَلُونَ مَعَ اللَّهِ الهاً اخَرَ فَسَوْفَ يَعْلَمُونَ » « 3 » \r\nآنان كه با « الله » خداى ديگرى قرار مىدهند پس به‌زودى خواهند فهميد ( كه عاقبت كارشان چيست ) .\r\nبا توجه به بيان فوق معيار توحيد و شرك روشن شد . پس اگر كسى پيامبر صلى الله عليه و آله يا امامى را گرامى داشت و او را زيارت كرد و در برابرش فروتنى و خضوع نمود به‌عنوان اين‌كه آنان بندهء مقرّب خدا هستند و نزدش آبرو دارند هيچ‌گاه آنان را عبادت نكرده و از مرز توحيد خارج نشده است ، امّا وهابيون به پيروى از ابن تيميه آن را شرك دانسته و گفته‌اند بايد از صاحب چنين عملى خواست كه از كارش توبه كند پس اگر توبه نكرد و بازنگشت لازم است كشته شود . ! « 4 » \r\nلازم است ابعاد اين ديدگاه را مورد بررسى قرار دهيم :\r\n\r\nسفر زيارتى از ديدگاه وهابيت\r\nوهابيون به پيروى از ابن تيميه سفر براى زيارت اوليا و صالحان حتى پيامبر را حرام دانسته‌اند به دليل اين‌كه ابوهريره از پيامبر نقل مىكند كه فرمود :\r\n\r\n","description":"","footnote":" ( 1 ) - بقره ( 2 ) ، آيهء 34 .  ( 2 ) - يوسف ( 12 ) ، آيهء 100 .  ( 3 ) - حجر ( 15 ) ، آيهء 96 .  ( 4 ) - الملل و النحل ، جعفر سبحانى ، ج 4 ، ص 81 ، به نقل از الهديّه السنّيه ، محمد بن عبدالوهاب . ","page_name":" 48 ","page_number":48},
  {"content":"\r\n\r\n« لا تُشَدُّ الرِّحالُ الَّا الى ثَلاثَةِ مَساجِدَ : مَسْجِدى هذا وَالْمَسْجِدِ الْحَرامِ وَالْمَسْجِدِ الْأَقْصى » « 1 » \r\nجز براى سه مسجد بار سفر بسته نمىشود : مسجد من ، مسجدالحرام و مسجدالاقصى ( در بيت المقدس )\r\nدر اين حديث مسافرت كردن جز براى سه مسجد ياد شده مورد نهى قرار گرفته ، پس سفر براى زيارت مشمول نهى در روايت مىشود .\r\nپاسخ : طبق قواعد مسلم ادبى ، استثنا نيازمند به مستثنى منه است و در حديث فوق دو احتمال است :\r\n1 - مستثنى منه « مَكانٍ مِنَ الْأَمْكِنَةِ » مكانى از مكان‌ها باشد .\r\n2 - مستثنى منه « مَسْجِدٍ مِنَ الْمَساجِدِ » مسجدى از مساجد باشد .\r\nبنابر احتمال اول ، مسافرت به هر مكانى جز به يكى از مساجد ياد شده حرام مىشود ولى اين مطلب قابل قبول نيست زيرا لازم مىآيد كه سفر براى صلهء رحم ، طلب دانش ، جهاد در راه خدا ، طلب روزى و . . . حرام باشد درحالىكه آنها نه‌تنها حرام نيستند بلكه مستحبند و در بعضى شرايط واجب نيز مىشوند .\r\nعلاوه بر اين‌كه پيامبر صلى الله عليه و آله با اصحابش در موسم حج براى رفتن به عرفات ، منى و مشعر بار سفر مىبستند از اين نظر احتمال اول قابل التزام نيست و بايد احتمال دوم درست باشد و بنابر آن هم اولًا حديث از مسافرت نمودن به هر مسجدى غير از مساجد ياد شده نهى مىكند و از سفر به مكان‌هاى غير مسجد نظير مراكز علمى ، مقابر اوليا و . . .\r\nساكت است و نمىشود به‌وسيلهء آن ، بر حرام بودن اين مسافرتها استدلال نمود . ثانياً حديث دلالت بر حرمت ندارد بلكه مىخواهد بگويد : غير از سه مسجد ياد شده ، بقيه مساجد در حدى از فضيلت نيستند كه براى نماز خواندن در آنها بار سفر بسته شود و خستگى مسافرت تحمل گردد ؛ زيرا آنها در فضيلت يكسانند و اگر كسى به آن مساجد ديگر سفر كند هر چند كار حرامى نكرده اما ثواب خاصى هم بر عملش مترتب نيست .\r\n\r\n","description":"","footnote":" ( 1 ) - صحيح مسلم بشرح النووى ، ج 5 ، جزء 9 ، ص 168 ، باب فضل المساجد الثلاثة . ","page_name":" 49 ","page_number":49},
  {"content":"\r\n\r\nبه‌عبارت فنى ، نهى در حديث ، « ارشادى » است نه « مولوى » . و اگر سفر به هر مسجدى غير از مساجد ياد شده حرام باشد چگونه پيامبر هر شنبه براى نماز خواندن در مسجد قبا سفر مىكرد ؟ ! « 1 » \r\nگذشته از همهء آنها به اتفاق مسلمانان زيارت پيامبر صلى الله عليه و آله مستحب است .\r\nعبدالله بن عمر از پيامبر صلى الله عليه و آله نقل مىكند كه فرمود :\r\nهر كس قبر مرا زيارت كند شفاعتم بر او لازم گردد . « 2 » \r\nو تمام فقهاى اهل سنت از مذاهب چهارگانه غير از وهابيت فتوى به استحباب زيارت پيامبر داده‌اند و بعضى آن را از برترين مستحبات شمرده و امورى را نيز در آداب زائر و زيارت ذكر نموده‌اند . « 3 » \r\n\r\nتوسل از ديدگاه وهابيت\r\nوهابيون هرگونه خواندن غير خدا را براى رفع حاجت يا شفاعت و مغفرت حرام دانسته آن را شرك مىدانند و در اين زمينه به ظواهر آياتى استدلال مىكنند كه به بعضى اشاره مىشود :\r\n« وَ انَّ الْمَساجِدَ لِلَّهِ فَلا تَدْعُوا مَعَ اللَّهِ احَداً » « 4 » \r\nو همانا مساجد براى خداست كس ديگرى را همراه خدا نخوانيد .\r\n« انَّ الَّذينَ تَدْعُونَ مِنْ دُونِ اللَّهِ عِبادٌ امْثالُكُمْ » « 5 » \r\nآنهايى را كه جز خدا مىخوانيد بندگانى مانند شما هستند .\r\nپاسخ : اين‌گونه آيات نظر به اين دارند كه غير خدا را به‌عنوان خدا و پروردگار خود\r\n\r\n","description":"","footnote":" ( 1 ) - ر . ك : صحيح مسلم بشرح النووى ، ج 5 ، جزء 9 ، ص 106 ؛ كشف‌الارتياب ، ص 74 .  ( 2 ) - ر . ك : الغدير ، ج 5 ، ص 93 ، به نقل از 41 منبع روايى اهل سنت .  ( 3 ) - همان ، ص 109 - 125 .  ( 4 ) - جن ( 72 ) ، آيهء 18 .  ( 5 ) - اعراف ( 7 ) ، آيهء 194 . ","page_name":" 50 ","page_number":50},
  {"content":"\r\n\r\nنخوانيد و خطاب در آنها به مشركان است كه بت‌ها را صاحب اختيار جهان مىپنداشتند و آنها را به‌عنوان خدا عبادت مىكردند و رفع حوايجشان را از آنها مىخواستند . اما خواندن بندگان صالح خدا و استمداد از آنها كه به اذن الهى واسطه شوند تا خداوند گناهان را بيامرزد و حوايج را برآورده سازد ، هرگز مورد نظر اين‌گونه آيات نيست بلكه در آيات ديگرى از مردم خواسته شده نزد پيامبر روند تا براى آنها دعا كند .\r\n« وَ لَوْ انَّهُمْ اذْ ظَلَمُوا انْفُسَهُمْ جاؤُوكَ فَاسْتَغْفَرُوا اللَّهَ وَاسْتَغْفَرَ لَهُمُ الرَّسُولُ لَوَجَدُوا اللَّهَ تَوَّاباً رَحيماً » « 1 » \r\nو اگر هنگامى كه آنان بر خود ستم نمودند نزد تو آيند و طلب آمرزش از خدا كنند و پيامبر - نيز - براى آنان طلب آمرزش كند خداوند را توبه‌پذير و مهربان مىيابند .\r\nو اگر درخواست دعا از پيامبر صلى الله عليه و آله شرك باشد فرقى بين حيات و ممات آن حضرت نخواهد بود ، زيرا در هر صورت خواندن غير خداست .\r\nنيز قرآن نقل مىكند كه فرزندان يعقوب نزد او آمده گفتند :\r\n« يا أَبانَا اسْتَغْفِرْ لَنا قالَ سَوْفَ أَسْتَغْفِرُ لَكُمْ رَبّى » « 2 » \r\nاىپدر ! براىما طلب آمرزش‌نما . يعقوب فرمود : به‌زودى برايتان‌از پروردگارم طلب‌آمرزش مىكنم .\r\n\r\nتوسل در سنت پيامبر صلى الله عليه و آله\r\nعثمان بن حنيف نقل مىكند كه مرد نابينايى نزد پيامبر آمد و گفت : اى رسول خدا ! از خدا بخواه كه مرا عافيت بخشد . پيامبر صلى الله عليه و آله دستور فرمود كه او اين دعا را بخواند :\r\n« اللَّهُمَّ انّى أَسْأَلُكَ وَ أَتَوَجَّه‌ُالَيْكَ بِنَبِيِّك‌َمُحَمَّدٍ نَبِىّالرَّحْمَةِ ، انّى تَوَجَّهْتُ بِك‌َالى رَبّى فى حاجَتى هذِهِ لِتُقْضى لى اللَّهُمَّ فَشَفِّعْهُ فِىَّ » « 3 » \r\n\r\n","description":"","footnote":" ( 1 ) - نساء ( 4 ) ، آيهء 64 .  ( 2 ) - يوسف ( 12 ) ، آيات 97 - 98 .  ( 3 ) - سنن ترمذى ، ج 5 ، ص 229 ، ابواب الدعوات ؛ سنن ابن ماجه ، ج 1 ، ص 441 ، ج 1385 ، نشر دار احياء الكتاب العربى ؛ مسند احمد بن حنبل ، ج 4 ، ص 138 . ","page_name":" 51 ","page_number":51},
  {"content":"\r\n\r\nپروردگارا از تو مىخواهم و به تو رو مىآورم به‌وسيلهء محمد صلى الله عليه و آله ، پيامبرت كه پيامبر رحمت است . ( اى رسول خدا ) به‌وسيلهء تو در اين حاجتم متوجه پروردگارم مىشوم تا حاجتم برآورده شود . پروردگارا ! او را شفيع من قرار ده .\r\n\r\nسيرهء مسلمانان و توسل\r\nافزون برآنچه ياد شد سيرهء مسلمانان از صدر اسلام تاكنون برتوسل به‌پيامبر صلى الله عليه و آله بوده بدون اين كه در ذهنشان خطور كند كه كار حرامى انجام مىدهند يا به شرك آلوده مىشوند .\r\nانس نقل مىكند كه خليفهء دوم در سالى كه قحطى به اوجش رسيد به عباس عموى پيامبر براى طلب باران متوسل شد و گفت :\r\nپروردگارا ! ما به پيامبرت متوسل مىشديم ، تو باران را بر ايمان فرود مىآوردى . اكنون به‌عموى پيامبرت متوسل شده به‌سوى تو روى مىآوريم . ما را از بارانت سيراب كن . « 1 » \r\nنيز در تاريخ مىخوانيم كه منصور دوانقى از مالك بن انس امام مالكيه از كيفيت زيارت پيامبر صلى الله عليه و آله و توسل به او سؤال كرد و گفت :\r\nاى بندهء خدا ! رو به قبله كنم و دعا كنم يا به طرف رسول خدا بايستم ؟\r\nمالك پاسخ داد :\r\nچرا رويت را از او برگردانى در حالى كه او وسيلهء ( تقرّب ) تو و پدرت آدم تا روز قيامت است ، بلكه رو به روى قبر پيامبر بايست و از او طلب شفاعت كن . « 2 » \r\nبا توجه به آنچه ياد شد مىتوان گفت توسل به اولياى الهى يكى از مصاديق وسيله جستن است كه قرآن به آن فرمان مىدهد :\r\n« يا أَيُّهَا الَّذينَ امَنُوا اتَّقُوا اللَّهَ وَابْتَغُوا الَيْهِ الْوَسيلَةَ وَ جاهِدُوا فى سَبيلِهِ لَعَلَّكُمْ تُفْلِحُونَ » « 3 » \r\n\r\n","description":"","footnote":" ( 1 ) - صحيح بخارى ، ج 3 - 1 ، كتاب الاستسقاء .  ( 2 ) - الملل و النحل ، سبحانى ، ج 4 ، ص 253 ، به نقل از وفاء الوفاء سمهودى ، ج 2 ، ص 1376 .  ( 3 ) - مائده ( 5 ) ، آيهء 34 . ","page_name":" 52 ","page_number":52},
  {"content":"\r\n\r\nاى افرادى كه ايمان آورده‌ايد از خدا بترسيد و به‌سوى او وسيله تحصيل كنيد و در راه او كوشش نماييد شايد رستگار شويد .\r\nالبته در آيه بيان نشده كه آن وسيله چيست و شكى نيست كه انجام وظايف دينى و ايمان از وسايل فلاح و رستگارى است لكن وسيله منحصر به آنها نيست و با توجه به آنچه از آيات و حديث و سيرهء مسلمانان در مورد توسل يادآورى گرديد مىتوان گفت توسل به اولياى الهى نيز يكى از مصاديق وسيله است كه هر كس آن را بجويد و تحصيل نمايد به رستگارى نائل مىگردد .\r\nآرى خواندن غير خدا حتى پيامبر صلى الله عليه و آله اگر به‌عنوان اين باشد كه او مىتواند بدون اذن الهى در امور جهان و زندگى انسان‌ها تصرف نمايد امرى حرام و شرك است .\r\n\r\nبناسازى بر قبور و تعمير آنها از ديدگاه وهابيت\r\nوهابىها در راستاى احياى تعاليم ابن تيميه ، ساختن هر نوع بنايى را بر قبور اعم از قبر معصومين و غير آنان حرام دانسته ويران كردن آن را واجب و لازم شمرده‌اند و در اين زمينه به حديث ابىالهياج استناد جسته‌اند . او مىگويد : على بن ابى طالب عليه السلام به من گفت :\r\n« أَلا أَبْعَثُكَ عَلى ما بَعَثَنى عَلَيْهِ رَسُولُ اللَّهِ انْ لا تَدَعَ قَبْراً مُشْرِفاً الَّا سَوَّيْتَهُ وَ لا تِمْثالًا الَّا طَمَسْتَهُ » « 1 »  « 2 » \r\nما پيش از پاسخ به حديث ياد شده ، مسأله را از ديدگاه قرآن بررسى مىكنيم :\r\n\r\nبناسازى بر قبور اولياى الهى از ديدگاه قرآن\r\nاز نظر قرآن بر مسلمانان واجب است به خاندان پيامبر ابراز محبت نموده و مهر ورزند .\r\nدر اين زمينه خداوند متعال به پيامبر صلى الله عليه و آله چنين فرمان مىدهد :\r\n\r\n","description":"","footnote":" ( 1 ) - براى اطلاع از ترجمهء اين حديث به ص 39 مراجعه شود .  ( 2 ) - سنن ترمذى ، ج 2 ، ص 256 ، باب ما جاء فى تسوية القبر . ","page_name":" 53 ","page_number":53},
  {"content":"\r\n\r\nبگو من بر امر رسالت مزدى جز مودّت و دوستى خويشاوندانم نمىخواهم . « 1 » \r\nطبق رسم تمام ملّت‌ها بناسازى بر قبر بزرگان نوعى احترام و تجليل از آنهاست و آنان شخصيت‌هاى بزرگ سياسى و علمى خود را در مكان‌هاى خاصى دفن كرده ، براى قبورشان امتياز قائل مىشوند . بنابراين مىتوان گفت يكى از طرق ابراز مودت به خاندان پيامبر صلى الله عليه و آله اين است كه قبر آنان با ديگران متفاوت باشد و مسلمانان با ساختن بنا بر قبورشان از آنان تجليل كنند و از زحمات پيامبر صلى الله عليه و آله قدردانى نمايند . آيا تخريب مشاهد و آثار اهل بيت عليهم السلام در قبرستان بقيع ابراز مودت به آنان است ؟ !\r\nنيز از آيات قرآن استفاده مىشود كه احترام به قبور افراد با ايمان با بناسازى بر آنها يك امر رايج در ميان ملل قبل از اسلام بوده است و قرآن نقل مىكند آن‌گاه كه مردم از ماجراى اصحاب كهف آگاه شدند دربارهء مدفنشان دو نظر داشتند :\r\n« فَقالُوا ابْنُوا عَلَيْهِمْ بُنْياناً » « 2 » \r\n( عده‌اى ) گفتند : بر روى قبرشان بنايى بسازيد .\r\n« قالَ الَّذينَ غَلَبُوا عَلى امْرِهِمْ لَنَتَّخِذَنَّ عَلَيْهِمْ مَسْجِداً » « 3 » \r\nگروهى كه بر امر آنان چيره يافته ( از ماجراى آنان آگاه شده بودند ) گفتند : مدفن آنان را مسجد انتخاب مىكنيم . « 4 » \r\nقرآن هر دو نظريه را بدون هيچ انتقادى از آنها نقل مىكند و اگر اشكالى داشت دست كم بايد با لحن اعتراض‌آميزى نقل مىكرد . درحالىكه مىتوان گفت ظاهر از آيه ، تحسين عمل آنان است .\r\nبا توجه به اين آيات ، حداقل نمىتوان به حرمت يا كراهت بناسازى بر قبور فتوى داد ، بلكه با توجه به نظريهء گروه دوم جواز ساختن مسجد بر روى قبور استفاده مىشود .\r\n\r\n","description":"","footnote":" ( 1 ) - شورى ( 42 ) ، آيهء 23 .  ( 2 ) - كهف ( 18 ) ، آيهء 21 .  ( 3 ) - همان .  ( 4 ) - علامه طباطبائى قدس سره فرموده : نظريهء اول از مشركان و دومى مال خدا پرستان بوده است . ر . ك : الميزان در تفسير آيه . ","page_name":" 54 ","page_number":54},
  {"content":"\r\n\r\n\r\nبررسى حديث ابىالهياج\r\nاگر بخواهيم با استناد به اين حديث بر حرام بودن بناسازى بر قبور فتوا دهيم بايد سند آن صحيح بوده و دلالتش آشكار باشد . در حالى كه از نظر سند ، وثوق راويان آن نزد رجال شناسان اهل سنت تمام نيست و افرادى چون حافظ ابن حجر عسقلانى آنان را تضعيف نموده‌اند . « 1 »  و از نظر دلالت به جملهء « وَ لا قَبْراً مُشْرِفاً الَّا سَوَّيْتَهُ » استدلال شده كه به بررسى مفردات آن مىپردازيم :\r\n« شُرُفْ » در لغت به معنى بلند است به‌ويژه آن بلندى كه به شكل كوهان شتر باشد و « مَشارِفُ الْأَرْضِ » « 2 »  به‌معنى زمين‌هاى بلند است .\r\n« تَسْوِيَه » به‌معنى مساوى قرار دادن و برابر كردن است . « 3 » \r\nبا توجه به معانى ياد شده مفاد حديث اين است كه قبرهايى را كه به شكل كوهان شتر بلند ساخته شده يكنواخت و هم سطح كن نه اين كه آن قبرها را با زمين يكسان نما و حديث مؤيد فتواى علماى شيعه است كه مىگويند :\r\nمستحب است قبر ، چهار انگشت بسته يا باز از زمين بلند باشد و سطحش صاف و يكنواخت باشد و بلند ساختن آن كراهت دارد . « 4 » \r\nنووى شارح صحيح مسلم نيز از حديث همين معنا را فهميده و چنين گفته است :\r\nسنت اين است كه قبر از زمين زياد بُلند و كوهان‌دار نباشد بلكه به مقدار يك وجب بلند و مسطح باشد . « 5 » \r\nما فرض مىكنيم امام عليه السلام به ابى الهياج دستور داده كه قبرهاى بلند را با زمين يكسان كند ولى هرگز حديث گواه بر لزوم تخريب بنا و ساختمانى كه روى قبرها قرار دارد نيست\r\n\r\n","description":"","footnote":" ( 1 ) - ر . ك : الملل والنحل ، جعفر سبحانى ، ج 4 ، ص 181 - 185 .  ( 2 ) - ر . ك : المصباح المنير و المنجد فىاللغة ، مادّه شرف .  ( 3 ) - ر . ك : همان ، مادهء سوى .  ( 4 ) - ر . ك : تحريرالوسيله ، امام خمينى ، مستحبات دفن ميت .  ( 5 ) - ر . ك : صحيح مسلم شرح النووى ، ج 4 ، جزء 7 ، ص 36 . ","page_name":" 55 ","page_number":55},
  {"content":"\r\n\r\nو بحث بر سر ساختمانى است كه روى قبر اولياى الهى ساخته مىشود و مردم را از سرما و گرما حفظ مىكند تا بتوانند در كنار آن قبر به خواندن دعا و قرآن مشغول باشند با توجه به اين كه زائران نمىخواهند صاحب قبر را عبادت كنند يا قبر او را قبله قرار داده و به سويش نماز خوانند .\r\nعلاوه بر اين اگر بنا داشتن قبر حرام است چرا حضرت على عليه السلام پيامبر صلى الله عليه و آله را در حجرهء عايشه دفن كرد در حالى كه داراى سقف بود ؟ ! « 1 » \r\n- نيز چرا اصحاب ، شيخين را در جوار آن حضرت دفن كردند ؟ !\r\n\r\n","description":"","footnote":" ( 1 ) - ر . ك : الملل والنحل ، جعفر سبحانى ، ج 4 ، ص 189 - 186 . ","page_name":" 56 ","page_number":56},
  {"content":"\r\n\r\n\r\nمعتزله\r\nجمودگرايى اهل حديث و عزل عقل از حوزهء مباحث كلامى كه منجر به پيدايش انديشه‌هاى كلامى نادرستى گشت - خدا به مخلوقاتش تشبيه شد ، افعال بندگان از خوب و بد به خدا نسبت داده شد و اختيار از انسان سلب گرديد و . . . - زمينه را براى پيدايش گروه معارضى به‌نام معتزله پديد آورد كه در عقايد و انديشه‌هاى كلامى ، بيشتر بر اصول عقلى و مبادى برهانى تكيه داشتند . اين گروه در اوائل قرن دوم ظاهر شدند و در مقايسه با اشاعره كه بعد از آنان پديد گشتند ، نقاط مثبتى داشتند هر چند به خاطر دورى از مكتب اهل بيت عليهم السلام و رها كردن ثقل اصغر مشكلات فكرى و اعتقادى ديگرى پيدا كردند .\r\nحيات معتزله را به سه دوره مىتوان تقسيم كرد :\r\nالف - دورهء پيدايش و تأسيس اصول اعتزال كه به‌وسيلهء و اصل بن عطا و عمرو بن عبيد شخصيت اول و دوم معتزله در اواخر عصر اموى آغاز شد .\r\nب - روزگار شكوفايى و دستيابى به قدرت سياسى كه در زمان مأمون به وقوع پيوست ؛ او مسلك اعتزال را به‌عنوان مذهب رسمى حكومتش پذيرفت .\r\nج - دورهء انحطاط و ضعف كه بعد از پيدايش اشاعره و از زمان متوكل عباسى آغاز شد كه مكتب اهل حديث را مذهب رسمى حكومتش قرار داد و معتزله در زمان او تحت تعقيب قرار گرفتند و از آن به بعد ، نور معتزله خاموش و مكتب اشاعره رونق يافت .\r\n\r\nوجه نام‌گذارى به معتزله\r\nمشهور است كه بعد از قضيه حكميت در جنگ صفين ، خوارج ، حضرت على عليه السلام را به خاطر قبول حكميت گنهكار و كافر دانستند . ديدگاه خوارج دربارهء كافر شدن صاحب\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nگناه كبيره ، موجب رواج اين بحث در جامعهء اسلامى شد كه به‌راستى اگر كسى گناه كبيره انجام داد حكمش چيست ؛ آيا مؤمن است و به قدر گناهش كيفر مىشود يا اصلًا كافر شده است ؟\r\nنقطهء مقابل خوارج « مرجئه » بودند . آنان گفتند با وجود ايمان ، گناه و معصيت هر چند كبيره باشد ، ضررى ندارد چنان‌كه با وجود كفر نيز اطاعت خدا سودى نمىبخشد .\r\nگويند در همين راستا مردى نزد حسن بصرى ( متوفاى 110 ه ) آمد و نظرش را دربارهء كسى كه گناه كبيره انجام دهد جويا شد . او در فكر فرو رفت . قبل از دادن پاسخ ، شاگردش و اصل بن عطا ، جواب سؤال كننده را اين‌گونه داد :\r\nمن نمىگويم صاحب گناه كبيره بطور مطلق مؤمن يا كافر است بلكه بين آن دو است ؛ نه مؤمن است نه كافر .\r\nسپس برخاست و به‌سوى يكى از ستون‌هاى مسجد رفت و پاسخ خودش را براى گروهى از ياران حسن بصرى تقرير نمود . حسن بصرى به وى گفت :\r\n« إِعْتَزَلَ عَنَّا واصِلٌ »\r\nو اصل از ما كناره‌گيرى كرد .\r\nاعتزال به‌معناى كناره‌گيرىاست . ازاين جهت واصل‌بن‌عطا و يارانش معتزله ناميده شدند . « 1 » \r\n\r\nاصول اعتقادى معتزله\r\nمكتب كلامى معتزله بر پنج اصل « 2 »  استوار بود كه هر كس آنها را مىپذيرفت معتزلى به‌شمار مىآمد و آنها عبارتند از : توحيد ، عدل ، وعد و وعيد ، منزلت بين‌المنزلتين و امر به\r\n\r\n","description":"","footnote":" ( 1 ) - ر . ك : اوائل المقالات ، شيخ مفيد ، ص 6 ، منشورات مكتبة الداورى ؛ الملل والنحل ، جعفر سبحانى ، ج 3 ، ص 159 .  ( 2 ) - البته و اصل بن عطا مكتب اعتزال را بر چهار اصل بنا نهاد ، سپس مباحث آن طى اعصار و قرون بعدى تكامل يافت . آن‌چهار اصل عبارتند از : 1 - نفى صفات زايد بر ذات 2 - نسبت داشتن افعال خوب و بد به بندگان 3 - منزلت بين المنزلتين 4 - خطاكار بودن يكى از دو طرف جنگ جمل و صفين - بدون تعيين - يا على عليه السلام و سپاهش يا سپاه عايشه و معاويه چنان‌كه از ميان عثمان و مخالفانش يك طرف بدون تعيين بر خطا رفته است . ر . ك : الملل والنحل ، جعفر سبحانى ، ج 3 ، ص 194 - 193 . ","page_name":" 58 ","page_number":58},
  {"content":"\r\n\r\nمعروف و نهى از منكر .\r\nلازم به ذكر است اصول ياد شده نمىتواند مشتمل بر همهء اصول دين باشد كه اعتقاد به آن معيار اسلام و ايمان است ، زيرا اعتقاد به نبوّت پيامبر صلى الله عليه و آله از اصول دين است و منكرش كافر است درحالى كه معتزله متعرض آن نشده‌اند و از طرفى اعتقاد به مؤمن و كافر نبودن صاحب گناه كبيره ( كه معناى منزلت بين المنزلتين است ) نمىتواند جزو اصول دين باشد به‌گونه‌اى كه بىاعتقادى نسبت به آن موجب خروج از ايمان گردد . پس اصول پنجگانهء معتزله نسبت به اصول دين ، نه جامع افراد است نه مانع اغيار .\r\nبه‌نظر مىرسد آنچه معتزله عرضه كرده‌اند مسائلى است كه آنان در بحث‌هاى علمى - كلامى خود با فرقه‌هاى مخالفشان ، براى رد برايشان به‌عنوان اصول پنجگانه ياد كرده‌اند . چنان‌كه تعدادى از اصول عقائد اهل حديث و اشاعره نيز اين‌گونه است . مانند قديم بودن قرآن كه آنان انكارش را كفر و بدعت‌گذارى در دين شمردند درحالىكه هيچ نصّى وجود ندارد كه آن را دليل اين اعتقاد قرار دهند .\r\nبهتر بود اين فرقه‌ها اصول كلامى خود را از اصول دين جدا مىكردند و اين‌كه براى ورود به فرقهء مزبور ، پذيرش اصولى چند نيز لازم است . لكن بزرگان معتزله همانند قاضى عبدالجبار « 1 »  ، اعتقاد به اصول ياد شده را بر هر مسلمانى واجب دانسته و گفته‌اند :\r\nمخالف اين اصول ، يا كافر است يا فاسق يا خطاكار « 2 »  ! ! .\r\n\r\nارزيابى ديدگاه معتزله پيرامون اصول پنجگانه\r\n\r\n1 - توحيد :\r\nمسائلى كه بر محور اين اصل قابل بحثند عبارتند از :\r\nالف - اثبات يگانگى خداوند و نفى كثرت درون ذاتى و برون ذاتى از او .\r\n\r\n","description":"","footnote":" ( 1 ) - عبدالجبار بن احمد بن عبدالجبار همدانى اسد آبادى ملقب به قاضى القضاة - متوفاى 415 ه - كه در فروع دين شافعىمذهب و در اصول معتزلى بود .  ( 2 ) - ر . ك : مذاهب الاسلاميين ، دكتر عبدالرحمان بدوى ، ج 1 ، ص 57 . ","page_name":" 59 ","page_number":59},
  {"content":"\r\n\r\nب - شناخت صفات ذاتيه و فعليهء الهى .\r\nج - تبيين عينيّت يا مغايرت صفات با ذات .\r\nد - تنزيه خداوند از صفات مخلوق مانند جسميت ، احتياج ، داشتن اعضا و جوارح و . . . .\r\nه - تنزيه خداوند از امكان ديده شدن ولو در آخرت .\r\nمعتزله از ميان مسائل ياد شده بيشتر به سه دستهء اخير توجه كرده‌اند و از بقيه به‌طور اجمال گذشته‌اند ، زيرا در آنها اختلافى با ديگر فرقه‌ها نداشته‌اند « 1 »  و منظورشان از توحيد اين است‌كه خداوند مثل ندارد ، منزه از صفات مخلوق است و صفاتش نظير علم ، قدرت و حيات با ذات او يگانه هستند ، به اين معنا كه مفاهيم مختلف - اسم و صفات - به يك وجود موجودند نه اين‌كه مفهوم لفظ « الله » همان مفهوم علم ، قدرت و حيات باشد .\r\nآنان مىگويند اگر آن‌گونه كه اهل حديث و اشاعره قائلند ، صفات خدا مغاير با ذاتش باشد ، تعدد قدما يا تركيب و جزءداشتن لازم مىآيدكه خلاف ضرورت اديان الهى است .\r\nاز اين رو معتزله به نفى صفات مشهورند و منظورشان نفى صفات زايد بر ذات است . « 2 » \r\nديدگاه معتزله پيرامون توحيد داراى ارزش علمى و برهانى است و از دانش « 3 »  امير مؤمنان على عليه السلام اقتباس شده است ؛ زيرا و اصل بن عطا بنيان‌گذار معتزله طبق گفته ابن ابى الحديد « 4 »  ، شاگرد هاشم بن محمد بن حنفيه و محمد بن حنفيه شاگرد مكتب پدرش على عليه السلام بوده است .\r\nديدگاه معتزله در صفات خبرى\r\nدانشمندان كلام ، صفات خداوند را به صفات ذاتى و خبرى تقسيم كرده‌اند « 5 »  . آن دسته از صفاتى كه بر نوعى كمال دلالت دارند و از راه عقل قابل اثباتند مانند علم ، حيات و قدرت ، صفات ذاتى و صفاتى كه انسان هرگز از طريق عقل به آنها راه نمىبرد و تنها از\r\n\r\n","description":"","footnote":" ( 1 ) - اين مطلب مؤيد نكته‌اى است كه يادآورى كرديم كه اصول عقايد عرضه شده از ناحيهء فرقه‌هاى كلامى بيشتر براى ردمخالفان خود بوده است .  ( 2 ) - ر . ك : الملل و النحل ، سبحانى ، ج 3 ، ص 272 .  ( 3 ) - ر . ك : نهج‌البلاغه ، خ 1 .  ( 4 ) - ر . ك : شرح نهج‌البلاغه ، ابن ابى الحديد معتزلى ، ج 1 ، ص 6 ، دار احياء التراث العربى .  ( 5 ) - ر . ك الملل والنحل ، سبحانى ، ج 2 ، ص 93 . ","page_name":" 60 ","page_number":60},
  {"content":"\r\n\r\nراه نصوص شرعى - از كتاب و سنت - به آن دست مىيابد ، صفات خبرى نام‌گذارى شده است ؛ نظير دست ، پا ، چشم و صورت داشتن .\r\nمعتزله گفته‌اند خداوند جسم نيست ، خواص آن را ندارد و از داشتن اعضا و جوارح منزه است . « 1 » \r\nاين سخن نيز حق و درست است و چنان‌كه يادآورى شد از كلام مولا على عليه السلام اقتباس گرديده است . ولى بايد ديد معتزله چگونه بين مطالب عقلى و نقلى - آيات و احاديثى كه در ظهور اولى ، براى خداوند دست داشتن و نظير آن را اثبات مىكنند - جمع كرده‌اند .\r\nلازم به ذكر است كه ديدگاه دانشمندان علم كلام در برابر نصوص ياد شده مختلف است :\r\nعده‌اى مانند اهل حديث گفته‌اند همان‌گونه كه ظاهر آيات « 2 »  بر آن دلالت دارند خداوند واقعاً داراى دست ، چشم و صورت است و بر عرش خويش نشسته و مستقر گرديده است .\r\nاشاعره آن صفات را با قيد « بلا كيف » براى خدا ثابت نموده‌اند و گفته‌اند خداوند متعال داراى دست است بدون اينكه كيفيت دست انسان را داشته باشد و . . . .\r\nماتريديه « 3 »  گفته‌اند : ما قائل به وجود اين صفات در خدا هستيم به معنايى كه خودش اراده كرده است و واقعيت اين‌گونه صفات را به او واگذار مىكنيم .\r\nمعتزله قائلند ظاهر ابتدايى اين‌گونه آيات مراد نيست و بايد آنها را تأويل كرد ، زيرا با اصول و احكام عقل سازگار نيست .\r\nدر پاسخ بايد گفت تأويل بر دو قسم است :\r\n1 - تأويل به‌معناى حمل لفظ بر خلاف معناى ظاهر بدون وجود قرينه به دليل اينكه مخالف حكم عقل است .\r\n2 - تأويل به‌معناى حمل لفظ بر معنايى كه با توجه به قرائن ( عقلى يا نقلى ، متصله يا منفصله ) بر آن دلالت دارد ، هر چند بدون توجه به آن قرائن ، ظاهر در معناى ديگرى است .\r\nتأويل به‌معناى دوم در واقع همان تعيين ظهور كلام و تبيين مراد جدى از ظاهر لفظ\r\n\r\n","description":"","footnote":" ( 1 ) - ر . ك : مقالات الاسلاميين و اختلاف المصلين ، ص 81 ، در شرح عقايد معتزله .  ( 2 ) - ر . ك : الرحمان ( 55 ) ، آيهء 27 ؛ طه ( 20 ) ، آيهء 5 ؛ مائده ( 5 ) ، آيهء 64 و قمر ( 54 ) ، آيهء 14 .  ( 3 ) - دربارهء ماتريديه ر . ك : ص 106 . ","page_name":" 61 ","page_number":61},
  {"content":"\r\n\r\nاست كه البته نام‌گذارى آن به تأويل خلاف اصطلاح است اما معتزله در مواردى به تأويل از نوع اول دچار شده‌اند كه باطل است و علت آن عقل‌گرايى مفرطانه و بهاى بيش از حد به عقل دادن است ، زيرا مقصد جدى هر گوينده‌اى بعد از تفحص از قرائن احتمالى به دست مىآيد ، بنابراين معيار قرار دادن ظهور ابتدايى الفاظ در فهم مقاصد گوينده و سپس حمل آنها بر خلاف معناى ظاهر به پندار اينكه خلاف حكم عقل است كارى ناصواب و دور از منطق علمى است .\r\nباتوجه به اين نكته ، مقصود جدى آيه‌اى همانند « يَدُ اللَّهِ فَوْقَ أَيْديهِمْ » با توجه به قرائن عرفى و عقلايى ، برترى قدرت خدااز مردم‌است و عبارت ياد شده كنايه‌از آن‌است ، نه اينكه آيه براى خداوند دست داشتن را ثابت مىكند و ناگزير بايد آن را تأويل نمائيم . « 1 » \r\n\r\n2 - عدل\r\nاز ميان صفات الهى ، عدل به عنوان يك اصل اعتقادى از سوى اماميه و معتزله در جدول عقايد اسلامى قرار گرفته است و اين مطلب حاكى از اين است كه مسأله اختلافى بوده و ديدگاه‌هاى متفاوتى در اين زمينه وجود داشته است . « 2 » \r\nتوضيح اينكه اهل سنت و حديث در مسائل اعتقادى پايبند ظواهر آيات و احاديث بودند ؛ آنان براى تحفظ بر اصل خالقيتِ خداوند « 3 »  بر همه چيز ، گفتند : افعال بندگان نيز همانند همهء موجودات به‌طور مباشر و مستقيم ، آفريده و مخلوق خداست و اگر بگوييم خداوند در كار بندگان دخالتى ندارد و آنان خود فاعل كارهايشان مىباشند به شرك در خالقيت و فاعليت دچار شده‌ايم .\r\nمعتزله گفتند : انسان در هستى خود محتاج خداوند است ، اما در انجام كارها از او بىنياز است و اختيار آنها به او واگذار شده است كه در اصطلاح « تفويض » در برابر جبر ناميده مىشود . معتزله براى حفظ اصل تنزيه و نسبت ندادن زشتىهاى بندگان به\r\n\r\n","description":"","footnote":" ( 1 ) - براى آگاهى تفصيلى از نظريهء صحيح دربارهء صفات خبرى ، به فصل چهارم ( اشاعره ) رجوع كنيد .  ( 2 ) - ر . ك : اوائل المقالات ، ص 24 - 25 .  ( 3 ) - « قُلِ اللَّهُ خالِقُ كُلِّ شَىْءٍ » رعد ( 13 ) ، آيهء 16 . ","page_name":" 62 ","page_number":62},
  {"content":"\r\n\r\nخداوند ، اين نظريه را برگزيدند « 1 »  و گفتند اين خلاف عدل است كه خداوند بندگانش را به خاطر گناهان غير اختيارى كيفر دهد . پس عدل مورد نظر معتزله حاكى از ديدگاه آنان در مسأله اختيار بندگان نيز مىباشد .\r\nالبته بحث عدل به مسألهء حسن و قبح عقلى نيز گسترش پيدا كرد و اين بحث مطرح شد كه اولًا آيا بعضى افعال در ذات خود نيك و بعضى زشت است ؟ ثانياً آيا عقل مىتواند خوبى و بدى آنها را درك كند يا نه ؟\r\nاهل سنت و حديث گفتند : عادل بودن خدا به معناى اين است كه او منشأ عدل است ؛ هر چه او انجام دهد عدل و آنچه به آن فرمان دهد عادلانه و نيك است يعنى حسن و قبح و عدل و ظلم از فعل خدا انتزاع مىشود . اگر خداوند از چيزى باز دارد ، به صفت زشتى متصف مىشود پس اگر دوباره به آن فرمان دهد ، متصف به نيكى مىشود . « 2 » \r\nمعتزله گفتند : افعال صرف نظر از ارادهء تكوينى و تشريعى خداوند ، متفاوتند ؛ بعضى نيك و بعضى زشتند و عقل مىتواند آنها را درك كند و كارهاى خداوند براساس عدل است نه اينكه آنچه او انجام دهد عدل است . قاضى عبدالجبار معتزلى مىگويد :\r\nبه‌طور بديهى عقل انسان حسن و قبح افعال را به‌طور اجمال درك مىكند . « 3 » \r\nديدگاه معتزله در مسألهء عدل الهى هر چند داراى امتياز و نقاط مثبتى است لكن تفويض مورد نظر آنان را نمىتوان پذيرفت ، زيرا افعال انسان به‌عنوان يكى از موجودات امكانى ، بيرون از اراده و مشيت الهى نيست و انسان همان‌گونه كه در پيدايش ، نيازمند به خداست در بقا و استمرار هستى و نيز در انجام كارها به او محتاج است ، جز اين كه خطاست اگر همانند اهل حديث خداوند را علّت مباشر و مستقيم اعمال بندگان بدانيم بلكه ارادهء او بر اين است كه اعمال انسان از ارادهء خودش ناشى شوند و اگر كارهاى انسان بدون اختيار و اراده از او سر زند ، خلاف ارادهء الهى است و او انسان را بر انجام\r\n\r\n","description":"","footnote":" ( 1 ) - الملل و النحل ، سبحانى ، ج 3 ، ص 319 .  ( 2 ) - ر . ك ، كشف المراد فى شرح تجريد الاعتقاد ، علامه حلى ، ص 234 .  ( 3 ) - الملل والنحل ، سبحانى ، ج 3 ، ص 294 . ","page_name":" 63 ","page_number":63},
  {"content":"\r\n\r\nاعمال اختيارى توانا ساخته است . « 1 » \r\n\r\n3 - وعد و وعيد\r\n« وعد » وعدهء الهى بر دادن پاداش بر ايمان و عمل صالح و « وعيد » وعدهء او بر كيفر دادن اهل كفر و معصيت است .\r\nبعضى از معتزله مىگويند : « 2 »  خداوند به صاحبان گناه كبيره وعدهء عذاب داده است پس اگر عذاب ندهد ، لازم مىآيد خلف وعده كرده يا دروغ گفته باشد و اينها بر او محال است و بر همين اساس گفته‌اند اگر صاحب گناه كبيره توبه نكرده باشد ، بخشيده نمىشود بلكه جاودانه در آتش مىماند .\r\nپاسخ اين است كه در اين زمينه بين وعد و وعيد تفاوت است يعنى خلف وعده در مورد دادن پاداش بر عمل صالح قبيح است . زيرا هر چند در ابتدا كسى بر خدا حقى ندارد و هر چه او دهد تفضل است اما بعد از اينكه خود وعدهء پاداش به نيكوكاران داد هر مؤمنى با انجام كار نيك استحقاق پاداش پيدا مىكند و خلف وعده در اين زمينه موجب تضييع حق او مىشود لكن عملى نكردن وعدهء عذاب قبيح نيست چون در اين صورت خداوند از حق خود گذشته است و از ديدگاه عقلايى عفو كردن در شرايط خاصى - بعد از وعدهء عذاب - نيك بوده و عفو كننده تحسين مىشود .\r\nشيخ صدوق ، عقيدهء اماميه را در اين زمينه چنين بيان كرده است :\r\nاعتقاد ما دربارهء وعد و وعيد اين است كه خداوند به هر كس وعدهء ثواب بر كارى دهد آن را حتماً عملى خواهد كرد و به هركس در برابر عملى وعدهء كيفر و عذاب دهد داراى اختيار است ؛ اگر او را كيفر داد ، مطابق عدلش رفتار كرده و اگر عفو نمود از فضلش بهره‌مند ساخته است « 3 »  . . . .\r\nمعتزله با توجه به ديدگاه خود در وعد و وعيد ، ادلهء شفاعت را اين‌گونه تأويل كرده‌اند\r\n\r\n","description":"","footnote":" ( 1 ) - شيعه در مسألهء جبر و اختيار ، پيرو مسلك « أمر بين‌الأمرين » است كه آن‌را از اهل بيت عليهم السلام فرا گرفته است . اين ديدگاه بدون داشتن نقاط ضعف نظريهء جبر و اختيار ، از امتياز آن دو نيز برخوردار است . ر . ك : كتاب انسان و سرنوشت ، شهيد مطهرى .  ( 2 ) - گفتنى است معتزله دربارهء اين مسأله اختلاف داشتند ؛ نظريهء ياد شده از معتزليان مكتب بغداد بوده اما مكتب بصره عفوگنهكاران را جايز مىدانست .  ( 3 ) - ر . ك : الملل و النحل ، سبحانى ، ج 3 ، ص 345 ؛ اوائل المقالات ، ص 14 . ","page_name":" 64 ","page_number":64},
  {"content":"\r\n\r\nكه شفاعت ، موجب مىشود درجهء صالحان و مؤمنان گنهكارى كه با توبه از دنيا رفته‌اند بالا رود نه اينكه شفاعت موجب بخشش مجرمان و فاسقان گردد . « 1 » \r\nآنان براى اثبات جاودانگى صاحب گناه كبيره در آتش به اطلاق تعدادى از آيات استدلال كرده‌اند كه به بعضى اشاره مىشود :\r\n« انَّ الُمجْرِمينَ فى عَذابِ جَهَنَّمَ خالِدُونَ » « 2 » \r\nمجرمان در عذاب جهنم جاودانه‌اند .\r\nو بديهى است كه هر گنهكارى ولو اهل ايمان باشد ، مجرم است .\r\nپاسخ اين است كه دلالت آيه بر مدعاى آنان به اطلاق است و اطلاقات قرآنى قابل تقييد به‌وسيلهء آيات ديگر است ؛ چنان‌كه به دليل آيات توبه ، همهء مسلمانان اتفاق دارند مؤمن فاسقى كه توبه كرده باشد از اطلاق آيه خارج است و كيفرى نمىبيند . پس اگر دليل اقامه شود كه رحمت‌الهى شامل مؤمنان فاسق‌نيز مىشود ، اطلاق‌آيه تقييد « 3 »  مىخورد وجاودانگى در جهنم منحصر به كفار و منافقان مىشود . دراين زمينه مىتوان به‌اين آيه استدلال نمود :\r\n« انَّ اللَّهَ لا يَغْفِرُ انْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ » « 4 » \r\nخداوند نمىآمرزد كه به او شرك ورزيده شود و غير آن را براى هر كه بخواهد مىآمرزد .\r\nشكى نيست كه اگر مشرك نيز توبه كند بخشيده مىشود و اين قرينه است كه هر دو بند آيه به غير حال توبه نظر دارد ، يعنى خداوند ، مشركى را كه توبه نكند هيچ‌گاه نمىآمرزد ، اما غير مشرك از اهل ايمان و اطاعت اگر بدون توبه از گناه بميرند خداوند هركدام از آنان را كه بخواهد ، مشمول رحمت و آمرزش خود قرار مىدهد .\r\nمعتزله در مورد عدم شمول شفاعت نسبت به مؤمنان گناهكار و جاودانگى آنان در\r\n\r\n","description":"","footnote":" ( 1 ) - ر . ك : كشف‌المراد فى شرح تجريد الاعتقاد ، ص 330 .  ( 2 ) - زخرف ( 43 ) ، آيهء 74 .  ( 3 ) - اگر نگوئيم كه به قرينه مقابله « المجرمين » با « الذين امنوا » در بندهاى قبلى ، آيه اطلاقى ندارد و از اول مخصوص‌كافران و منافقان است .  ( 4 ) - نساء ( 4 ) ، آيهء 48 . ","page_name":" 65 ","page_number":65},
  {"content":"\r\n\r\nعذاب گفته‌اند :\r\nشفاعت كردن از فاسقانى كه بىتوبه مرده‌اند به مانند اين است كه فردى بخواهد شفاعت كند از كسى كه فرزند شخصى را كشته و در كمين است كه فرزند ديگرش را بكشد ! چنان‌كه اين شفاعت زشت است . شفاعت از فاسقان ياد شده نيز زشت است . « 1 » \r\nو در اين زمينه به بعضى از آيات نيز استدلال كرده‌اند كه به‌يك نمونه اشاره مىشود :\r\n« ما لِلظَّالِمينَ مِنْ حَميمٍ وَ لا شَفيعٍ يُطاعُ » « 2 » \r\nبراى ستمكاران ، خويشاوند ( ى كه از آنان حمايت كنند ) و شفيعى كه ( در شفاعتش ) پيروى شود ، نخواهد بود .\r\nو شكى نيست كه هر گنهكارى ستمكار است . « 3 » \r\nاما آنان غفلت كرده‌اند كه شفاعت داراى شرايطى است و شامل همهء مسلمانان نمىشود و از مهم‌ترين شرايطش اين است كه خداوند از دين شفاعت شده خشنود باشد . « 4 » \r\nبه‌عبارت ديگر ، شفاعت مخصوص افرادى است كه با ايمان خداپسندانه وارد صحنهء قيامت شوند و از گناهانى كه سلب شايستگى شفاعت مىكند بر حذر باشند . و آيات مورد نظر معتزله مخصوص كافران است . با توجه به اين مطلب كه براى آگاهى از ديدگاه قرآن پيرامون موضوعى همانند شفاعت ، بايد به همهء آيات مربوط به آن توجه نمود و اين خطاست‌كه تنها آن دسته از آيات را برگزينيم كه عقيده و ديدگاه ما را توجيه‌كند و در قرآن آياتى براين دلالت دارند كه شفاعت شامل گنهكاران مىشود گرچه بىتوبه از دنيا رفته‌باشند .\r\n« كُلُّ نَفْسٍ بِما كَسَبَتْ رَهينَةٌ الَّا اصْحابَ الَيمينِ فى جَنَّاتٍ يَتَسائَلُونَ عَنِ الُمجْرِمينَ ما سَلَكَكُمْ فى سَقَرَ قالُوا لَمْ نَكُ مِنَ الْمُصَلّينَ وَ لَمْ نَكُ نُطْعِم‌ُالْمِسْكينَ وَ كُنَّانَخُوضُ مَع‌َالْخائضينَ وَ كُنَّا نُكَذِّبُ بِيَوْمِ الدّينِ حَتّى\r\n\r\n","description":"","footnote":" ( 1 ) - ر . ك : الملل و النحل ، سبحانى ، ج 3 ، ص 351 .  ( 2 ) - غافر ( 40 ) ، آيهء 18 .  ( 3 ) - براى اطلاع از ديگر آيات مورد نظر معتزله ر . ك . كشف المراد فى شرح تجريد الاعتقاد ، ص 330 - 331 .  ( 4 ) - انبيا ( 21 ) ، آيهء 28 . ","page_name":" 66 ","page_number":66},
  {"content":"\r\n\r\nاتَينَا الْيَقينُ فَما تَنْفَعُهُمْ شَفاعَةُ الشَّافِعينَ » « 1 » \r\nهر كس در گرو عملى است كه انجام داده است مگر اهل يمين . آنان در باغهاى بهشتند .\r\nاز دوزخيان گنهكار مىپرسند : چه چيز شما را به عذاب دوزخ افكند ؟ آنان مىگويند : ما از نمازگزاران نبوديم و به مستمند طعام نمىداديم و ما با اهل باطل هم‌نشين و هم‌صدا بوديم و ما روز رستاخيز را تكذيب مىكرديم تا آن كه ( با مرگ به قيامت ) يقين يافتيم پس در آن روز شفاعت شافعان سودى به آنان نرساند .\r\nاز اين آيات استفاده مىشود كه ترك عبادت و انفاق در راه خدا ، همراهى با اهل باطل و تكذيب روز رستاخيز از موانع شمول شفاعت هستند و آنان كه داراى اين صفات و خصلت‌ها هستند در گرو هستند و از بند عذاب الهى رهايى ندارند ، امّا اصحاب يمين كه آن چهار خصلت را ندارند ( كه البته لازمهء نداشتن آنها ايمان به توحيد و نبوت و ساير اركان ايمان هم هست ) مانعى براى برخوردارى از شفاعت ندارند و از گرو بودن و بند عذاب الهى رها هستند گرچه گناهانى انجام داده باشند .\r\nو از طرفى اگر گناهى كه آنان از آن توبه نكرده‌اند ، فقط صغاير باشند و آنان گناه كبيره نداشته باشند ، بدون نياز به شفاعت بخشيده مىشوند ؛ زيرا فرموده :\r\n« انْ تَتَّقُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ » « 2 » \r\nاگر از گناهان كبيره پرهيز نماييد ، بدىهاى ( غير كبيره ) شما را مىپوشانيم .\r\nنتيجه اين‌كه بنا بر مفاد آيات ياد شده ، صاحبان گناه كبيره به شفاعت شافعان از ورود به جهنم معاف مىشوند يا پس از ورود رهايى مىيابند . « 3 » \r\nو در حديث متواتر بين فريقين ، پيامبر اكرم صلى الله عليه و آله فرموده :\r\n« انَّما شَفاعَتى لِاهْلِ الْكَبائِرِ مِنْ امَّتى » « 4 » \r\n\r\n","description":"","footnote":" ( 1 ) - مدثر ( 74 ) ، آيات 48 - 38 .  ( 2 ) - نساء ( 4 ) ، آيهء 31 .  ( 3 ) - ر . ك : الميزان ، علامه طباطبائى ، ج 1 ، ص 171 - 172 ، دارالكتب الاسلاميه .  ( 4 ) - سنن ابى داود ، ج 4 ، ص 236 ؛ الميزان ، ج 1 ، ص 185 ، 177 . ","page_name":" 67 ","page_number":67},
  {"content":"\r\n\r\nهمانا شفاعتم براى صاحبان گناه كبيره ، از امّتم خواهد بود .\r\nو در هر صورت مدلول قطعى و مشترك همهء آيات و احاديثِ شفاعت ، اين است كه گنهكاران مؤمن ، جاودانه در جهنم نمىمانند . اما خطاى معتزله در عقيده به جاودانگى گنهكاران مؤمن در جهنم ، موجب شده كه آنان به خطاى ديگرى دچار شوند و با تأويل آيات و احاديث شفاعت ، آن را به توبه‌كاران اختصاص دهند .\r\nافزون بر آنچه ياد شد ، تأويل معتزله از جهت ديگر نيز باطل و نادرست است ؛ زيرا اگر شفاعت كردن شافعان فقط به معناى طلب درجات بيشتر و مقام بالاتر براى صالحان باشد لازمه‌اش اين است كه ما نيز دربارهء پيامبر صلى الله عليه و آله شفاعت كرده باشيم ؛ زيرا برايش درجات برتر و بيشتر از خداوند مىطلبيم . درحالىكه اين مطلب نادرست است ؛ زيرا بايد مقام و منزلت شافع در نزد خدا ، برتر از شفاعت شده باشد ! « 1 » \r\n\r\n4 - منزلت بين دو منزلت\r\nاين اصل بيان مىكند كه صاحب گناه كبيره نه مؤمن است نه كافر ، بلكه فاسق بوده و جايگاهى بين آن دو دارد و كيفرش سبك‌تر از كيفر كافر ، منافق و مرتد است .\r\nديدگاه معتزله بر اين اساس است كه عمل جزو ايمان است و اگر كسى به انجام گناه كبيره مبادرت ورزد از ايمان خارج مىشود . دراين زمينه دلايلى دارند كه به يك مورد « 2 »  اشاره مىشود :\r\n« هُوَالَّذى انْزَلَ السَّكينَةَ فى قُلُوبِ الْمُؤْمِنينَ لِيَزْدادُوا ايماناً مَعَ ايمانِهِمْ » « 3 » \r\nاو خداوندى است كه آرامش را در قلوب مؤمنان فرود آورد تا بر ايمانشان افزوده شود .\r\nدر اين آيه صحبت از زيادى ايمان است و اگر حقيقت ايمان عبارت از تصديق قلبى باشد كمى و زيادى برنمىدارد زيرا تصديق قلبى يا هست يا نيست ؛ به خلاف اين‌كه عمل جزو ايمان باشد كه در اين صورت به تعداد اعمال ، قابل كم يا زياد شدن هست .\r\n\r\n","description":"","footnote":" ( 1 ) - ر . ك : كشف المراد فى شرح تجريد الاعتقاد ، ص 330 .  ( 2 ) - براى اطلاع از ديگر دلايل معتزله ، ر . ك . الملل والنحل ، سبحانى ، ج 3 ، ص 81 - 84 .  ( 3 ) - اسراء ( 17 ) ، آيهء 109 . ","page_name":" 68 ","page_number":68},
  {"content":"\r\n\r\nپاسخ اين است كه ايمان همان اذعان قلبى و تصديق باطنى است ، اما حقيقتى قابل تشكيك است و شدت و ضعف برمىدارد و از اين نظر داراى مراتب مختلف و كمى و زيادى است . علاوه بر آن در آيات ديگر نيز كم و زيادى در غير امور قابل شمارش عددى استعمال شده است . چنان‌كه فرموده :\r\n« وَ يَخِرُّونَ لِلْاذْقانِ يَبْكُونَ وَ يَزيدُهُمْ خُشُوعاً » « 1 » \r\nو آنان با تمام صورت بر خاك مىافتند درحالىكه مىگريند و خشوعشان افزون مىگردد .\r\n\r\n5 - امر به معروف و نهى از منكر\r\nاين اصل بر خلاف اصول چهارگانهء قبلى كه با بينش و اعتقاد انسان سر و كار دارند ؛ با عمل و رفتار انسان ارتباط دارد .\r\nمعتزله به جهت اعتقاد به واجب بودن امر به معروف و نهى از منكر ، با ملحدان و زنادقه به مناظره مىپرداختند . حتى و اصل بن عطا مبلغانى را به شهرهاى دور دست اعزام مىكرد .\r\nجز اين‌كه در كيفيت وجوب آن اختلاف دارند ؛ بعضى مانند ابو على جبّائى وجوب امر به معروف و نهى از منكر را عقلى مىداند « 2 »  و حكم شرع را تأكيد حكم عقل مىداند .\r\nطبق اين ديدگاه ، امر به معروف و نهى از منكر حتى اگر دستورى از شرع دربارهء آن نمىرسيد ، واجب بود . « 3 » \r\n\r\nمراكز علمى معتزله\r\nاولين مركز علمى كه انديشه‌هاى كلامى معتزله از آنجا آغاز شد در بصره بود .\r\nو اصل بن عطا ، عمرو بن عبيد و ابو هذيل علّاف از اساتيد و بنيان‌گذاران اين مدرسه هستند . سپس در اواخر قرن دوم ، بغداد پايتخت عباسىها نيز به مركز علمى ديگرى براى ترويج افكار معتزله تبديل شد و شاگردان زيادى در آنجا به تحصيل و يادگيرى كلام\r\n\r\n","description":"","footnote":" ( 1 ) - اسراء ( 17 ) ، آيهء 109 .  ( 2 ) - ر . ك : الملل و النحل ، سبحانى ، ج 3 ، ص 373 به نقل از شرح الاصول الخمسة .  ( 3 ) - ر . ك : همان ، ص 417 . ","page_name":" 69 ","page_number":69},
  {"content":"\r\n\r\nمعتزله پرداختند ، امّا بين انديشمندان دو مركز علمى ياد شده اختلافات زيادى در فروع مسائل كلامى رخ داد هر چند هر دو برمحور اصول پنج‌گانهء ياد شده وحدت داشتند . « 1 » \r\n\r\nنگاهى گذرا به ديگر عقايد معتزله\r\nمعتزله غير از اصول پنجگانهء ياد شده كه اساس مكتب اعتزال را تشكيل مىدهد ، عقايد ديگرى « 2 »  دارند كه به بعضى اشاره مىشود :\r\nمعتزله همانند همهء اهل حديث معتقدند كه ممكن است زمين از امام زنده‌اى كه از سوى خداوند نصب شده باشد خالى بماند .\r\nآنان در مورد امام موجود ، عصمت و نصب از سوى پيامبر صلى الله عليه و آله را شرط نمىدانند و امامى را كه مردم انتخاب كنند مشروع مىدانند و منكر اين هستند كه پيامبر كسى را به‌عنوان امام بعد از خود تعيين كرده باشد . « 3 » \r\nمعتزله به عصمت پيامبران حتى بعد از نبوت معتقد نيستند . « 4 » \r\nو همچنين معتقدند با ارتكاب يك گناه ، تمام اعمال صالح قبلى ، حبط مىشود چنان‌كه حسنات انسان ، گناهان گذشته را از بين مىبرد . « 5 » \r\n\r\nعوامل سقوط معتزله\r\nهمان‌گونه كه پيشتر گفتيم ، معتزله به‌عنوان يك فرقهء عقل‌گرا از اوايل قرن دوم پيدا شدند و كم كم رشد كرده در دستگاه خلافت نفوذ كردند و در زمان مأمون عهده‌دار مناصب سياسى و قضايى گرديدند ، امّا اين وضعيت ادامه نداشت و ستارهء معتزله از زمان متوكل عباسى افول كرد و دوران درخشش و پيروزى اهل حديث آغاز گرديد . اين موضوع داراى علل و عواملى است كه به بعضى اشاره مىشود :\r\n\r\n","description":"","footnote":" ( 1 ) - ر . ك : الملل و النحل ، سبحانى ، ج 3 ، ص 250 به نقل از شرح الاصول الخمسة .  ( 2 ) - براى آگاهى از نقاط ضعف اين ديدگاه‌ها به جايگاه مناسبشان در بحث‌هاى كلامى مراجعه شود .  ( 3 ) - ر . ك : اوائل المقالات ، شيخ مفيد ، ص 10 - 7 .  ( 4 ) - همان ، ص 29 - 30 .  ( 5 ) - همان ، ص 57 . ","page_name":" 70 ","page_number":70},
  {"content":"\r\n\r\n1 - زمانى كه معتزله به قدرت سياسى دست يافتند اهل حديث را تحت تعقيب قرار مىدادند و محاكم تفتيش عقايد از نوع قرون وسطايى به‌ويژه در زمان مأمون تشكيل گرديد تا فقها و محدثان از اعتقاد به قديم بودن قرآن دست بردارند و در غير اين صورت يا كشته مىشدند يا زندانى مىگشتند . چنان‌كه احمد بن حنبل يك بار زمان مأمون به‌خاطر عقيده‌اش به قديم بودن قرآن ، دست بسته از سوى فرماندهء نظاميان بغداد اسحاق بن ابراهيم به‌سوى مأمون كه آن روز در يكى از شهرهاى مرزى به سر مىبرد « 1 »  فرستاده شد كه با فوت مأمون از وسط راه آزاد گشت و در زمان معتصم زندانى شد .\r\nدرحالىكه اهل حديث از قداست و نفوذ اجتماعى برخوردار بودند و اين موجب بدبينى تودهء مردم نسبت به معتزله شد « 2 »  و اعتبار اجتماعى آنان را پايين آورد .\r\n2 - بعضى از تعاليم معتزله جنبهء منفى داشت و مورد پذيرش مردم نبود در حالىكه عقايد اهل حديث آن‌گونه نبود . به‌عنوان مثال ، معتزله گفتند : شفاعت پيامبر صلى الله عليه و آله شامل مؤمنان فاسقى كه بىتوبه از دنيا مىروند نمىشود و آنان در آتش جاودانه‌اند . در حالىكه عقايد اهل حديث اين بود كه شفاعت پيامبر صلى الله عليه و آله براى صاحبان گناه كبيره ذخيره شده و خلود در جهنم مخصوص كافران است و اين خود افكار و احساسات عموم را به‌سوى اهل حديث متوجه نمود .\r\n3 - كناره‌گيرى ابوالحسن اشعرى از مكتب معتزله و تبليغ عليه آن با اين كه تا چهل سالگى پيرو آن مكتب بود .\r\n4 - عقل‌گرايى مفرطانهء معتزله و تأويل نصوص شرعى ، در حالى كه اهل حديث پايبند ظواهر كتاب و سنت بودند و مىگفتند : ما از سنت پيامبر دست برنمىداريم و اين خود باعث شد كه معتزله ضد سنت قلمداد شوند . در واقع اهل حديث با اين شعار معتزله را خلع سلاح كردند .\r\n5 - معتزله اعتقاد به عدل و امر به معروف و نهى از منكر را جزو اصول كلامى خود قرار دادند و در واقع ستمگرىهاى خلفا دست كم از نظر تئورى و اعتقادى براى آنان\r\n\r\n","description":"","footnote":" ( 1 ) - ر . ك : تاريخ طبرى ، ج 8 ، ص 645 ، دارالمعارف مصر .  ( 2 ) - ر . ك . الملل و النحل ، ج 3 ، ص 387 - 394 . ","page_name":" 71 ","page_number":71},
  {"content":"\r\n\r\nقابل قبول نبود هر چند در عمل هميشه با آنان سازش كردند ؛ در حالى كه اهل حديث مىگفتند : اطاعت سلطان ولو ستمگر باشد واجب است و مبارزهء مسلحانه عليه آنان حرام است و اين مطلب از نظر سياسى به سود اهل حديث و عليه معتزله بود .\r\nاين امور باعث سقوط معتزله در صحنهء اجتماعى و سياسى شد « 1 »  و متوكل عباسى از اهل حديث حمايت كرد و به آنان اجازه داد كه عليه معتزله در منابر و مجالس سخن بگويند .\r\nبعدها نيز بزرگان دينى اهل سنت از مكتب اهل حديث پيروى كردند و همان را ترويج نمودند و در ذائقهء سلاطين و حكومت‌ها نيز مكتب كلامى اهل حديث شيرين‌تر بود .\r\n\r\n","description":"","footnote":" ( 1 ) - ر . ك : معتزله ، دكترمحمود فاضل ، ص 16 - 20 ، مركزنشر دانشگاهى ؛ الملل والنحل ، سبحانى ، ج 3 ، ص 402 - 406 . ","page_name":" 72 ","page_number":72},
  {"content":"\r\n\r\n\r\nاشاعره\r\nيكى از مكاتب كلامى كه در برابر معتزله تأسيس گرديد مكتب ابوالحسن اشعرى ( متولد 260 ه . ) بود . او ابتدا داراى مذهب اعتزال بود و تا چهل سالگى نزد استادش ابو على جبّائى ، مبانى و اصول معتزله را ياد مىگرفت كه ناگهان از اين مذهب كناره‌گيرى كرد و در مسجد جامع بصره به‌طور علنى از التزام به مذهب معتزله توبه نمود و از مكتب اعتقادى اهل حديث و احمد بن حنبل هوادارى كرد .\r\nدر مورد علل برگشت اشعرى از مكتب معتزله كه در زمان مقتدر عباسى صورت گرفت از دو عامل مىتوان نام برد :\r\n1 - رهايى از فشار بر معتزله : از زمان متوكل به بعد ، معتزله با فشار روز افزونى روبه‌رو شدند و بر عكس ، اهل حديث مورد حمايت جدى دستگاه حاكمه قرار گرفتند . و شكى نيست كه شرايط اجتماعى تأثير به‌سزايى در طرز تفكر و ديدگاه‌هاى انسان دارد ، از اين رو مىتوان گفت انديشهء رهايى از فشار ، زمينهء بازگشت از اعتزال را در ابوالحسن اشعرى فراهم نمود .\r\n2 - انديشهء اصلاح و بازنگرى در عقايد اهل حديث : جبرگرايى اهل حديث و اعتقاد آنان به تشبيه و تجسيم بارىتعالى و . . . امورى بودند كه عقل و فطرت سليم انسانى آنها را نمىپذيرفت . ابوالحسن اشعرى براى اصلاح و تعديل آن عقايد ، چاره‌اى جز بازگشت از اعتزال و پيوستن به اهل حديث نداشت ، زيرا اهل حديث سخنان معتزله را به شدت رد مىكردند و آنان را از خود نمىدانستند . وى با پيوستن به اهل حديث از هواداران اين مكتب شمرده شد و سخنانش مقبول عام و خاص گشت و زمينه براى اصلاحات مورد\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nنظر وى فراهم گرديد « 1 »  و توفيق يافت كه بسيارى از عقايد و ديدگاه‌هاى اهل حديث را اصلاح و تعديل كند . او براى تثبيت و تحكيم عقايد آنان از استدلال عقلى نيز بهره جست ، به جمود اهل حديث بر ظواهر آيات و روايات بسنده نكرد و ناشر علم كلام جديدى در ميان اهل سنت گرديد و اين خود موجب ناراحتى بعضى از علماى اهل حديث گشت كه به شدت از به‌كارگيرى دلايل عقلى پرهيز مىكردند .\r\nهر چند اهل حديث در ابتدا استقبال شايانى از مكتب كلامى اشعرى نكردند ، امّا بعد از وفاتش روش كلامى وى مورد پسند بسيارىاز حنبلىها واقع شد و انديشه‌هايش بر افكار و انديشهء احمد بن حنبل مقدم گرديد و بدين سان با افول پيشوايى احمد در زمينهء عقايد و معارف الهى ، ابوالحسن اشعرى به‌عنوان امام اهل سنت در مسائل كلامى برگزيده شد . « 2 » \r\n\r\nويژگىهاى مكتب كلامى اشاعره\r\nمكتب كلامى اشعرى در پرتو اصلاحات و تغييراتى كه در عقايد اهل حديث بوجود آورد ، ويژگيهايى پيدا كرد كه بدانها اشاره مىشود :\r\n1 - توجه به دلايل عقلى : همان‌گونه كه در فصل پيش يادآورى شد بيشترين تكيه‌گاه معتزله در مسائل كلامى ، بهره‌گيرى از دلايل عقلى بود حتى گاهى به‌خاطر پيش داوريهاى خاص خود ، نصوص شرعى ( از كتاب و سنت ) را تأويل مىكردند . در برابر آنان اهل حديث بودند كه هيچ گونه نقشى براى عقل در مسائل اعتقادى قائل نبودند و براى اثبات هر مسألهء اعتقادى دنبال دليل شرعى بودند ، امّا اشعرى در عين اعتماد بر كتاب و سنت به عقل نيز توجه نمود و حتّى رساله‌اى به‌نام « استحسان الخوض فىالكلام » نوشت و در آن گفت كه يكى از منابع در زمينه مسائل اعتقادى ، عقل است .\r\n\r\n","description":"","footnote":" ( 1 ) - ر . ك : الملل و النحل ، سبحانى ، ج 2 ، ص 18 - 24 .  ( 2 ) - همان ، ج 1 ، ص 326 - 324 . ","page_name":" 74 ","page_number":74},
  {"content":"\r\n\r\n2 - مكتبى ميانه بين معتزله و اهل حديث : با تصرفى كه اشعرى در مسائل كلامى اهل حديث انجام داد توانست مكتب معتدلى را پايه‌ريزى كند .\r\nبه‌عنوان نمونه ، اهل حديث مىگفتند چنانچه در كتاب « 1 »  و سنت آمد ، خداوند واقعاً داراى دست ، چشم و صورت است و بر عرش خويش مستقر مىباشد . اشعرى آن را پذيرفت ولى چون پذيرش اين صفات مستلزم تشبيه و تجسيم بود كه عقل آن را دربارهء خدا نمىپذيرد قيد « بلاكيف » و « بلا تشبيه » را اضافه نمود و گفت : خداوند دست دارد ، اما بدون كيفيت و تشبيه ، يعنى كيفيت دست انسانى را ندارد و شبيه آن نيست .\r\nنيز اهل حديث به قديم بودن قرآنى كه تلات مىشود قائل بودند ، ولى ديدگاه اشعرى در اين مورد اين شد كه كلام نفسى قديم است ، اما كلام لفظى حادث بوده و از كلام نفسى حكايت مىكند .\r\nاكنون به بررسى بعضى از عقايد اشاعره مىپردازيم :\r\n\r\nديدگاه اشاعره در توحيد صفاتى\r\nاشاعره قائلند كه صفات ذاتيه‌اى نظير علم ، قدرت و حيات به وجودى مغاير با ذات الهى موجودند يعنى همان‌گونه كه مفهوم لفظ علم و قدرت غير از مفهوم لفظ جلاله « الله » است ، در مصداق خارجى نيز غير همديگر مىباشند « 2 »  ؛ جز اين كه اين صفات همراه با ذات الهى هستند و تفاوت صفات خداوند با صفات آفريدگانش ، در قديم و حادث بودن است و دلايلى دارند كه به بعضى اشاره مىشود :\r\nابوالحسن اشعرى گفته :\r\nتوصيف خدا به عالم بودن خالى از دو صورت نيست : يا بنفسه عالم است و علمش عين ذات است يا عالم است به علمى كه محال است عين ذات خدا باشد . در صورتى كه بخش اول صحيح باشد ، ديگر نمىتوان او را به عالم بودن توصيف كرد زيرا بر خود علم عالم اطلاق نمىشود و عالم نيز علم نيست چون صفت از قيام عرض به ذات انتزاع مىشود و به ذات\r\n\r\n","description":"","footnote":" ( 1 ) - ر . ك : مائده ( 5 ) ، آيهء 64 ؛ قمر ( 54 ) ، آيهء 14 ؛ الرحمان ( 55 ) ، آيهء 27 و طه ( 20 ) ، آيهء 5 .  ( 2 ) - در برابر مكتب اهل بيت عليهم السلام مبنى بر عينيت ذات با صفات و مشهور معتزله كه قائل بودند ذات خداوند از صفاتىنظير علم ، قدرت و . . . نيابت مىكند يعنى چنين صفاتى در ذات خدا وجود ندارد ، اما آثارى كه از آنها متوقع است بر ذات بارىتعالى مترتب است . به‌عنوان مثال اثر علم الهى اتقان آفرينش است و خداوند به ذات خود ، اتقان را در امر آفرينش إعمال كرده است بدون اينكه وصف علم در او موجود باشد . ر . ك : الملل و النحل ، سبحانى ، ج 2 ، ص 82 - 84 . ","page_name":" 75 ","page_number":75},
  {"content":"\r\n\r\nداراى علم ، عالم اطلاق مىگردد .\r\nو با بطلان بخش اول ، صحت بخش دوم متعين است . « 1 » \r\nپاسخ : منظور از عينيت صفات با ذات اين است كه يك وجود بسيط هست كه مصداق مفاهيم متعددى از قبيل عالم ، قادر و حىّ است ؛ اين‌چنين نيست كه مصداق لفظ جلاله « الله » غير از مصداق لفظ عالم باشد هر چند دو مفهوم مغاير هم‌اند . او در مرتبهء ذات فاقد هيچ صفت كمالى نيست ، امّا همهء اين اوصاف به يك وجود كه همان ذات اقدس الهى است موجودند ، زيرا وجود او در عين بساطت و وحدت ، واجد همهء كمالات نامتناهى مىباشد و هيچ كمالى را نمىتوان از او سلب كرد .\r\nدر كلام امير مؤمنان عليه السلام از اين حقيقت اين‌گونه تعبير شده :\r\n« وَ كَمالُ تَوْحيدِهِ الْاخْلاصُ لَهُ وَ كَمالُ الْأِخْلاصِ لَهُ نَفْىُ الصِّفاتِ عَنْهُ » « 2 » \r\nو كمال توحيد الهى اخلاص ( عمل ) براى اوست و كمال اخلاص براى او در نفى صفات ( زايد بر ذات ) از اوست .\r\nو در صورتى كه لفظ عالم و مشتقاتى از اين قبيل از نظر عرفى بر ذات و صفت قائم به آن دلالت دارند نمىتوان اين‌گونه صفات را به همان معنى عرفىاش ، به خداوند نسبت داد ، درحالى كه ادلهء عقلى قطعى و آشكار با آن مخالف است . « 3 »  و اگر صحيح است بر انسان كه به علمى مغاير با ذاتش از موجودات ديگر آگاهى دارد صفت عالم اطلاق شود موجودى كه به خود و اشياى ديگر عالم است به علمى كه عين ذاتش مىباشد ، سزاوارتر براى توصيف به عالم بودن است .\r\nعلاوه بر آن لازمهء مغايرت ذات با صفات ، وجود چند قديم ازلى است ، زيرا صفات خداوند همانند ذاتش قديمند و اين بر خلاف توحيد ذاتى است .\r\nقاضى عبدالجبار معتزلى با اشاره به منبع اصلى نظريهء مغايرت ذات با صفات گفته :\r\n\r\n","description":"","footnote":" ( 1 ) - ر . ك : الملل و النحل ، سبحانى ، ج 2 ، ص 88 ، به نقل از اللمع ابوالحسن اشعرى .  ( 2 ) - نهج‌البلاغه ، فيض‌الاسلام ، خطبهء 1 .  ( 3 ) - ر . ك : الملل و النحل ، سبحانى ، ج 2 ، ص 89 . ","page_name":" 76 ","page_number":76},
  {"content":"\r\n\r\nكلابيه معتقدند كه خداوند متعال ، شايستهء صفاتى نظير علم ، قدرت و حيات به‌گونه‌اى ازلى است و منظورشان از ازلى ، قديم بودن است ، جز اين كه آنان ديدند مسلمانان بر اين اتفاق دارند كه قديم ديگرى همراه خداوند نيست ، از اين رو جرأت اظهار آن را نداشتند ؛ تا اين كه اشعرى پيدا شد و به خاطر بىاعتنايى به اسلام و مسلمانان ، آشكارا گفت : صفات خدا قديم است و همراه ذات او مىباشند . « 1 » \r\n\r\nديدگاه اشاعره دربارهء صفات خبرى\r\nهم‌چنان كه پيشتر يادآورى شد ، متكلمان صفات خدا را دو قسم كرده‌اند :\r\n1 - صفات ذاتى كه بر نوعى كمال دلالت دارند و از راه عقل مىتوان آنها را براى خداوند متعال اثبات كرد ، مانند علم ، قدرت و حيات .\r\n2 - صفات خبرى و آنها صفاتىاند كه از را عقل نمىتوان آنها را براى خدا اثبات كرد ، مانند دست ، چشم و صورت داشتن كه فقط با استناد به الفاظ قرآن و حديث براى خداوند اثبات مىشوند .\r\nعده‌اى مانند مجسمه و مشبهه از اهل حديث ، الفاظ « يد ، عين و وجه » را با همان معناى لغوى و عرفىاش دربارهء خداوند به كار مىبرند و از تجسيم و تشبيه او به مخلوقاتش ابايى ندارند .\r\nاشعرى قائل شد كه الفاظ ياد شده ، با همان معناى لغوى و عرفى ، اما با يك قيد عدمى « بلا كيف » دربارهء خدا به‌كار مىروند ، يعنى بايد گفت خدا صورت دارد بدون اين‌كه به كيفيت صورت انسان باشد . همين‌طور در مورد دست و چشم . و همين‌طور خدا بر عرشش مستقر شده و نشسته‌بدون اين‌كه كيفيت‌استقرار و جلوس انسان را داشته‌باشد . « 2 » \r\nدر واقع اشعرى خواسته با اين نظريه هم اهل حديث را راضى كند كه به ظواهر آيات و احاديث پايبندند و هم مىخواهد از مشبهه ( آنان كه خدا را به مخلوقاتش تشبيه مىكنند ) فاصله بگيرد و اصل تنزيه را مراعات كند .\r\n\r\n","description":"","footnote":" ( 1 ) - ر . ك : الملل و النحل ، سبحانى ، ص 90 ، به نقل از الاصول الخمسة .  ( 2 ) - ر . ك : همان ، به نقل از الابانة ، ص 18 ، 92 و 95 . ","page_name":" 77 ","page_number":77},
  {"content":"\r\n\r\nدر پاسخ از اين نظريه مىتوان گفت كه در معناى الفاظى مانند دست ، چشم و صورت ، كيفيت آنها مورد نظر واضع بوده يعنى واضع ، كيفيت دست انسان را در نظر گرفته و لفظ را براى آن وضع كرده است و لفظ دست بدون كيفيت مزبور فاقد معناى حقيقى و استعمالش مجازى است و همچنين الفاظ ديگر .\r\nدر اين صورت اگر مفهوم « يد الله » و « عين الله » همان مفهوم دست انسان و چشم انسان باشد ، نتيجه‌اش تشبيه و تجسيم است و اگر به‌عنوان مثال ، يد كنايه از قدرت و چشم كنايه از احاطه علمى باشد ، در اين صورت اشعرى از جرگهء اهل حديث كه پايبند به ظواهرند بيرون آمده است و اگر اضافه كردن قيد « بلا كيف » موجب شود كه هيچ كدام از معناى اول و دوم منظور نباشد ، در اين صورت ( با اين كه كيفيت در معناى حقيقى الفاظ ياد شده دخالت دارد ) الفاظى كه در مورد صفات خبرى به‌كار مىروند الفاظى مبهم و فاقد معنا شده و شكل معمّا به خود مىگيرد و اين خود همانند تشبيه و تجسيم خلاف معارف اسلامى است و بايد اسماء و صفات را با مفاهيم مشخص و معينى در مورد خداوند به‌كار برد و از ابهام‌گويى پرهيز كرد .\r\nعلاوه بر اين كه اگر در كاربرد الفاظ ياد شده با قيد مزبور ، اصل تنزيه مراعات شده ، بايد بتوان گفت خدا جسم است بدون اين‌كه كيفيت اجسام ديگر را داشته باشد و . . . .\r\n\r\nديدگاه صحيح در صفات خبرى\r\nبراى دستيابى به مقصود جدى گوينده بايد اصول عقلايى محاوره و گفتگو را در نظر گرفت و لفظ را با توجه به قراين موجود در كلام معنى كرد .\r\nتوضيح اين‌كه در مورد جمله‌اى مانند « فلانى با آن ثروت سرشار دست بسته است » ظهور ابتدايى و دلالت تصورى اين الفاظ ، همان بسته بودن دستى است كه يكى از اعضاى انسان است لكن با توجه به قراين موجود ، ظهور عرفى اين جمله و دلالت تصديقىاش ، نداشتن بذل و بخشش است و بسته بودن دست كنايه از آن است .\r\nآياتى كه دستاويز مجسمه و مشبهه قرار گرفته ، دو نوع ظهور دارد :\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n1 - ظهور ابتدائى يا دلالت تصورى « 1 »  كلمات كه كاشف از منظور جدى خداوند نيست .\r\n2 - ظهور مستقر يا دلالت تصديقى كه با ملاحظهء قراين متصله و منفصله ، كاشف از مراد جدى است .\r\nبا توجه به اين بيان ، هيچ‌كدام از آيات مورد نظر اشاعره ، ظاهر در تجسيم و تشبيه نيستند تا نيازمند آن باشيم كه قيد « بدون كيفيت » را همراه صفات خبرى به كار بريم ، زيرا جمله‌اى همانند « يد الله فوق أيديهم » كنايه از برتر بودن قدرت خداوند است و استعمال كنايى و مجازى با تكيه بر قراين متصله يا منفصله « 2 »  ، خلاف اصول عقلايى محاوره نيست .\r\nو نيز آن‌گونه كه معتزله مىگويند نيازمند به تأويل نيستيم چون آنان در مواردى بدون توجه به قرائن ، ظهور ابتدايى لفظ را مقصود جدى دانسته و به پندار اينكه مخالف حكم عقل است ، تأويل كرده و بر خلاف معناى ظاهر حمل كرده‌اند در حالىكه با توجه به قراين ، مدلول تصديقى و ظهور مستقر جمله‌اى همانند « يدالله فوق أيديهم » برتر بودن قدرت خداوند از مردم است و هيچ‌گاه مقاصد جدى آيات و احاديث با احكام قطعى عقل ، مخالف نيست .\r\nنتيجه اين‌كه براى امثال ابوالحسن اشعرى ، ظهور ابتدايى و دلالت تصورى عبارات قرآن و احاديث با ظهور مستقر و دلالت تصديقى آنها خلط شده و در خطا افتاده‌اند و اگر آنان در آيات مربوط به صفات خبرى از چنين درى وارد مىشدند ، تشبيه اهل حديث را به‌گونه‌اى ديگر - نه با اضافه كردن قيد بلاكيف - پاسخ مىدادند .\r\n\r\nاشاعره و رؤيت خدا در قيامت\r\nقبل از اشاعره ، امام اهل حديث احمد بن حنبل نيز ديده شدن خدا در قيامت را جزو عقايد سلف صالح شمرده و انكار آن را بدعت شمرده است .\r\n\r\n","description":"","footnote":" ( 1 ) - منظور از دلالت تصورى معنايى است كه از شنيدن لفظ به ذهن مىآيد ولو آن را از شخص خوابيده‌اى بشنويم و مقصود از دلالت تصديقى اين است كه ظاهر لفظ با توجه به قراين حاكى از اين باشد كه گوينده معنا را قصد كرده و هدفش از القاء لفظ ، تفهيم آن معناست . ر . ك : دروس فى علم الاصول ، الحلقة الاولى ، سيد محمدباقر صدر ، ص 106 ، دارالكتاب اللبنانى .  ( 2 ) - قرينهء متصله ، امرى است پيوسته به كلام و همراه آن و قرينهء منفصله چيزى است جداى از كلام ، مانند آيه « ليس كمثله شىء » نسبت به آياتى كه در نظر اشاعره بر صفات خبرى دلالت دارند . ","page_name":" 79 ","page_number":79},
  {"content":"\r\n\r\nلازم به ذكر است كه مورد بحث آنان ، ديدن خدا با چشم حسى و فيزيكى است كه تحقق آن در گرو يك رشته شرايط فيزيكى است كه بدان اشاره مىشود :\r\n1 - يك نوع مقابله بين رائى و مرئى حاكم باشد .\r\n2 - مانعى ميان بيننده و ديدنى نباشد .\r\n3 - نور كافى براى ديدن وجود داشته باشد ، خواه بگوييم نورى از جسم كه حامل تصوير مرئى است برمىخيزد و بر شبكيه چشم وارد مىشود كه نظريه صحيح است يا گفته شود نورى از چشم برمىتابد و ديدن تحقق مىپذيرد .\r\nبه‌يقين تحقق رؤيت با اين قيود و شرايط بدون جهت داشتن و آثار جسمانى مرئى ممكن نيست ، بنابراين اعتقاد به رؤيت خداوند در آخرت با جسم ندانستن او ، سفسطه‌اى بيش نخواهد بود و دلايل عقلى و نقلى كه بر جسم نبودن خداوند دلالت دارد دليل بر رد اين نظريه نيز هست .\r\nاكنون به بررسى بعضى از مهمترين دلايل اشاعره در اين زمينه مىپردازيم :\r\nآنان مىگويند خدا فرموده :\r\n« وُجُوهٌ يَوْمَئِذٍ ناضِرَةٌ الى رَبِّها ناظِرَةٌ وَ وُجُوهٌ يَوْمَئِذٍ باسِرَةٌ تَظُنُّ انْ يُفْعَلَ بِها فاقِرَةٌ » « 1 » \r\n( در آن‌سرا ) چهره‌هايى خرم و شادابند به‌سوى پروردگار خود مىنگرند و چهره‌هايى در آن روز گرفته‌اند و گمان دارند كه عذاب كمرشكن در كمين آنان است .\r\nجملهء « الى رَبِّها ناظِرَةٌ » مدرك اشاعره بر عقيدهء مزبور قرار گرفته است .\r\nپاسخ :\r\nالف - كلمهء نظر « 2 »  يا ديدن با توجه به قراين موجود در كلام معانى متفاوتى به خود مىگيرد ، اگر گفته شود دوست من از خيابان عبور كرد و من او را ديدم طبعاً منظور رؤيت جسمانى است اما اگر بگوييم فلانى سرباز ارتش است و پيوسته به مقام بالاتر از خود\r\n\r\n","description":"","footnote":" ( 1 ) - قيامت ( 75 ) ، آيات 23 - 20 .  ( 2 ) - علامه طباطبايى فرموده : منظور از آيه ، رؤيت قلبى است نه حسّى . ر . ك : الميزان ، ج 20 در تفسير آيه . ","page_name":" 80 ","page_number":80},
  {"content":"\r\n\r\nمىنگرد ، در اين صورت منظور اين است كه او در كارش مستقل نيست و تابع دستور مقام مافوقش است .\r\nبنابراين هر نگاهى ملازم با رؤيت حسّى نيست بلكه بايد با توجه به قراين ، معناى كنايى آن را به‌دست آورد و در آيهء ياد شده با توجه به قرينه مقابله ، انتظار رحمت و لطف منظور است نه رؤيت حسى ، زيرا آيه مردم را دو دسته مىكند : 1 - چهره‌هاى شاد و خرم .\r\n2 - چهره‌هاى غمگين و گرفته .\r\nگروه دوم با توجه به مدلول آشكار بند چهارم آيات ، در انتظار كيفر و عذاب كمرشكن هستند ؛ قهراً به قرينهء مقابله بايد گروه نخست در انتظار رحمت خدا باشند .\r\nخلاصه اگر پيش داورى قبلى نباشد و نخواهيم آيه را دليل بر اعتقاد خود قرار دهيم ؛ مدلول جدى در آيه روشن است . امّا به‌نظر مىرسد كه عقايد يهود « 1 »  به‌عنوان سنت نبوى از طريق كعب‌الأحبارها در معارف الهى اسلام سرايت نموده و اشاعره و اهل حديث با يك بينش قبلى در امكان رؤيت خدا ، دنبال به دست آوردن دلائلش از قرآن برآمدند .\r\nب - اگر آيهء « الى رَبِّها ناظِرَةٌ » را از آيات ، متشابه فرض كنيم ، بايد با رجوع به آيات محكم معناى واقعى آن را به دست آوريم كه آيهء زير يكى از آنهاست :\r\n« لا تُدْرِكُهُ الْابْصارُ وَ هُوَ يُدْرِكُ الْأَبْصارَ » « 2 » \r\nچشم‌ها او ( خدا ) را نمىبينند ولى او ديدگان را مىبيند .\r\nواژهء « درك » در پرتو حسّى كه به آن نسبت داده مىشود ، معانى متفاوتى به خود مىگيرد ؛ اگر به چشم نسبت داده شود ، مقصود ديدن است و اگر به گوش نسبت داده شود ، شنيدن منظور است . و آيه در مقام بيان امتيازى است كه خداوند در اثر عظمت و رفعت مقام داراى آن است و آن اين‌كه مىبيند ولى ديده نمىشود و تخصيص اين امتياز به دنيا و تجويز رؤيتش در آخرت با مفاد و هدف آيه سازگار نيست .\r\n\r\n","description":"","footnote":" ( 1 ) - مواردى از رؤيت خدا در منابع يهودى : « من خدا را بر كرسى خود نشسته ديدم و تمامى لشگر آسمان نزد وى به‌طرف‌راست و چپ ايستاده بودند . » ، « او كه بر آسمانها نشسته مىخندد » ، « امتها چرا بگويند كه خداى ايشان كجاست اما خداى ما در آسمانهاست » به ترتيب ر . ك : عهد عتيق ، كتاب اول پادشاهان ، باب 22 ؛ مزمور دوم و يكصد و پانزدهم از كتاب مزامير داود .  ( 2 ) - انعام ( 6 ) ، آيهء 103 . ","page_name":" 81 ","page_number":81},
  {"content":"\r\n\r\nاشاعره براى اثبات رؤيت خدا در قيامت به رواياتى « 1 »  نيز استناد جسته‌اند .\r\nدر پاسخ بايد گفت : « اولًا هر روايتى كه مدلولش با مفاد آيات متباين باشد بىاعتبار بوده و قابل استدلال نيست ، زيرا طبق نقل اهل بيت عليهم السلام پيامبر اكرم صلى الله عليه و آله فرموده كه بايد روايت را به قرآن عرضه كرد ، پس اگر با آن مخالف بود ، آن را دور انداخت و روايات مورد نظر اشاعره با آياتى مثل آيهء فوق مخالف است .\r\nامام صادق عليه السلام نقل مىكند كه پيامبر صلى الله عليه و آله در مِنا براى مردم صحبت كرد و فرمود :\r\nاى مردم ! اگر سخنى از من براى شما نقل شد كه با كتاب خدا موافق بود آن را من گفته‌ام و اگر با آن مخالف بود آن را من نگفته‌ام . « 2 » \r\nثانياً اين‌گونه روايات خبر و احدند كه مفيد علم نيستند و براى اثبات مسائل اعتقادى كافى نمىباشند . « 3 » \r\n\r\nديدگاه اشاعره دربارهء حاكمان ستمگر\r\nيكى از عقايد مشترك عموم اهل حديث و اشاعره لزوم پيروى از حاكمان جور و حرمت خروج به شمشير عليه آنان است . آنان در اين زمينه به احاديثى كه در كتب روايى خود نقل كرده‌اند استدلال مىكنند كه به بعضى اشاره مىشود :\r\nابن عباس از پيامبر صلى الله عليه و آله نقل مىكند كه فرمود :\r\nاگر كسى از پيشوايش عمل ناپسندى ديد بايد صبر پيشه كند ، زيرا هر كس يك وجب از جماعت ( عموم مسلمان‌ها كه تابع آن پيشوا هستند ) دورى گزيند و بميرد به مرگ جاهليت مرده است . « 4 » \r\nنووى شارح صحيح مسلم مىگويد :\r\n\r\n","description":"","footnote":" ( 1 ) - ر . ك : صحيح مسلم بشرح النووى ، ج 4 - 3 ، جزء سوم ، ص 25 - 30 ، باب رؤية الله فى الآخرة .  ( 2 ) - وسائل الشيعه ، ج 18 ، ابواب صفات قاضى ، باب 9 ، ج 15 .  ( 3 ) - ر . ك : الملل و النمل ، جعفر سبحانى ، ج 2 ، ص 202 - 208 ؛ 222 - 224 .  ( 4 ) - صحيح مسلم بشرح النووى ، ج 6 ، جزء دوازدهم ، ص 240 ، باب وجوب ملازمة جماعة المسلمين عند ظهور الفتن . ","page_name":" 82 ","page_number":82},
  {"content":"\r\n\r\nخروج بر سلاطين و مبارزهء با آنان به اجماع « 1 »  همهء مسلمان‌ها حرام است گرچه آنان ستمگر و فاسق‌باشند و اهل‌سنت‌اجماع دارندكه سلطان به فسق و فجورش ازمقام خود منعزل نمىشود . « 2 » \r\nاين مسأله هر چند يك مسألهء فقهى است ، اما از مسائل مهم كلامى هم هست و بايد ديد اسلام به‌عنوان يك مكتب نجات بخش كه براى برقرارى قسط و عدل آمده است در اين زمينه چه مىگويد .\r\nشكى نيست كه تعاليم ياد شده با روح اسلام سازگار نيست و همهء آياتى كه به جهاد عليه ستمگران « 3 »  و به امر به معروف و نهىاز منكر فرمان مىدهد ديدگاه فوق‌را نفى مىكند . به عبارت ديگر روايات مورد استناداشاعره باآيات قرآن مخالف است و ازاين جهت اعتبار ندارد .\r\nنيز اهل بيت پيامبر عليهم السلام به‌عنوان آشنا با تعاليم وحى بر خلاف اشاعره ، مبارزه با حاكمان جور را سنت پيامبر صلى الله عليه و آله معرفى كرده و خود نيز بدان عمل نموده‌اند ، اين حسين بن على عليه السلام است كه عليه ظلم و فساد يزيد به پا خاست و شهيد شد و غير ايشان نيز هيچ يك از امامان اهل بيت عليهم السلام با ظلم و جور خلفاى عصر خود سازش نكردند بلكه همگى به وسيلهء آنان به شهادت رسيدند .\r\nعلى عليه السلام در علت قبول خلافت فرمود :\r\nخداونداز دانايان پيمان گرفته كه پرخورى ستمگر و گرسنگى ستم ديده را تحمل نكنند . « 4 » \r\nسرور آزادگان حسين بن على عليه السلام خطاب به سپاهيان حرّ از پيامبر نقل كرد كه فرمود :\r\nهركس فرمانرواى ستمگرى را ببيند كه حرام خدا را حلال مىشمرد ، پيمان الهى را مىشكند ، با سنت رسول خدا مخالفت مىورزد و در ميان بندگان خدا به گناه و جور رفتار مىكند آن‌گاه در برابر او با گفتار و كردار مخالفت نكند ، بر خداست كه او را با آن سلطان هم نشين سازد « 5 »  . . . .\r\n\r\n","description":"","footnote":" ( 1 ) - مىتوان گفت اين ادعاى اجماع تمام نيست و أبوحنيفه چنين فتوايى نداشته است .  ( 2 ) - صحيح مسلم بشرح النووى ، ج 6 ، جزء دوازدهم ، ص 229 ، باب وجوب ملازمة جماعة المسلمين عند ظهور الفتن .  ( 3 ) - آل عمران ( 3 ) ، آيهء 104 ؛ نساء ( 4 ) ، آيات 75 - 76 .  ( 4 ) - نهج‌البلاغه ، خطبهء 3 .  ( 5 ) - تاريخ طبرى ، ج 5 ، ص 403 ، حوادث سال 61 ه ، تحقيق محمد ابوالفضل ابراهيم . ","page_name":" 83 ","page_number":83},
  {"content":"\r\n\r\nبه نظر مىرسد كه خلفاى اموى و عَباسى براى حفظ تاج و تخت خود ، از بازرگانان حديث كه دين خود را به نازل‌ترين قيمت مىفروختند كمك گرفتند و نظير احاديث مورد نظر اشاعره ساخته شد و به‌عنوان سنت نبوى در كتب صحاح قرار گرفت و نسل‌هاى بعد بىخبر از تاريخ غم‌انگيز حديث ، آنها را سخن پيامبر پنداشتند درحالىكه اگر به اهل بيت او بازمىگشتند از سنت واقعى رسول خدا آگاه مىشدند و اين چنين در خدمت خلفاى ستمگر و مديحه سراى آنان نبودند .\r\n\r\nحسن و قبح افعال از ديدگاه اشاعره\r\nاشاعره در اين بحث با انكار حسن و قبح عقلى به نوعى حسن و قبح شرعى قائل شدند .\r\nمحور بحث اين است كه آيا عقل انسان مىتواند به خودى خود و صرف نظر از امر و نهى الهى ، ضوابطى را براى افعال به‌ويژه افعال الهى در نظر بگيرد و براساس آنها حكم به لزوم انجام كارى و ترك كار ديگرى بكند ؟ به‌عنوان مثال ، بگويد : لازم است خداوند مؤمنان را به بهشت و كافران را به دوزخ ببرد ، يا اين‌گونه قضاوت‌ها تنها براساس وحى صورت‌مىگيرد ؟\r\nاشاعره مىگويند : در امور تكوينى آنچه خدا انجام دهد نيكوست و در امور تشريعى آنچه خدا به آن امر كند خوب است ، نه اين‌كه چون كارى خوب است خدا آن را انجام مىدهد يا به آن امر مىكند . بنابراين اگر خداوند مؤمنان را به دوزخ و كافران را به بهشت ببرد چون كار خداست خوب است و اگر خدا دستور دهد كه حق يتيم را پايمال كنيد چون فرمان خداست كار خوبى است . قهراً در مسألهء عدل الهى هم گفتند هر كارى كه خدا انجام دهد عدل است نه اين‌كه چون عدل است خدا انجام مىدهد .\r\nبازگشت همهء اينها به انكار حسن و قبح عقلى است و دليل انكارشان هم اين است كه اگر عقل بتواند حسن و قبح افعال را درك كند و بگويد بايد خداوند به عدل و خوبى عمل كند و فرمان دهد در واقع مشيت خدا را محدود ساخته و عقل انسان به‌عنوان يك حاكم ، بر ارادهء الهى حكمرانى كرده است درحالىكه ارادهء خداوند محدوديّتى برنمىدارد و او هر چه خواهد مىتواند انجام دهد . پس مىتواند مؤمنان را به دوزخ و كافران را به بهشت ببرد و اگر اين كار را انجام داد از عدل بيرون نيامده است ، لكن هيچ‌گاه اين كار را نمىكند ،\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nزيرا خود خبر داده كه كافران را عقاب مىكند و به مؤمنان پاداش بهشت مىدهد و خداوند دروغ نمىگويد .\r\nپاسخ اجمالى اين است كه از كجا مىتوان گفت كه خداوند دروغ نمىگويد ؟ اگر گفته شود او خود به ما خبر داده كه دروغ نمىگويد در اين صورت خود اين هم يك نوع خبر است و از كجا خداوند در اين خبر دادنش دروغ نگفته است ؟\r\nمگر گفته شود كذب قبيح است و خداوند كار قبيح انجام نمىدهد و در اين صورت به حسن و قبح عقلى اعتراف كرده و اساس نظريات ياد شده فرو مىريزد . « 1 » \r\n\r\nافعال انسان از ديدگاه اشاعره\r\nاز نيمهء دوم قرن اول هجرى مسأله جبر و اختيار و قضا و قدر در ميان مسلمانان مطرح گرديد كه منجر به پيدايش دو گروه كلامى شد ؛ به گروهى كه طرفدار آزادى و اختيار بشر بودند « قدريه » و به گروهى كه به جبر معتقد بودند « جبريه » مىگفتند . « 2 » \r\nبه‌تدريج كه دو فرقهء بزرگ كلامى يعنى اشاعره و معتزله پديد آمد و مسائل زياد ديگرى غير از مسألهء جبر و قدر را مطرح كردند . جبريون و قدريون در اشاعره و معتزله هضم شدند و از آن پس عنوان مستقلى براى آنها باقى نماند . مكتب اشعرى از جبر و مكتب معتزلى از قدر طرفدارى كرد .\r\nصرف‌نظر از عوامل سياسى كه مسلك جبر را ترويج مىكرد اشاعره دلايلى دارند كه به يك نمونه از آن اشاره مىشود :\r\nآنان مىگويند : خداوند فرموده :\r\n« هَلْ مِنْ خالِقٍ غَيْرُ اللَّهِ . . . » « 3 » \r\nآيا آفريننده‌اى جز خدا وجود دارد ؟ !\r\nمفاد اين آيه توحيد در خالقيت است و اقتضا مىكند كه بگوييم همه چيز آفريدهء\r\n\r\n","description":"","footnote":" ( 1 ) - پاسخ تفصيلى اين نظريه را در كتاب عدل الهى شهيد مطهرى مطالعه كنيد .  ( 2 ) - ر . ك : الملل والنحل ، سبحانى ، ج 1 ، ص 112 .  ( 3 ) - فاطر ( 35 ) ، آيهء 3 . ","page_name":" 85 ","page_number":85},
  {"content":"\r\n\r\nخداست و غير او هيچ‌گونه تأثيرى و خالقيتى نه استقلالًا و نه تبعاً ندارد .\r\nبراين اساس اشاعره گفتند : اسباب طبيعى اثرى از خود ندارند بلكه همهء آثارى كه از آنها مشاهده مىشود فعل خداست و مجازاً به علت‌هاى طبيعى قابل استناد است .\r\nبه‌عنوان مثال آتش ، حرارت را ايجاد نمىكند يا غذا خوردن علت سيرى نيست بلكه عادت الهى بر اين جارى شده كه هنگام وجود آتش ، حرارت را ايجاد مىكند و با خوردن غذا ، سيرى به‌وجود مىآورد . افعال انسان را نيز خدا مىآفريند و آنها به‌طور مستقيم مستند به خداوند است و انسان هيچ نوع فاعليت و خالقيتى نسبت به كارهاى خويش ندارد و گرنه بايد از توحيد در خالقيت دست برداشت . « 1 » \r\nپاسخ : شكى نيست كه قرآن به تأثير علل طبيعى گواهى مىدهد و آثار طبيعى را بنحو حقيقت به اسباب مادى مستند مىكند . به‌عنوان مثال ، رويش گياهان را به باران « 2 »  ، پراكنده شدن ابرها و فرود آمدن باران را به وزش بادها « 3 »  نسبت مىدهد و اعمال خوب و بد انسان را نيز به خود او نسبت مىدهد « 4 »  و در عين حال همه را از آنِ خدا مىداند . « 5 » \r\nنتيجهء اين دو دسته از آيات ، لزوم حفظ سببيت طولى ميان خدا و پديده‌هاست يعنى ، اسباب مادى در پيدايش آثار خود مؤثرند ، اما همهء آنها جنود الهى و مسخر فرمان اويند و توحيد در خالقيت اقتضا مىكند كه بگوييم خالق اصيل و مستقل ، تنها خداوند است و مؤثر بودن ديگر موجودات و اسباب و علل در پرتو قوه و قدرتى است كه خداوند به آنها عنايت كرده است .\r\nبه عبارت ديگر چون انسان در افعال خود مؤثر است اين اعمال به او نسبت داده مىشود و از اين جهت مسؤول اعمال خويش است و از طرف ديگر انسان كارهاى خود را با نيرو و ابزارى انجام مىدهد كه همه را خداوند به او عنايت كرده است ، از اين رو افعال وى به فاعل طولى آن يعنى خدا نيز مستند مىگردد و از آنجا كه خداوند انسان را آزاد و مختار آفريده و اراده كرده كه اعمال و رفتار انسان از اختيار او سرزند اگر انسان در كارهايش آزاد و مختار نباشد خلاف اراده و مشيت خداست .\r\n\r\n","description":"","footnote":" ( 1 ) - ر . ك : الملل و النحل ، سبحانى ، ج 2 ، ص 159 - 160 ، به نقل از الابانه أشعرى .  ( 2 ) - بقره ( 2 ) ، آيهء 22 .  ( 3 ) - روم ( 30 ) ، آيهء 48 .  ( 4 ) - فصلت ( 41 ) ، آيهء 46 .  ( 5 ) - فاطر ( 35 ) ، آيهء 3 . ","page_name":" 86 ","page_number":86},
  {"content":"\r\n\r\n\r\nگريزگاهى به نام كسب\r\nابوالحسن اشعرى دريافت كه با قبول جبر ، مسألهء امر و نهى و ثواب و عقاب الهى باطل و لغو مىشود ، براى دفع اشكال گفت : خداوند خالق همه چيز از جمله افعال انسان است اما انسان كسب كنندهء اعمال خودش است و هر فعلىكه از انسان صادر مىشود داراى دو جهت خلقى و كسبى است ؛ ايجاد و خلق عمل از خدا و كسب آنان از انسان است و از اين جهت مسؤول اعمال خويش است و معيار اطاعت و عصيان و ثواب و عقاب نيز كسب است . « 1 » \r\nپاسخ : براساس نظريهء كسب آيا انسان نقشى در صدور فعل دارد يا نه ؟ در صورت اول ، نمىتوان فعل انسان را در بست مخلوق و آفريدهء خدا دانست و دست كم ، آن فعل مخلوق خدا و انسان است و در اين صورت اصل توحيد در خالقيت با تفسيرى كه اشاعره از آن دارند آسيب مىبيند . و اگر صورت دوم صحيح باشد يعنى انسان در فعلى كه انجام مىدهد نقشى نداشته باشد پس ، چرا بايد او مسؤول اعمال خودش باشد ؟ !\r\nپس نظريهء كسب مشكل جبر را حل نمىكند .\r\n\r\nصفت تكلم از ديدگاه اشاعره\r\nبه اتفاق متكلمان يكىاز صفات خدا « تكلم » است . دربارهء آن در دو محور بحث مىشود :\r\n1 - آيا صفت تكلم همانند علم و قدرت از صفات ذات است يا مانند رازقيت و خالقيت از صفات فعل است ؟\r\n2 - آيا كلام خدا از جمله قرآن حادث است يا قديم ؟\r\nمعتزله گفتند : تكلم از صفات فعلى است و مقصود از متكلم بودنش اين است كه خدا كلامى را مركب از حروف و جمله‌ها همراه با صوت ايجاد مىكند ، نه اينكه حقيقت كلام بسان علم و قدرت در ذات او حلول كند « 2 »  و چه‌بسا كلام را در جسمى ايجاد كند و پيامبر خدا صدايى را از كوه و درخت بشنود . « 3 » \r\n\r\n","description":"","footnote":" ( 1 ) - ر . ك : الملل و النحل ، سبحانى ، ج 2 ، ص 125 به نقل از اللمع اشعرى .  ( 2 ) - همان ، ص 241 ، به نقل از شرح الاصول الخمسة قاضى عبدالجبار .  ( 3 ) - ر . ك : شورى ( 42 ) ، آيهء 51 . ","page_name":" 87 ","page_number":87},
  {"content":"\r\n\r\nحنبلىها تكلم را از صفات ذات گرفته و معتقد شدند او داراى كلام مركب از حروف و جمله‌هاست كه به شكل صوت است و بسان علم و قدرت بوده و از صفات ذاتيه « 1 »  است .\r\nمذهب اشعرى كه براى تعديل نظريهء اهل حديث و عرضهء آن به‌صورت معقول به‌وجود آمد در مورد حقيقت كلام گفت : كسى ( اعم از خالق و مخلوق ) كه از واقعه‌اى خبر مىدهد يا به‌كسى امر و نهى مىكند . از قبل در خاطر خود يك رشته معانى را مىيابد كه با آنها حديث نفس مىكند و الفاظ خبرى يا انشايى را حاكى از آنها قرار مىدهد . آن معانى ، كلام ، يا كلام نفسى ناميده مىشود كه غير از علم و اراده و كراهت است و كلام نفسى درحادث يا قديم بودنش تابع حدوث و قدمت متكلم‌است . و كلام حقيقى و واقعى همان كلام نفسى است و اطلاق كلام بر الفاظ و جمله‌ها مجاز است و اگر هم اطلاق حقيقى باشد ، بايد گفت لفظ كلام به‌اشتراك لفظى بركلام نفسى و قولى اطلاق‌مىگردد . « 2 »  و متكلم بودن خداوند به‌معناى قيام كلام نفسى به ذات اوست .\r\nآنان براى اين مطلب دلايلى دارند كه به يك نمونه اشاره مىشود :\r\nفضل بن روزبهان ( از علماى اشعرى در قرن دهم ) مىگويد :\r\nمتكلم به‌كسى مىگويند كه وصف تكلم به او قائم باشد ( بنابراين صفت تكلم بايد به همين معنا براى خدا ثابت شود ) و اگر متكلم بودن خدا به اين باشد كه او سخن را خلق مىكند - چنانچه معتزله و اماميه مىگويند - در اين صورت لفظ در غير معنى واقعى خود به‌كار رفته است و از طرفى مىدانيم به آفرينندهء سخن متكلم نمىگويند چنان‌كه به آفرينندهء قوهء چشائى ذائق گفته نمىشود . « 3 » \r\nپاسخ : در مورد حقيقت كلام نفسى بايد گفت واقعيت اين است كه در مراجعه به وجدان درمىيابيم كه كلام نفسىِ مورد نظر اشاعره ، غير از علم - از تصور و تصديق - در مورد كلام خبرى و غير از اراده و كراهت كه مبادى كلام انشايى هستند نيست و در لوح\r\n\r\n","description":"","footnote":" ( 1 ) - ر . ك : الملل والنحل ، سبحانى ، ج 2 ، ص 242 ، به نقل از المواقف .  ( 2 ) - ر . ك : همان ، ص 243 - 242 ، به نقل نقل از نهايةالاقدام والمواقف .  ( 3 ) - همان ، ص 249 به نقل از دلائل الصدق ؛ شرح المقاصد تفتازانى ، جزء 4 ، ص 147 ، تحقيق دكتر عبدالرحمان عميره ، چاپ اول . ","page_name":" 88 ","page_number":88},
  {"content":"\r\n\r\nنفس چيز ديگرى كه نامش را كلام نفسى بگذاريم وجود ندارد .\r\nاما جواب آنچه گفته شده كه به خالق سخن متكلم نمىگويند و متكلم كسى است كه كلام قائم به اوست ، اين است كه در حمل صفات بر يك موضوع ، جز اين شرط نيست كه مبدأ ( مصدر ) قائم به موصوف باشد منتهى گاهى قيام حلولى است مانند عالم و گاهى قيام صدورى است مانند قاتل و ضارب ، زيرا ضرب و قتل در قاتل و ضارب حلول نكرده بلكه آنها ايجاد شده‌اند . پس چه مانعى دارد كه توصيف خداوند به متكلم بسان توصيف او به رازق باشد كه ايجاد رزق و كلام مىكند .\r\nبا اين بيان روشن شد كه صفت « تكلم » از صفات ذات نبوده و از صفات فعل است .\r\nاكنون محور دوم را مورد بررسى قرار مىدهيم كه آيا كلام خدا از جمله قرآن حادث است يا قديم ؟\r\nچنان‌كه قبلًا يادآورى شد از اوائل قرن دوم ، اهل حديث قائل شدند كه قرآن ( همين الفاظ و آياتى كه تلاوت مىشود ) قديم است . ابوالحسن اشعرى خواست نظريهء اهل حديث را به‌گونه‌اى عقل پسند اصلاح كند ؛ از اين رو گفت : كلام نفسى قديم است . « 1 » \r\nپاسخ : اگر منظور از قديم بودن قرآن كه كلام خداست ، همان قديم بودن كلام نفسى است ، بايد گفت اين به قديم بودن علم خدا برمىگردد و درست است زيرا چنان‌كه ياد شد كلام نفسى غير از علم نيست و علم خدا از صفات ذاتيه است لكن علم الهى را به عنوان قرآن پنداشتن نوعى تأويل بدون دليل است . و اگر منظور اين است كه الفاظ و جملاتى كه بر پيامبر صلى الله عليه و آله نازل شد ، قديم است چنان‌كه اهل حديث مىگفتند ، جواب اين است كه الفاظ و حروف خاصيت انقضا و تدرج دارند و چنين موجودى نمىتواند قديم باشد بلكه آفريدهء خداست .\r\n\r\nبرخورد امامان اهل بيت عليهم السلام با مسأله قديم يا حادث بودن قرآن\r\nامامان اهل بيت عليهم السلام از همان زمانى كه بحث قديم يا حادث بودن قرآن ميان معتزله و اهل حديث مطرح شد ، مىدانستند كه اين‌گونه بحث‌ها با انگيزهء حقيقت‌جويى انجام\r\n\r\n","description":"","footnote":" ( 1 ) - ر . ك : الملل ، و النحل ، سبحانى ، ج 2 ، ص 259 . ","page_name":" 89 ","page_number":89},
  {"content":"\r\n\r\nنمىگيرد و جز تضييع عمر چيزى به دنبال ندارد ، از اين رو وارد آن نشده و پيروان خود را نيز از ورود به آن بازداشتند .\r\nسالم مىگويد : از امام صادق عليه السلام سؤال كردم اى فرزند رسول خدا دربارهء قرآن چه مىفرماييد ؟ فرمود :\r\nقرآن كلام خدا ، گفتار خدا ، كتاب خدا ، وحى الهى و تنزيل اوست ، آن كتابى است گرانمايه كه باطلى از پيش رويا پشت سر به آن راه ندارد و نازل شده از سوى حكيم پسنديده است . « 1 » \r\nسليمان بن جعفر مىگويد : به امام كاظم عليه السلام عرض كردم : اى فرزند رسول خدا ، دربارهء قرآن چه مىفرمايى ؟ مردم در اين مورد اختلاف پيدا كرده‌اند ؛ عده‌اى گفته‌اند قرآن مخلوق است و عده‌اى آن را انكار نموده‌اند . آن حضرت فرمود :\r\nامّا من گفتهء آنان را دربارهء قرآن نمىگويم بلكه مىگويم قرآن كلام خداست . « 2 » \r\nريان‌بن صلت مىگويد : به امام‌رضا عليه السلام عرض كردم : دربارهء قرآن چه مىفرماييد ؟ فرمود :\r\nقرآن كلام خداست ، از آن تجاوز نكنيد و هدايت را در غير آن نجوييد كه گمراه مىشويد . « 3 » \r\nمحور كلام امامان عليهم السلام در آن شرايط و تكيه‌گاهشان اين است كه قرآن كلام خداست و بايد دنبال هدايت‌يابى از آن بود و بحث ديگرى غير از آن را بىفايده شمرده و به صلاح اسلام ندانسته‌اند . البته بعد از سپرى شدن آن شرايط ، نظر خودشان را در اينكه ماسواى خداوند ، همه آفريدهء او هستند ، بيان فرموده‌اند . « 4 » \r\n\r\nتكليف فراتر از توان\r\nاز نظر اشعرى امكان دارد كه خداوند انسان را به چيزى كه توان انجامش را ندارد\r\n\r\n","description":"","footnote":" ( 1 ) - التوحيد ، شيخ صدوق ، ص 224 ، باب القرآن ماهو ؟ ، مؤسسة النشر الاسلامى .  ( 2 ) - همان .  ( 3 ) - همان .  ( 4 ) - ر . ك : الملل و النحل ، سبحانى ، ج 2 ، ص 288 . ","page_name":" 90 ","page_number":90},
  {"content":"\r\n\r\nفرمان دهد . و در اين زمينه به ظاهر تعدادى « 1 »  از آيات استدلال كرده است كه به بعضى اشاره مىشود :\r\nخداوند نامها را به آدم ياد داد سپس به فرشتگان كه بر آفرينش آدم اعتراض كرده بودند خطاب كرد و فرمود :\r\n« أَنْبِئُونى بِأَسْماءِ هؤُلاءِ انْ كُنْتُمْ صادِقينَ » « 2 » \r\nاگر راست مىگوييد از اسامى اينها خبر دهيد .\r\nدرحالى كه خداوند متعال مىدانست آنان از آن نام‌ها اطلاعى ندارند و نمىتوانند از آنها خبر دهند .\r\nپاسخ اين است كه اولًا تكليف فراتر از توان ، از نظر عقلى قبيح و زشت است پس محال است خداوند حكيم چنين تكليفى داشته باشد .\r\nثانياً خود فرموده :\r\n« لا يُكَلِّفُ اللَّهُ نَفْساً إِلَّا وُسْعَها » « 3 » \r\nخداوند هيچ نفسى را جز به اندازهء توانش تكليف نمىكند .\r\nثالثاً همان‌گونه كه در علم اصول بيان شده گاهى آمر و فرمان دهنده با انگيزهء طلب جدى و واقع شدن فعل در خارج ، انجام آن را از كسى مىخواهد و گاهى با انگيزهء امتحان يا آشكار نمودن ناتوانى طرف از انجام فعل يا امور ديگر ، امرى را صادر مىكند . و در آيهء ياد شده انگيزهء فرمان الهى اين بوده كه بر فرشتگان ثابت شود كه آنان دانش آدم عليه السلام را ندارند و از علم به نام‌هاى ياد داده شده به آدم عليه السلام ناتوانند . پس هدف جدّى اين نبوده كه آنها بايد از آن نام‌ها با اين كه علمش را ندارند خبر دهند .\r\nهواداران مكتب اشعرى بعدها دلايل ديگرى را اضافه كردند . غزالى مىگويد :\r\n\r\n","description":"","footnote":" ( 1 ) - ر . ك : الملل والنحل ، سبحانى ، ص 185 به نقل از اللمع ابوالحسن اشعرى .  ( 2 ) - بقره ( 2 ) ، آيهء 31 .  ( 3 ) - بقره ( 2 ) ، آيهء 286 . ","page_name":" 91 ","page_number":91},
  {"content":"\r\n\r\n« اگر تكليف فراتر از توان امكان نداشته باشد محال است گفته شود : « رَبَّنا وَ لا تُحَمِّلْنا ما لا طاقَةَ لَنا بِهِ » پروردگارا ! آنچه را كه توانش نداريم بر ما تحميل نفرما ! در حالى كه خداوند آن‌را به‌عنوان دعاى بندگانش ذكر فرموده است . » « 1 » \r\nپاسخ : براى به دست آوردن معانى آيات بايد صدر و ذيل آنها مورد نظر قرار گيرد و جداسازى عبارات قرآن از همديگر ، موجب انحراف از مقاصد واقعى قرآن مىگردد . و خداوند در صدر همان آيه فرموده :\r\n« لا يُكَلِّفُ اللَّهُ نَفْساً الَّا وُسْعَها » « 2 » \r\nبا توجه به آن ، معناى آيه ياد شده اين است كه خدايا تكاليف شاق و وظايف سنگين بر ما قرار مده ، گرچه از نظر عقلى قابل تحمل و عمل كردن باشد و يا اين‌كه منظور ، « 3 »  درخواست رفع كيفر اعمال بد است .\r\n\r\nهواداران مكتب اشعرى\r\nروزى كه ابوالحسن اشعرى مكتب كلامى خود را در برابر معتزله و اهل حديث تأسيس كرد پاسخگوى همهء مسائل نبود ، حتى برخى از آراى وى برهان كافى نداشت ، ولى بعد از او ، آنان كه مكتب كلامى وى را برگزيدند لباس نوى بر آن پوشاندند و به نشر و ترويج آن پرداختند . مجموع كارهايى كه دربارهء مكتب وى انجام دادند دو چيز بود :\r\n1 - افكار شيخ اشعرى را با براهين جديدى همراه ساخته و آن را به صورت مطلوب عرضه كردند .\r\n2 - به اشكالاتى كه مخالفان اشعرى متوجه مكتب او كرده بودند ، پاسخ گفتند . اين افراد سهم بزرگى در بقاى مكتب اشعرى دارند . كه به اسامى عده‌اى از آنها اشاره مىشود :\r\n1 - قاضى ابوبكر باقلانى - م 403 ه - اهل بصره صاحب كتاب « التمهيد » كه در علم\r\n\r\n","description":"","footnote":" ( 1 ) - الملل و النحل ، سبحانى ، ج 2 ، ص 330 به نقل از قواعد العقايد غزالى ، ص 203 .  ( 2 ) - بقره ( 2 ) ، آيهء 286 .  ( 3 ) - ر . ك : الميزان ، ج 2 ، ص 475 . ","page_name":" 92 ","page_number":92},
  {"content":"\r\n\r\nكلام نوشته است .\r\n2 - ابو منصور عبدالقاهر بغدادى - م 429 ه - صاحب كتاب « الفرق بين الفرق » كه آن را در ملل و نحل به نگارش درآورده است .\r\n3 - امام الحرمين عبدالملك جوينى - م 419 ه - كه در مكه و مدينه اقامت جست .\r\n4 - حجةالاسلام غزالى - م 450 ه - كه از دانشمندان بزرگ اشاعره است و كتاب « قواعد العقائد » را در علم كلام نوشته است .\r\n5 - ابوالفتح محمد بن عبدالكريم شهرستانى - م 479 ه - صاحب كتاب « ملل و نحل » .\r\n6 - فخر رازى - م 543 ه - كه در تفسير خودش به طرح مسائل كلامى پرداخته است .\r\n7 - سيف‌الدين آمدى - م 556 - صاحب كتاب « غاية المرام فى علم الكلام » .\r\n8 - سعدالدين تفتازانى - م 712 ه - كه « شرح مقاصد » را در علم كلام نگاشت . « 1 » \r\n\r\nمكتب كلامى ماتريديه\r\nهمان زمانى كه ابوالحسن اشعرى در عراق عليه معتزله بپاخاست و به ترويج عقايد اهل حديث - با اصلاح و تعديل آن - پرداخت ، محمد بن محمد ماتريدى « 2 »  سمرقندى - متولد 333 ه - نيز در ناحيهء خراسان به شكلى ديگر از مذاهب اهل حديث حمايت كرد و عليه معتزله تبليغ نمود هر چند اشعرى در فروعات فقهى شافعى مذهب و ماتريدى تابع مكتب فقهى ابوحنيفه بود .\r\n\r\nويژگىهاى مكتب ماتريدى\r\n1 - در اين مكتب به عقل بهاى بيشترى داده شده و شايد ماتريدى در اين جهت از روش فقهى ابوحنيفه نيز متأثر شده كه در فروعات به‌قياس و استحسان عمل مىكرد .\r\nازاين‌رو ماتريديّه هر چند بر معتزله حمله كردند ، اما به روش كلامى آنان نزديكترند .\r\n2 - ماتريديه به تنزيه نزديكتر است تا تشبيه و تجسيم .\r\n\r\n","description":"","footnote":" ( 1 ) - براى اطلاع از افراد ديگر به كتاب الملل والنحل ، جعفر سبحانى ، ج 2 ، مراجعه شود .  ( 2 ) - ماتريد نام يكى از روستاهاى سمرقند است . ر . ك : الملل والنحل جعفر سبحانى ، ج 3 ، ص 12 . ","page_name":" 93 ","page_number":93},
  {"content":"\r\n\r\nدر اينجا به مواردى از عقايد ماتريديه و افتراقشان با اشاعره اشاره مىشود :\r\nالف - هر دو مكتب بر لزوم ايمان به صفات خبرى تأكيد دارند ؛ جز اين‌كه اشاعره وجود آن صفات را به‌معناى ظاهرىاش با قيد عمومى « بلاكيف » براى خداوند اثبات مىكنند ولى ماتريديه مىگويند : ما به وجود اين صفات در خدا به‌معنايى كه خودش اراده كرده ، ايمان داريم ، زيرا صفات خبرى « 1 »  كه از راه كتاب و سنت به ما رسيده جزو متشابهات است كه بايد علم بدان را به خدا واگذار نمود و اصل تنزيه را در مورد او مراعات كرد .\r\nب - ماتريديه بر خلاف اشاعره ، به حسن و قبح عقلى به شكلى خاص معترفند يعنى مىگويند : عقل ، حسن و قبح بعضى افعال را درك مىكند ، اما نمىتواند بر خداوند واجب كند كه بايد كار حسن ( همانند عدل ) را انجام دهد و كار قبيح ( مانند ظلم ) را ترك كند زيرا كسى نمىتواند بر خداوند حكمرانى كند .\r\nپاسخ : كار عقل فقط درك كردن است منتهى با توجه به صفات كماليه‌اى كه عقل در خداوند سراغ دارد ، مىگويد : محال است خداوند با اين صفات ، عدل نورزد و يا ظلم كند . به عبارت ديگر ، عدل كردن و ظلم ننمودن وجوب بالقياس نسبت به ذات خداوند دارند يعنى از خداى آن‌چنانى صدور اين‌گونه افعال لازم و واجب است و اين غير از حكمرانى عقل بر خداوند است بلكه كشف يك واقعيت مىباشد .\r\nدو مكتب اشاعره و ماتريدى مشتركاتى نيز دارند ؛ به‌عنوان مثال ، هر دو بر جواز رؤيت خدا در آخرت و به كلام نفسى به‌عنوان صفت قديم الهى تأكيد مىورزند و در مجموع هر دو مكتب ، در دفاع از مكتب اهل حديث و رد بر معتزله وحدت هدف دارند .\r\nمكتب كلامى ماتريديه بر خلاف اشاعره از رواج چندانى برخوردار نشد زيرا ازطرفى ابوالحسن اشعرى در مركز حكومت اسلامى يعنى عراق مىزيست و دستگاه خلافت تنها از او حمايت كرد و از طرفى ديگر ماتريديه همانند معتزله به عقل بهاى بيشترى داد و اين يك نقطهء منفى در آن عصر به حساب مىآمد . « 2 » \r\n\r\n","description":"","footnote":" ( 1 ) - پيشتر نظريهء صحيح را در مورد صفات خبرى يادآور شديم .  ( 2 ) - براى اطلاع بيشتر از مكتب ماتريديه ر . ك : الملل والنحل ، جعفر سبحانى ، ج 3 ، ص 1 - 64 . ","page_name":" 94 ","page_number":94},
  {"content":"\r\n\r\n\r\nفرقه‌هاى منشعب از تشيع\r\n\r\nزيديه\r\nدر شيعه نيز همانند بسيارى از اديان و مذاهب آسمانى ، با گذشت زمان انشعاباتى پديد آمد و اقليتى از هواداران اين مكتب از اصول تشيع عدول كرده و راه خود را از اكثريت جدا كردند . در اين فصل تعدادى از مذاهب انشعابى شيعه را كه هم‌اكنون پيروان قابل توجهى در بعضى كشورهاى اسلامى دارند مورد بررسى قرار مىدهيم .\r\nيكى از آنها مذهب زيديه است كه در يمن و لبنان « 1 »  پيروانى دارد . آنان خود را پيرو زيد شهيد فرزند امام سجاد عليه السلام مىدانند و او پس از حضرت امير عليه السلام و امام حسن و امام حسين عليهما السلام ، امام آنان شمرده مىشود .\r\nابتدا شخصيت و عقايد زيد را از ديدگاه روايات مورد بررسى قرار مىدهيم :\r\nاو در سال هشتاد هجرى متولد شد و عليه هشام بن عبدالملك در كوفه قيام كرد و توسط يوسف بن عمر والى كوفه در سن 42 سالگى در سال 121 هجرى به شهادت رسيد . « 2 »  او را پس از شهادت و دفن ، نبش قبر كردند و جنازهء بىسرش را در كُناسه ( نام محلى « 3 »  در كوفه ) به دار كشيدند و سرش را براى هشام به دمشق فرستادند . سرش نيز بر دروازهء دمشق نصب گرديد . « 4 » \r\nجابر جعفى از امام باقر عليه السلام و او از پدران گرامىاش از رسول خدا صلى الله عليه و آله نقل مىكند كه\r\n\r\n","description":"","footnote":" ( 1 ) - ر . ك : شيعه در اسلام ، علامه طباطبايى ، ص 34 - 32 .  ( 2 ) - ر . ك : معجم رجال الحديث ، آيةالله خوئى ، ج 7 ، ص 345 .  ( 3 ) - ر . ك : ترجمهء ملل‌و نحل شهرستانى ، مصطفى خالقدادهاشمى ، ج 1 ، پاورقى ص 204 ؛ مجمع‌البحرين ، ج 4 ، ص 76 .  ( 4 ) - ر . ك : الكامل فىالتاريخ ، ابن اثير ، ج 5 ، ص 246 ، دار صادر بيروت . ","page_name":" 95 ","page_number":95},
  {"content":"\r\n\r\nبه امام حسين عليه السلام فرمود :\r\nاى حسين ، از نسل تو مردى به‌نام زيد خروج و قيام مىكند كه او و يارانش در روز قيامت با چهره‌هاى نورانى و سفيد بر گردن‌هاى مردم قدم مىگذارند ( جايگاهى بالاتر از ديگران دارند ) آنان بدون حساب وارد بهشت مىشوند . « 1 » \r\nاز حضرت على عليه السلام نقل شده كه در كوفه همان جايى كه زيد را به دار آويختند ، ايستاد و گريه كرد . اصحابش عرض كردند : چه چيز تو را به گريه درآورد ؟ فرمود :\r\nمردى از فرزندانم در اينجا به دار كشيده مىشود ، هر كه خشنود باشد به عورتش نگاه كند ، خداوند او را بر رو در آتش مىافكند . « 2 » \r\n\r\nعقايد زيد دربارهء امامت\r\nزيد به‌عنوان فردى كه در مكتب امامان اهل بيت عليهم السلام رشد كرده و پرورش يافته بود به امامت آنان معتقد بود و ايشان را جانشين جدش پيامبر صلى الله عليه و آله مىشناخت .\r\nعمرو بن خالد مىگويد زيد فرمود :\r\nدر هر زمانى مردى از ما اهل بيت هست كه خداوند به او بر بندگانش احتجاج مىكند و حجت خدا در زمان ما ، برادرزاده‌ام جعفر بن محمد عليه السلام است ؛ كسى كه از او پيروى كند گمراه نمىشود و آن كه با او مخالفت ورزد هدايت نمىيابد . « 3 » \r\nمحمد بن مسلم مىگويد : بر زيد بن على وارد شدم و گفتم : مردم گمان دارند كه صاحب امر امامت تو هستى . او فرمود :\r\nنه ، ( مردم اشتباه مىكنند ) من فقط از عترت پيامبرم .\r\nگفتم : پس چه كسى صاحب اين امر است ؟\r\n\r\n","description":"","footnote":" ( 1 ) - بحارالانوار ، ج 46 ، ص 170 .  ( 2 ) - الغدير ، علامه امينى ، ج 3 ، ص 69 .  ( 3 ) - بحارالانوار ، ج 46 ، ص 173 . ","page_name":" 96 ","page_number":96},
  {"content":"\r\n\r\nفرمود :\r\nهفت نفر از خلفا و مهدى هم از آنان است .\r\nمحمد بن مسلم مىگويد : سپس نزد امام باقر عليه السلام رفتم و گفتگويم را با زيد برايش نقل كردم . آن حضرت فرمود :\r\nبرادرم زيد راست گفته ، برادرم زيد راست گفته ، بعد از من هفت نفر جانشين هستند و مهدى هم از آنان است « 1 »  . . . .\r\nاز يحيى فرزند زيد نقل شده كه گفت : از پدرم در مورد امامان سؤال كردم ، فرمود :\r\nآنان دوازده نفرند و نام همه را از على بن ابىطالب عليه السلام تا مهدى ( عج ) شمرد .\r\nعرض كردم آيا تو از آنان نيستى ؟ فرمود :\r\n« نه ، لكن من جزو عترتم . » « 2 » \r\nامام رضا عليه السلام فرموده كه پدرم از پدرش جعفر بن محمد عليه السلام نقل كرد كه فرمود :\r\nخدا به عمويم زيد رحمت فرستد او مردم را به ( الرضا من آل محمد عليه السلام فرد پسنديدهء آل پيامبر ) فرا خواند و اگر در قيامش پيروز مىشد به آنچه كه مىخواند وفا مىكرد . . .\r\n( حكومت را به امامان اهل بيت عليهم السلام تسليم مىنمود ) . « 3 » \r\nعلامهء مجلسى فرموده :\r\nاين گفته ( فوق الذكر ) از امام صادق عليه السلام مشهور است . « 4 » \r\nاز رواياتى هم كه از پيامبر صلى الله عليه و آله و امامان اهل بيت عليهم السلام در ستايش و تمجيد زيد وارد\r\n\r\n","description":"","footnote":" ( 1 ) - بحارالانوار ، ج 46 ، ص 200 .  ( 2 ) - همان ، ص 198 .  ( 3 ) - همان ، ص 174 .  ( 4 ) - همان ، ص 199 ؛ قاموس الرجال ، محمدتقى تسترى ، ج 4 ، ص 571 . ","page_name":" 97 ","page_number":97},
  {"content":"\r\n\r\nشده استفاده مىشود كه او ادعاى امامت نداشت و نهضتش تنها براى انجام وظيفهء امر به معروف و نهى از منكر و خونخواهى جدّش امام حسين عليه السلام بود ، جز اين‌كه چون امام باقر و صادق عليهما السلام قيام نداشتند ، گروهى خيال كردند كه زيد مخالف ايشان است و مردم را به امامت خودش فرا مىخواند در حالىكه مىشود گفت حتى قيام زيد به دستور امام باقر عليه السلام انجام گرفت ، اما او اين مطلب را تا حد امكان حتى از شيعيان پنهان مىداشت تا مبادا خطرى براى امام فراهم آيد و شاهد مطلب « 1 »  گفتگويى است كه بين زيد و مؤمن الطاق از اصحاب امام باقر و صادق عليهما السلام ، واقع شده است . او مىگويد : در وقتىكه زيد بن على مخفى بود ( و مقدمات قيامش را فراهم مىكرد ) دنبال من فرستاد و گفت :\r\nآيا اگر يكى از ما خروج و قيام كند ، تو حاضرى همكارى كنى ؟\r\n- اگر ( آن قيام‌كننده ) پدر و برادرت باشند ، آرى ، حاضرم و در غير اين‌صورت نه .\r\n- من خودم قصد دارم با اين قوم مبارزه كنم ( و با آنان كارى ندارم ) .\r\n- فدايت شوم ، نه ( نمىتوانم با تو همكارى كنم ) .\r\n- آيا دربارهء من از جانت مضايقه دارى ؟\r\n- من يك جان بيشتر ندارم ، اگر حجت خدا غير از تو باشد كسى كه تو را در قيام همراهى نكند نجات پيدا كرده و آن كه با تو خارج شود ، خودش را به كشتن داده و هلاك شده است و اگر حجتى در روى زمين نباشد چه با تو قيام كنم يا نه يكسان است .\r\nگفتگو ادامه پيدا مىكند و سرانجام زيد مىبيند كه مؤمن الطاق معرفت بسيار بالايى دربارهء امامت دارد ، از اين رو سربسته رازش را به او چنين بيان مىكند :\r\nسوگند به خدا ، حالا كه تو اين حرف‌ها را مىزنى ( بدان ) كه صاحب تو در مدينه ( امام باقر عليه السلام ) به من گفت كه من كشته مىشوم و در كناسه به دار آويخته مىگردم و نزد او كتابى هست كه قتل من و به دار كشيده‌شدنم در آن هست . ( و امام تو و من ، مرا بر رازهاى خاصىآگاه كرده است ) « 2 » \r\nفضيل يكى از اصحاب امام صادق عليه السلام كه در قيام زيد شركت داشته مىگويد : من\r\n\r\n","description":"","footnote":" ( 1 ) - ر . ك : امامت و رهبرى ، شهيد مطهرى ، ص 196 .  ( 2 ) - بحارالانوار ، ج 46 ، ص 181 - 180 ؛ امامت و رهبرى ، شهيد مطهرى ، ص 196 - 194 . ","page_name":" 98 ","page_number":98},
  {"content":"\r\n\r\nبعد از شهادت زيد به مدينه آمده نزد امام صادق عليه السلام رفتم . به من فرمود : . . .\r\nآيا با عمويم در مبارزه با اهل شام حاضر بودى ؟\r\n- آرى .\r\n- چند نفر از آنان را كشتى ؟\r\n- شش نفر .\r\n- شايد تو دربارهء ( ريختن ) خون آنان در شك هستى ؟\r\n- اگر شك داشتم آنان را نمىكشتم .\r\nفضيل مىگويد : شنيدم آن حضرت فرمود :\r\nخداوند مرا در ( اجر ريختن ) آن خون‌ها شريك كرد . سوگند به خدا ، عمويم زيد و يارانش كه با او كشته‌شدند شهيد از دنيا رفتند همان‌گونه كه على بن‌ابىطالب عليه السلام و يارانش از دنيا رفتند . « 1 » \r\nاز اين روايات استفاده مىشود كه قيام زيد به دستور امام عليه السلام بوده و به خاطر رسوخ وى در عقيده به امامت ، او را از پايان كارش نيز مطلع ساخته است .\r\nشهرستانى مىگويد :\r\nزيد امامت مفضول را با وجود فاضل در صورت وجود مصلحت جايز مىدانسته و معتقد بوده كه چون على عليه السلام از مشركان‌زياد كشته‌بود ، قلب فرزندان تازه‌مسلمان آنان براىامامت و رهبرى ايشان نرم و هموار نمىشد و مصلحت‌ايجاب كرد كه ابوبكر خلافت را به‌دست گيرد . « 2 » \r\nاين سخن شهرستانى واقع‌بينانه نيست ، زيرا زيد بن على براى ايجاد يك ارتش قوى براى نابود كردن رژيم اموى ، احتياج به وحدت و هماهنگى همهء مسلمان‌ها اعم از شيعه و سنى داشت و عقيدهء واقعى خود را در مورد امامت كتمان مىكرد و در مورد كسى از خلفاى راشدين اظهار نظر منفى نمىنمود تا مبادا اختلاف ، سبب از هم پاشيدن نيروى مبارزان گردد . از اين رو موفق شد گروه بسيارى از غير شيعيان و حتى بعضى از فقهاى « 3 » \r\n\r\n","description":"","footnote":" ( 1 ) - بحارالانوار ، ج 46 ، ص 171 .  ( 2 ) - ر . ك : الملل والنحل ، شهرستانى ، ج 1 ، ص 155 .  ( 3 ) - از ابوحنيفه نقل شده كه در مورد قيام زيد گفت : « خروج زيد شبيه خروج رسول خدا صلى الله عليه و آله در يوم بدر است . » ر . ك : الامام‌زيد ، محمد ابوزهره ، ص 3 ، المكتبة الاسلامية بيروت .\r\nنيز نقل شده كه ابو حنيفه با زيد بيعت كرد و سى هزار درهم براى كمك به نهضت او در اختيار وى گذارد و مردم را به يارى او برانگيخت . ر . ك : تاريخ شيعه و فرقه‌هاى اسلام تا قرن چهارم ، دكتر محمدجواد مشكور ، ص 60 . ","page_name":" 99 ","page_number":99},
  {"content":"\r\n\r\nاهل سنت را با خود همراه كند . پس اگر اين گفته صحيح باشد كه زيد امامت مفضول را مشروع مىدانسته يا احياناً اظهار نظرهاى مثبتى دربارهء « 1 »  خلفاى راشدين داشته ، جز رفتار تقيه‌اى نبوده و او هدفى داشته كه جز از راه وحدت همهء قشرهاى جامعهء اسلامى نمىتوانسته به آن دست يابد و شاهدش اين‌كه در مواردى كه جاى تقيه نبوده زيد عقايد واقعى خود را در مورد امامت بلافصل على عليه السلام اظهار داشته است . « 2 » \r\nبله زيديه هم‌اكنون داراى چنين عقيده‌اى هستند و امامت مفضول را با وجود فاضل مشروع مىدانند « 3 »  ، اما نسبت دادن عقايد زيديّه به زيد ، ناروا و بىدليل است .\r\nبنابراين آن‌گونه كه زيديه مىپندارند زيد عقايد آنان را نداشت . « 4 » \r\n\r\nعقايد زيديه\r\nدر اين بخش ، اصول عقايد زيديه را مورد بررسى قرار مىدهيم :\r\n1 - « توحيد » يعنى ايمان به يگانگى خداوند در ذات ، صفات و انحصار عبادت و اطاعت در وى .\r\n2 - « عدل » و آن عبارت است از ايمان به اين‌كه خداوند در احكامش عادل و در افعالش حكيم است ؛ بر كسى ستم نمىكند و هرگز كار زشتى انجام نمىدهد . « 5 » \r\n3 - « وعد وعيد » كه همان بشارت و انذار و خبر دادن خداوند از ثواب و عقاب است .\r\n\r\n","description":"","footnote":" ( 1 ) - ر . ك : قاموس‌الرجال ، ج 4 ، ص 581 .  ( 2 ) - همان ، ص 578 .  ( 3 ) - ر . ك : الزيديه نظريه و تطبيق ، ص 11 ، به نقل از ملل و نحل امام مهدى احمد بن يحيى بن مرتضى .  ( 4 ) - براى آگاهى بيشتر از شخصيت و عقايد زيد ر . ك : زيد شهيد انتقامگر ، محمد محمدى اشتهاردى . مستند ما در بررسى عقايد زيديه ، جديدترين كتاب آنان است با نام « الزيديه نظرية و تطبيق » نوشتهء على بن عبدالكريم الفضيل شرف‌الدين ، چاپ اول به سال 1405 ه ، عمان . » مؤلف ياد شده يكى از علماى زيديه است و كتابش را براى معرفى عقايدشان نوشته كه مورد تأييد عدهء زيادى از علماى زيديه قرار گرفته و بر آن تقريظ دارند كه به يك نمونه اشاره مىشود : بدرالدين بن اميرالدين الحوئى در تقريظش بر كتاب مزبور نوشته : « اين كتاب مفيدى است كه شايستگى دارد براى شناخت مذهب زيديه به آن اعتماد شود . ر . ك : همان كتاب ، ص 5 .  ( 5 ) - ر . ك : الزيديه نظريه و تطبيق ، ص 44 و 56 . ","page_name":" 100 ","page_number":100},
  {"content":"\r\n\r\nزيديه معتقدند هر كس كافر يا گنهكار - بدون توبه - از دنيا برود هميشه در جهنم مىماند و در مورد شفاعت مىگويند : آنان كه وارد آتش شوند ديگر خلاصى ندارند و استدلال به حديث « شفاعتى لأهل الكبائر من امّتى » براى شفاعت و نجات آنان از آتش صحيح نيست زيرا حسن بصرى آن حديث را از پيامبر صلى الله عليه و آله اين‌گونه نقل كرده :\r\n« شَفاعَتى لَيْسَ لِأَهْلِ الْكَبائِرِ مِنْ امَّتى »\r\nشفاعتم براى صاحبان گناه كبيره از امتم نخواهد بود .\r\nقرآن نيز تصريح « 1 »  دارد كه صاحبان گناهان كبيره مستحق شفاعت نيستند .\r\nو نتيجه گرفته‌اند كه احاديث شفاعت دلالت دارند كه پيامبر صلى الله عليه و آله قبل از شروع حساب ، شفاعت را براى اهل محشر طلب مىكند تا آنان از هول و هراس روز قيامت رها شوند . نيز پيامبر صلى الله عليه و آله دربارهء بهشتيانى كه درجات پايين‌ترى دارند شفاعت مىكند تا ارتقاى درجه پيدا كنند ، اما از كسى كه وارد آتش گرديد شفاعت نخواهد كرد . « 2 » \r\n4 - « نبوات » يعنى ايمان به سفيران الهى كه داراى شريعتند و براى اثبات پيامبرى خود معجزه داشتند . و بايد پيامبران ، قبل و بعد از بعثت از انجام گناه معصوم باشند . « 3 » \r\n5 - « امر به معروف و نهى از منكر » ، زيديه اهتمام بيشترى به اين اصل مىدهند « 4 »  و مىگويند با صاحبان ظلم و ستم در مرحلهء اول بايد از راه مسالمت‌آميز وارد شد ، پس اگر اين راه نتيجه نداد و بودند افرادى كه براى پيروزى حق و عدالت يارى كنند بايد به شيوهء انقلابى عليه ستمكاران خروج و قيام كرد و هر جمع انقلابگر نياز به رهبرى دارند كه در عرف قرآن و سنت « امامت و خلافت » ناميده مىشود .\r\nامام در لغت ، رئيس دولت را مىگويند و او حق تشريع حكم يا نسخ آن را ندارد فقط حق اجتهاد دارد در عين حال اجتهادش قابل نقض و ابطال است . « 5 » \r\n\r\n","description":"","footnote":" ( 1 ) - غافر ( 40 ) ، آيهء 18 .  ( 2 ) - ر . ك : الزيديه نظريه و تطبيق ، ص 78 - 77 .  ( 3 ) - همان ، ص 81 - 84 .  ( 4 ) - براى آگاهى از تماميّت اين اصول به فصل معتزله مراجعه كنيد .  ( 5 ) - ر . ك : الزيديه نظريه و تطبيق ، ص 92 - 87 . ","page_name":" 101 ","page_number":101},
  {"content":"\r\n\r\n\r\nويژگيهاى امام از ديدگاه زيديه\r\n1 - بايد از اولاد على و فاطمه عليهما السلام باشد به دو دليل :\r\nالف - پيامبر صلى الله عليه و آله در حديث ثقلين به رهبرى عترت و اهل‌بيتش سفارش كرده است .\r\nب - صحابه بر لزوم خويشى خليفه با پيامبر صلى الله عليه و آله اجماع كردند ، زيرا آنان در نزاع سقيفه بر سر خلافت بر شروطى اتفاق كردند كه از جملهء آنها خويشى با پيامبر بود كه مهاجرين از ابو بكر و عمر به آن استدلال مىكردند و انصار نيز با قبول آن با ابوبكر بيعت كردند .\r\n2 - بايد عليه ظلم و ستم وقت ، قيام مسلحانه داشته باشد و الّا امام نيست و اگر دو نفر از اولاد فاطمه عليها السلام در يك عصر قيام داشتند ، در صورت داشتن ديگر شرايط ، هر دو امام هستند .\r\n3 - امام بايد عادل باشد ، اما لزومى ندارد كه معصوم و اعلم اهل زمانش باشد .\r\n4 - ضرورتى بر وجود نص دربارهء امام بعد از امام على و امام حسن و امام حسين عليهم السلام نيست بلكه امامت در نسل هر دو برادر ادامه دارد . « 1 » \r\n\r\nامام‌گزينى از ديدگاه زيديه\r\nزيديه مىگويند : بعد از امام على و امام حسن و امام حسين عليهم السلام دو راه براى انتخاب امام هست :\r\n1 - كسى كه صلاحيت امامت دارد خود را براى اين مقام نامزد كند . و بايد او از طريق يك اعلان عمومى علل ادعاى امامت و جهات شايستگى خود و روش حكومتش را بيان كند .\r\n2 - اگر كسى از افراد شايسته براى امامت نامزد نشده باشد عده‌اى از رجال « حل و عقد » فردى را كه سزاوار امامت مىدانند نامزد مىكنند و با او بيعت مىنمايند .\r\nزيديه در اين زمينه استشهاد مىكنند كه امام صادق عليه السلام در انجمن بنىهاشم و سادات علوى بيعتش را بر عبدالله بن حسن عرضه كرد .\r\nهنگامى كه محمد بن عبدالله نوهء امام حسن مجتبى معروف به نفس زكيه با ادعاى\r\n\r\n","description":"","footnote":" ( 1 ) - ر . ك : الزيديه نظريه و تطبيق ، ص 117 - 116 و 120 ؛ الملل و النحل ، شهرستانى ، ج 1 ، ص 156 - 155 . ","page_name":" 102 ","page_number":102},
  {"content":"\r\n\r\nمهدويت قيام كرد پدرش عبدالله از امام صادق عليه السلام خواست با پسرش بيعت كند . آن حضرت فرمود :\r\nاگر مىپندارى كه اين فرزندت همان مهدى باشد ( بدان كه ) او مهدى نيست و نه الان ، زمان خروج مهدى مىباشد و چنان‌كه مىخواهى او براى خدا خشم نموده و امر به معروف و نهى از منكر نمايد به خدا سوگند ما تو را كه پيرمرد و بزرگ ما هستى وانمىگذاريم و با فرزندت براى اين كار بيعت مىكنيم . « 1 » \r\nزيديه مىگويند : پس امام صادق عليه السلام انتخاب امام را از طريق بيعت حل و عقد قبول داشته و با زيديه در اين زمينه اتفاق دارد . « 2 » \r\nسپس مىگويند كسى كه به امامت انتخاب شد و زمام امور را به دست گرفت تا وقتى كه به وظايف و مسؤوليت‌هاى خود عمل كند اطاعتش بر امت واجب است و گرنه بر مسلمانان واجب است او را عزل كرده عليه وى بپاخيزند ، زيرا پيامبر صلى الله عليه و آله فرموده :\r\nتا وقتى قريش با شما هموار بودند و راست عمل كردند شما نيز با آنان به‌راستى رفتار كنيد و اگر از راستى بيرون آمدند شمشير را بر گردن‌هايتان بگذاريد و بساطشان را برچينيد . « 3 » \r\nديدگاه زيديه در مورد امامت اولاد فاطمه عليها السلام نشان مىدهد كه آنان امامت را مقامى انتصابى از سوى خدا نمىدانند و وجود امام را در حد يك رئيس‌جمهور و تنها براى رهبرى قيام لازم مىشمارند . از اين رو ضرورت وجود « نص » و لزوم اعلميت و عصمت را نيز از او نفى كرده‌اند و گفته‌اند كه از راه نامزدى و بيعت خبرگان با وى برگزيده مىشود بدين جهت زيديه به اهل سنت نزديك‌ترند و از سوى ديگر چون على عليه السلام را سزاوار امامت مىدانند و به امامت امام حسن و امام حسين عليهما السلام معتقدند به شيعه شباهت دارند . پس مىشود گفت كه زيديه نه شيعه هستند و نه سنى ، چرا كه مقدارى از عقايد شيعه را با بعضى از عقايد اهل سنت آميخته و بدان ملتزم شده‌اند .\r\n\r\n","description":"","footnote":" ( 1 ) - ر . ك : أعلام الورى بأعلام الهدى ، أبى على فضل بن حسن طبرسى ، ص 278 ؛ بحارالانوار ، ج 46 ، ص 188 - 189 .  ( 2 ) - ر . ك : الزيديه نظريه و تطبيق ، ص 21 - 22 .  ( 3 ) - همان ، ص 120 . ","page_name":" 103 ","page_number":103},
  {"content":"\r\n\r\nآنان به پيروى از حديث « ثقلين » امامت را در اولاد على و فاطمه عليهما السلام منحصر مىكنند بدون اين‌كه بين فرزندان امام حسن و امام حسين عليهما السلام فرق بگذارند . در حالىكه بايد امام به‌عنوان جانشين پيامبر صلى الله عليه و آله علم و دانش او را داشته و از مقام عصمت برخوردار باشد و همچنين در موارد ضرورى بايد امام بتواند براى اثبات امامتش معجزه بياورد ؛ زيرا او مرجع مردم در بيان حلال و حرام الهى و تفسير آيات قرآن است و رهبرى جامعه تنها يكى از وظايف امامت است و چنين كسى تنها از راه « نص » مىتواند مشخص شود .\r\nمردم يا خبرگان چگونه مىتوانند فردى را كه داراى اين صفات و ويژگىها باشد شناسايى كرده ، به امامت برگزينند در حالىكه اعلميت و عصمت از امور پنهان و تنها براى خداوند متعال معلوم و آشكار است .\r\nامام رضا عليه السلام كه خود از عترت و اهل بيت پيامبر صلى الله عليه و آله است دربارهء امام و گزينش آن توسط مردم اين‌گونه فرموده :\r\n. . . آيا مردم ارزش و جايگاه امامت را مىشناسند تا بتوانند امام انتخاب كنند ؟ ! شأن و جايگاه امامت جليل‌تر ، بزرگ‌تر ، بالاتر و داراى جوانب وسيع و عميقى است كه عقل‌هاى مردم نمىتواند بدان برسد تا امام را برگزينند . امامت ، فضيلت ، شرافت و مقام خاصى است كه ابراهيم خليل عليه السلام بعد از پيامبرى و دوستى با خدا داراى آن شد و خداوند فرمود : « انّى جاعِلُكَ لِلنَّاسِ اماماً » « 1 »  من تو را امام مردم قرار دادم . و ابراهيم خليل از روى شادى گفت : « وَ مِنْ ذُرِيَّتى » آيا از نسل من نيز امام خواهد بود ؟ خداوند فرمود : « لا يَنالُ عَهْدِى الظَّالِمينَ » عهد و پيمان من به ستمكاران نمىرسد . پس اين آيه ، تا روز قيامت امامت هر ستمكارى را باطل كرد و آن در ميان افراد برگزيده قرار گرفت . . . پس كجا اين نادان‌ها مىتوانند امام انتخاب كنند ؟ ! . . . . « 2 » \r\nدر اين ميان روايات متواتر از طريق شيعه و سنى بر اين دلالت دارد كه منظور از عترت در حديث ثقلين ، امامان دوازده‌گانه با نام‌هاى مشخص هستند و اين روايات به چند دسته تقسيم مىشوند :\r\n\r\n","description":"","footnote":" ( 1 ) - بقره ( 2 ) ، آيهء 124 .  ( 2 ) - عيون اخبار الرضا ، ابى جعفر محمد بن على بن بابويه ( رض ) ، ج 2 ، ص 196 - 195 . ","page_name":" 104 ","page_number":104},
  {"content":"\r\n\r\n1 - دسته‌اى كه جانشينان پيامبر صلى الله عليه و آله را دوازده نفر معرفى مىكند كه به چند نمونه اشاره مىشود :\r\nجابر بن سمره مىگويد : از پيامبر صلى الله عليه و آله شنيدم مىفرمود :\r\n( بعد از من ) دوازده امير « 1 »  خواهند بود كه همگى از قريشند . « 2 » \r\nعبدالله بن مسعود مىگويد : از پيامبر صلى الله عليه و آله شنيدم فرمود :\r\nامامان بعد از من دوازده نفرند كه همگى از قريشند . « 3 » \r\nامام حسن عليه السلام فرموده : از جدم رسول خدا صلى الله عليه و آله دربارهء امامان بعد از خودش سؤال كردم و او فرمود :\r\nامامان بعد از من دوازده نفر به تعداد نقباى بنىاسرائيلند « 4 »  خداوند دانش و فهم مرا به آنان عنايت كرده است « 5 »  . . . .\r\n2 - دستهء ديگر رواياتى كه ادامهء امامت را در نسل امام حسين عليه السلام معرفى مىكند كه به چند مورد اشاره مىشود :\r\nابو سعيد خدرى مىگويد : از پيامبر صلى الله عليه و آله شنيدم مىفرمود :\r\nامامان بعد از من دوازده نفرند ؛ نه نفر از نسل حسينند و مهدى ( عج ) هم از آنان است . « 6 » \r\nابو هريره مىگويد : از پيامبر صلى الله عليه و آله دربارهء اين آيه سؤال كردم « وَ جَعَلَها كَلِمَةً باقِيَةً فى عَقِبِهِ » « 7 »  ؛ و اين سخن ( كلمهء توحيد ) را در فرزندان خود كلمهء پاينده‌اى قرار داد » . فرمود :\r\n\r\n","description":"","footnote":" ( 1 ) - در بعضىاز روايات گفته شده كه دوازده خليفه و جانشين خواهند بود . ر . ك : منتخب‌الاثر ، لطف‌الله صافى ، ص 23 - 11 .  ( 2 ) - صحيح بخارى ، ج 9 - 7 ، ص 729 ، دارالقلم بيروت ؛ ينابيع المودة ، شيخ سليمان قندوزى حنفى ، ج 3 - 1 ، جزء سوم ، ص 104 ؛ صحيح مسلم ، ج 6 ، جزء دوازدهم ، كتاب الاماره ، ص 201 ، چاپ دوم .  ( 3 ) - منتخب‌الاثر ، لطف‌الله صافى ، ص 24 .  ( 4 ) - مائده ( 5 ) ، آيهء 12 ( بنابر اين آيه تعداد نقباى بنىاسرائيل دوازده نفر است . )  ( 5 ) - منتخب‌الاثر ، ص 30 .  ( 6 ) - همان ، ص 66 .  ( 7 ) - زخرف ( 43 ) ، آيهء 28 . ","page_name":" 105 ","page_number":105},
  {"content":"\r\n\r\nخداوند امامت را در نسل حسين عليه السلام قرار داد ؛ از ذريهء او نه امام است و مهدى اين امت نيز از آنان است . . . .\r\n3 - بخش ديگرى از روايات ، همهء امامان دوازده‌گانه را با نام معرفى كرده است كه به بعضى اشاره مىشود :\r\nاز جابر بن عبدالله انصارى نقل شده كه گفت : وقتى آيهء « أَطيعُوا اللَّهَ وَ أَطيعُوا الرَّسُولَ وَ اولِى الْأَمْرِ مِنْكُمْ » « 1 »  ؛ اطاعت كنيد خدا را و اطاعت كنيد پيامبر خدا و صاحبان امر از خودتان ( اوصياى پيامبر ) را نازل شد من گفتم : اى رسول خدا ! خدا و پيامبرش را شناختيم اما صاحبان امرى كه خداوند اطاعتشان را در كنار اطاعت خودش واجب كرده كيانند ؟ فرمود :\r\nآنان جانشينان من و پيشواى مسلمانان بعد از من خواهند بود كه اولينشان على بن ابيطالب سپس حسن و پس از او حسين و سپس على بن الحسين و بعد از او محمد بن على است كه در تورات به « باقر » معروف است واى جابر ، تو عصر آن باقر را درك مىكنى پس سلام مرا به او برسان . و پس از باقر جعفر بن محمد ، موسى بن جعفر ، على بن موسى ، محمد بن على ، على بن محمد ، حسن بن على و سپس همنام و هم‌كنيهء من امام خواهد بود كه حجت خدا در روى زمين و ذخيرهء او در ميان بندگانش است و او فرزند حسن بن على است همان كسى كه خداوند مشرق‌ها و مغرب‌هاى زمين را به دست او مىگشايد « 2 »  . . . .\r\nمجموع رواياتى « 3 »  كه از پيامبر صلى الله عليه و آله دربارهء امامت عترت و اهل‌بيتش از طريق شيعه و سنى نقل شد ، بر اين دلالت دارند كه امامت ، مقامى الهى است كه تنها بايد از ناحيهء خداوند مشخص شود و تعداد امامان منصوب از ناحيهء پيامبر صلى الله عليه و آله دوازده نفر است كه آخرينشان حضرت مهدى ( عج ) است و او براى ظهور در روز معينى ذخيره شده است .\r\nبا توجه به اين روايات ، عقايد زيديه دربارهء امامت بىاساس و بىدليل است .\r\n\r\n","description":"","footnote":" ( 1 ) - نساء ( 4 ) ، آيهء 59 .  ( 2 ) - منتخب‌الاثر ، ص 101 .  ( 3 ) - تواتر روايات ما را از بحث سندى دربارهء آنها بىنياز مىكند . ر . ك : اثبات الهداة بالنصوص و المعجزات ، محمد بن حسن‌شيخ حر عاملى ، ج 2 ، با ترجمهء احمد جنتى ، دارالكتب الاسلاميه . ","page_name":" 106 ","page_number":106},
  {"content":"\r\n\r\nگفتنى است كه « خروج به شمشير » نمىتواند از شرايط امامت محسوب شود و زيديه براى اين مطلب هيچ‌گونه دليل عقلى يا نقلى ذكر نكرده‌اند و جهاد در راه خدا مانند بقيهء تكاليف ديگر ، با اجتماع شرايط بر همگان واجب است و از جملهء آن شرايط ، تأثير جهاد در رشد و اعتلاى اسلام و جلوگيرى از ظلم و ستم است . پس اگر جهاد و مبارزهء مسلحانه اثرى جز قتل و نابودى حركت اهل حق نداشته باشد يك انتحار محسوب مىشود و امامان معرفى شده از ناحيهء پيامبر صلى الله عليه و آله ، در موارد لازم قيام كرده و به شهادت رسيده‌اند و بعضى از آنان هر چند قيام علنى و خروج به شمشير نداشتند ، امّا با توجه به فعاليت‌هاى تبليغى اثر عميقى در روشنگرى جامعه و حفظ ارزش‌هاى اسلام و بىثبات نمودن حكومت‌هاى باطل داشتند و حتى در سخت‌ترين شرايط مانند زندان ، تبعيد و يا اسارت از بيان احكام خدا خوددارى نمىكردند . و بسيارى از اوقات اثر اين‌گونه كارها از مبارزهء مسلحانه بيشتر است .\r\nافزون بر آنچه ياد شد اگر مبارزهء مسلحانه و قيام آشكار شرط امامت باشد مىبايست حضرت على عليه السلام را در زمانى كه 25 سال در خانه نشست و نيز امام حسن عليه السلام را بعد از صلح با معاويه و امام حسين عليه السلام را قبل از قيامش عليه يزيد ، امام ندانيم ! !\r\nدرحالىكه به گفتهء ابن شهرآشوب اين حديث به‌طور متواتر از پيامبر صلى الله عليه و آله نقل شده كه فرمود :\r\nالْحَسَنُ وَالْحُسَيْنُ امامانِ قاما أَوْ قَعَدا » « 1 » \r\nحسن و حسين دو امامند ؛ جنگ و قيام داشته باشند يا نه .\r\nاگر قيام به شمشير شرط امامت بود صحيح نبود كه پيامبر صلى الله عليه و آله امامت را براى حسنين عليهما السلام به‌طور مطلق ثابت كند .\r\nبنابر ديدگاه زيديه در مورد امامت ، بايد آنان امام خمينى قدس سره و آيةالله خامنه‌اى را كه از اولاد فاطمه عليها السلام و ذريهء پيامبرند و با قيام خود حكومت اسلامى بر پا كرده‌اند امام مشروع و جانشين پيامبر صلى الله عليه و آله بدانند سپس لازم است عقايد آنان را دربارهء امامت دوازده معصوم عليهم السلام بپذيرند .\r\n\r\n","description":"","footnote":" ( 1 ) - اثبات الهداة بالنصوص والمعجزات ، ج 5 ، ص 129 و 134 و 142 . ","page_name":" 107 ","page_number":107},
  {"content":"\r\n\r\nاما سخن امام صادق عليه السلام در انجمن بنىهاشم دليل آن نيست كه بايد امام با بيعت اهل حل و عقد برگزيده شود ، زيرا همان‌گونه كه گفته شد امامان با نص پيامبر صلى الله عليه و آله مشخص شده‌اند و عرضهء بيعت از سوى امام صادق عليه السلام بر عبدالله بن حسن براى اين بود كه پسر او را در براندازى حكومت ستمگر وقت تأييد و يارى كرده باشد چون شرايط به‌گونه‌اى بود كه خود نمىتوانست به اين كار مبادرت ورزد .\r\nشايسته است در اينجا به مناظرهء شيخ مفيد قدس سره با بعضى از زيديه اشاره كنيم كه به شيخ مفيد گفت : به چه دليل امامت زيد را انكار مىكنى ؟ او در پاسخ فرمود :\r\nتو دربارهء من گمان باطلى دارى ، كسى از زيديه با گفتار من دربارهء زيد مخالف نيست ، زيرا من قائل به امامتى براى زيد هستم كه زيديه به آن قائلند و امامتى را از او نفى مىكنم كه آنان از او نفى مىكنند . يعنى مىگويم : زيد بن على در علم ، دانش ، زهد و امر به معروف و نهى از منكر امام بود ، اما امامتى كه بايد دارندهء آن عصمت و معجزه داشته باشد و درباره‌اش نصى از پيامبر صلى الله عليه و آله باشد اين را از زيد نفى مىكنم و كسى از زيديه در اين جهت با من مخالف نيست . « 1 » \r\n\r\nسلسلهء پيشوايان زيديه\r\nزيديه بعد از امام على ، امام حسن و امام حسين عليهم السلام قائل به امامت ساداتى هستند كه به نوعى قيام كرده‌اند . در اينجا به اسامى تعدادى از آنها اشاره مىشود :\r\nزيد بن على ، يحيى بن زيد ، محمد بن عبدالله معروف به نفس زكيه ، برادرش ابراهيم بن عبدالله ، حسين بن على بن حسن بن حسن معروف به شهيد « فخ » ، يحيى بن عبدالله بن حسن مثنى ، برادرش ادريس بن عبدالله ، محمد بن جعفر ، محمد بن ابراهيم معروف به ابن طباطبا ، برادرش قاسم رسى ، محمد بن محمد بن زيد بن على ، محمد بن قاسم « 2 »  با كنيهء ابوجعفر ، يحيى بن عمر بن يحيى بن حسين بن زيد كه در سال 250 ه . ق .\r\nدوران احمد بن معتصم قيام كرد ، حسن بن زيد كه عليه عباسىها در طبرستان قيام نمود\r\n\r\n","description":"","footnote":" ( 1 ) - بحارالانوار ، ج 46 ، ص 190 .  ( 2 ) - ر . ك : النص والاجتهاد ، عبدالحسين شرف الدين ، چاپ سوم ، پاورقى ص 374 . ","page_name":" 108 ","page_number":108},
  {"content":"\r\n\r\nو در سال 250 ه . ق . دولت زيديه را در آنجا تأسيس كرد . « 1 » \r\nو يحيى بن حسين بن قاسم از فرزندان حسن مثنى كه در سال 284 ه . ق . به دعوت اهل يمن از حجاز به يمن رفت . وى اولين حكومت زيديه را در آنجا برپا كرد . يحيى در يمن معروف به الهادى الى الحق است . او در سال 245 ه . ق . در مدينه متولد و در سال 298 ه . ق . از دنيا رفت . او در يمن با اسماعيليه جنگيد و آنان را شكست داد . « 2 » \r\nگفتنى است دربارهء انتساب قيام همهء افراد ياد شده به زيديه بايد ترديد نمود و روشن نيست كه آنان عقايد زيديه را داشته‌اند و شايد علت انتساب قيامشان به زيديه و اينكه از آنان به‌عنوان پيشوايان زيديه نام برده مىشود براساس همان نظريهء مشهور زيديه باشد كه قيام به شمشير را شرط امامت مىدانند ، چنان‌كه آنان به امامت زيد بن على معتقدند درحالى كه وى همان‌گونه كه ياد شد از شيعيان دوازده‌امامى بود و قيامش جهت ادعاى امامت نبوده است .\r\n\r\nفرقه‌هاى زيديه\r\nزيديه خود به چند فرقه منشعب گشتند كه از آنها به عنوان سليمانيه ، جاروديه ، صالحيه و بتريه نام برده مىشود . لكن طبق گفتار على بن عبدالكريم « 3 »  ، امروزه در يمن كه مركز زيديه است ، اين فرقه‌ها وجود ندارند و تنها فرقهء موجود « الزيديه الطائفه » است و اين اسم در عرف زيديه اطلاق مىشود بر امامان اهل بيت نبوى صلى الله عليه و آله و پيروان آنها در اعتقاد به عدل ، توحيد ، امامت زيد بن على ، لزوم قيام عليه ستمكاران ، برتر دانستن على عليه السلام و اولويتش براى امامت از ديگران و منحصر دانستن امامت بعد از او در حسن و حسين عليه السلام و ذريهء آنان . « 4 » \r\n\r\nمذهب فقهى زيديه\r\n\r\n","description":"","footnote":" ( 1 ) - ر . ك : الزيديه نظريه و تطبيق ، ص 141 .  ( 2 ) - ر . ك : همان ، ص 144 و 156 - 157 .  ( 3 ) - از علماى زيديه و نويسندهء كتاب الزيديه نظريه و تطبيق .  ( 4 ) - ر . ك : الزيديه نظريه و تطبيق ، ص 11 . ","page_name":" 109 ","page_number":109},
  {"content":"\r\n\r\nزيديه در فروعات فقهى ، از مذهب ابوحنيفه پيروى مىكنند و مانند ايشان كتاب ، سنت ، اجماع ، قياس و استحسان را مبناى استنباط احكام شرعى مىدانند . قديمىترين كتاب فقهى زيديه « مجموع‌الحديث و مجموع الفقه » نام دارد كه آن را « مجموع الكبير » مىگويند . اين كتاب مشتمل بر فتاوا و اخبارى است كه آنها را از زيد بن على نقل مىكنند . « 1 » \r\nبا توجه به عقايد زيد شهيد دربارهء امامت كه آن را در مورد 12 نفر مشخص مىدانست چگونه مىشود از مذهب ابوحنيفه پيروى كرد و اهل بيت را رها نمود ! در حالى كه ابوحنيفه به امامت بلافصل حضرت على عليه السلام اعتقاد ندارد ؟ !\r\nبه نظر مىرسد كه پيروى از مكتب فقهى ابوحنيفه از جهت اين است كه او قيام زيد را تأييد كرد ولى آيا امام باقر و امام صادق عليهما السلام قيام زيد را تأييد نكردند ، بلكه همان‌گونه كه ياد شد آيا قيام او به دستور امام باقر عليه السلام انجام نگرفت ؟ !\r\n\r\nاسماعيليه\r\nيكى ديگر از فرقه‌هاى منسوب به تشيع اسماعيليه است كه معتقد به امامت اسماعيل فرزند بزرگ امام صادق عليه السلام هستند . او در زمان پدرش از دنيا رفت ؛ با اين حال پس از شهادت امام صادق عليه السلام گروهى به امامت وى معتقد شدند .\r\nالبته اسماعيليه در مورد سرنوشت امامت پس از اسماعيل اتفاق نظر ندارند ؛ بعضى كه اسماعيليهء خالص ناميده مىشوند ، قائل شدند اسماعيل نمرده بلكه غيبت كرده است ؛ او نمىميرد تا فرمانرواى زمين شود و او همان قائم موعود است . گروه ديگرى كه مرگ اسماعيل را باور داشتند گفتند امامت حق اسماعيل بود و با مرگ او به پسرش محمد انتقال يافت . آنان پيروان مبارك غلام اسماعيل بن جعفرند و مباركيه ناميده مىشوند .\r\nمباركيه خود به دو گروه تقسيم شدند : گروهى كه قرامطه ناميده مىشوند و معتقدند كه محمد بن اسماعيل نمرده و او همان قائم و مهدى است كه روزى ظهور خواهد كرد و به ظهور او دور هفتم جهان آغاز خواهد شد . آنان به‌وجود امامان مستور بعد از محمد بن اسماعيل اعتقاد ندارند « 2 »  و گروه ديگرى هستند كه مىگويند دور هفتم جهان به\r\n\r\n","description":"","footnote":" ( 1 ) - ر . ك : الزيديه نظريه و تطبيق ، ص 30 ؛ تاريخ شيعه و فرقه‌هاى اسلام تا قرن چهارم ، دكتر محمدجواد مشكور ، ص 106 - 107 .  ( 2 ) - فرق الشيعه ، ابو محمد حسن بن موسى نوبختى ، ص 83 - 84 ، انتشارات مكتبه الفقيه قم ؛ تاريخ اسماعيليان ، برناردلوئيس ، ترجمه دكتر فريدون بدره‌اى ، ص 99 ، چاپ تهران . ","page_name":" 110 ","page_number":110},
  {"content":"\r\n\r\nمحمد بن اسماعيل آغاز شد و بعد از وى امامان مستورى هستند كه در بلاد و شهرها مىگردند و داعيان و مبلغانى دارند كه مردم را به پيروى از امام مستور فرامىخوانند و بعد از امامان مستور ، مهدى ظهور خواهد كرد . « 1 » \r\n\r\nاصول عقايد اسماعيليه\r\nاسماعيليه عقايد خود را بر يك توجيه فلسفى از جهان موجودات بنا نهاده و مىگويند خداوند ابتدا عقل را آفريد و او از هر جهت كامل بود و به‌وسيلهء عقل ، نفس را خلق كرد و نفس نسبت به عقل مانند نطفه نسبت به طفل است . و چون نفس ، مشتاق رسيدن به كمال عقل شد نياز داشت كه از نقص به طرف كمال حركت كند و حركت هم نيازمند ابزار حركت بود ، از اين جهت افلاك آسمانى پديدار شد كه با تدبير نفس حركت دورانى پيدا كرد و انواع موجودات از جماد ، نبات و انسان به‌وجود آمدند .\r\nنبىّ ، صاحب عقل كلى و وصىّ ، صاحب نفس كلى است ؛ نبى انعكاس عقل كل در عالم محسوسات است و وصى انعكاس نفس كل در عالم محسوسات .\r\nهمان‌گونه كه افلاك به تحريك نفس حركت كردند افراد انسانى نيز به تحريك نبى از نقص به‌سوى كمال حركت مىكنند . « 2 »  و با توجه به قداستى كه براى عدد هفت قائلند گفته‌اند حيات انسان و جهان هفت دوره دارد و در هر دوره‌اى پيامبر و امامانى هستند كه عبارتند از :\r\nامام مقيم ، رسول ناطق ( گويا ) ، اساس و هفت‌امام كه هر دوره به‌هفتمين آنان تمام‌مىشود .\r\nامام مقيم كسى است كه به تعليم و تربيت رسول ناطق مىپردازد و او را به پا مىدارد .\r\nاساس شخصى است كه رفيق و ياور رسول ناطق است و امين اسرار اوست .\r\nامام متمّ ، كسى است كه مكمل و متمم اداى رسالت است . وى مسؤول دعوت به باطن گرايى ، نگهبان و مفسر افكار باطنيه است .\r\nاز نظر اسماعيليه امام ممكن است دوگونه باشد : مستودع يا مستقر ؛ امام مستودع\r\n\r\n","description":"","footnote":" ( 1 ) - الملل والنحل ، ابى فتح محمدبن عبدالكريم الشهرستانى ، ج 1 ، ص 192 ، تحقيق محمد سيد گيلانى ، دارالمعرفه بيروت .  ( 2 ) - همان ، ص 193 - 194 ؛ تاريخ شيعه و فرقه‌هاى اسلام تا قرن چهارم ، دكتر محمد جواد مشكور ، ص 230 ، انتشارات اشراقى . ","page_name":" 111 ","page_number":111},
  {"content":"\r\n\r\nكسى است كه پسر امام و بزرگ‌ترين فرزندان او و داناى بر همهء اسرار و رموز امامت است ، جز اين‌كه او را حق واگذارى امامت به فرزندانش نيست و امامت در نزد او امانت و وديعه است . او را « نائب الغيبه » نيز مىنامند . اما امام مستقر كسى است كه از تمام امتيازات امامت برخوردار است و حق دارد كه امامت‌را به فرزندانش واگذارد و آنان وارث امامتش باشند .\r\nامام مستقر در دور اول جهان « انوش » و فرزندان او هستند .\r\nبعثت پيامبر اسلام در دور ششم جهان واقع شده و اين دوره با ظهور امام مهدى پايان مىپذيرد . در اين دوره امام مقيم ابوطالب است ، رسول ناطق حضرت محمد صلى الله عليه و آله است كه قرآن و شريعت اسلام را از ابوطالب ياد گرفته ! امام اساس على بن ابىطالب و امام متمّ محمد بن اسماعيل است كه امام مهدى « 1 »  است .\r\n\r\nعقايد قرامطه « 2 » \r\nقرامطه كه يكى از فرقه‌هاى اسماعيليه هستند عقايد ويژه‌اى دارند . آنان مىگويند :\r\nبعد از محمد صلى الله عليه و آله فقط هفت امام وجود دارد : على بن ابىطالب كه امام و رسول است ، حسن ، حسين ، على بن حسين ، محمد بن على ، جعفر بن محمد و محمد بن اسماعيل كه او امام قائم و رسول است .\r\nآنان معتقدند روزى كه پيامبر صلى الله عليه و آله على عليه السلام را در غدير خم با جملهء « من كنت مولاه فهذا على مولاه » به‌عنوان امام نصب كرد رسالت و پيامبرى از محمد صلى الله عليه و آله قطع گرديد ، زيرا او رسالتش را به على بن ابى طالب واگذار كرد و از آن روز محمد صلى الله عليه و آله مأموم و على امام بود و بعد از ايشان امامت به حسن و حسين تا جعفر بن محمد واگذار شد و در حيات جعفر بن محمد امامت از وى سلب شده و به اسماعيل داده شد و با مرگ او محمد بن اسماعيل امام گرديد ، او زنده است ، نمىميرد و در بلاد روم زندگى مىكند و ايشان همان قائم و مهدى است و قائم در نزد قرامطه كسى است كه به رسالت و شريعت جديدى\r\n\r\n","description":"","footnote":" ( 1 ) - ر . ك : الزيديه نظريه و تطبيق ، ص 148 - 150 به نقل از الامامة ، عارف تامر ( گفته مىشود كه او رهبر اسماعيليه در سوريه است ) و بسيارى از منابع ديگر ؛ تاريخ الفرق الاسلاميه ، علامه شيخ محمدخليل زين ، ص 186 - 187 ، موسسة الاعلمى للمطبوعات بيروت ؛ تاريخ و عقايد اسماعيليه ، دكتر فرهاد دفترى ، ترجمهء دكتر فريدون بدره‌اى ، ص 125 ، نشر فرزان ، چاپ اول .  ( 2 ) - اين بخش از فرق الشيعه نوبختى ، ص 84 - 86 گرفته شده است . ","page_name":" 112 ","page_number":112},
  {"content":"\r\n\r\nمبعوث مىشود و شريعت محمد صلى الله عليه و آله را نسخ مىكند پس به عقيدهء آنان محمد بن اسماعيل خاتم پيامبران و هفتمين پيامبر اولوالعزم است كه به ترتيب عبارتند از : نوح ، ابراهيم ، موسى ، عيسى ، محمد ، على بن ابىطالب و محمد بن اسماعيل . همان‌گونه كه آسمان‌ها و زمين‌ها هفت عددند و اندام انسان نيز هفت عدد است : دو دست ، دو پا ، پشت ، شكم و قلب . و سر او نيز هفت تكه دارد : دو گوش ، دو چشم ، دو سوراخ بينى و دهان كه زبان در آن قرار دارد و زبان در دهان مانند قلب در سينه است .\r\nاز ميان امامان هفت‌گانه محمد بن اسماعيل قلب آنان است . و دليل بر اين كه او با آوردن شريعت جديد دين اسلام را نسخ مىكند ، گفتهء امام صادق عليه السلام است :\r\n« لَوْ قامَ قائِمُنا عُلِّمْتُمُ الْقُرْآنَ جَديداً »\r\nاگر قائم ما به‌پا خيزد ، قرآن را از نو ياد مىگيريد .\r\nقرامطه مىگويند : خداوند بهشت آدم را براى محمد بن اسماعيل قرار داد و همهء محرمات را براى پيروان وى مباح كرده است همان‌گونه كه فرموده :\r\n« فَكُلا مِنْها رَغَداً حَيْثُ شِئْتما وَ لا تَقْرَبا هذِهِ الشَّجَرَةَ » « 1 » \r\nاز آن بهشت هر چه خواهيد به فراوانى بخوريد و به اين درخت نزديك نشويد .\r\nتأويل اين آيه : هر كار ناروايى كه خواستيد مرتكب شويد ، ولى به موسى بن جعفر و فرزندان وى كه ادعاى امامت كرده‌اند نزديك نشويد ، زيرا او درخت نهى شده است و مىگويند : بر ما واجب است مخالفان اعتقادى خود به‌ويژه معتقدان به امامت موسى بن جعفر را بكشيم ؛ زيرا اين مطلب تأويل و باطن آيه‌اى از قرآن است :\r\n« قاتِلُوا الَّذينَ يَلُونَكُمْ مِنَ الْكُفَّارِ وَلْيَجِدُوا فيكُمْ غِلْظَةً » « 2 » \r\nباكافرانى كه‌به شما نزديكترند ، پيكار كنيد و آنهابايد در شما شدت و خشونت احساس كنند . « 3 » \r\n\r\n","description":"","footnote":" ( 1 ) - بقره ( 2 ) ، آيهء 34 .  ( 2 ) - توبه ( 9 ) ، آيهء 123 .  ( 3 ) - فرق الشيعه ، نوبختى ، ص 84 - 86 . ","page_name":" 113 ","page_number":113},
  {"content":"\r\n\r\n\r\nبعضى ديگر از نام‌هاى اسماعيليه « 1 » \r\n« سبعيه » ؛ همان‌گونه كه اشاره شد اسماعيليه به جهت محور قرار دادن عدد هفت سبعيه نام‌گذارى شده‌اند .\r\n« باطنيه » ؛ اسماعيليه قائلند كه احكام و معارف اسلام داراى دو چهرهء ظاهر و باطن است ؛ ظاهر شريعت مخصوص كسانى است كه كم خرد بوده و از كمال معنوى بىبهره‌اند در حالى كه نجات واقعى در عمل به باطن آن است ، اما باطن شريعت مكتوم و پنهانى است ؛ نياز به امامى هست كه آن را روشن سازد و مردم نسبت به اطلاعاتى كه به معانى باطنى شريعت دارند ، هفت مرتبه پيدا مىكنند كه به ترتيب عبارتند از :\r\nمستجيب ، مأذون ، داعى ، حجت ، امام ، اساس و ناطق .\r\nكسى كه تازه به كيش اسماعيلى درآمده ، مستجيب نام دارد .\r\nآن كه در آن آئين راسخ شده و اجازهء سخن گفتن دارد ، مأذون است .\r\nاگر به درجهء دعوت و شايستگى تبليغ برسد ، داعى ناميده مىشود .\r\nدر صورتى كه به رياست داعيان و مبلغان ارتقا يابد ، حجت نام دارد ، زيرا گفتار او بر مردم حجت است .\r\nاگر به مرتبهء ولايت رسد و از معلم بىنياز شود امام خوانده مىشود .\r\nپس از مقام امامت ، مقام جانشينى و اساس است و آخرين مرحله مقام ناطق است .\r\nمبلغ و داعى بايد با روحيهء مردم آشنايى داشته باشد . اگر مدعو كسى است كه گرايش به عبادات دارد بايد با او از راه زهد و عبادت حرف بزند و سرانجام به او بگويد كه شريعت داراى ظاهر و باطن است و هدف شارع عملى شدن باطن شريعت است و با سوگند دادن از او پيمان بگيرد كه اين راز را افشا نكند و گرنه بر او لازم شود كه زنش را طلاق داده بندگانش را آزاد كند و اموالش را ببخشد . « 2 » \r\n\r\n","description":"","footnote":" ( 1 ) - ر . ك : الملل والنحل ، شهرستانى ، ج 1 ، ص 192 .  ( 2 ) - تاريخ شيعه و فرقه‌هاى اسلام تا قرن چهارم ، ص 228 - 229 . ","page_name":" 114 ","page_number":114},
  {"content":"\r\n\r\n\r\nگزيده‌هايى از باطن شريعت از ديدگاه اسماعيليه\r\nمعناى غسل و باطن آن ، تجديد پيمان با امام است . جماع ، گفتگو كردن با كسى كه آشنايى با باطنيه ندارد و زنا ، آموختن دانش به اوست . تيمم ، آموختن دانش از مأذون است . نماز ، دعا براى امام است ، زكات ، پخش و نشر علم و دانش ميان افراد است . روزه ، كتمان مذهب و دانش از اهل ظاهر است . حج ، دنبال دانش رفتن است . هر سال يك بار نماز واجب است . آتش ، علم به ظواهر شريعت است و بهشت ، علم به باطن آن است .\r\nدرهاى بهشت ، مراتب علوم باطنيه است و نهرهاى شيرى كه در قرآن از نعمت‌هاى بهشت شمرده شده معادن باطن است . نهرهاى خمر علم به ظواهر است و نهرهاى « عسل مصفى » علم به باطن شريعت است كه از امامان و حجت‌ها آموخته شده باشد . « 1 »  آسمان‌ها و زمين‌هاى هفتگانه اشاره به امامان هفتگانه است . « 2 » \r\nاسماعيليه براساس همان باطن‌گرايى و تأويل شريعت قائلند عيسى پسر يوسف نجار بود و سخن قرآن كه مىگويد عيسى پدر نداشت بدين معناست كه او معلم نداشت . « 3 » \r\nمعناى قيامت ، قيام قائم عصر است و آن عبارت از خروج هفتمين امام است . معاد برگشت هر چيز به اصل خودش از طبايع چهارگانه است . انسان مركب از جسم و روح است . جسم انسان مركب از صفراء ، سوداء ، بلغم و خون است پس جسم تحليل رفته و به اصل و طبيعت خود برمىگردد ، اما روح انسان كه همان نفس مدركه باشد اگر با انجام عبادات صفا پيدا كرده و با دورى از شهوات و تغذيه از علوم باطن رشد كرده باشد به عالم روحانى كه از آنجا جدا شده برمىگردد و به او گفته مىشود :\r\n« إِرْجِعى الى رَبِّكِ راضِيَةً مَرْضِيَّةً » برگرد به سوى پروردگارت در حالى كه خشنود و مرضى ( مورد رضايت ) هستى اما نفس‌هايى كه در اثر عدم پيروى از امامان معصوم ، از رشد بازمانده‌اند براى هميشه‌در شكل تناسخ باقى مىمانندو از جسدها جدا نمىشوند . « 4 » \r\n\r\n","description":"","footnote":" ( 1 ) - تاريخ الفرق الاسلاميه ، علامه شيخ محمدخليل زين ، ص 192 - 193 ، موسسة الاعلمى للمطبوعات بيروت .  ( 2 ) - همان ، ص 190 .  ( 3 ) - تاريخ اسماعيليان ، برنارد لوئيس ، ص 60 به نقل از تبصرةالعوام .  ( 4 ) - تاريخ الفرق الاسلاميه ، ص 192 ؛ تاريخ شيعه و فرقه‌هاى اسلام تا قرن چهارم ، ص 230 - 231 . ","page_name":" 115 ","page_number":115},
  {"content":"\r\n\r\n\r\nعلت انشعاب قرامطه از اسماعيليه و ظهور فاطميان مصر\r\nامامان پس از محمد بن اسماعيل در خفا زندگى مىكردند و هيچ يك از اسماعيليه از نام و محل زندگى آنان اطلاعى نداشتند . آنان داعيان و مبلغانى را به اطراف بلاد اسلامى اعزام مىكردند تا مردم را به ظهور مهدى قائم از اولاد اسماعيل دعوت كنند .\r\nقرامطهء بحرين خواستند تا امام خود را بشناسند ولى به ديدار وى موفق نشدند .\r\nازاين‌رو دربارهء او شك كردند و به جنگ با امام برخاستند و مردم را به سوى خود دعوت كردند و گفتند قائم و مهدى شخص محمد بن اسماعيل است .\r\nامام اسماعيليه در آن وقت عبيدالله المهدى بود كه از ترس قرامطه به رمله در فلسطين گريخت و از آنجا به شهر فسطاط در مصر و بعد به مغرب رفت و با ادعاى امامت ، دعوت به اسماعيليه را تبليغ نمود . او موفق شد دولت وقت مصر را برانداخته و بر اسكندريه مسلط گردد و سپس لشگرى براى سركوبى قرامطه فرستاد و پيشوايشان ابوسعيد را كشت و ابوطاهر را به جايش نشاند و خود ، حكومت فاطميان مصر را كه تا دويست سال حكومت كردند بنياد نهاد . آنان خود را از فرزندان اسماعيل دانسته و نسبشان را به فاطمه عليها السلام دختر پيامبر مىرسانيدند . لكن علماى تاريخ در صحّت اين انتساب ترديد دارند .\r\nبه قدرت رسيدن فاطميان در مصر ، در واقع دورهء ظهور امامان مستور اسماعيليه بود . « 1 » \r\nابوطاهر قرمطى در سال 311 ه . ق . بصره را تسخير كرد و در سال 317 ه . ق . با گروه انبوهى از باطنيه در موسم حج عازم مكه گرديد و پس از درهم شكستن مقاومت نيروهاى دولتى وارد شهر مكه شد و مردم شهر و حجاج را قتل عام نمود و حتى در مسجدالحرام جوى خون راه انداخت . او حجرالاسود را از جاى خود درآورده به احساء برد و مدت 22 سال در آنجا نگه داشت « 2 »  كه بعد به دستور عبيدالله المهدى به كعبه بازگردانده شد .\r\n\r\n","description":"","footnote":" ( 1 ) - ر . ك : تاريخ شيعه‌و فرقه‌هاى اسلام تاقرن چهارم ، ص 210 - 214 ؛ تاريخ اسماعيليان ، برناردلوئيس ، ص 176 - 178 .  ( 2 ) - الكامل فى التاريخ ، ابن اثير ، ج 8 ، ص 486 ، دار صادر بيروت . ","page_name":" 116 ","page_number":116},
  {"content":"\r\n\r\nدر اثر اين اعمال ، تمام مسلمان‌ها از قرامطه بيزارى جستند و آنان را خارج از اسلام شمردند و حتى عبيدالله المهدى كه خود را امام اسماعيليه معرفى مىكرد ، از آنان بيزارى جست . « 1 » \r\n\r\nارزيابى عقايد اسماعيليه\r\nبا بررسى عقائد و عملكرد اسماعيليه به اين نتيجه مىرسيم كه آنان نه‌تنها از اهل بيت پيامبر عليهم السلام فاصله گرفتند بلكه از اسلام خارج شدند و از روى مسامحه از فرقه‌هاى منسوب به تشيع شمرده مىشوند .\r\nضرورى است كه ابتدا به بررسى تدابير ويژهء امام صادق عليه السلام دربارهء وفات اسماعيل بپردازيم :\r\nاسماعيل به اتفاق همه ، در زمان خود امام صادق عليه السلام از دنيا رفت ؛ زراره اين‌چنين نقل مىكند :\r\nامام صادق عليه السلام بعد از وفات اسماعيل سى تن از شيعيان خود را به منزلش فراخواند . سپس به يكى از اصحابش به‌نام داود بن كثير فرمود : اى داود ! روى اسماعيل را بگشاى و ببين او زنده است يا مرده . داود نگاه كرد و گفت : مرده است . آن حضرت به همهء افرادى كه در آنجا حاضر بودند دستور داد يكى يكى با دقت صورت اسماعيل را بنگرند و شاهد وفاتش باشند .\r\nسپس فرمود : خداوندا شاهد و گواه باش !\r\nسپس دستور فرمود : او را غسل داده كفن كردند و به مفضل فرمود : كفن را از صورت اسماعيل باز كن و همگى بنگريد كه او زنده است يا مرده . همه گفتند : اى آقاى ما ، او مرده است . و از كار آن حضرت شگفت زده شدند . بعد فرمود : خداوندا شاهد و گواه باش . ! وقتى كه اسماعيل را در لحد نهادند فرمود : اى مفضل ، صورت او را باز كن و به جمعيت حاضر فرمود : همه بنگريد آيا او زنده است يا مرده ؟ همگى گفتند : اى ولى خدا ، او وفات كرده است . بار ديگر فرمود : خداوندا شاهد و گواه باش ! همانا اهل باطل در مرگ اسماعيل شك و ترديد خواهند نمود براى اين‌كه نور خدا را خاموش كنند . سپس با اشاره به پسرش موسى عليه السلام فرمود :\r\n\r\n","description":"","footnote":" ( 1 ) - ر . ك : شيعه در اسلام ، علامه طباطبائى ، ص 37 . ","page_name":" 117 ","page_number":117},
  {"content":"\r\n\r\n« وَاللَّهُ مُتِمُّ نُورِهِ وَ لَوْكَرِهَ الْكافِرُونَ » « 1 » \r\nخداوند نورش را به اتمام خواهد رساند ولو كافران خوش نداشته باشند و بعداز آن‌كه خاك بر جسد اسماعيل ريختند و دفن تمام شد ، دگر بار فرمود : اين مردهء كفن شدهء دفن شده در اين لحد كيست ؟ همه گفتند : اسماعيل فرزند شماست . فرمود : خداوندا شاهد باش . سپس دست فرزندش موسى عليه السلام را گرفت و فرمود : اين حق‌است و حق بااو و از اوست تا خداوند وارث زمين گردد . « 2 » \r\nو در روايات ديگر آمده كه حضرت صادق عليه السلام در تشييع جنازهء اسماعيل چندين بار دستور داد جنازه را بر زمين بگذارند و كفن از روى اسماعيل پس مىزد و به‌صورتش نگاه مىكرد تا مردم در وفات وى شك نكنند . « 3 » \r\nنيز روايت شده كه امام صادق عليه السلام بعضى از شيعيانش را به نيابت از اسماعيل به حج فرستاد . « 4 » \r\nبا همهء اين روشنگرىها و محكم‌كارىهايى كه امام صادق عليه السلام دربارهء وفات اسماعيل كرد باز گروهى كه در عصر خود امام صادق عليه السلام نيز بودند ، گفتند : نه چنين است كه امام صادق عليه السلام فرموده اسماعيل نمرده و او پس از ايشان امام است ! و بعضى ديگر گفتند : امامت از اسماعيل به محمد بن اسماعيل انتقال يافت « 5 »  !\r\nافزون بر آنچه ياد شد دلايل زيادى بر فساد عقيدهء اسماعيليه وجود دارد كه به بعضى اشاره مىشود :\r\n1 - همهء فرقه‌هاى اسلام چه شيعه و چه سنى نزول وحى به‌وسيلهء فرشتگان بر پيامبر صلى الله عليه و آله و ختم نبوت به آن حضرت را ، از مسائل ضرورى و قطعى اسلام مىدانند درحالىكه بعضى از اسماعيليه قائلند ابوطالب محمد را تعليم و تربيت كرد و شريعت اسلام را به وى ياد داد . و برخى ديگر عقيده دارند محمد بن اسماعيل از پيامبران\r\n\r\n","description":"","footnote":" ( 1 ) - صف ( 61 ) ، آيهء 8 .  ( 2 ) - بحارالانوار ، ج 47 ، ص 254 .  ( 3 ) - همان ، ص 242 .  ( 4 ) - همان ، ص 255 .  ( 5 ) - ر . ك : تاريخ و عقايد اسماعيليه ، دكتر فرهاد دفترى ، ص 10 مقدمه . ","page_name":" 118 ","page_number":118},
  {"content":"\r\n\r\nاولوالعزم است و شريعت اسلام را نسخ خواهد كرد ! !\r\nاين عقايد نزد شيعه و سنى كفر صريح و آشكار است .\r\n2 - شيعه و سنى روايات زيادى از پيامبر صلى الله عليه و آله نقل كرده‌اند « 1 »  مبنى بر اين كه او دوازده جانشين دارد . اعتقاد اسماعيليه به هفت امام با تمام اين روايات تنافى دارد .\r\n3 - نام جانشينان دوازده‌گانهء پيامبر صلى الله عليه و آله در روايات اهل بيت عليهم السلام مشخص و معين است . عقيدهء اسماعيليه به امامت اسماعيل يا فرزندش محمد بن اسماعيل ، با تمام اين روايات مخالفت دارد .\r\n4 - عصمت يكى از شرايط امام است و طبق بعضى روايات امام صادق عليه السلام در جواب حسن بن راشد كه از امامت اسماعيل سؤال كرد فرمود :\r\nاسماعيل گنهكار است ، گنهكار است ( معصوم نيست ) ، او به من و هيچ يك از پدرانم ( كه معصوم هستيم در عصمت ) شباهت ندارد . « 2 » \r\nالبته اسماعيل مرد با فضيلتى بوده و امام صادق عليه السلام علاقهء زيادى به او داشته و در مرگش نيز خيلى ناراحت شد و سخن فوق براى نفى عصمت اسماعيل است و اين‌كه او معصوم نيست و ازاين جهت شبيه‌او و پدرانش نمىباشد تالياقت براى امامت داشته‌باشد . « 3 » \r\nو محمد بن اسماعيل نيز همان كسى است كه وقتى به‌سوى عراق مىرفت به امام موسى كاظم عليه السلام گفت : اى عمو ، به من سفارشى كن . آن حضرت دوبار فرمود :\r\nسفارش مىكنم كه در ريختن خونم از خدا بترسى و مال زيادى نيز به او بخشيد .\r\nاو سپس نزد هارون رفت و به او گفت : اى امير مؤمنان ! اين مملكت دو خليفه دارد ؛ موسى بن جعفر در مدينه كه ثروت و پول در اختيارش گذاشته مىشود و شما در عراق .\r\nهارون گفت : تو را به خدا راست مىگويى ؟ محمد بن اسماعيل سوگند ياد كرد كه راست مىگويد و هارون صد هزار درهم به او جايزه داد .\r\n\r\n","description":"","footnote":" ( 1 ) - ر . ك : منتخب الأثر ، فصل اول .  ( 2 ) - بحارالانوار ، ج 47 ، ص 247 .  ( 3 ) - ر . ك : معجم رجال الحديث ، آيةالله خوئى ، ج 3 ، ص 126 . ","page_name":" 119 ","page_number":119},
  {"content":"\r\n\r\nمحمد بن اسماعيل پس از برگشت به منزل ، همان شب مرد . « 1 » \r\n5 - معجزاتى كه بعد از شهادت امام صادق عليه السلام از امام موسى كاظم عليه السلام براى اثبات امامت سر زد ، امام بودن هر كس ديگرى را نفى نمود . « 2 » \r\n6 - عبيد بن زراره از امام صادق عليه السلام نقل مىكند كه فرمود :\r\nيك شيطانى فريفتهء فرزندم اسماعيل شده و به‌صورت وى درمىآيد تا مردم را گمراه كند .\r\nبدانيد كه شيطان نمىتواند به شكل پيامبر يا وصى او درآيد . پس اگر كسى از مردم به شما گفت ، اسماعيل زنده است و نمرده ، بدان كه همان شيطان براى او به شكل اسماعيل درآمده است . . . و اگر شيطان بخواهد به شكل فرزندم موسى درآيد هرگز نمىتواند . « 3 » \r\n7 - همان‌طورى كه يادآورى شد اسماعيليه به بهشت و جهنم و معاد جسمانى عقيده ندارند و تناسخ را دست كم در مورد ارواح خبيثه و بىرشد قبول دارند و اين خود كفر صريح و مخالف تمام اديان آسمانى است .\r\n8 - تأويل احكام شريعت به‌گونهء ياد شده بدون دليل و برهان است و نتيجهء آن چيزى جز نابودى و تحريف دين نمىباشد ؛ و كسى غير از معصومان و راسخان « 4 »  در علم به تأويل احكام آگاهى ندارد .\r\n\r\nغُلات\r\nيكى از آفاتى كه گريبانگير اديان و مذاهب آسمانى در طول تاريخ شده غلو و افراطگرايى برخى از پيروان آنها دربارهء بنيان‌گذاران و پيشوايان خود مىباشد . پديدهء غلو موجب ترسيم چهره‌اى آلوده و تحريف شده از دين و مذهب شده اصل آن را زير سؤال مىبرد و در نهايت راه تكامل و پيشرفت مورد نظر دين را مسدود مىكند . از اين رو امامان\r\n\r\n","description":"","footnote":" ( 1 ) - اختيار معرفة الرجال المعروف برجال الكشى ، ابى جعفر محمد بن حسن بن على طوسى ، ص 264 - 265 ، با تصحيح حسن مصطفوى .  ( 2 ) - ر . ك : بحارالانوار ، ج 47 ، ص 250 - 251 و 262 .  ( 3 ) - همان ، ص 269 .  ( 4 ) - وَ ما يَعْلَمُ تَأْويلَهُ الَا اللَّهُ وَالرَّاسِخُونَ فِى الْعِلْمِ . . . ( ر . ك . ال عمران ( 3 ) ، آيهء 7 . ) ","page_name":" 120 ","page_number":120},
  {"content":"\r\n\r\nشيعه به‌طور جدى با جريان غلو مبارزه كرده عقايد صحيح را بيان نموده‌اند . آنها با افشاگرى دربارهء رؤساى غاليان و سرانجام صادر كردن فرمان قتل بعضى از آنان تلاش عظيم و پرثمرى را در راه نابودى و اضمحلال اين پديده انجام داده‌اند ؛ به‌گونه‌اى كه نظير اين تلاش را از سوى آنان در برخورد با هيچ‌يك از مذاهب ديگر اسلامى و حتى اديان غير اسلامى سراغ نداريم .\r\nغلو در لغت به‌معناى تجاوز و بالاتر رفتن هر چيز از اندازهء خود معرفى شده است . « 1 »  از اين رو به گرانى و بالا رفتن قيمت كالاها از حد متعارف غلاء گفته مىشود كه از ريشهء غلو است . و غلو در اصطلاح علم كلام تجاوز كردن از عقيدهء صحيح نسبت به پيشوايان دينى است به‌گونه‌اى كه آنان را از حد خود بالاتر برده و مقام و مرتبه‌اى را كه داراى آن نيستند برايشان معتقد شوند . « 2 » \r\nاز آيات قرآن چنين برمىآيد كه عقايد افراطى و غلوآميز ، سابقهء ديرينه داشته و به خصوص اهل كتاب از آن نهى شده‌اند كه به چند مورد اشاره مىشود :\r\n« وَ قالَتِ الْيَهُودُ عُزَيْرٌ بْنُ اللَّهِ » « 3 » \r\nو يهود گفتند كه عزير پسر خداست .\r\nو در خطابى به اهل كتاب گفته شده :\r\n« يا اهْلَ الْكِتابِ لا تَغْلُوا فى دينِكُمْ وَ لا تَقُولُوا عَلَى اللَّهِ الَّا الْحَقَّ انَّمَا الْمَسيحُ عيسَى بْنُ مَرْيَمَ رَسُولُ اللَّهِ وَ كَلِمَتُهُ » « 4 » \r\nاى اهل كتاب در دين خود غلو نكنيد و دربارهء خدا غير از حق نگوييد . مسيح ، عيسى پسر مريم فقط فرستادهء خدا و كلمهء ( آفريده ) اوست .\r\n\r\n","description":"","footnote":" ( 1 ) - ر . ك : مفردات راغب ، مادهء غلو .  ( 2 ) - غالى يعنى غلو كننده ، تندرو ؛ اصطلاحى است كه بر وجه انكار ، بر افرادى كه به غلو در دين و امامان متهم بودند اطلاق مىشد به‌ويژه به آن دسته از اشخاص يا گروه‌ها گفته مىشود كه عقايدشان موافق رأى شيعيان دوازده‌امامى نبود . اقتباس از تاريخ و عقائد اسماعيليه ، دكتر فرهاد دفترى ، ص 639 . نيز ر . ك : تاريخ شيعه و فرقه‌هاى اسلام ، ص 151 .  ( 3 ) - توبه ( 9 ) ، آيهء 30 .  ( 4 ) - نساء ( 4 ) ، آيهء 171 . ","page_name":" 121 ","page_number":121},
  {"content":"\r\n\r\nدر بين مسلمانان نيز غاليانى پيدا شدند كه به الوهيت يا پيامبرى حضرت امير عليه السلام قائل شدند و برخى از غلات دربارهء امامان ديگر يا رهبران خود غلو كردند .\r\nدر اين ميان عده‌اى از مخالفان تشيع ، آغاز شيعه‌گرى را با پيدايش و ظهور غاليان ، يكى دانسته‌اند و خواسته‌اند كه اين دو را يك جريان معرفى كنند تا گفته باشند كه شيعه فرقه‌اى افراطگرا و خارج از دين اسلام است ؛ از اين رو ، با اشارهء به شخصى به نام عبدالله بن سبأ مىگويند او يك يهودى بود كه براى ضربه زدن به اسلام مسلمان شد .\r\nسپس على عليه السلام را خدا دانست . او و پيروانش شيعه ناميده مىشوند درحالى كه صرف نظر از شواهد زيادى كه بر ساختگى بودن جريان عبدالله بن سبأ وجود دارد اصلًا وجود چنين شخصى در تاريخ اسلام يك افسانه است و واقعيت خارجى ندارد . « 1 »  و بايد گفت كه معمار انديشهء شيعه‌گرى خود رسول اكرم صلى الله عليه و آله است و غاليان نه‌تنها شيعه محسوب نمىشوند بلكه از اسلام خارجند ، چرا كه شيعه كسانى هستند كه قائل به امامت و جانشينى بلافصل على عليه السلام مىباشند و در اين صورت چگونه مىتوان كسانى را كه على عليه السلام يا يكى ديگر از امامان را خدا يا پيامبر بدانند شيعه دانست در حالى كه بين امامت و الوهيت يا نبوت تفاوت بسيار است و ائمه عليهم السلام نيز غاليان را از خود طرد كرده و آنان را مورد لعن و نفرين قرار داده‌اند .\r\nپس شيعه شمردن غاليان از سوى مورخان « 2 »  كه اغلب از طرفداران هيأت حاكمه و قدرت‌هاى سلطه‌گر بودند تنها براى مخدوش كردن وجههء اجتماعى شيعيان بوده كه هميشه عليه حاكمان ستمگر شورش مىكردند يا لااقل با آنان سازش نداشتند .\r\n\r\nمعيار غلو و انواع آن\r\nپيامبر صلى الله عليه و آله و امامان عليهم السلام از جنس بشر بوده و از بندگان خدا هستند ، مىخورند ، مىآشامند ، مىخوابند و . . . جز اين كه خداوند آنان را براى اداى رسالت و تبليغ دينش برگزيده و درحدى كه خواسته ، آنان را از علوم خود برخوردار گردانيده است . آنان علاوه\r\n\r\n","description":"","footnote":" ( 1 ) - ر . ك : عبدالله‌بن سبأ و أساطير اخرى ، سيدمرتضى عسگرى ، ج 2 ، 143 - 144 ، چاپ چهارم ، مطبعة دارالكتب بيروت .  ( 2 ) - همان ، ج 1 ، ص 37 - 57 . ","page_name":" 122 ","page_number":122},
  {"content":"\r\n\r\nبر علم تفصيلى به احكام شريعت از حوادث گذشته و آيندهء جهان به اذن الهى آگاهند ، داراى مقام عصمتند ، بنا بر مشيت الهى واسطهء در خلق و تدبير آفرينش هستند ، « 1 »  هيچ‌گونه استقلالى از خود ندارند ، بالاترين مراتب عبوديت ، كرنش و بندگى را در برابر خداوند دارند . پيامبر و تمامى امامان ، غير از امام دوازدهم از دنيا رحلت كرده‌اند و اين چنين نيست كه واقعيت بر مردم مشتبه شده آنان زنده باشند .\r\nتجاوز از اين مطلب و عقايد ، غلو محسوب مىشود و آن ، شكل‌ها و مراتب گوناگونى دارد كه به آنها اشاره مىشود :\r\n1 - اعتقاد به خدايى پيامبر يا امام يا اعتقاد به اين‌كه آنان در الوهيت ، خالقيت يا تدبير آفرينش و روزى دادن شريك خداوند هستند .\r\n2 - عقيده به اين كه پيامبر يا امام ، تجسم وجود الهى هستند .\r\n3 - اعتقاد به اين‌كه روح خداوند در بدن پيامبر يا امام درآمده و حلول مىكند و طبيعت او به شكل طبيعت الهى درمىآيد .\r\n4 - قائل شدن به اين‌كه پيامبر يا امام پس از آفريده شدن ، عهده‌دار آفرينش ، روزى رساندن ، ميراندن و زنده كردن هستند . به عبارت ديگر ، قائل شدن به واگذارى اين امور از سوى خداوند به آنان كه صاحبان اين عقيده « مفوّضه » ناميده مىشوند .\r\n5 - عقيده به پيامبرى امام .\r\n6 - پيامبر يا امام را بدون وحى و الهام الهى عالم به غيب دانستن .\r\n7 - معرفت امام يا پيامبر را تنها معيار رستگارى قرار دادن و با وجود آن معرفت ، خود را از انجام واجبات و ترك گناهان بىنياز ديدن . « 2 »  از اين رو اغلب غاليان قائل به اباحيگرى بودند و بين دانشمندان علم رجال يكى از راههاى شناخت غاليان ، امتحان افراد در وقت نماز بوده است . « 3 » \r\n\r\n","description":"","footnote":" ( 1 ) - ر . ك : زيارت جامعه كه از امام دهم عليه السلام رسيده است . از آن بزرگواران نقل شده كه اگر ما را مخلوق شمريد ، در آن صورت‌هر فضيلتى براى ما بشمريد ، صحيح است و باز هم به حد فضايل ما نرسيده‌ايد و ما بالاتر از آن هستيم . ر . ك : بحارالانوار ، ج 25 ، ص 279 ، 283 ، 289 .  ( 2 ) - ر . ك : بحارالانوار ، ج 25 ، ص 346 - 347 ؛ تاريخ شيعه و فرقه‌هاى اسلام تا قرن چهارم ، ص 156 - 157 .  ( 3 ) - ر . ك : قاموس الرجال ، تسترى ، ج 1 ، ص 67 ، چاپ دوم ، مؤسسة النشر الاسلامى . ","page_name":" 123 ","page_number":123},
  {"content":"\r\n\r\n\r\nفرقه‌هاى غالى در زمان ائمه عليهم السلام\r\nعقايد ياد شده يا بخشى از آنها از سوى گروههاى مختلف غاليان در زمان ائمه عليهم السلام ابراز گرديد كه به تعدادى از آنها اشاره مىشود :\r\n1 - عده‌اى در زمان خلافت على عليه السلام به خدايى وى معتقد شدند كه طبق بعضى نقل‌ها ، آن حضرت آنان را در آتش سوزاند . « 1 » \r\n2 - مغيريّه ، پيروان مغيرة بن سعيد كه در زمان امام باقر عليه السلام مىزيستند . مغيره دربارهء على عليه السلام غلو كرد و امام باقر عليه السلام را به حدّ خدايى رساند و گفت بعد از آن حضرت ، محمد بن عبدالله ، نفس زكيه امام است و او نمرده و زنده است . سپس خود ادعاى پيامبرى و علم به اسم اعظم نمود و همهء محرمات را حلال شمرد و خداوند را به مخلوقات تشبيه كرد و براى او اعضا و جوارح جسمانى قائل شد . امام باقر عليه السلام از او بيزارى جسته لعنش نمود . « 2 » \r\n3 - خطّابيه از پيروان محمد بن ابى زينب معروف به ابوالخطاب هستند كه به الوهيت امام صادق عليه السلام معتقد شدند و گفتند البته اين جعفرى كه ديده مىشود خدا نيست بلكه صورت اصلى او كه در آن عالم است خداست كه چون در اين عالم فرود آمد به شكل مخلوقات جلوه كرد . امام صادق عليه السلام خطابيه را مورد لعن و نفرين قرار داد و از آنان بيزارى جست . ابوالخطاب بعد از آن ، امامت و گاهى پيامبرى را براى خود ادعا مىكرد .\r\nاو و يارانش هفتاد نفر بودند كه همگى به دست عيسى بن موسى كشته شدند . « 3 » \r\n4 - بشاريه ، فرقهء ديگر غاليان منسوب به بشّار شعيرى هستند كه در زمان امام صادق عليه السلام به‌وجود آمدند . آنان على عليه السلام را خدا و حضرت محمد صلى الله عليه و آله را بندهء او مىدانستند و به تناسخ اعتقاد داشتند . امام صادق عليه السلام آنان را لعن و نفرين كرد . « 4 » \r\n5 - واقفيه ، از پيروان محمد بن بشير واقفى هستند كه معتقد بودند امام موسى\r\n\r\n","description":"","footnote":" ( 1 ) - ر . ك : بحارالانوار ، ج 25 ، ص 285 ؛ عبدالله بن سبأ و أساطير اخرى ، ج 2 ، ص 126 - 130 .  ( 2 ) - ر . ك : الملل والنحل ، شهرستانى ، ج 1 ، ص 176 - 177 .  ( 3 ) - همان ، ص 179 - 181 ؛ بحارالانوار ، ج 25 ، ص 326 .  ( 4 ) - ر . ك : بحارالانوار ، ج 25 ، ص 304 - 307 ؛ تاريخ شيعه و فرقه‌هاى اسلام تا قرن چهارم ، ص 165 - 166 . ","page_name":" 124 ","page_number":124},
  {"content":"\r\n\r\nكاظم عليه السلام غايب شده و او همان قائم عليه السلام است و در هنگام غيبتش محمد بن بشير را وصى و جانشين خود قرار داده است . محمد بن بشير و پيروانش قائل به اباحهء همهء محرمات بودند و از ميان فرائض فقط نماز و روزه را قبول داشتند و منكر بقيه بودند . آنان معتقد بودند كه امام كاظم عليه السلام خود را به اهل نور نورانى و به اهل تيرگى و ظلمت ، تيره و ظلمانى نشان مىدهد و قائل به تناسخ بودند و مىگفتند روح امامان فقط يكى است كه از بدنى به بدن ديگر منتقل مىشود . « 1 » \r\nامام كاظم عليه السلام محمد بن بشير را لعنت كرد و فرمود :\r\nپروردگارا ، از آنچه كه محمد بن بشير دربارهء من ادعا مىكند بيزارم « 2 »  . . . .\r\nافرادى نيز بدون اين‌كه بتوانند فرقه‌سازى كنند عقايد غلوآميز ابراز مىكردند همانند يونس بن ضبيان كه حضرت رضا عليه السلام را خدا مىدانست و مىگفت حضرت رضا به من فرمود : من خدايى هستم كه جز من خدايى نيست پس مرا عبادت كن و نماز را به ياد من به پا دار .\r\nامام رضا عليه السلام او را لعنت كرده از اهل جهنم شمرد . « 3 » \r\n\r\nبعضى از غاليان معاصر\r\nاز غلات معاصر ، مىتوان از اهل حق نام برد كه در ايران ، تركيه ، هندوستان ، پاكستان و افغانستان به‌سر مىبرند و تعدادشان تا بيش از سه ميليون نفر تخمين زده شده است .\r\nاهل حق خود به دو فرقهء چهل‌تنان و هفت‌تنان تقسيم مىشوند . به عقيدهء آنان چهل‌تنان و هفت‌تنان از جمله موجودات پاك و نورانى و از ياران خدا مىباشند كه قبل از خلقت آدم عليه السلام و ساير موجودات آفريده شده‌اند و پس از آن كه با خدا عهد و پيمان بسته‌اند كه\r\n\r\n","description":"","footnote":" ( 1 ) - تاريخ عقايد و مذاهب شيعه ، سعد بن عبدالله اشعرى ، ترجمه دكتر يوسف فضائلى ، ص 168 - 169 ، با حواشى دكتر محمدجواد مشكور ، مؤسسهء انتشارات عطائى ، چاپ اول ؛ تاريخ شيعه و فرقه‌هاى اسلام تا قرن چهارم ، ص 166 .  ( 2 ) - بحارالانوار ، ج 25 ، ص 314 .  ( 3 ) - همان ، ص 264 ؛ تاريخ شيعه و فرقه‌هاى اسلام تا قرآن چهارم ، ص 166 . ","page_name":" 125 ","page_number":125},
  {"content":"\r\n\r\nبشر در دنيا از راه حق منحرف نشود بنا به خواهش آنان خداوند آدم عليه السلام را آفريد . « 1 » \r\n\r\nاصول عقايد اهل حق\r\nحلول و تناسخ از مهم‌ترين اصول عقايد اين فرقه است و در واقع پايه و اساس آن را تشكيل مىدهد . بنا بر عقيدهء اهل حق ، خداوند در هفت جامه يا هفت تن پاك حلول كرده علاوه بر اين ممكن است در هر تن پاك ديگرى نيز جلوه كند « 2 »  و اين افراد پيشوايان اهل حق مىباشند .\r\nتناسخ در نظر اهل حق عبارت از اين است كه روح پس از مرگ بىدرنگ از بدنى به بدن ديگر داخل مىشود . بنابر عقيدهء آنان روح انسان هزار و يك جامه ( بدن ) عوض مىكند و با گردش در جامه‌هاى مختلف ، جزاى اعمال گذشتهء خود را مىبيند و بدين ترتيب جامه‌هاى بعدى متناسب با اعمالى خواهد بود كه انجام داده است ، درصورتىكه كارهاى نيك از او سر زند به جامهء ثروتمندان و اشخاص مرفه خواهد رفت و اگر مرتكب اعمال زشت گردد به جامهء فقيران آمده دچار ناملايمات خواهد شد تا از اين راه جزاى كردار خود را ببيند . پس از عوض كردن هزار جامه ، هزار و يكمين جامهء خود را كه عبارت از بقا و ابديت است خواهد پوشيد .\r\nاهل حق براساس اعتقاد به تناسخ ، معتقدند كه يك عده از پيشوايان آنها در اعصار گذشته در جامهء پيامبران و صحابهء حضرت محمد صلى الله عليه و آله و ياران حسين عليه السلام و بقيهء امامان و عرفا و سلاطين به دنيا آمده‌اند . آنان به دوازده امام بعد از پيامبر معتقدند منتهى هر يك از امامان را مظهر يا جامهء يكى از پيشوايان اهل حق مىدانند كه خداوند در آنان حلول كرده است . « 3 » \r\n\r\n","description":"","footnote":" ( 1 ) - ر . ك : سرسپردگان ، تاريخ و شرح عقايد دينى و آداب و رسوم اهل حق ( يارسان ) ، سيد محمدعلى خواجه‌الدين ، ص 3 - 7 ، نشر كتابخانهء منوچهرى ، چنانچه در مقدمهء كتاب مزبور آمده مؤلف آن را از منابع معتبر اهل حق جمع‌آورى كرده است .  ( 2 ) - همان ، ص 12 .  ( 3 ) - همان ، ص 14 - 15 . ","page_name":" 126 ","page_number":126},
  {"content":"\r\n\r\nلازم به تذكر است كه تناسخ ، خلاف ضرورت اسلام و تمام اديان آسمانى است و از ديدگاه قرآن هر روح كه از بدن جدا شود ، قبل از قيامت كه هر روحى با بدن خود محشور مىشود ، در عالم برزخ است و ادلهء عقلى نيز تناسخ را باطل مىشمرد . « 1 » \r\n\r\nجمخانه و آداب آن\r\nاهل حق هر هفته در محلى جمع شده و اوراد و اذكار خاصى را با تشريفات مخصوص به‌جا مىآورند . عدهء حاضر را « جم » و آن مجمع را « جمخانه » مىگويند .\r\nافراد با خود هديه‌اى مىآورند تا در پايان مجلس صرف شود و اين هديه نياز و نذر ناميده مىشود كه با شركت در جمخانه و دادن نياز ، تكليف نماز ساقط مىشود . « 2 »  در اين مراسم شخصى به‌نام « سيد » دعاى نذر را مىخواند . شخص ديگرى به‌نام « خليفه » نذرها را به‌طور مساوى بين حاضرين تقسيم مىكند و فردى به نام « كلام خوان » اذكارى را مىخواند تا افراد حاضر به پيروى از وى آنها را تكرار كنند .\r\nسيد فردى است كه وابسته به يكى از خاندان يازده‌گانهء حقيقت است كه در نظر اهل حق سمت پيشوايى اين فرقه را دارند . « 3 » \r\nاهل حق در هر سال سه روز از دوازدهم تا چهاردهم زمستان روزه مىگيرند . « 4 » \r\nآنان مىگويند : صاحبكار فرمود : در دوره‌اى كه خداوند در جامهء مرتضى على عليه السلام حلول كرده بود ، قرار چنين بوده كه هر كس ما را خواست سبيل نگيرد ؛ از اين رو اهل حق ، داراى شارب‌هاى بلند و درازى هستند . « 5 » \r\n\r\nديدگاه اهل حق در مورد على عليه السلام\r\nاهل حق همانند بسيارى از غاليان ديگر ، على عليه السلام را خدا مىدانند و اين اشعار در كتاب‌هاى معتبر آنان موجود است :\r\n\r\n","description":"","footnote":" ( 1 ) - ر . ك : به‌سوى جهان ابدى ، زين‌العابدين قربانى ، ص 284 - 297 والحكمة المتعاليه فىالاسفار الاربعه ، ملاصدرا ، ج 9 .  ( 2 ) - همان ، ص 102 .  ( 3 ) - آنان عبارتند از : خاندان شاه ابراهيم ، على قلندر ، بابا يادگار ، خاموش ( از نسل بوالوفا ) ، ميرسور ، ميرصفا ، حاجى بابوعيسى ، ذوالنور ، آتش‌بگ ، شاه حياس و خاندان بابا حيدر . ر . ك : گفتار هفتم از كتاب سرسپردگان .  ( 4 ) - سرسپردگان ، ص 66 .  ( 5 ) - همان ، ص 71 . ","page_name":" 127 ","page_number":127},
  {"content":"\r\n\r\n به دور محمد همان كردگار * شد از جامهء مرتضى آشكار\r\nپس از رحلت احمد مصطفى * بر او جانشين گشت آن مرتضى\r\nكه آن مرتضى بود ذات خدا * به تخت بقا گشت فرمانروا « 1 »  \r\nالبته اهل حق غير از حضرت على عليه السلام شش « 2 »  نفر ديگر را نيز جزء جامه‌هاى خدا دانسته و به تجسم و تجسّد خدا در آنان معتقد مىباشند . و شايد اين مطلب فقط جزو عقايد فرقهء هفت‌تنان باشد . از اين رو بهتر است اهل حق را به حاى « علىاللهى » خواندن ، « حلوليه » بناميم .\r\n\r\nدروزىها\r\nيكى ديگر از غاليان معاصر ، فرقهء دروزىها هستند كه يكى از فرقه‌هاى اسماعيلى مىباشند . آنان در لبنان و سوريه زندگى مىكنند و در حدود دويست هزار نفر هستند . اين فرقه در مصر در عهد « الحاكم » خليفهء ششم فاطمى و در آغاز قرن يازدهم ميلادى به‌وجود آمد . الحاكم تمام مذاهب را در قاهره منسوخ كرد و فقط مذهبى را مجاز دانست كه به مقام الوهيت او اعتراف داشته باشد . نام اين فرقه از نام يكى از فعال‌ترين مبلغان آن به نام « شيخ محمد بن اسماعيل دروزى » گرفته شده است كه از طرف الحاكم به تبليغ در سوريه اعزام شد .\r\n\r\nعقايد دروزىها\r\nآنان معتقد به تناسخ هستند و مىگويند روح آدم در كالبد على بن ابىطالب عليه السلام و همين‌طور در كالبد اعقابش تا « الحاكم » تجلى نمود و الحاكم حصه‌اى از جوهر الوهيت دارد . او قادر مطلق و عالم به جميع اسرار است و بايد همه از وى اطاعت كنند . دروزىها مىگويند خداوند آخرين بار در شخص « الحاكم » جلوه‌گر شده است و او پس از خروج\r\n\r\n","description":"","footnote":" ( 1 ) - سرسپردگان ، ص 110 و 97 ، به نقل از شاهنامهء حقيقت .  ( 2 ) - اهل حق اين افراد را مرشدان و پيران خود مىدانند كه به ترتيب عبارتند از : خاوندگار ، على عليه السلام ، شاه خوشين ، سلطان‌سحاك ، قرمزى ، محمد بيك و خان آتش . ر . ك : همان كتاب ، ص 107 - 108 . ","page_name":" 128 ","page_number":128},
  {"content":"\r\n\r\nيأجوج و مأجوج از چين به دنيا باز خواهد گشت و با ظهور او ابليس ، مغلوب شده همهء اديان در برابر مذاهب خليفهء فاطمى سر فرود خواهند آورد . آنان معتقدند كه الحاكم خودش تصميم گرفت تا مدتى از نظر پيروانش غايب شود و او در موعد معينى بازخواهد گشت تا كسانى را كه وفادارى خود را نسبت به او حفظ كرده‌اند پاداش دهد و از دين برگشتگان و اشرار را به كيفر برساند . « 1 » \r\n\r\nموضع‌گيرى ائمه عليهم السلام در برابر غلات\r\nبايد توجه داشت كه خداوند جسم نيست و حلول و اتحاد براى ذات مقدس او محال است و اگر صدور كار خارق‌العاده از على عليه السلام يا ديگر امامان دليل خدايى آنان باشد بايد پيامبرانى همچون حضرت موسى و عيسى عليه السلام نيز خدا باشند چرا كه آنان نيز داراى معجزات بودند .\r\nاحاديث فراوانى از ائمه عليهم السلام در نكوهش غاليان صادر شده و مفاد آنها حاكى از اين است كه ائمه عليهم السلام از جهت صفات كمال در رتبهء بسيار بلندى قرار دارند و تكيه‌گاه آن احاديث بر اين است كه نبايد دربارهء صفات كمال ائمه غلو كرده آنان را از مخلوق بودن خارج كنيم و به خدايى يا صفات خدايى رسانده لباس استقلال بر آنان بپوشانيم .\r\nعلى عليه السلام فرموده :\r\nپروردگارا ! من از غلات بيزارم همان‌گونه كه عيسى بن مريم از نصارى ( قائلين به الوهيت عيسى ) بيزار بود ، پروردگارا ! آنان را براى هميشه خوار كن و احدى از آنان‌را يارى نفرما ! « 2 » \r\nبه روايت امام صادق عليه السلام پيامبر صلى الله عليه و آله فرمود :\r\nمرا از مقام خودم بالاتر نبريد چرا كه خداوند قبل از اين‌كه مرا به‌عنوان پيامبر برگزيند به‌عنوان بندهء خودش برگزيد . « 3 » \r\n\r\n","description":"","footnote":" ( 1 ) - اقتباس از كتاب سرسپردگان ، ص 160 - 164 .  ( 2 ) - بحارالانوار ، ج 25 ، ص 266 .  ( 3 ) - همان ، ص 265 . ","page_name":" 129 ","page_number":129},
  {"content":"\r\n\r\nنيز على عليه السلام فرموده :\r\nدو نفر دربارهء من به هلاكت رسيدند : دوست افراطگر و غالى و دشمن كينه‌توز . « 1 » \r\nعبدالرحمان بن كثير مىگويد امام صادق عليه السلام به اصحابش مىفرمود :\r\nخدا مغيره را لعنت كند و لعنت كند آن زن يهودى را كه وى نزد او مىرفت و سحر و شعبده‌بازى را از او ياد مىگرفت . همانا مغيره بر پدرم دروغ مىبست و خداوند ايمان را از او سلب نمود . . . سوگند به خدا ، ما بندهء آن كسى هستيم كه ما را آفريده و برگزيده است . توانايى نداريم ( بىاذن او ) ضررى را از خود دفع كرده يا سودى به دست آوريم « 2 »  . . . .\r\nسُدَير مىگويد : به امام صادق عليه السلام عرض كردم عده‌اى گمان مىكنند شما خدا هستيد . . . فرمود :\r\nاى سدير ! گوشم ، چشمم ، مو و پوستم ، گوشت و خونم از اين‌گونه افراد بيزار است . خدا و رسولش از آنان بيزار باشند ، اينان بر دين من و پدرانم نيستند . . . .\r\nسدير مىگويد : گفتم : فدايت شوم شما چه مقامى داريد ؟ فرمود :\r\nما خزينه‌هاى علم الهى و بيانگر وحى هستيم . ما افراد معصوميم . خداوند به اطاعت ما فرمان داده و از نافرمانى ما نهى كرده‌است . ما حجت رساىالهى در روى زمين هستيم . « 3 » \r\nحنان بن سدير مىگويد : امام صادق عليه السلام فرمود :\r\nلعنت خدا و فرشتگان و همهء مردم بر ابوالخطاب و يارانش باد ! خدا را گواه مىگيرم كه او كافر ، تبهكار و مشرك بود . او صبح و شب در شديدترين عذاب با فرعون محشور است . « 4 » \r\nضرورى است به اين مطلب توجه كنيم كه فضايل و كمالات ائمه عليهم السلام آن‌گونه كه\r\n\r\n","description":"","footnote":" ( 1 ) - بحارالانوار ، ج 25 ، ص 285 .  ( 2 ) - همان ، ص 289 ؛ اختيار معرفة الرجال المعروف برجال الكشى ، شيخ طوسى ، ص 225 ، انتشارات دانشگاه مشهد با تصحيح حسن مصطفوى .  ( 3 ) - رجال كشى ، ص 306 .  ( 4 ) - همان ، ص 296 . ","page_name":" 130 ","page_number":130},
  {"content":"\r\n\r\nميان متأخرين از علماى شيعه با دلايل نقلى و عقلى تثبيت و تبيين شده در اعصار قبل مورد اختلاف بوده و عده‌اى از بزرگان شيعه در عصر شيخ صدوق و قبل از ايشان ، با استنباط شخصى خود مقام معينى براى ائمه عليهم السلام قائل بودند به‌گونه‌اى كه اعتقاد به فراتر از آن را غلو مىشمردند . و آن را عقايد افراطى و غلوآميز مىدانستند ، مانند : نقل امور شگفت‌انگيز دربارهء ائمه ، مبالغه در بيان معجزات و تجليل از آنان ، تنزيه آنان از نقائص زياد و اعتقاد به توانايى و دانش زياد آنان به اسرار كائنات و چنان كه شيخ صدوق و استادش ابن وليد صدور سهو « 1 »  را از پيامبر و امام ممكن دانسته و در نتيجه عقيده به نفى سهو را غلو مىشمرده‌اند .\r\nاين مطلب تأثير به‌سزايى نيز در علم رجال داشت ، زيرا رجال‌نويسانى مانند ابن غضائرى بعضى از راويان حديث را به جعل حديث و دروغگويى متهم نموده‌اند و ريشه‌اش اين بوده كه راوى مزبور ، امورى را دربارهء ائمه عليهم السلام نقل كرده كه از ديدگاه وى غلو شمرده مىشده است . « 2 » \r\n\r\n","description":"","footnote":" ( 1 ) - البته منظور آنان اسهاء است يعنى خداوند ( در غير موارد تبليغ و بيان احكام ) براى مصالحى امام يا پيامبر را به سهو ونسيان مىاندازد و سهو ناشى از تصرفات شيطانى منظور آنان نيست .  ( 2 ) - ر . ك : كليات فى علم الرجال ، جعفر سبحانى ، ص 419 - 421 ؛ بحارالانوار ، ج 25 ، ص 345 - 346 . ","page_name":" 131 ","page_number":131},
  {"content":"\r\n . \r\n","description":"","footnote":"","page_name":" 132 ","page_number":132},
  {"content":"\r\n\r\nقرآن كريم\r\nنهج‌البلاغه\r\nاثباةالهداة حرّ عاملى دارالكتب الاسلاميه\r\nاصول الحديث و احكامه سبحانى مؤسسهء الامام‌الصادق عليه السلام\r\nاعلام الورى طبرسى دارالكتب الاسلاميه\r\nالامام الصادق والمذاهب الاربعه اسد حيدر دارالكتاب العربى بيروت\r\nانسان و سرنوشت مطهرى شركت انتشار\r\nاوائل المقالات مفيد مكتبة الداورى\r\nبحارالانوار مجلسى دارالكتب الاسلاميه\r\nبه سوى جهان ابدى زين‌العابدين قربانى كتابفروشى طباطبايى\r\nتاريخ الخلفا سيوطى قاهره\r\nتاريخ شيعه و فرقه‌هاى اسلام مشكور انتشارات اشراقى\r\nتحريرالوسيله امام خمينى مؤسسه النشر الاسلامى\r\nتذكرة الحفاظ ذهبى دار احياء التراث العربى\r\nتوحيد صدوق موسسه النشر الاسلامى\r\nالحكمةالمتعاليه فىالاسفار الاربعه ملا صدرا دار احياء التراث العربى\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nخصال صدوق علمى اسلاميه\r\nالدر المنثور سيوطى دارالمعرفه بيروت\r\nالزيديه نظريه و تطبيق على بن عبدالكريم عمان\r\nسرسپردگان خواجه‌الدين نشر منوچهرى\r\nسنن ترمذى مكتبة السلفيه ، مدينه منوره\r\nسنن ابن ماجه دار احياء التراث العربى\r\nسنن ابى داود دار احياء التراث العربى\r\nالسيرة النبويه ابن هشام دار احياء التراث العربى\r\nشرح نهج‌البلاغه مكارم شيرازى مطبوعاتى هدف\r\nشرح نهج‌البلاغه ابن ابىالحديد دار احياء التراث العربى\r\nصحيح بخارى بخارى دار احياء التراث العربى\r\nصحيح مسلم به شرح نووى مسلم و نووى دار احياء التراث العربى\r\nالصواعق المحرقه ابن حجر قاهره\r\nعدل الهى مطهرى صدرا\r\nعيون اخبار الرضا عليه السلام صدوق اعلمى\r\nالغدير امينى دار الكتاب العربى بيروت\r\nفدائيان اسماعيلى برنارد لوئيس مؤسسه مطالعات و\r\n( ترجمه بدره‌اى ) تحقيقات فرهنگى\r\nفرق الشيعه نوبختى مكتبه الفقيه\r\nالكافى كلينى دارالكتب الاسلاميه\r\nالكامل ابن اثير دار صادر\r\nكشف الارتياب محسن امين دارالكتب الاسلاميه\r\nكشف الاسرار امام خمينى انتشارات آزادى\r\nكشف المراد حلّى مصطفوى قم\r\nكنز العمال متقى هندى حيدرآباد هند\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nكليات فى علم الرجال جعفر سبحانى انتشارات اسلامى\r\nالمحلّى ابن حزم بيروت\r\nمختصر سنن ابى داود منذرى دارالمعرفه بيروت\r\nالمراجعات شرف الدين بيروت\r\nمسند احمد بن حنبل دار صادر\r\nالمستدرك حاكم نيشابورى دارالفكر بيروت\r\nالمصباح المنير فيّومى مصر\r\nمعتزله فاضل مركز نشر دانشگاهى\r\nمعالم‌المدرستين عسكرى بنياد بعثت\r\nمعجم رجال الحديث خويى مدينه العلم قم\r\nمقالات الاسلاميين اشعرى ( ترجمه مؤيدى ) امير كبير\r\nالملل والنحل سبحانى مطبعة الخيام\r\nالملل والنحل شهرستانى دارالمعرفه\r\nمنتخب الاثر صافى مكتبة الصدر\r\nمنهاج السنه ابن تيميه اميريه مصر\r\nالميزان طباطبايى دارالكتب الاسلاميه\r\nالنص والاجتهاد شرف‌الدين بيروت\r\nنقش ائمه در احياء دين عسكرى مجمع علمى اسلامى\r\nوسايل الشيعه حر عاملى المكتبة الاسلاميه\r\n\r\n","description":"","footnote":"","page_name":" 135 ","page_number":135},
  {"content":"\r\n . \r\n\r\n","description":"","footnote":"","page_name":" 136 ","page_number":136}
  ]