[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nعقايد : 84 ( كلام وعقايد : 154 )\r\nگروه مخاطب :\r\n- تخصصى ( طلاب ودانشجويان )\r\n- عمومى\r\nشماره انتشار كتاب ( چاپ اول ) : 1604\r\nمسلسل انتشار ( چاپ اول وباز چاپ ) : 4097\r\nكتاب هاى علامه طباطبائى / 7\r\nكتاب هاى استاد خسروشاهى / 10\r\nطباطبائى ، محمد حسين ، 1281 - 1360 .\r\nبررسى هاى اسلامى / علامه سيد محمد حسين طباطبائى ؛ به كوشش سيد هادى خسروشاهى . - قم : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم ) ، 1387 .\r\nج . - ( مؤسسه بوستان كتاب ؛ 1604 . كتاب هاى علامه طباطبائى ؛ 7 . كتاب هاى استاد خسروشاهى ؛ 10 ) ( كلام وعقايد ؛ 154 . عقايد ؛ 84 )\r\n5600 تومان : isbn 978 - 964 - 09 - 0021 - 5 ( دوره ) isbn 978 - 964 - 09 - 0023 - 9\r\nفهرست نويسى براسا اطلاعات فيپا .\r\nص . ع . به انگليسى : allameh sayyid muhammad - husayn tabatabai . islamic studies\r\nكتاب نامه به صورت زيرنويس .\r\nنمايه .\r\nچاپ دوم : 1388 .\r\n1 . اسلام - مجموعه ها . 2 . اسلام - مقاله ها وخطابه ها الف . خسروشاهى ، هادى ، 1317 - مصحح . ب . دفتر تبليغات اسلامى حوزه علميه قم . مؤسسه بوستان كتاب . ج . عنوان . د . فروست : كتاب هاى علامه طباطبائى ؛ 7 .\r\n2 ك 2 ط / 6 / 4 bp\r\n08 / 297\r\nش . 7\r\n[ 4 ب 2 ط / 5 / 10 bp 
  ]\r\n1388\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nبررسى هاى اسلام / جلد اول\r\nنويسنده : علامه سيد محمد حسين طباطبائى * به كوشش : سيد هادى خسروشاهى\r\nناشر : مؤسسه بوستان كتاب\r\n( مركز چاپ و نشر دفتر تبليغات اسلامى حوزه علميه قم )\r\nچاپ وصحافى : چاپخانه مؤسسه بوستان كتاب\r\nنوبت چاپ : دوم / 1388 * شمارگان : 3000 * بها : 5600 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nطريق پيام كوتاه ( sms ) : 10002155\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * ويراستار : ابوالفضل طريقه دار * چكيدهء عربى : سهيله خائفى * چكيدهء انگليسى : مريم خائفى * فيپا : مصطفى محفوظى * اصلاحات حروف نگارى : حسين محمدى ، احمد رمضانى و الهام قره گوزلو * نمايه ساز وصفحه آرا : احمد مؤتمنى * نمونه خوانى : سيد رضا هدايتى * كنترل نمونه خوانى : محمد جواد مصطفوى * باز خوانى نهايى متن : بيژن سهرابى * كنترل فنى صفحه آرايى : سيد رضا موسوى منش * طراح جلد : مسعود نجابتى * مدير توليد : عبدالهادى اشرفى * آماده سازى : حميد رضا تيمورى * سفارشات چاپ : امير حسين مقدم منش و ساير همكاران * امور چاپ : على عليزاده ، مجيد مهدوى و ساير همكاران ليتوگرافى ، چاپ وصحافى * سيد محمود خسروشاهى و ساير همكاران مركز بررسى هاى اسلامى .\r\nرئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nجلد اول\r\nبررسىهاى اسلامى جلد\r\n\r\nدربارهء اين مجموعه\r\nراقم اين سطور كه ساليانى دراز ، افتخار تلمّذ و حضور در خدمت استاد علامه ، سيد محمد حسين طباطبائى را داشتم ، با علاقهء خاصى ، به جمع‌آورى آثار مطبوع و استنساخ آثار مخطوط استاد مىپرداختم كه پس از مرور زمانى ، گنجينه‌اى گرانبها از مقالات ، پاسخ‌ها و رسائل استاد ، در زمينه‌هاى مختلفِ قرآنى ، علمى ، فكرى ، اجتماعى ، فلسفى و . . . گردآمد كه به يارى خدا هم‌اكنون در دو مجلد در اختيار علاقه‌مندان قرار مىگيرد .\r\nالبته قسمت‌هايى از اين مباحث در سال‌هاى پيشين ، نخست در نشرياتى مانند :\r\nيادنامهء ملاصدرا ، محمد خاتم پيامبران ، مجلهء مكتب اسلام ، مجلهء دانشكدهء ادبيات ، فصلنامهء مكتب تشيّع ، مجلهء راهنماى كتاب و غيره چاپ شده است ، ولى بخش‌هاى ديگر اصولًا در جايى چاپ نشده بود و توسط خود استاد در اختيار اينجانب قرار گرفت كه براى اولين بار تحت عنوان مجموعهء مقالات استاد ، چاپ و منتشر گرديد .\r\nجامع‌ترين نامى كه براى اين مجموعه مىشد انتخاب كرد ، نام بررسىهاى اسلامى بود ، چرا كه اين مجموعه ، شامل بررسىهاى گوناگونى در زمينه‌هاى مختلف مباحث اسلامى است ، و يكى دو بار هم تحت همين عنوان منتشر گرديده و چاپ جديد هم كه با اضافات و اصلاحات و تجديد نظر همراه است ، تحت همان عنوان شامل\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nمجموعهء مقالات : پرسش‌ها و پاسخ‌ها ( در دو جلد ) و مجموعهء رسائل ( در دو جلد ) منتشر مىگردد .\r\nهمان‌طور كه اشاره شد ، نويسنده از ديرباز به جمع‌آورى اين مباحث پرداخته بود ، ولى اشتغالات روزمره اجازهء ترتيب و تنظيم آنها را نمىداد ، تا آن‌كه پانزده سال پيش ، ضمن كسب اجازه از محضر استاد علامه ، به تنقيح و ترتيب آنها پرداختم و پس از فصل‌بندى و تبويب و افزودن يكى - دو رساله و چندين مقالهء جديد از استاد ، تحت عنوان « بررسىهاى اسلامى » تقديم دوستداران حقيقت گرديد .\r\n* * * . . . بخشى از مباحث مندرج در اين مجموعه ، پاسخ‌هاى استاد به پرسش‌هايى است كه در طول سال‌هاى متمادى از معظم‌له به عمل آمده است ؛ ولى متأسفانه طبق اظهار استاد ، ايشان قبلًا نسخه‌اى از پاسخ‌ها را نگهدارى نمىكرده‌اند . . . .\r\nبه خاطر دارم كه حدود بيست سال قبل ، در سفرى به انگليس ، دو روز به دعوت انجمن اسلامى دانشجويان ، به منچستر رفتم ؛ در آن‌جا ضمن ديدار با برادران ، دانشجويى چند نامه و پاسخ استاد را در زمينه‌هاى فلسفى و تفسيرى به من نشان داد كه استاد علامه در پاسخ سؤالات آن برادر ، مرقوم داشته بودند ، من با اجازهء آن برادر دانشجو ، فتوكپى آنها را تهيه كرده و با خود به ايران آوردم و ضمن ارائه آنها به استاد علامه ، از معظم‌له پرسيدم كه آيا رونوشتى از اين قبيل پرسش‌ها و پاسخ‌هاى ارسال شده دارند يا نه ؟ و ايشان فرمودند : « نه ، من نوعاً پاسخ‌ها را بدون نسخهء دوم براى افراد مىفرستم . . . » ! از ايشان درخواست كردم كه در موارد بعدى به اين جانب اجازه دهند كه قبل از ارسال پاسخ‌ها ، نسخهء دومى از آنها تهيه شود كه ايشان اين پيشنهاد را پذيرفتند و بعد از آن تاريخ ، يا خودشان كپى تهيه مىفرمودند و يا اگر موضوع مشروح بود و مطلب را با خودنويس مىنوشتند ، به من اطلاع مىدادند كه از آن نسخهء دومى تهيه مىكردم و به هرحال خداوند اين توفيق را نصيب نگارنده كرد كه\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nبه جمع‌آورى ، فصل‌بندى ، اصلاح و تنقيح جملات ، پس از كسب اجازهء رسمى و كتبى از مقام استاد معظم ، بپردازم و سپس آنها را به دست نشر بسپارم .\r\nبخش عمدهء سؤالات را افراد و شخصيت‌هاى مختلفى از معظم‌له به عمل آورده‌اند ، ولى چون احتمال اين مىرفت كه بعضى از اين افراد در موقع چاپ سؤالات ، مايل به نشر نام خودشان نباشند و تماس مجدد با يكايك آنان نيز مقدور نبود ، لذا تصميم گرفته شد كه نام سؤال كنندگان ، مطلقاً ذكر نشود . . . البته سؤال‌هاى ديگرى نيز توسط اين‌جانب ، به تناسب و در طول سال‌هاى گذشته مطرح شده بود كه پاسخ آنها نيز در اين كتاب درج مىگردد .\r\nدر واقع همان‌طور كه اشاره شد ، بخش اعظم « پرسش‌ها و پاسخ‌ها » در بين اوراق و مخطوطات استاد معظم يا دوستان و شاگردان ايشان قرار داشت كه به تدريج توسط خود استاد يا دوستان بزرگوار در اختيار نگارنده قرار گرفت ، ولى پاره‌اى از آنها هم مانند مقالات ، قبلًا در بعضى از منشورات دينى درج شده است كه اكنون همهء آنها ، يك‌جا - و در اين مجموعه - براى استفادهء عموم منتشر مىگردد .\r\nدر موقع تنظيم مجموعهء « بررسىهاى اسلامى » و تجديد نظر در آنها ، اوقات زيادى از استاد علامه را براى اصلاح و تكميل مطالب گرفتيم و چون استاد ، شور و علاقهء مرا براى احياى اين مجموعه از آثارشان مىديدند ، گاهى در ساعات آخر شب ، تلفنى اطلاع مىدادند كه : « پاسخ يك نامهء علمى يا فلسفى را در بين‌اوراق پيدا كرده‌ام ، اگر فردا از اين طرف عبور كرديد ، بياييد و بگيريد ! » و من از ايشان كسب اجازه مىكردم كه همان شبانه ، آخرين بحث پيدا شده را تحويل بگيرم و استاد ، طبق روش ديرينهء خود و اخلاق حميدهء انسانى - اسلامى كه داشتند ، اين رخصت را به من مىدادند و من همان شبانه مطلب را كه اغلب دست‌نويس بود ، از ايشان مىگرفتم و پس از اصلاحى كوتاه و مختصر ( در جمله‌بندى و غيره ) دوباره به ايشان عرضه\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nمىكردم و سپس ضميمهء مجموعه مىگرديد . . . و در واقع مطالب كل مجموعه ، با نظارت كامل خود استاد اصلاح و تكميل شده است .\r\n* * * نكته‌اى كه با كمال تأسف تذكار آن را در اين‌جا ضرور مىدانم ، اين است كه بعضى از دوستان ارجمند و ناشرين محترم ، به عنوان نشر معارف اسلامى ، در سال‌هاى گذشته قسمت‌هاى مختلفى از مقالات پراكندهء استاد را بدون تنقيح و حتى با اغلاط چاپى ، با عناوين گوناگون منتشر ساختند كه طبعاً مورد رضايت معظم‌له قرار نگرفت . . . و اكنون بايد گفت كه اگر هدف اين دوستان واقعاً نشر معارف اسلامى است ، بهتر است اجازه بدهند كه اين كار با صبر و حوصلهء بيشتر و دقت و تحقيق كامل‌تر انجام يابد و بدون كسب اجازه و يا با نشر عجولانه ( و گاهى « كاسب‌كارانه » ! ) راضى نشوند كه كار تحقيق علمى نيز در جامعهء ما دچار آشفتگى و هرج و مرج گردد . . . .\r\nدر همان ايّام خود استاد معظم به درخواست حقير ، در نامه‌اى خطاب به اين قبيل دوستان محترم چنين مرقوم داشتند :\r\nبسمه‌تعالى\r\nاجازهء نشر آثار و تأليفات يا مجموعه‌هايى از مقالات اين جانب كه تاكنون تحت نام‌هاى مختلفى از طرف چند ناشر محترم چاپ و منتشر شده است ، فقط براى يك چاپ بوده است و بعد از اين تاريخ ، چاپ و نشر كليهء اين آثار بدون اجازهء مجدد و كتبى مجاز و مشروع نخواهد بود ( مگر چاپ تفسير الميزان كه متكى به قرارداد كتبى و صريح در امتياز دائمى مىباشد ) . اميد است كه علاقه‌مندان به نشر فرهنگ و علوم اسلامى با اعمال و رفتار خود ، نمونه‌هايى از افراد با ايمان و با تقوا و فرهنگ دوست باشند . 20 / ج 2 / 97 ه -\r\nمحمد حسين طباطبائى\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nما نيز اميدواريم كه اين « تذكار » استاد بزرگوار ، دوستان اهل معرفت را مفيد افتد .\r\n* * * . . . براى مقدمهء اين كتاب ، نخست شرح زندگى مختصرى از استاد تهيه شده بود ، ولى بعداً نوشتهء كوتاهى به قلم خود ايشان ، در همين زمينه به دست آمد كه پس از اين يادداشت ، تحت عنوان « زندگى من » آن را مىخوانيد ، چرا كه بيان و قلم ما به حق نمىتوانست در اين زمينه اداى وظيفه كند .\r\nبه قول يكى از اساتيد بزرگوار :\r\n. . . قلم ، قاصر از معرفى شخصيت بزرگ ايشان است و كلام نمىتواند مراتب كمال و فضل و مقام روحانى ايشان را توصيف كند . اين صفحات شرح قطره‌اى است از دريايى كه سال‌ها با سكوت و آرامش به خدمتى بس اساسى به جامعهء اسلامى و ايرانى كمر همت بسته است و از آن‌جا كه خود به مرتبهء وصال به حقيقت نايل آمده است ، مانند مشعلى نورانى اطراف خود را منوّر ساخته و راه پاى بسيارى از شاگردان و ارادتمندان و خوانندگان آثار خود را از دور و نزديك ، روشن ساخته و به حيات فكرى و معنوى آنان روح و جهت و معنا بخشيده است . . . .\r\nدر پايان يادآورى اين نكته نيز لازم است كه در بخش فلسفى اين كتاب ، چند مقاله از استاد محترم جناب آقاى دكتر مهدى حائرى يزدى نقل شده كه براى تكميل بحث و درك پاسخ استاد ، نقل آنها ضرور به نظر مىرسيد . . . چنان‌كه توضيحات مربوط به رسالهء « وحى » از استاد محترم ، آيةاللَّه ناصر مكارم شيرازى نيز به عنوان تكميل بحث عيناً در مجموعه رسائل نقل گرديد . و هم‌چنين چند رساله از استاد ، كه به زبان عربى تأليف و به وسيلهء دوستان ديگرى ترجمه شده بود ( به نقل از يادنامهء استاد و يادنامهء شهيد مطهرى و غيره ) تحت عنوان مجموعهء رسائل چاپ گرديد كه بعضى از آنها ، در چاپ قبلى كتاب نقل نشده بود .\r\nعلاوه بر هفت رساله‌اى كه در مجلّد مورد اشاره آمده است ، سه رسالهء ديگر از\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nاستاد در جلد اول و دوم مجموعهء مقالات نقل شده بود كه عبارت بودند از : « ولايت و زعامت در اسلام » ، « محمّد و اسلام » و « علم امام » كه چون خود استاد اين رساله‌ها را به عنوان مقاله يا پاسخ به پرسشى نوشته‌اند ، ما نخست آنها را در ضمن مجموعهء مقالات :\r\nپرسش‌ها و پاسخ‌ها آورده بوديم ، ولى در اين چاپ - مجموعه آثار - آن رساله‌ها را در جلد دوم مجموعه رسائل نقل كرده‌ايم .\r\nخوشبختانه در سال گذشته بعضى از اساتيد حوزهء علميهء قم چندين رسالهء ديگر از استاد علامه را تحت عنوان : انسان از آغاز تا انجام و رسائل توحيدى ترجمه و همراه توضيحاتى ، به صورت مستقل منتشر ساخته‌اند كه استفاده از آنها را به علاقه‌مندان آثار استاد ، توصيه مىكنيم . « 1 »\r\nقم : حوزهء علميه - سيد هادى خسروشاهى\r\nآذر ماه 1370\r\n\r\n\r\n","description":"","footnote":"\r\n( 1 ) * گفتنى است كه رسائل فوق ، اين بار پس از كسب اجازه از مترجمان محترم در ضمن همين مجموعه آثار علامه به طور مستقل چاپ مىگردد\r\n","page_name":" 16 ","page_number":16},
  {"content":"\r\n . \r\n","description":"","footnote":"","page_name":" 17 ","page_number":17},
  {"content":"\r\n\r\n\r\n1 . زندگى من\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nزندگى من\r\nنويسنده ، محمد حسين طباطبائى ، به سال هزار و دويست و هشتاد و يك شمسى در تبريز در ميان يك خانوادهء عالم به وجود آمده‌ام . در سن پنج سالگى مادر و در سن نه سالگى پدر را از دست دادم و به مناسبت اين‌كه كم و بيش مايهء معاش داشتيم ، سرپرست ما ( وصى پدر ) وضع زندگى ما ( من و برادر كوچك‌تر از خودم را كه داشتم ) به هم نزد و تحت مراقبت و پرستارى يك نفر خادم و يك نفر خادمه قرار گرفتيم .\r\nكمى پس از درگذشت پدر ، به مكتب و پس از چندى به مدرسه فرستاده شديم و بالاخره به دست معلم خصوصى كه به خانه مىآمد سپرده گشتيم و به اين ترتيب تقريباً مدت شش سال مشغول فراگرفتن فارسى و تعليمات ابتدايى بوديم .\r\nآن روزها تحصيلات ابتدايى برنامهء معينى نداشت . همين قدر به ياد دارم كه در فاصلهء ميان 1290 تا 1296 كه مشغول بودم ، قرآن كريم را كه معمولًا پيش از هر چيز ديگر خوانده مىشد و كتاب گلستان و بوستان سعدى و نصاب و اخلاق مصور و انوار سهيلى و تاريخ معجم و منشآت امير نظام و ارشاد الحساب را خواندم .\r\nسال 1297 وارد رشته‌هاى علوم دينيه و عربيّه شدم و تا سال 1304 به قرائت متون سرگرم بودم .\r\nدر ظرف همين هفت سال ، در علم صرف كتاب امثله و صرف مير و تصريف و در نحو كتاب عوامل و انموذج و صمديه و سيوطى و جامى و مغنى و در بيان كتاب مطول و\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nدر فقه كتاب شرح لمعه و مكاسب و در اصول كتاب معالم و قوانين و رسائل و كفايه و در منطق كبرى و حاشيه و شرح شمسيّه و در فلسفه كتاب شرح اشارات و در كلام كتاب كشف المراد را خواندم و به همين ترتيب دروس متن ( در غير فلسفه و عرفان ) خاتمه يافت .\r\n* * * سال 1304 براى تكميل تحصيلات خود عازم حوزهء نجف گرديدم و به مجلس درس مرحوم آيةاللَّه آقاى شيخ‌محمد حسين‌اصفهانى حاضر شده ، يك دورهء خارج اصول كه تقريباً شش سال طول كشيد و چهار سال نيز خارج فقه معظم‌له درك نمودم و هم‌چنين هشت سال در خارج فقه مرحوم آيةاللَّه نائينى و يك دورهء خارج اصول معظم‌له حضور يافتم و كمى نيز به خارج فقه مرحوم آيةاللَّه آقاى سيدابوالحسن اصفهانى رفتم . كليات علم رجال را نيز پيش مرحوم آيةاللَّه حجت كوه كمرى رفتم .\r\nدر فلسفه نيز به درس حكيم و فيلسوف معروف وقت ، مرحوم آقا سيد حسين بادكوبى موفق شدم . در ظرف شش سال كه پيش معظم‌له تلمّذ مىكردم ، منظومهء سبزوارى و اسفار و مشاعر ملاصدرا و دورهء شفاى بوعلى و كتاب اثولوجيا و تمهيد ابن تركه و اخلاق ابن مسكويه را خواندم .\r\nمرحوم بادكوبى از فرط عنايتى كه به تعليم و تربيت نويسنده داشت ، براى اين‌كه مرا به طرز تفكر برهانى آشنا ساخته ، به ذوق فلسفى تقويت بخشد ، امر فرمود كه به تعليم رياضيات پردازم . در امتثال امر معظم‌له به درس مرحوم آقا سيد ابوالقاسم خوانسارى كه رياضىدان زبردستى بود حاضر شدم و يك دوره حساب استدلالى و يك دوره هندسهء مسطحه و فضايى و جبر استدلالى از معظم‌له فراگرفتم .\r\n* * * سال 1314 بر اثر اختلال وضع معاش ، ناگزير به مراجعت شده ، به زادگاه اصلى\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nخود ( تبريز ) برگشتم و ده سال و خرده‌اى در آن سامان به سر بردم كه حقاً بايد اين دوره را در زندگى خود دورهء خسارت روحى بشمارم ، زيرا بر اثر گرفتارى ضرورى به معاشرت عمومى وسيلهء تأمين معاش ( كه از مجراى فلاحت بود ) از تدريس و تفكر علمى ( جز مقدارى بسيار ناچيز ) باز مانده بودم و پيوسته با يك شكنجهء درونى به سر مىبردم .\r\n* * * در سال 1325 از سر و سامان خود چشم پوشيده ، زادگاه اصلى را ترك گفتم و متوجه حوزهء قم گرديده ، بساط زندگى را در اين شهر گستردم و دوباره اشتغالات علمى را از سر گرفتم و تاكنون كه اوايل سال 1341 مىباشد ، روزگار خود را در اين سامان مىگذرانم .\r\nالبته هر كسى حسب حال خود در زندگىاش خوشى و تلخى و زشت و زيباهايى ديده و خاطره‌هايى دارد . من نيز به نوبهء خود و خاصه از اين نظر كه بيشتر دورهء زندگانى خود را با يتيمى يا غربت يا مفارقت دوستان يا انقطاع وسايل و تهيدستى و گرفتارىهاى ديگر گذرانيده‌ام ، در مسير زندگى با فراز و نشيب‌هاى گوناگون رو به رو شده ، در محيطهاى رنگارنگ قرار گرفته‌ام . ولى پيوسته حس مىكردم كه دست ناپيدايى مرا از هر پرتگاه خطرناك نجات مىدهد و جاذبهء مرموزى از ميان هزارها مانع بيرون كشيده ، به سوى مقصد هدايت مىكند .\r\n من اگر خارم و گر گل چمن‌آرايى هست * كه از آن دست كه مىپروردم مىرويم \r\nدر اوايل تحصيل كه به صرف و نحو اشتغال داشتم ، علاقهء زيادى به ادامهء تحصيل نداشتم و از اين روى هر چه مىخواندم نمىفهميدم و چهار سال را به همين نحو گذرانيدم . پس از آن ، يك‌باره عنايت خدايى دامن‌گيرم شده ، عوضم كرد . و در خود يك نوع شيفتگى و بىتابى نسبت به تحصيل كمال حس نمودم . به طورى كه از همان روز تا پايان ايام تحصيل كه تقريباً هفده سال طول كشيد ، هرگز از تعليم و تفكر ، احساس\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nخستگى و دلسردى نكردم و زشت و زيباى جهان را فراموش نموده و تلخ و شيرين حوادث را برابر مىپنداشتم . بساط معاشرت غيراهل علم را به كلى برچيدم .\r\nدر خورد و خواب و لوازم ديگر زندگى به حداقل ضرورى قناعت نموده ، باقى را به مطالعه مىپرداختم . بسيار مىشد ( و به ويژه در بهار و تابستان ) كه شب را تا طلوع آفتاب با مطالعه مىگذرانيدم و هميشه درس فردا را شب پيش مطالعه مىكردم و اگر اشكالى پيش مىآمد با هر خودكشى بود حل مىنمودم و وقتى به درس حضور مىيافتم از آنچه استاد مىگفت قبلًا روشن بودم و هرگز اشكال و اشتباه درس پيش استاد نبردم .\r\n* * * از آثار مختصرى كه هنگام تحصيل در نجف تهيه كرده‌ام :\r\n- رساله در برهان\r\n- رساله در مغالطه\r\n- رساله در تحليل\r\n- رساله در تركيب\r\n- رساله در اعتباريات ( افكارى كه ساختهء خود انسان است )\r\n- رساله در نبوات و منامات\r\nاز آثارى كه در اوقات اقامت تبريز تأليف شده :\r\n- رساله در اثبات ذات\r\n- رساله در اسماء و صفات\r\n- رساله در افعال\r\n- رساله در وسائط ميان خدا و انسان\r\n- رساله انسان قبل‌الدنيا\r\n- رساله انسان فىالدنيا\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n- رساله انسان بعدالدنيا\r\n- رساله در ولايت\r\n- رساله در نبوت\r\n( در اين رساله‌ها ميان عقل و نقل تطبيق شده است ) .\r\n- كتاب سلسلهء انساب طباطبائيان آذربايجان .\r\n* * * آثارى كه در قم به رشتهء تحرير درآمده است :\r\n- تفسير الميزان كه در 20 جلد منتشر شده است .\r\nدر اين كتاب با روش بىسابقه‌اى آيه با آيه تفسير شده است .\r\n- اصول فلسفه ( روش رئاليسم ) در اين كتاب فلسفهء شرق و غرب بررسى مىشود .\r\n- حاشيهء كفايةالاصول\r\n- حاشيه بر كتاب اسفار ملاصدرا كه در 9 جلد منتشر شده است .\r\n- وحى يا شعور مرموز\r\n- دو رساله در ولايت و حكومت اسلامى ( فارسى و عربى )\r\n- مصاحبه‌هاى سال 1338 با پرفسور كربن ، مستشرق فرانسوى در يك جلد ( تحت عنوان شيعه كه براى بار سوم اخيراً منتشر گرديد ) .\r\n- مصاحبه‌هاى سال 39 و سال 40 با نامبرده در يك جلد ( تحت عنوان رسالت تشيّع در دنياى امروز منتشر شده است ) .\r\n- رساله در اعجاز\r\n- على والفلسفة الالهيه ( به فارسى نيز ترجمه شده است ) .\r\n- شيعه در اسلام\r\n- قرآن در اسلام\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n- مجموعه مقالات ، پرسش‌ها و پاسخ‌ها و بحث‌هاى متفرقهء علمى ، فلسفى و . . . « 1 »\r\n- سنن‌النبى كه اخيراً با ترجمه و تحقيق توسط جناب آقاى محمد هادى فقهى منتشر شده است .\r\n\r\n\r\n","description":"","footnote":"\r\n( 1 ) . اين مجموعهء مقالات و رساله‌ها توسط « مركز بررسىهاى اسلامى » با اجازهء كتبى استاد علامه جمع‌آورى و پس از تكميل در 2 جلد به نام بررسىهاى اسلامى منتشر گرديد . . . و اكنون به اضافهء چند مقاله ديگر در دو مجلد در اختيار علاقه‌مندان قرار مىگيرد\r\n","page_name":" 24 ","page_number":24},
  {"content":"\r\n\r\n\r\n2 . اسلام شناسى\r\n\r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n\r\nمحمد صلى الله عليه و آله و اسلام\r\n\r\nاسلام و ساير اديان\r\nشخصيت آسمانى پيغمبر گرامى را كه درست هزار و چهار صد سال قمرى پيش ، از جانب خداى متعال به سمت رسالت و به عنوان رهبر و رهنماى جهانيان مبعوث گرديده و كتاب آسمانى قرآن را كه مجموعهء سخنان خداى يگانه و جامع كليات تعاليم علمى و عملى و معجزهء باقيهء اوست ، برنامهء زندگى صدها ميليون پيروان خود و مورد توجه همگانى بشر قرار داده است ، بايد يكى از مهم‌ترين عوامل تحوّل و تكامل زندگى بشر به شمار آورد ، بلكه خود مهم‌ترين عاملى است كه به واسطهء خودنمايى كه در طول چهارده قرن در اعتقاد و عمل صدها ميليون انسان نموده ، در هر گوشه و كنار زندگى جامعهء بشرى اثر به سزايى گذاشته است .\r\nدرست است كه اسلام از وثنيت برهمايى كه تقريباً سىقرن يا بيشتر عمر دارد و بواديى كه تقريباً بيست و پنج قرن يا بيشتر روزگار گذرانيده و كيش مسيحى كه نزديك به بيست قرن در جامعهء بشر زندگى كرده جوان‌تر مىباشد و درست است كه پيروان اين مذاهب بيشتر از پيروان اسلام مىباشند ولى با مراجعه به كتاب مقدس برهمايى - ودا - و ساير متون مذهب اين طايفه روشن مىشود كه همه يا بيشتر دستورهاى مذهبيشان دستوراتى است منفى و غير مثبت ، و در عين حال مخصوص عدهء كمى از پيروان مذهب . بيشتر پيروان از معنويات مذهب و استفاده از كتاب\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nمقدس بهره ندارند و در حقيقت جامعهء برهمايى از حيث عمل و عكس‌العمل در بيرون از حوزهء خود جامعه‌اى است بىخاصيت .\r\nمذهب بودايى در دستورات منفى خود دست كمى از مذهب برهمايى ندارد و هم‌چنين كيش مسيحى - چنان‌كه در انجيل هاى چهارگانه و ساير متون اصلى آن پيداست - از شرايع عملى و قوانين اجتماعى به كلى تهى و به فلسفه و تعقّل به كلى بدبين مىباشد . اصولًا داستان فداكارى حضرت مسيح و آمرزش همگانى گناهان بشر يا خصوص پيروان مسيحيت با مقررات مذهبى مثبت هيچ‌گونه سازشى ندارد .\r\nمذاهب ديگر يا مانند صابئيّت و مانويت ، وجاهت خود را به كلى از دست داده‌اند ، و يا مانند مذهب يهود وقف طايفه‌اى مخصوص ، و از كثرت پيروان محروم مىباشند .\r\nآرى تنها آيين مقدس اسلام است كه با عقايد برهانى و قوانين اجتماعى و فردى مثبت خود ، مورد قبول و احترام صدها ميليون انسان قرار گرفته و پيوسته در ميان پيروان خود ميليون‌ها علاقه‌مند داشته و دارد كه سر تا سر زندگى خود را به دستورات مثبت آن تطبيق مىكنند و روشن است كه روش زندگى مثبت و منظم يك فرد مىتواند در هزاران فرد به طور مستقيم و غيرمستقيم اثر بگذارد تا چه رسد به يك جامعهء وسيع و از اين‌جاست كه سياست‌هاى مخالف اين آيين پاك ( به اعتراف خودشان ) هيچ‌گاه غافل ننشسته ، در خاموش كردن نور آن هيچ‌گونه فروگذارى نمىكنند . « 1 »  « يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ »  . « 2 »\r\n\r\n\r\n","description":"","footnote":"\r\n( 1 ) . كتاب داستان بشر ، اثر هندريك وليم وان ، ترجمهء جمال‌زاده ، ص 138 - 139 ، در علل پيشرفت اسلام و غلبهء مسلمانان در جنگ‌هاى صليبى و غير آن بر مسيحيان‌مىگويد : « پيغمبر اسلام فرموده بود هر كس كه در راه جهاد با كفار به خاك افتد يك‌راست به بهشت مىرود و مجاهدين اسلام مردانه جان باختن در ميدان جنگ را به زندگانى پررنج و تعب در اين دنياى فانى ترجيح مىدادند . به همين جهت بود كه مسلمان‌ها در جنگ‌هاى صليبى بر مسيحيان غالب آمدند ، چون پيروان دين عيسى از دنياى مجهول پس از مرگ ترسناك بودند و به لذات و نعمات اين جهان گذران دلبستگى داشتند و به همين ملاحظه است كه امروز نيز سربازان مسلمان با نهايت بىاعتنايى خود را جلو گلولهء توپ فرنگىها مىاندازند و نيز به همين جهت است كه مسلمانان دشمنانى هستند بس خطرناك . »\r\n( 2 ) . صف ، آيهء 8 .\r\n","page_name":" 28 ","page_number":28},
  {"content":"\r\n\r\nالبته درك يك شخصيت آسمانى ، خردى آسمانى و وصف آن نيز زبانى آسمانى مىخواهد ، در عين حال اندازه‌اى هم كه وصف اين شخصيت پاك و آثار وجودى وى در خور توانايى بحث و كنجكاوى است بالاتر از آن است كه يك مقاله و دو مقاله گنجايش آن را داشته باشد و آنچه در اين مقاله به آن مىپردازيم بحث در شخصيت پاك آن حضرت است از راه بررسى كلى در روشى كه با تعاليم پاك خود به جامعهء بشرى القا فرموده و سعادت حقيقى انسان را به پيروى از آن منوط دانسته است .\r\n\r\nاصالت فرد از نظر طبيعت بشرى\r\nمطلبى كه مقدمتاً براى درك كامل اين مباحث بايد در نظر گرفت اين است كه طبيعت انسانى در زندگانى خود منظور و مقصدى بالاتر از اين ندارد كه بقاى وجود خويش را ( تا مىتواند ) تأمين كرده ، به خواست‌هاى غريزى خود برسد . انسان اگر در نخستين قدمى كه برمىدارد با همنوعان خود گرد هم آمده ، اجتماعى منعقد مىكند و براى حفظ اجتماع زير بار قوانين و مقرراتى رفته ، به همان اندازه از آزادى فردى محروم مىشود ، همه براى اين است كه مىخواهد با محروميت از بخشى از آزادى خود ، بخشى ديگر از آزادى را به دست آورده ، از آن برخوردار شود و بقاى وجود و خواست‌هاى غريزى خود را بهتر تأمين نمايد . اصل در سعادت و خوش‌بختى انسان به حسب آفرينش ، سعادت فرد است ، و سعادت اجتماع فرع آن است ، نه به عكس . به عبارت ديگر : مقصود آفرينش طبيعت انسانى است كه همانا وجود فرد است نه هيئت اجتماعى افراد ، و انسان كه به سوى عقد اجتماع هدايت مىشود براى نگهدارى فرد است . انسان بر اثر اين مقصد اساسى كه سعادت و كاميابى در زندگى است ، بايد روش\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمنظمى در زندگى خود - كه ناگزير اجتماعى خواهد بود - اتخاذ نمايد . بخورد ، بنوشد ، بپوشد ، بيارامد ، همسر گيرد ، فرزند بياورد و در راه تأمين نيازمندىهاى خود بكوشد و با تفكر خود راه تأمين بقا را هموار كند .\r\n\r\nتأثير جهان‌بينى فرد در فعاليت او\r\nچگونگى اين روش و شكل خاص اين فعاليت منظم تابع تصورى است كه انسان از حقيقت جهان هستى ، و از خود كه جزء لاينفك جهان است ، داشته باشد . و از اين‌جاست كه مىبينيم گروهى از بشر كه براى جهان هستى آفريدگارى اثبات نكرده ، پيدايش جهان را اتفاقى مىپندارند و انسان را همين هيكل مادى - كه وجود و بقاى آن در ميان ولادت و مرگ محصور است - مىدانند ، روش زندگى و مقررات حيات را طورى تنظيم مىكنند كه تنها پاسخ نيازمندىهاى مادى چند روزهء زندگى دنيا را مىدهد و فقط به سوى كاميابى مادى محدود راهنمايى مىنمايد و هم‌چنين كسانى كه براى ماده و زندگى مادى اصالت قائل‌اند ، چنان‌كه مشهود است ، رويه‌شان همين رويّه مىباشد .\r\nكسانى كه براى جهان آفريدگارى قائل‌اند و تدبير جهان و جهانيان را به دست خدايان مىسپارند ، هستى انسان را همين هستى مادى نمىدانند و روش زندگى را طورى تنظيم مىكنند كه در همه حال رضايت خدايان را جلب كنند و آنان را به خشم نياورند تا بدين‌وسيله در زندگى كامياب شده ، از پيش‌آمدهاى ناگوار كه زاييدهء خشم خدايان مىباشد مصون بمانند . كسانى كه به دين توحيد قائل‌اند و براى جهان و جهانيان خداى يگانه و دانا و توانا و براى انسان زندگى جاودانى كه با مرگ و مير از بين نمىرود اثبات مىكنند ، روش زندگى خود را طورى تنظيم مىكنند كه در همه حال سعادت و كاميابى هر دو جهان ( پيش از مرگ و پس از مرگ ) را تأمين كند و خوش‌بختى جاويد را دربرداشته باشد و از اين‌جا روشن مىشود كه دين همان آيين\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nزندگى است و ميان روش دين و روش زندگى ، هيچ‌گونه جدايى نيست و كسانى كه روش زندگى را اصالت داده و به دين جنبهء تشريف داده ، مقررات آن را تشريفات مذهبى مىنامند ، سخت دچار اشتباه‌اند و روى همين اصل است كه اسلام روش زندگى را دين و راه خدايى كه در برابر بشر گذاشته شده است مىنامد و آيين حق را راه مستقيم و آيين باطل را راه كج مىشمرد .\r\nچنان‌كه درقرآن كريم مىفرمايد :\r\n  « أَنْ لَعْنَةُ اللَّهِ عَلَى الظَّالِمِينَ * الَّذِينَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً وَ هُمْ بِالْآخِرَةِ كافِرُونَ »   « 1 » .\r\n\r\nجهان‌بينى اسلامى\r\nتصورى كه پيغمبر گرامى آن را اساس آيين خود قرارداده ، اين است كه سراسر جهان هستى ، آفريدهء خدايى است يگانه ، كه هر جزء از اجزاى جهان را به سوى سعادت و كمال خصوص آن جزء رهنمايى مىكند و انسان را نيز كه زندگى جاويد دارد به سوى سعادت و كاميابى ويژهء وى با پيروى از روش و پيمودن راهى كه خود نشان مىدهد ، هدايت مىنمايد .\r\nپيغمبر گرامى براى توجيه دعوت خود ، انسان طبيعى را ( يعنى كسى را كه واجد طبيعت انسانى است و با شعور و ارادهء خدادادى مجهّز بوده ، با افكار خرافى و تقليدى آلوده نباشد ) متعلق دعوت قرار داده ، زيرا چنين فردى با نهاد خدادادى خود صلاحيّت درك تصورى را كه در بالا گفته شد دارد . وى خود به خود با كمترين تذكرى مىفهمد كه جهان با اين عظمت و پهناورى و نظام متقن و مرتّب ، آفريدهء\r\n\r\n\r\n","description":"","footnote":"\r\n( 1 ) . از رحمت خدا دور باد ستمكاران كه مردم را از راه خدا برمىگردانند و راه خدا را كج مىخواهند و به زندگى سراى ديگر كفر مىورزند . ( اعراف ، آيهء 45 )\r\n","page_name":" 31 ","page_number":31},
  {"content":"\r\n\r\nآفريدگارى است پاك كه با هستى نامتناهى خود مبدأ هر كمالى و جمالى بوده ، از هر بدى و زشتى منزّه مىباشد و آفرينش جهان و جهانيان گزاف و بدون غايت نبوده ، روز واپسينى به دنبال دارد و اعمال نيك و بد انسان بدون بازخواست نخواهد بود و در نتيجه روش زندگى خاص براى انسان بايد وجود داشته باشد كه اين تصور را تأمين نمايد .\r\n\r\nانتخاب انسان طبيعى براى تعليم و تربيت داراى چند نتيجهء اساسى زير است :\r\n\r\n1 . اصل مساوات :\r\nاين روش نسبت به همهء افراد عموميّت خواهد داشت و هيچ‌گونه فرقى ميان سياه و سفيد ، زن و مرد ، شريف و وضيع ، غنى و فقير ، شاه و گدا ، قوى و ضعيف ، شرقى و غربى ، قطبى و استوايى ، عالم و جاهل ، جوان و پير و همچنين ميان حاضران و آيندگان نخواهد بود ، زيرا همه در طبيعت انسانى شريك و با تجهيزات آن مجهّزند . اين برابرى تنها به روش پاك اسلام اختصاص دارد و روش‌هاى ديگر هر كدام به اندازهء خود تبعيضاتى دارند ، مانند روش وثنيت كه ميان روحانيان و غير آنان و ميان زن و مرد مثلًا فرق كلى قائل مىباشد و همچنين در كليميّت ميان فرزندان اسرائيل و غير آنان و در مسيحيّت ميان مرد و زن و هم‌چنين در روش‌هاى اجتماعى ميان اهل وطن و غيراهل وطن فرق‌هايى گذاشته مىشود . تنها اسلام است كه جهان انسانيّت را واحدى يك‌نواخت دانسته و بنياد تبعيض و تفرقه را از بيخ و بن برافكنده است :\r\n « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ »  « 1 » .\r\n\r\n\r\n","description":"","footnote":"\r\n( 1 ) . اى مردم ، ما شما را از مرد و زن آفريديم و شما را به گروه‌هاى بزرگ و كوچك قسمت كرديم كه همديگر را بشناسيد ( تا جامعه تشكيل دهيد ) گرامىترين شما نزد خدا پرهيزكارترين شماست . ( حجرات ، آيهء 12 )\r\n","page_name":" 32 ","page_number":32},
  {"content":"\r\n\r\n « أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ »  « 1 » .\r\n\r\n2 . اصل واقع بينى :\r\nنظر به اين‌كه انسان غريزهء واقع‌بينى دارد ، دستورات و مقرراتى كه در اين روش منظم شده ، براساس واقع‌بينى بنا شده است .\r\nتوضيح اينكه انسان در فعاليت طبيعى خود در عين حال كه با كمك عواطف و احساسات به سوى مقاصد حياتى خود برانگيخته مىشود ، طبعاً به سوى مقاصد واقعى خود رهسپار مىشود ، نه به سوى انديشه و پندار . نوزادى كه دست به پستان مادر زده ، شير مىخواهد يا از گرسنگى گريه مىكند ، آنچه واقعاً شير است مىخواهد نه تصور شير را ، از گرسنگى حقيقى گريه مىكند نه از انديشه و پندار . هر فردى كه وجودش را تهديد مىكند مىپردازد . مرغ دانه مىخورد ، گاو و گوسفند علف مىجوند ، گرگ و پلنگ و باز گوشت شكار مىخورند ، زيرا هر كدام به دستگاه غاذيهء ويژه‌اى مجهزند كه تنها با نوع تغذّى خاصى كه دارند مناسب است . هم‌چنين مرغ در دفاع خود به منقار ، گاو و گوسفند به شاخ ، مار و عقرب و زنبور به نيش ، شير و پلنگ به دندان و چنگال و آهو به فرار متوسل مىشوند ، زيرا هر كدام جهاز دفاعىاش همان است و بس . خلاصه اين‌كه هر يك از اين آفريدگان در زندگى خود به سوى مقصد و هدفى رهسپار مىشوند و اعمالى را انجام مىدهند كه تجهيزات وجوديشان به سوى آن هدايت مىكند و اندازه مىدهد .\r\nاين رهنمايى و اندازه دهى همان تقدير و هدايت عمومى است كه قرآن كريم به آن اشاره فرموده و به خداى آفريدگار نسبت داده است .\r\n « رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى »  « 2 » .\r\n\r\n\r\n","description":"","footnote":"\r\n( 1 ) . من كار هيچ كار كننده‌اى از شما را تباه نمىكنم مرد باشد يا زن برخى از شما از برخى ديگر است ( همه انسانيد ) . ( آل عمران ، آيهء 195 )\r\n( 2 ) . خداى ما آن كسى است كه به هر چيزى آفرينش ويژهء او را داده ، سپس رهنمايى نموده است . ( طه ، آيهء 50 )\r\n","page_name":" 33 ","page_number":33},
  {"content":"\r\n\r\n  « الَّذِي خَلَقَ فَسَوَّى * وَ الَّذِي قَدَّرَ فَهَدى »   . « 1 »\r\nالبته انسان نيز كه نوعى از آفريده‌هاست از اين كليّت مستثنا نيست و آفرينش ويژهء وى روشى را كه در زندگى بايد اتخاذ كند به وى نشان مىدهد و تكاليف و مقرراتى را كه بايد انجام دهد براى وى مشخص مىسازد :\r\n   « مِنْ أَيِّ شَيْءٍ خَلَقَهُ * مِنْ نُطْفَةٍ خَلَقَهُ فَقَدَّرَهُ * ثُمَّ السَّبِيلَ »    . « 2 »\r\nبا تأمل در اين بحث و بحث گذشته به دست مىآيد كه نتيجهء هر دو بحث يكى است ، يعنى افعال و اعمال حق ( مطابق مصلحت واقعى ) كه انسان بايد با غريزهء واقع‌بينى خود آنها را انتخاب كند ، همان افعال و اعمالى است كه آفرينش انسان با تجهيزات ويژهء خود به سوى آنها هدايت مىكند و از اين‌جاست كه قرآن كريم روشى را كه به سوى آن دعوت مىكند و آن را دين حق مىنامد ، دين فطرى نيز ناميده ، به آفرينش نسبت مىدهد .\r\n « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ »  . « 3 »\r\n    « وَ نَفْسٍ وَ ما سَوَّاها * فَأَلْهَمَها فُجُورَها وَ تَقْواها * قَدْ أَفْلَحَ مَنْ زَكَّاها * وَ قَدْ خابَ مَنْ دَسَّاها »     . « 4 »\r\n\r\n\r\n","description":"","footnote":"\r\n( 1 ) . آن خدايى كه اجزا را آفريد و گردآورد و پس درست كرد و آن خدايى كه اندازه داد و بر طبق آن هدايت و راهنمايى فرمود . ( اعلى ، آيهء 38 )\r\n( 2 ) . انسان را از چه آفريد ؟ از نطفه‌اى آفريد پس اندازه داد سپس راه ( سعادت ) را برايش آسان نمود . ( عبس ، آيات 18 - 20 )\r\n( 3 ) . در پذيرفتن دين كه دين ميانه‌روى است استوار باش و از آن روى مگردان زيرا اين دين همان آفرينش ويژهء خدايى است كه مردم را بر پايهء آن آفريد . آفرينش خدايى قابل تبديل نيست . دينى كه بتواند جامعهء بشرى را اداره و سعادتشان را تأمين كند همين دين است . ( روم ، آيهء 30 )\r\n( 4 ) . سوگند به نفس و كسى كه او را ساخته و درست كرده ، پس فجور و تقواى وى را به وى الهام فرموده است ، رستگار شد كسى كه نفس نامبرده را رشد و نمو خوب داد و نوميد ( از رستگارى ) شد كسى كه وى را تباه ساخت . ( شمس ، آيات 7 - 10 )\r\n","page_name":" 34 ","page_number":34},
  {"content":"\r\n\r\nو از نظر ديگر چون آفرينش كار خدا و از آن اوست و هرگونه اثر زيبايى كه مشهود مىشود به ساحت رحمت او منسوب است ، اقتضايى كه آفرينش ويژهء انسان نسبت به اعمال انسان دارد ارادهء خدا ناميده مىشود ( البته اين اراده ، ارادهء تشريعى است و نتيجهء راهنمايى و مسئول قرار دادن را مىدهد و غير از ارادهء تكوينى است كه هرگز تخلف نمىكند ) و تكاليف و دستوراتى كه به دست مىآيد امر و نهى خدا شمرده مىشود :\r\n « وَ رَبُّكَ يَخْلُقُ ما يَشاءُ وَ يَخْتارُ ما كانَ لَهُمُ الْخِيَرَةُ »  . « 1 »\r\nو نظر به اين‌كه اين دين تكاليف و فرمان‌هايى است از جانب خداى آفريننده ، كسى كه مقررات اعتقادى و عملى آن را پيروى كرده به ارادهء خدا گردن نهاده و تسليم گرديده است ، اين دين در عرف قرآن كريم دين اسلام ناميده شده :\r\n « إِنَّ الدِّينَ عِنْدَ اللَّهِ الْإِسْلامُ »  و :\r\n « وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ »  . « 2 »\r\n\r\n3 . اصل تعادل ميان ماده و معنا :\r\nنتيجهء سوم كه از توجيه دعوت به سوى انسان طبيعى عايد اسلام گرديده است اين است كه ميان ماديّت و معنويت روشى متوسط و معتدل انتخاب نموده است كه يكى از شاهكارهاى اختصاصى اين آيين آسمانى است ، بر خلاف آنچه از مذهب كليمى و كتاب مقدسشان تورات به دست مىآيد كه هيچ‌گونه سر و كارى با معنويات انسانى ندارد و بر خلاف كيش مسيحى كه طبق تصريحى كه از حضرت مسيح نقل مىشود سر و كارى با زندگى مادّى اين جهان\r\n\r\n\r\n","description":"","footnote":"\r\n( 1 ) . خداى تو هر چه را بخواهد مىآفريند و اختيار مىكند . مردم اختيارى در برابر خواست خدا ندارند . ( قصص ، آيهء 65 )\r\n( 2 ) . آيين پيش خدا همان تسليم و گردن نهادن به فرمان او مىباشد و هر كه جز تسليم حق دينى طلب كند از وى پذيرفته نخواهد شد . ( آل عمران ، آيات 19 و 85 )\r\n","page_name":" 35 ","page_number":35},
  {"content":"\r\n\r\nندارد « 1 » و آيين‌هاى ديگر مانند برهمايى و بودايى و حتى مجوسى و مانوى و صابئى كه كم و بيش با معنويات كار دارند راه معنويات را از راه زندگى مادّى جدا كرده و رابطه را كاملًا قطع نموده‌اند . تنها اسلام است كه دينى حنيف ( ميانه‌رو ) و براساس فطرت انسانى استوار است .\r\nتوضيح آن‌كه ما افرادى را از انسان مىبينيم كه مىتوان گفت اكثريت اهل جهان را تشكيل مىدهند . در همهء دوران زندگيشان آرمانى جز پيشرفت‌هاى مادى ندارند و جز خيال تحصيل مقام و جمع‌مال و ثروت و برخوردارى از لذايذ مادى چيزى در متخيله‌شان خطور نمىكند .\r\nشب و روز در راه تأمين معاش در تلاش و كوشش‌اند و كمترين توجهى به بيرون از چارچوب زندگى چند روزه و گذران اين جهان مادى نمىنمايند .\r\nدر مقابل اين گروه ، گروه ديگرى از انسان - كه البته بسيار كم‌اند - مىبينيم كه با تفكر در حقيقت اين جهان و بىپايه بودن زندگى آن و اين‌كه هر لذتى با صدها الم و هر نوشى با صدها نيش و هر شادى با صدها اندوه و هر دارايى با صدها هم و غم توأم است و بالاخره هر وصال فراقى و هر صحت مرضى و هر حيات مرگى به دنبال دارد و اين‌كه بيرون از تنگناى اين زندان و دنبال اين سراب فريبنده ، جهانى است باقى كه در آن از رنج و تعب اين جهان خبرى نيست و خوش‌بختى آن ، از آن نيكوكاران و كامرانى در آن‌جا نصيب آزادمردان مىباشد .\r\nبر اثر اين تفكر ، بساط معاشرت مردم دنيا برچيده و از زشت و زيباى جهان گذران كه هرگونه كامروايى شيرين آن ، روزى به نوميدى و حسرت و تلخ‌كامى خواهد انجاميد چشم پوشيده و در گوشه‌اى خزيده و از دور يا نزديك به تماشاى جهان\r\n\r\n\r\n","description":"","footnote":"\r\n( 1 ) . اين نكته را از پرسش و پاسخى كه پس از گرفتارى مسيح ميان آن حضرت و هيروديس رد و بدل مىشود مفهوم‌و در اناجيل مذكور است و كتاب داستان بشر در يك نامهء تاريخى كه در قصهء مسيح درج كرده ، صريحاً از آن حضرت نقل مىنمايد\r\n","page_name":" 36 ","page_number":36},
  {"content":"\r\n\r\nابديّت و جمال و كمال نامتناهى كه همهء آفاق را فراگرفته سرگرم مىباشند .\r\nاين دو طايفه در عصر ما وجود دارند و در عصرهاى گذشته نيز چنان‌كه تاريخ گواهى مىدهد پيوسته وجود داشته‌اند . وجود اين دو طايفه در ميان افراد بشر بهترين گواه است بر اين‌كه انسان با فطرت خدادادى خود صحّت بلكه لزوم پيمايش هر دو راه - راه زندگى مادى و راه زندگى معنوى - را تصديق مىكند ، زيرا اگر انسان در زندگى اجتماعى را به‌كلى به روى خود ببندد و دست روى دست گذاشته ، از تلاش و كوشش بازنشيند بايد بىدرنگ زندگى را بدرود گويد و از زندگى مادى چشم بپوشد و در اين صورت زندگى معنوى نيز از ميان خواهد رفت و اگر زندگى معنوى را ترك گويد بايد عقل و خرد را كه يگانه امتياز انسان نسبت به ساير حيوانات است الغا كرده و واقع‌بينى را خود ناديده انگاشته ، در رديف حيوانات قرارگيرد .\r\nپس انسان فطرى واقع‌بين به هيچ‌وجه نمىتواند زندگانى يك جانبه اتخاذ كند و تنها با ماده يا تنها با معنا اكتفا نمايد ، زيرا از طرفى در جهان ماده نمىشود بىماده زندگى كرد و از طرفى خداشناسى و خداپرستى در درك انسان فطرى بىزندگى معنوى مفهومى ندارد و آنچه قبلًا از دو كيش مسيحى و كليمى نقل شد ، حقيقتش اين است كه هر يك به جهت اقتضاى وقت ، يكى از دو جانب را بيشتر تقويت كرده‌اند .\r\nدر عهد كليم ، بنىاسرائيل كه تحت اسارت و استعباد فرعون مصر زندگى مىكردند ، از همهء مزاياى انسانى محروم بودند و با آنان معاملهء حيوانات مىشد . كليم پس از نجات دادن ايشان بخش مهم وقت خود را صرف تنظيم امور داخلى و تبليغ قوانين اجتماعى و تهيهء مسكن و غير اينها نمود و ضمناً گوشه‌اى از زندگى معنوى را نيز تعليم كرد .\r\nبالعكس در عهد بعثت مسيح ، بنىاسرائيل اگر چه تحت تسلط رُوم بودند ، ولى تشكيلات اجتماعى منظمى داشتند ؛ اما روحانيون و متنفذين ايشان آيين تورات را به كلى در بوتهء فراموشى انداخته و معنويات را وسيلهء استفاده‌هاى مادى و استثمار مردم\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nقرار داده بودند . از اين روى مسيح ناگزير بود همّ خود را مصروف زندگى معنوى نموده ، قسمت اعظم تعليمات خود را به آن اختصاص دهد .\r\nچنان‌كه اشاره شد ، اسلام در تعليمات خود روشى را انتخاب نموده كه واسطه ميان زندگى مادّى و معنوى مىباشد و در حقيقت ميان دو نوع زندگى كه كاملًا با هم متضاد مىنمايند ، آشتى داده و با هم آميخته است و حقاً انسان نيز راهى براى استكمال جز اين ندارد . زيرا بسيار روشن است كه هر نوع از انواع آفريده‌ها كمال خود را كه هدف هستى خودش مىباشد ، از راه فعاليت فطرى خود به دست مىآورد و نوع فعاليت آن بسته به قوا و ابزارى است كه وجودش به آنها مجهز است .\r\nانسان نيز كه يكى از انواع آفريده‌هاست مشمول اين حكم كلى و ناموس عمومى است . انسان نفسى ( روحى ) دارد كه براى زندگى ابدى و نامتناهى آفريده شده و هرگز تباهى و نابودى را در آن راهى نيست و مىتواند با فعاليت پسنديدهء خود به هدف كمالى كه بالاتر از هر سعادت و خوش‌بختى و كامروايى است برسد . در عين حال اين نفس آسمانى پاىبند بدنى زمينى است كه ابزار فعاليتش در آن قرار گرفته و قوا و نيروهايى كه آن ابزارها و جهازات را به كار مىاندازند يك نوع ارتباط به بدن دارند و گذشته از آن ، آفرينش انسان وى را به اجتماع و مدنيّت هدايت مىكند و بىترديد اين هدايت و راهنمايى براى رسانيدن به هدف زندگى و كمال نوعى مىباشد و نيز كمال و سعادت هر آفريده‌اى بىترديد كمال و سعادتى است كه واقعاً آفرينش برايش تعيين نموده است ، نه كمال و سعادت پندارى و آنچه افكار خرافى تشخيص مىدهد .\r\nخوش‌بختى درخت گل در آن است كه به نشو و نماى طبيعى خود بپردازد و آنچه را طبيعت نباتىاش به سوى آن سوق مىدهد به وجود آورد ، نه اين‌كه در گلدان زرينى بنشيند و در كاخى زرنگار قرار گيرد .\r\nبنابراين چگونه ممكن است انسان جز از راه به كار انداختن وسايل مادى كه آفرينش در اختيارش گذاشته و در غير محيط زندگى اجتماعى به كمال و سعادت\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nواقعى خود نايل شود و صد در صد به آرمان حقيقى خود برسد .\r\nاسلام محيط زندگى مادى انسان را كه زندگى به تمام معنا اجتماعى است و در آن از همهء وسايل مادى استفاده مىشود زمينهء تعليم و تربيت خود قرارداده و طبق آنچه فطرت انسانى و آفرينش ويژهء وى هدايت مىكند مقرراتى وسيع نسبت به اعمال فردى و اجتماعى و كلى و جزئى انسان وضع فرموده كه برنامهء كامل تربيت و تكميل اوست . بخشى از اين مقررات وظايفى هستند كه انسان در برابر خداى خود دارد و متضمن اظهار عبوديّت در مقابل ربوبيّت وى ، فقر و نيازمندى در مقابل غنا و بىنيازى وى ، ذلّت در مقابل عزّت وى ، حقارت در مقابل كبريا و عظمت وى ، جهل در مقابل علم وى ، عجز در مقابل قدرت وى و تسليم در مقابل اراده و مشيّت وى مىباشد و تا حدود امكان ، اجتماعى قرار داده شده‌اند مانند اجتماع در نمازهاى يوميّه و نماز عيدين و اجتماع بزرگ‌تر آن كه در نماز جمعه و اجتماع بزرگ‌تر از آن كه در حج تشريع گرديده است .\r\nبخشى از اين مقررات وظايفى هستند كه مردم در محيط اجتماع و نسبت به همديگر دارند . البته در اين وظايف كه قوانين اسلامى مىباشد حس مسئوليت در برابر خداى جهان كه تنها در برابر ارادهء او ( يعنى اقتضاى آفرينش وى ) بايد تسليم شد منظور شده است ، يعنى همهء اعمال را در شعاع سه اصل توحيد و نبوت و معاد بايد انجام داد :\r\n « قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ فَإِنْ تَوَلَّوْا فَقُولُوا اشْهَدُوا بِأَنَّا مُسْلِمُونَ »  . « 1 »\r\n\r\n\r\n","description":"","footnote":"\r\n( 1 ) . بگو اى اهل كتاب بياييد در يك كلمه اتحاد و اتفاق داشته باشيم و آن اين است كه جز خداى نپرستيم و برخى از ما برخى ديگر را ارباب ( كسانى كه سرنوشت زندگى به دست آنان سپرده شود و از ارادهء آنان پيروى شود ) جز خداى اتخاذ نكنيم . اگر اهل كتاب اين پيشنهاد را نپذيرفتند ، شما بگوييد كه ما تسليم خداييم ، جز او را نمىپرستيم و جز ارادهء او را ( كه همان اقتضائات فطرت و آفرينش مىباشد ) پيروى نمىكنيم . ( آل‌عمران ، آيهء 64 )\r\n","page_name":" 39 ","page_number":39},
  {"content":"\r\n\r\nاز بيان گذشته كاملًا روشن مىشود كه در آيين مقدس اسلام روش زندگى طورى تنظيم شده كه زندگى اجتماعى و مادى انسان به منزلهء گاهواره‌اى است كه زندگى معنوى در آن پروريده مىشود . نورانيت معنوى يك فرد مسلمان كه دستورات اسلامى را اجرا مىكند نورانيتى است كه همهء اعمال فردى و اجتماعى ، وى را نورانى ساخته ، پاك مىكند . وى در حالى كه با مردم است ، با خداى خود است و در حالى كه در ميان جمع است در خلوتگه راز به سر مىبرد و در حالى كه براى مقاصد مادى خود در تكاپو و تلاش مىباشد و گرفتار يك سلسله پيش‌آمدهاى شيرين و تلخ ، گوارا و ناگوارا و زيبا و زشت و پايبند حوادث اين جهان پرآشوب است ، دلى دارد آزاد و در جهانى است آرام و به هر سو كه روى مىآورد ، جز روى خداى خود نمىبيند .\r\n « فَأَيْنَما تُوَلُّوا فَثَمَّ وَجْهُ اللَّهِ »  . « 1 »\r\nيك فرد مسلمان متعبّد چنان‌كه روشن شد زندگى معنوى خود را به هرگوشه و كنار زندگى مادى خود پهن كرده ، هرجا باشد و به هر عملى بپردازد به خداى خود راه دارد و هر اشتغال مادى براى وى به منزلهء آينه‌اى است كه خداى خود را به وى نشان مىدهد ولى ديگران كه به فكر زندگى معنوى مىافتند زندگى عادى و فطرى را ميان خود و حقيقتى كه مىجويند حجابى فرض مىكنند و در نتيجه ناچار زندگى عادى را ترك گفته ، مانند رهبانان نصارا يا برهمنان هندى ، و يا مرتاضان جوكى براى زندگى معنوى و تكامل روحى راهى غيرمعتاد در پيش مىگيرند ، اين راه هرچه باشد از نظر كسى كه در خط زندگى مادى معمولى به سر مىبرد راهى است سخت و استقامت در آن نيازمند اراده‌اى بس قوى ، ولى كسى كه زندگى معنوى را با دستور اسلام از راه زندگى اجتماعى عادى تعقيب مىكند به خوبى مىداند كه روش آنان روشى است\r\n\r\n\r\n","description":"","footnote":"\r\n( 1 ) . به هر سو روى آريد ، روى خدا آن‌جاست . ( بقره ، آيهء 115 )\r\n","page_name":" 40 ","page_number":40},
  {"content":"\r\n\r\nآسان‌تر از روش اسلامى و در حقيقت آنان با ترك زندگى عادى ، خود را راحت‌كرده و از سختى مراقبت و مجاهدت مداوم فرار مىكنند و در حقيقت راه كمالى را كه آفرينش با تجهيزات برايشان هموار كرده بر خود بسته ، راه ديگرى با پندار خود پيش مىگيرند . آيا در اين صورت به هدفى كه آفرينش تعيين نموده خواهند رسيد ؟\r\nعلاوه بر اين ، چنان‌كه جهان و آنچه در آن است آفريدهء خدا مىباشد و هر پديده‌اى از پديده‌هاى آن با اختلاف وجودى كه دارند آيتى است از حق و آيينه‌اى است خدا نما و انسان و احوال گوناگون فطرى وى يكى از آنهاست ، بايد در زندگى معنوى ( خداشناسى و خودشناسى ) در همهء احوال خدا را شناخت و از همهء اين آيينه‌ها براى تحصيل معرفت تام به جمال حق تماشا كرد و گرنه انسان از كوشش خود بهره‌اى جز معرفتى ناقص يا جهالتى كامل نخواهد برد .\r\n\r\n4 . علم و معرفت از نظر اسلام :\r\nكسى كه در اديان و مذاهب جهان كمى مطالعه نموده و اجمالًا سيرى كرده باشد ترديد نخواهد داشت كه تجليل و احترامى كه اسلام از علم و معرفت كرده و تحريص و ترغيبى كه در تحصيل آن به كار بسته در هيچ آيينى اعم از آيين‌هاى آسمانى و غيرآسمانى يافت نمىشود .\r\nقرآن كريم است كه ندا مىكند :\r\n « هَلْ يَسْتَوِي الَّذِينَ يَعْلَمُونَ »  . « 1 »\r\nقرآن كريم است كه مقام ارجمند علم و دانش را با رساترين ستايش ستوده و از كلمات پيغمبر گرامى است كه مىفرمايد : « طلب العلم فريضة على كلّ مسلم » . « اطلبوا العلم من المهد إلى اللحد » . « اطلبوا العلم ولو بالصين » .\r\nقرآن كريم است كه پيروان خود را دستور مىدهد هرگز از جادهء علم بيرون نروند و از ظنّ و شك پيروى نكنند و هرچه را كه شنيدند يا ديدند يا به فكرشان رسيد\r\n\r\n\r\n","description":"","footnote":"\r\n( 1 ) . آيا كسانى كه مىدانند با آنان كه نمىدانند برابرند ؟ ( زمر ، آيهء 9 )\r\n","page_name":" 41 ","page_number":41},
  {"content":"\r\n\r\nبىتأمل نپذيرند كه مسئول آن خواهند بود .\r\n « وَ لا تَقْفُ ما لَيْسَ لَكَ بِهِ عِلْمٌ إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلًا »  . « 1 »\r\nچنان‌كه روشن شد ، اسلام پيروان خود را با تمام قوا به آموختن علم و دانش ترغيب و تشويق مىكند و از اين ميان فقه دين را كه معارف اعتقادى است و احكام شرعى كه قوانين علمى مىباشد فرض قرار داده است .\r\n « وَ ما كانَ الْمُؤْمِنُونَ لِيَنْفِرُوا كَافَّةً فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ »  . « 2 »\r\nچيزى كه هست استعداد افراد انسان در درك حقايق علمى و معارف حقيقى مختلف است . كسانى هستند كه استعداد تفكر استدلالى را نداشته و با ذهن سادهء خود در محيط كار و سطح زندگى مادى به سر مىبرند و كسانى هستند كه تفكرشان استدلالى بوده و طبعاً نشاط خاصى در درك معلومات عميق فكرى و نظريات علمى دارند و كسانى هستند كه با قطع نظر از فكر و عمل انصراف نفسانى خاصى از جهان تاريك ماده و زيبايى فريبنده و لذت‌هاى گذران آن داشته ، انجذاب خاصى نسبت به جهان ماوراى ماده و شيفتگى مخصوصى به زيبايىهاى پايدار و بىنهايت آن كه زيبايىهاى اين جهان ، نمونه‌اى و يا در حقيقت تصورى از آنهاست در خود مىيابند و به آسانى مىتوانند با اشراق باطنى خود حقايق و اسرار آن جهان را درك كنند .\r\nبا توجه به اين اختلاف كه عياناً در ميان مردم مشهود است ، اسلام از سه راه مختلف به تعليم پرداخته ، با هر طايفه‌اى با زبان ويژهء آنان سخن مىگويد : طايفه‌اى را\r\n\r\n\r\n","description":"","footnote":"\r\n( 1 ) . چيزى را كه به آن علم ندارى پيروى نكن ، زيرا گوش و چشم و دل از همه‌شان بازپرسى خواهد شد . ( اسراء ، آيهء 36 )\r\n( 2 ) . نبايد همهء پيروان اسلام براى جهاد بيرون روند بلكه بايد از هر فرقه‌اى دسته‌اى به آموختن علم دين بپردازند و تبليغات دينى را به عهده بگيرند . ( توبه ، آيهء 122 )\r\n","page_name":" 42 ","page_number":42},
  {"content":"\r\n\r\nاز راه ظواهر دينى و ديگرى را از راه استدلال آزاد و ديگرى را از راه جهاد نفس و تصفيهء باطن تعليم داده ، تربيت مىكند ، چنان‌كه خداى متعال در مثلى كه در خصوص بيانات خود زده ، مىفرمايد :\r\n « أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها »  . « 1 »\r\nو پيغمبر گرامى صلى الله عليه و آله مىفرمايد :\r\nنحن معاشر الأنبياء أُمرنا أن نكلم الناس على قدر عقولهم . « 2 »\r\nاسلام از ميان پيروان خود كسانى را كه ذوق استدلال نداشته و در پيمودن اين راه ، با خطر گمراهى و كجروى مواجه مىشوند به بيشتر از اندازهء توانايىشان مكلّف نكرده و در ماوراى اصول سه گانهء دين ( توحيد ، نبوّت و معاد ) با بيانات سادهء مولوى ( امر و نهى مجرد ) به تعليم آنان مىپردازد ، چنان‌كه اين‌گونه بيانات را در آيات زيادى از قرآن كريم و در روايات بسيارى از بيانات پيغمبر گرامى و اوصياى دين مىيابيم .\r\nالبته در اصول سه‌گانه كه انسان با فطرت انسانى خود به آسان‌ترين وجهى مىتواند به استدلال بپردازد جز علم قطعى نپذيرفته است و اين رويه در حقيقت بقيهء تعليمات را كه اين طبقه بدون استدلال پذيرفته‌اند ، استدلالى مىكند ، زيرا حقانيت نبوت همهء سخنانى را كه از راه نبوّت رسيده ، مدلل و قطعى قرار مىدهد .\r\nراه استدلال : كسانى را كه فكر سالم داشته ، استعداد درك نظريه‌هاى علمى و استدلال‌هاى عقلى و منطقى را دارند ، از راه استدلال آزاد تربيت مىكند ، يعنى آنان را به سوى آنچه با فطرت واقع بين و بىآلايش خود درك مىكنند هدايت مىكند ، نه اين‌كه نخست مواد اعتقادى خود را به آنان تحميل و تلقين نموده ، سپس براى دفاع از آنها دليل و حجت بتراشد .\r\n\r\n\r\n","description":"","footnote":"\r\n( 1 ) . از آسمان آبى فرود آورد كه در هر مسيلى به اندازهء ظرفيت آن روان شد . ( رعد ، آيهء 17 )\r\n( 2 ) . ما گروه پيامبران مأموريم كه به مردم به اندازهء فهمشان سخن گوييم\r\n","page_name":" 43 ","page_number":43},
  {"content":"\r\n\r\nكتاب و سنت يعنى آيات قرآنى و بيانات پيغمبر گرامى و ائمهء هدى - كه مبيّن مقاصد قرآن مىباشند - از اين گونه استدلال‌ها پُر است و در آنها عقايد اسلامى تفصيلًا با ساده‌ترين بيان و قطعىترين حجت توضيح داده شده و به مصالح كلى و منافع عمومى احكام و قوانين اسلامى نيز اشاره گرديده است . البته از اين نكته نبايد غافل بود كه معناى بحث در مصالح و منافع احكام و قوانين اين نيست كه فرد مسلمان يا جامعهء اسلامى تا مصالح و منافع حكمى را نفهمد نبايد آن را بپذيرد ، زيرا چنان‌كه قبلًا تذكر داده شد ، همهء اين احكام از ناحيهء نوبت رسيده و دليل ثبوت نبوّت ، دليل اجمالى ثبوت اين احكام مىباشد ، اگر چه دليل تفصيلى آنها در دست نباشد .\r\nاصولًا جريان هيچ قانونى كه در جامعه‌اى از جامعه‌هاى راقى و غيرراقى بشرى در جريان است نمىتواند متوقف به قبول نظرى فرد مورد اجرا باشد و فرد در قبول و ردّ آن آزاد فرض شود ، اگرچه نقد و انتقاد فكرى در آن به موجب خود قانون آزاد باشد ، و گرنه اجتماع منحل خواهد شد . آرى ، در چنين مواردى افراد در اظهار نظر آزاد هستند نه در مخالفت عملى قانون جارى ، مگر اين‌كه از مركز تقنين نسخ مادهء قانونى نامبرده اعلام شود .\r\nهم‌چنين نبايد مسئلهء تقليد « 1 » را منافى دستور عمومى وجوب عمل به علم تصور كرد و ناقض آيهء سابق‌الذكر  « وَ لا تَقْفُ ما لَيْسَ لَكَ بِهِ عِلْمٌ »  دانست ، زيرا حقيقت تقليد نامبرده اين است كه جاهل در جايى كه تكليف خود را تشخيص نمىدهد از عالمى كه تشخيص مىدهد پيروى نمايد و اصل مراجعه به خبره در همهء مواردى كه انسان خود توانايى تشخيص نداشته باشد ، يكى از اصول مسلمهء عقلايى است و غير از تقليد مذموم و ناپسنديده‌اى است كه انسان ، سرسپردهء بىچون و چراى كسى گردد كه\r\n\r\n\r\n","description":"","footnote":"\r\n( 1 ) . كسانى كه نمىتوانند احكام و قوانين عملى اسلام را خود از مدارك اصلى آن استنباط و استخراج نمايند بايد به‌نظر مجتهد ، يعنى كسى كه توانايى استنباط آنها را داشته باشد رجوع كرده ، به رأى و نظر وى عمل كنند\r\n","page_name":" 44 ","page_number":44},
  {"content":"\r\n\r\nصلاحيّت علمى او را احراز ننموده است . انسان با غريزهء واقع‌بينى خود تا راهى را نشناسد رهسپارش نمىشود و اگر به پيمودن چنين راهى ناگزير گردد ، از كسى كه مىشناسد مىپرسد و طبعاً علم و شناخت وى را براى خود علم و شناخت قرار مىدهد . بيمار اگر خود پزشك نباشد به پزشك مراجعه مىكند و انسان در هر نيازمندى نيز كسى را كه در رفع آن نيازمندى متخصص و خبره است رهنما و رهبر خود قرار مىدهد و هرگز نمىتوان در جهان كسى را پيدا كرد كه در همهء شئون ، تخصص و خبرويّت داشته باشد .\r\nراه تهذيب و تصفيه : كسانى كه استعدادشان براى كندن دل از تعلّقات مادى و روى گردان شدن از آرايش‌هاى فريبنده و آرزوهاى سرابى اين جهان گذران سرشار است ، كسانى را كه آماده‌اند خط فراموشى گرداگرد ماسوى بكشند و از هر زشت و زيبا و تلخ و شيرين و فراز و نشيب اين وجود سرابى و ناپايدار چشم پوشند و ديدهء بصيرت را به سوى جهان ابديّت بازكرده ، انوار عظمت و كبرياى حق را بىحجاب ماده درك كنند و مدارج كمال انسانى را كه پس از بدرود گفتن اين زندگى چند روزه بايد پيموده بر بساط قرب نشينند ، با اينان اسلام در لفافه و با زبانى كه خودشان آشنا هستند و مىفهمند به رازگويى پرداخته و از حضيض جهالت تا اوج معرفت راهنمايى و راهبرى مىنمايد .\r\n* * * طعن و جواب : برخى از دانشمندان خارجى گفته‌اند : عرفان اسلامى از عرفان هندى گرفته شده است و گرنه فرهنگ اسلام جز يك رشته اعتقادات بسيار جامد و ساده و عبادت‌هاى خشك در بر ندارد .\r\nدر پاسخ اين مدعيان بايد به مصراع زير تمثل جست :\r\n« سخن شناس نه‌اى دلبرا ، خطا اين‌جاست »\r\nالبته ما نيز در پاسخى كه مىخواهيم بدهيم نمىخواهيم از ناحيهء عُرفاى اسلامى به\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nدفاع پرداخته ، راه‌هاى گوناگونى كه در سير و سلوك پيموده‌اند تصحيح كنيم ، يا به طريقتشان در مقابل هندىها استقلال بخشيم . چنان‌كه با بحثى كه در روش استدلال نموديم نمىخواستيم همهء محتويات كتب فلسفى را كه فلاسفهء اسلامى نوشته‌اند يك‌جا صحه بگذاريم و همچنان كه در راه ظواهر دينى كه پيش از آن متعرض شديم نمىخواستيم روش عامهء افراد مسلمان را هرچه باشد و از هر كه باشد راست و درست قلمداد كنيم ، بلكه هدف ما در اين مقاله تنها و تنها سير اجمالى است : كه در مدارك اصلى اسلام كه كتاب و سنّت مىباشد انجام دهيم بىآن‌كه نفياً و اثباتاً كارى به رفتار يا گفتار هر يك از طبقات نامبرده داشته باشيم .\r\nدعويى كه دانشمندان نامبرده كرده‌اند ، مبنى بر اصل تطور است كه افكار علمى را بر آن استوار ساخته‌اند و تحول و تكامل پديده‌هاى طبيعت را با آن توجيه مىكنند و سپس اصل نامبرده را به همهء حوادث حتى عادات و رسوم و نمودهاى غريزى و فطرى و حتى معنوى نيز تعميم داده و ريشهء هر حادثه را در حوادث قبلى جست‌وجو مىكنند و نيز روى همين رويه است كه گفته‌اند قوانين اسلامى از قانون رُم اخذ شده و گفته‌اند عقايد اسلامى از افكار فلسفى فلاسفهء يونان اقتباس گرديده است و برخى بالاتر رفته ، عقايد دينى را نسل تكامل يافتهء افكار عهد اساطير دانسته‌اند .\r\nاين دانشمندان از دو جهت راه خطا پيموده‌اند : اول اين‌كه دركى را كه درك عرفانى مىناميم از نوع درك فكرى معمولى پنداشته‌اند و در نتيجه معلوماتى را كه از راه تهذيب و تصفيهء باطن دست‌گير اهل باطن مىشود ، يك سلسه افكار شاعرانه تصور نموده‌اند ، چنان‌كه يك نفر شاعر ، با ذوق سرشار و زبان شيرين خود آن‌گونه افكار را بهتر از يك عالم ربانى مىتواند ببافد ؛ نظير اين خطا را در درك وحى كه درك آسمانى انبياست و وسيلهء تلقى معارف الهى و قوانين آسمانى است كرده‌اند و در نتيجه افكار يونان و قوانين رُم را ريشهء اصلى عقايد و قوانين اسلام معرفى كرده‌اند و اين معنا از بحث‌هايى كه اين دانشمندان از نبوّت و طرز تفكر انبيا كرده‌اند ، به غايت روشن است .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nبياناتى نيز كه از انبيا در دست داريم - اعم از اين‌كه در اين دعوى راست‌گو باشند يا دروغگو - اين عقيده را آشكارا تخطئه و تكذيب مىنمايند .\r\nدوم اين‌كه فرضاً اگر اصل تطور ، اصلى ثابت و مسلم نيز باشد نبايد اصل ظهور غريزهء نوعى را به آن اصل ارتباط داد . غريزه‌اى كه به حسب آفرينش در نهاد ، نوعى نهفته است از فردى كه از آن نوع به وجود مىآيد - اگر مانع خارجى در كار نباشد - به ظهور خواهد پيوست ، خواه سابقه‌اى در كار باشد يا نباشد .\r\nمثلًا مىتوان گفت تنوع در غذا و تهيهء غذاهاى رنگارنگ را عرب از عجم فرا گرفت ، ولى نمىتوان گفت اصل خوردن را عرب از عجم ياد گرفت . مىتوان گفت حكومت دموكراسى و تشكيلات ادارى آن از مغرب به مشرق سرايت كرده ، ولى اين سخن در اصل ساختن جامعه و تأسيس حكومت درست نيست .\r\nراه تهذيب و تصفيه : زندگى معنوى و ذوق عرفانى - چنان‌كه از بحث‌هاى گذشتهء ما روشن شد - غريزه‌اى است كه در نهاد انسان نهفته است و با حصول استعداد وارتفاع موانع غريزهء نامبرده بيدار شده ، انسان را رهسپار اين راه خواهد ساخت ، و با پيدايش اديان و مذاهبى كه كم و بيش با جهان ابديّت و ماوراى طبيعت سروكارى دارند ، طبعاً در ميان پيروانشان كسانى پيدا خواهند شد كه با بيدارشدن حس نهفتهء خود ، دل را از تعلقات اين جهان گذران پر از رنج و نوميدى كنده و به هواى آسايش مطلق ، روى به جهان ابديّت آورند و عملًا نيز در هر يك از اديان و مذاهبى كه نامى از خدا در ميانشان هست ، گروهى از شيفتگان زندگى معنوى و روش عرفانى مىبينيم .\r\nبا مقايسهء معنويات متون اصلى اديان ومذاهب كه در دست داريم آشكارا مىبينيم كه متون اصلى اسلام بيشتر از هر آيين ديگر به وصف سعادت ابدى انسان و جهان ابديت پرداخته است . بنابراين پيدايش روش تهذيب و تصفيه در اسلام بىاين كه در اصل پيدايش ارتباطى به هند يا جاى ديگر داشته باشد طبيعى خواهد بود .\r\nگذشته از اين ، چنان‌كه تاريخ اثبات مىكند عده‌اى از اصحاب اميرالمؤمنين\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nعلى عليه السلام مانند سلمان و كميل و رشيد و ميثم و اويس در تحت تعليم و تربيت آن حضرت از زندگى معنوى برخوردار بودند ، در حالى كه هنوز پاى مسلمانان به هند نرسيده بود و اختلاطى با هنديان نداشتند . اين‌كه سلسله‌هاى گوناگون تصوف در اسلام ( اعم از راست يا دروغ ) مدعى اتصال به آن حضرت مىباشند ، مسلم بودن مطلب بالا را مىرساند .\r\n\r\nتفاوت بيانات عرفانى اسلام با ديگران\r\nآرى ، بيانات با نزاكت اسلام وقتى كه با بيانات ديگران و به ويژه با عرفان هندى مقايسه شود ، اين امتياز را دارد كه حقايق عرفانى در لفافهء بيانات عمومى كه ساير طبقات نيز هر كدام مناسب درك ويژهء خود از آن بهره‌مندند ايراد شده و از هرگونه پرده‌درى تحرز به عمل آمده است ، ولى بيانات ديگران اين امتياز را ندارد و به همين سبب اسلام از نتايج زيان‌بخشى كه تعليمات دريدهء ديگران به بارآورده ، مصون و محفوظ مانده است ؛ مثلًا اگر به عرفان هندى مراجعه كرده ، اوپانيشادهاى كتاب مقدس ودا ( بخش معارف الهى كتاب ودا ) را از نظر بگذرانيم و آغاز و انجام مطالب را به همديگر برگردانيم و هر سخنى را با اشباه و نظاير آن سنجيده ، تفسير كنيم ، خواهيم ديد كه جز يك توحيد دقيق و بسيار عميق مقصدى ندارد ، ولى در عين حال سخنان استوار و پايدار خود را به اندازه‌اى دريده و بىپرده بيان مىكند كه هر مراجعه كننده‌اى كه از مطالب عرفانى اطلاع كامل ندارد ، سخنان نغز و استوار آن را جز يك رشته افكار خرافى نخواهد انديشيد و لااقل از بياناتى كه توحيد حق را با كمال دقت وصف مىكند ، جز حلول و اتحاد و افكار بت‌پرستى نخواهد فهميد .\r\nگواه اين مطلب نظرهايى است كه مستشرقين سانسكريت‌شناس در عرفان هندى مىدهند و آنان پس از آن همه كنجكاوى كه در متون اصلى برهمايى و بودايى نموده‌اند ، تازه عرفانيات هندى را يك رشته افكار خرافى مىدانند كه تراوش مغز\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nهندى محروم از مزاياى زندگى مىباشد و سبب اصلى اين اظهارات ، دريدگى و نامطبوعى بيانات بىباكانهء اين متون است . « 1 »\r\n\r\nنتيجه‌هاى فاسد عرفان هندى\r\nعرفان هندى بر اثر شيوهء نامطبوعى كه اتخاذ كرده ، سه نتيجهء زيان‌بخش به بار آورده است :\r\n1 . همان عرفانى كه جز توحيد خالص پاك خداى پاك هيچ مقصد و هدفى ندارد ، وقتى كه وارد افهام عامهء پيروان خود گرديده ، درست در قطب مخالف قرارگرفته و تبديل به بت‌پرستى شده و به جاى خداىيگانه ، خدايانى به عدد هوس‌هاى مردم ، مورد پرستش قرارگرفته است : فرشتگان ، پريان و قديسان بشر .\r\nعرفان مجوسى نيز چنان‌كه از متن اين كيش به‌دست مىآيد ، به همين سرنوشت دچار شده است و با اين‌كه در ميان پيروان اين كيش ساختن بت معمول نبوده است ، در تقديس فرشتگان و قديسان بشر و عناصر به ويژه آتش ، همان شيوهء بت‌پرستى هندى را دارند .\r\nعرفان مسيحى نيز كه نمونه‌اى از آن در اول انجيل يوحنا وارد شده ، در مرحلهء عمل همان حال عرفان هندى را دارد و تثليث اين كيش همان تثليث وثنى مىباشد . « 2 »\r\n2 . دستوراتى كه اين عرفان به پيروان خود مىدهد منفى است و در نتيجه همهء اعمال مثبت كه آفرينش خدايى در جهان انسانى و شعاع وجود انسان قرار داده و هر يك از آنها را آيتى از خود و آينهء صفتى از صفات پاك خود نموده است به كلى از\r\n\r\n\r\n","description":"","footnote":"\r\n( 1 ) . چنان‌كه مستشرق نامى هرمان الدنبورك در كتابى كه در شرح آيين و رهبانيت بودا تأليف نموده ، بارها صريحاً مىگويد : « افكار عرفانى هندوها انديشه‌هايى است آميخته با حماقت . » و نيز گويد : « بودا جهان را از خدا مستقل و بىنياز مىداند . » ( كتاب فروغ خاور ، ترجمهء كتاب هرمان الدنبورك در آيين و رهبانيت بودا . )\r\n( 2 ) . به كتاب العقايد الوثنية فىالملة النصرانيه مراجعه شود\r\n","page_name":" 49 ","page_number":49},
  {"content":"\r\n\r\nزندگى معنوى كنار مىافتد ، و اين خود مَنقِصتى است بزرگ كه دامن‌گير اين عرفان گرديده و عرفان مجوسى و مسيحى نيز گرفتار همين منقصت مىباشند . تنها اسلام است كه زندگى معنوى خود را به جهان انسانى و همهء پديده‌هاى مثبت و منفى آن بسط داده است .\r\n3 . عرفان هندى برخى از طبقات مردم را مانند زنان و گروهى از مردان از زندگى معنوى محروم مىسازد و هم‌چنين در كيش مسيحى زنان از زندگى معنوى محروم‌اند . تنها اسلام است كه براى هيچ كس محروميت قائل نشده و هر كس را به فراخور حال خود تعليم داده و تربيت مىكند .\r\n\r\nبرگرديم به روش اسلام\r\nآفرينش خداى چنان‌كه زندگى مادى مخصوص را در دست‌رس نوع انسان قرار داده و همه را با تجهيزات مساوى تجهيز نموده و ميان انسان و انسان فرق نگذاشته است ، هم‌چنين زندگى معنوى را كه پس از پردهء زندگى مادى است در دست‌رس همه قرار داده است ، و چنان‌كه كمال زندگى مادى انسان در بروز و ظهور همهء اعمال و آثار مثبت و منفى اوست كه به وسيلهء بدن از وى صادر مىشود ، هم‌چنين كمال زندگى معنوى را نيز به همهء اعمال و آثار مثبت و منفى وى بسط داده است . اسلام نيز هم‌آهنگ آفرينش زندگى معنوى را از آن همهء افراد دانسته و ميان هيچ طبقه‌اى فرق نگذاشته است ، و هم زندگى معنوى را به همهء شئون مثبت و منفى زندگى انسان بسط داده و انسان را به قيد زندگى اجتماعى و فعاليت مثبت به سلوك راه معينى دعوت نموده است و در تعليم اين روش به اشاراتى كه در لفافهء بيانات عادى و عمومى خود آورده ، دست زده است ، زيرا بيانات لفظى ما هرچه باشد مولود افكار عمومى است كه در زندگى اجتماعى مادى خود به منظور تفاهم از آنها استفاده كرده و انديشه‌ها و مفاهيم ذهنى خود را به وسيلهء آنها به همديگر مىرسانيم . درك‌هاى ذوقى و شهودى\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nكه از اكسير ناياب‌تر است و در تاريخ انسانيت هيچ‌گاه عموميت پيدا نكرده ، از اين مرحله به كلى كنار است . كسى كه مىخواهد معلومات اين درك - درك ذوقى - را از راه ديگر - « انديشه » - بيان كند ، مانند كسى است كه مىخواهد رنگ‌هاى گوناگون را به نابيناى مادرزاد از راه گوش - « قوهء سامعه » - بفهماند و كسى كه معانى شهودى را به قالب الفاظ مىزند ، درست مانند كسى است كه آب را با غربال از جايى به جايى ببرد .\r\nاز اين‌جاست كه اسلام دراين باره به همان اشارات و رموز دست زده و بدين‌وسيله از نتيجهء زيان‌بخشى كه دامن‌گير ديگران شده ، مَصون و محفوظ مانده است .\r\n\r\nاجمالى از سير معنوى\r\nممكن است تصور شود دعوى ما كه اسلام راه باطن را با اشارات و رموز بيان نموده است دعوى بىدليلى است و در حقيقت سنگ به تاريكى انداختن است ، ولى تأمل كافى در بيانات و تعليمات اسلامى و سنجيدن آنها با حال شيفته و شوريدهء اين طبقه ، خلاف اين تصور را به ثبوت رسانيده ، مراحل كمالى را كه رهروان اين راه مىپيمايند سربسته و به نحو كلى نشان مىدهد ، اگرچه براى درك حقيقى و تفصيلى آنها راهى جز ذوق نيست .\r\nاين طبقه كه با استعداد فطرى خود دل‌باختهء جمال و كمال نامتناهى حق مىباشند ، خدا را از راه مهر و محبت پرستش مىكنند ، نه از راه اميد ثواب يا ترس از عقاب ، چه پرستش خدا به اميد بهشت يا ترس از دوزخ ، در حقيقت پرستش همان ثواب يا عقاب است ، نه پرستش خداى .\r\nبر اثر جاذبهء مهر و محبت كه دل‌هاى شيفته‌شان را فراگرفته و به ويژه پس از شنيدن اين‌كه خداى متعال مىفرمايد :  « فَاذْكُرُونِي أَذْكُرْكُمْ »  ( سورهء بقره ، آيهء 152 ) و صدها آيهء\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nديگر كه از ياد خدا سخن مىگويد ، به هر سوى كه برمىگردند و در هر حال كه مىباشند به ياد خدا اشتغال دارند :  « الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ »  « 1 » و وقتى كه پيام محبوب خود را :  « إِنَّ فِي ذلِكَ لَآيَةً لِلْمُؤْمِنِينَ »  . « 2 »\r\n « إِنْ مِنْ شَيْءٍ إِلَّا يُسَبِّحُ بِحَمْدِهِ »  . « 3 »\r\n « فَأَيْنَما تُوَلُّوا فَثَمَّ وَجْهُ اللَّهِ »  . « 4 »\r\nمىشنوند مىفهمند كه همهء موجودات آينه‌هايى هستند كه هر كدام فراخور وجود خود جمال بىمثال حق را نشان مىدهند و جز اين كه آينه هستند ، هيچ‌گونه وجود و استقلالى از خود ندارند ، از اين‌رو با چشم مهر و دل‌ِجويا به هر چيز نگاه مىكنند و جز تماشاى جمال دوست منظورى ندارند .\r\nو وقتى كه پيام ديگر خداى خود را :  « يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ » »  « 5 » و  « يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ »  « 6 » ، مىشنوند مىفهمند كه به حسب آفرينش در ميان چهار ديوار نفس خود محصورند و راهى به خداى خود جز راه نفس ندارند و هرچه را از اين جهان پهناور ببينند يا بيابند در خود مىبينند و از خود مىيابند . در اين مرحله است كه انسان درمىيابد كه از همه‌جا و همه‌چيز منقطع است و جز خودش و خدايش كسى نيست . چنين كسى اگر در ميان صدها هزار هم باشد تنهاست و اگر ديگران وى را در ميان جمع مىبينند ، وى خود را در خلوتى خالى از اغيار مىبيند كه جز خدا ديارى را راهى بدان جا نيست . آن\r\n\r\n\r\n","description":"","footnote":"\r\n( 1 ) . آل عمران ، آيهء 191\r\n( 2 ) . جاثيه ، آيهء 3\r\n( 3 ) . اسراء ، آيهء 44\r\n( 4 ) . بقره ، آيهء 115\r\n( 5 ) . اى كسانى كه ايمان آورده‌ايد ، خود آن نفس‌هاى خود را بپاييد ، وقتى كه شما هدايت يافتيد كسانى كه گمراه‌شده‌اند به شما ضرر نمىرسانند . ( مائده ، آيهء 105 )\r\n( 6 ) . اى انسان ! به تحقيق تو به سوى خدايت در حركتى پس ملاقاتش خواهى كرد . ( انشقاق ، آيهء 6 )\r\n","page_name":" 52 ","page_number":52},
  {"content":"\r\n\r\nوقت است كه به خود و به همه‌چيز در خود نگاه مىكند و همانا خود را جز آينه‌اى كه در آن جمال بىمثال حق هويداست چيزى نمىبيند ، يعنى جز خدا ندارد . وقتى كه بدين ترتيب به ياد خدا پرداخت و با عبادت‌هاى مختلف و توجهات گوناگون كه به وسيلهء آنها انجام مىگيرد ياد خدا را در دل خود كه از هرزه‌گردى پاك و تهى است تثبيت كرد ، در صف اهل يقين قرار خواهد گرفت و وعدهء خدايى  « وَ اعْبُدْ رَبَّكَ حَتَّى يَأْتِيَكَ الْيَقِينُ »  . « 1 » در حق وى عملى خواهد شد . در اين هنگام است كه درهاى ملكوت آسمان و زمين بر وى باز شده ، همه چيز را از آن حق و ملك طلق وى خواهد ديد .\r\n « وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ وَ لِيَكُونَ مِنَ الْمُوقِنِينَ »  . « 2 »\r\nنخست توحيد افعالى برايش مكشوف شده ، عياناً مشاهده خواهد كرد خداست كه جهان و هرچه را كه در آن است مىگرداند و اسباب و عوامل بىشمار جهان آفرينش را كه سرگرم فعاليت‌هاى گوناگون هستند و حركت‌هاى آنها با صفتى كه دارند ( حركت‌هاى اختيارى با صفت اختيار و حركت‌هاى اضطرارى با همان صفت ) همانا با دست تواناى وى در تابلوى آفرينش نقاشى مىشود . اگر علت است و اگر معلول است و اگر رابطهء ميان علت و معلول است ، همه ساخته و پرداختهء اوست .\r\n « وَ لِلَّهِ مُلْكُ السَّماواتِ وَ الْأَرْضِ »  . « 3 »\r\nسپس به كشف توحيد اسمائى و صفاتى خواهد پرداخت و عيناً مشاهده خواهد كرد كه صفت كمالى كه در اين جهان پهناور خودنمايى مىكند و هر جمال و جلالى كه به چشم مىخورد از حيات و علم و قدرت و عزت و عظمت و غير آنها لمعه و شعاعى است از منبع نور بىپايان حق كه از دريچه‌هاى گوناگون وجود اشيا با\r\n\r\n\r\n","description":"","footnote":"\r\n( 1 ) . و پرستش كن خداى خودت را تا يقينت بيايد . ( حجر ، آيهء 99 )\r\n( 2 ) . و چنين نشان مىدهيم به ابراهيم ملكوت آسمان‌ها و زمين را و براى اين‌كه از يقين كنندگان گردد . ( انعام ، آيهء 75 )\r\n( 3 ) . جاثيه ، آيهء 27\r\n","page_name":" 53 ","page_number":53},
  {"content":"\r\n\r\nاختلافى كه با همديگر دارند ، تابيده است :  « وَ لِلَّهِ الْأَسْماءُ الْحُسْنى »  . « 1 »\r\nسپس در مرحلهء سوم مشاهده خواهد كرد كه اين همه صفات گوناگون جلوه‌هايى هستند از ذاتى نامتناهى و در حقيقت همه عين هم و همه عين ذات مىباشند :  « قُلِ اللَّهُ خالِقُ كُلِّ شَيْءٍ وَ هُوَ الْواحِدُ الْقَهَّارُ »  . « 2 »\r\n\r\nبرترى اسلام در توحيد\r\nاين است مراحل سه‌گانهء توحيد كه نصيب رهروان راه حق مىشود و شيفتگان حق و حقيقت از اديان و مذاهب مختلف كه سر و كار با خدا دارند هنگام رهسپار شدن و پيمودن اين راه آن را هدف نهايى خود قرار مىدهند ، ولى اسلام براى ارتقاى رهروان تربيت شدهء خود اوجى بالاتر از اوجى كه ديگران راه برده‌اند كشف كرده و آن را هدف نهايى آنان قرار مىدهد ، زيرا آنچه از متون برهمايى و بودايى و صابئى و مجوسى و مسيحى يا غير آنها دست‌گير مىشود همين اندازه است كه صفت محدوديت را از حق سلب كرده ، وى را حقيقتى نامتناهى و بالاتر از هر اسم و رسم بشناسند و ليكن اسلام عدم تناهى را ( از آن جهت كه صفت است و صفت هرچه باشد از تحديد موضوع خالى نخواهد بود ) نيز به عنوان صفت نفى كرده ، ذات مقدس را بالاتر از هر اسم و رسم و حتى بالاتر از اين توصيف مىداند و اين مرحله از توحيد است كه جز در آيين مقدس اسلام در جاى ديگر نمىتوان سراغ كرد . امام ششم طبق روايتى كه در كتاب كافى از آن حضرت نقل شده ، اين مرحله را از آيهء كريمهء :  « قُلِ ادْعُوا اللَّهَ أَوِ ادْعُوا الرَّحْمنَ أَيًّا ما تَدْعُوا فَلَهُ الْأَسْماءُ الْحُسْنى »  . « 3 » استفاده مىفرمايد و نظر به اين‌كه اين بحث از سطح بحثى كه تاكنون در اين مقاله تعقيب كرده‌ايم بالاتر\r\n\r\n\r\n","description":"","footnote":"\r\n( 1 ) . از آن خداست هر نام نيكوتر . ( اعراف ، آيهء 180 )\r\n( 2 ) . بگو خدا آفرينندهء هر چيز است ، اوست يكتا و ( بر هر چيز ) غالب . ( رعد ، آيهء 16 )\r\n( 3 ) . اسراء ، آيهء 110\r\n","page_name":" 54 ","page_number":54},
  {"content":"\r\n\r\nمىباشد ، از تعقيب آن چشم پوشيديم .\r\n\r\nولايت الهى\r\nرهروان راه كمال از نقطه‌اى كه رهسپار مىشوند تا نقطه‌اى كه آرامش مىيابند در عرض راه مشاهدات زيادى دارند كه از ديده و دل خاك‌نشينان جهان ماده پنهان مىباشد و پرداختن به بحث آنها از حوصلهء اين مقاله بيرون است . چيزى كه تذكر دادن آن در اين مقام اهميت دارد ، مسئلهء ولايت الهى است .\r\nاين رهروان هنگامى كه وارد مرحلهء توحيد شده ، پاى روى بساط قرب نهادند ، هرچه تا امروز داشتند و از آن خود مىديدند و در آن دعوت استقلال مىنمودند يك‌سره از دست داده و از آن حق ديده ، دعوى دروغين خود را پس مىگيرند . آن وقت است كه بزرگ‌ترين راحتى را درمىيابند و از مطلق رنج و تعب آزاد مىشوند و از هر ترس و اندوه رهايى مىيابند ؛ زيرا چيزى را مالك نيستند تا از رسيدن آسيبى بترسند يا از آسيبى كه رسيده باشد اندوهگين گردند .\r\n  « إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَ لا تَحْزَنُوا وَ أَبْشِرُوا بِالْجَنَّةِ الَّتِي كُنْتُمْ تُوعَدُونَ * نَحْنُ أَوْلِياؤُكُمْ فِي الْحَياةِ الدُّنْيا وَ فِي الْآخِرَةِ »   . « 1 »\r\n « أَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ »  . « 2 »\r\nآن وقت است كه تلخ و شيرين و زشت و زيبا و فراز و نشيب جهان در نزد ايشان يك‌سان مىشود و زندگى ديگرى يافته جهان و آنچه را كه در آن است با چشم ديگر\r\n\r\n\r\n","description":"","footnote":"\r\n( 1 ) . كسانى كه گفتند پروردگار ما خداست . سپس استوار ماندند ، فرشتگان بر آنان نازل مىشوند كه مترسيد و اندوهگين مشويد و خشنود شويد با دريافت مژدهء بهشتى كه نويدداده مىشديد ؛ ما سرپرستان شما هستيم در دنيا و آخرت . ( فصلت ، آيات 30 - 31 )\r\n( 2 ) . آگاه باشيد اولياى خدا را ترس نيست و نه آنان اندوهگين مىشوند . ( يونس ، آيهء 62 )\r\n","page_name":" 55 ","page_number":55},
  {"content":"\r\n\r\nمىبينند .\r\n « أَ وَ مَنْ كانَ مَيْتاً فَأَحْيَيْناهُ وَ جَعَلْنا لَهُ نُوراً يَمْشِي بِهِ فِي النَّاسِ كَمَنْ مَثَلُهُ فِي الظُّلُماتِ »  . « 1 »\r\nو بالاخره خودشان و هرچه داشتند از آن خدا مىشود و خدا از آن ايشان « من كان‌للَّه كان اللَّه له » .\r\n\r\nخاتمهء اين بحث‌ها\r\nاز بحث‌هاى گذشته روشن شد كه زندگى معنوى در اسلام از آنچه در اديان و مذاهب ديگر مىباشد عريض‌تر و عميق‌تر است ، زيرا چنان‌كه روشن شد در پهناى خود به همهء حركات و سكنات مثبت و منفى انسان بسط داده شده و در اوجى كه مىگيرد به مرحله‌هاى بالاتر از هدف ديگران ارتقا مىيابد .\r\n\r\n\r\n","description":"","footnote":"\r\n( 1 ) . آيا كسى كه مرده بود زنده‌اش كرديم و براى وى نورى قرار داديم كه به آن در ميان مردم راه مىرود مانند كسى است كه در تاريكىهاست ؟ ( انعام ، آيهء 122 )\r\n","page_name":" 56 ","page_number":56},
  {"content":"\r\n\r\n\r\nاسلام و نيازمندىهاى انسان معاصر\r\n\r\nراه فطرت\r\nآيا مىشود باور كرد كه اسلام مىتواند جهان بشريت را با در نظر گرفتن وضع حاضر و ترقيّات و پيشرفت‌هاى حيرت‌انگيز آن اداره كند و نيازمندىهاى موجود را پاسخ دهد ؟\r\nو آيا راستى وقت آن نرسيده كه بشرى كه به نيروهاى دانش در اعماق آسمان‌ها مىرود و به تسخير ستارگان مىپردازد ، ديگر اين‌گونه افكار كهنهء مذهبى را دور انداخته ، روش نو و تازه‌اى براى زندگى پرافتخار خود اتخاذ كند و نيروى فكر و ارادهء خود را در توسعهء پيروزىهاى شايان خود تمركز دهد ؟\r\nپيش از آن‌كه به پاسخ بپردازيم ، لازم است نكته‌اى را تذكر بدهيم و آن اين‌كه :\r\nدرست است ما طبعاً تازه را بيشتر از كهنه دوست مىداريم و نوِ هر چيز را به كهنهء آن ترجيح مىدهيم ، ولى در هر حال كليّت ندارد و اين رويه را در همه‌جا نمىتوان اجرا و اعمال نمود ؛ مثلًا نمىتوان گفت : دو دو تا چهارتا ( 4 / 2 * 2 ) كه ميليون‌ها يا هزارها سال در ميان بشر مورد استفاده قرار گرفته بود ديگر كهنه شده بايد دورش انداخت .\r\nنمىتوان گفت : زندگى اجتماعى كه تا كنون در ميان بشر داير بود ديگر كهنه شده ، بايد طرح تازه‌اى ريخت و پس از اين زندگى انفرادى آغاز كرد . نمىتوان گفت پيروى از قوانين مدنى كه به مقدار زياد آزادى فردى را پايمال مىكند ديگر كهنه شده و مردم را\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبه ستوه آورده در چنين دوره‌اى كه بشر به تسخير فضا پرداخته و سفينه‌هاى فضايى در مدارات ستارگان مشغول بررسى اوضاع‌اند بايد راه تازه‌اى باز كرد و از قيد قانون و قانون‌گذار و مجريان قوانين نجات يافت .\r\nنيازى به توضيح ندارد كه اين سخنان چه اندازه بىپايه و مسخره است . اساساً مسئلهء كهنه و تازه در موردى مىتواند مطرح شود كه قلمرو تحول باشد و آمادگى براى تبدّل و تغيّر داشته باشد و در نتيجه روزى نغز و شاداب و روزى بر اثر برخورد با عوامل ناملايم فرسوده و پژمرده گردد .\r\nبنابراين در بحث‌هايى كه به منظور واقع‌شناسى منعقد مىگردد و ارتباط با اقتضائات طبيعى دارد و چگونگى آفرينش و قوانين واقعى جهان را بررسى مىكند ( كه يكى از آنها همين مسئلهء مورد بحث ماست : آيا اسلام مىتواند جهان بشريت را با در نظر گرفتن وضع حاضر اداره كند ؟ ) نبايد دست به اين‌گونه افكار شاعرانه زد و داستان كهنه و تازه به ميان آورد ، هر سخن جايى و هر نكته مكانى دارد .\r\nو اما اين‌كه آيا اسلام مىتواند جهان بشريت را با وضع حاضر اداره كند ؟ اين سؤال نيز به نوبهء خود خالى از غرابت نيست و با توجه به معناى حقيقى اسلام كه دعوت قرآنى بر آن استوار است ، بسيار شگفت‌آور است ، زيرا « اسلام » يعنى راهى كه دستگاه آفرينش انسان و جهان براى انسان نشان مىدهد . « اسلام » يعنى آيين و مقرراتى كه با طبيعت ويژهء بشرى تطبيق مىپذيرد و به حسب سازش كاملى كه با فطرت و طبيعت انسانى دارد نيازمندىهاى واقعى ، نه خواسته‌هاى پندارى و تمنيّات عاطفى و احساساتى انسان را تأمين و رفع مىنمايد . بديهى است كه طبيعت و فطرت انسانى تا انسان انسان است همان است كه هست و همان خواهد بود و انسان در هر مكان و زمانى و با هر وضعى زندگى كند طبيعت و فطرت انسانى خود را دارد و طبيعت و فطرت راهى در پيش پاى وى گذاشته ، خواه آن را بپيمايد يا سر باز زند .\r\nبنابراين معناى سؤال ذكر شده در حقيقت اين است : اگر انسان در راهى كه طبيعت\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nو فطرت به وى نشان مىدهد برود ، آيا خوش‌بختى طبيعى خود را مىيابد و به آرزوهاى طبيعت خود مىرسد ؟ يا مثلًا اگر درختى مسير طبيعى خود را كه با ابزار مناسب آن نيز مجهز است سير كند به سر منزل مطلوب طبيعت خود مىرسد ؟ روشن است كه اين‌گونه سؤال‌ها از بديهيّات و ترديد در مقابل بداهت است .\r\nاسلام - يعنى راه فطرت و طبيعت - هميشه راه حقيقى انسان در زندگىاش است و با اين وضع و آن وضع تغيير نمىپذيرد و خواست‌هاى طبيعت و فطرت - نه خواست‌هاى عاطفى و احساسى و نه خواست‌هاى خرافى - ، خواست‌هاى واقعى او و سر منزل فطرت و طبيعت و سرمنزل و مقرّ سعادت و خوش‌بختى اوست . خداى متعال در كلام خود مىفرمايد :\r\n « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ »  ؛ « 1 »\r\nبا استوارى و در حال اعتدال با دين مواجه شو ، يعنى با همان آفرينش ويژهء خدايى كه مردم را براساس آن آفريده در آفرينش خدا تغيير و تبديل نيست - ثابت است - آن است دينى كه زندگى مردم را مىتواند اداره كند .\r\nتوضيح مختصر اين مطلب : چنان‌كه براى ما مشهود و محسوس است ، انواع گوناگونى كه در جهان آفرينش وجود دارند هر كدام زندگى و بقاى مخصوص و در زندگى خود خطمشى خاص و راه ويژه‌اى دارند و در خط زندگى سرمنزلى مشخص را تعقيب مىكنند و سعادت و خوش‌بختىشان اين است كه بىاين‌كه در مسير زندگى به مانع و معارضى تباه كننده برخورد كنند به سرمنزل خود برسند و به عبارت ديگر راه زندگى و بقا را مناسب ابزارى كه در ساختمان وجود خود به آن مجهّزند بدون مزاحم پيموده ، به سرانجام برسانند .\r\n\r\n\r\n","description":"","footnote":"\r\n( 1 ) . روم ، آيهء 30\r\n","page_name":" 59 ","page_number":59},
  {"content":"\r\n\r\nدانهء گندم در مسير نباتى خود ، راه ويژه‌اى دارد و در داخل ساختمان خود تشكيلات و تجهيزات مخصوصى كه در اوضاع و شرايط خاصه‌اى به كار افتاده ، مواد عنصرى را كه با نسبت و مقدارهاى معينى در رشد و نشو و نماى بوتهء گندم لازم است جذب كرده ، به مصرف مىرسانند و از راه مخصوصى بوتهء گندم را به سرمنزل مقصود رهبرى مىكنند . بوتهء گندم روش خاصى را كه در مسير نشو و نماى خود در محيط عوامل درونى و بيرونى خود اتخاذ كرده ، هرگز تغيير نمىدهد ؛ مثلًا هرگز نمىشود كه پس از پيمودن مقدارى از مسير نشو و نما يك‌باره به خط زندگى درخت سيب منتقل شده ، شاخ و تنه در بياورد و برگ و شكوفه باز كند يا به مسير زندگى گنجشك افتاده ، منقار و بال درآورده ، پرواز كند . اين قاعده در همهء انواع آفرينش جارى است و انسان نيز از اين كليّت مستثنا نيست . انسان هم در زندگى خود مسيرى طبيعى و فطرى و سرمنزل مقصودى كه كمال و سعادت و خوش‌بختى وى باشد دارد و ساختمان وى با تجهيزاتى مجهز است كه مسير فطرى و طبيعى وى را مشخص مىدارد و به سوى منافع واقعىاش هدايت مىكند .\r\nخداى متعال در وصف اين هدايت عمومى كه در همهء انواع آفرينش جارى است ، مىفرمايد :\r\n « قالَ رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى »  ؛ « 1 »\r\nخداى ، كسى است كه به هر چيز آفرينش مخصوص آن را داد ، پس از آن راهنمايى و هدايت كرد يعنى به سوى منافعش .\r\nو در وصف هدايت خصوصى كه در انسان جارى است مىفرمايد :\r\n    « وَ نَفْسٍ وَ ما سَوَّاها * فَأَلْهَمَها فُجُورَها وَ تَقْواها * قَدْ أَفْلَحَ مَنْ زَكَّاها * وَ قَدْ    \r\n\r\n\r\n","description":"","footnote":"\r\n( 1 ) . طه ، آيهء 50\r\n","page_name":" 60 ","page_number":60},
  {"content":"\r\n\r\n خابَ مَنْ دَسَّاها »  ؛ « 1 »\r\nسوگند به نفس و كسى كه آن را درست كرد ، پس ناپرهيزى و پرهيزكارى آن را به وى فهمانيد . رستگار شد كسى كه نفس خود را رشد و پرورش نيك داد و نوميد شد كسى كه آن را از رشد خوب بازداشت .\r\nاز بيان گذشته روشن مىشود كه مسير زندگى واقعى انسان كه سعادت و خوش‌بختى حقيقى او را دربردارد ، راهى است كه طبيعت و فطرت به سوى آن هدايت مىكند و براساس مصالح و منافع واقعى كه مطابق اقتضاى آفرينش انسان و جهان مىباشد پايه‌گذارى شده ، خواه با خواست‌هاى عواطف و احساسات تطبيق پذيرد و خواه نپذيرد ، زيرا عواطف و احساسات درخواست‌هاى خود بايد از راهنمايى طبيعت و فطرت پيروى كند و محكوم آن باشد ، نه طبيعت و فطرت از خواست‌هاى بىبند و بارانهء عواطف و احساسات ؛ و جامعهء بشرى زندگى خود را براساس واقع‌بينى بنا كند نه بر پايهء لرزان خرافه‌پرستى و ايده‌آل‌هاى فريبندهء عواطف و احساسات .\r\nو همين است فرق بين قوانين اسلامى و قوانين مدنى ديگر ، زيرا قوانين اجتماعى معمولى پيرو خواست اكثريت افراد جامعه ( نصف + / 1 ) مىباشد ، ولى قوانين اسلامى بر وفق هدايت طبيعت و فطرت است كه نشان دهندهء ارادهء خداى متعال مىباشد و از همين جاست كه قرآن كريم حكم و تشريع را انحصارى ساحت كبرياى خداوندى مىداند ، چنان‌كه مىفرمايد :\r\n « إِنِ الْحُكْمُ إِلَّا لِلَّهِ »  ؛ « 2 »\r\nو  « وَ مَنْ أَحْسَنُ مِنَ اللَّهِ حُكْماً لِقَوْمٍ يُوقِنُونَ »  ؛ « 3 »\r\n\r\n\r\n","description":"","footnote":"\r\n( 1 ) . شمس ، آيات 7 - 10\r\n( 2 ) . يوسف ، آيهء 40\r\n( 3 ) . مائد ، آيهء 50\r\n","page_name":" 61 ","page_number":61},
  {"content":"\r\n\r\nكيست كه در حكم بهتر از خدا باشد براى اهل يقين .\r\nو هم‌چنين آنچه در جامعه‌هاى معمولى حكم‌فرماست ، خواست اكثريت افراد يا خواست يك فرد ديكتاتور مقتدر مىباشد ، خواه با حق و حقيقت وفق دهد و مصلحت واقعى جماعت را تأمين كند و خواه نه ، ولى در جامعهء حقيقى اسلامى حكومت از آن حق و حقيقت است و خواست افراد بايد از آن تبعيّت و پيروى نمايد .\r\n* * * و از اين‌جا پاسخ شبههء ديگرى نيز روشن مىشود و آن اين است كه اسلام موافق طبع جامعهء بشرى نيست و جامعه‌هاى بشرى كه امروز از آزادى كامل برخوردار و از هرگونه كامرانى بهره‌مندند هرگز حاضر نمىشوند كه زير بار اين همه محدوديت‌ها كه در اسلام است بروند .\r\nالبته اگر بشريت را با وضع حاضر كه انحطاط اخلاقى در همهء شئون زندگىاش رخنه كرده و با هرگونه بىبندوبارى و بيدادگرى آلوده گشته و هر لحظه با فنا و زوال تهديد مىشود فرض كنيم و آن‌گاه اسلام را با وى بسنجيم ، هيچ‌گونه مطابقت و موافقتى ميان اسلام روشن و بشريت سر تا پا تيره نخواهيم يافت و توقع نيز نبايد داشت كه با حفظ وضع حاضر جريان اسلام ، يعنى صورتى از پاره‌اى از احكام اسلام ، سعادت كامل بشر را تأمين نمايد و اين توقع عيناً مانند اين است كه از يك محيط استبداد و ديكتاتورى كه از رژيم دموكراسى تنها اسم آن را دارد نتايج و فوايد دموكراسى واقعى را توقع داشته باشيم يا بيمار در بهبودى خود به مجرد نوشته شدن نسخهء دوا قناعت كرده ، در انتظار بهبودى بنشيند .\r\nو اما اگر تنها طبيعت و فطرت خدادادى مردم را در نظر گرفته ، با اسلام كه همان دين فطرت و طبيعت است بسنجيم ، كمال موافقت و سازش را خواهد داشت و چگونه متصور است كه فطرت و طبيعت با راهى كه خود تشخيص داده ، به سوى آن هدايت مىكند و جز آن راهى نمىشناسد سازش نكند ؟\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nالبته به واسطهء انحراف و كج‌بينى كه بر اثر بىبندوبارى افراد امروزه گريبان‌گير فطرت و طبيعت شده ، تا اندازه‌اى رابطهء شناسايى ميان طبيعت و فطرت و ميان راه و روشى كه خود نشان داده بريده شده ، ولى در چنين وضع نامساعدى روش عقلايى اين است كه با وضع نامساعد مبارزه و نبرد شود تا زمينه مهيا گردد ، نه اين‌كه گرداگرد طبيعت و فطرت منحرف خط بطلان بكشند و به‌كلى از سعادت و خوش‌بختى انسانى نوميد شده ، چشم پوشند . به شهادت تاريخ نيز هر روش و رژيم تازه‌اى نخستين بار در استقرار خود مواجه با مقاومت سخت روش قديم و وضع سابق گرديده و پس از كشمكش‌هاى بسيار كه غالباً خونين نيز بوده توانسته است براى خود در جامعه جاى باز كند و تدريجاً نام رقيب سابق خود را از ياد مردم ببرد .\r\nرژيم دموكراسى كه به عقيدهء علاقه‌مندان خود موافق‌ترين روش‌ها با خواست‌هاى مردم است ، براى استقرار خود قيام خونين فرانسه و حوادث خونين ديگرى را در ساير كشورها برپا داشت و پس از آن استقرار يافت . و هم‌چنين رژيم كمونيستى كه پيش طرفدارانش « سنتز » حركت‌هاى مترقّى بشر و عالىترين هديهء تاريخ است ! در پيدايش نخستين آن در روسيهء شوروى و پس از آن در آسيا ، اروپا و آمريكاى لاتين ميليون‌ها و ده‌ها ميليون بشر را به خون خود غلطاند تا استقرار يافت .\r\nروى هم رفته مقاومت و نارضايتى ابتدايى جامعه‌اى ، دليل ناهموارى يا تباهى و بىپايگى روشى نمىشود . پس اسلام در هر حال زنده است و قابليت عرض بر جامعه‌اى را دارد .\r\nاجازه بدهيد كه اين موضوع را در بحث‌هاى بعدى مورد تجزيه و تحليل بيشترى قرار دهيم .\r\n\r\nاسلام و احتياجات واقعى هر عصر\r\nالبته اهميت هر مسأله‌اى از مسائل علمى كه براى بحث و كنجكاوى مطرح شده و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nمورد نفى و اثبات قرار مىگيرد و ارزش حقيقى آن تابع ارزش و اهميت واقعيتى است كه در بردارد و تابع آثار و نتايجى است كه از تطبيق آن بر مقام عمل و اجرا و مورد استفاده قرار دادن آن در فراز و نشيب و پيچ و خم زندگى به دست مىآيد .\r\nيك فكر بسيار ابتدايى و ساده كه آشاميدن آب يا خوردن غذا را به انسان ياد مىدهد در ارزش با حيات انسانى برابرى مىكند ؛ يعنى ارزش آن ، همان ارزش زندگى است كه پيش انسان پرارزش‌ترين متاع است ، و بهاى يك فكر به حسب ظاهر بسيار جزئى و مختصر كه لزوم حيات اجتماعى و زندگى دسته‌جمعى را در مغز انسان جاگير مىنمايد ، همان بهاى نظام خيره كنندهء جهان انسانى است كه در هر لحظه ميليون‌ها اعمال و حركات و سكنات گوناگون انسانى را به يكديگر ارتباط داده و همه روزه ميلياردها اثر مطلوب و نامطلوب و جور و ناجور داده و نتايج زشت و زيبا به وجود مىآورد .\r\nالبته هرگز نمىشود انكار كرد كه مسئلهء پاسخ دادن يك آيين پاك - مانند آيين اسلام - به همهء نيازمندىهاى انسان در هر عصرى از حيث اهميت در درجهء اول و معادل با اهميت حيات نوع انسانى است كه ما افراد انسان متاعى گران‌بهاتر از آن نمىتوانيم تصور نماييم . البته هر فرد مسلمانى كه دست كم به كليات آيين اسلام آشنا و علاقه‌مند است ، اين مسئله را در فهرست مسائلى كه از اسلام به ياد دارد ضبط و درج نموده است . چيزى كه هست اين مادهء فكرى نيز مانند ساير مواد فكرى دينى كه اسلام به وجود آورده و قرن‌هاى متوالى است كه در اذهان ما پيروان اسلام رحل اقامت انداخته و به‌طور توارث از فكرى به فكرى منتقل شده و به زندگى بىسر و صداى خود ادامه مىدهد و پيوسته مانند ساير مقدسات مذهبى بىاين‌كه دست بحث و كنجكاوى به دامنش برسد ، در نهاد افراد بايگانى شده و مورد استفاده قرار نگرفته است .\r\n* * *\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nما شرقى هستيم و تا آن‌جا كه از تاريخ نياكان و پيشينيان خود ياد داريم ، و شايد به هزارها سال سر زند ، محيطهاى اجتماعى گذشته كه بر ما حكومت كرده ، هرگز به ما آزادى فكرى و خاصه در مسائل علمى مربوط به اجتماع نداده ، و روزنهء كوچكى هم كه در مدت بسيار كمى در صدر اسلام به دست شارع اسلام به روى ما باز شده و مانند سپيدهء صبح به دنبال خود روز روشنى را نويد مىداد بر اثر حوادث تاريك و طوفان‌هاى طبيعى و مصنوعى كه به دست يك عده خودخواه و سودپرست به وجود آمد دوباره پشت پردهء تاريكى رفت و باز ما مانديم و اسارت و بردگى . ما مانديم و تازيانه و دَم شمشير و چوبهء دار و گوشهء زندان‌هاى تاريك و شكنجه‌هاى جهنمى و محيطهاى مرگبار ، ما مانديم و وظيفهء باستانى « بله بله » و « لبيك » و « سعديك » !\r\nآن‌كه بسيار زرنگ بود ، همين اندازه مىتوانست مواد مقدسات مذهبى خود را دست نخورده نگه داشته و بايگانى كند ، و اتفاقاً حكومت‌هاى وقت و ساير گردانندگان اجتماع براى جلوگيرى از بحث آزاد نسبت به اين رويه زياد بىميل نبودند . آنان بسيار علاقه‌مند بودند كه مردم به كار خود مشغول بوده و پا از گليم خود بيرون نبرند - آرى ! كار خود ، گليم خود ، نه كارهاى عمومى و حكومتى كه ملك خالص حكومت‌ها و گردانندگان اجتماعات است !\r\nآنان از پاىبند بودن مردم نسبت به غالب مواد نسبتاً سادهء دينى ضررى حدس نمىزده و ترس و بيمى نداشتند ، فقط مىخواستند مردم به بحث آزاد و كنجكاوى انتقادى نپردازند و خودشان مغز متفكر مردم قرار گيرند ؛ زيرا اين حقيقت را خوب درك كرده بودند كه نيرومندترين وسايل در زندگى ، نيروى ارادهء افراد است و ارادهء افراد تسليم بىقيد و شرط مغز متفكر آنهاست و با قبضه كردن مغز متفكر مىتوان ارادهء آنها را قبضه نمود ، لذا پيوسته هوايى جز اين در سر نداشتند كه به تسخير افكار همگانى بپردازند و به اصطلاح خودمان ، خود مغز متفكر مردم بوده باشند .\r\nاينها يك سلسله حقايق است كه هركس به تاريخ گذشتگان و پيشينيان مراجعه كند\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nو كمترين دقتى به كار بندد ، در برابر وى مجسم شده و كوچك‌ترين ترديدى براى او نخواهند گذاشت . اخيراً نيز كه آزادى اروپايى با آب و تاب تمام پس از سيراب كردن مغرب‌زمين ، به سراغ ما شرقىها آمده و ابتدا به عنوان يك ميهمان عزيز و بعد به عنوان يك صاحب‌خانهء مقتدر در قارهء ما استقرار يافت ، اگرچه بساط اختناق افكار را برچيد و صلاى آزادى را داد و اين بهترين وسيله و مناسب‌ترين فرصتى بود كه به ما اجازه مىداد به تدارك نعمت از دست رفته پرداخته و از نو شالودهء يك زندگى مشعشع از علم و عمل به هم آميخته بپردازيم ، ولى متأسفانه همين آزادى اروپايى نيز كه ما را از دست ستمكاران رهايى بخشيد خود به جاى آن نشست و مغز متفكر ما شد !\r\nما نفهميديم چه شد . همين قدر به خود آمده ، ديديم ديگر روزگار « ما فرموديم » گذشته و نبايد ديگر به حرف خداوندگاران و فرمان‌هاى قدر قدرت و كيوان سطوتان گذشته گوش داد ، تنها بايد آن‌طور كه اروپاييان مىكنند كرد ، و راهى را كه آنها مىروند رفت !\r\n* * * هزار سال بود كه خاك ايران جسد بوعلى سينا را دربرداشت و تأليفات فلسفى و طبى او در كتاب‌خانه‌هاى ما و نظريات علمى وى ورد زبان ما بود و خبرى نبود .\r\nهفتصد سال بود كه كتب رياضى خواجه نصيرالدين طوسى و خدمات فرهنگى وى نصب‌العين ما بود و خبرى نبود ، ولى پيرو يادبودهايى كه اروپاييان از دانشمندان خود نمودند ، ما نيز براى آن هزاره و براى اين هفتصدمين سال گرفتيم !\r\nمتجاوز از سه قرن بود كه مكتب فلسفى صدرالمتألهين در ايران داير بوده و نظريات فلسفى او مورد افاده و استفاده بود و از يك طرف سال‌هاست كه دانشگاه تهران تأسيس شده و با تشريفات خيره كننده به تدريس فلسفه مىپردازد ، ولى هنگامى كه چند سال پيش يك نفر از مستشرقين در دانشگاه طى كنفرانسى ملاصدرا را تمجيد كرده و از مكتب فلسفىاش تقدير نمود ، غوغاى بىسابقه‌اى در دانشگاه\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nدر خصوص شخصيت او و مكتب فلسفى وى به راه افتاد .\r\nاينها و نظاير اينها نمونه‌هايى است كه به خوبى موقعيت اجتماعى جهانى و هويت شخصيت فكرى ما را روشن ساخته و نشان مىدهد كه شخصيت فكرى ما طفيلى ديگران بوده ، و آنچه از ثروت فكرى ما از دزد جا مانده ، نصيب رمال گرديده است .\r\nاين حال اكثريت چيزفهم‌هاى ماست و عدهء كمى هم كه تا اندازه‌اى استقلال فكرى خود را حفظ نموده و ثروت مغزى را به كلى به دست تاراج نسپرده‌اند ، به تعدد شخصيت گرفتار شده ، هم دل‌باختهء افكار غربى و هم سرسپردهء افكار مشرقى موروثى خودمان‌اند و با كمال تكلّف در صدد اين هستند كه ميان اين دو شخصيت متضاد حالت « ازدواج » به وجود آورند .\r\nيكى از نويسندگان دانشمند ما تحت عنوان « دموكراسى اسلامى » ، روش اسلام را بر روش دموكراسى تطبيق مىكند ، ديگرى تحت عنوان « كمونيسم اسلامى » و « شيوعيّت اسلامى » روش كمونيسم و رفع اختلاف طبقاتى را از مواد دينى استخراج مىنمايد . عجب داستانى است ! راستى اگر چنانچه نبوغ و واقع‌بينى اسلام تنها در اين راه است كه روح زندهء دموكراسى يا كمونيسم را داشته باشد ، با اين دموكراسى يا كمونيسم كه اكنون با پاى خود و با روشن‌ترين جلوه‌هاى خود به سراغ ما آمده ، ديگر چه نيازى داريم كه يك مشت افكار كهنهء چهارده قرن پيش را با اين همه رنج فراوان تطبيق بر آنها نموده و باز به سينه بچسبانيم !\r\nاگر چنانچه واقعيت مستقل ديگرى را در بردارد و واجد حقيقت زنده و ارزندهء جداگانه‌اى است ، چه نيازى داريم كه حسن خدادادى آن را با آرايش عاريتى پرده‌پوشى كرده و در قيافهء مصنوعى به مشتريان عرضه داريم ! ؟\r\n* * * در چند سال اخير ، يعنى پس از جنگ جهانى دوم ، دانشمندان غرب با حرارت خاصى به بحث و كنجكاوى در اديان و مذاهب پرداخته و محصول بررسىهاى خود\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nرا همه‌روزه منتشر مىسازند و البته ما نيز به موجب حس تقليد و تبعيّت كه گفته شد ، كم و بيش در همان خط سير افتاده و يك رشته پرسش‌هاى مربوط به دين مقدس اسلام را مورد بحث و گفت‌وگو قرار مىدهيم .\r\nآيا اديان و مذاهب همه حق‌اند ؟ آيا اديان آسمانى چيزى جز يك سلسله اصلاحات اجتماعى است ؟ آيا دين جز پاكى روان و اصلاح اخلاق هدف و آرمان ديگرى دارد ؟ آيا تشريفات مذهبى با همان شكل جامهء خود براى هميشه زنده هستند ؟ آيا دين جز تشريفات عملى ، مقاصد ديگرى نيز دارد ؟ آيا اسلام به احتياجات هر عصرى پاسخ مىدهد ؟ آيا و آيا . . . .\r\nالبته يك دانشمند كنجكاو وقتى كه وارد مسأله‌اى مىشود اول مسئله را طبق موازين علمى مسلمى كه دارد تفسير نموده و پس از آن در صحت و سقم آن به بحث پرداخته و اظهارنظر مىنمايد . دانشمندان غرب ، دين را يك پديدهء اجتماعى مىدانند كه مانند خود اجتماع معلول يك سلسله عوامل طبيعى است . همهء اديان ، و از آن جمله اسلام ، در نظر دانشمندان غرب - اگر به موضوع دين خوش‌بين باشند - آثار مغزى يك دسته افراد داراى نبوغ است كه بر اثر صفاى نفس و هوش سرشار و ارادهء شكست‌ناپذير ، مقرراتى براى اصلاح اخلاق و اعمال جامعهء خود وضع كرده و مردم را به شاهراه سعادت زندگى هدايت مىكردند . اين مقررات به حسب تكامل تدريجى جامعه‌هاى انسانى تغيير يافته و لباس تكامل مىپوشد .\r\nحس و تجربه و هم‌چنين تاريخ به ثبوت مىرساند كه جامعهء انسانى تدريجاً رو به كمال مىرود و عالم بشريّت هر روز قدم تازه‌اى در راه مدنيّت برمىدارد و با عطف نظر به نتايج بحث‌هاى روانى ، و حقوقى و اجتماعى و حتى فلسفى به ويژه فلسفهء « ماترياليسم ديالكتيك » ، چنان‌كه جامعه‌ها در يك حال ثابت نمىمانند ، هم‌چنين مقررات قابل‌الاجرا در جامعه‌ها به يك حال باقى نخواهند ماند . مقرراتى كه مىتوانست سعادت زندگى انسان‌هاى اوليه را كه با ميوهء جنگل‌ها تغذيه كرده و در\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nشكاف كوه‌ها مىآرميدند تأمين كند ، هرگز براى زندگى پر تشريفات امروزى كافى نيست . مقررات روزهايى كه با چماق يا تبرزين جنگ مىكردند ، براى روزى كه وسايلى مانند بمب‌هاى اتمى و هيدروژنى در كار است ، ابداً فايده‌اى ندارد . مقررات عصرى كه مسافرت‌ها با اسب و الاغ بود براى عصرى كه يكى از وسايل عاديش هواپيماهاى جت و زيردريايىهاى اتمى است چه دردى را مىتواند دوا كند ؟\r\nخلاصه اين‌كه دنياى امروز نه مقررات دنياى پيشينيان را مىپذيرد و نه مىتوان از آن توقع اين پذيرش را داشت ، در نتيجه مقررات لازم‌الاجراى جامعه‌هاى انسانى پيوسته محكوم به تغيير بر طبق تحولات گوناگون عالم بشريت تكميل مىشود و به دنبال تغيير مقررات عمل ، اخلاق نيز قابل تغيير خواهد بود ، زيرا اخلاق همان ملكات و صورت‌هاى نفسانى ثابت است كه از تكرار عمل حاصل مىشود .\r\nزندگى ساده و بىغلّ و غش دو هزار و سه هزار سال پيش ، سياست باريك زندگى پر پيچ و خم امروز را نمىخواست ؛ زنان اجتماعى امروز نمىتوانند عفت زنان پرده‌نشين دو هزار سال پيش را به كار بندند !\r\nكارگر و كشاورز و ساير طبقات رنجبر اين عصر نمىتوانند صبر و بردبارى طبقات ستمكش عهد باستان را داشته باشند . مغزهاى انقلابى و پرشور انسان عصر « تسخير فضا » را ديگر نمىتوان با خسوف و كسوف و باد سياه ترسانيد ! و به توكل و تسليم و رضا به قضا اقناع نمود .\r\nخلاصه اين‌كه جامعه‌هاى انسانى هر عصرى مقررات و اخلاق مناسب طبيعت همان عصر را مىخواهد .\r\n* * * و از طرف ديگر دعوت اسلامى يك روش و يك سلسله مقررات را در نظر گرفته كه سعادت جامعهء انسانى را به بهترين وجهى تضمين نموده و احتياجات زندگى را\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nتأمين مىكند و « اسلام » نام چنين روش روشن و مقررات پاكى است . « 1 »\r\nبديهى است كه چنين روش و مقرراتى در هر عصر مظاهر جداگانه‌اى دارد كه يكى از آنها روش خود پيغمبر اسلام و مقرراتى است كه در عصر خود اجرا مىكرده است .\r\nمظاهر اسلام در اعصار ديگر بهترين و پاك‌ترين روش و مقرراتى خواهد بود كه سعادت جامعهء بشرى آن عصر را تضمين نمايد .\r\nاز اين بيان روشن شد كه پاسخ يك دانشمند غربى با عطف نظر به موازين علمى مسلمى كه در اين بحث به آنها تكيه مىكند مثبت خواهد بود .\r\nولى با تفسيرى كه گذشت ، از نظر او اسلام يك آيين خدايى هميشگى است كه در هر عصر شكل مقرراتى كه تضمين سعادت جامعهء آن عصر را نمايد ، جلوه مىكند .\r\nولى بايد ديد آيا قرآن كريم كه كتاب آسمانى اسلام و بهترين ترجمان مقاصد اين آيين پاك است ، نبوت را به همان معنا كه گذشت و دين آسمانى را به همان ترتيب كه با اتكاى به مبانى اجتماعى و روانى و فلسفى مادى تعبير شد تفسير مىكند كه در هر عصرى بر يك سلسله مقررات جداگانه و مختص به آن عصر انطباق پذيرد و اگر اين‌طور تصور نكرده و يك سلسله عقايد و اخلاق و مقررات ثابت و غيرقابل تغيير را وضع نموده و به جامعهء انسانى تكليف مىكند ، آنها را به چه نحو و كيفيّتى قابل انطباق به احتياجات عصرهاى گوناگون انسانى مىداند ؟\r\nآيا مىخواهد جامعهء انسان با مرور زمان در يك حال ثابت بماند و به كلى درهاى پيشرفت به روى مدنيّت بسته شود و فعاليت روزافزون انسانى به كلى مهروموم گردد ؟ و چگونه در مقام مبارزه با طبيعت سيال و نظام طبيعى كه عالم بشريّت از\r\n\r\n\r\n","description":"","footnote":"\r\n( 1 ) . همان‌طور كه در مجموعهء اول بحث‌هاى ما در بررسىهاى اسلامى در بحث « دين از نظر قرآن » مشروحاً بيان شده است\r\n","page_name":" 70 ","page_number":70},
  {"content":"\r\n\r\nقلمرو حكومت آن بيرون نيست درآمده است ؟\r\nقدر مسلم اين است كه قرآن‌كريم با بيان اساسى خود موضوع دين آسمانى و سرچشمه گرفتن آن را از عالم غيب و ارتباط آن به نظام آفرينش و اين جهان مشهور متغيّر و دائمى و ثابت بودن مواد دينى و اخلاق فاضلهء انسانى و خوش‌بختى و بدبختى يك فرد يا يك جامعهء بشرى را طورى توضيح مىدهد كه با آن توضيحى كه از زبان يك دانشمند غربى ذكر كرديم فرق دارد ، اين مطالب از دريچهء چشم قرآن كريم با قيافهء ديگرى ديده مىشوند كه تسليحات بصرى بحث‌هاى مادى نشان مىدهد .\r\nقرآن كريم روش و مقررات آيين اسلام را يك رشته مسائل و احكامى مىداند كه نظام آفرينش و بالأخص آفرينش انسان را با همان طبيعت متحول و متكامل خودش كه جزئى از جهان طبيعت بوده و لحظه به لحظه تغيير وجود مىدهد ، به سوى وى هدايت مىكند ، و به عبارت ديگر اسلام را سلسله مقرراتى مىداند كه مقتضاى نظام آفرينش منطبق بر آن بوده و مانند اصل خود غيرقابل تغيير است و تابع هوس‌رانى و دل‌خواه كسى نيست . مقرراتى كه حق را مجسم داشته و مانند دستورات ممالك استبدادى و ديكتاتورى به ميل و رغبت يك نفر ديكتاتور فرمانروا يا مانند قوانين كشورهاى سوسياليستى با خواستهء اكثريت افراد ، تغيير و تبديل نيافته و فقط زمام وضع و تشريع آن به دست نظام آفرينش و به عبارت ديگر منوط به ارادهء خداى جهان مىباشد .\r\nتوضيح كامل اين مطلب را در قسمت بعدى اين بحث خواهيم داد .\r\n\r\nاسلام چگونه به احتياجات هر عصر پاسخ مىدهد ؟\r\nدر طى بحث‌هاى اجتماعى اين نكته را بسيار ديده‌ايد كه انسان نظر به احتياجات حياتى كه اطرافش را گرفته و به تنهايى از عهدهء رفع همهء آنها برنيامده و توانايى تأمين زندگى را ندارد ، ناچار حيات اجتماعى و زندگى دسته‌جمعى را انتخاب نموده و طبعاً\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nمدنى و اجتماعى بار مىآيد . هم‌چنين در بحث‌هاى حقوقى زياد مىشنويم كه جامعه وقتى مىتواند احتياجات حياتى افراد و اجزاى خود را واقعاً رفع كند كه يك سلسله قوانين و مقررات مناسب احتياجات آنها به وجود آمده و در ميان آنها حكومت نمايد ، تا در پرتو آن ، هر يك از افراد جامعه بتواند حقوق حقهء خود را به دست آورد و از مزاياى زندگى برخوردار شود و سهم خود را از نتايج اعمال دسته‌جمعى افراد به سبب انعقاد اجتماع و پيدايش قوانين كه خود نيز جزئى از آنهاست ببرد .\r\nچنان كه از همين دو نكته استفاده مىشود ، عامل اصلى و اولين مقررات اجتماعى ، همان احتياجات حياتى است كه انسان بدون رفع آنها حتى يك لحظه قادر به ادامهء زندگى نيست . و همين رفع احتياجات است كه نتيجهء مستقيم تشكيل اجتماع و همچنين پيدايش و به موقع اجرا درآمدن قوانين و مقررات است . بديهى است اجتماعى كه به‌طور دسته‌جمعى به رفع هيچ‌گونه احتياجى نپردازد ؛ يعنى در آن كارهاى هر فرد هيچ‌گونه ارتباطى با كارهاى افراد ديگر نداشته باشد ، هرگز نمىتواند نام اجتماع به خود بگيرد . هم‌چنين قوانين و مقرراتى كه پيدايش يا اجراى آنها هيچ‌گونه تأثيرى در رفع احتياجات اجتماعى مردم و خوش‌بختى و سعادت آنها نداشته باشد ، قوانين و مقررات واقعى ، يعنى تأمين كنندهء لوازم زندگى و حقوق مردم نخواهد بود . وجود قوانين و مقرراتى كه كم يا زياد به‌طور كامل يا ناقص ، احتياجات جامعه را رفع نموده و روى هم رفته مورد قبول افراد جامعه بوده باشد ، در هر جامعه‌اى از جامعه‌هاى انسانى حتى در ميان جامعه‌هاى وحشى و عقب‌مانده ضرورى است ، منتهى در جامعه‌هاى غيرمترقّى قوانين و مقرراتى در لباس عادات و رسوم قومى كه نتيجهء برخوردهاى غيرمنظمى است كه به تدريج به وجود آمده يا از اراده‌هاى گزاف يك نفر يا چند نفر افراد زورمند به مردم تحميل شده ، حكومت مىكند و در نتيجه قسمت عمدهء جريان زندگى اجتماعى بر روى اساس روشن و قابل قبول براى همه يا اكثريت قوم استوار گرديده است و هم‌اكنون در گوشه و كنار جهان\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nمردمانى پيدا مىشوند كه با آداب و رسوم قومى به زندگى خود ادامه مىدهند ، بدون اين‌كه شيرازهء زندگى اجتماع آنها از هم گسسته و متلاشى شود .\r\nدر جامعهء مترقى ، اگر جامعهء دينى باشد ، شريعت آسمانى حكومت مىنمايد و اگر غيردينى باشد ، قوانين و مقرراتى را كه با خواست اكثريت افراد اجتماع به‌طور مستقيم يا غيرمستقيم به وجود آمده به كار مىبندند و در هر حال جامعه‌اى را كه افراد آن به يك سلسله تكاليف و مقررات پاىبند نباشند سراغ نداريم و چنين جامعه‌اى را نمىتوان يافت .\r\n* * * \r\nوسيلهء تشخيص اين احتياجات :\r\nچنان‌كه روشن شد ، عامل اصلى پيدايش قوانين و مقررات ، همان احتياجات زندگى است ، ولى بايد ديد كه اين احتياجات را كه همان احتياجات اجتماعى و بالاخره احتياجات انسانى است ، به چه وسيله‌اى بايد تشخيص داد . البته بايد آنها به‌طور مستقيم يا غيرمستقيم براى انسان قابل تشخيص بوده باشد - ولو به‌طور اجمال و كليّت - ؛ ضمناً اين سؤال پيش مىآيد كه آيا انسان در تشخيص تكاليف زندگى و اجتماعى خود گاهى هم خطا مىكند يا هرچه تشخيص داد سعادت و نيكبختى وى در همان است و بىچون و چرا بايد پذيرفته و اجرا نمايد ؛ يعنى همان خواست انسان نشان واقعيت و لزوم قبول و اجرا به آن خواهد زد .\r\nاكثر مردم جهان و به اصطلاح امروز دنياى مترقى تشخيص‌دهندهء قانون را همان خواست انسانى قرار مىدهند ، ولى نظر به اين‌كه خواست‌هاى همهء افراد يك ملت يا اصلًا توافق نمىكنند و يا اگر احياناً هم توافقى پيدا شود به اندازه‌اى كم و در مقابل موارد اختلاف ناچيز است كه قابل اعتنا نيست ، ناچار خواست اكثريت افراد ( نصف مجموع افراد به علاوه يك ) را معتبر دانسته و ارادهء اقليت ( نصف منهاى يك ) را لغو كرده و آزادى عمل را از اقليت سلب مىنمايند .\r\nالبته نمىشود انكار كرد كه ارادهء انسان و خواست او با وضع زندگى او ارتباط\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nمستقيم دارد . مرد توانگرى كه ما يحتاج زندگى را فراهم ساخته است ، هزاران هوس در سر مىپروراند كه هرگز به خاطر بينواى مستمند خطور نمىكند . يا كسى كه بر اثر گرسنگى تاب و توان از دست داده ، به هر غذاى لذيذ و غير لذيذ اگرچه مال ديگران باشد طمع مىكند ، درحالى كه آن يكى با ناز به سوى لذيذترين غذاها دست دراز مىكند .\r\nانسان در حال رفاهيت زندگى ، فكرهاى زيادى را در مغز خود مىيابد كه هرگز در حال سختى نمىيابد ! از اين رو احتياجات زندگى انسان كه با پيشرفت مدنيّت تدريجاً مرتفع شده و احتياجات تازه‌ترى جاىگزين آنها مىشود ، انسان را از اعتبار و اجراى يك سلسله قوانين مستغنى ساخته و نيازمند به وضع يك رشته قوانين تازه يا تغيير و تبديل قوانين كهنه مىسازد .\r\nو لذا در ميان ملل زنده پيوسته قوانين و مقررات كهنه جاى خود را به قوانين و مقررات تازه مىدهند و چنان‌كه روشن شد سبب حقيقى آن اين است كه ايجاد كننده و پشتيبان قوانين ، همان خواست اكثريت افراد هر ملت است كه خواست اكثريت به قوانين و مقررات آن ملت رسميّت داده و نشان واقعيت به آن مىزند . حتى در صورتى كه صلاح واقعى جامعهء آنها در آن نبوده باشد ، زيرا مثلًا يك فرد فرانسوى در جامعهء فرانسه از آن جهت كه فرانسوى است ، عضو و جزء جامعه و اراده‌اش در حالى كه موافق اكثريت بوده باشد محترم است ، و آنچه قوانين فرانسه مثلًا مىخواهد اين است كه يك فرد فرانسوى را پرورش دهد آن هم در قرن بيستم ، نه اين‌كه يك نفر انگليسى را بپروراند ، يا يك فرد فرانسوى را در قرن دهم ( دقت كنيد ) . در عين حال بايد دقت بيشترى به خرج داد و ديد عامل مزبور كه در پيدايش خواست‌هاى انسان دخالت دارد با پيشرفت تمدن از هر جهت در تغيير است ؟\r\nو آيا هيچ جهت مشتركى در ميان جامعه‌هاى انسانى در طول تاريخ بشريّت باقى نمىماند ؟\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nو آيا اصل انسانيت كه طبعاً يك عده از احتياجات زندگى مربوط به آن مىباشد ( چنان‌كه يك سلسله ديگر از احتياجات برحسب اختلاف اوضاع و احوال و منطقه‌هاى مختلف و مراكز زندگى گوناگون مختلف مىباشد ) تدريجاً عوض شده است ؟ و انسان اولى مثلًا چشم و گوش و دست و پا و مغز و قلب و كليه و ريه و كبد و اعضاى گوارش - چنان كه داريم - نداشته است يا فعاليت آن روزى آنها غير از فعاليت امروزى آنها بود ؟\r\nو آيا احوالى كه براى گذشتگان پيش مىآمد ، مانند جنگ و خونريزى و صلح و آشتى ، معنايى جز از بين بردن انسان يا نگهداشتن انسان داشت ؟\r\nو آيا مستى كه اثر ميگسارى است ، مثلًا در زمان جمشيد ( مخترع افسانه‌اى مى ) مفهوم ديگرى جز مستى امروزى داشت ؟\r\nو هم‌چنين نواى چنگ و آهنگ مطربانى مانند نكيسا و باربد لذتى جز از نوع لذت آهنگ‌هاى امروزى مىبخشيد ؟\r\nخلاصه اين‌كه تمام ساختمان وجودى انسان گذشته غير از ساختمان وجودى انسان امروزى بوده ؟ و يا اوضاع و احوال و آثار و عمل‌ها و عكس‌العمل‌هاى داخلى و خارجى انسان گذشته ، غير از انسان امروزه بوده است ؟ البته پاسخ تمام اين سؤالات منفى است .\r\nبه هيچ وجه نمىتوان گفت : انسانيت تدريجاً از ميان رفته و چيز ديگرى جاىگزين آن شده يا خواهد شد ، يا اين‌كه اصل انسانيت كه قدر مشترك ميان نژاد سياه و سپيد و پير و جوان ، دانا و نادان ، قطبى و استوايى ، گذشته و حال و آينده است يك سلسله احتياجات مشترك ندارد ؟ يا اگر هم داشته باشد خواست و ارادهء انسان به رفع آنها تعلق نگرفته است ؟\r\nآرى ! چنين احتياجات واقعى وجود دارد و اقتضاى يك سلسله مقررات ثابته را نيز دارد كه ربطى به قوانين و مقررات قابل تغيير ندارند . هيچ ملتى در هيچ زمانى\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nنمىتواند با دشمنى كه حيات او را تهديد قطعى مىكند جنگ را در صورت امكان تجويز يا ايجاب نكند و در صورتى كه دفع چنين دشمنى با هيچ وسيله‌اى جز كشتن ميسر نشود ، خونريزى را تجويز ننمايد .\r\nهيچ جامعه‌اى نمىتواند مثلًا از تغذيهء افراد كه حافظ حيات آنهاست جلوگيرى كند ، يا تمايل جنسى را مثلًا ممنوع سازد . نمونه‌هاى بسيارى از اين‌گونه موارد هست كه احكام غيرقابل تغييرى را نشان مىدهد و ربطى نيز به احكام قابل تغيير ندارد .\r\n* * * از بيانات فوق چند موضوع روشن شد :\r\n1 . عامل اصلى پيدايش اجتماع و قوانين و مقررات اجتماعى ، احتياجات زندگى است .\r\n2 . تمام اقوام حتى ملل وحشى براى خود قوانين و مقرراتى دارند .\r\n3 . وسيلهء تشخيص احتياجات زندگى از نظر دنياى امروز خواست اكثريت افراد اجتماع است .\r\n4 . خواست اكثريت هميشه با واقع تطبيق نمىكند .\r\n5 . يك سلسله قوانين با گذشت زمان و پيشرفت تمدن عوض مىشود و آن قوانينى است كه مربوط به اوضاع و احوال خاصى بوده است ، ولى يك سلسلهء ديگر كه مربوط به اصل « انسانيت » كه قدر مشترك ميان همهء انسان‌ها در تمام ادوار و در تمام شرايط و محيطهاست لايتغيّر مىباشد .\r\nاكنون كه اين موضوعات روشن شد ، ببينيم نظر اسلام چيست ؟\r\n\r\nنظريهء اسلام چيست ؟\r\nاسلام از نظر اين‌كه آيينى است جهانى و نظر خاصى به جماعت مخصوصى و زمان و مكان معينى ندارد در تعليم و تربيت مخصوص خود ، « انسان طبيعى » را در\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nنظر گرفته ، يعنى نظر خود را تنها به ساختمان مخصوص انسانيت معطوف داشته كه شرايط يك فرد انسان عادى در آن جمع و مصداق انسان باشد ، عرب باشد يا عجم ، سياه يا سفيد ، گدا يا توانگر ، قوى باشد يا ضعيف ، زن يا مرد ، پير يا برنا ، دانا يا نادان .\r\n« انسان طبيعى » يعنى انسانى كه فطرت خدادادى را داشته و شعور و ارادهء او پاك باشد و با اوهام و خرافات لكه‌دار نشده باشد كه ما او را « انسان فطرى » مىناميم .\r\nهرگز نمىشود ترديد كرد كه امتياز نوع انسانى از حيوانات ديگر تنها به اين است كه انسان به نيروى خود مجهز است و در پيمودن راه زندگى « عقل و فكر » به كار مىبندد ؛ در حالى كه حيوانات ديگر از اين نعمت خدادادى بهره‌مند نيستند .\r\nفعاليت هر حيوان زنده - جز انسان - مرهون شعور و اراده‌اى است كه تنها عامل آن عواطف آن حيوان مىباشد كه با ظهور و هيجان خود وى را به سوى مقاصدش رهبرى كرده و وادار به گرفتن تصميم مىنمايد و بر اثر اراده ، فعاليت زندگى را دنبال كرده ، پى آب و غذا و ساير لوازم زندگى ويژهء خود مىرود .\r\nتنها انسان است كه علاوه بر هيجان شديد عواطف گوناگون مهر و كينه و دوستى و دشمنى و بيم و اميد و هرگونه عاطفهء ديگر مربوط به جذب و دفع ، مجهز با يك جهاز قضايى است كه با بررسى به دعاوى عواطف گوناگون و قواى مختلف ، مصلحت واقعى عمل را تشخيص داده و طبق آن قضاوت نموده ، گاهى با وجود خواست شديد عواطف ، اقدام به عمل را تجويز نكرده و گاهى با وجود كراهت قوا و عواطف ، لزوم اقدام را گوشزد كرده ، انسان را به فعاليت وادار مىنمايد و گاهى در صورت توافق ميان مصلحت و خواست آنها ، موافقت خود را اعلام مىدارد .\r\n\r\nاساس مكتب تربيت اسلام :\r\nروى همين اساس و نظر به اين‌كه تربيت كامل هر نوعى بايد با پرورش امتيازات و مشخصات همان نوع انجام گيرد ، اسلام اساس تعليم و تربيت خود را روى اساس « تعقّل » گذاشته است نه عاطفه و احساس !\r\nو از همين‌جاست كه دعوت دينى در اسلام به سوى يك سلسله عقايد پاك و\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nاخلاق فاضله و قوانين عملى است كه انسان فطرى با تعقل خدادادى خود و خالى از شائبهء اوهام و خرافات ، صحت و واقعيّت آنها را تأييد مىكند .\r\n\r\nآنچه انسان فطرى درك مىكند :\r\nانسان فطرى با فطرت خدادادى خود درك مىكند كه جهان پهناور هستى از كوچك‌ترين اجزاى اتمى آن گرفته تا بزرگ‌ترين كهكشان‌ها ، با نظام شگفت‌آور و با دقيق‌ترين قوانين جاريهء خود به سوى خداى يگانه برگشته ، و پيدايش آن و آثار و خواصى كه به دنبال پيدايش به وجود مىآيد و فعاليت‌هاى بيرون از شمار آن ، همه و همه آفريده و ساختهء اوست .\r\nانسان فطرى درك مىكند كه جهان هستى با اين همه اجزاى پراكندهء خود يك واحد بزرگ را تشكيل مىدهد كه در آن همهء اجزا به يكديگر مربوطند و همه چيز ( مطلقاً ) در همه‌چيز دخالت دارد و همبستگى كامل ميان آنها حكمفرماست .\r\nعالم انسانى كه جزء بسيار كوچكى از پيكرهء جهان و قطرهء ناچيزى از اين درياى پهناور و بيكران مىباشد ، پديده‌اى است كه همهء جهان هستى در پيدايش وى سهم داشته و در حقيقت ساختهء همهء جهان ، يعنى آفريدهء ارادهء خداى جهان مىباشد .\r\nو چنان كه خودش فرزند جهان آفرينش است و در پرتو رهبرى و تربيت جهان آفرينش زندگى مىكند ، جهان آفرينش است كه با به كار انداختن عوامل بيرون از حدّ و حصر ، انسان را به اين شكل درآورده است و هم اوست كه انسان را با قوا و ابزار درونى و بيرونى خاصى مجهز ساخته و اوست كه انسان را با وسايل گوناگون قوا و عواطف و تعقّل و بالاخره از راه شعور و اراده به سوى مقاصدى كه سعادت حقيقى وى را تضمين مىنمايد رهبرى مىكند .\r\nآرى ! انسان موجودى است كه با شعور و ارادهء آزاد خير را از شر و نفع را از ضرر تميز مىدهد و در نتيجه « فاعل مختار » است ، ولى نبايد از اين نكته غفلت كرد كه جهان آفرينش « ارادهء خداى جهان » است كه اين همه نقش و نگار را در بيرون و درون وى ترسيم نموده و او را يك پديدهء مختار ساخته و آزاد بار آورده است .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nانسان فطرى به دنبال همين‌افكار از راه عقل و فكر ، بىترديد درك مىكند كه سعادت و خوش‌بختى و به عبارت ساده‌تر مقصد حقيقى وى در زندگى همان سرمنزلى است كه جهان آفرينش كه پديدآورنده و پرورندهء اوست براى او تشخيص داده و او را به سوى ابزار آفرينش سوق داده و رهبرى مىكند و اين مقصد نيز همان چيزى است كه ارادهء خداى يگانه و هستى دهنده و پرورندهء انسان و جهان به آن تعلق گرفته و براى انسان صلاح ديده است ( درست دقت شود ) .\r\nانسان فطرى پس از اين مقدمات قضاوت خواهد كرد كه يگانه راه خوش‌بختى و سعادت در مسير زندگى براى او همين است كه پيوسته موقعيت وجودى خود را در نظر گرفته و خود را جزء متصل و لاينفك و تحت حكومت جهان آفرينش و آفريدهء حقيقى خداى آفرينش دانسته و هرگز از اين موقعيت غفلت نورزد و در هر حركت و سكونى و در برابر هر فعاليتى ، تكاليف لازم‌الاجراى خود را از لابه‌لاى دفتر آفرينش خوانده و به موقع اجرا گذارد .\r\nخلاصه ، تكاليف بىشمار اين كتاب اين است كه در زندگى جز براى خداى يگانه نبايد خضوع و كوچكى نمود و طبق آنچه عواطف انسانى و خواست‌هاى وجودى اقتضا دارد ، به شرط تأييد عقل ، بايد عمل انجام داد .\r\n\r\nمقررات ثابت و متغيّر :\r\nاين اقتضائات كه در قيافهء احكام و قوانين در نظر انسان مجسّم مىشود ، به دو بخش متمايز تقسيم مىشود :\r\n1 . احكام و قوانينى كه حافظ منافع حياتى « انسان » است ( از نظر اين‌كه انسان است و به‌طور دسته‌جمعى زندگى مىنمايد ، در هر عصر و در هر منطقه و با هر مشخصاتى كه باشد ) .\r\nمانند يك قسمت از عقايد و مقررات كه عبوديت و خضوع انسان را نسبت به آفريدگار خود ( كه هيچ‌گونه تغيير و زوالى را به او راهى نيست ) مجسّم مىسازد و مانند كليات مقرراتى كه به اصول زندگى انسانى مربوط است ، از غذا و مسكن و\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nازدواج تا دفاع از اصل حيات و زندگى اجتماعى كه انسان براى هميشه به اجراى آنها نيازمند است .\r\n2 . احكام و مقرراتى كه جنبهء موقتى يا محلى يا جنبهء ديگر اختصاصى داشته و با اختلاف طرز زندگى ، اختلاف پيدا مىكند . البته اين بخش با پيشرفت تدريجى مدنيّت و حضارت و تغيير و تبديل قيافهء اجتماعات و به وجود آمدن و از بين رفتن روش‌هاى تازه و كهنه قابل تغيير و تبديل است .\r\nمثلًا در روزگارى كه بشر با پاى پياده و با اسب و الاغ و استر از هر بيراهه‌اى عبور كرده و از منطقه‌اى به منطقه‌اى انتقال مىيافت تقريباً به بيش از تأمين سادهء راه‌ها نيازى نبود ، در حالى كه وسايل حيرت‌آور كنونى هزاران مقررات باريك و پيچيدهء شهرى و زمينى و دريايى و هوايى را ايجاب مىكند .\r\nانسان اولى زندگى ساده‌اى داشت و تقريباً سر و كارش با مواد اوليه بود و با مقررات ساده حوايج خوراك و پوشاك و مسكن و تمايلات جنسى خود را رفع مىنمود ، اگرچه در عين حال تمام وقت خود را با كار كم نتيجه و پر زحمت اشغال مىكرد ، ولى امروزه با روش برق‌آسايى راه زندگى را مىپيمايد و به واسطهء تراكم عجيب كار ، كارها جنبهء فنّى به خود گرفته و ناچار به رشته‌هاى تخصصى مختلف تقسيم شده و هزاران گوشه و كنار پيدا كرده است كه روزانه به همراهى هزاران مقررات خودنمايى مىكند .\r\nاسلام كه نظر تربيتى خود را معطوف به انسان فطرى داشته و با دعوت خود اجتماع بشر را به اجتماع پاك فطرى كه داراى اعتقاد پاك فطرى ، عمل پاك فطرى و مقصد پاك فطرى است رهبرى مىنمايد ، همان افكار بى شائبهء انسان فطرى را در اعتقاد و عمل ، برنامهء لازم‌الاجراى خود قرار داده است .\r\nو در نتيجه مقررات خود را به دو بخش ثابت و متغيّر تقسيم نموده و بخش اول را كه روى اساس آفرينش انسان و مشخصات ويژهء او استوار است به نام دين و شريعت\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nاسلامى ناميده و در پرتو آن به سوى سعادت انسانى رهبرى مىكند :\r\n « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ »  ؛ « 1 »\r\nروى خود را به سوى دين نموده و استوار باش در حالى كه ميانه‌روى را روش خود قرار دهى ، دين همان ( مقتضاى ) آفرينش خدايى است كه مردم را روى همان نوع خلقت آفريده و خلقت خدايى تغييرپذير نيست دينى كه بتواند انسانيت را اداره كند همان است .\r\nضمناً بايد دانست بخش دوم كه مقرراتى قابل تغيير است و به حسب مصالح مختلف زمان‌ها و مكان‌ها اختلاف پيدا مىكند ، به عنوان آثار ولايت عامه ، منوط به نظر نبى اسلام و جانشينان و منصوبين از طرف اوست كه در شعاع مقررات ثابتهء دينى و به حسب مصلحت وقت و مكان ، آن را تشخيص داده و اجرا نمايند .\r\nالبته اين‌گونه مقررات به حسب اصطلاح دين ، احكام و شرايع آسمانى محسوب نمىشود و دين ناميده نشده است .\r\n « يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  ؛ « 2 »\r\nاى ايمان آورندگان ، اطاعت كنيد خدا و فرستادهء او و اولوالامر را .\r\nاين است اجمال پاسخ اسلام به احتياجات واقعى هر عصر و در عين حال اين مسئله به توضيحى بيشتر از اين نيازمند است و كنجكاوى زيادترى مىخواهد و در قسمت بعدى همين بحث به وظيفهء توضيح آن قيام نموده و مسئله را روشن‌تر مىسازيم .\r\n\r\n\r\n","description":"","footnote":"\r\n( 1 ) . روم ، آيهء 30\r\n( 2 ) . نساء ، آيهء 63\r\n","page_name":" 81 ","page_number":81},
  {"content":"\r\n\r\n\r\nمقررات ثابت و متغيّر در اسلام\r\nدر قسمت‌هاى گذشتهء بحث ، به عنوان « اسلام به احتياجات واقعى هر عصرى پاسخ مىدهد » اجمالًا دانستيم كه اسلام مقررات خود را به دو قسم متمايز و جدا از هم تقسيم مىنمايد : مقررات ثابت و متغيّر .\r\n\r\nمقررات ثابت :\r\nمقررات و قوانينى است كه در وضع آنها واقعيت انسان طبيعى در نظر گرفته شده ، يعنى طبيعت انسانى اعم از شهرى و بيابانى و سياه و سفيد و قوى و ضعيف ، كه در هر منطقه و در هر زمانى بساط زندگى خود را پهن كند . از اين جهت كه با ساختمان انسانى ساخته شده و با قوا و ابزار داخلى و خارجى انسانى مجهز گرديده ، همين كه دو فرد يا بيشتر دور هم جمع شده و دست تعاون و همكارى به هم داده و به زندگى دسته‌جمعى شروع نمودند ، خواه ناخواه با يك رشته نيازمندىهايى رو به رو مىشوند كه بايد براى بر طرف ساختن آنها قيام كنند و نظر به اين‌كه ساختمان وجودى آنها يكى است و در خواص انسانيت يكى مىباشند بدون ترديد حوايج و نيازمندىهاى آنها نيز مشتركاً يك طبيعت داشته و مقررات يك‌نواخت لازم دارند .\r\nادراكات تعقلى انسان در همهء افراد ( چنان كه مىدانيم ) يك نوع است و قضاوت عقلى آنها در صورتى كه اوهام و خرافات در افكار آنها مداخله ننمايد مشابه است و قواى ادراكى را در همهء افراد با تصديق و اعتقاد بايد ارضا نمود .\r\nهم‌چنين عواطف گوناگون مهر و كينه و ترس و اميد ، و خواست آب و نان و ميل جنسى و لباس ومسكن و غير آنها در همه موجود است ، و به نحوى كه در يك فرد به خواست اين قوا و عواطف بايد پاسخ داد ، در ديگران نيز به همان نحو بايد پاسخ داده شود .\r\nنظر به طبيعت مشترك انسانى نمىشود گفت رفع گرسنگى در يك فرد جايز و در فرد ديگر ممنوع است . و يا اين‌كه فردى به قضاوت‌هاى اضطرارى عقل خود بايد تن\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nدر دهد ولى فرد ديگرى حكم وجدان خود را بايد به هيچ شمارد ؟\r\nيا اين‌كه طبيعت انسانى با خواص و آثار ويژهء خود كه هزاران سال است با روش مشابهى از جهت قوا و عواطف و شعور اصلى زندگى مىكند ، بايد دورانى به وجدانيات و درك‌هاى ضرورى خود اعتنا نمايد و روزگارى ديگر خط قرمز گرد همهء آنها بكشد . روزى زندگى اجتماعى و روزى انفرادى اختيار نمايد ، وقتى از مقدسات خود دفاع كرده و وقتى همهء هستى خود را به دشمن بپردازد ، زمانى در راه تأمين زندگى به فعاليت پرداخته و زمانى دست روى دست گذاشته و تماشا كند و هم‌چنين . . . از اين ديدگاه روشن است كه انسان طبيعى پيوسته يك سلسله مقررات ثابت و يك‌نواخت را لازم دارد .\r\n* * * اسلام نيز در دعوت پاك خويش با مردم سخن جز اين به ميان نياورده است . اسلام مىگويد زندگى انسان را جز يك سلسله مقرراتى كه بر دستگاه آفرينش عمومى و خصوصى انسان قابل تطبيق بوده باشد چيز ديگرى نمىتواند تأمين كند .\r\nو مىگويد بايد به ادراك خدادادى و شعور وجدانى خود مراجعه كرد و از هرگونه هوسبازى و خيره‌سرى و بىبندو بارى دورى جست و آنچه را حق تشخيص داديم از آن تبعيّت كنيم ؛ ما نبايد به تبعيّت از يك رشته حقايق حقه نام تقليد دهيم و نبايد به نام « غرور ملّى » و « سنن و آداب باستانى » از نياكان خود تقليد نماييم ؛ ما نبايد بر خداشناسى اسم كهنه‌پرستى گذاشته ، فرمانبردار يك عده زورمند هوسران گرديده و بازيچهء دست آنها قرار گيريم و در نتيجه در هر گوشه و كنارى صدها خداى ساختگى درست كرده و به نام آنها سر تعظيم فرود آوريم . اساساً اسلام لفظ « اسلام » را از آن جهت براى خود انتخاب نموده كه اين نكته را در دعوت خود گوشزد كند كه او تنها و تنها پرستش خداى يگانه و آفرينندهء دستگاه عظيم و رعايت آفرينش واقعى انسان و به عبارت ديگر به تبعيّت حق دعوت كرده و به سوى آن رهبرى مىنمايد .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nاسلام در مرحلهء تشخيص تفصيلى همين نظر ، يك سلسله اعتقادات و يك رشته اخلاق و يك عده قوانين به عالم بشريّت پيشنهاد نموده است و آنها را حق لازم‌الاتباع معرفى نموده و دين غيرقابل تغيير و تبديل آسمانى نام مىگذارد . البته در عين حال كه اجزاى هريك از اين سه مرحله : اعتقاد ، اخلاق و احكام ، با اجزاى ديگر و مرحله‌هاى ديگر كمال ارتباط را دارد و با دستگاه عظيم آفرينش نيز كاملًا منطبق است ، نمىتوان در اين مقاله به تفصيل از آنها بحث كرده و به تطبيق اين تفصيل با آن اجمال پرداخت و منظور ما بيشتر از اين نيست كه وجود يك سلسله مقررات ثابت را در اسلام به ثبوت رسانيم .\r\n\r\nمقررات قابل تغيير در اسلام :\r\nهمان‌طور كه انسان يك رشته احكام و مقررات ثابت و پا برجا كه به اقتضاى نيازمندىهاى ثابت طبيعى و يك‌نواخت او وضع شود ، لازم دارد ، هم‌چنين به يك رشته مقررات قابل تغيير و تبديل نيازمند است و هرگز اجتماعى از اجتماعات انسانى بدون اين‌گونه مقررات حالت ثبات و بقا را به خود نخواهد گرفت ، زيرا بسيار روشن است كه زندگى همان انسان طبيعى كه نظر به ساختمان ويژهء خود ثابت و يك‌نواخت است ، نظر به مقتضيات مكانى و زمانى پيوسته با حالت تحول و تكامل مواجه و با عوامل انقلابى و شرايط رنگارنگ زمان و مكان كاملًا دست به گريبان است و تدريجاً شكل خود را عوض نموده و بر محيط تازه منطبق مىسازد و اين تغيير اوضاع حتماً تغيير مقررات را ايجاب مىنمايد .\r\nدر مورد همين قسم احكام و مقررات در اسلام ، اصلى داريم كه ما در اين بحث از آن به نام « اختيارات والى » تعبير مىكنيم و اين اصل است كه در اسلام به احتياجات قابل تغيير و تبديل مردم در هر عصر و زمان و در هر منطقه و مكانى پاسخ مىدهد و بدون اين كه مقررات ثابتهء اسلام دست‌خوشِ نسخ و ابطال شود نيازمندىهاى جامعهء انسانى را نيز رفع مىنمايد .\r\nاينك توضيح مطالب : همانطور كه يك فرد از جامعهء اسلامى بر اثر حقوقى كه از\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nراه قانون دينى به دست آورده مىتواند در محيط زندگى ويژهء خود هرگونه تصرفاتى ( البته در سايهء تقوا و با رعايت قانون ) كند ، مىتواند از مال خود تا حدى كه مصلحت مىبيند و دلش مىخواهد در وضع زندگى خود هرگونه توسعه داده و از بهترين خوراك و پوشاك و خانه و اثاث استفاده نمايد ، يا از بخشى از آنها صرف نظر كند ، و نيز مىتواند از حقوق حقهء خود در برابر هر تجاوز و ادعايى دفاع كرده و موجوديت زندگى خود را نگهدارى نمايد ، يا به مصلحت وقت از دفاع خوددارى كرده و از بعضى از حقوق خود چشم بپوشد و نيز مىتواند در راه كسب مخصوص خود فعاليت كرده و حتى روز و شب كار كند ، يا طبق صوابديد خود روزى دست از كار كشيده و به مهم ديگرى بپردازد ، هم‌چنين ولى امر مسلمين كه از ديدگاه اسلامى تعيّن پيدا كرده باشد ، نظر به ولايت عمومى كه در منطقهء حكومت خود دارد و در حقيقت سر رشته‌دار افكار جامعهء اسلامى و مورد تمركز شعور و ارادهء همگانى است ، تصرفى را كه يك فرد در محيط زندگى خود مىتوانست بكند ، او در محيط زندگى عمومى مىتواند انجام دهد .\r\nاو مىتواند در سايهء تقوا و رعايت احكام ثابتهء دينى مقرراتى مثلًا براى راه‌ها و معابر و خانه و كاشانه و بازار نقل و تحويل و كسب و كار و روابط طبقات مردم وضع نمايد ؛ مىتواند روزى امر به دفاع نموده و در تجهيزات لشكر و هرگونه مقدمات لازمهء آن تصميم گرفته و به موقع اجرا بگذارد ، يا وقتى نظر به صلاح مسلمين ، از دفاع خوددارى كرده و معاهده‌هاى متناسب منعقد سازد .\r\nمىتواند در پيشرفت فرهنگ مربوط به دين يا به زندگى مرفّه مردم تصميماتى اتخاذ كرده و دست به عمليات وسيعى بزند يا روزى چند رشته‌اى از معلومات را پس زده و از رشتهء ديگرى ترويج كند .\r\nخلاصه ، هرگونه مقررات جديدى كه در پيشرفت زندگى اجتماعى جامعه مفيد باشد و به صلاح اسلام و مسلمين تمام شود مربوط به اختيارات والى است و هيچ‌گونه\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nممنوعيّتى در وضع و اجراى آن نيست . البته اين‌گونه مقررات در اسلام اگرچه لازم‌الاجرا مىباشد و « ولىّامر » كه به وضع و اجراى آنها موظف است لازم‌الاطاعه است ، ولى در عين حال شريعت و حكم خدايى شمرده نمىشود . اعتبار اين‌گونه مقررات طبعاً تابع مصلحتى است كه آن را ايجاب كرده و به وجود آورده است و به محض از ميان رفتن مصلحت از ميان مىرود و در اين صورت ولىّ امر سابق يا ولىّ امر جديد از ميان رفتن حكم سابق و به ميان آمدن حكم لاحق را به مردم اعلام داشته و حكم سابق را نسخ مىنمايد .\r\nاما احكام الهى كه متن شريعت مىباشد براى هميشه ثابت و پايدار است و كسى ، حتى ولىّ امر ، نيز حق اين را ندارد كه آنها را به مصلحت وقت تغيير دهد و به ملاحظهء از بين رفتن پاره‌اى از آنها در نظر او ، آنها را الغا نمايد .\r\nرفع اشتباه : از توضيح مختصرى كه دربارهء احكام و مقررات ثابت و متغيّر اسلام داده شده ، بىپايگى ايرادى كه در اين باره به ساحت اسلامى شده روشن مىشود .\r\nكسانى مىگويند : دامنهء زندگى اجتماعى انسان به طورى وسعت پيدا كرده كه هيچ‌گونه قابل مقايسه با زندگى چهارده قرن پيش نيست ، مقرراتى را كه دستگاه حمل و نقل امروزى به تنهايى لازم دارد به‌طور قطع خيلى بيشتر و وسيع‌تر از همهء مقررات زندگى است كه در زمان پيغمبر اسلام لازم بوده است ، هم‌چنين در هرگوشه و كنار زندگى امروز مقررات بىحد و حساب خوابيده كه سابقاً هرگز وضع و اجراى آنها مورد نياز نبوده است ، از اين جهت ديگر مقررات اسلام كه اثرى از اين‌گونه احكام در ميان آنها نيست به درد دنياى امروز نمىخورد .\r\nالبته اين آقايان اطلاع كافى از آيين پاك اسلام نداشته و از مقررات قابل تغيير آن بىخبر بوده و تصور كرده‌اند كه اين آيين پاك آسمانى با يك رشته احكام ثابت و يك‌نواخت مىخواهد دنياى متحول و متكامل را براى هميشه اداره نمايد ، يا با نيروى تيغ به جنگ اين دستگاه غيرقابل مقاومت آفرينش برخاسته و جلو پيشرفت جبرى\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nتمدن انسانى را بگيرد . . . زهى جهالت ! چنان كه كسانى ديگر در مقام ايراد برآمده و گفته‌اند : تحول و تكامل جبرى در زندگى دسته‌جمعى بىشبهه تغيير و تبديل تدريجى قوانين ثابت جاريهء اجتماعى را ايجاب مىكند ، بنابراين قوانين ثابتهء اسلامى در صورت صحّت و متانت تنها در عصر خود پيغمبر اسلام با شرايط و عوامل آن روز مىتوانست قابل اجرا بوده باشد ، نه براى هميشه .\r\nاين آقايان نيز در مباحث حقوقى دقت كافى نكرده‌اند و از اين نكته غفلت ورزيده‌اند كه در تمام قوانين مدنى كه در جهان جريان داشته و دارد ، پيوسته موادى وجود دارد كه اجمالًا قابل تغيير و تبديل نيست و نمىشود ترديد داشت كه قوانين و مقررات اين عصر صد در صد با قوانين و مقررات عصر باستان مغايرت ندارد و با قوانين عصرهاى آينده نيز مغايرت كلى نخواهد داشت ، بلكه يك رشته جهات مشترك در آنها وجود دارد كه هرگز كهنه نمىشود و از بين نمىرود - چنان كه در قسمت‌هاى گذشتهء بحث اجمالًا به آنها اشاره شد . اگرچه روش اسلام در وضع قوانين الهى كه تنها از مصدر وحى سرچشمه مىگيرد و هم‌چنين در وضع تنفيذ مقررات متغيّره كه از اختيارات والى سرچشمه مىگيرد و از راه شور وضع شده و از راه ولايت اجرا مىشود و در هر حال براساس تعقّل استوار است نه بر اساس خواست‌هاى عاطفى اكثريت افراد ، ولى با اين همه بىشباهت به روش حكومت‌هاى اجتماعى سوسياليستى نيست . اسلام احكام ثابته‌اى به نام شريعت آسمانى دارد كه تغيير و تبديل آنها از توانايى اولياى امور عموم مسلمين بيرون است . و براى هميشه و در هر اوضاع و شرايطى لازم‌العمل است و مقررات جزئى قابل تغييرى دارد كه بر تحول و تكامل زندگى اجتماعى مردم قابل تطبيق بوده و ضامن سعادت تدريجى اجتماعى است . در حكومت‌هاى اجتماعى نيز قانونى به نام « قانون اساسى » موجود است كه تغيير و تبديل آن از صلاحيت دولت‌ها و حتى از صلاحيت مجلس شورا و سنا بيرون است و قوانين و مقررات ديگرى موجود است كه زاييدهء مجلس شوراست و يا نتيجهء شور و تصميم هيئت وزيران مىباشد ، همين مقررات جزئيه است كه تدريجاً به\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nواسطهء تغييرات و تحولاتى كه به جامعهء مملكتى عارض مىشود قابل تغيير است ، همان‌طور كه از قانون اساسى مملكتى نبايد توقع داشت كه مثلًا جزئيات مقررات رانندگى شهرى و يا راهنمايى در پايتخت را مثلًا صريحاً بيان كند و سال به سال يا ماه به ماه طبق تحول مقتضيات ، تحول و تغيير پيدا كند ، هم‌چنين از شريعت آسمانى كه متضمن احكام اساسى مىباشد نمىشود توقع داشت كه جزئيات مقررات قابل تغيير ولايت را داشته باشد ( پاسخ اشكال اول ) و همان‌طور كه از قانون اساسى نبايد انتظار داشت كه با همهء مواد معتبرهء خود در معرض تغيير قرار گيرد ، حتى امثال موادى كه استقلال مملكت و احتياج آن به مقام رياست و نظاير آنها را تصريح مىكند امكان تزلزل داشته باشد هم‌چنان از شريعت كه به منزلهء احكام غيرقابل تغيير قانون اساسى است نبايد انتظار تغيير و تبديل داشت ( پاسخ اشكال دوم ) .\r\nپس هم اشكال اول ( قانون اسلام ناقص بوده و مشتمل به يك سلسله قوانينى كه براى امروز ضرورى مىباشد نيست ) بىپايه است و هم اشكال دوم ( احكام اسلام ثابت و جامد مىباشد درحالى كه قوانين بايد قابل تغيير بوده باشد ) . آرى در اين باب يك سؤال ديگر كه از فروع اشكال دوم است پيش مىآيد و آن اين‌كه :\r\nدرست است كه در ميان قوانينى كه در جامعهء مترقّى جارى مىگردد موادى پيدا مىشود كه فىالجمله قابل تغيير نيست ، ولى آيا همهء قوانين و مقرراتى كه در شريعت اسلام وضع شده و مسائل فقه اسلامى را تشكيل مىدهد براى هميشه مىتواند سعادت جامعهء بشرى را تضمين نمايد ؟ و آيا كاروان تمدن امروز مىتواند به وسيلهء نماز و روزه و حج و زكات و غيره به پيشرفت خود ادامه دهد ؟ آيا احكامى كه اسلام براى بردگى و براى زن و براى ازدواج و براى بيع و ربا و نظاير آنها وضع نموده مىتواند در جهان امروز كماكان به زندگى خود ادامه دهد ؟\r\nاينها و نظاير اينها مسائل طولانى است كه به بحث‌هاى طولانىترى نيازمند مىباشد و به جاى خود بايد مورد بررسى قرار گيرد .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nاساس دعوت اسلام\r\nآيين مقدس اسلام دعوت خود را روى سه اصل اساسى و بسيار ساده و روشن بنا نهاده بوده است .\r\nاصل اول : ضرورىترين امور براى انسان در زندگىاش تحصيل سعادت و رستگارى است . هرگز نمىتوان انسانى را تصور كرد كه در اين اصل ترديد داشته باشد يا امرى ضرورىتر از آن تصور كند ، زيرا هر انسانى مانند هر موجود ديگر آرزويى جز اين ندارد كه به واسطهء رفع نيازمندىها و تكميل نواقص زندگى رستگار شده ، خود را آسودگى و آرامش بخشد .\r\nحتى كسانى كه آسايش خود را فداى آسايش ديگران مىكنند يا براى راحتى مردم خود را گرفتار رنج مىسازند ، در حقيقت با اين كار اندوه و رنج نهايى خود را كه از مشاهدهء حال بيچارگان حاصل شده رفع نموده ، يك نوع آسايش و خوشى و رستگارى براى خود تحصيل مىنمايند . و حتى كسى كه اتفاقاً از زندگى دلسرد شده ، سعادت خود را در مرگ مىداند يا نيك‌بختى خود را در رنج تشخيص مىدهد بىاين‌كه ترديدى به خود راه دهد ، خود را در كام مرگ يا در آغوش رنج و محنت مىاندازد و آن را بر هر نعمت و آسايش ترجيح مىدهد .\r\nهمين سعادت و رستگارى است كه پيغمبر اكرم صلى الله عليه و آله در اولين جمله‌اى كه دعوت خود را به آن افتتاح كرد به يادآورى آن پرداخته ، فرمود : اى مردم ، به يگانگى خدا\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nاعتراف كنيد تا رستگار شويد : « قولوا لاإله إلّااللَّه تفلحوا » .\r\nاصل دوم : انسان سعادت خود را در شعاع واقع‌بينى مىخواهد ؛ يعنى بشر پيوسته براى خود سعادتى را مىجويد كه به راستى و از روى حقيقت سعادت باشد ، نه از راه پندار و گمراهى . اين اصل را با كمترين توجهى مىتوان درك كرد . كسى كه گرسنه است پى نان مىگردد و يا تشنه است دنبال آب مىرود يا نيازمندى ديگرى دارد و براى رفع آن مىكوشد ، نان و آبى را مىخواهد كه به راستى نان و آب باشد ، نه نان و آب پندارى و مطلوبى را مىجويد كه واقعاً مطلوب و رفع كنندهء نياز اوست نه چيزى را كه اشتباهاً نام مطلوب را به آن داده باشد .\r\nاگر انسان براى خويش دوگونه زندگى فرض كند : يكى زندگى شاهانه و با شكوه كه سراسر كامروايى و لذت باشد ولى پندارى و اشتباهى و ديگر زندگى ساده و مختصر ولى در محيط واقع‌بينى ، وقتى كه اين‌گونه زندگى را به وجدان خود عرضه داشته و آن را در انتخاب يكى از آنها مخيّر سازد ، وجدان وى بىدرنگ زندگى دومى را كه واقع‌بينى است بر زندگى اولى كه پندارى است ترجيح خواهد داد .\r\n\r\nنتيجهء واقع‌بينى انسان :\r\nكسى كه به مدارك حقيقى آيين مقدس اسلام - كه كتاب و سنت ( قرآن و حديث ) مىباشد - مراجعه كند ترديد نخواهد داشت كه جمله به جمله براساس واقع‌بينى انسان استوار است . اسلام از اين اصل واقع‌بينى يك حكم وجدانى ديگرى را استنتاج مىكند و آن اين است كه انسان بايد در هر حال از حق پيروى نمايد ، يعنى اگر از راه نظر حقيقى براى وى مكشوف شد ، بىاين‌كه چشم‌پوشى نمايد ، خود را تسليم آن قرار دهد و در مرحلهء عمل نيز انسان بايد كارى را انجام دهد كه به حسب واقع موافق مصلحت اوست ، اگر چه مخالف دل‌خواه وى باشد .\r\nمانند بيمارى كه نواقص بهداشتى خود را با اجراى دستور پزشك تكميل مىكند اگر چه گاهى هم تلخ و ناگوار باشد .\r\nو هم‌چنين در جامعهء انسانى قوانين و مقرراتى بايد اجرا شود كه حقاً و به حسب\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nواقع لازم‌الاجراست ؛ اگرچه مخالف خواست اكثريت يا اتفاق مردم باشد . به هر حال در نظر اسلام حق مطاع علىالاطلاق است و محكوم هيچ خواسته و آرمان ديگرى نمىشود  « فَما ذا بَعْدَ الْحَقِّ إِلَّا الضَّلالُ »  . « 1 » خداى متعال در كتاب آسمانى خود مىفرمايد : از حق كه بگذرى غير گمراهى چيزى نيست . و نيز مىفرمايد : اگر حق مانع دل‌خواه مردم شود نظام آفرينش جهان به هم مىخورد  « وَ لَوِ اتَّبَعَ الْحَقُّ أَهْواءَهُمْ لَفَسَدَتِ السَّماواتُ وَ الْأَرْضُ وَ مَنْ فِيهِنَّ »  . « 2 » اين حقيقت كه در اسلام محترم و بدون چون و چرا لازم الاتباع مىباشد ، مطابق قضاوت وجدانى انسان است و بىترديد نمىتوان انسانى پيدا كرد كه وجدان او لزوم پيروى حق را تصويب نكند يا حق‌كشى را بد نشمارد .\r\nآرى در جامعهء بشرى مخالف حق در مقام عمل بسيار است و حق كشى مصاديق زياد دارد ولى اغلب كسانى كه از حق سرپيچى مىكنند گاهى كه براى كار نادرست خود نكوهش و سرزنش مىشوند در مقام توجيه عذرى پيش مىكشند و در حقيقت مىخواهند با آن عذر كار خود را به حق تطبيق نمايند ، پس در هرحال مسئله « لزوم پيروى حق » اصلى است عقلايى و مسلم .\r\nاصل سوم : انسان در شاهراه زندگى بايد روش تعقل را پيش گيرد ، نه روش احساس و عاطفه را ، زيرا تنها خصيصه‌اى كه انسان را از ساير حيوانات جدا مىسازد و او را نوعى مشخص و مستقل قرار مىدهد اين است كه با نيروى خرد مجهز است و دربارهء هر كارى كه مىخواهد انجام دهد تصميم مىگيرد ، مىتواند با همان نيروى خرد خير و شرّ و نفع و ضرر واقعى آن را بسنجد و در صورتى كه مطابق مصلحت واقعيش باشد تصميم به انجام آن بگيرد و در غير آن صورت احساسات و عواطف\r\n\r\n\r\n","description":"","footnote":"\r\n( 1 ) . يونس ، آيهء 22\r\n( 2 ) . مؤمنون ، آيهء 71\r\n","page_name":" 91 ","page_number":91},
  {"content":"\r\n\r\nخود را مهار كرده ، از انجام دادن آن كار خوددارى كند ولى ساير حيوانات چنانچه مشهود است با غرايز كار مىكنند نه با خرد و عقل و روشن است كه سعادت و رستگارى انسان با نيروى اختصاصى خودش تأمين خواهد شد نه با نيرويى كه ميان او و ساير حيوانات مشترك است .\r\nانسان بايد در زندگى فردى و اجتماعى خود منطق انسان را به كار بندد نه منطق حيوانات چرنده و درنده را . اين اصل و مرجعيّت عقل و وسايل زندگى در حقيقت زاييدهء اصل دوم است و از آن سرچشمه مىگيرد و اعتبار و احترام آن در اسلام به اندازه‌اى روشن است كه با هيچ پرده پوشيده نمىشود ، حتى انواع كارهايى كه مستلزم از كار افتادن يا گمراهى نيروى تعقل مىباشد مانند استعمال مُسكرات ، و دروغ و غشّ در معاملات ، دورويى ، فريب دادن ، ترور و غافل‌گيرى در آيين مقدس اسلام تحريم شده است .\r\nاعتبار اين اصل نيز در جهان انسانى قابل تشكيك نيست ؛ نمىتوان كسى را يافت كه وجدان او خرد را نكوهش كند يا از بىخردى بدش نيايد اگرچه اين اصل نيز مانند اصل دوم است و در مقام عمل به واسطهء اعذارى كه تراشيده مىشود از آن مخالفت بسيار به عمل مىآيد .\r\n\r\nنتيجهء سه اصل نامبرده :\r\nاز مجموع اصل‌هاى سه‌گانه نتيجه گرفته مىشود كه انسان بايد سعادت واقعى خود را از راه تعقّل به دست آورد .\r\nتوضيح مكرر مطلب : ما عيناً مشاهده مىكنيم كه گاهى گرسنه مىشويم و غذا مىخواهيم و گاهى تشنه مىشويم و آب مىجوييم و گاهى برهنه‌ايم ، و پوشاك طلب مىكنيم و گاهى خسته هستيم و پى استراحت مىگرديم و گاهى . . . و گاهى در همهء اين احوال در حقيقت در خودمان نواقصى درك مىكنيم و عيناً درك مىكنيم كه در داخل وجودمان چيزى است كه دفع كنندهء آن نياز را به ما نشان مىدهد و ما را به سوى آن رانده و رهبرى مىنمايد . نقيصه‌اى كه در خود درك مىكنيم حاجت و نياز ناميده\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمىشود و عامل درونىاى را كه ما را به سوى رفع نيازمندى هدايت مىكند قوه و نيروى درونى مىگوييم و چيزى را كه رفع نيازمندى مىكند و پيش همان نيرو شيرين و لذيذ است ، سعادت همان قوه مىناميم .\r\nانسان در زندگى خود به موارد بسيارى برمىخورد كه برآوردن خواستهء يكى از قوا اگر چه در كام خود آن قوه شيرين است و براى آن سعادت محسوب مىشود ولى به ضرر بقيهء قوا ( كه مجموعاً سازمان وجود را تشكيل مىدهند ) تمام مىشود و هم‌چنين آزادى مطلق هر يك از قوا در فعاليت خودش موجب تعطيل بقيهء قوا و موجب تضرر سازمان وجود و بالتبع خود همان قوه مىباشد ؛ مثلًا استراحت نامتناهى يا خوردن و آشاميدن نامحدود جز نابودى انسان نتيجه‌اى در بر ندارد .\r\nانسان با اين تجارب به‌خوبى مىفهمد كه سعادت وى غير از سعادت هر يك از قوا و نيروهاى وجودى مىباشد و مىفهمد كه ناگزير است در هر يك از خواسته‌هاى خود كه طبعاً از يكى از قواى درونىاش سرچشمه مىگيرد از روى تجاربى كه به دست آورده ، به محاسبه بپردازد و خير و شرّ و نفع و ضرر كار را بسنجد ، در صورتى كه با مصلحت وى توافق نمود ، به انجام آن اقدام كند .\r\nو اين همان نيروى تعقّل است كه به خواسته‌هاى گوناگون انسان رسيدگى كرده ، برخى را پسنديده و روا و برخى را ناپسند و ناروا اعلام مىكند .\r\nاز بيان گذشته روشن مىشود كه نمىتوان انسانى فرض نمود كه براى خود سعادت نخواهد يا اگر بخواهد سعادت واقعى را نخواهد و اگر انسانى پيدا شود كه وسيلهء تعقل را به كار نبندد ، مانند نوزاد و يا انسان بىخرد در انسانيت خود ، ناقص خواهد بود .\r\n\r\nآشنايى انسان با جهان بيرون\r\nچنان‌كه معلوم شد هرگز تصور ندارد ميان انسان با درك و شعور و بيان درك يك\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nرشته حوايج و نيازمندىهاى وجوديش خلأئى وجود داشته باشد بلكه انسان خود را پيوسته با يك رشته احتياجات درك مىكند كه همراه هر يك از آنها خواسته‌هايى دارد :\r\nگرسنه است خوراك مىخواهد ؛ تشنه است آب مىخواهد ؛ برهنه است پناهگاه مىخواهد ؛ تنهاست و نيازمندىهاى بىشمار دارد يار و ياور مىخواهد . به همين ترتيب درك همين احتياجات در وجود همين خواسته‌هاست كه انسان را با جهان بيرون از خود آشنا مىسازد و بر اثر پيدايش همين شعور و اراده‌ها به راه افتاده ، براى تحصيل ما يحتاج ( درك سعادت ) خود به تكاپو مىافتد و از روز نخستين تا آخرين لحظات زندگى دمى آرام نمىگيرد .\r\n\r\nدرك روابط و اسباب :\r\nمهم‌ترين چيزى كه انسان در تماس خود با جهان بيرون با آن دلگرم است ، رابطه‌اى است كه ميان خواسته‌هاى وى و ميان اجزاى جهان مىباشد .\r\nانسان مىبيند كه ميان نان و گوشت و سيرى رابطه است كه بر اثر آن هر وقت نان و گوشت بخورد گرسنگى وى تبديل به سيرى خواهد شد ، مىبيند كه پيوسته نوشيدن آب گوارا تشنگى را رفع مىكند و پوشيدن رخت تن را از سرما و گرما نگه مىدارد و ديرى نمىگذرد كه ميان همهء اجزاى جهان رابطه و پيوستگى وجودى اجمالًا درك مىكند و هرچه در بررسى و كنجكاوى خود جلوتر برود به تفصيل روابط بهتر آشنا مىگردد .\r\nاين همان داستان عليّت و معلوليت عمومى است كه جهان آفرينش و نظام شگفت‌انگيز آن روى آن استوار است و معناى همان جملهء ساده‌اى است كه پيوسته ورد زبان ماست : « هيچ حادثه‌اى بىعلت تحقق نمىپذيرد » .\r\nآرى ، درك و شعور ما گروه بشر پر از اذعان و ايمان به رابطهء سبب و مسبب و نه تنها ما ( بشر ) همين اعتقاد را داريم بلكه حيوانات زبان‌بسته نيز با شعور فطريى كه دارند همين ايمان را واجدند و پيوسته به سوى مقاصد زندگى خود از اسباب و وسايل مناسب آن پيش مىروند : هنگامى كه گرسنه مىشوند پى خوردن غذا مىروند ،\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nگاهى كه تشنه مىشوند آب مىجويند ، براى رفع خستگى به لانه و آشيانه و پناه‌گاه خود مىروند ، همين كه به فكر بچه مىافتند جفت مىگيرند و در دفع دشمن به دندان و چنگال و نيش شاخ و منقار يا به فرار متوسل مىشوند .\r\nنه تنها اين موجودات با درك و شعور اين حال را دارند بلكه موجودات ديگرى مانند نباتات و جمادات مركب يا بسيط كه در آنها درك و شعور سراغ نداريم همين راه را مىپيمايند و چنان كه يك حيوان در موقع گرسنگى با جهاز ويژهء خود غذا تناول مىكند ، هم‌چنين يك نهال يا سبزه در موقع نيازمندى به وسيلهء ريشه‌هاى خود فعاليت كرده ، مواد غذايى مناسب به سوى خود جذب مىكند و يك جماد بر اثر فعاليت ، اثر مخصوص خود را بروز مىدهد و چنان كه در هر موجود زنده آرمانى از كمال وجود دارد كه از اول پيدايش حيات خود بىآن‌كه لحظه‌اى آرام گيرد متوجه همان آرمان مخصوص خود مىباشد ( نوزاد انسانى مىخواهد مرد يا زنى كامل شود ) هم‌چنين يك هسته و يا دانه از لحظه‌اى كه نوكى سبز از خود بيرون مىدهد متوجه مرحله‌اى است كه در آن درختى كامل يا بوته‌اى كامل خواهد بود و مواد عنصرى كه با نسبت ويژه‌اى آميخته مىشود متوجه مركب خاصى مىباشد .\r\n\r\nتكيه‌گاه برنامهء زندگى يا پايهء اساس دين\r\nممكن است انسانى فرض كنيم كه برنامهء زندگى خود را همان دل‌خواه خود قرار دهد و پيوسته در زندگى خود بدون قيد و شرط به دنبال دل‌خواه برود و تا اندازه‌اى كه محيط زندگىاش اجازه مىدهد با خوشى و كامرانى بگذراند و در صورتى كه نيرومندتر از ساير افراد جامعه باشد خواسته‌هاى خود را بر ديگران تحميل كرده ، همه را بردگان و بندگان خود سازد و البته به اين فرض در جامعهء نامبرده روش استبدادى و ديكتاتورى اجرا خواهد شد .\r\nو هم‌چنين ممكن است افراد جامعه براى رهايى از بردگى استبداد و حفظ آزادى ،\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nزمام امور خود را خودشان به دست گيرند و براى جلوگيرى از هرج و مرج خود آنها اكثريت يا اتفاق را برنامهء عمل قرار دهند و بنابراين فرض در جامعهء نامبرده روش اجتماعى اجرا خواهد شد . چنان‌كه مىدانيم جهان بشريّت روزگاران درازى با هر يك از اين روش‌ها گذرانيده و مزهء تلخ يا شيرين آنها را چشيده است و در حال حاضر نيز مىچشد ولى اسلام نظر به اصول سه‌گانه‌اى كه ذكر شد هيچ يك از اين روش‌ها را نمىپسندد ، زيرا سپردن زمام امور زندگى به دست خواست‌هاى فرد يا اكثريت افراد يعنى پايه‌گذارى زندگى روى عواطف و احساسات مخالف امتيازى است كه آفرينش به انسان داده و بدين وسيله او را از ساير حيوانات جدا كرده . انسان به نيروى عقل و خرد مجهز است و به وسيلهء آن خوبى و بدى و نفع و ضرر و خير و شرّ خواسته‌هاى خود را مىسنجد و پس از رواديدِ خرد و عقل اقدام به عمل مىنمايد ، به خلاف ساير حيواناتى كه از روى قريحه كار مىكنند و در صورتى كه حكومت و نفوذ از آن عواطف و احساسات مىباشد و از هر خواسته‌اى خواه با حق و صواب توافق داشته باشد يا نه فرمانبردارى شود ، نيروى تعقّل الغا خواهد شد و چنان كه قرآن كريم مىفرمايد منطق چهارپايان جاى منطق انسانى را خواهد گرفت :  « الَّذِينَ كَفَرُوا يَتَمَتَّعُونَ وَ يَأْكُلُونَ كَما تَأْكُلُ الْأَنْعامُ »  . « 1 »\r\nنبايد هر يك از روش‌هاى جهان بشريّت كه جزء لاينفك و سرسپردهء جهان آفرينش مىباشد استقلال پيدا كرده ، از جهان بزرگ كه محيط زندگى اوست به كلى جدا گردد و حال آن‌كه در جهان آفرينش نمىتوان چيزى را پيدا كرد كه محيط هستى آن در وظايفى كه انجام مىدهد تأثير و دخالت نداشته باشد . هر نوع از انواع موجودات را بررسى كنيم خواهيم ديد در هستى خود هدفى دارد و طبق هدف خاص خود از ناحيهء آفرينش با وسايل و ابزارهايى تجهيز شده ، به سوى مقصد خود هدايت\r\n\r\n\r\n","description":"","footnote":"\r\n( 1 ) . محمد ، آيهء 12\r\n","page_name":" 96 ","page_number":96},
  {"content":"\r\n\r\nمىشود . و اين قانون كلى در همهء آفريده‌ها از ساده‌ترين بسايط گرفته تا پيچيده‌ترين مركبات جارى است . جهان انسانى نيز جزء ناچيزى از جهان بزرگ است و حتى در كوچك‌ترين شئون هستى خود نمىتواند از نظام عمومى جهان سرپيچى نمايد و از ناحيهء آفرينش با قوا و ابزارى كه با هدف زندگىاش مناسب است تجهيز شده و هدايت مىشود و ناگزير بايد آفرينش ويژه و محيط آفرينش خود ( جهان بزرگ ) را در نظر گرفته فراموش نكند ؛ يعنى وظايفى را برنامهء زندگى قرار دهد كه آفرينش براى وى مىخواهد نه آنچه را كه عواطف و اميال بىقيد و شرط .\r\nدر نتيجه بايد انسان در زندگى خود روشى را دنبال كند كه از آفرينش سرچشمه مىگيرد ، نه روشى را كه خوشايند اميال و عواطفش است و به عبارت ديگر دين بايد فطرى باشد - قوله تعالى :  « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ »  . « 1 » - نه پيروى هواى نفس ، مثلًا چون انسان با جهاز تغذى مجهز شده بايد بخورد و بنوشد و چون با وسايل تناسل مجهز است بايد جفتى براى خود بگيرد و چون ظاهر بشره‌اش لخت است و مانند چهارپايان و مرغان پشم يا پر ندارد بايد رخت بپوشد و چون سراپا با ابزار دفع خطر مسلح شده بايد در حفظ بقاى خود بكوشد و هرگز آزاد نيست كه خوردن و نوشيدن و نكاح را ترك گويد يا خودكشى نمايد . از اين جاست كه در اسلام حتى به ضروريات زندگى مانند خوردن و نوشيدن و رخت پوشيدن امر شده است .\r\nتوضيح مطلب با بيان ديگر اين‌كه انسان بدون استثنا در هر كارى كه انجام مىدهد چنگ به دامن اسباب و وسايلى مىزند كه مخصوص آن كار است ؛ مثلًا براى ديدن چيزى از نور چشم و براى شنيدن آوازى از گوش و براى گرفتن يا برداشتن چيزى از دست استفاده مىكند و هرگز در انجام يافتن كارى به انتظار اتفاق نمىنشيند .\r\n\r\n\r\n","description":"","footnote":"\r\n( 1 ) . روم ، آيهء 30\r\n","page_name":" 97 ","page_number":97},
  {"content":"\r\n\r\nو هم‌چنين راز پيدايش هر حادثه‌اى را از حوادث مربوطهء سابقه جست‌وجو مىنمايد و هرگز رابطهء يك حادثه را از همهء حوادث قطع نمىكند و نيز درك مىكند كه سازمان جهانى علت و معلول هر آفريده‌اى را طورى ساخته و در محيطى قرار داده است كه برنامهء زندگى و خطمشى او را تعيين مىكند و هر آفريده‌اى خطمشى تكوينى خود را ترك نمايد سعادت هستى خود را از دست داده ، گرفتار هلاكت خواهد شد ؛ مثلًا اگر درختى از خوردن آب ، يا حيوانى از تنفّس خوددارى كند ، حيات نباتى يا حيوانى خود را از دست داده ، جزء جماد خواهد شد .\r\nاز اين رو ، هر آفريده‌اى از فرمانبردارى علل و اسباب آفرينش خود و پيمودن راهى كه براى وى رسم كرده‌اند ناگزير است . انسان نيز اگرچه به واسطهء شعور و اراده‌اى كه دارد آزاد است ، ولى آزادى وى در برابر همنوعان خودش مىباشد كه شعور و اراده‌اى همانند هم دارند و هرگز نمىتواند آزادى خود را به رخ علل و اسبابى كه او را به وجود آورده‌اند يا در اعمالش دخالت دارند بكشد .\r\nو اگر احياناً از تأثير سببى فرار مىكند ؛ مثلًا از آفتاب به سايه يا از باران به زير سنگى مىگرايد ، در حقيقت از سببى به سببى ديگر پناه مىبرد .\r\nپس بايد انسان با واقع‌بينى خدادادى خود ، پيوسته خود را در حال عدم استقلال و سرسپردگى مشاهده نموده ، وظايف و برنامهء زندگى خود را از دستگاه آفرينش و محيط هستى فراگيرد و راهى را كه به دست آفرينش براى وى هموار شده پيموده ، فرمان‌بردارى نمايد و چون همهء افراد جهان آفرينش و نظامى كه در آن حكومت مىكند مانند خود انسان غيرمستقل و همه از همه جهت نيازمند و مستمند آفرينش و پرورش خداى جهان مىباشد بايد خود را بندهء وى دانست و از آنچه براى انسان مىخواهد پيروى و فرمانبردارى نمود و مظهر ارادهء خداى متعال جهان آفرينش و انسان مىباشد و شناختن خواسته‌هاى خداوند همان شناختن وظايف و احكامى است كه آفرينش انسان و جهان به وى دلالت دارد .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nاز بحث گذشته روشن شد كه روش‌هايى كه براساس خواسته‌هاى فردى يا اكثريت افراد بنا شده‌اند بىپايه مىباشد و تنها روشى كه پايهء واقعى استوار دارد ، همانا روش اسلام است .\r\nچنان كه خداوند متعال در كلام آسمانى خود مىفرمايد :\r\n « أَ فَرَأَيْتَ مَنِ اتَّخَذَ إِلهَهُ هَواهُ وَ أَضَلَّهُ اللَّهُ عَلى عِلْمٍ وَ خَتَمَ عَلى سَمْعِهِ وَ قَلْبِهِ وَ جَعَلَ عَلى بَصَرِهِ غِشاوَةً فَمَنْ يَهْدِيهِ مِنْ بَعْدِ اللَّهِ »  . « 1 »\r\nكسى كه از خواسته‌هاى خود اطاعت و فرمانبردارى مىكند و دانسته و فهميده گمراه مىشود ، خداوند او را پس از اتمام حجت گمراه ساخته و مهر بر گوش و دل او نهاده و بر چشم او پردهء ظلمت كشيده ، لذا سخن خدا را نمىشنود ، پس او را بعد از خدا ديگر كه هدايتش خواهد كرد ؟ آيا متذكر نمىشود كه جز راه خداپرستى ديگر همه گمراهى است .\r\n\r\n\r\n","description":"","footnote":"\r\n( 1 ) . جاثيه ، آيهء 23\r\n","page_name":" 99 ","page_number":99},
  {"content":"\r\n\r\n\r\nماوراى حس و تجربه\r\nوقتى كه به آنان گفته مىشود از آنچه خدا نازل كرده پيروى كنيد ، مىگويند از چيزهايى پيروى مىكنيم كه پدرانمان را بر آن يافتيم ، آيا اگرچه پدرانشان هيچ عقل نداشتند و راه نيافته بودند ، باز هم پيروى مىكنند ؟ مثل مردمان كافر در شنيدن گفتار حق مانند كسى است كه او را فرياد كنند ولى او جز صداى داد و فرياد چيزى نمىشنود ، اينان گنگ و كر و كورانند و عقل ندارند .\r\nآرا و عقايد انسان بر دو قسم است :\r\n1 . آرا و عقايد نظرى كه بدون واسطه ارتباط به عمل ندارد ، مثل رياضيات و مسائل ماوراءالطبيعه ؛\r\n2 . آرا و عقايد علمى كه بىواسطه وابستگى به عمل دارد ، مانند مسائل مربوط به چيزهايى كه شايستهء عمل كردن است .\r\nراه اتخاذ رأى و عقيده در قسم اول پيروى از علم و يقين است كه منتهى به برهان يا « حس » گردد و در قسم دوم پيروى كردن از چيزهايى است كه آدم را به خيرى مىرساند كه سعادت انسان در آن است يا در سعادت او سود دارد و هم‌چنين اجتناب از چيزهايى كه منتهى به شقاوت و بدبختى مىگردد و يا مضر به سعادت است .\r\nاعتقاد به حقانيّت چيزى كه بدان علم نداريم ( در قسم اول ) و هم‌چنين اعتقاد\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nبه چيزى كه خيرو شرّش معلوم نيست ( در قسم دوم ) هر دو اعتقاد خرافى است .\r\nآراى انسان منتهى به اقتضاى فطرت است . فطرت بحث از علل اشيا مىكند و آدمى را برمىانگيزاند كه در راه رسيدن به چيزى كه كمال حقيقى اوست بيفتد . روى اين اصل ، انسان در برابر رأى خرافى كه از روى كورى و نادانى اخذ شده باشد خضوع نمىكند .\r\nچيزى كه هست عواطف انسانى و احساسات باطنى كه خيال آنها را مىشوراند ايجاب مىكند كه انسان به خرافات عقيده پيدا كند ، عمدهء اين عواطف خوف و رجاء و بيم و اميد است .\r\nخيال براى انسان صورت‌هايى را همراه با خوف يا رجاء تصوير مىكند ، احساس خوف يا رجاء اين صورت‌ها را حفظ مىكند و نمىگذارد از نفس كه ترسان يا اميدوار است مخفى و ناپديد گردد .\r\nمثلًا اگر انسان در يك شب تيره و تار كه چشمش ياراى ديدن نداشته باشد تنها و بىانيس در وسط بيابان وحشتناكى گرفتار شود ، هيچ ملجأ و پناهى ندارد كه دلش آرام گيرد و ايمن گردد ، چراغى هم نيست كه خطرات را از چيزهاى ديگر تميز دهد ، خيال در اين‌جا به فعاليت مىافتد و هر شبحى را كه به نظر او آيد به صورت غول مهيبى درمىآورد كه قصد هلاك او را دارد يا به صورت روحى كه هيچ واقعيت ندارد !\r\nشبحى كه خيال كرده ، حركت مىكند ، مىآيد و مىرود ، به آسمان بالا مىرود و به زمين برمىگردد و به شكل‌ها و تمثال‌هاى گوناگونى درمىآيد . انسان هر وقت كه حال خوف و ترس پيدا كند ، خيال آن شبح مجعول را در برابرش تكرار مىكند و يا ممكن است كه اين حالت از يك نفر به ديگرى منتقل شود و حالى نظير حال خودش در او ايجاد كند و كم‌كم منتشر گردد ، در حالى كه يك موضوع خرافى است كه به هيچ وجه منتهى به حقيقت نباشد .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nآيا ماوراى حس و تجربه وجود دارد ؟\r\nانسان از قديمىترين اعصار تا به امروز مبتلا به آراى خرافى بوده است ، بعضى گمان مىكنند كه خرافات از خصايص شرقىهاست ولى حقيقت اين نيست ، چرا كه اگر غربىها در خرافات حريص‌تر از شرقىها نباشند لااقل مانند شرقىها بين آنها هم خرافات وجود دارد . دانشمندان و خواص مردم پيوسته براى محو آثار اين خرافات كه در ارواح عامهء مردم جاى گرفته ، به لطايف الحيل به فعاليت پرداختند تا مردم آگاه و بيدار گردند ولى اين دردى است كه طبيب را خسته كرده است ، زيرا انسان از طرفى در آراى نظرى و معلومات حقيقى خالى از تقليد نيست و از طرف ديگر داراى احساسات و عواطف نفسانى است .\r\nمتأسفم كه به اطلاع خوانندگان برسانم كه دانشمندان تا به امروز در معالجهء اين درد پيروزى و موفقيت نيافته‌اند .\r\nعجيب‌تر از همه رأيى است كه مردم متمدن و علماى طبيعى امروزى دربارهء اين ابراز مىدارند ، چون كه اينان مىگويند : « علم امروز اساس خود را بر حس و تجربه گذاشته است و هر چه جز اين است رد مىكند » .\r\nتمدن و ترقى اساس خود را روى پايهء تكامل اجتماع بنا كرده است كه اجتماع تا به آن‌جا كه ممكن است و در همهء كمالاتى كه براى او ممكن است به كمال رسد . اينان تربيت را بر همين اساس پىريزى كرده‌اند . اين گفته بسى عجيب و خود پيروى از خرافات است ! زيرا علوم طبيعى تنها از خواص طبيعت بحث كرده ، اين خواص را براى موضوعات خود ثابت مىكند به عبارت ديگر ، علوم مادى هميشه از خواص پنهانى ماده پرده برمىدارد ، اما نمىتواند ماوراى ماده را نفى و ابطال كند .\r\nبنابراين اگر كسى معتقد شود كه چيزى كه حس و تجربه به آن دسترسى پيدا نكرده وجود ندارد ، اين اعتقاد بدون دليل بوده و از واضح‌ترين خرافات است . دربارهء تمدن\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nهم جريان همين است ، چون ساختمان تمدن براساس طلب كمال نامبرده است .\r\nاين كمال و نيل به سعادت اجتماعى گاهى مستلزم آن است كه پاره‌اى از افراد از سعادت زندگى فردى خود محروم گردند ؛ مثلًا در راه دفاع از وطن يا قانون يا مرام تحمل كشتار نمايند و فداكارى كنند و براى نگهدارى حريم اجتماع از سعادت شخصى محروم گردند . هيچ انسانى بر اين محروميت‌ها اقدام نمىكند مگر در راه كمال و روى اصل اين‌كه اينها را كمال مىداند ، در حالى كه حقيقت بر خلاف اين است .\r\nاينها كمال نيست بلكه عدم و حرمان است ، اگر هم كمالاتى باشد براى اجتماع كمال است نه براى فرد ، آن هم از لحاظ آن‌كه اجتماع اجتماع است ( بدون نظر به افراد بلكه با توجه به شخصيت اجتماع كه شخصيتى در برابر شخصيت فرد دارد ) . در حالى كه انسان اجتماع را براى خودش مىخواهد نه براى اجتماع !\r\nروى همين اصل است كه زمامداران اين اجتماعات براى افراد خود نقشه مىكشند و به آنان تلقين مىكنند كه انسان با فداكارى ياد نيك و نام نيك پرافتخار و پايدار از خود باقى مىگذارد ، يعنى زندگى جاويدان به دست مىآورد . اين گفتار « خرافه » است . بعد از فنا و از بين رفتن چه زندگى وجود دارد ؟ چيزى جز نام‌گذارى نيست . بايد ما بى جهت نام آن را « حيات » بگذاريم ! نام‌گذارى خالى كه چيزى در پس پرده ندارد .\r\nگفتار بالا نظير اين است كه بگوييم بر انسان لازم است تلخى قانون را تحمل كند و بر محروميت‌هايى كه در برابر پاره‌اى از خواسته‌هاى دل مىبيند صبر كند براى آن‌كه اجتماع بدين وسيله محفوظ بماند و در زندگى پايدار خود به كمال رسد .\r\nكسى كه اين حرف را مىزند معتقد است كه كمال اجتماع كمال اوست . اين گفتار خرافى است ، زيرا كمال اجتماع در صورتى كمال فرد است كه با يكديگر منطبق كنند ( نه آن‌كه فرد به كلى نابود شود ) اگر اين كمال منطبق بر كمال فرد نباشد و او را به كمال\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nنرساند كمال خرد نيست .\r\nدر صورتى كه فردى يا ملتى بتواند ولو از راه ظلم و جور به آرزوها و آمال خود برسد ، قدرت و نيرويى هم در برابرش ايستادگى نكند و قادر باشد بر همه تفوّق جويد ، آيا معتقد مىشود كه كمال اجتماع عين كمال او و ياد نيك و افتخار اوست ؟ ! ابداً ، ملت‌هاى قدرتمند در فكر بهره‌بردارى از زندگى ملت‌هاى ضعيف‌اند ! هيچ جايى پيدا نمىكنند مگر آن‌كه در آن قدم مىگذارند ! هيچ نمىخواهند مگر سعى مىكنند تا بالاخره به آن برسند . هيچ فرد و ملتى نيست مگر آن‌كه او را به بندگى و رقيّت خود درمىآورند . آيا اين رويه جز به آن مىماند كه درد مزمنى را با از بين بردن دردمند معالجه كنند ؟\r\nراهى كه قرآن مجيد در اين قسمت پيموده است اين است كه :\r\n1 . در مرحلهء آراى نظرى به انسان دستور مىدهد كه از آنچه خدا نازل كرده پيروى كنند . هيچ فردى حق ندارد بدون علم يك كلمه سخن بگويد .\r\n2 . در قسمت‌هاى عملى امر مىكند كه افراد در جست و جوى عملى باشند كه مورد پسند خدا باشد و نزد او باقى باشد اگر عمل مطابق خواستهء دل هم باشد سعادت دنيا و آخرت ( هر دو ) در آن است . و اگر حرمان از خواهش دل در كار است ، اجر عظيمى در نزد خدا دارد كه :  « وَ ما عِنْدَ اللَّهِ خَيْرٌ وَ أَبْقى »  . « 1 »\r\n\r\nآيا پيروى از دين تقليد است ؟\r\nاصحاب حسّ و ماديون مىگويند : پيروى از دين تقليد است و علم از تقليد منع كرده است . مىگويند : دين از خرافات دورهء دوم زندگى انسان است .\r\nاينان زندگى انسان را به چهار دوره تقسيم كرده‌اند :\r\n\r\n\r\n","description":"","footnote":"\r\n( 1 ) . قصص ، آيهء 60\r\n","page_name":" 104 ","page_number":104},
  {"content":"\r\n\r\n1 . دورهء افسانه‌ها و اساطير ؛\r\n2 . دورهء دين ؛\r\n3 . دورهء فلسفه ؛\r\n4 . دورهء علم .\r\nاين گفتار براساس علم نيست و خود يك رأى خرافى است . اين‌كه مىگويند :\r\nپيروى از دين تقليد است . جوابش اين است كه : دين مجموعه‌اى است از معارف مربوط به مبدأ و معاد و يك سلسله قوانين اجتماعى و عبادى و معاملى كه همه از راه وحى و نبوت اخذ شده است . صحت و راستى وحى و نبوّت از راه دليل و برهان اثبات شده است .\r\nمجموعهء اخبارى كه يك نفر راست‌گو بدهد ، راست است و پيروى از علم است ، زيرا فرض ما اين است كه از راه برهان علم پيدا كرده‌ايم كه مخبر آن راست‌گوست .\r\nعجيب است كه اين حرف را كسانى مىزنند كه در اصول زندگى و شيوه‌هاى اجتماع ، در خوردنى ، پوشيدنى ، آشاميدنى ، امور مربوط به زناشويى و مسكن و ساير چيزها جز تقليد و پيروى از هوا و هوس چيز ديگرى در دست ندارند .\r\nجالب اين است كه براى « تقليد » نام ديگرى آفريده‌اند : اسم تقليد را « پيروى از رويه‌اى كه دنياى مترقّى آن را بپسندد » گذاشته‌اند .\r\nبدين ترتيب ، اسم تقليد محو شده ، ولى راه و رسم آن به جاى مانده است . كلمهء تقليد به صورت يك كلمهء بيگانه و ناآشنا درآمده ، ولى معناى آن مأنوس و آشناست .\r\nاين شعار كه « دلو خود را داخل دلوهاى ديگران كن » يعنى : « هم رنگ جماعت باش » يك شعار علمى و باعث پيشرفت تمدن شده ، ولى شعار :\r\n « وَ لا تَتَّبِعِ الْهَوى فَيُضِلَّكَ عَنْ سَبِيلِ اللَّهِ »  ؛ « 1 »\r\n\r\n\r\n","description":"","footnote":"\r\n( 1 ) . ص ، آيهء 26\r\n","page_name":" 105 ","page_number":105},
  {"content":"\r\n\r\nاز هوا و هوس پيروى مكن كه تو را از راه خدا بيرون مىبرد .\r\nيك تقليد دينى و يك گفتهء خرافى است !\r\nبنابراين ، دين از منبع وحى و علم سرچشمه گرفته و كاملًا علمى است ولى رويهء دنياى متمدن درست برعكس و سراسر تقليد است .\r\nاين‌كه سير حيات انسانى را به چهار دوره تقسيم كرده‌اند ، تاريخ دين و فلسفه - كه در دست ماست - اين تقسيم را تكذيب مىكند ، زيرا طلوع دين ابراهيم عليه السلام بعد از دوران فلسفهء هند و مصر و كلدان بود . دين عيسى عليه السلام بعد از فلسفهء يونان بود . دين محمد صلى الله عليه و آله يعنى دين اسلام بعد از فلسفهء يونان و اسكندريه بود .\r\nو خلاصه آخرين اوج فلسفه پيش از اوج دين بوده و ما در جاى خود بيان كرديم كه دورهء دين توحيد بر همهء اديان تقدم دارد .\r\nتقسيمى كه قرآن كريم در تاريخ انسان مىكند بدين ترتيب است :\r\n1 . دوران سادگى ؛\r\n2 . دوران وحدت ملت‌ها ؛\r\n3 . دوران حس و مادّه .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nرابطهء اعتقاد و اخلاق و عمل\r\nمعناى تحت‌الفظى اين سه كلمه : « اعتقاد ، خلق و عمل » را مىدانيم و به حسب سير زندگى ، هزارها مصداق از براى هر يك از آنها پيدا كرده و از نظر گذرانده‌ايم . گرچه ممكن است اشخاصى پيدا شوند كه به واسطهء اختلاف لغت ، اين مفاهيم سه‌گانه را از اين الفاظ ( كه عربى مىباشند ) نفهمند ، ولى در عين حال ، اين مفاهيم را شناخته و الفاظ ديگرى را نماينده و نشان دهندهء ، آنها مىدانند ، و روى هم رفته همه به اين مفاهيم آشنا هستند .\r\n« عقيده » يا « اعتقاد » به يك صورت فكرى مىگوييم كه انسان به او ايمان و تصديق دارد ؛ مانند اين‌كه مىگوييم : « دورهء سال خورشيدى زمين ، روى چهار فصل بهار و تابستان و پاييز و زمستان گردش مىكند » ، « چنگيزخان مرد خونريزى بوده است » و مانند عقيدهء مسلمانان : « جهان هستى و هرچه در اوست آفريدهء خداست » ، « آفريدگار جهان يكى است ، و هر چه هستى و آثار هستى است از اوست » و نظاير اينها .\r\n« خلق » به يك صورت ادراكى مىگوييم كه در درون انسان جاىگير شده و در هر موقع مناسب ، در درون انسان جلوه كرده و او را به ارادهء عمل وادار مىنمايد ، چنان كه انسان پردل ، يك صفت درونى دارد كه با هرگونه خطر قابل دفعى رو به رو شود ، به هيجان آمده و خودنمايى كرده ، و به سوى مبارزه و دفاع دعوتش مىكند و به عكس انسان بزدل حالتى در درونش نهفته كه با هر خطر مواجه شود ، اعصابش را از كار\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nانداخته و به فرار و از ميان معركه در رفتن وادارش مىكند .\r\nو اين دو صفت « شجاعت » و « جبن » يا به لفظ خودمان پردلى و بزدلى ، دو خلق از اخلاق انسانى مىباشند كه يكى پسنديده و ديگرى ناپسند است . غالباً يكى از اين دو صفت در ما موجود و منشأ اثر است ، با اين همه گاهى هم اتفاق مىافتد ، به ويژه در اوايل زندگى كه لوح درونى انسانى از هر دو صفت پاك بوده و هيچ يك از اين دو صفت ادراكى ثابت را ندارد و در نتيجه ، در موارد خطر قطعى يا احتمالى حالش روشن نيست ؛ گاهى در برابر حوادث ناگوار تهديد كننده ، استقامت مىورزد ، و گاهى فرار را برقرار ترجيح مىدهد .\r\nعمل و « كار » مجموعه‌اى است از حركات و سكنات كه انسان با شعور و اراده براى رسيدن به يكى از مقاصد خود ، روى ماده انجام مىدهد و طبعاً هر عملى مركب از صدها و هزارها حركات و سكنات بوده و يك واحد حقيقى نيست ، ولى نظر به يكى بودن مقصد ، صفت وحدت به اين حركات و سكنات مختلفه داده و او را با رنگ يگانگى رنگين مىكنيم .\r\nاگر تنها در يك نوبه خوردن غذا ، كه عمل واحد و يك كارش مىدانيم دقيق شويم ، به آسانى درك مىكنيم كه خوردن يك لقمهء غذا حركات و سكنات زيادى ؛ مثلًا از دست و سر و دهان و گلو و مرى و معده لازم دارد كه انسان براى خاموش كردن آتش شهوت و پاسخ دادن داعيهء گرسنگى كه در خود حس مىكند ، مقصد « سير شدن » را مانند مقياس در دست گرفته ، با وى اندازه‌گيرى كرده و با كمال مهارت اين حركات و سكنات را از اعضاى مربوط تنظيم نموده و سپس نام واحد به رويش گذاشته و اراده را به سوى وى برانگيخته و عمل و فعل خود را به نام « يك نوبه غذا خوردن » انجام مىدهد .\r\nبه هر حال ، عمل وقتى كه به ماده ارتباط نزديك پيدا كند و به قول خودمان عمل جوارحى بوده و با دست و پا مثلًا انجام گيرد ، معنايش همين است ، ولى در عمل\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nدرونى كه همان فعاليت داخلى انسان است ، در تنظيم اين حركات و سكنات بيرون از شمار و پوشاندن لباس وحدت به آنها ، از راه وحدت مقصد و بعثت و تحريك اراده ، حسابش از حساب عمل خارجى جداست ، اگرچه نظير همان كثرت و تعدد حركات در وى نيز هست .\r\nالبته توجه داريد كه عمل خارجى با نام مخصوص خود ممكن است مورد هرگونه تغيير و تبديل بشود ، چنان كه انسان روزى با مواد خام مانند ميوهء خام و سبزى خام و حبوبات خام و گوشت خام تغذى مىكرد و روزى ديگر كه تا حدّى به راه و رسم زندگى بهتر آشنا شده ، غذاى پخته مىخورد و هم‌چنين روزى غذا را با دست تناول كرده و روزى با قاشق و چنگال ميل مىكند و در همه حال غذاست كه مىخورد ، ولى عمل درونى وى ، يعنى تنظيم حركات و سكنات متفرقه از اعضاى مختلفه ، و رنگين نمودن آنها با رنگ وحدت كه از ناحيهء مقصد اخذ شده و بعث اراده ، هرگز قابل تغيير و تبديل نبوده و پيوسته به همان حال باقى است .\r\nهيچ جاى ترديد نيست كه انسان ( خواه متمدن بوده باشد و خواه وحشى و عقب‌مانده ) در خوردن غذا مثلًا اگر وحدت مقصد را فراموش كند ، يا نام خوردن را كه ميان اين حركات و سكنات ربط داده ، از خاطر خود دور دارد ، همان لحظه از كار خوردن بازمانده و حركات و سكنات مربوطه از هم گسسته و متلاشى خواهند شد .\r\n\r\nكيفيت پيدايش اخلاق\r\nبا توجه به تحليلى كه در مثال خوردن غذا كرديم ، روشن مىشود كه در مورد هر عملى ، در حقيقت مقصد كار ( مانند سيرى ) به واسطهء عواطف آميخته با شعور انسانى ، به انسان جلوه مىكند و انسان ابتدا به مطالعه در مورد به دست آوردن مقصد ، از جهت موجبات و موانع داخلى و خارجى پرداخته و پس از گذرانيدن اين مرحله ، نظر به ماهيت اين مقصد افكنده و وحدت او را در نظر گرفته ، يك سلسله حركات و\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nسكنات مناسب وى را كه از هر عضوى از اعضا برآورده خواهد شد ، تشخيص داده و احصاء نموده و هر كدام را در جاى لازم خود فرض كرده ( مثلًا دست پيش از دهان و دهان پيش از حلق بايد شروع به كار كنند ) و بالاخره انتظامات لازمه را در ميان آنها برقرار ساخته ، سپس به وسيلهء اراده ، دست به كار عمل مىشود .\r\nچنان‌كه ملاحظه مىفرماييد ، كار درونى بسى بيشتر از كار بيرونى اجزا و فعاليت لازم دارد ؛ اگرچه همين كار درونى هم ، مانند كار بيرونى در شعاع وحدت مقصد ( به اعتقاد ما ) لباس وحدت پوشيده و نام عمل واحد « تروى » ، « اتخاذ تصميم » و « مهيايى براى كار » رويش مىگذاريم .\r\nشگفت‌آورتر اين‌كه در هر عمل كوچك و بزرگ كه شايد روزى هزارها به جا بياوريم ، اين فعاليت درونى را مكرر مىكنيم . تفاوتى كه در ميان كارها از جهت فعاليت قبلى درونى پيدا مىشود ، اين است كه كار بيرونى هر چه بيشتر مكرر شود ، كار درونى آسان‌تر شده و از دشوارى عمل مىكاهد و بالعكس ، زيرا در صورت تكرّر ، زمينهء فعاليت درونى در مرتبهء اولى فراهم شده و حساب به كلى از دست نرفته .\r\nشما اگر كارى را كه هرگز نكرده‌ايد ، بلكه به فكرش نيز نيفتاده‌ايد تصور كنيد ، مشاهده خواهيد كرد كه برايتان چه اندازه سخت و دشوار است كه آن را انجام دهيد ، زيرا همهء فعاليت‌هاى درونى را كه در مثال سابق اجمالًا اشاره نموديم ، بدون هيچ‌گونه تداركات و آمادگى قبلى بايد انجام دهيد و هزار رنج و تلاش در تهيهء مقدماتش متحمل شويد ، ولى همين كه يك مرتبه انجام داديد ، صعوبت و اشكال مرتبهء اولى را نخواهد داشت ، زيرا در مرتبهء اولى ، نوع مقتضيات و موانع را از نظر گذرانيده و مقتضيات را تأييد و موانع را رد نموده و از تأليف و تنظيم حركات عمل فارغيد ، ديگر انجام دادن كار ، مؤنه و زحمت زيادى ندارد ، فقط مختصر مراجعه به صورت حساب سابق مسئله را حل مىكند و از اين روى هرچه عمل مكرر شود ، در اخذ تصميم جديد با زحمت كمترى مواجه خواهد شد .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nو البته بسيار روشن است كه تكرار عمل ، بالاخره به جايى خواهد رسيد كه صورت عمل درونى هميشه در ادراك و شعور انسانى حاضر بوده و با كمترين توجهى خودنمايى كرده و اثر خود را خواهد بخشيد ؛ مانند كشيدن نفس و نگاه كردن با چشم و سخن گفتن براى فهمانيدن مقاصد .\r\nآرى گاهى شدت ايمان به يك مطلبى عيناً كار تكرار عمل را انجام مىدهد .\r\nبه هرحال ، همين هنگام است كه اين‌گونه تصديقات ذهنى بستگى به عواطف را به نام خلق مىناميم و هم ازاين روست كه گفته‌اند : اخلاق ملكه‌ها و صورت‌هاى ثابتهء نفسانى است كه بر اثر آنها عمل مربوط به آسانى از انسان سر مىزند .\r\nو از همين‌جاست كه اخلاق را گاهى از راه تكرار عمل و گاهى از راه تلقين حسن عمل و گاهى از هر دو راه به دست مىآورند .\r\nانسان ترسو گاهى آن قدر در مخاطرهء پس از مخاطره مىافتد كه ديگر خطر در پيشش از اهميت مىافتد كه گاهى به واسطهء تلقين قوى و تحريكى مهيج ، خود را در دهان مرگ مىاندازد .\r\nو به حسب حقيقت ، تأثير تكرار عمل در پيدايش اخلاق به تأثير اعتقاد ( صورت علمى ) برمىگردد ، زيرا كارى كه تكرار عمل در درون انسان انجام مىدهد اين است كه امكان و بىمانع و مقتضىدار بودن عمل را به ذهن تلقين مىكند ، تا كار به جايى مىرسد كه پيوسته امكان عمل و زيبايى وى در نظر انسان مجسم شده و مجال تصور مخالف نمىدهد .\r\nچنان كه كسى كه با خطرناك‌ترين درنده رو به رو شود ، تصور هولناك وى به واسطهء ترس دهشت‌آورى كه به دنبال خود مىآورد ، اصلًا فرار را از خاطرهء انسان محو ساخته و او را مانند چوب در جاى خود واقف مىسازد .\r\nو اگر چنانچه گاهى تصور مخالف به ذهن خطور كند ، جز در قيافهء خيالى واهى و بىاثر جلوه نخواهد كرد ، مانند كسى كه به امثال افيون و مشروبات الكلى عادى شده و\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nدل‌باخته گشته است .\r\nوى با اين‌كه مضرّات روحى و جسمى گرفتارى خود را مىفهمد ، به واسطهء ضعف تعقل نمىتواند از خواست خانمان سوز خود دست بردارد .\r\n\r\nنتيجهء بحث گذشته\r\nاز بيان گذشته با كمال وضوح روشن مىشود كه اخلاق عموماً در ميان علم و عمل واقع مىباشد و به عبارت ديگر : از يك طرف با اعتقاد هم مرز و از طرف ديگر با عمل و فعل هم مرز است . . . .\r\nو به لفظ ديگر ، خلق همان اعتقاد به خوب و بىمانع بودن فعل كه منشأ اراده است مىباشد كه وقتى كه صورت استقرار ثبوت پيدا كرد ، و در واقع براى انسان صفت درونى شد ، به نام « خُلق » ناميده مىشود .\r\nاگر انسان به واسطهء اسباب و عواملى از اعتقاد منصرف شود ، بر اثر وى خُلق مناسب خود را از دست خواهد داد و هم‌چنين اگر به واسطهء عملى به فعل موفق نشود ، يا فعل مخالف انجام دهد ، كم‌كم خُلق مناسب فعل رو به زوال رفته ، بالاخره به كلى از ميان خواهد رفت .\r\nپس در حقيقت ، اخلاق هميشه از يك طرف در ضمانت عمل و از طرف ديگر در ضمانت اعتقاد و ايمان مىباشد . كسى كه ايمان به لزوم دفاع از حريم مقدسات خود نداشته باشد ، محال است با فضيلت شجاعت متصف شود و هم‌چنين كسى كه هر بلايى به سرش بياورند و هر لطمه و صدمهء ناگوارى به حريم شرافتش وارد كنند ، دست براى دفاع بلند نكرده و از جاى خود نخواهد جنبيد ، براى هميشه از شجاعت محروم است .\r\nو از همين‌جا روشن مىشود كه آنچه معمولًا گفته مىشود كه « اخلاق در جامعه ضامن اجرا ندارد » ، سخن بيهوده‌اى است ، زيرا ضامن اجرا كه چيزى مناسب خودش\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nخواهد بود و با ارتباط مستقيمى كه اخلاق با اعتقاد و ايمان از يك طرف و با فعل و عمل مناسب از طرف ديگر دارد ، با بهترين وجهى مىتوان موفقيت اخلاق را كنترل كرده و به واسطهء تقويت ايمان و اعتقاد از يك طرف و مراقبت عمل و فعل از طرف ديگر ، اخلاق را نگهبانى و نگهدارى نمود .\r\nچگونه متصور است افراد جامعه‌اى در محيط اعمال مناسب زندگى كنند و به خوش‌بختى و كامروايى خود در همان فعل ايمان داشته باشند و با اين همه خُلق مناسب آن فعل نگهبان و ضامن بقا نداشته باشند .\r\nو ما آشكارا مىبينيم كه در ممالك متمدنه كه قوانين و مقررات مملكتى به طور كامل اجرا مىشود ، افراد به كليات وظايف اجتماعى خود آشنا و نيز پاىبندند ، اخلاق مناسب مواد قانونى عموميت داشته و محكم و پابرجا هستند ، دروغ به همديگر نمىگويند و از ستم و ناروا مىپرهيزند ، خيانت به جامعه نمىكنند ، بيگانه‌پرستى و وطن‌فروشى و سبك سرى و اهانت به قانون و مقدسات ملى نمىكنند ، زيرا از يك طرف وظايف قانونى كه به جا مىآورند و از طرف ديگر محيط مناسب و تبليغات خستگىناپذير دولت ، پشتيبان آن است .\r\nو اگر احياناً اخلاق ناروايى از گوشه و كنارى خودنمايى كند ، جنبهء استثنايى دارد ، چنان كه با وجود مدنيّت خلاف قانون‌هايى نيز استثنائاً تحقق مىپذيرد .\r\nولى در مورد اخلاقى كه اصلًا پشتيبان عملى ندارد ، - مانند پرهيزگارى از بى و بندبارىهاى جنسى و پرهيزگارى از عوارض اخلاقى ، باده‌گسارى و غير آنها - دولت‌ها با وجود تبليغات شديد و قوى نمىتوانند آنها را در جامعه مستقر سازند و حتى نمىتوانند ، اخلاق مخالف آنها را متزلزل سازند و هر روز شكست تازه‌اى نصيب دستگاه‌هاى مجهز و نيرومند تبليغاتى مىشود .\r\nبديهى است در كشورى كه مثلًا شراب الكلى به جاى آب خوراكى در گهواره به نوزادان و در كودكستان به كودكان و . . . داده شود و ساليانه ميليون‌ها تن مشروبات\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nالكلى تهيه و استعمال شود ، و يا بوسه و . . . جاى تعارفات رسمى را بگيرد ، تبليغات هرچه شديدتر و دامنه‌دارتر هم شود ، چيزى جز ياوه‌گويى محسوب نخواهد شد .\r\nدر چنين كشورى ، پاسخ هزارها تبليغات يك بيت از اشعارى است كه امثال شكسپير و لامارتين در وصف مى و معشوق سروده‌اند .\r\nعلت اين‌كه دنياى متمدن گرفتار انحطاط اخلاقى گرديده ، اين نيست كه اخلاق ضامن اجرا ندارد ، بلكه اين است كه مواد قوانين جاريه طورى تنظيم نشده كه با يك قسمت از اخلاق فاضلهء انسانى متناسب باشد .\r\nمُحصل سخن اين‌كه : اخلاق در پيدايش و بقاى خود ارتباط و بستگى خاص از يك جانب به ايمان و عقيده و از جانب ديگر به مقام عمل دارد كه بود و نبود و بقا و زوال آنها در اخلاق كاملًا ذى دخل است .\r\nاكنون بايد ديد كه آيا مقام عمل نيز نظير همان ارتباط و بستگى را به مقام ايمان و عقيده و مقام اخلاق دارد ؟ و آيا ايمان و عقيده نيز نظير همان ارتباط را به مقام اخلاق و عمل دارد ؟ آيا خويشاوندى و بستگى آنها مانند بستگى سه برادر با هم برابر ، يا نظير نسبت پدر و فرزندى مىباشد ؟\r\nو اين‌كه اسلام در قوانين خود ، اين روابط را تا چه اندازه معتبر دانسته و منظور داشته است ؟ و روش‌هاى اجتماعى ديگر دراين قسمت چه نظرى دارند ؟\r\nاينها سؤالاتى است كه پاسخ اجماليشان از بحث‌هاى گذشته روشن است ولى براى توضيح تفصيلى آنها ، بايد منتظر مقالهء ديگرى بود كه اگر توفيق رفيق شود ، به تهيه‌اش مىپردازيم .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nاسلام و آزادى\r\n\r\nاسلام و حريت\r\nگرچه كلمهء « حريّت » و آزادى بيشتر در قرون اخير بر سر زبان‌ها افتاده ، ولى آزادىخواهى انسان مطلب تازه‌اى نيست كه در اين قرون به وجود آمده باشد و هميشه مدّ نظر وى بوده و در اعماق فكر او جاى داشته و جزء آرزوهاى ديرينهء وى محسوب مىشده است .\r\nعلاقهء انسان به حريّت مانند ساير علاقه‌هاى او ريشهء تكوينى دارد و منشأ آن وجود « اراده » در اوست . انسان مطالب را درك مىكند و ارادهء وى به امورى تعلق مىگيرد و ميل دارد آزاد باشد و به آنچه مورد علاقه و نظر اوست عمل كند و هيچ‌گونه مانعى بر سر راه او نباشد ، و چون اراده از انسان جدا نيست ، لذا علاقهء به حريت و آزادى همواره با او هست .\r\nمنتها انسان چون يك موجود اجتماعى است و به حكم فطرت و غريزه مايل است كه با ساير افراد همنوع خود در حل مشكلات اساسى تشريك مساعى كند و زندگانى خود را بر پايهء تعاون استوار نمايد ، ناچار است به اصول زندگانى مدنى تن در دهد ، يعنى قوانين و مقرراتى وضع كرده و ارادهء خود را در چهار ديوار آن قوانين و مقررات قرار داده و بالنتيجه از حدود آزادى ارادهء خود بكاهد ، زيرا اگر همهء افراد بشر مطلق‌العنان باشند و ارادهء آنها تابع هيچ‌گونه قانونى نباشد و هر كس آنچه را بخواهد\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nانجام دهد ، شيرازهء زندگى اجتماعى آنها در مدت كوتاهى به كلى از هم مىپاشد .\r\nاين‌جاست كه انسان مجبور مىشود آزادى و حريّت مطلقهء خود را محدود سازد . از آنچه گفته شد معلوم مىگردد كه « آزادى مطلق » در هيچ اجتماعى وجود ندارد و اساساً وجود اجتماع با آزادى مطلق قابل جمع نيست ، بنابراين هرجا صحبت از آزادى و حريّت مىشود منظور آزادى نسبى است و تفاوتى كه در ميان اقوام مختلف بوده و هست در حدود اين آزادى نسبى مىباشد .\r\n* * * نكته‌اى كه در اين‌جا بايد مورد بررسى و دقت قرار گيرد ، تفاوت فاحشى است كه ميان حدود آزادى از نظر اصول اسلام و از نظر تمدن جديد وجود دارد .\r\nدر تمدن جديد چون پايه و اساس كار بر حداكثر تمتّع و بهره‌بردارى از ماديّات و لذايذ مادى قرار دارد ، لذا كليهء افراد از قيد معارف و عقايد دينى و هم‌چنين اصول اخلاقى آزادند و هر عملى را كه ميل داشته باشند ( به شرط اين‌كه با قوانين موضوعه مخالفت نداشته باشد ) مجازند به جا آورند ، جاى ترديد نيست كه اين‌گونه حريّت و آزادى ، روح انسانيّت و ملكات فاضله را در انسان كشته و او را تا سر حد حيوانات تنزّل داده و از تكاملى كه ناموس خلقت براى آن در نظر گرفته است باز مىدارد .\r\nولى اسلام چون در مرحلهء اول اساس تعليمات خود را بر توحيد و در مرحلهء دوم بر اخلاق و ملكات فاضله قرارداده است و براى عموم كارهاى فردى و اجتماعى ( بدون استثنا ) دستوراتى داده و حدودى قائل شده است ، لذا حريّت به آن معنا كه در تمدن جديد ديده مىشود در آن وجود ندارد بلكه حدود ديگرى براى آن در نظر گرفته است ، اما در مقابل يك نوع حريّت به انسان عطا كرده كه دنياى وسيعى در برابر او گشوده است و آن « آزادى از قيد بندگى غير خداست » . اين آزادى اگرچه در يك جمله خلاصه مىشود ولى پس از دقت و بررسى مشاهده خواهد شد كه معناى\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nدامنه‌دارى دارد كه بسيارى از قيد و بندهايى كه در جهان متمدن كنونى وجود دارد از پاى بشر باز مىكند ؛ يعنى هر ملتى را از قيد هر نوع استعمار و استعباد و سيادت ساير ملل آزاد ساخته و هر طبقه‌اى از طبقات اجتماع را از بند رقيّت و بندگى و ساير طبقات رها مىكند و از اين رو افراد و جامعه‌هاى قوى و ضعيف و نژادهاى گوناگون را علىالسويّه از آزادى بهره‌مند ساخته است و اين بزرگ‌ترين آزادى است كه اسلام به بشر عطا نموده است . قرآن مىگويد :\r\n « قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ »  ؛ « 1 »\r\nاى اهل كتاب بياييد به سوى مطلبى كه همه در آن اتفاق داريم ، جز خداى را نپرستيم و هيچ چيز را شريك او قرار ندهيم و جمعى جمع ديگر را ارباب خود قرار ندهيم .\r\nاز نظر احكام و دستورات نيز اسلام آزادى معتدلى در استفاده از مباحات و نعمت‌هاى خداوند و ساير مزاياى زندگى قرار داده و از افراط و تفريط ممانعت نموده است . قرآن مىفرمايد :\r\n « خَلَقَ لَكُمْ ما فِي الْأَرْضِ جَمِيعاً »  ؛ « 2 »\r\nآنچه در زمين است براى شما آفريده است .\r\nحتى از اين مرحله نيز پا را فراتر نهاده و تمام آسمان و زمين را مسخر انسان دانسته است :  « وَ سَخَّرَ لَكُمْ ما فِي السَّماواتِ وَ ما فِي الْأَرْضِ جَمِيعاً مِنْهُ »  . « 3 »\r\n* * *\r\n\r\n\r\n","description":"","footnote":"\r\n( 1 ) . آل عمران ، آيه 64\r\n( 2 ) . لقمان ، آيه 20\r\n( 3 ) . بقره ، آيه 29\r\n","page_name":" 117 ","page_number":117},
  {"content":"\r\n\r\nاز بيانات گذشته ضمناً روشن مىگردد اين‌كه : بعضى گمان كرده‌اند كه اسلام طرفدار آزادى عقيده به‌طور مطلق است و اجازه مىدهد هر كس هر دينى را خواست ( حتى بت‌پرستى و شرك ) انتخاب كند به هيچ‌وجه صحيح نيست . چگونه ممكن است اسلام كه شالوده‌اش بر توحيد و نفى شرك است مردم را در مخالفت با اصل توحيد آزاد بگذارد ؟ اين يك تناقض صريح است و عيناً مانند اين است كه در دنياى امروز آزادى در مخالفت با قوانين و مقرراتى كه وضع شده به مردم داده شود . اين معنى با وضع و قرار داد آن قوانين ابداً سازش ندارد .\r\nطرفداران اين عقيده آياتى از قبيل آيهء شريفهء  « لا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ »  را دست‌آويز خود ساخته‌اند و گمان مىكنند كه معنى آن اين است كه قرآن هر عقيده‌اى را آزاد ساخته است . با اين كه آيهء مذكور دلالتى بر منظور آنها ندارد و مقصود از آن چيز ديگر است .\r\nآيهء مزبور به ما اين حقيقت را مىفهماند كه چون واقعيت اسلام در سايهء قرآن و كلمات پيغمبر اكرم صلى الله عليه و آله واضح و هويدا شده ، احتياجى ندارد كه مردم را به پذيرفتن اسلام اجبار و اكراه كند . مؤيد اين مطلب اين كه جملهء  « قَدْ تَبَيَّنَ الرُّشْدُ مِنَ الْغَيِّ »  . در واقع علت جملهء  « لا إِكْراهَ فِي الدِّينِ »  است ، يعنى چون راه راست از گمراهى آشكار شده است ، ديگر جاى اجبار و اكراه نيست .\r\nعلاوه بر اين ، اكراه و اجبار فقط در اعمال ظاهر و حركات بدن تأثير دارد ، اما اعتقادات قلبى از منطقهء نفوذ آن خارج است و علل ديگرى دارد كه از سنخ ادراكات است و محال است بدون اين مقدمات ، از راه اكراه و اجبار ظاهرى صورت پيدا كند ، در واقع جملهء  « لا إِكْراهَ فِي الدِّينِ »  يك حقيقت تشريعى است كه متكى به حقيقت تكوينى است و از قبيل احكام ارشادى است ، يعنى كسى را مجبور به پذيرفتن دين حق نكنيد ، چه اين‌كه ممكن نيست از راه اجبار به مقصود خود برسيد .\r\nاز همه گذشته ، اين آيهء شريفه مردم را دعوت به ترك تقليد در عقايد و پيروى از\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nمنطق و استدلال مىكند ، چه اين‌كه عقيده‌اى كه از روى اكراه صورت مىگيرد حتماً جنبهء تقليدى دارد . در هر حال اين موضوع ، يعنى اكراه در دين غير از مسئلهء آزادى افراد در انتخاب هرگونه عقيده است . ( دقت كنيد ) .\r\nمحمد حسين طباطبائى\r\nقم - ذوالقعدهء 1379\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\nدين از نظر قرآن و پايهء اساسى آن\r\nما گروه مسلمانان كه پيشينيان ما تقريباً چهارده قرن پيش از اين زير پرچم اسلام رفتند و ما نيز به دنبال آنها رهسپار همين راه شديم و تا حدى قدم به جاى قدم‌هاى آنها مىگذاريم ، در كتاب آسمانى خود قرآن كريم ذخاير علمى بسيار شگرفى داشتيم كه اسرار جهان هستى و حقايق زندگى انسانى را با آن همه ابهام و پيچيدگى كه دارد پيش چشم ما حل كرده و براى افهام قابل هضم مىكند ، يا لااقل ( بايد گفت ) اين ادعا را داشته‌ايم و خود را در تنظيم برنامهء زندگى به تمام معنا سعادت‌مند و در تشخيص خط تعالى و ترقى معنوى و صورى و پيشرفت روحانى و جسمانى ، ثروتمند و از همه چيز مستغنى فرض مىكرديم .\r\nولى متأسفانه اختلافات داخلى صدر اسلام همت‌هاى بلند ما را كه مىبايست صرف استخراج ذخاير علمى و پرده‌بردارى از روى حقايق زندگى شود ، از محور خود كنار زده و به جاى ديگر متوجه ساخت .\r\nمسلمانان به جاى اين‌كه به دستور قرآن عمل كنند و فكر اجتماعى نمايند و خواسته‌هاى جامعهء اسلامى را خواستهء فردى خود بدانند ، خود را به گرداب فكر فردى انداخته ، يعنى به جان هم افتادند . و در نتيجه در كمترين فاصلهء زمانى ، روش روشن صد در صد آزاد اسلامى تبديل به يك امپراتورى تاريك قيصرى و كسرايى گرديده و زنجير استعباد و زورگويى و ستمگرى ، دست و زبان جامعهء\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nحقيقى اسلام را بست .\r\nالبته اين آقايان با كمال تيزبينى نقاط ضعف كار خود را مىديدند و به دست يك عده مزدور ماده پرست كه مورد ارادت عامهء مردم بودند ، فكر واقع‌بينى و حقيقت‌شناسى را از مغزهايشان بيرون كشيده و با تزريق و تلقين يك دسته افكار سُست و واهى و بىاثر سرگرمشان مىنمودند و همّت‌هاى بلند و نهضت‌هاى مترقى را مىكشتند و خفه مىكردند .\r\nو بر اثر همين سياست ، عامهء مردم زندگى آزادانهء اسلامى را به زندگى بردگان عهد باستان تفسير كرده و آيين پاك و اسلام را همان زورگويىهاى فرمانرواى وقت ( ظل‌اللَّه‌ها ) و عدالت و امنيت اجتماعى دينى را همان كوبيدن كسى كه به سلطان وقت گردن‌كشى كند و خاموش كردن هر صداى مخالفى كه بلند شود فرض مىكردند ! و درس حقايق قرآنى بر اثر مساعى آنان در همان مرحلهء الفاظ و حروف و نكات ادبى و يك سلسله بحث‌هاى پر از تعصب مذاهب متنوعه كه بر اثر اختلافات اوليه پيدا شده بود واقف گرديد و اگر احياناً كسى ( يا كسانى ) سر بلند كرده و با نداى وجدان نامى از حقايق قرآن به زبان مىآورد پاسخش به دم شمشير و چوبهء دار و شكنجه‌هايى كه در كنج زندان‌هاى تاريك در انتظار آنان به سر مىبرد موكول مىشد ! اينها حقايقى است كه هيچ مورخ منصف نمىتواند پرده به رويش بكشد .\r\nجامعهء اسلامى به انحطاط اخلاقى و خمود فكرى گرفتار شدند و در گرداب جهالت فرو رفتند . اين وضع ديرى نپاييد كه تمدن اروپايى با همهء آرايش خود كه چشم هر بيننده را خيره مىكرد ، از مغرب طلوع كرد .\r\n* * * اروپايىها با همهء وسايل استعباد و استعمار ، كه در رأس آنها آزادى در هرگونه شهوت‌رانى و سلاح‌هاى مخرّب و هولناك و از همه بالاتر تبليغات قرار داشت ، مجهز بودند و با مؤثرترين وسايل به ما تلقين كافى كردند كه افكار علمى و روش\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nزندگى ما در بازار جهان هيچ‌گونه ارزشى ندارد ، فكر ، فكر اروپايىها و روش روش آنها و زندگى علمى زندگى آنهاست و براى ترقى در سير انسانيت هيچ تكليفى جز اين‌كه در فكر و عمل دنبال اروپايىها را گرفته و با تبعيت بىچون و چرا پيش رويم نيست . با اين تلقين استقلال فكرى اكثريت قريب به اتفاق ما كه صدها سال بود رو به ضعف و انحطاط سير مىكرد به كلى از ميان رفت و بقاياى همت و ارادهء خود را هرچه بود باختيم ، ديگر پيش ما انسانى جز غربىها و دنيايى جز غرب و زندگيى جز وضع حاضر اروپا و سعادتى جز روش ماده‌پرستى آنها نيست .\r\nمنطق اولياى امور و رهبران جامعه و روشنفكران ما اين است كه مىگويند : امروز ديگر دنياى مترقّى - / يعنى دنياى اروپا - با تشريفات مذهبى موافق نيست ، مقررات جاريهء ما بايد دنياپسند - يعنى اروپا پسند - باشد ، فلانى روشنفكر است - يعنى مانند اروپايىها تفكر دينى نمىكند ! - و نظاير اين سخنان زياد است .\r\nبالاخره كار ما به اين‌جا كشيد كه تاريخ حوادث دينى و تفسير حقايق اسلام و قضاوت دربارهء آنها را نيز بايد از غربىها پرسيده و ياد بگيريم . بايد از اروپايى پرسيد معناى دين چيست ؟ معناى اسلام چيست ؟ اسلام به چه پايه‌اى متكى است ؟ ارزش قوانين و معارف اسلامى چه بوده و تأثيرش در سعادت زندگى تا چه پايه است ؟\r\nخلاصه آنچه از افكار اروپاييان تراوش مىكند و تا حدى تعليمات ناقص دست‌خوردهء خودمان تأييدش مىكند اين است كه دين يك سلسله اعمال تشريفى است كه پس از مرگ انسان را خوشبخت مىسازد و بنيادش بر خداشناسى است ، بدين ترتيب كه انسان‌هاى اوليه كه در عهد اساطير زندگى مىكرده‌اند در جهان با پديده‌ها و حوادثى روبه رو مىشدند كه علل و اسباب آنها برايشان قابل درك نبود ، مانند روح و حالات روحى و حوادث آسمانى و حوادث عمومى ديگر مانند زلزله و توفان و و با و\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nطاعون و نظاير آنها و در نتيجه چاره‌اى جز اثبات يك علت مجهول فوق طبيعت به نام خداى جهان ( كه بايد از مهر و رحمتش اميد داشت و از خشم و غضبش ترسناك بود ) نداشته‌اند .\r\nنتيجه‌اى كه از اين نظر مىتوان گرفت اين است كه اكنون كه بشر با نيروى شگرف علمى خود اكثر اين مجهولات را حل كرده و مقدار ناچيزى هم كه باقى است در شرف حل شدن است ، ديگر براى دين و آيين اساسى باقى نمىماند كه انسان با اميد آن يا ترس از آن زير بار مقررات دينى برود ؛ ديگر دين را جز يك سلسله تشريفات غيرواقعى نمىشود محسوب داشت !\r\nو اگر يك اساس واقعى هم براى دين فرض شود ، نظر به اين‌كه مقررات دينى تنها با جهان پس از مرگ سر و كار دارند ، نسبت به زندگى اين جهان بىارتباط است و تنها جنبهء تشريفاتى خواهد داشت و در هر صورت مشكلات زندگى را بايد از راه دانش و مصلحت وقت حل نمود نه از راه دين و منطق تقليدى كه يادگار عهد اساطير است .\r\nالبته ما از كسانى كه به اصطلاح از جانبى سرگرم مبارزه با طبيعت و مشغول رام كردن مادهء سركش و تسخير فضا گشته و از جانبى دست به گريبان سياست‌هاى پيچيده و كشمكش‌هاى روزانهء جهان پرآشوب بوده و از جانبى مزهء تعليمات كليسا در قرون وسطى هنوز از كامشان نرفته است در خصوص دين تفسيرى بهتر از اين و نظرى صائب‌تر از اين توقع نبايد داشته باشيم !\r\n* * * ولى اين قدر هست كه قرآن كريم « دين » را به يك معناى ديگر تفسير كرده و اساس آن را به نحوى ديگر معرفى نموده و در توضيح و اثبات مقصد خود منطقى ديگر استعمال مىكند .\r\nبيان مطلب اين‌كه ، ما بىاين‌كه كم‌ترين ترديدى داشته باشيم ، با شعور فطرى و وجدان خدادادى خود مىفهميم كه سير جهان هستى و گردش نظام آفرينش بدون\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nهيچ‌گونه استثنا بر قانون عليت و معلوليت جارى مىباشد و نمىتوانيم باور كنيم كه پديده و حادثه‌اى كه روزى ديگر به وجود مىآيد خود به خود و بىجهت به وجود آمده و جزئى از اجزاى جهان قرار گيرد .\r\nطبق همين‌نظر و موضوع هم‌آهنگى كه در اجزاى جهان آفرينش مىيابيم ، هرگز شك نخواهيم داشت كه همهء اجزاى جهان در پيدايش و گردش زندگى يك پديده ( هرچه ناچيز هم باشد ) دخالت داشته و مؤثر است . كمترين حركت و جنبشى از كوچك‌ترين ذره‌اى از ذرات جهان معلول و محكوم موجودى اجزاى جهان با نيروى فوق‌العاده‌اى كه دارد بوده است و در اين حادثه همهء حوادث موجود جهان و همهء حوادث گذشته تا جايى كه از محاسبهء ما بيرون است سهيم مىباشند . اين حقيقتى است كه فلسفه و علم آن را با رساترين وسايل خود آفتابى نموده است .\r\nو در نتيجه ( ناگزير ) بايد گفت انسان - كه يك پديدهء جهانى و داراى آثار و اعمالى است - پديده‌اى است مرتبط به همهء جهان ، به طورى كه هيچ‌گونه استقلالى از خود نداشته است و از وجود و ساختمان داخلى گرفته تا رفتار و كردار و هرگونه گردش زندگى او تحت تأثير عوامل بىشمار و نيروى بيرون از اندازهء جهان هستى كه خود نيز جزئى از آنهاست مىباشد ( يعنى ارادهء آفريدگار و پروردگار جهان . )\r\nانسان در هستى خود مانند قطرهء آبى است كه جزء دريايى بيكران بوده و در شكم امواج خروشان آن در نهايت زبونى بدون كمترين مقاومت و سركشى و بدون كوچك‌ترين امتياز ، تبعيت و فرمانبردارى را انجام داده و بالا و پايين مىرود ، راستى چه اندازه مسخره‌آميز و مضحك است كه ما جماعت بشر هواى نخوت در سر انداخته و باور كنيم كه ما نيز استقلالى از خود داشته و با طبيعت مبارزه نموده و به تسخير اين جهان پهناور پرداخته و چرخ گردون را از هر جهت فاتحانه و قاهرانه به دل‌خواه خود به گردش درخواهيم آورد و پيوسته با پر و بال خيال از اين خواب‌هاى شيرين به پرواز درآييم . چه استقلال ؟ و كدام دل‌خواه ؟ و چطور مبارزه و پيروزى و\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nقهر و غلبه ؟ در صورتى كه هستى ناتوان ما و نيروى انديشه‌اى كه داريم و تنظيم فكر و موادى كه جمع‌آورى مىكنيم و وسايلى كه به كار مىبنديم و پديدهء تازه‌اى كه به دست مىآوريم همه و همه تحت تأثير تام اين جهان پهناور و نيروى شگرف حيرت‌آور آن بوده و خلاصه ساخته و پرداختهء آن مىباشد .\r\nانتخاب و ارادهء ما جزئى است از صدها هزار اسباب و عواملى كه در آن كار مىكند و در عين حال از وسايل دستگاه آفرينش مىباشد . اين دعاوى شاعرانه ( با طبيعت سركش مبارزه مىكنيم و آن را به دل‌خواه خود رام مىسازيم ، هرچه مىخواهيم خواهيم آفريد ! ) نظير دعاوى كسى است كه بر اثر محروميت‌هايى كه در زندگى نصيبش شده ، زبان به شكايت باز كرده و دستگاه آفرينش و آفريدگار را به باد انتقاد مىگيرد : چرا دارايى من از دستم رفت ؟ چرا صحت بدنم از من گرفته شد ؟ اين چه ستمى است كه يگانه ميوهء دلم از كنارم رفت ؟ اين بيچارهء مشتبه نيز خيال مىكند كه در برابر آفريدگار دستگاه آفرينش استقلالى دارد و حقوق حقه‌اى دارد كه حتى دستگاه آفرينش حق دخالت در آن را ندارد . غافل از اين‌كه خويشتن و هرچه به خود نسبت مىدهد و همه و همه از آن دستگاه آفرينش بوده و اين استقلال و حقوق و ادعايى كه وى دارد پندارهايى است كه از چهار ديوار خيال او بيرون نيست .\r\nخلاصه اين‌كه انسان جزئى از جهان آفرينش و محكوم اين سازمان است و اين سازمان است كه هر پديده‌اى از پديده‌هاى خود را به وجود آورده و آن را به سوى كمال و رفع نواقص وجودىاش رهبرى مىنمايد .\r\nاوست كه دانهء گندم را با قوا و وسايلى در داخل وجودش تجهيز كرده و به فعاليت واداشته و از حالى به حالى و از وضعى به وضعى منتقل ساخته و بالاخره آن را يك بوتهء كامل كه داراى خوشه‌هاى متعددى است قرار مىدهد . اوست كه با تجهيز و\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمراقبت هستهء ناچيزى را درختى برومند مىكند و هم‌چنين اوست كه به واسطهء توازنى كه در ميان اجزاى جهان برقرار كرده ، براى هر موجودى يك راه رشد و كمال گذاشته كه اگر در آن مجرا قرار گيرد همهء اجزاى جهان موافق و مساعدش هستند و گرنه يك زندگى متناقض پيدا كرده و با مقاومت و مشاجرهء همگانى جهان رو به رو شده و بالاخره وادار خواهد شد كه به سير طبيعى خود برگردد يا به كلى از بين برود ( اين مسئله بسيار قابل دقت است ) .\r\nانسان نيز كه با نوعيت خود يكى از اجزاى آفرينش مىباشد ، دستگاه آفرينش براى وى ساختمان مخصوصى تهيه كرده و زندگى ويژه‌اى تعيين نموده كه در طى آن با تجهيزات مخصوصى كه دارد نواقص وجودى خود را رفع نموده و به سعادت و كمال خود برسد و البته روشن است كه مقتضاى تجهيزات وى زندگى اجتماعى و حيات دسته جمعى است .\r\nقرآن كريم تشخيص مىدهد كه حيات انسانى حياتى است جاودانى كه با مرگ قطع نمىشود و در نتيجه بايد روشى را در زندگى اتخاذ نمايد كه هم به درد اين سراى گذران و هم به درد آن سراى جاويدان بخورد . راهى را برود كه وى را به سرمنزل سعادت دنيا و آخرت ( هر دو ) برساند . اين روش همان است كه قرآن به نام دين مىنامد و اين روش همان روش خواهد بود كه از نيروى عمومى و اقتضاى كلى دستگاه آفرينش الهام و سرچشمه مىگيرد .\r\nاز بحث‌هاى گذشته روشن شد كه دين از نظر منطق قرآن يك روش زندگى اجتماعى است كه انسان اجتماعى به منظور تأمين سعادت زندگى اتخاذ نموده باشد .\r\nالبته نظر به اين‌كه زندگى انسان محدود به اين جهان پيش از مرگ نيست ، اين روش\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nبايد هم مشتمل بر قوانين و مقرراتى بوده باشد كه با اعمال و اجراى آنها سعادت و خوش‌بختى دنيوى انسان تأمين شود و هم مشتمل بر يك سلسله عقايد و اخلاق و عبادات است كه سعادت آخرت را تضمين مىنمايد و نظر به اين‌كه حيات انسان يك حيات متصل است ، هرگز اين دو جنبهء دنيوى و اخروى از همديگر جدا نمىشوند .\r\nو نيز روشن شد كه اساس دين بايد همان دستگاه واقعى آفرينش قرار گيرد نه اميال و عواطف بىبند و بار انسانى ؛ يعنى آنچه خلقت و آفرينش انسانى از حوايج و نيازمندىهاى وجودى دارد و براى رفع آنها با تجهيزاتى مجهز شده است ، در دين كه يك روش اجتماعى است دفع آنها به طور عادلانه در نظر گرفته شود ، نه آنچه خوشايند و دل‌خواه انسان است بىاين‌كه دستگاه آفرينش آن را تصويب كند ، زيرا دل‌خواه حقيقى انسان همان است كه از دستگاه آفرينش الهام و سرچشمه مىگيرد نه يك رشته توهّمات هوس‌آميز كه از راه جهالت برايش مشتبه گرديده است .\r\nو به عبارت ساده‌تر به نظر قرآن كريم بايد در جامعهء انسانى مقتضى حق ( آنچه به حسب واقع بايد كرد ) اجرا شود نه مقتضاى عواطف ( خواسته‌هاى مردم با قطع نظر از نفع و ضرر حقيقى ) مردم با يك نفر فرمانرواى مطلق‌العنان ! از اين‌جاست كه اسلام معتقد است كه در جامعه بايد حقوق واقعى فرد فرد بدون استثنا مراعات شود ولى روش‌هاى استبدادى معتقدند كه بايد در جامعه خواسته‌هاى يك فرمانروا اجرا گردد و روش‌هاى مختلف دموكراسى ، خواستهء اكثريت جماعت ( نصف به‌علاوهء يك ) را مقياس قرار داده و خواستهء اقليّت ( نصف منهاى واحد ) را بىارزش قرارداده و الغا مىنمايند .\r\nدامنهء اين بحث بسيار دراز است ولى به همين اندازه اكتفا گرديد .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nمسئلهء خاتميّت\r\n\r\nآيا بشر امروزى نيازى به وحى ندارد ؟\r\nسؤال : اگر كسى در جواب اين پرسش كه هر موجودى احتياج به تكامل دارد ، پس چرا حضرت محمد صلى الله عليه و آله گفت : « من خاتم پيغمبرانم ؟ » بگويد اين‌كه پيغمبر اكرم صلى الله عليه و آله مىگويد : « خاتم انبيا من هستم » نمىخواهد بگويد : « آنچه گفتم انسان را الىالابد بس است » ، بلكه خاتميت مىخواهد بگويد انسان‌ها تا كنون احتياج داشته‌اند براى زندگى خودشان از ماوراى تعقّل و تربيت بشريشان هدايت شوند ، حالا اين زمان ( قرن هفتم ميلادى ) بعد از آمدن تمدن يونان ، تمدن روم ، تمدن اسلام و قرآن ، انجيل و تورات ، تربيت مذهبى انسان تا حدى كه لازم بود انجام پذيرفته است و از اين پس انسان براساس اين طرز تربيتش قادر است بدون وحى و بدون نبوت جديدى ، خود روى پاى خودش به زندگى ادامه دهد ! و آن را كامل كند . بنابراين ديگر نبوت ختم است ! خودتان راه بيفتيد ! پيغمبر اسلام مىگويد كه از حالا به بعد تربيت شده‌اى و شعورت تا حدى كه بتواند صلح و سازش و سعادت و تكامل و آسايش برقرار كند رسيده ، تو مىتوانى و مىفهمى . يعنى انديشه‌ات به مرحله‌اى از تكامل رسيده كه احتياج ندارد باز هم وحى دست تو را بگيرد و پا به پا ببرد ، از اين پس عقل جاى وحى را مىگيرد ! . . .\r\nآيا اين‌گونه تعبير منافى « خاتميّت » هست يا خير ؟\r\nپاسخ : خلاصه استدلال اين‌كه ، انسان مانند ساير انواع آفرينش در مجراى تكامل\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nقرار دارد و از اين راه جامعهء بشرى به مرور زمان و تبدل اعصار ، اوضاع و احوال وجودى ويژه‌اى پيدا كرده و در شرايط تازه‌ترى قرار مىگيرد كه ملازم با احتياجات و نيازمندىهاى تربيتى بيشتر و تازه‌تر مىباشد . بنابراين ، هر مرحله از مرحلهء تكامل انسان ، روش زندگى و به عبارت ديگر تكاليف و مقررات دينى تازه و مناسب با نيازمندىهاى تربيتى آن مرحله را مىخواهد و هرگز نمىتوان دين و يا يك روش زندگى را هميشگى و ابدى فرض نمود . و از آن جمله شريعت مقدس اسلامى نيز كه دينى واقعى و راهنماى حقيقى بشر مىباشد ، نمىشود دينى ابدى باشد ! و بنابراين معناى خاتم‌النبيين بودن نبىاكرم صلى الله عليه و آله كه مىفرمود : « من خاتم‌النبيين هستم » اين است كه تاكنون بشر به واسطهء ضعف تعقّل ، احتياج داشت براى زندگى خود از ماوراى تعقّل و تربيت بشرى هدايت شود ، ولى در اين زمان ( قرن هفتم ميلادى ) بعد از آمدن تمدن يونان و تمدن روم و تمدن اسلام و نزول كتب آسمانى تورات و انجيل و قرآن ، تربيت ما فوق بشريشان تا حدّى كه لازم بود ، انجام يافته است ، ديگر احتياجى به راهنمايى وحى ندارند و خودشان قادرند به پاى خود بايستند . بنابراين نبوت و راه وحى ختم است . خودشان با كمك تعقّلشان به زندگىشان ادامه دهند كه از اين به بعد از وحى و نبوت مستغنى هستند . اين خلاصهء استدلال است ، ولى بايد گفت كه اين بيان از جهاتى مخدوش است :\r\nاشكال اول : چنان كه ترديدى نيست كه انسان ( اعم از فرد و جامعه ) در مجراى تكامل قرار دارد ، هم‌چنين ترديدى نيست در اين‌كه انسان واقعيتى است محدود و تكامل او از حيث كيفيت و كميّت متناهى است ، نه نامتناهى و تكامل او هرچه وسيع‌تر و دامنه‌دارتر فرض شود ، بالاخره در مرحله‌اى متوقف خواهد بود و در نتيجه روش زندگى و مقرراتى كه آن روز بايد در عالم انسانى حكومت كند ثابت و غير متغيّر خواهد بود ، پس در مجراى تكامل بودن انسان خود دليل تحقق دينى است ثابت و ابدى ، نه دليل نفى آن .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nاشكال دوم : اين‌كه تربيت آسمانى و ماوراى عقل بشرى شمردن تمدن يونان و تمدن روم كه زاييدهء افكار وثنيت و بت‌پرستى و قوانين موضوعهء ايشان بوده ، خلاف نص صريح قرآن كريم مىباشد كه در آيات بسيارى راه و رسم آنان را ، راه ضلالت و هلاكت شمرده و اعمال آنان را اگرچه به صورت از اعمال صالحه باشند ، حبط و باطل و مطلقاً بىاثر و اعتبار حساب مىكند و راهى كه راه گمراهى و مطلقاً بىاثر و اعتبار باشد ، هرگز هدايت كننده و به سعادت رساننده نخواهد بود ( آيات به حدى زياد هستند كه حاجتى به نقل آنها نيست ) .\r\nاشكال سوم : اين‌كه اعلان اين رسالت كه از قرن هفتم ميلادى كه زمان بعثت رسول اكرم صلى الله عليه و آله است و بعد از آن ، عقول مردم ديگر كامل شده و احتياجى به شريعت آسمانى ندارد و از راهنمايى وحى بىنيازند ، آيا تناقض صريح با آوردن شريعت تازهء آسمانى و دعوت مردم به سوى آن ندارد ؟ آن هم شريعتى كه به نص قرآن كريم جامع شريعت‌هاى آسمانى پيشين مىباشد چنان كه مىفرمايد :  « شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى »  « 1 » آن هم دينى كه خداى متعال در صريح كلام خود اسلامش ناميده و به شريعت ابراهيم عليه السلام تفسيرش نموده و فرموده كه از مردم جز آن را قبول ندارد و كسى حق تخلف از آن را ندارد :  « إِنَّ الدِّينَ عِنْدَ اللَّهِ الْإِسْلامُ »  « 2 » ،  « وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ »  « 3 »  « مِلَّةَ أَبِيكُمْ إِبْراهِيمَ هُوَ سَمَّاكُمُ الْمُسْلِمِينَ »  « 4 »  « وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ »  « 5 » . . . يا بگوييم اين همه تكاليف\r\n\r\n\r\n","description":"","footnote":"\r\n( 1 ) . شورى ، آيهء 13\r\n( 2 ) . آل عمران ، آيهء 19\r\n( 3 ) . همان ، آيهء 85\r\n( 4 ) . حج ، آيهء 78\r\n( 5 ) . احزاب ، آيهء 36\r\n","page_name":" 130 ","page_number":130},
  {"content":"\r\n\r\nآسمانى متوجه شخص رسول اكرم صلى الله عليه و آله بود ! و ديگران در پيروى راه وحى و احكام آسمانى آزاد بودند . در اين صورت اين همه خطابات عمومى قرآنى :  « يا أَيُّهَا النَّاسُ » *  ،  « يا أَيُّهَا الَّذِينَ آمَنُوا » *  و نظاير آنها يعنى چه ؟ اين همه بشارت‌ها به پيروان وحى يعنى چه ؟ و اين همه تهديد متخلفين براى چه ؟ يا بگوييم دعوت رسول اكرم صلى الله عليه و آله به سوى شريعتى كه آورده بود ، پس از ابلاغ دين آسمانى قهراً جنبهء پيشنهادى داشت به اين تقريب كه لازم معناى  « وَ لكِنْ رَسُولَ اللَّهِ وَ خاتَمَ النَّبِيِّينَ »  اين است كه شما انسان‌ها پس از اين تاريخ از هدايت وحى و پيروى شريعت آسمانى آزاديد و طبق عقولتان كه تكامل يافته ، روش زندگى خود را تشخيص داده ، به راه بيفتيد و من اين مواد و مقررات را تنظيم كرده و به سوى شما آورده‌ام ، به شما پيشنهاد مىكنم كه آنها را با عقول خود بسنجيد اگر تصديق كرد بپذيريد و مورد عمل قرار دهيد . اين معنا در حقيقت برمىگردد به مدنيّت دموكراسى كه به موجب آن ، مقررات اجتماعى در آن تابع خواستهء اكثريت مردم مىباشد . ولى بايد ديد كه رسول اكرم صلى الله عليه و آله كدام يك از اين همه احكام و تكاليف مانند : نماز و روزه و زكات و حج و جهاد و غير آنها را بعد از نزول ، در معرض شورا آورده ، بعد از تحصيل رضايت اكثريت آرا ، اجرا نمود ؟ اين مطلبى است كه در تواريخ و سير نمىتوان حتى نمونه‌اى برايش پيدا كرد .\r\nآرى گاهى آن حضرت در كيفيت پياده كردن يك حكم فعلى و نحوهء امتثال تكليف الهى در كارهاى اجتماعى « شور » مىفرمود ، چنان كه در جنگ احد در اين‌كه آيا در داخل شهر به دفاع پردازند يا در خارج شهر و مانند آن ، به مشورت پرداخت . و البته اصل عمل به تكليف ، غير از نحوهء عمل به تكليف است .\r\nيا بگوييم معناى آيهء كريمهء  « وَ لكِنْ رَسُولَ اللَّهِ وَ خاتَمَ النَّبِيِّينَ »  اين است كه نظر به اين‌كه نبىاكرم صلى الله عليه و آله رسول است ، دينى كه آورده دين جدى شماست ولى چون نبوت با وى ختم شده ، اگر بعد از اين عصر ماده‌اى از مواد دينى با مصلحت وقت مطابقت نداشت و مخالف آن بود آن را طبق سنجش عقلى تغيير داده حكمى تازه و مطابق\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nمصلحت به جاى آن بگذاريد . محصل اين وجه اين است كه شريعت آسمانى اسلام نيز مانند ساير مقررات اجتماعى ، با اختلاف اعصار و تغيّر مقتضيات قابل تغيير است . خلفاى صدر اسلام نيز همين مذاق را داشته و همين رويه را پيش گرفته ، پاره‌اى از احكام اسلامى را كه در زمان حيات رسول اكرم صلى الله عليه و آله اجرا مىشد ، منع كرده يا تغيير دادند و به همين منظور استنساخ حديث نبوى كه سيرت رسول اكرم صلى الله عليه و آله را بيان مىكرد ، به نام حفظ حرمت قرآن در سدهء اول هجرى شديداً قدغن شد و تنها قرآن قابل استنساخ بود ! اين وجه ، يعنى تغيير يافتن احكام و مقررات دينى به اختلاف اعصار ، اگرچه مورد گرايش عده‌اى از دانشمندان به ويژه از نويسندگان اهل سنّت و جماعت قرار گرفته ، لكن وجهى است مخالف صريح قرآن كريم و آيين مقدس اسلام هرگز چنين تغييرى را نمىپذيرد تكيه جدى قرآن كريم در لابه‌لاى بياناتش بر اين است كه چنان كه فطرت و وجدان بىشائبهء انسان نيز حكم مىكند ، حق بايد متبع باشد و از حق بايد پيروى كرد و در مخالفت حق جز گمراهى نيست .\r\n « فَما ذا بَعْدَ الْحَقِّ إِلَّا الضَّلالُ »  « 1 » و اين‌كه قرآن كريم به سوى حق هدايت مىكند و باطل به قرآن كريم راه ندارد و نخواهد داشت :   « وَ إِنَّهُ لَكِتابٌ عَزِيزٌ * لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ »   « 2 »\r\nو كتابى كه محتويات آن بطلان و نسخ نپذيرد تغيير يافتن پاره‌اى از مطالبش معنا ندارد . بلكه قرآن با صراحت لهجه حكم و تشريع شريعت را امر اختصاصى خداى متعال مىداند و هرگز كسى را در جعل حكم شريك خدا قرار نمىدهد ، چنان كه مىفرمايد :  « إِنِ الْحُكْمُ إِلَّا لِلَّهِ أَمَرَ أَلَّا تَعْبُدُوا إِلَّا إِيَّاهُ »  « 3 » و مىفرمايد :  « وَ مَا اخْتَلَفْتُمْ فِيهِ \r\n\r\n\r\n","description":"","footnote":"\r\n( 1 ) . يونس ، آيهء 32\r\n( 2 ) . سجده ، آيهء 42\r\n( 3 ) . يوسف ، آيهء 40\r\n","page_name":" 132 ","page_number":132},
  {"content":"\r\n\r\n مِنْ شَيْءٍ فَحُكْمُهُ إِلَى اللَّهِ »  « 1 » و در صورتى كه جز خداى متعال كسى حق جعل حكم نداشته باشد چگونه متصور است انسان به عقل خود اكتفا كرده و جعل حكم نموده ، از حكم آسمانى بىنياز باشد ؟ آرى در اسلام مقرراتى است كه قابل نسخ و تغيير مىباشد و آنها مقرراتى هستند كه ولىّ امر ( حكومت اسلامى ) در اوضاع مختلفه به حسب اقتضاى مصلحت وقت در شعاع شرع وضع مىكند .\r\nتوضيح اين‌كه نسبت ولىامر به جامعه نسبت رئيس خانواده و صاحب منزل است به جامعهء كوچك خانواده . رئيس خانواده مىتواند بر حسب اقتضاى مصلحت ، هرگونه تصرفى در منزل بكند ، يا هرگونه دستورى به نفع خانواده به اعضاى خانواده صادر كند و اگر به حقوق منزليشان تعدى شود ، به دفاع پردازد ، يا اگر صلاح نديد دم نزند ! البته هرگونه تصرفى كه مىكند يا مقررى كه صادر مىكند ، بايد در شعاع دين باشد . او نمىتواند تصرفى يا دستورى كه مخالف دين است انجام دهد ، ولىّ امر نيز مثلًا در صورت ايجاب مصلحت ، مىتواند حكم جهاد و دفاع از حدود اسلامى را بدهد يا با دولتى پيمان عدم تعرض ببندد يا به حسب احتياج جنگ يا صلح ، مالياتى تازه وضع كند و به همين ترتيب . . . اين مقررات بايد در شعاع دين و مطابق مصلحت وقت باشد و همين كه احتياج تأمين شد ، مقررات مربوط آن خود به خود سقوط كرده و مرتفع مىشود .\r\nدر نتيجه اسلام دو نوع مقررات دارد : مقررات ثابت و غير متغيّر و آن شريعت آسمانى است چنان كه مىفرمايد : «   وَ لَقَدْ آتَيْنا بَنِي إِسْرائِيلَ الْكِتابَ وَ الْحُكْمَ وَ النُّبُوَّةَ وَ رَزَقْناهُمْ مِنَ الطَّيِّباتِ وَ فَضَّلْناهُمْ عَلَى الْعالَمِينَ * وَ آتَيْناهُمْ بَيِّناتٍ مِنَ الْأَمْرِ فَمَا اخْتَلَفُوا إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما  \r\n\r\n\r\n","description":"","footnote":"\r\n( 1 ) . شورى ، آيهء 10\r\n","page_name":" 133 ","page_number":133},
  {"content":"\r\n\r\n   كانُوا فِيهِ يَخْتَلِفُونَ * ثُمَّ جَعَلْناكَ عَلى شَرِيعَةٍ مِنَ الْأَمْرِ فَاتَّبِعْها وَ لا تَتَّبِعْ أَهْواءَ الَّذِينَ لا يَعْلَمُونَ * إِنَّهُمْ لَنْ يُغْنُوا عَنْكَ مِنَ اللَّهِ شَيْئاً وَ إِنَّ الظَّالِمِينَ بَعْضُهُمْ أَوْلِياءُ بَعْضٍ وَ اللَّهُ وَلِيُّ الْمُتَّقِينَ »    « 1 » اين گونه مقررات شريعت ناميده مىشوند .\r\nو مقررات قابل تغيير كه ولىّ امر به حسب اقتضاى مصلحت وقت وضع كرده و اجرا مىكند و با ارتفاع حاجت ، خود به خود رفع مىشوند .\r\n\r\n\r\n","description":"","footnote":"\r\n( 1 ) . جاثيه ، آيات 16 - 19\r\n","page_name":" 134 ","page_number":134},
  {"content":"\r\n\r\n\r\nشرك چيست ؟\r\n\r\nآيا وسيله قراردادن انبيا و اوليا نوعى شرك است ؟\r\nسؤال : آيا به موجب براهين عقليه و دلالت آيات قرآنى و صراحت عمل رسول اكرم صلى الله عليه و آله توسل به انبيا و ائمه عليهم السلام و صالحين شرك و موجب كفر نخواهد بود ؟\r\nبراى اين‌كه اولًا : طبق براهين عقليه آفرينش مختص به خداست و هرگونه تأثير از آن اوست و قرآن كريم نيز همين معنا را تصديق مىكند و تكرار مىفرمايد :  « اللَّهُ خالِقُ كُلِّ شَيْءٍ » *  بنابراين ميان اسباب و مسببات هيچ‌گونه رابطهء ايجاد و تأثير نيست بلكه عادت خداوندى بر اين جارى شده كه مسبّبات را به دنبال اسباب و آثار را پس از صاحبان آثار مىآفريند ، بىاين‌كه رابطه‌اى ميان آنها باشد ؛ مثلًا سوختن هيزم را پس از رسيدن آتش ايجاد كند ، بىاين‌كه رابطه در ميان آنها وجود داشته باشد و بنابراين داراى قدرت نفسى و مبدأ اثر دانستن انبيا و اوليا و توسل جستن و حاجت خواستن از ايشان شريك قرار دادن ايشان با خداست .\r\nثانياً : خداى متعال در كلام خود مىفرمايد :  « وَ قالَ رَبُّكُمُ ادْعُونِي أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ »  « 1 »\r\nچنان كه از سياق آيه روشن است ، خداى متعال خواندن ( دعا ) را عبادت مىشمارد\r\n\r\n\r\n","description":"","footnote":"\r\n( 1 ) . مؤمن ، آيهء 60\r\n","page_name":" 135 ","page_number":135},
  {"content":"\r\n\r\nو سرپيچى از عبادت و خواندن خدا را صريحاً وعدهء آتش مىدهد و سرپيچى از عبادت ، همان خواندن خداست و صريحاً شريك قرار دادن غير خداست با خداى متعال .\r\nثالثاً : رسول اكرم صلى الله عليه و آله عملًا در دعوت خود غير مسلمانان ، يعنى بت‌پرستان و اهل كتاب را كافر مىدانست و با ايشان مىجنگيد ، در حالى كه بت‌پرستان خداى متعال را خالق و رازق و مدبّر عالم مىدانستند و تنها مايهء شركشان اين بود كه از ملائكه حاجت مىخواستند و آنان را شفيع قرار مىدادند و در حالى كه اهل كتاب انبياى سلف را قبول داشتند و تنها مايهء شركشان اين بود كه بعد از درگذشتن انبياى سلف از ارواحشان حاجت خواسته و ايشان را شفيع قرار داده و به ايشان توجه داشتند و رسول اكرم صلى الله عليه و آله بىاين‌كه ميان اهل كتاب و بت‌پرستان فرقى بگذارد ، با همه‌شان مىجنگيد و همه‌شان را كافر و مشرك مىدانست .\r\nرابعاً ، به موجب آيات زيادى مانند آيهء  « قُلْ لا يَعْلَمُ مَنْ فِي السَّماواتِ وَ الْأَرْضِ الْغَيْبَ إِلَّا اللَّهُ »  « 1 » و آيهء  « وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ »  « 2 » علم غيب از مختصات خدايى است و كسى جز او راهى به علم غيب ندارد و انبيا و اوليا و غير ايشان ، هر كه باشد ، از علم غيب بهره‌اى ندارند و بديهى است كه عالم دنيا براى اهل آخرت غيب است و هر انسانى حتى انبيا و اوليا پس از مرگ از اوضاع دنيا بىخبر مىباشد پس حاجت خواهى و استشفاع از انبيا و اوليا پس از مرگ ، علاوه بر اين‌كه شرك است ، لغو نيز مىباشد و هم‌چنين در آيهء  « يَوْمَ يَجْمَعُ اللَّهُ الرُّسُلَ فَيَقُولُ ما ذا أُجِبْتُمْ قالُوا لا عِلْمَ لَنا إِنَّكَ أَنْتَ عَلَّامُ الْغُيُوبِ »  « 3 » آيه دلالت دارد بر اين‌كه انبيا روز قيامت در جواب سؤالى كه از حال امت‌هاشان مىشود ، مىگويند : پس از مرگ از حال\r\n\r\n\r\n","description":"","footnote":"\r\n( 1 ) . نمل ، آيهء 65\r\n( 2 ) . انعام ، آيهء 95\r\n( 3 ) . مائده ، آيهء 109\r\n","page_name":" 136 ","page_number":136},
  {"content":"\r\n\r\nايشان بىخبريم .\r\nخلاصه اين‌كه به موجب اين وجوه ، خواندن انبيا و اوليا پس از مرگشان و حاجت خواستن از ايشان ، بلكه مطلق خضوع و سر فرود آوردن به قبورشان ، حتى بوسيدن ضرايح و قبول آنان شرك مىباشد .\r\nجواب : اما حجت اول - لازمهء اين قول اين است كه در جهان هستى نه مؤثرى مستقل در تأثير وجود دارد و نه واسطهء غيرمستقل در تأثير بلكه تأثير مطلقاً از آن خداست و به عبارت ديگر انكار عليّت و معلوليّت در ميان موجودات و انحصار عليّت به خداى تعالى .\r\nاين سخن علاوه بر اين‌كه مخالف صريح عقل فطرى انسان است دو محذور غيرقابل رفع دربردارد :\r\n1 . با پذيرفتن اين سخن راه اثبات خدا و آفريدگار جهان هستى به كلى بسته مىشود ، زيرا ما وجود خداى جهان را از روى معلوماتى كه از جهان هستى به دست آورده‌ايم ، اثبات مىكنيم و وقتى كه در ميان موجودات خارجى و هم‌چنين در ميان معلومات نظرى و فكرى ، چيزى به نام توقف وجودى و رابطهء عليت و معلوليت وجود نداشته باشد ، از كجا مىتوانيم بفهميم كه پديده‌هاى جهان توقف وجودى و رابطهء هستى با چيزى خارج از عالم ( به نام آفريدگار جهان ) دارند و آيا خنده‌دار نيست كه بگوييم عادت خدا بر اين جارى شده است كه آثار به دنبال صاحبان آثار خلق كند و با اين كه خود خدا را اثبات نكرده‌ايم ، از عادتش سخن بگوييم ؟\r\n2 . اين‌كه وقتى توقف وجودى و رابطهء ميان هرچيز و هر چيز ديگر بريده شد ، ميان هر دليل و نتيجهء آن نيز رابطه قطع مىشود و هيچ دليلى مستلزم نتيجهء خود نخواهد بود ، زيرا هيچ رابطه‌اى ميان هيچ دليلى و نتيجهء آن وجود ندارد و اين معنا با علم به نتيجه جمع نمىشود و لازمهء آن شك است در همه چيز ، يعنى سفسطه !\r\nولى ما طبق هدايت فطرت انسانى ، قانون عليت و معلوليت را قانونى عمومى و\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nاستثناناپذير مىدانيم ، هر پديده و حادثه‌اى كه مسبوق به عدم است ، وجودش از خودش نيست ، بلكه علتى بالاسر خود مىخواهد و هم‌چنين علت آنها و علتِ علت آن و همهء علل ( بنا بر بطلان دور و تسلسل و وجوه ديگر عقلى ) منتهى مىشود به يك علت « واجب‌الوجود » كه خداى تعالى است و در نتيجه عالمِ عالم اسباب است و علت مستقل در تأثير براى همهء موجودات خداى متعال مىباشد و علل ديگر كه ميان خدا و يك « معلول امكانى » قرار گرفته‌اند واسطه‌اند كه فعل و اثر آنها بعينه فعل و اثر خداست .\r\nو واسطه بودن چيزى در رسيدن فيض وجود به معلول غير از شركت و استقلال در تأثير است و مثل استثناى يك فعل به واسطه و ذىالواسطه مثل انسان است كه قلمى به دست گرفته ، چيزى مىنويسد . در اين فرض قلم مىنويسد و دست مىنويسد و انسان مىنويسد . هر سه چيز صحيح است ، در حالى كه نوشتن يك فعل بيشتر نيست و به سه موضوع نسبت داده مىشود ، ولى نويسنده مستقل در تأثير « انسان » است و دست و قلم واسطه‌اند نه شريك و در مثال آتش و سوزانيدن آن ، خداوند آتش سوزاننده خلق فرموده ، نه آتش را جدا و احتراق را جدا ، يعنى احتراق را از راه آتش خلق فرموده ، نه مستقلًا و به تنهايى .\r\nبنابر آنچه گذشت ، عليت و معلوليت كه در ميان موجودات امكانى هست ، با استقلال خداى متعال و وحدانيّتش در صنع و ايجاد ، هيچ‌گونه منافاتى ندارد ، بلكه وساطت اشياء مؤيد و مؤكد آن است و قرآن كريم نيز در تمام افعال و آثار كه به مخلوقات نسبت مىدهد و در احتجاجاتى كه مىكند ، عموم قانون عليت و معلوليت را تصديق مىفرمايد . در عين حال استقلال در تأثير را براى خداى متعال حفظ مىكند و آيات قرآنى در اين باره زياد است ؛ مانند :  « وَ ما رَمَيْتَ إِذْ رَمَيْتَ وَ لكِنَّ اللَّهَ رَمى »  « 1 » و\r\n\r\n\r\n","description":"","footnote":"\r\n( 1 ) . انفال ، آيهء 117\r\n","page_name":" 138 ","page_number":138},
  {"content":"\r\n\r\n « قاتِلُوهُمْ يُعَذِّبْهُمُ اللَّهُ بِأَيْدِيكُمْ »  « 1 » و  « إِنَّما يُرِيدُ اللَّهُ لِيُعَذِّبَهُمْ بِها »  « 2 » و نظاير آنها .\r\nو اما حجت دوم كه خواندن را عبادت معرفى مىكند ، در جواب حجت اول روشن كرديم كه خواندن و حاجت خواستن از غير خداى متعال به دو نحو متصور است : حاجت خواستن به دعوى استقلال در تأثير و قدرت ذاتى طرف و حاجت خواستن از واسطه و خواندن او دخلى به شريك شدن او با ذىالواسطه ندارد و بنابراين آيهء كريمهء  « ادْعُونِي أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ »  تنها از دعايى نهى مىكند كه مقارن اعتقاد استقلال در تأثير طرف دعا باشد ، نه از مطلق حاجت خواستن . حتى از واسطه و طريق كه فعل و اثر او بعينه فعل و اثر صاحب واسطه است و حاجت خواستن از او حاجت خواستن از مستقل مفروض مىباشد . علاوه بر اين‌كه مطلق گرفتن در آيهء كريمه مواردى پيش مىآورد كه شرك نبودن آنها بديهى است ، مانند اين‌كه مثلًا روزانه به نانوا مىگوييم آقا در برابر اين پول نان بده و از قصاب گوشت و از خادم خود خدمت و از مخدوم خود توجهى مناسب حال و از رفيق خودكارى مربوط به رفاقت مىطلبيم ، زيرا دعا بودن اين خواست‌ها بديهى است و در صورت شرك بودن مطلق دعا ، اشكال روشن است و اين‌كه بعضى گفته‌اند كه اينان چون زنده‌اند درخواست را مىشنوند ولى انبيا و اوليا پس از مرگ از دنيا و دعايى كه در آن است غافلند ، تنها اشكال لغو بودن اين دعاها را دفع مىكند نه اشكال شرك بودن آنها را ؛ بنا به اطلاق دعا در آيهء كريمه ، علاوه بر اين ، بطلان اين سخن در جواب حجت چهارم خواهد آمد .\r\nو همچنين در آيهء كريمهء  « يا أَيُّهَا الَّذِينَ آمَنُوا اتَّقُوا اللَّهَ وَ ابْتَغُوا إِلَيْهِ الْوَسِيلَةَ وَ جاهِدُوا فِي سَبِيلِهِ لَعَلَّكُمْ تُفْلِحُونَ »  « 3 » خداى متعال امر به اتخاذ وسيله به سوى خود\r\n\r\n\r\n","description":"","footnote":"\r\n( 1 ) . توبه ، آيهء 14\r\n( 2 ) . همان ، آيهء 55\r\n( 3 ) . مائده ، آيهء 35\r\n","page_name":" 139 ","page_number":139},
  {"content":"\r\n\r\nمىفرمايد و آن را سبب رستگارى معرفى مىفرمايد و نظير آن روايت نبوى است كه رسول اكرم صلى الله عليه و آله ايمان و نماز را وسيلهء خود قرار مىدهد و روشن است كه مراد از وسيله يا تقرب به واسطهء ايمان و عبادت است يا خود ايمان و عبادت و بديهى است كه ايمان صفتى نفسانى و عبادت حركاتى است انسانى و هر چه باشد غير خداى متعال است كه سببيّت آن تصديق شده ، در صورتى كه بنا به حجت گذشته ، شرك است و محال است كه شرك موجب تقريب به خدا باشد .\r\nو اما حجت سوم آنچه در مشرك بودن بت‌پرستان گفته شده كه بت‌پرستان شهادت مىدادند كه خداى وحدهُ لا شريك له خالق و رازق است و زنده نمىكند جز او و نمىميراند جز او و تدبير نمىكند جز او و اين‌كه جميع آسمان‌ها و زمين و كسانى كه در آنها مىباشند ، بندگان او و تحت تصرف و اقتدار او هستند ، دعويى است كه با حقيقت وفق نمىدهد ، زيرا به نص كتب اديان و مذاهب و شهادت بت‌پرستانى كه صدها ميليون از ايشان در چين و هند و ژاپن و اطراف معموره زندگى مىكنند ، كيش بت‌پرستى روى اين اساس است كه مىگويند آفرينش و ايجاد همهء عالم ، حتى خدايانى كه مىپرستند ، از آن خداى تعالى مىباشد ولى ذات مقدس و بىنهايت او براى ما حساً و خيالًا و عقلًا قابل درك نيست و به هيچ وجه درك ما به ذاتش نمىتواند احاطه كند تا به سوى او توجه كنيم . از اين روى عبادت و پرستش او كه بايد با توجه باشد براى ما مقدور نيست و ناگزيريم برخى از بندگان مقرب و مقتدر او را كه عبارت باشند از ملائكه و جن و پاكان عالم بشريّت ، پرستش كنيم تا آنان ما را به خدا نزديك‌تر كرده ، پيش او براى ما شفاعت كنند .\r\nو ملائكه نزد بت‌پرستان مخلوقاتى پاك و مقرب هستند كه ادارهء بخشى از امور عالم به ايشان واگذار شده و مدبر مستقل و تام‌الاختيار مىباشند ، مانند خداوند دريا و صحرا و جنگ و صلح و زيبايى و زمين و آسمان . هر كدام از ايشان خداى تام‌الاختيار و مستقل بخشى است كه به آن موكل مىباشد و تدبير مىكند . اينان خداى خدايان و\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nرب‌الارباب و إله الالهه‌اند و چيزى از تدبير امور عالم به آنها مربوط نيست . در قرآن كريم نيز آياتى به اين مطلب اشاره مىكند ، مانند آيهء  « وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ اللَّهُ »  « 1 »  « وَ لَئِنْ سَأَلْتَهُمْ مَنْ خَلَقَهُمْ لَيَقُولُنَّ اللَّهُ »  « 2 » و آيات ديگرى كه اعتراف بت‌پرستان را به آفريدگارى خداى متعال نقل مىكند .\r\nو مانند آيهء  « لَوْ كانَ فِيهِما آلِهَةٌ إِلَّا اللَّهُ لَفَسَدَتا »  « 3 » و آيهء  « وَ ما كانَ مَعَهُ مِنْ إِلهٍ إِذاً لَذَهَبَ كُلُّ إِلهٍ بِما خَلَقَ وَ لَعَلا بَعْضُهُمْ عَلى بَعْضٍ »  « 4 » منطوق اين آيه اين است كه اگر خدايان متعددى وجود داشت در تدبير اختلاف نظر پيدا مىشد و در نتيجهء اجراى نظرهاى مختلف ، عالم اختلاف و فساد مىيافت . معلوم است كه اگر خدايان استقلال در تدبير نداشتند و فقط واسطه و مجرى ارادهء خداى واحد احَد بودند ، اختلاف نظرى وجود نداشت تا اختلاف تدبير پيش آيد .\r\nاز آنچه گفته شد روشن گرديد كه بت‌پرستان اعم از آنان كه كواكب و روحانيت كواكب را مىپرستند و آنان كه اصنام و ارباب اصنام را مىپرستند ، خداى متعال را اصلًا نمىپرستند و مراسم خاصى كه در عبادت و تقريب قربانى دارند ، مربوط به خدايانشان مىباشد و تنها اميد شفاعت پيش خداى متعال را دارند ، آن هم راجع به امور زندگى دنيا ، نه شفاعت در آخرت ، زيرا آنان منكر معاد مىباشند و قرآن كريم پاسخى كه به آنان در آيهء  « مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ »  « 5 » مىدهد مربوط به مطلق شفاعت است نه شفاعت در روز قيامت كه منكر آن هستند .\r\nآرى ، اعراب دورهء جاهليت كه غرق جهالت بودند ، بر خلاف اصول بت‌پرستى ،\r\n\r\n\r\n","description":"","footnote":"\r\n( 1 ) . لقمان ، آيهء 25\r\n( 2 ) . زخرف ، آيهء 87\r\n( 3 ) . انبياء ، آيهء 22\r\n( 4 ) . مؤمنون ، آيهء 91\r\n( 5 ) . بقره ، آيهء 255\r\n","page_name":" 141 ","page_number":141},
  {"content":"\r\n\r\nگاهى به خداى متعال نيز عبادتى مىكردند ، من جمله حج كه از زمان ابراهيم عليه السلام در ميانشان داير بود . پس از آن‌كه عمرو بن يحيى بت‌پرستى را در حجاز رواج داد و همه بت‌پرست شدند و باز هم حج را به جا مىآورند ، نهايت در ميان عمل ، ضمناً خدايان خود را مانند هُبل كه بالاى كعبه بود و اساف و نائله كه بر صفا و مروه بودند ، زيارت مىكردند و قربانى تقديم مىنمودند و اين عمل جاهلانهء ايشان مانند عمل جاهلانهء عوام بت‌پرستان بود كه به جاى اين‌كه بت را قبله و مظهر قرار داده ، به صاحب بت كه مثلًا ملك است پرستش كنند ، به خود بت كه با دست خود ساخته بودند ، عبادت مىكردند ، چنان كه خداى متعال از كلام ابراهيم عليه السلام نقل مىفرمايد :  « أَ تَعْبُدُونَ ما تَنْحِتُونَ »  « 1 »\r\nخلاصه اين‌كه طبق اصول بت‌پرستى - و بر خلاف آنچه در اين حجت سوم گفته شده - خداى متعال نه مدبر امور عالم است و نه معبود و شفاعتى كه به ملائكه مثلًا نسبت داده مىشود . شفاعت مربوط به امور زندگى دنياست و جز تدبيرى است كه ملائكه در آن مستقل و خودمختار هستند نه واسطه و وسيله و به حسب مثل ملائكه در تدبيرشان به منزلهء بنا هستند كه صاحب منزل ساختمان منزلى را كه به او واگذار كند در اين فرض مواد اوّليه ساختمان به عهدهء صاحب منزل است . كه هر چه بنّا در ساختن منزل به آن نياز داشته باشد ؛ از گچ و سنگ و آجر و غيره ؛ صاحب منزل بايد بدهد و تركيب و تأليف آنها به عهدهء بنّا مىباشد . در مورد بحث ما شفاعت به منزلهء خواست بنّا مىباشد و در عين حال جزء تدبير است كه به عهدهء خدايان است .\r\nو اما آنچه در اين حجت سوم راجع به اهل كتاب گفته شده كه آنان انبيا و بندگان صالح را پس از مرگ شريك خدا قرارداده و از ايشان حجت مىخواستند و از اين راه مشرك مىشدند ، دعوى بىدليل ديگرى است . . . اهل كتاب يعنى يهود و نصارى و غير\r\n\r\n\r\n","description":"","footnote":"\r\n( 1 ) . صافات ، آيهء 95\r\n","page_name":" 142 ","page_number":142},
  {"content":"\r\n\r\nآنها عموماً به واسطهء رد دعوت رسول اكرم صلى الله عليه و آله كافر بودند ، چنان كه فرمايد :   « إِنَّ الَّذِينَ يَكْفُرُونَ بِاللَّهِ وَ رُسُلِهِ وَ يُرِيدُونَ أَنْ يُفَرِّقُوا بَيْنَ اللَّهِ وَ رُسُلِهِ وَ يَقُولُونَ نُؤْمِنُ بِبَعْضٍ وَ نَكْفُرُ بِبَعْضٍ وَ يُرِيدُونَ أَنْ يَتَّخِذُوا بَيْنَ ذلِكَ سَبِيلًا * أُولئِكَ هُمُ الْكافِرُونَ حَقًّا »   « 1 »\r\nو هم‌چنين نسبت به علمايشان طاعت مطلق داشتند و آنان را ارباب خود قرار مىدادند و خداى متعال اطاعت را عبادت و پرستش مىشمارد ، چنان كه مىفرمايد :\r\n  « أَ لَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّهُ لَكُمْ عَدُوٌّ مُبِينٌ * وَ أَنِ اعْبُدُونِي »   « 2 » و مىفرمايد :  « أَ فَرَأَيْتَ مَنِ اتَّخَذَ إِلهَهُ هَواهُ وَ أَضَلَّهُ اللَّهُ عَلى عِلْمٍ »  « 3 » .\r\nچنان كه روشن است اطاعت در اين آيه‌ها عبادت شمرده شده است . و هر يك از اين دو طايفه به واسطهء انحراف از جادهء دين حق ، مايهء كفر خاصى داشتند . چنان كه يهود مىگفتند : « عزيز ابن اللَّه » و نصارى مىگفتند :  « الْمَسِيحُ ابْنُ اللَّهِ »  و مسيح و مريم را مىپرستيدند و چنان كه مىفرمايد :  « وَ إِذْ قالَ اللَّهُ يا عِيسَى ابْنَ مَرْيَمَ أَ أَنْتَ قُلْتَ لِلنَّاسِ اتَّخِذُونِي وَ أُمِّي إِلهَيْنِ مِنْ دُونِ اللَّهِ »  « 4 » و خداى متعال به اين جهات جمعاً اشاره مىفرمايد ، در آيهء كريمهء   « وَ قالَتِ الْيَهُودُ عُزَيْرٌ ابْنُ اللَّهِ وَ قالَتِ النَّصارى الْمَسِيحُ ابْنُ اللَّهِ ذلِكَ قَوْلُهُمْ بِأَفْواهِهِمْ يُضاهِؤُنَ قَوْلَ الَّذِينَ كَفَرُوا مِنْ قَبْلُ قاتَلَهُمُ اللَّهُ أَنَّى يُؤْفَكُونَ * اتَّخَذُوا أَحْبارَهُمْ وَ رُهْبانَهُمْ أَرْباباً مِنْ دُونِ اللَّهِ وَ الْمَسِيحَ ابْنَ مَرْيَمَ وَ ما أُمِرُوا إِلَّا لِيَعْبُدُوا إِلهاً واحِداً لا إِلهَ إِلَّا هُوَ »   « 5 » .\r\nو نسبت به مجوس اگر چه قرآن بيان تفصيلى ندارد ، ولى از خارج مىدانيم كه آنان مانند بت‌پرستان ، فرشتگان را مىپرستيدند . تنها فرقى در ميان بود و آن اين‌كه مجوس\r\n\r\n\r\n","description":"","footnote":"\r\n( 1 ) . نساء ، آيات 150 - 151\r\n( 2 ) . يس ، آيات 60 - 61\r\n( 3 ) . جاثيه ، آيهء 23\r\n( 4 ) . مائده ، آيهء 116\r\n( 5 ) . توبه ، آيات 30 - 31\r\n","page_name":" 143 ","page_number":143},
  {"content":"\r\n\r\nاصنام نداشتند ، بر خلاف بت‌پرستان كه تمثال‌هايى براى ملائكه مىساختند به نام اصنام و آنها را نشان دهندهء ملائكه قرار مىدادند .\r\nاز بيانى كه گذشت روشن شد كه هرگز در قرآن كريم توسل به انبيا و صالحين در مورد حوايج به نحو واسطه و رابطه - نه به نحو استقلال - شرك معرفى نشده است و اين‌كه مشركين و اهل كتاب آن طور كه در حجت سوم گفته شده ، نبودند بلكه صريحاً غير خدا را معبود مىگرفتند نه از جهت شفاعت بلكه از جهت عبادت است با مراسم خاصى كه انجام مىدادند و حالا نيز مىدهند .\r\nاصولًا كسى با فطرت انسانى خود واسطه و وسيله را شريك نمىشمارد و وسيله و واسطه راهى است كه انسان را به منزل و مقصد مىرساند و راه غير از مقصد و منزل است . كسى كه به نفع فقيرى پيش يك غنى شفاعت كرده و پولى مثلًا گرفته و به فقير بدهد ، هيچ عاقلى نمىگويد كه آن پول عطيهء غنى و شفيع ( هر دو ) است بلكه صاحب عطا غنى است و شفيع واسطه و رابطه . هميشه شفيع ضميمهء نيازمند و صاحب حاجت است نه شريك برآورندهء حاجت .\r\nو اما حجت چهارم كه خلاصهء آن اين است كه علم غيب و هرگونه مشاهدهء غيبى اختصاص به خداى متعال دارد و نسبت آن به غير خدا شرك است و بنابراين انبيا و اوليا پس از مردن هيچ‌گونه اطلاعى از دنيا ندارند ، زيرا دنيا نسبت به آخرت غيب است ، مطلبى است بر خلاف نص قرآن كريم كه مىفرمايد :   « عالِمُ الْغَيْبِ فَلا يُظْهِرُ عَلى غَيْبِهِ أَحَداً * إِلَّا مَنِ ارْتَضى مِنْ رَسُولٍ »   « 1 » خداى متعال در اين آيه تسلط بر غيب را از غير خود نفى مىكند و در عين حال رسول را استثنا مىنمايد و استثنا را مقيد به دنيا و غير دنيا نمىكند ، پس ممكن است كه رسول خدا در حال حيات و بعد از ممات به حسب خواست خدا و تعاليم الهى ، از غيب اطلاع داشته باشد و مؤيد آن است\r\n\r\n\r\n","description":"","footnote":"\r\n( 1 ) . جن ، آيهء 26\r\n","page_name":" 144 ","page_number":144},
  {"content":"\r\n\r\nاين‌كه در هر جاى قرآن كه از رسول علم غيب نفى مىشود ، همراه آن وحى را كنار مىگذارد ، مانند آيهء  « قُلْ ما كُنْتُ بِدْعاً مِنَ الرُّسُلِ وَ ما أَدْرِي ما يُفْعَلُ بِي وَ لا بِكُمْ إِنْ أَتَّبِعُ إِلَّا ما يُوحى إِلَيَّ »  « 1 » و آيهء  « وَ لَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ وَ ما مَسَّنِيَ السُّوءُ إِنْ أَنَا إِلَّا نَذِيرٌ وَ بَشِيرٌ »  « 2 » و در سورهء ابراهيم در جواب انكار امت‌هايى كه به پيغمبرانشان اعتراض مىكردند كه شما مانند ما بشر هستيد ، از قول پيغمبران نقل مىفرمايد :  « قالَتْ لَهُمْ رُسُلُهُمْ إِنْ نَحْنُ إِلَّا بَشَرٌ مِثْلُكُمْ وَ لكِنَّ اللَّهَ يَمُنُّ عَلى مَنْ يَشاءُ مِنْ عِبادِهِ »  « 3 » و از همهء اين آيات صريح‌تر از زبان مسيح عليه السلام خطاب به قومش نقل مىفرمايد :  « وَ أُنَبِّئُكُمْ بِما تَأْكُلُونَ وَ ما تَدَّخِرُونَ فِي بُيُوتِكُمْ إِنَّ فِي ذلِكَ لَآيَةً لَكُمْ »  « 4 » و همچنين آيهء  « مُبَشِّراً بِرَسُولٍ يَأْتِي مِنْ بَعْدِي اسْمُهُ أَحْمَدُ »  « 5 » و هم‌چنين روايات بسيارى كه به عنوان ملاحم و اخبار از حوادث آخرالزمان و غيره از رسول اكرم صلى الله عليه و آله و ائمه عليهم السلام رسيده است .\r\nبنابراين ، آنچه گذشت آيات قرآنى كمالى مانند علم غيب و قدرت به معجزات و نظاير آنها را كه از رسول اكرم صلى الله عليه و آله نفى مىنمايد ، همه ناظر به استقلال و قدرت ذاتى است و آنچه اثبات مىكند مربوط به عنايت الهى و تعليم خدايى است و علم غيب در رسول اكرم صلى الله عليه و آله از راه وحى و در ائمه و اوليا از راه وراثت و تعلم از رسول صلى الله عليه و آله مىباشد ، چنان كه روايات نيز به همين معنى دلالت دارد و آيهء كريمهء  « يَوْمَ يَجْمَعُ اللَّهُ الرُّسُلَ فَيَقُولُ ما ذا أُجِبْتُمْ قالُوا لا عِلْمَ لَنا إِنَّكَ أَنْتَ عَلَّامُ الْغُيُوبِ »  « 6 » كه با آن به اين معنا استدلال شده كه روز قيامت جميع پيغمبران از اعمال امت‌هاشان پس از مرگ خود پيغمبران ،\r\n\r\n\r\n","description":"","footnote":"\r\n( 1 ) . احقاف ، آيهء 9\r\n( 2 ) . اعراف ، آيهء 188\r\n( 3 ) . ابراهيم ، آيهء 11\r\n( 4 ) . آل عمران ، آيهء 49\r\n( 5 ) . صف ، آيهء 6\r\n( 6 ) . مائده ، آيهء 117\r\n","page_name":" 145 ","page_number":145},
  {"content":"\r\n\r\nاظهار بىاطلاعى مىكنند و مىگويند پس از مرگ از حال امت خبر نداريم .\r\nاگر معناى آيه اين باشد كه اعمال امت براى ما پس از مرگ غيب بوده و ما از غيب بىخبريم ، اين اشكال در اعمال امت پيش از مرگ نيز مىآيد ، زيرا حقيقت هر عمل تابع صورت آن نيست ، بلكه به موجب خير متواتر بلكه بالبداهه تابع نيّت فاعل مىباشد كه امرى است در باطن انسان و باطن هر انسانى نسبت به انسان ديگر غيبت است ، بنابراين انبيا چنان كه پس از مرگ امت‌هاشان بىخبر مىباشند ، پس از مرگ نيز از حقيقت اعمال كه غيب است بىاطلاع خواهند بود . در اين صورت شاهد اعمال قرار دادنشان در دنيا چنان كه آيهء  « وَ كُنْتُ عَلَيْهِمْ شَهِيداً ما دُمْتُ فِيهِمْ »  « 1 » و آيهء  « وَ يَتَّخِذَ مِنْكُمْ شُهَداءَ »  « 2 » و آيهء  « وَ جِيءَ بِالنَّبِيِّينَ وَ الشُّهَداءِ »  « 3 » و آيهء  « وَ يَقُولُ الْأَشْهادُ هؤُلاءِ الَّذِينَ كَذَبُوا عَلى رَبِّهِمْ »  « 4 » با اطلاق خود دلالت دارند لغو و بىمعنا خواهد بود .\r\nپس ناگزير معناى آيه اين خواهد بود كه رسل مىگويند ما علمى كه خودمان مالك آن باشيم نداريم ، علمى كه داريم علمى است كه تو دارى و به ما ياد دادى و به عبارت ساده‌تر ، تو بهتر مىدانى و آنچه ما داريم همان است كه تو دارى و به ما دادى .\r\nو اما اين‌كه در ذيل حجت گفته شده كه خضوع به قبور انبيا و ائمه و سرفرود آوردن به آنها و بوسيدن قبور و ضرايح آنان شرك است ، سخنى است بىاساس ، زيرا قبور و آثار آنان شعاير و علامت‌هايى هستند كه مذكر و ياد آورندهء خدا مىباشند و احترام آنان احترام و توقير و تعزير خداى متعال است . خداى متعال در خصوص رسول اكرم صلى الله عليه و آله مىفرمايد :  « فَالَّذِينَ آمَنُوا بِهِ وَ عَزَّرُوهُ وَ نَصَرُوهُ وَ اتَّبَعُوا النُّورَ الَّذِي \r\n\r\n\r\n","description":"","footnote":"\r\n( 1 ) . همان\r\n( 2 ) . آل عمران ، آيهء 140\r\n( 3 ) . زمر ، آيهء 69\r\n( 4 ) . هود ، آيهء 18\r\n","page_name":" 146 ","page_number":146},
  {"content":"\r\n\r\n أُنْزِلَ مَعَهُ أُولئِكَ هُمُ الْمُفْلِحُونَ »  « 1 » و در مطلق شعاير و آيات خود مىفرمايد :  « وَ مَنْ يُعَظِّمْ شَعائِرَ اللَّهِ فَإِنَّها مِنْ تَقْوَى الْقُلُوبِ »  « 2 » .\r\nو از راه ديگر يكى از اهم واجبات ، محبت خداى متعال مىباشد و بديهى است كه محبت شىء مستلزم محبت آثار و آيات آن شىء و اظهار محبت آن شىء مىباشد .\r\nنبى اكرم صلى الله عليه و آله و ائمهء هدى عليهم السلام آيات و شعاير خداى متعال هستند ، بايد دوستشان داشت چنان كه قرآن را بايد دوست داشت و كعبه را بايد دوست داشت و كليهء طاعت‌ها و عبادت‌ها را بايد دوست داشت و بوسيدن يكى از لوازم و مظاهر محبت است . آيا مىتوان گفت كه استلام و بوسيدن حجرالاسود شرك است و خداى متعال يكى از مصاديق شرك را تشريح كرده و پذيرفته است ؟\r\nدر خاتمهء سخن بايد تعجب كرد كه آقايانى كه اظهار محبت به رسول صلى الله عليه و آله و آل‌رسول عليهم السلام را به خاطر خدا ، شرك صريح مىدانند ، در مسئلهء توحيد صفات ثبوتيهء خداى متعال را هفت تا مىگيرند : حيات ، قدرت ، علم ، سمع ، بصر ، اراده و كلام و اين هفت صفت - به قول حضرات - خارج از ذات و قديم به قدم ذات خداى متعال مىباشند ؛ يعنى هر يك از اين صفات نه معلول ذات است و نه ذات معلول آن ، يعنى واجب الوجود بالذات و در نتيجه هفت صفت ثبوتى هفت تا واجب‌الوجود بالذات مىشود و به علاوه ذات اقدس الهى هشت تا واجب‌الوجود كه به نام توحيد مجموع آنها را مىپرستند و باز هم دعوى توحيد داشته ، حتى كسانى را كه به احترام خداى واحد احد ، آيات و شعاير او را احترام مىنمايند ، مشرك مىدانند .\r\n\r\n\r\n","description":"","footnote":"\r\n( 1 ) . اعراف ، آيهء 157\r\n( 2 ) . حج ، آيهء 32\r\n","page_name":" 147 ","page_number":147},
  {"content":"\r\n\r\n\r\nمسئلهء عصمت\r\nالسلام عليكم و رحمةاللَّه و بركاته\r\nنامهء گرامى دوم جناب عالى زيارت شد و از مراحم عاليه كمال سپاس‌گزارى و امتنان حاصل ، مربوط به جواب‌هايى كه ارسال خدمت شده بود مرقوم فرموده بوديد كه ناتمام مىباشند ، مثل اين‌كه به متن جواب‌ها درست توجه نشده است .\r\n1 . مرقوم داشته بوديد : « دليل بر اثبات مجردات را براى جوان‌هاى فاسد مىخواهيم كه منكر خدا هستند و ماورايى براى طبيعت قائل نيستند و دليلى كه در نامه ذكر شده ، فرع اثبات وجود خداست و به درد نمىخورد » .\r\nمسئله ، مسئلهء فلسفى است و به طرق مختلفه اثبات شده است و آنچه در نامه ذكر شده بود اين است كه تجرد صورت علميه را از راه اين كه خواص عمومى ماده ( تغيّر ، زمان و مكان ) را ندارد ، اثبات كنيم و بعد تجرد نفس انسانى را از راه اين‌كه بىتغيّر مشهود انسان است و اين‌كه صورت علميه با او قائم است ، اثبات كنيم و بعد تجرّد علّت فاعلى نفس مجرده را از راه اين‌كه علت بايد اقوى وجوداً از معلول باشد و امر مادّى اضعف وجوداً از مجرّد است ، اثبات كنيم .\r\nبرهان مزبور ، برهانى است تام و هيچ‌گونه توقفى به اثبات وجود واجب ندارد ، فقط چون بناست كه به اشخاص غير وارد ، القا شود بيانش را بايد تا حدّى ساده‌تر و به اصطلاح « عوام فهم‌تر » نمود .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n2 . مرقوم فرموده بوديد : برهان عقلى كه در نامه براى ختم نبوت ذكر شده خوب است ولى آيات قرآنى كه ذكر شده دلالت ندارد « شريعت ناسخ يأتيه الحق من خلفه است نه يأتيه الباطل » . مراد آيه از باطل حكمى است قرآنى كه به واسطهء شريعت ناسخ ، نسخه و ابطال شود و در نتيجه يك حكم باطل وارد قرآن شود نه شريعت ناسخ كه على الفرض حق خواهد بود نه باطل .\r\n3 . مرقوم داشته‌ايد كه : منظور از تشريع رسانيدن حكم است بدون معصيت و خطا و اين امر با عدالت مبلغ نيز انجام مىگيرد . ديگر عصمت نمىخواهد و آنچه تكوينى است جعل اصل شريعت و تبليغ است نه جزئيات آنها و يك غيبت محرمانهء پيغمبر شبانه با عيالش به هيچ‌وجه جزء تكوين و تبليغ احكام نيست . . . .\r\nمراد از تكوين مرحلهء ايجاد و وجود خارجى است ، اگر انسان خارجى متعلق ارادهء تكوينى خداى متعال باشد ، بالضروره آثار وجودى او هدف وجودى كه دارد و راهى كه به هدف دارد ، همه و همه تكوينى خواهد بود ، ديگر معقول نيست كه بگوييم اصل آفرينش تكوينى و اصل شريعت تكوينى ولى مصاديق رسيدن حكم و تبليغ آن وضعى و قراردادى و غيرتكوينى است . مانند اين كه بگوييم اصل تغذّى براى انسان تكويناً مقدر شده است ، ولى مصاديق تغذّى و غذا همه وهمى و خيالى است ، يا بگوييم اصل قول و فعل مبلّغ ، تبليغ است ولى مصاديق آنها تبليغ نيست و ممكن است مبلّغ در همهء احكامى كه تبليغ بايد كند تخلّف كرده ، مرتكب صغاير و كباير معاصى بشود ، زيرا عدالت صدور معصيت را محال نمىكند و اين‌كه در نامه داشتيد :\r\n« غيبت محرمانهء پيغمبر شبانه با عيالش تبليغ نيست مضر هم نيست » بسيار عجيب است . مگر زن پيغمبر جزء امت پيغمبر نيست و تبليغ نمىخواهد يا فرق است ميان زن پيغمبر و مردم ديگر ؟ يا اين‌كه ارتكاب معصيت كبيره اگر محرمانه با يك دو نفر باشد تبليغ نيست و اگر علنى باشد تبليغ است ؟ خلاصه ، اعتبار عدالت در نبى به جاى عصمت ملازم است با تجويز صدور معصيت از نبى قولًا و فعلًا ، صغيره و كبيره و\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nلازمهء آن جواز تخلّف تبليغ در همهء احكام مىباشد و اين معنا با داشتن ريشهء تكوينى سازش ندارد .\r\n4 . مرقوم داشته‌ايد : لفظ « ارفع درجته » در تشهد صريح در نقص و دعاى كمال است .\r\nخداى متعال آخرين درجهء كمال امكانى را به رسول اكرم صلى الله عليه و آله داده و حتم فرموده است ، در عين حال قدرت نامتناهىاش محدود نشده و اگر بخواهد مىتواند آنچه را داده پس گيرد :  « قُلْ فَمَنْ يَمْلِكُ مِنَ اللَّهِ شَيْئاً إِنْ أَرادَ أَنْ يُهْلِكَ الْمَسِيحَ ابْنَ مَرْيَمَ وَ أُمَّهُ وَ مَنْ فِي الْأَرْضِ جَمِيعاً »  « 1 » . بنابراين دعا براى ادامهء فيض است و طلب افاضهء امرمحتوم جا دارد و دعا صريح در نقص است ولى نقص در مورد بحث ما همان فقر و حاجت ذاتى امكانى است ، نه نقص بالفعل .\r\n5 . در شهادت به ولايت « على ولىّ اللَّه » اضافهء لفظى نيست و معناى اين است كه او وليّى است كه خدا وليّش قرار داده است .\r\nوالسلام عليكم\r\nمحمد حسين طباطبائى\r\nقم - 4 / 4 / 55\r\n\r\n\r\n","description":"","footnote":"\r\n( 1 ) . مائده ، آيه 17\r\n","page_name":" 150 ","page_number":150},
  {"content":"\r\n\r\n\r\n3 . مسئلهء ولايت و زعامت\r\n\r\n","description":"","footnote":"","page_name":" 151 ","page_number":151},
  {"content":"\r\n . \r\n","description":"","footnote":"","page_name":" 152 ","page_number":152},
  {"content":"\r\n\r\nمسئلهء ولايت و زعامت\r\n\r\n1 . معناى ولايت\r\nما افراد انسان كه بر روى همين زمين روزگاران دراز سكونت گزيده ، به توالد و تناسل پرداخته ، روزگار مىگذرانيم ، در عين حال كه طبعاً زندگى دسته‌جمعى و حيات اجتماعى را براى خود انتخاب نموده‌ايم ، در حد امكان دست به دست هم داده و به كار و كوشش دسته‌جمعى پرداخته ، محصول دست‌رنجِ خود را روى هم ريخته ، هر يك از ما تقريباً به اندازهء وزن اجتماعى خود از محصول نامبرده بهره‌مند مىشويم و البته چنين روشى بىاين‌كه استقلال تام فردى از ميان برود سر نمىگيرد ، هرگز انسانى كه جزو جمعى شده و روش تعاون و تشريك مساعى را در پيش گرفته و تصميم خود را به تصميم ديگران آميخته است نمىتواند از هر جهت مطلق‌العنان و آزاد بوده ، فعال مايشاء گردد ، با اين همه ، زندگى انسانى بىاين‌كه كم و يا زياد استقلال فردى داشته باشد ، تحقق‌پذير نيست . شخصيت‌هاى انسانى كه به منزلهء مادهء اجتماع و اجتماع به منزلهء صورت آن است ، بر شعور و اراده‌هاى جزئى و شخصى متكى است كه با از ميان رفتن آنها بىترديد از بين رفته و در نتيجه بنيان اجتماعى ( هرگونه اجتماعى فرض شود ) منهدم شده ؛ اركانش از هم خواهد پاشيد .\r\nهر فرد از افراد انسان در عين حال در آغوش اجتماعى ( راقى يا وحشى ) زندگى مىنمايد ، در كارهاى مربوط به شخص خود شخصاً شعور خود را به كار\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nانداخته در هر مورد ، مناسب همان مورد با ارادهء شخصى خود تصميم مىگيرد ، ولى بسيار اتفاق مىافتد كه با شخصيت فردى از ادارهء امور زندگى خود كه با به كار انداختن شعور و اراده انجام مىگيرد عاجز مىباشد و نمىتواند بار زندگى را با اتكاى به نفس به مقصد برساند . مانند اشخاصى كه اختلال حواس داشته يا اساساً ادراك و اراده‌شان كمتر از مقدار لازم است و طبعاً ديگران بايد به ادارهء امور زندگىشان بپردازند .\r\nهم‌چنين طبقهء نوزادان تا موقعى كه به حد بلوغ و رشد برسند ، همين حال را داشته ؛ ديگران يعنى بزرگان بايد به ادارهء امور زندگىشان پرداخته ، تدريجاً با تعليم و تربيت به همراهى مرور زمان آنان را به حدّ مردان و زنان معمولى برسانند . هم‌چنين در هر جامعه از جوامع بشرى ممكن است مواردى از فوايد و منافع پيدا شود كه شخص يا اشخاص معينى نامزد استفاده از آنها نباشند و طبعاً متصدى معين هم نخواهند داشت ، مانند اوقاف عامه و نظاير آنها .\r\nبالاتر از همهء اينها نگهبانى و نگهدارى خود جامعه‌اى است كه از هر راه بوده ، در ميان افراد انسان يا گروهى از افراد انسان به وجود آمده باشد ، زيرا هر اجتماعى كه فرض شود ، بدون يك سلسله رسوم و مقررات كه اتفاق يا اكثريت افراد آنها را رعايت كرده ، مقدس و محترم بشمارند قابل بقا نيست .\r\nمثلًا معامله‌اى كه در ميان دو نفر انجام مىيابد اگر بنا شود كه طرفين معامله ( خريدار و فروشنده ) به هيچ يك از آثار و خواص معامله هيچ‌گونه الزام نداشته باشند ، هيچ عاقلى گرد چنين معامله‌اى نمىگردد . هم‌چنين وسايل بىشمار ديگرى كه انسان اجتماعى به وسيلهء آنها شرايط زندگى خود را جمع و جور مىنمايد ، بايد اتفاق يا اكثريت جامعه در اطراف آنها به يك سلسله احكام و مقرراتى ملزم بوده ، نسبت به اعتبار آنها صحه گذاشته باشند . در نتيجه ، هيچ اجتماعى بدون يك سلسله رسوم و مقررات و سنن و قوانين نمىتواند به زندگى خود ادامه دهد . با اين همه مجرد داشتن\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nيك سلسله رسوم و مقررات در بقاى جامعه‌اى هرگز كافى نيست ، زيرا چنان كه به ثبوت رسيده است ، هرگز دو انسان در طرز ساختمان وجودى و بالتبع در شعور و اراده و همچنين در طرز عمل از همهء جهات مماثل همديگر نيستند . و بالنتيجه افراد انسان با اين‌كه در كليات افكار خود ممكن است اتحاد و اشتراك داشته باشند در جزئيات افكار اختلاف قطعى داشته ، مسلماً در تصميم مساوى هم نخواهند بود و بر اثر همين اختلاف قطعى در همان اول هر يك به سويى تاخته ، مقررات و رسوم مشتركه از ميان خواهد رفت .\r\nعلاوه بر اين چنان كه تاريخ زندگى انسانيت ( تا آن‌جا كه در دست ماست ) نشان مىدهد و مشاهدهء جامعه‌هاى گوناگون بشرى با رژيم‌هاى مختلفى كه دارند تأييد مىنمايد ، هر جامعه‌اى در بقاى خود نيازمند به شخص يا مقامى است كه شعور و ارادهء وى فوق شعورها و اراده‌هاى افراد حكومت بوده ، شعور و ارادهء ديگران را كنترل نموده ، به نگهبانى و نگهدارى نظامى كه در جامعه گسترده شده است بپردازد .\r\nموارد و جهاتى كه ذكر شده ، در اجتماعات بدون استثنا خودنمايى مىكنند و بشر با فطرت و نهاد خدادادى خود ، نسبت به آنها بىاعتنا نبوده و آرام نمىنشيند و خواه و ناخواه در هر يك از آنها شخص يا مقامى را نامزد سرپرستى آنها نموده ، ادارهء امور مربوط به آنها را به عهدهء وى گذاشته ، از وى مىخواهد .\r\nچنان كه مثلًا قيّم سرپرست يتيم است و رئيس خانواده مسئول ادارهء اطفال خردسال آن خانواده مىباشد و وزارت يا ادارهء اوقاف ، اوقاف عامه را اداره مىكند و شاه يا رئيس جمهور مثلًا در ميان مردم حكومت مىنمايند . ما اين سمت را كه به موجب آن شخص يا مقامى متصدى امور ديگران شده ، مانند يك شخصيت واقعى كارهاى زندگى آنها را اداره مىنمايد به نام ولايت مىناميم ( تقريباً داراى معنايى است كه در فارسى از كلمهء سرپرستى مىفهميم ) .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\n2 . طرز بحث\r\nهمين معناست كه در اين مقاله مورد بحث ماست و مىخواهيم نظر آيين مقدس اسلام را در اين‌باره تشريح كنيم ، البته از ديدگاه فلسفهء اجتماعى اسلام نه با طرز بحث فقه اسلامى ، خاصه فقه شيعه ؛ و كسانى كه مخصوصاً به فقه شيعه آشنايى دارند مىدانند كه طرز استدلال در اين مقاله با طرز استدلالى كه راجع به احكام شرعيه در فقه مىشود تفاوت بسيار دارد .\r\n\r\n3 . جعل و اعتبار ولايت فطرى است\r\nچنان كه توضيح داده شد ، قلمرو ولايت يك سلسله امور ضرورى است كه در جامعه از آنِ شخص معينى نبوده و متصدى معينى ندارد و خواه شخصيت صاحب‌كار عرضه و كفايت ادارهء آنها را نداشته باشد مانند مال ايتام و امور مربوط به مجانين و محجورين و غير آنها و خواه اساساً ارتباط به شخصيت معينه نداشته باشد مانند اوقاف عامه و امور عامهء اجتماعى مربوط به حكومت و به عبارت ديگر نوع كارهايى كه به واسطهء نداشتن متصدى معين بر زمين مانده و هرگز نمىشود در سر پا نگه داشتن آنها فروگذارى كرد .\r\nو چنان كه گذشت ، هر جامعه از جوامع بشرى در گذشته و حال حاضر از جامعه‌هاى مترقّى يا وحشى ، بزرگ و كوچك نسبت به اين‌گونه امور هرگز بىاعتنا نبوده و نمىباشد و هر جامعه‌اى نسبت به موقعيت خود در اين باب دست و پايى كرده ، ولايت و سرپرستى به وجود مىآورد و اين خود بهترين گواه است بر اين‌كه مسئلهء ولايت فطرى است .\r\nهر انسانى با نهاد خدادادى خود درك مىكند كه كار ضرورى ، كه متصدى معينى ندارد ، بايد براى آن سرپرستى گماشت .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\n4 . نظر اسلام دربارهء ولايت\r\nاسلام نيز كه دينى است فطرى و پايهء احكام و قوانين آن بر روى اساس آفرينش گذاشته شده است ، مسئلهء ولايت را كه مسأله‌اى است فطرى الغا و اهمال ننموده ، بلكه به اعتبار دادن به آن يك حكم فطرى انسانى را امضا كرده ، به جريان انداخته است .\r\nخداى متعال در كتاب آسمانى خود مىفرمايد :\r\n « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ »  . « 1 »\r\nخلاصهء ترجمه : دين اسلام را با مراعات اعتدال استقبال‌نماى ، همان دينى كه منطبق است بر آفرينش مخصوص خدايى كه مردم را آفريده و روى آن استوار ساخته .\r\nخلقت خدايى تبديل پيدا نمىكند كه همان دين منطبق به فطرت و آفرينش است كه مىتواند مردم را اداره نمايد ، ولى اكثر مردم نمىدانند .\r\n\r\nتوضيح آيه بر سبيل اختصار\r\nجهان پهناور هستى با وسعت و عظمت حيرت‌انگيز خود چنان كه در چندين مورد از آيات كريمه واقع است يك واحد واقعى را تشكيل مىدهد كه اجزا و ابعاض آن از كوچك‌ترين ذرّه گرفته تا بزرگ‌ترين اجرام فضايى و انبوه‌ترين گروه ستارگانى كه كهكشان‌هاى عظيم را به وجود آورده‌اند ، همه با هم ارتباط وجودى داشته ، بر همديگر تأثير گذاشته و از همديگر متأثرند و در نتيجه هر پديده‌اى كوچك و بزرگ كه پاى به دايرهء هستى مىگذارد و يا هرگونه تحولى كه در مسير هستى پيدا مىكند ،\r\n\r\n\r\n","description":"","footnote":"\r\n( 1 ) . روم ، آيهء 30\r\n","page_name":" 157 ","page_number":157},
  {"content":"\r\n\r\nهمه اجزاى جهان آفرينش‌اند و هر يك از آنها در آن سهيم و دخيل هستند . البته انسان نيز يكى از اجزاى جهان بوده ، و از ديگران بر كنار نيست و مانند قطرهء آبى كه به نهر بزرگى چكانيده شود و محكوم جريان و جنب و جوش نهر بوده ، هيچ‌گونه استقلال فردى و فعاليتى ممتاز از پيش خود ندارد .\r\nاين سازمان پهناور جهانى ، با سعى و حركت و جنب و جوش عمومى كه در مسير وجود خود دارد ، تحولاتى عمومى به وجود مىآورد و ضمناً هر يك از انواع گوناگون و اجناس مختلف موجودات را به كمالات هستيش رسانيده و به هدف‌هاى وجودش رهبرى مىنمايد و چنان كه مشاهده مىكنيم ، هر يك از اين انواع از راه آفرينش و تكوين با يك سلسله قوا و ابزارى مجهز است كه با مقاصد وجودى و هدف‌هاى زندگىاش كمال مناسبت را دارد و تنها با فعاليتى كه با به كار انداختن همان قوا و ادوات انجام مىدهد حوايج وجودى خود را رفع نموده و نواقص خود را تبديل به كمال مىكند .\r\nبهترين تأييد اين مطلب را در آيهء ذيل به طور بيان عمومى مىتوان يافت :  « الَّذِي أَعْطى كُلَّ شَيْءٍ خَلْقَهُ ثُمَّ هَدى »  « 1 » ،   « الَّذِي خَلَقَ فَسَوَّى * وَ الَّذِي قَدَّرَ فَهَدى »   . « 2 »\r\nو از همين‌جا مىتوان نتيجه گرفت كه انسان پيوسته خير و شرّ و نفع و ضرر خود را از راه الهام تكوينى و هدايت وجودى بايد بداند ، زيرا انسان جزء غير مستقلى است كه از آفرينش عمومى منفصل نيست و طبيعت عمومى آفرينش هر يك از اجزاى خود را به هدف و كمال وجودى لايق خود مىرساند و رهبرى مىنمايد و چون انسان نوعى است كه به سوى مقاصد زندگى و هدف كمالى خود با شعور و اراده رهسپار مىشود ناچار هدايت و الهام تكوينى مزبور در مورد وى به صورت علوم و افكار\r\n\r\n\r\n","description":"","footnote":"\r\n( 1 ) . آن‌كه هر موجودى را نعمت هستى بخشيده و سپس هدايتش نمود . ( طه ، آيهء 50 )\r\n( 2 ) . آن‌كه بيافريد و راست و هموار ساخت و آن‌كه اندازه داد و نهاد پس راه نمود . ( اعلى ، آيهء 3 )\r\n","page_name":" 158 ","page_number":158},
  {"content":"\r\n\r\nجلوه خواهد كرد ، چنان كه آيهء كريمه تذكر مىدهد :     « وَ نَفْسٍ وَ ما سَوَّاها * فَأَلْهَمَها فُجُورَها وَ تَقْواها * قَدْ أَفْلَحَ مَنْ زَكَّاها * وَ قَدْ خابَ مَنْ دَسَّاها     . « 1 »\r\nاز بيان گذشته روشن مىشود كه انسان از راه الهام تكوينى و هدايت فطرت و خلقت با يك سلسله معلومات و افكارى مجهز است كه در تكاپوى زندگى ضامن سعادت وى مىباشد و با به كار بستن آنها با سازمان آفرينش توافق پيدا كرده ، هيچ‌گونه تضاد يا تنافى و يا برخوردى با حركت عمومى و كاملى جهان پيدا نخواهد كرد تا منجر به انهدام سازمان كمالى خود بشود .\r\nهمين معناست كه حق سبحانه در آيهء بالا -  « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ »  - تذكر داده ، بيان مىكند كه :\r\nاولًا : چون سعادت و خوش‌بختى انسان در زندگىاش واقعيت تكوينى دارد بايد در ميان مردم روشى حكفرما بوده باشد كه از آفرينش عمومى جهان و حقيقت خصوصى انسان سرچشمه گيرد .\r\nثانياً ، چون سازمان آفرينش ثابت و پابرجاست ، دين كامل و روش زندگى كه از آن سرچشمه مىگيرد نيز بايد ثابت و پاى برجا بوده باشد ، نه اينكه تابع هوى و هوس بوده ، هر روز به يك رنگ به درآيد و در نتيجه انسان در حين اين كه با نهاد خدادادى خود راه صواب را مىداند دچار خطا كرده و عالماً و عامداً به منجلاب پستى و بدبختى بكشد ، چنان كه در آيهء ديگر مىفرمايد :\r\n « أَ فَرَأَيْتَ مَنِ اتَّخَذَ إِلهَهُ هَواهُ وَ أَضَلَّهُ اللَّهُ عَلى عِلْمٍ »  . « 2 »\r\n\r\n\r\n","description":"","footnote":"\r\n( 1 ) . و سوگند به جان آدمى و آن‌كه بىكژى و كاستى ساختش پس بزه‌كارىاش و پرهيزگارىاش را به وى الهام فرمود . ( شمس ، آيهء 10 )\r\n( 2 ) . آيا نگريستى آن را كه هوس خويش را خداى خويش گرفته و خدايش از روى علم به گمراهى كشيده . ( جاثيه ، آيهء 23 )\r\n","page_name":" 159 ","page_number":159},
  {"content":"\r\n\r\nو هم‌چنين در آيات بسيارى تذكر مىدهد كه انسان بايد در روش زندگى تابع حق بوده باشد نه تابع هوا و هوس ، حكم عقل سليم را بپذيرد نه حكم اميال و عواطف نفسانى را :  « فَما ذا بَعْدَ الْحَقِّ إِلَّا الضَّلالُ »  « 1 »\r\nثانياً : چون مخالفت احكام و قوانين فطرت در حقيقت تضاد و مقاومت عليه دستگاه آفرينش جهانى است و ناچار اين دستگاه عظيم با نيروى شگرف خود با همين انسان ناچيز مخالف دست و پنجه نرم كرده ، خواه و ناخواه او را با نابود ساختن يا مطيع نمودن به جريان موافق خواهد انداخت ، بايد انسان مخالف دين فطرت منتظر روزى سخت و عذابى ناگوار و دردناك بوده باشد ؛ چنان كه آيات پس از آيهء مذكور در سورهء روم به همين مطلب اشاره مىنمايد .\r\n* * * برمىگرديم به سوى اصل مطلب : روى همين اصل كلى ( پايهء اسلام روى فطرت گذاشته شده است ) احكام ضرورى فطرت ، در اسلام امضا شده و يكى از ضروريات و واضحات احكام فطرت به معنايى كه بيان كرديم ، همان مسئلهء ولايت است و به واسطهء نهايت وضوح مطلب بوده كه در زمان حيات رسول اكرم صلى الله عليه و آله و خاصه پس از هجرت به اين‌كه همهء طرق و شعب ولايت از قبيل ادارهء امور مردم و نصب ولات و قضات و ادارهء صدقات و اوقاف و تعليم و تربيت عمومى و ارسال مبلغين و غير آنها عملى مىشد مسلمين از اصل لزوم اين معنا ، سؤالى نكردند به اين‌كه از بسيارى از امور غير مهمه مانند حيض و اهله و انفاق سؤال شده و آياتى از قرآن كريم در خصوص آنها موجود است و هم‌چنين جريان واقعهء سقيفه بهترين گواه اين مطلب است . در روز رحلت كه هنوز جسد مقدس رسول اكرم صلى الله عليه و آله به خاك سپرده نشده بود ، عده‌اى از مهاجرين و انصار صحابه ، جسد مقدس را رها كرده و در سقيفهء بنىساعده\r\n\r\n\r\n","description":"","footnote":"\r\n( 1 ) . از حق كه بگذرى جز ضلالت چيست ؟ ( يونس ، آيهء 32 )\r\n","page_name":" 160 ","page_number":160},
  {"content":"\r\n\r\nبراى انتخاب خليفه تجمع كردند و طرح‌هاى بسيار ريخته ، پيشنهاد مىكردند . يكى مىگفت : از ما يك امير و از شما يك امير و هم‌چنين در ميان همهء اين گويندگان كسى پيدا نشد كه بگويد اصل انتصاب خليفه لزوم ندارد يا دليلى به لزومش نداريم و البته وجهى جز اين نداشت كه همه با فطرت خود درك مىكردند كه چرخ جامعهء اسلامى بىگرداننده‌اى خود به خود گردش نخواهد كرد و دين اسلام اين معنا را كه « در ميان مسلمين بايد حكومتى وجود داشته باشد » امضاى قطعى نموده است . دليل ديگر ، آيهء شريفهء  « وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللَّهَ شَيْئاً وَ سَيَجْزِي اللَّهُ الشَّاكِرِينَ »  « 1 » است .\r\nاز ديدگاه اسباب نزول ، مسلم است كه آيهء شريفه در خصوص واقعهء احد و هزيمت يافتن مسلمين نازل گرديده است بر اثر صدمهء ناگاهى كه روز احد از ناحيهء دشمن به شخص رسول اكرم صلى الله عليه و آله وارد آمد دفعتاً شيوع يافت كه محمد صلى الله عليه و آله كشته شد و در دنبال همين شايعه لشكر اسلام جز معدودى به اين عذر كه پس از كشته شدن رسول اكرم موجبى براى ادامهء جنگ نيست ، دست از قتال كشيده و منهزم شده و فرار را بر قرار ترجيح دادند .\r\nخداى متعال آيهء شريفه را در اين خصوص نازل فرمود ، مسلمين را مخاطب نموده و جهت هزيمتى كه يافتند مورد ملامت و مذمّت و توبيخ قرارداده ، مىفرمايد :\r\n« محمد پيامبرى است مانند پيامبران ديگرى كه پيش از وى آمده و دعوت كرده ، سپس درگذشته‌اند . وى نيز گذرا بوده و هميشه ميان شما نخواهد بود و دين نيز دين خداست ، نه دين محمد كه با از ميان رفتن وى از ميان برود ، او فقط سِمت وساطت و رسالت را دارد ، آيا اگر روزى بميرد يا كشته شود از دين روى گردان خواهيد شد ؟ »\r\n\r\n\r\n","description":"","footnote":"\r\n( 1 ) . و محمد جز فرستاده‌اى نيست كه پيش از او فرستادگان در گذشته‌اند ، آيا اگر بميرد يا كشته شود عقب‌گرد مىكنيد و هر كه عقب‌گرد كند ضررى به خدا نمىزند و خدا سپاس‌داران را پاداش خواهد داد . ( آل عمران ، آيهء 144 )\r\n","page_name":" 161 ","page_number":161},
  {"content":"\r\n\r\nچنان كه معلوم است ، جماعت در اين هزيمت به پرستش بت‌ها برنگشتند و مثلًا نماز و روزه را رد نكردند ، تنها چيزى كه گفتند اين بود كه پس از كشته شدن رسول اكرم صلى الله عليه و آله ديگر براى چه جنگ نماييم . يعنى اگر فرايض دين را كه نيازمند به سازمان اداره كنندهء تشكيل است و در زمان حيات رسول اكرم بوده مىخواستند پس از وى ترك نمايند ، خداى تعالى در خصوص همين نكته توبيخ و ملامتشان مىنمايد و تنها قتل را مورد گفت‌وگو قرار نمىدهد بلكه پاى موت طبيعى را به ميان كشيده ، تنبيه مىفرمايد كه پس از درگذشت رسول اكرم صلى الله عليه و آله ( خواه با موت ، خواه با قتل ) سيرت و سنتى كه با بعثت ايشان به وجود آمده است مطلقاً بايد محفوظ مانده ، به هيچ وجه ترك نشود ، زيرا آن حضرت رسولى بيش نيست و دين از آن خداست و تا خدا خداست دينش نيز از آن اوست .\r\nپس از رسول اكرم سازمان ولايت على ماكان بايد زنده بماند و جامعهء اسلامى حكومتى برپا داشته باشد . سازمان‌هاى ادارى تعليم و تربيت و تبليغ و سازمان مالى و دفاعى و اقتصادى و قضايى و غيره جريان خود را ادامه دهند .\r\nچنان كه روشن است آيهء شريفه به دلالت التزام مسلمين ولايت مىدهد كه شئون اجتماعى اسلام را چنان كه در زمان رسول اكرم زنده بوده ، به همان نحو زنده نگاه دارند ؛ يعنى مقام ولايت ، احكام قوانين ثابتهء دين را كه شريعت اسلام ناميده مىشود و هرگز تغيير بردار نيست اجرا نموده و متخلفين را طبق دستورات روشن دينى مجازات كند و براى ادارهء امور كليهء شئون اجتماعى جامعهء اسلامى به نحوى كه مصلحت اسلام و مسلمين مقتضى است ، احكام و فرامينى كه به حسب تغيير مصالح اوقات قابل تغيير است صادر نمايد .\r\n\r\nاحكامى كه در محيط ولايت جارى مىشود\r\nچنان كه پايان بيان گذشته نشان مىدهد ، احكام و مقرراتى كه در جامعهء اسلامى\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nاجرا مىشود دو قسمت مختلف است : احكام ثابتهء غيرقابل تغيير و احكام و مقررات قابل تغيير ، براى توضيح اين مطلب مىتوانيم شخصى را فرض كنيم كه مليت كشورى از كشورها را داشته ، مثلًا رئيس خانواده‌اى بوده باشد . وى طبق موقعيت اجتماعى خود موظف است كه دستگاه كوچك خانوادگى خود را به راه انداخته ، به سوى مقاصد زندگى سوق دهد . وى مىتواند در سايهء مقررات غير قابل تخلّف كشور خود ، در گوشه و كنار محيط زندگى به حسب مصلحت از حقوق ملّى خود استفاده كرده و تصميماتى گرفته به موقع اجرا گذارد .\r\nمىتواند هر يك از اعضاى خانواده خود را به كار مناسبى بگمارد يا از كار بر كنار كند . مىتواند در خصوص خوراك ، پوشاك و مسكن و غيره دستور خاصى بدهد يا روزى ساعات كار را مضاعف كند . مىتواند در مقابل كسى كه به مال يا شرافت وى تعدى نموده ، به دفاع پردازد يا ساكت نشسته ، صلاح را در سكوت و عدم دفاع تشخيص دهد و غيره . ولى هرگز نمىتواند مقررات لازم‌الاجرا در جريان كشور را انجام ندهد و از وظايف قانونى خود سر باز زند .\r\nچنان كه روشن است ، احكام و مقرراتى كه در محيط اين خانوادهء كوچك اجرا مىشود ، دو قسم است : يكى مقررات لازم‌الاجراى كشورى كه ثابت است و در هيچ حال تغيير آنها در صلاحيت اين سازمان نيست و ديگرى مقررات لازم‌الاجرايى كه از مقام رياست و ولايت اين خانواده سرچشمه گرفته ، به حسب مصلحت قابليت تغيير و تبديل آنها منوط به اقتضاى مصلحت ارادهء رئيس خانواده مىباشد .\r\nنسبت مقام ولايت و حكومت اسلامى به سازمان دينى و جامعهء اسلامى همان نسبتى است كه رئيس خانوادهء نامبرده به سازمان خانوادگى و افراد خانواده خود دارد .\r\nاحكام و قوانين آسمانى اسلام كه به واسطهء وحى به رسول اكرم صلى الله عليه و آله نازل شده و ما آنها را شريعت اسلام و احكام‌اللَّه مىناميم به موجب مدارك قطعيه كه در كتاب و سنت\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nاست ، مقرراتى است ثابت و غيرقابل تغيير و اجراى آنها و مجازات متخلفين آنها به دست مقام ولايت اسلامى انجام مىگيرد و در سايهء قوانين شريعت و رعايت موافقت آنها ولى امر مىتواند يك سلسله تصميماتى مقتضى به حسب مصلحت وقت گرفته ، طبق آنها مقرراتى وضع نموده و به موقع اجرا گذارد . مقررات نامبرده لازم‌الاجرا و مانند شريعت داراى اعتبار است . با اين تفاوت كه قوانين آسمانى ثابت و غيرقابل تغيير و مقررات وضعى قابل تغيير و در ثبات و بقا تابع مصلحتى مىباشند كه آنها را به وجود آورده است . و چون پيوسته زندگى جامعهء انسانى در تحول و روى به تكامل است ، طبعاً اين مقررات تدريجاً تبدل پيدا كرده ، جاى خود را به بهتر از خود خواهند داد .\r\nاز بيانات گذشته چند نكته دست‌گير مىشود :\r\n\r\nمقررات ثابت و متغيّر\r\nنكتهء اول : چنان كه معلوم شد مقررات اسلامى بر دو قسم‌اند و به عبارت ديگر در جامعهء اسلامى دو نوع مقررات اجرا مىشود : نوع اول احكام آسمانى و قوانين شريعت كه موادى ثابت و احكام غيرقابل تغييرند . اينها يك سلسله احكامى هستند كه به وحى آسمانى به عنوان دين فطرى غيرقابل نسخ بر رسول‌اكرم صلى الله عليه و آله نازل شده‌اند و براى هميشه در ميان بشر واجب‌الاجرا معرفى گرديده ، چنان كه در آيهء گذشته اشاره شد :\r\n « فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ »  و در سنت نيز وارد شده :\r\n« حلال محمد حلالٌ الى يوم‌القيامه و حرام محمد حرام الى يوم‌القيامه . »\r\nالبته به مخيلهء بسيارى از متفكرين امروزى خطور مىكند كه جامعهء انسانى به متابعت از ناموس عمومى و تحول و تكامل پيوسته معرض تغييرات است و بنابراين مقررات جاريه نيز عموماً به حسب پيشرفت تمدن بايد تغيير پذيرند .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nپاسخ تفصيلى اين اشكال و تشريح روح دوام و ابديّت در هر يك از مواد شريعت اسلام از عهدهء اين مقاله بيرون است ، ولى اجمالًا بايد متذكر بود كه قوانين و مقررات مدنى هر چه و به هر نحو باشد ، بالاخره روى اساس احتياجات تكوينى و واقعى انسانى مستقر مىباشد و بديهى است كه همهء احتياجات انسانى قابل تغيير و در معرض تحول نيست ، بلكه يك رشته احتياجات واقعى ثابت نيز داريم در ميان همين قوانين و اصل دفاع از مقدسات و اصل اختصاص مالى و تأسيس حكومت و نظاير آنها . پس در هر قانون و روش اجتماعى كه فرض شود ، از يك رشته مواد ثابته چاره‌اى نيست و مواد و قوانين ثابت كه اسلام تشخيص مىدهد احكامى است كه مجموعاً شريعت ناميده مىشود .\r\nنوع دوم ، مقرراتى است كه از كرسى ولايت سرچشمه گرفته ، به حسب مصلحت وقت وضع شده و اجرا مىشود . البته چنان كه روشن شد اين نوع از مقررات در بقا و زوال خود تابع مقتضيات و موجبات وقت است و حتماً با پيشرفت مدنيّت و تغيير مصالح و مفاسد تغيير و تبدل پيدا مىكند . آرى ! خودِ اصل ولايت ، چنان كه خواهد آمد ، چون يك حكم آسمانى و از مواد شريعت است قابل تغيير و نسخ نيست .\r\n\r\nاسلام و دموكراسى\r\nنكتهء دوم : جامعهء اسلامى در داشتن دو قسم مقررات ثابته و متغيرهء خود به جامعه‌هاى دموكراسى خالى از شباهت نيست . در جامعه‌هاى دموكراسى نيز دو قسم مقررات وجود دارد : يكى از آنها در حكم ثابت است و آن مواد قانون اساسى است كه تغيير آنها حتى از صلاحيت مجلس شورى و سنا نيز بيرون است و تنها خود ملت مستقيماً با آراى عمومى يا به وجود آوردن مجلس مبعوثان مىتواند ماده يا موادى را از قانون اساسى لغو و ابطال نمايد . و قسم ديگر ، قوانين جزئى و مقرراتى است كه در\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nمجلسين شورا و سنا و در مراكز مختلفه اجرا و وضع مىشود و به منزلهء تفسير موقت مواد قانون اساسى است . اين قسم عموماً قابل تغيير است .\r\nدر عين حال نبايد اشتباه نموده ، تصور كرد كه روش اسلام با نشان آزاديى كه دارد يك روش دموكراسى يا كمونيستى است .\r\nچنان كه در كلمات عده‌اى نويسنده اهل بحث ديده مىشود ، روش اسلامى نه روش دموكراسى است و نه روش كمونيستى است و در دو قسم از مقررات خود با روش‌هاى اجتماعى و سوسياليستى فوق ، تفاوت فاحشى دارد ، زيرا در مقررات ثابت اسلام واضع قوانين ثابت اسلام خداست ( عزّ اسمه ) و مقررات ثابتهء ساير روش‌هاى اجتماعى مولود افكار جماعت و وضع شدهء ملت مىباشد و هم‌چنين در مقررات قابل تغيير در روش‌هاى ديگر پايهء اصلى اراده و خواست اكثريت افراد ملت است و هميشه آزادى و به عبارت ديگر شعور و ارادهء اقليّت ( نصف افراد منهاى واحد ) فداى خواست و پسند اكثريت ملت ( نصف افراد به علاوه واحد ) مىباشد خواه خواسته‌شان حق بوده باشد يا نه ، ولى مقررات قابل تغيير در جامعهء اسلامى با اين‌كه نتيجهء شوراى مردم مىباشد ، پايهء اصلى آنها حق است نه خواست اكثريت و روى واقع‌بينى بايد استوار باشد نه روى اميال و عواطف .\r\nدر جامعهء اسلامى بايد حق و صلاح واقعى اسلام و مسلمين اجرا شود ، خواه مطابق با اكثريت بوده باشد و خواه نه ، البته در جامعهء علم و تقوا كه اسلام تربيت مىكند هرگز اكثريت ، خواسته‌هاى هوس‌آميز خود را به حق و حقيقت ترجيح نخواهد داد .\r\nخداوند - عزّ شأنه - در دستورات آسمانى خود به پيروى از حق امر فرموده ، آن را تنها ضامن سعادت بشر معرفى مىنمايد و از اتباع غير حق نهى مىكند ، اگر چه با هوا و هوس همه اكثريت مردم وفق دهد .\r\n « فَما ذا بَعْدَ الْحَقِّ إِلَّا الضَّلالُ »  و  « أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ \r\n\r\n","description":"","footnote":"","page_name":" 166 ","page_number":166},
  {"content":"\r\n\r\n لا يَهِدِّي إِلَّا أَنْ يُهْدى » »  « 1 » و  « هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ »  « 2 » و  « لَقَدْ جِئْناكُمْ بِالْحَقِّ وَ لكِنَّ أَكْثَرَكُمْ لِلْحَقِّ كارِهُونَ »  « 3 » و   « إِنَّ الْإِنْسانَ لَفِي خُسْرٍ * إِلَّا الَّذِينَ آمَنُوا وَ عَمِلُوا الصَّالِحاتِ وَ تَواصَوْا بِالْحَقِّ »   . « 4 » و آيات زياد ديگر .\r\nالبته عده‌اى از دانشمندان حقوق همين نكته را به روش اسلام خورده گرفته ، مىگويند روشى از ناحيهء مردم قابل پذيرش و در ميانشان قابل اجراست كه با خواست اكثريتشان وفق دهد و اسلام فاقد اين مىباشد . به حسب آزمايش نيز ديديم كه قوانين اسلام جز مدت كوتاهى جريان كامل نيافت . ولى روش‌هاى دموكراسى چون به خواسته‌هاى مردم احترام و اعتبار قائل است ، در ميان مردم دوام كرده و قرن‌هاى متوالى است دنياى متمدن را اداره كرده ، روز به روز به استحكام و زيبايى خود مىافزايد و خواهد افزود . حداكثر آنچه در حق روش اجتماعى اسلام مىتوان گفت اين است كه نسبت به استعداد چهارده قرن پيش جامعهء انسانى روش كاملى بوده ، پس از گذشتن چهارده قرن و پيشرفت‌هاى تكاملى كه نصيب بشر گرديده ، اكنون ديگر با فعليت اوضاع جهان انسانى قابل تطبيق نيست .\r\n\r\nدر پاسخ اين اعتراض مىگوييم\r\nاولًا : اگرچه تأثير موافقت خواست اكثريت در پذيرش تا اندازه‌اى قابل انكار نيست ، ولى خواست اكثريت بىترديد معلول نوع تعليم و تربيت عمومى است و اين مطلب پس از بحث‌هاى اجتماعى و روانى كافى امروز ديگر به حد بداهت رسيده\r\n\r\n\r\n","description":"","footnote":"\r\n( 1 ) . آيا آن كس كه به سوى حق هدايت مىكند شايسته‌تر است كه پيروىاش كنند يا كسى كه خود را نمىيابد جز به‌هدايت ديگرى ؟ ( يونس ، آيات 32 و 35 )\r\n( 2 ) . پيامبر خود را به هدايت خلق و ( ابلاغ ) دين حق فرستاد . ( صف ، آيهء 9 )\r\n( 3 ) . همانا آدمى در زيان‌كارى است ، مگر آنان كه به ايمان گرويدند و كارهاى شايسته كردند و يكديگر را به درستىوصيت نمودند . ( عصر ، آيهء 3 )\r\n( 4 ) . همانا ما آيين حق را براى شما آورديم ، ولى بيشترتان از حق كراهت داشتيد . ( زخرف ، آيهء 78 )\r\n","page_name":" 167 ","page_number":167},
  {"content":"\r\n\r\nاست و محيط خداشناسى و تقواى دينى كه اسلام به وجود مىآورد محيطى است كه هرگز اكثريت آن عقل سليم را تابع هوا و هوس ، و حق حقيقت را فداى دل‌خواه نمىكنند و پيوسته نظر اكثريت با حق وفق خواهد داد .\r\nچنان كه محيطهاى ديگرى نيز در سايهء جامعه‌هاى مترقّى و منحط به وجود مىآيد ، خواسته‌هاى اكثريت هر يك از آنها متناسب با عادت‌هاى مستقر و مقاصد عمومى همان جامعه است . البته هر روشى در آغاز پيدايش خود با خواست اكثريت جماعتى كه در ميان آنها استقرار مىجويد موافق نخواهد بود و اين اختصاص به روش اسلام ندارد و ساير روش‌ها نيز همين حال را دارند . بنابراين ، مؤاخذه روش اسلام به اين جرم كه با تعليم و تربيت بىبند و بارانهء ما ديگر قابل پذيرش نمىباشد مغالطه‌اى بيش نيست .\r\nثانياً : سپرى شدن روش اسلامى از ميان مسلمين به اين نحو نبوده كه در ظرف چند سال پيدايش [ زمان رسول اكرم صلى الله عليه و آله 
  ] عمر طبيعى خود را به آخر رسانيده ، زندگى عادى خود را بدرود گفته باشد . تاريخ حوادث صدر اسلام بهترين گواه است كه پس از رحلت رسول اكرم صلى الله عليه و آله روش اسلام را كه مشخص آن سيرت رسول اكرم صلى الله عليه و آله بود از ميان برداشته ، سيرت‌هاى ديگر را به جاى آن نشانيدند و به فاصلهء كمترين مدتى يك امپراتورى كاملًا عربى به جاى روش و سنت اسلامى نشست . اگر چنانچه نام مرگ و مير به اين‌گونه از ميان رفتن گذاشته شود ، او را شهادت و كشته شدن بايد ناميد ، نه مرگ عادى .\r\nالبته در صورتى كه اسلام در آغاز پيدايش مورد استقبال گرم و پس از چند سالى به مرور از پاى درآمده باشد ، نبايد نام پذيرفته نشده رويش گذاشته شود .\r\nبايد از يك طرف روش اسلامى را از كتاب و سنت و سيرت پاك پيغمبر اكرم صلى الله عليه و آله بررسى كرد و از طرف ديگر در صفحات تاريخ روش‌هاى شرم‌آور و ننگين حكومت‌هاى منسوب به اسلام را مطالعهء دقيق نمود ، آن وقت ديد سيرت حقيقى\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاسلام كى و در كدام جامعهء اسلامى به موقع اجرا گذاشته شده تا ما بگوييم جامعهء بشرى يا اكثريت مردم روش اسلامى را نمىپذيرند .\r\nيا بگوييم - چنان كه بعضى گفته‌اند - ناشايستگى اعمال مسلمين نشانه و بهترين دليل ناشايستگى روش دينى آنهاست ؟ !\r\nدر عين حال ، نظاير اين گرفتارىها و مشكلات را در روش‌هاى ديگر و مخصوصاً در روش‌هاى دموكراسى خودمان نيز مىيابيم و بيشتر از نيم قرن است ما حكومت و دستور رژيم دموكراسى را پذيرفته ، در رديف ملل متمدنهء غرب قرار گرفته‌ايم . عياناً مىبينيم كه وضع ما روز به روز وخيم‌تر و فلاكت‌بارتر مىشود و از اين درخت كه براى ديگران پر بركت و پر بار است جز ميوهء بدبختى و رسوايى نمىچينيم . البته اين مشكل به قيافهء سؤال درمىآيد .\r\nجوابش يك كلمه بيش نيست و آن اين است كه ما به قانون اساسى عمل نمىكنيم و از مسماى دموكراسى به اسم آن قناعت نموده‌ايم . حالا اين جواب چرا در موقع روش دموكراسى درست است و در مورد روش اسلام درست نيست .\r\nو چرا دموكراسى ، مسئولِ تخلّف مردم نيست ، ولى اسلام مسئول است ؟\r\nاين سؤالى است كه ديگران شايد براى وى پاسخى داشته باشند ، ولى ما نداريم .\r\nثانياً : اگر چنانچه بر اثر پيشرفت مدنيّت ، اسلام موقعيت اجتماعى خود را از دست داده و همانا عصر ، عصر طلايى و دوره دورهء دموكراسى است كه مورد پذيرش اكثريت جهانى مىباشد و پيوسته نيز پذيرفته خواهد شد ، چرا پس از جنگ جهانى اول عده‌اى از ملل دموكراسى از اين روش پسنديده روگردان شده ، به رژيم كمونيستى روى آوردند ؟ و روش دموكراسى هر روز يك سنگرى را از دست داده ، عقب‌نشينى مىكند و كار در اين مدت كم به جايى رسيده كه نيمى از كره به كمونيسم گرويده‌اند ؟\r\nاين‌كه آيا روش كمونيستى مرحلهء تكامل دموكراسى است ، چنان كه دموكراسى مرحلهء تكامل رژيم‌هاى قبلى بود ؟ و آيا روش دموكراسى در خودى خود مرحلهء\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nتكاملى است ؟ مسائلى است كه براى دريافت پاسخ حقيقى آنها بايد به يك بحث و بررسى دامنه‌دار كه از عهدهء اين بحث بيرون است ، دست زد . آنچه در اين‌جا به طور اجمال مىشود تذكر داد اين است كه اولًا : وقتى كه ما با ديدهء واقع‌بينى به روش دموكراسى كه فعلًا در دست ملل متمدن جهان است نگاه كرده ، كيفيت استنباط جهانى اين روش را دقيقاً بررسى نماييم ، مىبينيم كارى كه اين روش ( به اصطلاح ) راقى مترقّى انجام داده ، اين است كه روش ستمگرانهء استبداد و بىبند و بارى عهد اساطير را از حالت فردى بيرون كشيده ، به شكل اجتماعى درآورده است .\r\nستمگرىها و پرده‌درىها و خودسرىها كه اسكندرها و چنگيزها در گذشته با منطق زور مىكردند فعلًا جامعه‌هاى نيرومند دموكراسى و متمدن جهان به طور دسته‌جمعى در مورد ملت‌هاى ضعيف روا مىدارند ، با اين تفاوت كه زورگويىها و ستمگرىهاى گذشته از راه جهالت بىپرده انجام مىگرفت و در نتيجه حس انتقام را زودتر بيدار مىنمود و در واژگون ساختن دستگاه بيدادگرى نقش عاجل‌ترى بازى مىكرد ، ولى مظالم امروز با اصول فنّى و روانى و در نهايت مهارت در لفافهء احياى حق و حقيقت و گسترش عدالت و بشردوستى و نوع‌پرورى انجام مىيابد و هر وقت يكى از پرده‌هاى روزانه دريده شده ، مظالم پس پرده براى همه آفتابى مىشود . با تبديل اسمى به اسمى مانند استعمار و استملاك و قيمومت و حمايت و اشتراك منافع و اعانه و كمك بلاعوض و نظاير اينها ، به همان شيوهء ظالمانه ادامه داده مىشود . هنوز مناظر عبرت‌انگيز از عهد استعمار در هر گوشه و كنار كشورهاى خاورى پيش چشم است كه يادگار روشن دموكراسى مىباشند . هنوز شاهدهاى زنده‌اى مانند الجزاير و كنگو و كره و . . . به‌جاست . هنوز منطق دولت فرانسه - مشعلدار آزادى در بزم عدالت بين‌المللى ! - اين است كه فرانسه الجزاير را جزء خاك خود فكر مىكند . « 1 »\r\n\r\n\r\n","description":"","footnote":"\r\n( 1 ) . اين بحث در يك سال پيش از استقلال الجزاير تنظيم شده است\r\n","page_name":" 170 ","page_number":170},
  {"content":"\r\n\r\nو هنوز منطق دول بزرگ در برابر دادخواهى ستمديدگان الجزاير اين است كه مسأله‌اى است داخلى و بيرون از صلاحيت مداخلهء ديگران و . . . . بالاخره نتيجهء جريان جهانى روش دموكراسى را مىتوان در اين چند جمله خلاصه كرد كه جهان را به دو دسته تقسيم نموده : يك دسته ملل معظمه كه پيشروان تمدن و مالك الرقاب بقيهء ملل جهان بوده ، در جان و مال و عرض بىدست و پايان فعال مايشاء مىباشند و دستهء ديگر ملل دموكراسى عقب مانده كه غالباً بردگان ماركدار افرادى قرار گرفته‌اند كه سنگين‌ترين مراسم استبداد را در قيافهء دموكراسى در لباس قوانين دنياپسند و آزادىبخش به طور دل‌خواه انجام مىدهند .\r\nبديهى است روشى كه حقيقت و هويتش اين است و مخصوصاً با ملاحظهء اين‌كه مهم‌ترين ركن انسانيت را كه معنويت است به بهانهء اين‌كه ضامن اجرا ندارد به كلى از ميان برمىدارد ، نمىتوان او را روش تكاملى براى انسانيت شمرد و روش كمونيستى نيز در حقايق و آثارى كه ذكر شد دست كمى از روش دموكراسى معمول ندارد ، اگرچه در طرز جهانگيرى مختصر تفاوت مسلكى با هم دارند . نسبت تكامل دادن به روش كمونيستى نيز عجيب‌تر است ، زيرا تحول و تكامل پديده‌اى بىپيمودن مراحل قبلى خود معنا ندارد و ما مىبينيم كه طبقهء عقب افتاده و حتى ملل وحشى كه هرگز بوى مدنيّت و دموكراسى را نشنيده‌اند خيلى گرم‌تر و زودتر از ديگران اين روش را استقبال مىكنند .\r\nآيا پيدايش آن از راه جهش است ؟ شرايطى كه فلسفهء ماترياليسم ديالكتيك براى جهش ذكر مىكند با آن منطبق نيست ! حق مطلب اين‌كه وقتى ما با ديدهء انصاف نگاه كنيم ، آنچه درك مىكنيم اين است كه نوع معترضين ما كه با سلاح دموكراسى به اسلام حمله مىكنند از آزادى اروپايى همان بىبند و بارى و خوش‌گذرانىها و شهوت‌رانىها را مىخواهند نه اصلاح مفاسد جامعه و ايجاد امنيت و رفاهيّت عمومى و از همين‌جاست كه مىبينيم مفاسد اخلاقى اروپا و اروپاييان را در كمترين\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nوقتى ياد مىگيريم و به آسان‌ترين وجهى به موقع اجرا درمىآوريم ، در حالى كه صحت عمل در اجراى يك مادهء قانونى كه صلاح ملك و ملت را در برداشته باشد در ميان ما از عنقاى مغرب ناياب‌تر است و هم‌چنين افرادى كه سنگ كمونيسم به سينه مىزنند غالباً طبقهء محرومى هستند كه بدون بررسى كامل اين روش مىخواهند انتقام خود را از طبقهء ثروتمند كشيده ، تلخى ذلت و محروميت خود را نيز به آنها چشانيده ، آنها را به حال خود بيندازند . ديگر به اين‌كه پس از آن چه پيش آيد كارى ندارند .\r\nبديهى است اين‌گونه تغييرات را با هيچ منطقى نمىتوان تكامل اجتماعى و مدنيّت انسانيت شمرد . تكاملى كه براى روش‌هاى استبداد فردى ( استبداد باستانى ) و استبداد اجتماعى ( روش‌هاى فعلى دول بزرگ ) مىتوان فرض كرد اين است كه انسانيت در خط واقعىاش در هر دو جهت مادى و معنوى تربيت شده ، منطق حق جاى منطق ديگرى را بگيرد و اين همان روش اسلام است .\r\n « إِنَّ الْأَرْضَ لِلَّهِ يُورِثُها مَنْ يَشاءُ مِنْ عِبادِهِ وَ الْعاقِبَةُ لِلْمُتَّقِينَ »  . « 1 »\r\nچنانچه گفته شد ، دامنهء اين سخن بسيار دراز است و ما براى اين‌كه از مقصد دور نشويم به همين اندازه قناعت ورزيديم . تو خود حديث مفصل بخوان از اين مجمل .\r\n\r\nولايت ، اصل ثابت فطرى\r\nنكتهء سوم : چنان كه روشن شد ، احكام و مقرراتى كه در جامعهء اسلامى از مقام ولايت صادر مىشود عموماً قابل تغيير بوده ، در بقا و زوال تابع مصلحت وقت مىباشند و از اين جهت شريعت ناميده نمىشوند ، ولى خود مسئلهء ولايت و\r\n\r\n\r\n","description":"","footnote":"\r\n( 1 ) . همانا زمين متعلق به خداست ، به هر كس از بندگان كه خواهد وامىگذارد و سرانجام نيك از پرهيزگاران است . ( اعراف ، آيهء 128 )\r\n","page_name":" 172 ","page_number":172},
  {"content":"\r\n\r\nحكومت اين‌طور نيست . مسئلهء ولايت مسأله‌اى است كه هيچ اجتماعى در هيچ شرايطى نمىتواند از آن بىنياز باشد و هر انسانى با ذهن عادى خود نيازمندى جامعه را - هرچه كوچك هم بوده باشد - به وجود ولايت درك مىنمايد و از اين روى حكم ولايت يك حكم ثابت و غيرقابل تغيير و فطرى است و موضوعى است كه هر روش اجتماعى استبدادى و قانونى وحشى و مترقّى بزرگ و كوچك و حتى جامعهء خانوادگى در سرپا بودن خود به وى تكيه دارد .\r\nاسلام نيز كه پايه و اساس خود را روى فطرت گذاشته ، نهاد خدادادى اسلام را مرجع كليات احكام خود قرارداده است اوليات احكام فطرت را هرگز و بىترديد الغا نكرده ، در اعتبار مسئلهء ولايت كه مورد نياز بودن آن را هر كودك خردسالى نيز مىفهمد مسامحه روا نخواهد داشت . مسئلهء ولايت و اين‌كه جهات اجتماعى زندگى انسانى اداره كننده و سرپرستى مىخواهد از بديهيات فطرت است و چنان كه گذشت آيات قرآنى كه بناى دين را بر روى فطرت مىگذارد ، در اثبات اين‌كه ولايت يك مسئلهء ثابت و غير متغيّر دينى و به اصطلاح از مواد شريعت است ، كافى است .\r\nگذشته از آن ، رسول اكرم صلى الله عليه و آله در حال حيات خود شخصاً به سرپرستى جامعهء اسلامى پرداخته و در همهء شئون مختلفهء زندگى مسلمين والىها و سرپرست‌هايى از قبيل ولات و حكام براى شهرها ، قضات از براى خصومت‌ها و دعاوى ، مبلغين و معلمين براى نشر دين و تعليم و تربيت مردم ، جباه و مأمورين براى جمع‌آورى اموال بيت‌المال و امرا براى جنگ‌ها مىگماشت . حتى گاهى كه براى چند روز به همراه لشكر اسلام به عزم جهاد از شهر مدينه بيرون مىرفت ، براى ولايت و سرپرستى مردم جانشينى به جاى خود مىنشانيد ( اينها چيزهايى است كه از راه تاريخ قطعى به ثبوت رسيده است ) .\r\nبا بررسى اين رويه چگونه مىشود باور كرد كه از بيان مسئلهء ولايت و اين‌كه دين اسلام كه به نص قرآن شريف و اعتقاد خود آن حضرت جهانى و هميشگى است و\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nهزار جهات اجتماعى و عمومى دارد كه نيازمند سرپرستى است ، سرباز زند ؟ ! يا به واضحات زندگى مانند أكل و شرب عنايت داشته ، امر كند و كارهاى غير معتنابهى كه به صورت طبيعت انجام مىگيرد مانند تخلّى تشريح نموده و صدها حكم براى آن بيان كند ، ولى همين كه به مسئلهء ولايت ( كه تنها روحى است كه اجتماع از آن زنده است ) رسيد ، از بيان آن لب ببندد ؟ ! گذشته از آن ، آيات زيادى در قرآن شريف اين مسئله را تثبيت مىكند ، مانند :\r\n « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ »  « 1 » و يا  « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ »  « 2 » و يا  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  « 3 » و يا  « وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ »  . « 4 »\r\nو آيات ديگرى كه نظاير اينها مىباشند . البته جماعتى ولايت را در اين آيات به معناى دوستى يا معناى يارى گرفته‌اند ، ولى جز اين‌كه كلمه را از معناى حقيقى مادهء اصلى آن سلخ نموده‌اند كارى انجام نداده‌اند .\r\n\r\nمنصب ولايت داراى مسئولى است يا نه ؟\r\nنكتهء چهارم : نتيجهء بحث‌هاى گذشته اين است كه مسئلهء ولايت يكى از مواد شريعت است كه مانند ساير مواد مشروعهء دينى براى هميشه در جامعه اسلامى بايد زنده باشد . و البته در اين صورت مسئول اقامه و سرپا نگه داشتن اين مقام عموم مسلمين خواهند بود . درحالى كه پيوسته اين مقام با يك يا چند فرد اشغال مىشود .\r\n\r\n\r\n","description":"","footnote":"\r\n( 1 ) . پيغمبر به مؤمنان از خودشان اولى و سزاوارتر است . ( احزاب ، آيهء 6 )\r\n( 2 ) . همانا ولى امر و سرپرست شما تنها خداست و پيغمبر او و آن مؤمنانى كه نماز را به پا مىدارند و در آن حال كه‌ركوع مىگزارند ، زكات مىدهند . ( مائده ، آيهء 55 )\r\n( 3 ) . خدا را فرمان بريد و پيغمبر و كارداران خويش را فرمان بريد . ( نساء ، آيهء 59 )\r\n( 4 ) . مردان مؤمن و زنان مؤمن بعضى ولى بعضى ديگرند ، به نيكى وامىدارند و از بدى باز مىدارند . ( توبه ، آيهء 71 )\r\n","page_name":" 174 ","page_number":174},
  {"content":"\r\n\r\nاكنون بايد ديد آيا براى اشغال اين مقام در اسلام افرادى تعيين شده‌اند يا نه ، پايه‌گذار اسلام اين مسئله را با سكوت گذرانده است ؟ و لازمهء آن اين است كه جامعهء مسلمين هر جور خواستند و صلاح ديدند چرخ اجتماع دينى را بگردانند . و در عين حال براى شعب خاصى از ولايت در شرع اسلام اشخاص معينى توصيف شده كه از محل نزاع بيرون است ، مانند ولايت پدر به اولاد صغار و ولايت عمومى مسلمين نسبت به همديگر در امر به معروف و نهى از منكر .\r\nعقيدهءشيعهء اماميه اين است كه رسول اكرم صلى الله عليه و آله اميرالمؤمنين علىابن‌ابىطالب عليه السلام را براى اين مقام تعيين نموده‌اند . شيعه براى اثبات عقيدهء خود در برابر اهل سنّت كه منكر اين حقيقت‌اند ، به حجت‌هايى از راه عقل و به آيات زياد و اخبار متواترى كه از طرق فريقين نقل شده ، تمسّك جسته است كه تعرّض به آنها از غرض بحث ما كنار مىباشد .\r\nآنچه تذكر دادن آن در اين مقام لازم است ، اين است كه نتيجهء عقيدهء اختصاصيى كه شيعه دارد اين نمىباشد كه در صورت غيبت امام عليه السلام - مانند عصرى كه ما در آن زندگى مىكنيم - جامعهء اسلامى بىسرپرست مانده ، مانند گلهء بىشبان متفرق شده ، با سرگردانى به سر برند ، زيرا ما دلايلى به ثبوت اصل مقام داشتيم و دلايلى به انتصاب اشخاصى براى اين مقام و البته شخص غير مقام است و در نتيجهء نبودن يا از ميان رفتن شخص ، مقام از بين نمىرود و چگونه متصور است كه روزى اين مقام به علل و عواملى الغا شود و حال آن‌كه اين مقام از راه پايه‌گذارى فطرى اسلامى به ثبوت رسيده است و الغاى آن الغاى فطرت است و الغاى فطرت ، الغاى اصل اسلاميت است .\r\nعلاوه بر اين ، احكام بسيارى به حدود و تعزيرات و انفال و نظاير آنها در شريعت اسلام موجود است كه منطوق ادلهء كتاب و سنّت دوام و ابديّت آنهاست و متصدى اجراى آنها همان مقام ولايت مىباشد . در هر حال مسئلهء ولايت در حال غيبت زنده است ، چنان كه در حال حضور .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nمنصب ولايت از آن كيست ؟\r\nنكتهء پنجم : آيا ولايت از آن همهء مسلمين است يا عدول مسلمين يا متعلق است به فقيه ( به اصطلاح امروزى ) ؟ در صدر اسلام فقيه به كسى اطلاق مىشد كه بر همهء علوم دينى در اصول و فروع و اخلاق مجهز باشد نه تنها به مسائل فروع دين ، چنان كه اكنون مصطلح است . در صورت سوم ، آيا متعلق به هر فقيه است كه در صورت تعدد و كثرت هر كدام از آنها به هر اندازه اقتدار پيدا كند تصرفاتش نافذ و غيرقابل نقض مىباشد ؟ يا متعلق است به فقيه اعلم ؟ اينها مسائلى است كه از طرز بحث فعلى ما بيرون است و در فقه بايد حل شود .\r\nآنچه از ديدگاه بحث اين مقاله مىتوان استنتاج نمود اين است كه حكم فطرت به لزوم وجود مقام ولايت در هر جامعه‌اى بر اساس حفظ مصالح عاليه جامعه مبتنى است . اسلام نيز پا به پاى فطرت پيش مىرود . نتيجهء اين دو مقدمه اين است كه فردى كه در تقواى دينى و حسن تدبير و اطلاع بر اوضاع از همه مقدم است ، براى اين مقام متعيّن است و در اين‌كه اولياى حكومت بايد زبده‌ترين و برجسته‌ترين افراد جامعه بوده باشند كسى ترديد به خود راه نمىدهد .\r\nاكنون بايد ديد آيا جامعهء اسلامى در صورتى كه وسعت پيدا كرده و داراى منطقه‌هاى مختلف و مليت‌ها و قوميت‌هاى متنوّع بوده باشد ( چنان كه در اين اعصار همين طور است ) بايد تحت يك ولايت و حكومت اداره شود ؟ يا حكومت‌هاى مؤتلف و متحدى كه تحت نظر يك حكومت مركزى يا سازمانى نظير سازمان ملل متحد اداره شوند بايد تشكيل داد ؟\r\nاينها طرح‌هايى است كه در شريعت اسلام دستورى مربوط به تعيين يكى از آنها وارد نشده است و حقاً هم نبايد وارد شود ، زيرا شريعت تنها متضمن مواد ثابتهء دين است و طرز حكومت با تغيير و تبدّل جامعه‌ها به حسب پيشرفت تمدن قابل تغيير\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nاست ، بنابر اين آنچه در اين خصوص مىتوان گفت اين است كه طرز حكومت‌هاى اسلامى را در هر عصر با در نظر گرفتن سه مادهء ثابت شرع اسلام بايد تعيين نمود :\r\n1 . مسلمين تا آخرين حدّ ممكن بايد در اتحاد و اتفاق بكوشند ؛\r\n2 . حفظ مصلحت اسلام و مسلمين براى همه واجب است ؛\r\n3 . مرز جامعهء اسلامى اعتقاد است و بس ، نه مرزهاى طبيعى يا قراردادى .\r\nمسئلهء مهمى كه اين‌جاست و هرگز مقام ولايت و كرسى حكومت اسلامى به هر شكل به ادارهء امور مسلمين بپردازد نمىتواند از آن تخطى نموده ، قدمى فراتر گذارد ، اين است كه در جامعهء اسلامى سيرت و سنّت رسول‌اكرم صلى الله عليه و آله بايد اجرا شود و روش ولايت چند سالهء آن حضرت معمول گردد ، زيرا نظر به اين‌كه اصل مسئلهء ولايت - چنان كه گذشت - در جامعهء اسلامى جنبهء ثابت دارد و به همين جهت جزء شريعت است ، از جهت اصل ثبوت و كيفيت آن نيازمند به حكم خدا مىباشد و خداى متعال سيرت آن حضرت را به منطوق آيات كثيرهء قرآنى پسنديده و امضا نموده است و نسبت به مسلمين به بيشتر از اينكه از روش رسول اكرم صلى الله عليه و آله تبعيت كنند اذن نداده ، چنان كه مىفرمايد :\r\n « لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ »  . « 1 »\r\nو به طرق معتبره از خود آن حضرت نقل شده است كه « من رغب عن سنتى فليس منّي » و در همين مضمون روايات زيادى از اهل‌بيت داريم .\r\nتوضيح سيرت رسول اكرم صلى الله عليه و آله و تشريح خصوصيات آن خود بحث جداگانه‌اى مىخواهد و آنچه به عنوان خلاصه و نتيجه‌گيرى مىشود در اين‌جا ياد نمود ، اين است كه اولًا : در اسلام امتيازى جز تقوا نيست و همهء امتيازات طبقاتى ملغا مىباشد .\r\nدر عين حال كه طبقات مختلف اجتماع مانند رئيس و مرئوس خادم و مخدوم كارگر و\r\n\r\n\r\n","description":"","footnote":"\r\n( 1 ) . همانا پيغمبر خدا براى شما مقتدايى نيكوست . ( احزاب ، آيهء 21 )\r\n","page_name":" 177 ","page_number":177},
  {"content":"\r\n\r\nكارفرما ، مرد و زن محفوظ است ، همه با هم برابرند و هيچ‌گونه پس و پيشى در كار نيست . تنها خداست كه بىچون و چرا بايد در برابر بزرگى او كرنش كرد ، سر فرود آورد :\r\n « قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ فَإِنْ تَوَلَّوْا فَقُولُوا اشْهَدُوا بِأَنَّا مُسْلِمُونَ »  « 1 » و  « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ »  . « 2 »\r\nو ثانياً : مردم در برابر قانون مساوات كامل داشته و در اجراى مقررات كمترين استثنايى در كار نيست :  « لَيْسَ بِأَمانِيِّكُمْ وَ لا أَمانِيِّ أَهْلِ الْكِتابِ مَنْ يَعْمَلْ سُوءاً يُجْزَ بِهِ »  . « 3 »\r\nو ثالثاً : احكامى كه از مقام ولايت صادر مىشود از راه شورا و با رعايت صلاح اسلام و مسلمين صادر خواهد شد :  « وَ شاوِرْهُمْ فِي الْأَمْرِ فَإِذا عَزَمْتَ فَتَوَكَّلْ عَلَى اللَّهِ »  . « 4 »\r\nو بسيار روشن است كه اين سيرت مقدسه سيرت و روشى است كه در هيچ جامعه‌اى از جوامع به خلاف مصلحت آن جامعه تمام نمىشود و از اين روى به هيچ وجه قابل تغيير نيست و از احكام ثابتهء فطرت است كه اسلام آن را امضا مىنمايد .\r\nگذشته از آن خود اين سيرت از جزئيات روش رسول اكرم صلى الله عليه و آله به دست مىآيد و به همهء موارد اعمال آن حضرت قابل انطباق است .\r\n\r\n\r\n","description":"","footnote":"\r\n( 1 ) . بگو اى اهل كتاب بياييد كلمه‌اى را كه ميانهء ما و شماست بپذيريد كه به جز خدا را نپرستيم و كسى را با او شريك‌نكنيم و بعضى از ما بعضى را به جاى خدا به خدايى نگيريد ، پس اگر پشت كردند بگوييد : گواه باشيد كه ما گردن نهادگانيم . ( آل‌عمران ، آيهء 64 )\r\n( 2 ) . اى مردم ! ما شما را از مرد و زن بيافريديم و جماعت‌ها و قبيله‌هايتان كرديم تا همديگر را بشناسيد ( ورنه ) گرامىترين شما نزد خداى پرهيزگارترين شماست . ( حجرات ، آيهء 13 )\r\n( 3 ) . نه به آرزوى شماست و نه به آرزوى اهل كتاب ، هر آن كس كار بد كند كيفر آن را خواهد ديد . ( نساء ، آيهء 123 )\r\n( 4 ) . با آنها در كار ( جنگ ) مشورت كن و چون مصمم شدى به خدا توكل كن . ( آل عمران ، آيهء 159 )\r\n","page_name":" 178 ","page_number":178},
  {"content":"\r\n\r\n\r\n[ كلام محمد على قاضى در تعريف دين 
  ]\r\nبسم الله الرحمن الرحيم\r\nو له الحمد والكبرياء والصلاة والسلام\r\nعلى رسوله خاتم الأنبياء و آله الطيبين والمعصومين\r\nانسانِ دانا و بشرِ توانا بايد معناى « دين » را فهميده و به اصول دين علم و قطع برساند . دين عبارت از عقيدهء الهى است كه از آن ناشى مىشود نظام كل براى زندگانى فردى و اجتماعى بشر .\r\nبعضى در تعريف دين گويند عبارت است از : علاقهء فردى ميان خدا و انسان . و اين تعريف خطاست و با دين مقدس اسلام مطابق نيست ، زيرا اسلام فقط براى تنظيم علاقه ميان خدا و انسان نيست بلكه شامل تمامى ارتباطات و علايق فردى و اجتماعى ميان خدا و انسان و ميان انسان و تمامى آنچه در عالم و زندگانى بشرى است .\r\nتعريفى كه نقل شد با دين مقدس اسلام مطابق نيست ، آن را از اروپا به شرق و عالم اسلام ارمغان فرستاده‌اند و در ميان مسلمان‌ها به ويژه جوان‌ها شهرت داده‌اند تا بتوانند فكر شوم غربى را كه تفكيك ميان دين و ادارهء امور اجتماعى است وارد اذهان نموده و به منظور خودشان رسيده و از اسلام خلاصى يابند .\r\nاسلام دينى است كه خداوند آن را به وسيلهء انبيا و در آخر آنها به وسيلهء خاتم الانبياء ( محمد ) بن عبدالله عربى قرشى هاشمى صلى الله عليه و آله براى تمامى بشر تا روز رستاخيز ( معاد ) فرستاده و اسلام بر دو ركن اساسى گذاشته شده است و آن دو عبارت است از :\r\nعقيده و نظام .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n1 . عقيده : عبارت از ايمان يعنى تصديق قلبى به خدا و پيغمبران و آنچه به آنها نازل شده و تصديق به اوصياى آنها و به روز جزا ( معاد ) و عقد قلبى به عمل به آثار آنچه به آن عقيده نموده است .\r\n2 . نظام : عبارت از تشريع و دستورها و قوانين الهى است كه براى تنظيم و ادارهء زندگانى تمامى بشر وضع شده است .\r\nو اساس عقيده از چند ريشهء اصلى تأليف شده است :\r\n1 . توحيد ؛\r\n2 . عدل ؛\r\n3 . نبوت ؛\r\n4 . امامت ؛\r\n5 . معاد .\r\nعقيدهء توحيد سه قسمت مىشود به ترتيب زير :\r\n1 . ايمان به وجود خدا ؛\r\n2 . ايمان به يگانگى خدا ؛\r\n3 . ايمان به كمال خدا .\r\nخدا داراى هر كمال است و كمال او عين ذات اوست .\r\nپس از ريشه‌هاى دين و اساس آن ( امامت ) است و نزد عموم شيعهء اماميهء اثناعشريه امامت از اصول دين است .\r\nامامت يعنى قائل شدن به امامت و خلافت و وصايت و ولايت على بن ابى طالب اميرالمؤمنين عليه السلام بدون اين‌كه احدى را بعد از رسول‌الله صلى الله عليه و آله وصى آن حضرت دانسته و فاصلهء ميان پيغمبر اكرم صلى الله عليه و آله و اميرالمؤمنين عليه السلام قرار داده شود و قائل شدن به امامت يازده فرزند معصوم اميرالمؤمنين عليه السلام و آخر آنها زنده و حجت خدا در روى زمين است كه خداوند با قدرت كاملهء خود او را از گزند حوادث روزگار نگاه داشته\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nو آن قدر او را زنده نگاه خواهد داشت كه مصلحت اقتضا كند و ظهور او به اندازه‌اى حتمى است كه اگر دنيا تمام بشود و نماند فرضاً مگر يك روز خدا به آن روز آن‌قدر طول خواهد داد كه آن بزرگوار ظهور نموده و دنيا را پر از عدل و داد نمايد بعد از آن‌كه با ظلم و ستم پر شده باشد و او كسى نيست جز حجةابن الحسن العسكرى المهدى القائم المنتظر - اروحنا فداه و عجل اللّه تعالى فرجه الشريف - است . موضوع امامت از ضروريات مذهب شيعهء اماميه بوده و از مسلمات مذهب ماست .\r\nرسول الله صلى الله عليه و آله فرموده :\r\nمن مات و لم يعرف امام زمانه مات ميتة جاهلية ؛\r\nهر كس بميرد و نشناسد امام زمان خود را مردهء او مردهء زمان جاهليت است .\r\n[ چون در زمان جاهليت نوع افراد بشر از اعتقادات حقه چيزى نمىدانستند 
  ] .\r\nاز اين حديث شريف كه متواتر ميان شيعه و سنى است برمىآيد كه بايد در هر زمان امامى وجود داشته باشد و امام متعدد بوده و هر زمانى امامى دارد ، زيرا كلمهء امام اضافه بر زمان شخصى شده و آن اقتضا مىكند كه امام بايد متعدد بوده و هر عصر و زمان اختصاص به امامى داشته باشد و ائمه به نحو تبادل و تناوب بوده و با نوبه در زمان‌ها باشند و مراد از شناختن امام شناختن وى از جهت شكل و شمايل و ديدن روى او رنگ و قد و قامت او اندازه‌گيرى عرض و طول بدن او با متر و سانتىمتر نيست .\r\nبلكه مراد شناختن شخص امام با نسب او كه مختص به اوست و شناخت اوصاف و كمالات انسانى اوست به صفت امامت و عصمت كه از لوازم آن عموم علم اوست به احكام شرعيه و موضوعات خارجيه و عالم بودن امام است ، به تمام علوم و فنون و اشياء و موجودات و ماسوىاللّه تعالى و فعليت علم اوست نه به نحو شأنيت ، زيرا شأنيت نسبت به تمامى موجودات يك‌سان است اختصاص به امام ندارد .\r\nچنانچه تمامى اوصاف و قواى ظاهرى و باطنى تمام انسان‌ها در مقام فعليت\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nاست . « 1 » و تعجب است از كسانى كه اوصاف و قواى خودشان را اگر از آنها سؤال شود در مقام فعليت مىدانند چنانچه وجدان شاهد آن است ولى نسبت به علم امام كه مىرسند از خودشان هم پايين‌تر خيال كرده و در علم او به شأنيت قائل مىشوند .\r\nدربارهء اين گونه اشخاص كوته‌نظر بايد گفته شود : استعداد فهم اين مطلب را ندارند و از ادراكات علمى بىبهره‌اند .\r\nپس از آنچه نگارش يافت معلوم گشت كه بايد انسان به اوصاف امام معرفت برساند و معرفت رسانيدن به اوصاف او نسبت به اشخاص بااستعداد و خواص از قبيل واجبات مطلقه است و ضرورت خاصه دارد و براى خواص از جهت حكم تكليفى ضرورت داشته و واجب است كه تحصيل اعتقاد تفصيلى در معرفت علم امام عليه السلام از حيث كميت و كيفيت و از جهت حكم وضعى اعتقاد به كميت و كيفيت علم امام عليه السلام مدخليت در ايمان و عدالت داشته و ترك كردن تحصيل اعتقاد مذكور ترك مقدمهء واجب مطلق است ، زيرا كسى كه از خواص به شمار است و استعداد فهم اين مطلب را دارد معذور نيست و هم‌چنين اگر معتقد باشد - اجمالًا نه تفصيلًا - باز معذور نيست .\r\nو بايد دانست كه اعتقادات به دو نوع است :\r\nقسمتى از قبيل واجبات مطلقه است كه تحصيل علم به آنها از مقدمات آنهاست بايد انسان تحصيل علم و قطع به آنها نمايد .\r\nو قسمتى از قبيل واجبات مشروطه به حصول علم است اگر علم بر مكلف حاصل شد بايد معتقد باشد و اگر حاصل نگشت اعتقاد لازم نيست .\r\nو اعتقاد به امامت و عصمت اميرالمؤمنين و ائمهء طاهرين - سلام اللّه عليهم - از\r\n\r\n\r\n","description":"","footnote":"\r\n( 1 ) . اين مطلب را در رسالهء علم امام عليه السلام كه به ضميمهء ترجمهء علم امام مرحوم شيخ محمد حسين مظفر رحمه الله چاپ شده‌تفصيلًا نگارش داده و تحقيق كرده‌ام . رجوع شود به صفحهء 119 ط تبريز\r\n","page_name":" 182 ","page_number":182},
  {"content":"\r\n\r\nقبيل واجبات مطلقه مىباشد و در ايمان مكلف مدخليت داشته و بر هر مكلف واجب است كه تحصيل علم به آن نمايد و معتقد باشد و الا ايمان نخواهد داشت .\r\nاما فروعات مسئلهء امامت ، آيا علم امام حضورى است يا حصولى ؟\r\nاز قبيل واجبات مشروطه به حصول علم به مكلف است ولى چنانچه در محل خود تحقيق شده نسبت به تمامى افراد مكلفين مطلب اين طور نيست بلكه ضرورت خاصه دارد و نسبت به اشخاص خواص و آنهايى كه استعداد به دست آوردن اين اعتقاد را دارند از قبيل واجبات مطلقه است و بايد تحصيل علم به اين اعتقاد نمايند و الا نقصان و خللى در ايمان داشته و از عدالت ساقطند .\r\nو براى اثبات عموم علم امام عليه السلام ادلهء عقليه و نقليه زياد است و از علماى اعلام به تأليف مستقلى در اين باره پرداخته‌اند و سيد علامهء فقيه آقاى سيد عبدالحسين موسوى شيرازى لارى رحمه الله متوفى ( 1342 ق ) رساله‌اى در اين خصوص تأليف فرموده و آن را « معارف السلمانى به مراتب الخلفاء الرحمانى » ناميده و با تحقيقات علمى به حل مطلب پرداخته و بسيار ارزنده است و در سال 1313 قمرى در طهران چاپ سنگى شده است و مرحوم علامهء جليل فقيد آقاى شيخ محمد حسين مظفر نجفى ( ره ) متوفى ( 1381 ق ) رساله‌اى در اين باب تأليف و بسيار نفيس است و در سال ( 1385 ق ) در نجف اشرف به طبع رسيده و آن را فاضل صديق آقاى حاج ميرزا محمد آصفى به فارسى ترجمه نموده و در سال 1390 ق در تبريز طبع شده و نگارنده نيز رساله‌اى در اين باره تنظيم نموده و به ضميمهء ترجمهء « علم امام » مرحوم مظفر رحمه الله مانند مقدمه بر آن در همان سال چاپ شده و در نظر بود ترجمهء « علم امام » مرحوم مظفر رحمه الله با آنچه نگارش داده‌ام با اضافات و اصلاحات در عبارت اصل ترجمه تجديد چاپ شود ولى به نظر رسيد كه قبلًا رسالهء مختصرهء بسيار نفيسى كه استاد علامهء كبير آقاى طباطبائى - دام ظله - به عنوان : « بحثى كوتاه دربارهء علم امام » ، نگارش داده‌اند طبع شده و در دست‌رس دانش‌پژوهان گذاشته شود .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nچنانچه اشاره فرموده‌اند دربارهء عموم علم امام عليه السلام روايات متواتره در جوامع حديث شيعه موجود است .\r\nو نگارنده مىخواهد دربارهء آيهء تطهير در اين‌جا آنچه به نظر مىرسد بنگارد و به طور فشرده آنچه از آيهء شريفه فهميده مىشود در دست‌رس ارباب فضل و دانش بگذارد و تقليد از گفته‌هاى پيشينيان را كه دربارهء آيهء شريفه گفته‌اند ننموده و تفكر كردن در مفاد آيهء مباركه را به كنار نگذارد و تدبر در آيهء شريفهء قرآن مطلب را دربارهء علم امام روشن‌تر سازد .\r\nنزد ما شيعهء اماميه جاى شك و شبهه نبوده و ضرورى است كه آيهء تطهير در حق پنج بزرگوار آل عباء عليهم السلام نازل شده و روايات شيعه و سنى متواتراً بر آن دلالت دارد .\r\nو آيهء شريفه به تنهايى نازل گشته و منضماً به آيات ديگر قبلى و بعدى در نزول شركت نداشته و احدى از مسلمين در اين مطلب شك ندارد .\r\nو آيهء شريفه دلالت بر دفع رجس مىكند ، چون رسول الله صلى الله عليه و آله داخل مفاد آيه شريفه است ، رفع رجس نيست كه زوجات رسول الله صلى الله عليه و آله داخل مفاد آيه باشند چنانچه از حضرت يوسف عليه السلام دفع سوء و فحشا كرده :  « كَذلِكَ لِنَصْرِفَ عَنْهُ السُّوءَ وَ الْفَحْشاءَ »  و حسنين عليهما السلام داخل آيه‌اند بالاتفاق و در آن موقع آنها به حد بلوغ نرسيده بودند و اين مطلب قرينهء قطعى است و دلالت مىكند كه دفع رجس است پس زوجات قطعاً داخل معناى آيه نيستند .\r\nو اراده در آيهء شريفه ارادهء تكوينى است ، چون تعلق به فعل شخص مريد دارد نه به فعل غير كه تشريعى باشد ، پس ارادهء تكوينى ازلى خدا تعلق يافته كه از اهل‌بيت عليهم السلام ارجاس را پاكيزه گرداند .\r\nو لذا اين پاكيزه گردانيدن را اختصاص به اهل‌بيت عليهم السلام داده و با كلمهء « انّما » حصر بر آنها كرده است .\r\nو مراد از اراده در آيهء شريفه ارادهء مستتبعه به فعل است و ممكن نيست صرف\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nارادهء محضه باشد كه به فعليت نرسيده باشد ، زيرا ارادهء تكوينى خداوندى لازم گرفته كه مراد در خارج تحقق پيدا نمايد و تخلف ارادهء الهى از مراد محال است .\r\nو استعمال مضارع در ماوقع يعنى در آنچه واقع شده خصوص مادهء « اراده » و لفظ « يريد » بسيار است و در آيات قرآنى مانند استعمالش در قرآن و تكوينى و تشريعى زياد است :\r\n « وَ يُرِيدُ الشَّيْطانُ أَنْ يُضِلَّهُمْ »  و  « يُرِيدُ اللَّهُ بِكُمُ الْيُسْرَ   يُرِيدُ اللَّهُ أَنْ يُخَفِّفَ عَنْكُمْ » \r\nو كلمهء : اهل البيت . در آيهء شريفه به نحو قضيهء خارجيه است كه اشاره به آن پنج بزرگوار است كه در تحت كساء در بيت ام سلمه ( ض ) جمع شده بودند حتى خود ام سلمه به موجب روايات متواترهء فريقين از بيت خارج بوده ، و آيه به نحو قضيهء حقيقيه نيست كه احتياج به كاوشى در مفهوم آنچه موضوع در قضيه است داشته باشد و لذا نتوان ترديد كرد كه مورد حكم در آيه عبارت از آن پنج بزرگوار است و تجاوزى از آنها نمىكند ، پس آنهايى كه مىخواهند به كلمهء « اهل البيت » تعميم بدهند و شامل زوجات هم بدانند يا از روى غرض مانند نشاشيبى أموى ، حيا نكرده بلكه فقط از اهل‌بيت را زوجات بدانند از بحث و تدبر علمى در آيهء شريفه فرسنگ‌ها دور و از واقع مهجورند ؛ و به دستور خود رسول اللّه صلى الله عليه و آله تطهير را در ميان همان آيات گذاشته‌اند نظر به نكاتى كه در جاى خود محرز و مذكور است .\r\nو الف و لام در كلمهء « اهل البيت » براى عهد خارجى است ؛ يعنى بيتى كه آن پنج بزرگوار در آن جمع شده‌اند مانند كلمهء « آل عباء » و « اصحاب كساء » انحصار به آن پنج ذوات مقدسه دارد و جمع كردن در زير كساء هم اشاره به انحصار است علاوه بر عمل رسول الله صلى الله عليه و آله تا چند ماه ، اگرچه برحسب اجماع و آيات ديگر و تصريح خود رسول الله صلى الله عليه و آله عنوان « اهل بيت » بر ساير ائمه عليهم السلام نيز صادق است .\r\nپس از بيان اين مقدمات اجمالى گفته مىشود :\r\nرجس به معناى پليدى و چركى و قذارت است خواه ظاهرى باشد يا باطنى و در\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nآيات قرآنى در قذارت معنوى در چند مورد استعمال شده  « رِجْسٌ مِنْ عَمَلِ الشَّيْطانِ » . \r\nو در آيهء تطهير برحسب ظاهر اطلاق رجس اعم است ولى مصب و جريان آيهء شريفه ارجاس باطنى است و الف و لام « الرجس » يا براى جنس است يا استغراق در هر صورت افادهء عموم مىكند ولى آن بزرگواران قطعاً خودشان را از ارجاس ظاهرى پاكيزه نگاه مىداشتند و آنچه در اسلام « نجس » است بدون شك از آنها اجتناب مىفرموده‌اند .\r\nارجاس باطنى كه خداوند آنها را از آن پليدىهاى معنوى پاكيزه گردانيده شامل تمامى پليدىها و قذارت‌هاى باطنى است و تمامى ارجاس معنويه از اوصاف رذيله و صفات مذمومه از گناه و عصيان و جهل و نادانى و حرص و طمع و حسد و بخالت و لئيمى و غباوت و سهو و نسيان و كينه‌توزى و عداوت و بىبندوبارى و هر چه از اوصاف مذمومه محسوب است از آن بزرگواران دفع شده است و به عبارت ديگر : آيهء شريفه دلالت بر كبراى كليه دارد و آن عبارت از نفى كليهء ارجاس و پليدىهاى معنوى از اهل‌بيت عليهم السلام است و هر يك از افراد ارجاس باطنيه از اهل‌بيت عليهم السلام دفع شده است و آن افراد از ارجاس از مصاديق و صغريات آن كبراى كلى است و منطبق بر آن شده و نتيجهء صحيحه مىدهد و لذا با عبارت عربى شريف كه بهتر مطلب ادا مىشود چنين بايد گفت :\r\nالذنب أوالجهل أوالحسد أو . . . رجس ؛ و كلّ رجس فهو منفى عن أهل البيت عليهم السلام ؛ فالجهل أو . . . منفى عنهم عليهم السلام .\r\nآيا كدام رجس باطنى بالاتر از جهل و نادانى است ؟ پس به موجب آيهء شريفه ، امام بايد به چيزى جاهل نباشد و الا با آيهء شريفه تطهير سازش ندارد و خلاف مدلول مطابقى آيه است ، زيرا جاهل بودن با عموم اذهاب رجس و كبراى كلى منافات دارد .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nكسانى كه امام را فقط عالم به احكام شرعيه مىدانند « 1 » و جاهل به ساير موضوعات مىدانند يا مدلول آيهء تطهير مخالفت دارند و علت آن عدم تفكر و دقت در مدلول آيه است . شيخ صدوق قدس سره مىفرمايد :\r\nو اعتقاد نافيهم انّهم معصومون موصوفون بالكمال والتمام والعلم من أوائل أُمورهم و أواخرها لا يوصفون في شيء من أحوالهم به نقص و لا عصيان ولاجهل . « 2 »\r\nيعنى اعتقاد ما اماميه در حق ائمه عليهم السلام آن است كه آنها معصوم هستند و موصوفند به كمال و تمام و علم از اوايل امورشان تا اواخر آنها و در چيزى از احوالشان با نقص و عصيان و جهالت و نادانى موصوف نمىشوند .\r\nآيهء شريفه دلالت بر عصمت آل عباء عليهم السلام دارد و عصمت واقعى است و لذا بايد به همه چيز عالم باشند و الا عصمت واقعى درست نمىشود .\r\nو در اين‌جا تذكر به چند مطلب لازم به نظر مىرسد :\r\nاول : مراد از امام در مورد بحث كه مىگوييم علمش از جهت كميت و\r\n\r\n\r\n","description":"","footnote":"\r\n( 1 ) . اگر از علماى قرون گذشته اين حرف را قبل از چند قرن پيش گفته‌اند دليلشان اين است كه ادعاى اين كه امام‌حوادث آينده را مىداند بىدليل است .\r\nمعلوم مىشود گويندهء اين حرف از اخبار متواتره چشم پوشيده و تعمق در آيهء شريفهء تطهير ننموده است كه بهترين دليل است و آنهايى كه اين حرف را گفته و رفته‌اند آيا ما هم مىتوانيم با وجود ادلهء بسيار قوى تقليد از آنها نماييم در صورتى كه مىبينيم آنان چندان تحقيق و غوررسى در اين مطلب اعتقادى نكرده‌اند و تعجب از قول كسى كه مىگويد :\r\nاين مسئله نتيجهء عملى مهمى ندارد . آيا مسئلهء اعتقادى كه نتايج مهم اخروى دارد و موجب معرفت كامل به مقام شامخ الهى امام است به اندازهء نتيجهء عملى دنيوى نيست ؟\r\nآيا نتايج عملى دنيوى اهميتش از نتايج اعتقادى اخروى بيشتر است ؟ و حال آن كه اعتقادات به مراتب از غير اعتقادى و عملى اهميت زياد دارد و گفته شد كه اين مسئله ضرورت خاصه دارد و بر اشخاص با استعداد و صاحبان علم و دانش از قبيل واجبات مطلقه است كه بايد علم و اعتقاد برسانند و الا معرفت‌شان نسبت به امام كه از اصول دين است ناقض است\r\n( 2 ) . اعتقادات اماميه ، ص 99 ( ط تبريز به خط شيخ عبدالرحيم خطاط مشهور رحمه الله )\r\n","page_name":" 187 ","page_number":187},
  {"content":"\r\n\r\nكيفت عموميت را دارد و به همه چيز عالم است و با كوچك‌ترين توجه مىداند آن معنا نيست كه در كتب كلام و اصطلاح متكلمين است كه عبارت از شخصى است كه رياست عامه الهيه به دين و دنيا به نص رسول الله صلى الله عليه و آله داشته باشد .\r\nو نيز مراد مطلق معصوم نيست كه شامل ملائكه نيز باشد كه خودشان اعتراف كردند : لا علم لنا الا ما علمتنا .\r\nبلكه مراد از امام در اين مقام مطلق آن كسى است كه رياست الهيه عامه داشته باشد خواه به توسط پيغمبر باشد مثل اوصيا و ائمه يا بلاواسطهء پيغمبر باشد مانند خود پيغمبر . پس مراد از امام در مورد بحث شامل پيغمبر نيز هست چنانچه در آيهء شريفه :\r\n « إِنِّي جاعِلُكَ لِلنَّاسِ إِماماً »  حضرت ابراهيم نبى بود و پس از مدت‌ها به مقام امامت نائل شد و آن مقام ولايت كليه را دارا گشت مقام امامت بالاتر از مقام نبوت مطلقه است چنانچه در محل خود تفصيلًا بيان شده است .\r\nدوم : مراد از علم امام علم باطنى فطرى لدنى موهوبى از جانب خداوند عالم است با الهام و وحى مع الواسطه يا بلاواسطه و يا با هر اسبابى كه اختصاص به انبيا و اوصياى آنها دارد .\r\nو مراد علم ظاهرى كسبى آنها كه حاصل از امارات و حواس ظاهريه و اكتسابيه است نيست ، زيرا بديهى است كه علم ظاهرى كه براى امام حاصل مىشود مانند علم ظاهرى حاصل بر ديگران است كه تابع اسباب و حواس ظاهرى است در كميت و كيفيت و در اين باره خلافى در ميان علما وجود ندارد .\r\nو اصل عدم علم امام كه از قلم جمعى از بزرگان در فقه و در اصول فقه و يا در مقام‌هاى ديگر كه تعبير آورده‌اند : امام نمىدانست و يا بر ظن وى غلبه كرد ، نظاير آن عبارات جارى و صادر گشته نظر به اين علم ظاهرى است كه امام مكلف است به آن عمل نمايد و به اين مطالب در اضافات بر كتاب انيس الموحدين نراقى رحمه الله اشارت\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nرفته است و مورد كلام جمعى از بزرگان هم راجع به اين علم ظاهرى است . « 1 »\r\nسوم : مراد از عموم علم امام و كيفيت حضورى بودن آن اين نيست كه علم امام احاطه بر تمامى معلومات دارد به نحو عليت و معلوليت ، زيرا واضح است كه علم به اين معنا از خصايص ذات واجب الوجود است كه احدى از ممكنات قطعاً در آن با او شركت ندارد .\r\nبلكه مراد از علم حضورى امام ، انكشاف معلومات است نزد او فعلًا ، در مقابل انكشاف شأنى بر او با قوه و اراده كه از آن تعبير آورده‌اند :\r\n« لوشاء ان يعلم لعلم » ؛ در صورتى كه مىخواهد و مىداند و احتياج ندارد كه هر وقت خواست بداند مىداند ، چنانچه با اندك تأمل روشن است .\r\n « وَ لا يُحِيطُونَ بِشَيْءٍ مِنْ عِلْمِهِ إِلَّا بِما شاءَ »  علم خدا عين ذات اوست و به آن نتوان احاطه رسانيد ، پس مراد احاطه به معلومات است و استثنا فرموده و هر مقدارى كه خودش بخواهد به برگزيدگانش از معلومات خود احاطه مىدهد و استثنا قطعاً تحقق يافته است و خدا قادر است هر مقدار بخواهد به پيغمبر و امام به معلومات خود علم دهد و قادر است آنها را به همه چيز عالم نمايد . جلو قدرت غير متناهى خدا را نتوان گرفت .\r\nو به جهت رفع اشتباه از بعضى اذهان ساده و سطحى فرق ميان علم خداوند تعالى و علم امام و فعليت آن در اين جا مشروحاً بيان مىشود :\r\n1 . علم خدا قديم و علم امام حادث و موهوبى از جانب خداست .\r\n2 . علم خدا به نحو عليت و معلوليت است و علم امام به نحو انكشاف است .\r\n3 . علم خدا عين ذات اوست ، علم امام زائد بر ذات اوست .\r\n\r\n\r\n","description":"","footnote":"\r\n( 1 ) . و آنچه از سيد علم الهدى و شخ مفيد و شيخ طوسى رحمهم الله دربارهء اميرالمؤمنين و سيدالشهداء عليهما السلام نقل شده و در تنزيه الانبيا و تلخيص الشافى فرموده‌اند تماماً راجع به علم ظاهرى امام است و اگر راجع به آن نباشد خلط بين علم ظاهرى امام و علم باطنى اوست كه كاملًا در زمان‌هاى آن اكابر تحقيق نشده بوده است\r\n","page_name":" 189 ","page_number":189},
  {"content":"\r\n\r\n4 . علم خدا ازلى است ، علم امام در ازل نبود مسبوق به عدم است .\r\n5 . علم خدا محتاج به توجه نيست ، علم امام محتاج به توجه است .\r\n6 . علم خدا لايتناهى و غير محدود است ، علم امام متناهى و محدود است . « 1 »\r\nبى نسبت به علم ساير بشر اگر از علم امام لايتناهى تعبير شود مانع ندارد و ممكن است فرق‌هاى ديگرى نيز وجود داشته باشد ولى پس از دقت تمامى آنها به فرق‌هايى كه ذكر شد برمىگردد .\r\nبا در نظر گرفتن آنچه از فرق ميان علم خدا و امام نگارش يافت شرك و غلوى در بين تصور كردن ناشى از عدم فهم مطلب و بىعلمى و از نقطه نظر به واقع نرسيدن است .\r\nو در اين جا شبههء ساده و سطحى كه اغلب اذهان را بعد از آن‌كه گفته شد : « امام به همه چيز عالم است » فرا گرفته و فورى زبان به اعتراض گشوده و گويند :\r\nحالا كه امام عالم به علم فعلى حضورى است و مىدانست كه فلان كار چنان خواهد شد پس چرا اقدام كرد ؟ و چرا جلو آن را نگرفت ؟ و چرا به فلان محل رفت تا فلان حادثه واقع شود ؟ پس اگر عالم بود جلو آن حوادث ناگوار را مىگرفت .\r\nاين شبهه بسيار سطحى است و به فرمايش محقق طوسى قدس سره : شبهه گاه هست كه بسيار ساده و آسان و رسوخ در اذهان مىكند ولى جواب دقيق و علمى و محتاج به فهميدن واقع مطلب مىشود و شبهه كه به آسانى وارد اذهان شده آن را با دشوارى بايد از اذهان خارج نمود .\r\nاين گونه اشخاص خيال مىكنند كه عالم بودن امام جلو حوادث را كه از روى\r\n\r\n\r\n","description":"","footnote":"\r\n( 1 ) . پس از تأمل در آنچه بيان شد و نيز تأمل در فروق مذكوره ، سطحى بودن آنچه اين شهر آشوب در كتاب منسوب به وى به نام متشابهات القرآن گفته روشن مىشود . رجوع شود به كتاب متشابهات ، ص 211 كه مطالب صحيحه را با سقيمه خلط كرده و مطلب حق و صحيح را واضح نكرده است و عظمت آن بزرگوار و تقليد از وى نبايد اذهان را بگيرد . « الحق احق أنْ يتبع »\r\n","page_name":" 190 ","page_number":190},
  {"content":"\r\n\r\nاسباب و مسببات و علل و معلولات عالم پيش مىآيد مىتواند بگيرد ولى آن طور نيست بلكه جلوگيرى نتواند كرد . علاوه اين كه امام مكلف به عمل به علم واقعى نيست گره اختيار دارد بعضى اوقات اگر مصلحت تقاضا كند كه به آن علم عمل نمايد مىكند ولى عالم بودن امام لازم نگرفته كه جلو اسباب و مسببات عالم كون و طبيعت را بگيرد مگر از روى اعجاز آن هم اگر صلاح باشد .\r\nعبدالله بن رافع از حضرت اميرالمؤمنين عليه السلام نقل مىكند :\r\nو قد وجه أباموسى الأشعرى فقال له : احكم بكتاب اللَّه و لا تجاوزه فلما أدبر قال عليه السلام :\r\nو كأنّي به و قد خدع . قلت : يا أميرالمؤمنين ! فلم توجهه و أنت تعلم انّه مخدوع ؟\r\nفقال عليه السلام : يا بني لو عمل اللّه في خلقه بعلمه ما احتج عليهم بالرسل ؛\r\nوقتى اميرالمؤمنين عليه السلام ابوموسى اشعرى را مىفرستاد ( در داستان جنگ صفين و حكم قرار دادن ابوموسى پس از اصرار مشايخ نهروان ) ، مىفرمايد : مىبينم ابوموسى فريب خورده و عمروعاص به او حيله زده و عليه من رأى خواهد داد . عبدالله گويد :\r\nعرض كردم : يا اميرالمؤمنين ، حالا كه علم داريد ابوموسى فريب خواهد خورد چرا او را مىفرستيد ؟ امام عليه السلام فرمود :\r\nفرزند من ، اگر خدا به علم خود دربارهء خلقش عمل مىفرمود يا فرستادن انبيا و رسل به مردم احتجاج نمىفرمود .\r\nيعنى به علم خود عمل نمىكند بايد انبيا را بفرستد گرچه عالم است كه كدام كس ايمان خواهد آورد و كدام نه . من هم نمىتوانم برحسب علم خود عمل كنم بايد اسباب و مسببات عالم طبيعت از روى مصالح و مفاسد و افعال بشر با اختيار بشر فراهم آيد .\r\nو اين بحث را علامهء كبير و يگانه استاد اكبر آقاى طباطبائى - دام ظله - در رسالهء نفيسهء خود « بحثى كوتاه دربارهء علم امام » به نحو بسيار لطيف و خوبى حل فرموده و از اين جهت لازم دانستم كه پس از استجازه از محضر شريفشان به چاپ آن رساله\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nاقدام شود و نظر به اين كه در صفحات آذربايجان - با اين كه آن رساله دو مرتبه در قم چاپ شده - نسخهء آن بسيار نادر و ناياب بود به نشر آن اقدام و در دسترس عموم دانش‌پژوهان ارجمند كه علاقه‌مند به معارف دينى و مسائل اصول دين و اوصاف امام و معرفت كامل به حجت خداوندى هستند قرار داده شود و بر خلاف آنچه كوته‌نظران خيال مىكنند آن رسالهء شريفه دربارهء علم امام انتشار يافته و به دست عاشقان علم و فضيلت برسد .\r\nو به اين مناسبت شبى تلفن را برداشته و با خودِ آيةالله طباطبائى - دام ظله - از تبريز به قم تماس گرفته و اجازهء تجديد طبع را صادر و نسخه‌اى نيز به وسيلهء پست از چاپ‌هاى بعدى ارسال فرمودند .\r\nبا كمال خرسندى به مجرد صدور اجازه مقدمات طبع فراهم شد و بديهى است در اين گونه مباحث بايد به نظريات متخصصين در فن و شخصيت‌هاى علمى بارزى رجوع شود كه انظار آنها ارزش كامل داشته و مورد اعتنا و اعتبار در ميان افراد جامعه و دانشمندان عصر و علماى اعلام واقع است .\r\nو آيةالله علامهء طباطبائى - دام ظله - از شخصيت‌هاى بزرگ علمى و دينى عصر حاضر و قلم و بيان من از تقرير مقامات علميهء ايشان قاصر است .\r\nزيرا جامعيت معظم له در فقه و كلام و تفسير و حكمت و فلسفه و اصول فقه و حديث و رياضيات از هندسه و حساب و شعر و ادب ( حتى در اوايل جوانى استاد ماهر در نقاشى بود و بعداً نظر به جهاتى ترك فرمودند ) چون آفتاب عالم تاب روشن است و جامع‌ترين علماى اماميه در علوم نامبرده در اين عصرمى باشند . « 1 » و از\r\n\r\n\r\n","description":"","footnote":"\r\n( 1 ) . شايد به نظر برسد چرا آية الله علامهء طباطبائى - دام ظله - با آن جامعيت و احراز مرتبهء اعلاى فقاهت و اجتهادرسالهء عمليه نشر نمىفرمايد . علت آن نظر به رويهء بزرگان علما و فقهاى اين خاندان است و وصيت‌شان بر اولاد و اعقاب خودشان مىباشد كه هر قدر بتوانند از فتوا و نشر رساله گرچه با احتمال جنبهء اعلميت در حق ديگران باشد خوددارى نمايند ، چنانچه رويهء اغلب افراد بارز علمى خاندان جليل تا حال بر اين است\r\n","page_name":" 192 ","page_number":192},
  {"content":"\r\n\r\nافتخارات شيعه و به ويژه از مفاخر خاندان ( سادات عبدالوهابيه ) حسنين طباطبائيين است كه عموم افراد خاندان با وجود مقدسشان مباهات نموده و دعا گويند .\r\nو نظر بر اين كه نگارنده از ايام كودكى بر حالات و جديت و تحمل مشقات آن استاد اعظم و آيت عظماى خداوندى آشنايى داشته و نيز نظر به نسبت نسبى و سببى از چند جهت قديماً و حديثاً أباً عن جد آگاهى كامل و اطلاع وافر دارم و لذا تفصيل شرح حال و ترجمهء احوال آن جوهرهء فضل و كمال و ستارهء درخشان در آسمان علم و فضيلت را در كتاب خاندان عبدالوهاب مشروحاً نگارش داده‌ام و از درگاه خداوند قادر متعال از صميم قلب عمر طولانى و صحت كامل و توفيقات بيشترى را در حق آن علامهء اكبر در نشر علوم و معارف دينى مسئلت مىنمايم .\r\nبه حق النبي و آله الطاهرين صلوات الله عليهم أجمعين .\r\n18 شوال 1396 ق\r\nتبريز ، سيد محمد على قاضى طباطبائى\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nعلم امام و نهضت سيدالشهدا\r\nسؤال : آيا حضرت سيدالشهدا عليه السلام در مسافرتى كه از مكه به سوى كوفه مىكرد مىدانست كه شهيد خواهد شد يانه ؟ و به عبارت ديگر ، آيا آن حضرت به قصد شهادت رهسپار عراق شد يا به قصد تشكيل يك حكومت عادلانهء صد در صد اسلامى ؟\r\nجواب : سيدالشهدا عليه السلام - به عقيدهءشيعهء اماميه - امام مفترض‌الطاعه و سومين جانشين از جانشينان پيغمبر اكرم صلى الله عليه و آله و صاحب ولايت كليه مىباشد و علم امام عليه السلام به اعيان خارجيه و حوادث و وقايع طبق آنچه از ادلهء نقليه و براهين عقليه درمىآيد به دو قسم و از دو راه است .\r\n\r\nقسم اول از علم امام\r\nامام عليه السلام به حقايق جهان هستى ، در هرگونه شرايطى وجود داشته باشند ، به اذن خدا واقف است ؛ اعم از آنها كه تحت حس قرار دارند و آنها كه بيرون از دايرهء حس مىباشند ، مانند موجودات آسمانى و حوادث گذشته و وقايع آينده . دليل اين مطلب :\r\nراه اثبات علم از راه نقل روايات متواتره‌اى است كه در جوامع حديث شيعه ، مانند كتاب كافى و بصائر و كتب صدوق و كتاب بحارالانوار و غير آنها ضبط شده است .\r\nبه موجب اين روايات كه به حد و حصر نمىآيد ، امام عليه السلام از راه موهبت الهى و نه از\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nراه اكتساب ، به همه چيز واقف و از همه چيز آگاه است و هرچه را بخواهد به اذن خدا ، به ادنى توجهى مىداند .\r\nالبته در قرآن كريم آياتى داريم كه علم غيب را مخصوص ذات خداى متعال و منحصر در ساحت مقدس او قرار مىدهد ، ولى استثنايى كه در آيهء كريمهء   « عالِمُ الْغَيْبِ فَلا يُظْهِرُ عَلى غَيْبِهِ أَحَداً * إِلَّا مَنِ ارْتَضى مِنْ رَسُولٍ »   « 1 » وجود دارد نشان مىدهد كه اختصاص علم غيب به خداى متعال به اين معناست كه غيب را مستقلًا و از پيش خود ( بالذات ) كسى جز خداى نداند ، ولى ممكن است پيغمبران پسنديده به تعليم خدايى بدانند و ممكن است پسنديدگان ديگر نيز به تعليم پيغمبران آن را بدانند ، چنان كه در بسيارى از اين روايات وارد است كه پيغمبر و نيز هر امامى در آخرين لحظات زندگى خود علم امامت را به امام پس از خود مىسپارد .\r\nو از راه عقل ، براهينى است كه به موجب آنها امام عليه السلام به حسب مقام نورانيّت خود كامل‌ترين انسان عهد خود و مظهر تام اسماء و صفات خدايى و بالفعل به همه چيز عالم و به هر واقعهء شخصى آشناست و به حسب وجود عنصرى خود به هر سوى توجه كند ، براى وى حقايق روشن مىشود . ( ما تقرير اين براهين را نظر به اين‌كه به يك سلسله مسائل عقلى پيچيده متوقف و سطح آنها از سطح اين مقاله بالاتر است ، به محل مخصوص آنها احاله مىدهيم ) .\r\n\r\nاين علم تأثيرى در عمل و ارتباط ، با تكليف ندارد\r\nنكته‌اى كه بايد به سوى آن عطف توجه كرد اين است كه اين‌گونه علم موهبتى به موجب ادلهء عقلى و نقلى كه آن را اثبات مىكند قابل هيچ‌گونه تخلف نيست و تغيّر نمىپذيرد و سرمويى به خطا نمىرود و به اصطلاح علم است به آنچه در لوح محفوظ\r\n\r\n\r\n","description":"","footnote":"\r\n( 1 ) . جن ، آيهء 26\r\n","page_name":" 195 ","page_number":195},
  {"content":"\r\n\r\nثبت شده است .\r\nو آگاهى است از آنچه قضاى حتمى خداوندى به آن تعلق گرفته و لازمهء اين مطلب اين است كه هيچ‌گونه تكليفى به متعلق اين‌گونه علم ( از آن جهت كه متعلق اين‌گونه علم است و حتمىالوقوع مىباشد ) تعلق نمىگيرد و هم‌چنين قصد و طلبى از انسان با او ارتباط پيدا نمىكند ، زيرا تكليف همواره از راه امكان به فعل تعلق مىگيرد و از راه اين‌كه فعل و ترك هر دو در اختيار مكلف‌اند ، فعل يا ترك خواسته مىشود و اما از جهت ضرورىالوقوع و متعلق فضاى حتمى بودن آن محال است مورد تكليف قرار گيرد .\r\nمثلًا صحيح است خدا به بندهء خود بفرمايد : فلان كارى كه فعل و ترك آن براى تو ممكن است و در اختيار توست بكن ، ولى محال است بفرمايد : فلان كارى را كه به موجب مشيّت تكوينى و قضاى حتمى من ، البته تحقق خواهد يافت و برو برگرد ندارد بكن يا مكن ، زيرا چنين امر و نهى لغو و بىاثر مىباشد .\r\nو هم‌چنين انسان مىتواند امرى را كه امكان شدن و نشدن دارد اراده كرده ، براى خود مقصد و هدف قرارداده ، براى تحقق دادن آن به تلاش و كوشش بپردازد ، ولى هرگز نمىتواند امرى را كه به‌طور يقين ( بىتغيّر و تخلّف ) و به‌طور قضاى حتمى شدنى است ، اراده كند و آن را مقصد خود قرارداده ، تعقيب كند ، زيرا اراده و عدم اراده و قصد و عدم قصد انسان كمترين تأثيرى در امرى كه به هرحال شدنى است و از آن جهت كه شدنى است ، ندارد ( دقت شود ) .\r\nو از اين بيان روشن مىشود كه :\r\n1 . اين علم موهبتى امام عليه السلام اثرى در اعمال او و ارتباطى با تكاليف خاصهء او ندارد .\r\nو اصولًا هر امر مفروض از آن جهت كه متعلق قضاى حتمى و حتمىالوقوع است متعلق امر يا نهى يا اراده و قصد انسانى نمىشود .\r\nآرى متعلق قضاى حتمى و مشيّت قاطعهء حق متعال مورد رضا به قضاست ،\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nچنان‌كه سيدالشهدا عليه السلام در آخرين ساعت زندگى در ميان خاك و خون مىگفت : « رضاً بقضاءك و تسليماً لأمرك لا معبود سواك » و هم‌چنين در خطبه‌اى كه هنگام بيرون آمدن از مكه خواند ، فرمود : « رضااللَّه رضانا أهل‌البيت » .\r\n2 . حتمى بودن فعل انسان از نظر تعلق قضاى الهى منافات با اختيارى بودن آن از نظر فعاليت اختيارى انسان ندارد ، زيرا قضاى آسمانى به فعل با همهء چگونگىهاى آن تعلق گرفته است نه به مطلق فعل ، مثلًا خداوند خواسته است كه انسان فلان فعل اختيارى را ، به اختيار خود انجام دهد و در اين صورت تحقق خارجى اين فعل اختيارى از آن جهت كه متعلق خواست خداست حتمى و غيرقابل اجتناب است و در عين حال اختيارى و نسبت به انسان صفت امكان دارد ( دقت شود ) .\r\n3 . اين‌كه ظواهر اعمال امام عليه السلام را كه قابل تطبيق به علل و اسباب ظاهرى است نبايد دليل نداشتن اين علم موهبتى و شاهد جهل به واقع گرفت ، مانند اين‌كه گفته شود : اگر سيدالشهدا عليه السلام علم به واقع داشت چرا مسلم را به نمايندگى خود به كوفه فرستاد ؟ چرا توسط صيداوى نامه به اهل كوفه نوشت ؟ چرا خود از مكه رهسپار كوفه شد ؟ چرا خود را به هلاكت انداخت و حال آن‌كه خدا مىفرمايد :  « لا تُلْقُوا بِأَيْدِيكُمْ إِلَى التَّهْلُكَةِ »  « 1 » چرا ؟ و چرا ؟\r\nپاسخ همهء اين پرسش‌ها از نكته‌اى كه تذكر داديم روشن است ، و نيازى به تكرار نيست .\r\n\r\nقسم دوم از علم امام : علم عادى\r\nپيغمبر صلى الله عليه و آله به نص قرآن كريم و هم‌چنين امام عليه السلام ( از عترت پاك او ) بشرى است همانند ساير افراد بشر و اعمالى كه در مسير زندگى انجام مىدهد مانند اعمال ساير\r\n\r\n\r\n","description":"","footnote":"\r\n( 1 ) . بقره ، آيهء 195\r\n","page_name":" 197 ","page_number":197},
  {"content":"\r\n\r\nافراد بشر در مجراى اختيار و بر اساس علم عادى قرار دارد . امام عليه السلام نيز مانند ديگران خير و شرّ و نفع و ضرر كارها را از روى علم عادى تشخيص داده و آنچه را شايستهء اقدام مىبيند اراده كرده ، در انجام آن به تلاش و كوشش مىپردازد . در جايى كه علل و عوامل و اوضاع و احوال خارجى موافق مىباشد ، به هدف اصابت مىكند و در جايى كه اسباب و شرايط مساعدت نكنند از پيش نمىرود . ( و اين‌كه امام عليه السلام به اذن خدا به جزئيات همهء حوادث چنان كه شده و خواهد شد واقف است ، تأثيرى در اين اعمال اختياريهء وى ندارد ، چنان كه گذشت ) .\r\nامام عليه السلام مانند ساير افراد انسانى بندهء خدا و به تكاليف و مقررات دينى مكلّف و موظّف مىباشد و طبق سرپرستى و پيشوايى كه از جانب خدا دارد با موازين عادى انسانى بايد انجام دهد و آخرين تلاش و كوشش را در احياى كلمهء حق و سرپا نگه‌داشتن دين و آيين بنمايد .\r\n\r\nنهضت سيدالشهدا عليه السلام و هدف آن\r\nبا يك سير اجمالى در وضع عمومى آن روز مىتوان نسبت به تصميم و اقدام سيدالشهدا عليه السلام روشن شد .\r\nتيره‌ترين و تاريك‌ترين روزگارى كه در جريان تاريخ اسلام به خانوادهء رسالت و شيعيانشان گذشته ، دورهء حكومت بيست سالهء معاويه بود .\r\nمعاويه پس از آن‌كه خلافت اسلامى را با هر نيرنگ بود به دست آورد و فرمانرواى بىقيد و شرط كشور پهناور اسلامى شد ، همهء نيروى شگرف خود را صرف تحكيم و تقويت فرمانروايى خود و نابود ساختن اهل‌بيت رسالت مىنمود ، نه تنها در اين‌كه آنان را نابود كند ، بلكه مىخواست نام آنان را از زبان مردم و نشان آنان را از ياد مردم محو كند .\r\nجماعتى از صحابهء پيغمبر صلى الله عليه و آله را كه مورد احترام و اعتماد مردم بودند از هر راه بود\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nبا خود همراه و با ساختن احاديث به نفع صحابه و ضرر اهل‌بيت به كار انداخت . و به دستور او در منابر اسلامى در سرتاسر بلاد اسلامى به اميرالمؤمنين عليه السلام ( مانند يك فريضهء دينى ) سبّ و لعن مىشد .\r\nبه وسيلهء ايادى خود مانند زيادبن ابيه و سمرة بن جندب و بسربن ارطاه و امثال ايشان هرجا از دوستان اهل‌بيت سراغ مىكرد به زندگىاش خاتمه مىداد و در اين راه‌ها از زر ، از زور ، از تطميع ، از ترغيب و از تهديد ، تا آخرين حد توانايى استفاده مىكرد .\r\nدر چنين محيطى طبعاً كار به اين‌جا مىكشد كه عامهء مردم از بردن نام على و آل على نفرت كنند و كسانى كه از دوستى اهل‌بيت رگى در دل دارند از ترس جان و مال و عرض خود هرگونه رابطهء خود را با اهل‌بيت قطع كنند .\r\nواقع امر را از اين‌جا مىتوان به دست آورد كه امامت سيدالشهدا عليه السلام تقريباً ده سال طول كشيد كه در همهء اين مدت ( جز چند ماه اخير ) معاصر معاويه بود . در طول اين مدت از آن حضرت كه امام وقت و مبيّن معارف و احكام دين بود در تمام فقه اسلامى حتى يك حديث نقل نشده است ( منظور روايتى است كه مردم از آن حضرت كرده باشند كه شاهد مراجعه و اقبال مردم است نه روايتى كه از داخل خاندان آن حضرت مانند ائمهء بعدى رسيده باشد ) .\r\nو از اين‌جا معلوم مىشود كه آن روز ، در خانهء اهل‌بيت عليهم السلام به كلى بسته شده و اقبال مردم به حد صفر رسيده بوده است .\r\nاختناق و فشار روزافزون كه محيط اسلامى را فراگرفته بود به حضرت امام حسن عليه السلام اجازهء ادامهء جنگ يا قيام عليه معاويه را نداد و كمترين فايده‌اى هم نداشت .\r\nزيرا اولًا : معاويه از وى بيعت گرفته بود و با وجود بيعت كسى با وى همراهى نمىكرد .\r\nثانياً : معاويه خود را يكى از صحابهء كبار پيغمبر صلى الله عليه و آله و كاتب وحى و مورد اعتماد و\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nدست راست سه نفر از خلفاى راشدين به مردم شناسانيده بود و نام خال‌المؤمنين را به عنوان لقبى مقدس بر خود گذاشته بود .\r\nثالثاً : با نيرنگ مخصوص به خودش به آسانى مىتوانست حضرت امام حسن عليه السلام را به دست كسان خودش بكشد و بعد به خون‌خواهى وى برخيزد و از قاتلين وى انتقام بگيرد و مجلس عزا نيز برايش برپا كند و عزادار شود !\r\nمعاويه وضع زندگى امام حسن عليه السلام را به جايى كشانيده بود كه كمترين امنيتى حتى در داخل خانهء شخصى خودش نداشت و بالاخره نيز وقتى كه مىخواست براى يزيد از مردم بيعت گيرد ، آن حضرت را به دست همسر خودش مسموم كرده ، شهيد ساخت .\r\nهمان سيدالشهدا عليه السلام كه پس از درگذشت معاويه بىدرنگ عليه يزيد قيام كرد و خود و كسان خود ، حتى بچهء شيرخوارهء خود را در اين راه فدا كرد ، در همهء مدت امامت خود كه معاصر معاويه بود به اين فداكارى نيز قادر نشد ، زيرا در برابر نيرنگ‌هاى صورتاً حق به جانب معاويه و بيعتى كه از وى گرفته شده بود ، قيام و شهادت او كمترين اثرى نداشت .\r\nاين بود خلاصهء وضع ناگوارى كه معاويه در محيط اسلامى به وجود آورد و در خانهء پيغمبر اكرم صلى الله عليه و آله را به كلى بسته ، اهل‌بيت را از هرگونه اثر و خاصيت انداخت .\r\n\r\nمرگ معاويه و خلافت يزيد !\r\nآخرين ضربت كاريى كه معاويه به پيكر اسلام و مسلمين وارد ساخت اين بود كه خلافت اسلامى را به سلطنت استبدادى موروثى تبديل نمود و پسر خود يزيد را به جاى خود نشانيد ، در حالى كه يزيد هيچ‌گونه شخصيت دينى - حتى به‌طور تزوير و تظاهر - نداشت و همهء وقت خود را علناً با ساز و نواز و باده‌گسارى و شاهدبازى و ميمون رقصانى مىگذرانيد و احترامى به مقررات دينى نمىگذاشت و گذشته از همهء\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nاينها اعتقادى به دين و آيين نداشت ؛ چنان كه وقتى كه اسيران اهل‌بيت و سرهاى شهداى كربلا را وارد دمشق مىكردند و به تماشاى آنها بيرون آمده بود ، بانگ كلاغى به گوشش رسيد ، گفت :\r\n نعب الغراب فقلت قل أو لاتقل * فقد اقتضيت من الرسول ديوني « 1 » \r\nو هم‌چنين هنگامى كه اسيران اهل‌بيت و سرمقدّس سيدالشهدا را به حضورش آوردند ، ابياتى سرود كه يكى از آنها اين بيت بود .\r\n لعبت هاشم بالملك فلا * خبر جاء ولا وحي نزل \r\nزمامدارى يزيد كه توأم با ادامهء سياست معاويه بود ، تكليف اسلام و مسلمين را روشن مىكرد و من جمله وضع رابطهء اهل‌بيت رسالت را با مسلمانان و شيعيانشان ( كه مىبايست به دست فراموشى مطلق سپرده شود و بس ) معلوم مىساخت .\r\nدر چنين شرايطى ، يگانه وسيله و مؤثرترين عامل براى قطعيت يافتن سقوط اهل‌بيت و در هم ريختن بنيان حق و حقيقت اين بود كه سيدالشهدا با يزيد بيعت كند و او را خليفه و جانشين مفترض‌الطاعهء پيغمبر بشناسد .\r\n\r\nامام عليه السلام و بيعت با يزيد\r\nسيدالشهدا عليه السلام نظر به پيشوايى و رهبرى واقعى كه داشت نمىتوانست با يزيد بيعت كند و چنين قدم مؤثرى در پايمال ساختن دين و آيين بردارد و تكليفى جز امتناع از بيعت نداشت و خدا نيز جز اين از وى نمىخواست .\r\n\r\nاثر امتناع از بيعت\r\nاز آن طرف ، امتناع از بيعت اثرى تلخ و ناگوار داشت ، زيرا قدرت هولناك و\r\n\r\n\r\n","description":"","footnote":"\r\n( 1 ) . به نقل آلوسى در جزء 26 تفسير روح‌المعانى ، ص 66 از تاريخ ابن الوردى و كتاب وافى الوفيات .\r\n","page_name":" 201 ","page_number":201},
  {"content":"\r\n\r\nمقاومت‌ناپذير وقت ، با تمام هستى خود بيعت مىخواست ( بيعت مىخواست يا سر ) و به هيچ چيز ديگر قانع نبود و از اين روى كشته شدن امام عليه السلام در صورت امتناع در بيعت قطعى و لازم لاينفك امتناع بود .\r\nسيدالشهدا عليه السلام نظر به رعايت مصلحت اسلام و مسلمين تصميم قطعى بر امتناع از بيعت و كشته شدن گرفت و بىمحابا مرگ را بر زندگى ترجيح داد و تكليف خدايى وى نيز امتناع از بيعت و كشته شدن بود .\r\nو اين است معناى آنچه در برخى از روايات وارد است كه رسول خدا در خواب به او فرمود : خدا مىخواهد تو را كشته ببيند و نيز آن حضرت به بعضى از كسانى كه از نهضت منعش مىكردند فرمود : خدا مىخواهد مرا كشته ببيند و به هرحال مراد مشيّت تشريعى است نه مشيّت تكوينى ، زيرا چنان كه سابقاً بيان كرديم ، مشيّت تكوينى خدا تأثيرى در اراده و فعل ندارد .\r\n\r\nترجيح مرگ بر زندگى\r\nآرى ، سيدالشهدا عليه السلام تصميم بر امتناع از بيعت و در نتيجه كشته شدن گرفت و مرگ را بر زندگى ترجيح داد و جريان حوادث نيز اصابت نظر آن حضرت را به ثبوت رسانيد ، زيرا شهادت وى با آن وضع دلخراش مظلوميّت و حقانيّت اهل‌بيت را مسجّل ساخت و پس از شهادت تا دوازده سال نهضت‌ها و خونريزىها ادامه يافت و پس از آن همان خانه‌اى كه در زمان حيات آن حضرت كسى درب آن را نمىشناخت ، با مختصر آرامشى كه در زمان امام پنجم به وجود آمد ، شيعه از اطراف و اكناف مانند سيل به در همان خانه شتافت . حقانيت و نورانيّتشان در هر گوشه و كنار جهان به تابش و تلألؤ پرداخت و پايهء استوار آن ، حقانيّت توأم با مظلوميت اهل‌بيت مىباشد و پيشتاز اين ميدان سيدالشهدا عليه السلام بود . حالا مقايسهء وضع خاندان رسالت و اقبال مردم به آنان در زمان حيات آن حضرت با وضعى كه پس از شهادت وى در مدت چهارده قرن پيش آمده و سال به سال تازه‌تر و عميق‌تر مىشود اصابت نظر آن حضرت را\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nآفتابى مىكند و بيتى كه آن حضرت ( بنا به بعضى از روايات ) انشاد فرموده ، اشاره به همين معناست :\r\n و ما ان طبنا جبن و لكن * منايانا و دولت آخرينا \r\nو به همين نظر بود كه معاويه به يزيد اكيداً وصيت كرده بود كه اگر حسين‌بن على از بيعت با وى خوددارى كند او را به حال خود رها كند و هيچ‌گونه متعرّض وى نشود .\r\nمعاويه نه از راه اخلاص و محبت اين وصيت را مىكرد ، بلكه مىدانست كه حسين بن على بيعت كننده نيست و اگر به دست يزيد كشته شود ، اهل‌بيت نشان مظلوميت به خود مىگيرند و اين براى سلطنت اموى خطرناك و براى اهل‌بيت بهترين وسيلهء تبليغ و پيشرفت است .\r\n\r\nاشاره‌هاى مختلف امام عليه السلام به وظيفهء خود\r\nسيدالشهدا عليه السلام به وظيفهء خدايى خود كه امتناع از بيعت بود آشنا بود و بهتر از همه به قدرت بيكران و مقاومت‌ناپذير بنىاميه و روحيهء يزيد پى برده بود و مىدانست كه لازم لاينفك خوددارى از بيعت ، كشته شدن اوست و انجام وظيفهء خدايى شهادت را در بردارد . و از اين معنا در مقامات مختلف با تعبيرات گوناگون كشف مىفرمود .\r\nدر مجلس حاكم مدينه كه از وى بيعت مىخواست ، فرمود : مثل من با مثل يزيد بيعت نمىكند .\r\nهنگامى كه شبانه از مدينه بيرون مىرفت ، از جدّش رسول اكرم صلى الله عليه و آله نقل فرمود كه در خواب به وى فرموده : خدا خواسته ( يعنى به عنوان تكليف ) كه كشته شوى .\r\nدر خطبه‌اى كه هنگام حركت از مكه خواند و در پاسخ كسانى كه مىخواستند آن حضرت را از حركت به سوى عراق منصرف سازند ، همان مطلب را تكرار فرمود .\r\nدر پاسخ يكى از شخصيت‌هاى اعراب كه در راه اصرار داشت كه آن حضرت از رفتن به كوفه منصرف شود و گرنه قطعاً كشته خواهد شد ، فرمود : اين رأى بر من\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nپوشيده نيست ، ولى اينان از من دست بردار نيستند و هرجا بروم و هرجا باشم مرا خواهند كشت . ( برخى از اين روايات اگرچه معارض دارد يا از جهت سند خالى از ضعف نيست ، ولى ملاحظهء اوضاع و احوال روز و تجزيه و تحليل قضايا آنها را كاملًا تأييد مىكند . )\r\n\r\nاختلاف روش امام عليه السلام در خلال مدت قيام خود\r\nالبته مراد از اين‌كه مىگوييم مقصد امام عليه السلام از قيام خود شهادت بود و خدا شهادت او را خواسته بود اين نيست كه خدا از وى خواسته بود كه از بيعت يزيد خوددارى نمايد ، آن‌گاه دست روى دست گذاشته ، به كسان يزيد اطلاع دهد كه بياييد مرا بكشيد و بدين‌طريق خنده‌دار وظيفهء خود را انجام دهد و نام قيام روى آن بگذارد ، بلكه وظيفهء امام عليه السلام اين بود كه عليه خلافت شوم يزيد قيام كرده ، از بيعت با او امتناع ورزد و امتناع خود را كه به شهادت منتهى خواهد شد ، از هر راه ممكن به پايان رساند .\r\nاز اين‌جاست كه مىبينيم روش امام عليه السلام در خلال مدت قيام به حسب اختلاف اوضاع و احوال مختلف بوده . در آغاز كار كه تحت فشار حاكم مدينه قرار گرفت ، شبانه از مدينه حركت كرده ، به مكه كه حرم خدا و مأمن دينى بود پناهنده شد و چند ماهى در مكه در حال پناهندگى گذرانيد . در مكه تحت مراقبت سرّى مأمورين آگاهى خلافت بود تا تصميم گرفته شد توسط گروهى اعزامى در موسم حج كشته شود يا گرفته شده ، به شام فرستاده شود و از طرف ديگر سيل نامه از جانب عراق به سوى آن حضرت باز شده ، در صدها و هزارها نامه وعدهء يارى و نصرت داده ، او را به عراق دعوت كردند و در آخرين نامه كه صريحاً به عنوان اتمام حجت ( چنان كه بعضى از مورّخين نوشته‌اند ) از اهل كوفه رسيد ، آن حضرت تصميم به حركت و قيام خونين گرفت . اول به عنوان اتمام حجت مسلم بن عقيل را به عنوان نمايندهء خود فرستاد و\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nپس از چندى نامهء مسلم مبنى بر مساعد بودن اوضاع نسبت به قيام به آن حضرت رسيد .\r\nامام عليه السلام به ملاحظهء دو عامل كه گفته شد ، يعنى ورود مأمورين سرّى شام به منظور كشتن يا گرفتن وى و حفظ حرمت خانهء خدا و مهيا بودن عراق براى قيام به سوى كوفه رهسپار شد . سپس در اثناى راه كه خبر قتل فجيع مسلم و هانى رسيد ، روش قيام و جنگ تهاجمى را به قيام دفاعى تبديل فرموده ، به تصفيهء جماعت خود پرداخت و تنها كسانى را كه تا آخرين قطرهء خون خود از يارى وى دست‌بردار نبودند نگه داشته ، رهسپار مصرع خود شد . « 1 »\r\nمحمدحسين طباطبائى\r\nقم - ربيع‌الاول 1391 ه\r\n\r\n\r\n","description":"","footnote":"\r\n( 1 ) بحثى را كه مطالعه كرديد ، چندين سال پيش توسط استاد علامه حضرت آقاى طباطبائى در پاسخ سؤال گروهى از علاقه‌مندان ، نوشته شده و چنان كه ملاحظه نموديد ، در اين بحث ضمن حفظ اتفاق و استحكام ، اختصار و ايجاز نيز مراعات شده كه تفصيل و تقرير براهين مربوطه ، نيازمند مطرح ساختن يك سلسله مسائل عقلى و فلسفى در سطح عالى است .\r\nاين مقاله براى نخستين بار در تاريخ ربيع‌الثانى 1391 هجرى به شكل رسالهء كوچكى ، در 32 صفحه ، از طرف ما منتشر و به طور رايگان توزيع گرديد و اينك براى استفادهء بيشتر ، متن آن در اين كتاب نيز درج مىشود . ( خسروشاهى )\r\n","page_name":" 205 ","page_number":205},
  {"content":"\r\n\r\n\r\nعلم امام ؟\r\nمحضر مبارك حضرت آيةالله آقاى طباطبائى دامت بركاته\r\nسؤال : علم امام عليه السلام چيست ؟ و تا چه حدى مىباشد آيا امام علم به مرگ خود دارد كه چگونه و به چه طريق كشته خواهد شد ؟ و يا علم به ساعت و شب يا روز مرگ خود دارد .\r\nزياده توفيقات و سلامتى شما را از خداوند متعال مسئلت مىنمايم .\r\nاصفهان - عباس انصارى\r\nجواب : امام عليه السلام به موجب اخبار كثيره ، مقامى از قرب دارد كه هر چه را بخواهد به اذن خداوند مىتواند بداند و از آن جمله است علم به تفصيل مرگ و شهادت خود ، با جميع جزئيات آن . و اين مسئله هيچ گونه محذورى از نظر عقل ندارد و از راه شرع نيز رواياتى است كه هر يك از ائمه لوحى از جانب خدا دارند كه وظايف خاصه آنان در آن ثبت است و در عين حال به حفظ ظواهر حال و راه و رسم زندگى عادى ، مأموريت دارند و از اين جا پاسخ شبهه‌اى كه گاهى وارد مىكنند روشن مىشود و آن اين است كه : اقدام نمودن به خطرقطعى عقلايى نيست و انسان به كارى كه مىداند خطر قطعى و خاصه خطر جانى قطعى براى وى دارد ، به حكم عقل خود هرگز اقدام نمىكند ، پس چگونه متصور است امام عليه السلام كه اعقل عقلاست ، به كارى كه مىداند مرگ و شهادت او را در بردارد ، اقدام كند ؟\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nچون اصولًا انسان به كارى كه خطر قطعى او را مىداند ، به اختيار خود اقدام نمىكند . علاوه بر اين ، امام عليه السلام چگونه مىتواند راضى شود كه خود را به اختيار خود به آغوش مرگ و نابودى اندازد ! و عالم انسانيت را از بركات وجود محروم سازد ؟\r\nپاسخ : عقلايى نبودن اقدام اختيارى به خطر قطعى و معلوم براى اين است كه على الاغلب ، انسان كار را براى بهره‌بردارى خود انجام مىدهد و در نتيجه ، كارى را كه مستلزم از بين رفتن و نابودى خود اوست ، انجام نمىدهد ، ولى اگر انجام گرفتن كار را مهم‌تر از بقاى زندگى خود تشخيص دهد ، حتماً دست به كار زده و از نابودى خودش باك نخواهد داشت و براى اين مطلب ، از نهضت‌ها و انقلابات ، صدها مثال مىتوان پيدا كرد .\r\nشاهد زندهء اين مطلب واقعهء كربلا و نهضت حسينى عليه السلام است . حالا فرض كنيد اقدام سيدالشهدا عليه السلام شهادت اختيارى نبود ، ولى اقدام هر يك از شهداى كربلا ، به پذيرش مرگ قطعى كه هيچ ترديدى در تحقق آن نداشتند ، اختيارى و به طوع و رغبت بوده و هيچ ترديد نسبت كه آنان چند ساعت زنده ماندن امام عليه السلام را به زنده ماندن خود ترجيح مىدادند و مهم‌تر مىدانستند و لذا يكى پس از ديگرى خود را به دهان مرگ انداختند و كشته شدند .\r\nو از اين جا روشن مىشود كه آنچه در شبهه گفته شد « اصولًا انسان به كارى كه خطر قطعى او را مىداند به اختيار خود اقدام نمىكند » ! سخنى است بى پايه . خداى متعال در كلام خود در وصف حال فرعون و فرعونيان مىفرمايد :  « وَ جَحَدُوا بِها وَ اسْتَيْقَنَتْها أَنْفُسُهُمْ »  ، معجزات و دعوت موسى عليه السلام را انكار كردند . در حالى كه يقين به صحت و حقانيت آنها داشتند ، آنان به نص قرآن كريم به هلاكت قطعى خود در صورت كفر و انكار ، يقين داشتند با اين همه اقدام كردند .\r\nو هم از اين‌جا روشن مىشود كه آنچه در شبههء گفته شده كه « امام عليه السلام چگونه راضى مىشود كه خود را اختياراً تسليم مرگ كند و عالم انسانيت را از بركات وجود\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nخود محروم سازد ؟ » گفتارى است بى سر و ته ، زيرا چنانچه اشاره شد امام اهميت شهادت خود را نسبت به ادامه زندگى خود مىدانست و ترجيح مىداد يك نفر شيعه بلكه يك نفر مسلمان بلكه يك نفر انسان باشعور و هوش نبايد از آثار حيرت‌انگيز شهادت حسينى در عالم اسلام و بالاخص در جهان تشيع در اين مدت چهارده قرن ( تقريباً ) غفلت ورزد .\r\nدر سرتاسر فقه پهناور اسلامى كه به موجب حديث متواتر ثقلين ، معلم مسائل آن خاندان پيغمبر اكرم صلى الله عليه و آله مىباشند ، از حضرت سيدالشهدا عليه السلام حديثى منقول نيست . « 1 »\r\nالبته از بعضى دانشمندان نقل كرده‌اند كه يك حديث پيدا كرده است ! و از اين جا معلوم مىشود كه در اثر وضعى كه حكومت بيست ساله معاويه به وجود آورده بود ، خاندان پيغمبر اكرم صلى الله عليه و آله در چه وضع ناگوارى قرار داشتند و دورى عامهء مردم از آن حضرت تا چه حد بوده و چه روزگار تاريكى مىگذرانيده‌اند . حالا بهرهء اين زندگى چند ساله امام عليه السلام را با آثارحيرت‌انگيز و زنده هزار و چهارصد ساله ( تقريباً ) شهادت امام كه در جهان اسلام به ظهور و بروز پيوسته ، مقايسه كنيد تا صحت و سقم اين شبهه كه « چرا امام عليه السلام با استقبال شهادت خود عالم اسلام را از بركات وجودى خود محروم مىسازد ؟ » معلوم شود .\r\nعلاوه برآنچه گذشت اگر اين امر شبهه‌اى داشته باشد ، پيش از آنچه مثلًا به سيدالشهدا عليه السلام وارد شود ، به تقدير خداوندى وارد خواهد بود ! كه چرا خداى تعالى براى امامى كه دنيا بايد از زندگىاش بهره‌مند شود ، شهادت را مقدر فرمود و خون پاكش به زمين ريخته شد ؟\r\n\r\n\r\n","description":"","footnote":"\r\n( 1 ) . از حضرت سيدالشهدا عليه السلام رواياتى در مسائل فقهى از طرف شيعه نقل شده است ولى همه آنها رواياتى است كه به روايت ائمه ديگر مانند حضرت صادق و حضرت موسى بن جعفر و حضرت رضا عليهم السلام - عن الصادق عن أبيه عن آبائه عن علي عليه السلام عن النبي صلى الله عليه و آله مثلًا - و آنچه ما نفى كرديم روايتى است كه غير امام از آن حضرت نقل كرده باشد كه دليل مراجعه مردم باشد\r\n","page_name":" 208 ","page_number":208},
  {"content":"\r\n\r\nآيا اين شبهه ( در صورتى كه پاسخ گذشته را ندانيم يا نپسنديم ) پاسخى جز اين دارد كه بگوييم : خداى تعالى حكيم على الاطلاق است و كار بى حكمت و مصلحت نمىكند . تقدير شهادت امام عليه السلام نيز مانند ساير تقديرات او خالى از حكمت نيست ، اگرچه ما حكمت و مصلحت آن را ندانيم .\r\nحالا در صورتى كه شبهه را متوجه امام عليه السلام كنند ، باز هم اين پاسخ جارى است ، زيرا امام عليه السلام مظهر حكمت خداست و هرگز كار بىحكمت و مصلحت انجام نمىدهد .\r\nمحمد حسين طباطبائى\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nاجتهاد و تقليد در اسلام و شيعه\r\nدو كلمهء « اجتهاد » و « تقليد » با دو معناى متقابل - كه اجمالًا براى ما روشن است - در ميان مسلمان‌ها زياد استعمال مىشود و البته نظر به مسئلهء معروف عدم جواز تقليد ابتدايى « ميت » كه تقريباً مىتوان گفت از مسلمات فقه شيعه است و به واسطهء مرگ هر مجتهد مفتى ، مقلدين وى به تجديد تقليد و اتباع مجتهد زنده ، مكلف‌اند . اين دو كلمه در زبان شيعه مذهب ، بيشتر از ساير فرق اسلامى مكرر مىشود .\r\nاين دو كلمه در ميان ما مسلمانان اكنون در همين دو معنا ( كه اجمالًا مىدانيم ) استعمال مىشوند و با مراجعه به سير و آثار صدر اسلام دست‌گير مىشود كه كلمهء « اجتهاد » بعد از رحلت نبىاكرم صلى الله عليه و آله در عرف صحابه و تابعين در معانى ديگرى نيز جز معناى معروف امروزى استعمال مىشده است ، ولى نظر به اين‌كه ما در اين مقاله در صدد بحث از اجتهاد و تقليد به معنايى كه در عرف حاضر در ما دارند و هم‌چنين ريشهء دينى آنها هستيم و تشخيص معانى ديگر نسبت به اين منظور جنبهء بحث تاريخى دارد ، متعرض آنها نمىشويم . از براى دريافتن معناى تفصيلى اجتهاد و تقليد و ريشهء دينى آنها بايد متذكر شد كه :\r\nاولًا : از نظر شيعه آيين پاك اسلام گذشته از يك رشته معارف اصلى مربوط به مبدأ و معاد و يك رشتهء ديگر اصول اخلاقى ، يك سلسله قوانين و مقررات در مورد اعمال انسانى دارد كه بدون استثنا به همهء جهات زندگى جامعهء انسانى رسيدگى نموده ، هر\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nانسان مكلفى را - اعم از سياه و سفيد و عرب و عجم و مرد و زن ، در هر محيطى و با هر شرايطى زندگى نمايد - موظف مىكند كه اعمال فردى و اجتماعى خود را با آنها تطبيق نموده و از آن دستورات كه مجموعهء آنها به نام شريعت ناميده مىشود ، پيروى نمايد .\r\nو البته تطبيق هيچ عملى به قانون و حكم مربوط ، خود بدون تشخيص علمى متن همان قانون ميسر نيست و از همين روى تحصيل علم به قوانين علمى و احكام فرعى اسلام يكى از وظايف مسلمين خواهد بود .\r\nاين مسئله در عين اين‌كه از راه اعتبار عقلى به ثبوت مىرسد : بيانات كتاب و سنّت نيز همين معنا را تأييد مىكند . « 1 »\r\nثانياً : نظر به اين‌كه بيانات دينى كه در كتاب و سنت واقع است ، كلى و محدود و صور اعمال و حوادث واقعه كه مسائل مورد ابتلا را تشكيل مىدهند غير متناهى و نامحصورند ، براى به دست آوردن جزئيات احكام و تفاصيل آنها راهى جز اعمال نظر و پيمودن طريق استدلال نيست و البته اين مطلب نيز براى ما معلوم است كه در\r\n\r\n\r\n","description":"","footnote":"\r\n( 1 ) . اما از راه اعتبار عقلى ، زيرا عقلًا نمىتوان ترديد داشت كه انجام دادن انسان عملى را كه نمىداند ، از قدرت و توانايى انسان خارج است و تكليف به غير مقدور عقلًا غير جايز ، پس همان اوامر و نواهى كه تكاليف و وظايف دينى را تثبيت مىكند لزوم تحصيل علم به آن تكاليف و وظايف را نيز تثبيت مىكند و از راه بيانات دينى نيز آياتى كه به عموم خود تكليف حرجى يا تكليف عاجز يا ظلم را از حق سبحانه نفى مىكند ، براى اثبات اين مطلب نافع‌اند ، مانند  « لا يُكَلِّفُ اللَّهُ نَفْساً إِلَّا وُسْعَها »  ( بقره ، آيهء 286 ) و آيهء  « لا يَسْتَطِيعُونَ حِيلَةً وَ لا يَهْتَدُونَ سَبِيلًا »  ( مگر مردان و زنان و كودكانى كه تواناييشان گرفته شده و نمىتوانند حيله‌اى انديشند و يا راهى به مقصد پيدا كنند . ) و آيهء  « إِنَّ اللَّهَ لا يَظْلِمُ النَّاسَ شَيْئاً »  ( تحقيقاً خداوند هيچ‌گونه ظلمى را در حق مردم روا نمىدارد . ) و آياتى كه مؤاخذه را منوط به اتمام حجت مىكند ، مانند آيهء  « لِئَلَّا يَكُونَ لِلنَّاسِ عَلَيْكُمْ حُجَّةٌ »  و نظاير آنها و هم‌چنين روايات بسيارى كه جاهل قاصر را معذور مىدارد التزاماً دلالت به لزوم ايجاب تحصيل در امر تكاليف دارد و از كلمات معروفهء نبى اكرم صلى الله عليه و آله است كه فرمود : « طلب‌العلم فريضة على كلّ مسلم » و در مجالس ، مفيد با سند خود از امام ششم روايت مىكند كه خداى تعالى روز قيامت از بندهء خود مىپرسد : آيا مىدانستى ؟ اگر گويد : بلى ، مىفرمايد : چرا به آنچه مىدانستى عمل نكردى ؟ و اگر بگويد : نمىدانستم ، مىفرمايد : چرا ياد نگرفتى تا عمل كرده باشى ؟ در نتيجه بنده را محكوم مىكند و همين است معناى « حجت بالغه » آن‌جا كه فرمايد :  « فَلِلَّهِ الْحُجَّةُ الْبالِغَةُ » \r\n","page_name":" 211 ","page_number":211},
  {"content":"\r\n\r\nبيانات دينى كه به دست ما رسيده راه ديگرى جز همين راه عادى براى رسيدن به اين هدف نشان داده نشده است .\r\nو از همين‌جا روشن مىشود كه براى تشخيص وظايف و احكام دينى بايد راهى را پيمود كه عقلاى اجتماع براى تشخيص وظايف فردى و اجتماعى از متن قوانين و دستورات كلى و جزئى و معمولى مىپيمايند و به عبارت ديگر يك سلسله قواعدى را كه براى به دست آوردن وظايف و مقررات به كار برده مىشود بايد به كار انداخته ، وظايف و احكام شرعى را از متن بيانات دينى استنباط نمود .\r\nكسى كه اخبار ائمهء دين را سير و تتبّع مىنمايد ، موارد بسيارى را ملاحظه خواهد كرد كه در آنها ائمه دين با صحابه و پيروان يا با مخالفين خود به مباحثه و مناظره پرداخته ، احكام شرعى را از كتاب خدا و سنت پيغمبر صلى الله عليه و آله به طريق معمولى استنباط نموده‌اند . اين همان معناى اجتهاد است كه در محاورات امروزى ما جارى است و بنابراين معناى اجتهاد ، به دست‌آوردن حكم شرعى است از بيانات دينى به طريق نظر و استدلال كه با به كاربردن يك رشته قواعد مربوط ( قواعد اصول فقه ) انجام يابد .\r\n* * * نتيجه‌اى كه از اين بيانات دست‌گير مىشود اين است كه يكى از وظايف مقررهء اسلام براى جماعت مسلمين ، تشخيص علمى احكام دين از راه اجتهاد است و بسيار روشن است كه انجام اين وظيفه براى همهء افراد مسلمين امكان‌پذير نمىباشد و تنها عدهء معدودى قدرت و توانايى انجام اين وظيفه را داشته ، مىتوانند با بررسى بيانات دينى از راه استدلال و نظر و به كار انداختن قواعد استنباط ، احكام و مقررات اسلام را به دست آورند . تعذر اجتهاد در احكام براى همه از يك طرف و وجود تحصيل معرفت به احكام دين براى همه از طرف ديگر ، موجب گرديده است كه در اسلام براى افرادى كه توانايى اجتهاد ندارند وظيفهء ديگرى در نظر گرفته شود و آن اين است\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nكه احكام دينى مورد ابتلاى خود را از افرادى كه داراى ملكهء اجتهاد و قريحهء استنباط مىباشند اخذ و دريافت دارند و اين است معناى كلمهء « تقليد » در مقابل كلمهء « اجتهاد » كه در ميان ما داير و پيوسته مورد استعمال است . بهترين دليل براى ثبوت حكم تقليد نسبت به جاهل ، سيرهء مستمرهء مسلمين است كه از صدر اسلام تا امروز در ميان مسلمين داير بود و پيوسته اشخاصى كه توانايى اجتهاد را نداشتند و از تحصيل علم استدلالى به احكام شرعيه و معارف دينيّه مستقيماً عاجز بودند به فقها و دانشمندان مورد وثوق مراجعه نموده ، مسائل مورد ابتلاى خود را از آنها اخذ مىكرده‌اند . گذشته از آن شواهدى از كتاب و سنّت مىتوان پيدا كرد كه مسئلهء وجوب تقليد را براى جاهل به حكم تأييد مىنمايند ، مانند آياتى كه غير را به اتباع و پيروى عالم دعوت مىكند و رواياتى كه در خصوص تقليد وارد است يا بعضى از اصحاب را به فتوا دادن ترغيب و تحريص مىنمايد و نظاير آنها كه تصريحاً يا تلويحاً متعرّض مسئلهء تقليد مىباشد .\r\nبا بيان گذشته ، معناى « اجتهاد » و « تقليد » و ريشهء دينى آنها فىالجمله روشن مىشود ، ولى با نظرى دقيق‌تر و بحثى عميق‌تر مىتوان به دست آورد كه موضوع اجتهاد و تقليد ريشهء وسيع‌ترى دارد و سلوك طريق اجتهاد و تقليد يكى از اساسىترين اجزاى برنامهء زندگى انسان مىباشد و هر انسانى با فطرت انسانى خود راه زندگى را در جايى كه با اجتهاد عاجز است با تقليد مىپيمايد و بنابراين دستور اجتهاد و تقليد در اسلام ارشاد مردم خواهد بود به سوى روشى كه فطرت انسانى به آن هدايت مىنمايد .\r\n* * * اين مطلب را با بيان آينده به طور اختصار مىتوان توضيح داد : نوعيّت انسان مانند نوعيّت‌هاى ديگرى كه در جهان آفرينش وجود دارند ، مناسب ساختمان وجودى خود هدفى دارد و طبق هدف مخصوص خود ، با قوا و ادواتى تجهيز شده است . با\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nوسايل و تجهيزاتى كه دارد پيوسته از راه ابقاى وجود و رسيدن به هدف كمالى خود با به كار انداختن همان وسايل و تجهيزات كوشا بوده ، فعاليت مىكند .\r\nفعاليت ويژهء انسان در راه مقاصد زندگى فعاليتى است ارادى و از فكرى كه ويژهء انسان است ، سرچشمه مىگيرد . انسان اوضاع جهان و آفرينش و همچنين حوادثى را كه در دسترس وى قرار دارد و هم‌چنين ماده‌اى را كه روى آن كار مىكند تشخيص مىدهدو اعمال و كوشش‌هايى را كه در آنها به امكاناتى اميدوار است از جهت خير و شرّ و نفع و ضرر و بايد و نبايد مىسنجد و پس از اين‌كه كارى مناسب مقاصد حياتى خود يافت و نشان « اين كار را بايد كرد » به رويش زد ، اقدام به عمل كرده ، كار را انجام مىدهد .\r\nآنچه ما با نهاد خدادادى خود درك مىكنيم اين است كه تا علل و عوامل يا لوازم و آثار ، چيزى را درك نكند ، به ثبوت و واقعيت آن چيز قضاوت نخواهد كرد و هم‌چنين تا عوامل و موجبات يا آثار و فوايد كارى را از نظر نگذراند ، به انجام دادن آن كار اقدام نخواهد نمود .\r\nما در خودمان عيناً مشاهده مىكنيم كه هر پديده‌اى از پديده‌هاى هستى و هر حادثه‌اى از حوادث جهان به يكى از حواس جلوه مىكند . حتى كوچك‌ترين صدايى كه مىشنويم برگشته از علل پيدايش وى جست‌وجو مىنماييم و هر كارى را كه مىخواهيم انجام دهيم ، تفصيلًا يا اجمالًا علت اقدام خود را و اگر از آن هم غفلت داشته باشيم لااقل فوايد و منافع كار را از نظر مىگذرانيم و بالاخره در مورد تشخيص فكرى نامبرده يك فعاليت فكرى از علل و فوايد به عمل مىآوريم . اين فعاليت و جست‌وجوى فكرى همان است كه به اصطلاح علمى استدلال ناميده مىشود . پس انسان با فطرت خدادادى و موجوديت تكوينى خود يك موجود استدلالى است و طبعاً هم در نظريات علمى و هم در قضاياى علمى خود راه استدلال مىپيمايد . چيزى كه هست اين است : معلومات نظرى و هم‌چنين احتياجات علمى انسان بىشمار و به\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nاندازه‌اى زياد و بيرون از حد و حصر است كه هرگز يك فرد انسان عادى به شمردن آنها قادر نيست تا چه رسد به اين كه در هر يك از جزئيات آنها تفصيلًا به استدلال پرداخته ، با نيروى فكرى خود در تشخيص حق و باطل و خير و شرّ آنها استقلال به خرج دهد . البته همين است كه طبعاً افراد انسان را به سوى اجتماع مدنيّت كشانيده ، فعاليت‌هاى مربوط به زندگى را در ميانشان توزيع و تقسيم مىنمايد . درك اين حقيقت ، انسان را ( اضطراراً ) وادار مىنمايد كه در جهاتى از زندگى خود كه تا اندازه‌اى در معرفت و شناسايى آنها تخصص و خبرت دارد ، به سلوك راه استدلال پرداخته ، با تشخيص علمى پيش رود . يعنى اجتهاد نمايد و در جهات ديگرى كه تخصص و خبرت ندارد ، به كسى كه ايمان به خبرويّت و درست‌كارى وى دارد گرويده ، به واسطهء همين اتصال ، تشخيص علمى او را براى خود تشخيص علمى فرض نموده ، پيش رود ، يعنى عمل خود را به نظر وى تطبيق نموده ، از وى تقليد نمايد .\r\nما هر كارى را كه بخواهيم و راه و رسمش را ندانسته باشيم ، به خبرهء همان كار مراجعه مىكنيم و به هر شغلى كه خواسته باشيم وارد شويم ، راه و چارهء آن را از متخصص همان شغل مىپرسيم و هر فنّ و صنعتى را كه مىخواهيم ياد گيريم ، به شاگردى استادى مىشتابيم كه در آن فن و صنعت بصير كار كرده است . درمان درد را از پزشك و نقشهء بنا را از معمار مىخواهيم و اصولًا سازمان تعليم و تربيت عمومى در محيط اجتماعى انسان بر همين اصل استوار است .\r\n\r\nنتيجه\r\nاز بيان گذشته نتيجه گرفته مىشود كه :\r\nاولًا : مسئلهء اجتهاد و تقليد يكى از اساسىترين و عمومىترين مسائل حياتى انسان مىباشد و هر انسانى كه پاى به دايرهء اجتماع مىگذارد ، از لحاظ رويهء اجتهاد و\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nتقليد ناگزير است .\r\nثانياً : هر انسانى در بخش بسيار كوچكى از جهات زندگى خود به اجتهاد مىپردازد و بخش‌هاى ديگر را ( بزرگ‌ترين قسمت زندگى ) با تقليد مىگذراند و به راستى كسى كه مىپندارد در زندگى خود زير بار تقليد نرفته و نخواهد رفت ، با يك پندار دروغى و خنده‌دار خود را فريب مىدهد .\r\nثالثاً : قضاوت عمومى و فطرت به جواز تقليد يا لزوم آن در جايى است كه انسان جاهل بوده ، توانايى اعمال نظر و بررسى فكرى مسئله را نداشته باشد و مرجع تقليد و پيشواى مفروض مرجع صلاحيت‌دار يعنى در مسئلهء مفروضه صاحب‌نظر و قابل اعتماد و وثوق بوده باشد در غير اين صورت تقليد قابل ذمّ و نكوهش است .\r\nدر ذيل نتيجهء اولى ( فطرى بودن اجتهاد و تقليد ) مىگوييم كه دين اسلام چنان كه از بيانات مكرر و روشن كتاب و سنّت به دست مىآيد ، دين فطرت است و انسانيت را به سوى يك سلسله مسائل حياتى دعوت مىكند كه خصوصيت آفرينش انسانى و فطرت خدادادى او به سوى آنها هدايت و رهبرى مىنمايد . خداى متعال در كتاب آسمانى خود در سورهء روم ، آيهء 30 مىفرمايد :\r\n « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ » ؛ \r\nخلاصهء ترجمه : پس در حالت اعتدال و با كمال استوارى دين را استقبال نموده ، بپذيرد دينى كه به آفرينش مخصوص انسانى منطبق شود ، زيرا آفرينش ثابت است ( و مىتواند دينى را كه به آن منطبق است ، تثبيت كند ) و آن دين مىباشد كه مىتواند مردم را اداره نموده ، به سعادت برساند . و البته نظر به اين‌كه ( اجتهاد و تقليد ) يكى از مسائل اساسى فطرى است ، دين مقدس اسلام كه به فطرت اصلى دعوت مىنمايد ، به سوى آن نيز دعوت خواهد نمود .\r\nدر خاتمه بايد متذكر بود تقليدى كه مورد بحث ماست غير از تقليدى است كه به\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nمعناى تبعيّت كوركورانه و پيروى بىخردانه مىباشد كه اسلام با تمام قوا با آن مبارزه مىكند و قرآن كريم « 1 » آن را يكى از رذيل‌ترين و مذموم‌ترين صفات انسانى شمرده ، آنانى را كه از نياكان و بزرگانشان و يا از مردمان هواپرست و هوسباز ، بىچون و چرا و بدون منطقى صحيح تقليد و تبعيّت مىكنند و دنبال هر صدايى مىافتند ، جزء حيوانات مىشمارد ، زيرا مغز متفكر خود را از دست داده ، خاصيت انسانيتشان كه فطرات استدلال و كنجكاوى بوده باشد ، به تاراج رفته است .\r\n\r\n\r\n","description":"","footnote":"\r\n( 1 ) . مانند آيهء شريفهء  « قالُوا بَلْ نَتَّبِعُ ما أَلْفَيْنا عَلَيْهِ آباءَنا أَ وَ لَوْ كانَ آباؤُهُمْ لا يَعْقِلُونَ شَيْئاً وَ لا يَهْتَدُونَ »  . ( بقره ، آيهء 170 ) . ( و نظير اين آيه در سورهء مائده ، 104 نيز واقع است . )\r\nترجمه : مىگويند به آنچه بر ما نازل نموده ، تابع نمىشويم بلكه تابع مىشويم به آن طريقه‌اى كه پدران خود را روى همان طريقه يافته‌ايم . آيا در صورتى كه پدرانشان نادان بوده ، راه را پيدا نكنند ، باز تبعيت آنها را مىكنند .  « وَ مَثَلُ الَّذِينَ كَفَرُوا كَمَثَلِ الَّذِي يَنْعِقُ بِما لا يَسْمَعُ إِلَّا دُعاءً وَ نِداءً صُمٌّ بُكْمٌ عُمْيٌ فَهُمْ لا يَعْقِلُونَ »  ( و كسى كه اين كفار را دعوت مىكند مانند كسى است كه حيواناتى را صدا مىزند كه از دعوت وى چيزى جز صدا ، درك نمىكنند . اينان گوش شنوا و زبان گويا و چشم بيناى خود را از دست داده‌اند و در نتيجه چيزى نمىفهمند و تعقل نمىكنند . )\r\n","page_name":" 217 ","page_number":217},
  {"content":"\r\n\r\n\r\nپاسخ به پرسش‌هايى دربارهء امام زمان عليه السلام\r\nدر نامه‌اى كه در انكار وجود امام زمان - ارواحنا فداه - نوشته شده ، نويسندهء نامه به سائل خود خطاب كرده ، مىگويد :\r\n« اولًا اين‌كه پرسيده‌ايد : آيا اصولًا بر اين موضوع كه هميشه بايد امامى باشد دليل عقلى است يا خير ، بايد دانست كه گاهى سخن از امام به ميان مىآيد و منظور يك پيشواى الهى است ؛ يعنى امامى كه از جانب خداوند برگزيده و تعيين شده است و گاهى مراد يك پيشواى مذهبى است كه در سطح عالى علم و تقوا قرار دارد و ديگران از راهنمايىهاى او كه از راه تعقّل صحيح در جهان آفرينش و كتاب الهى آنها را به دست آورده استفاده مىكنند و امور اسلامى را به او باز مىگردانند و البته به معناى اخير مسلمانان هميشه بايد پيشوايى داشته باشند ، همان‌طور كه هر مذهب و حتى مسلك سياسى مطلق نيز رهبر و پيشوا و زعيمى دارد .\r\nاما در مورد سؤال اول كه آيا مسلمانان هميشه به يك امام الهى نيازمند هستند ياخير ؟ من مىگويم : خير چنين نيازى نيست ، زيرا آن امام الهى كه هميشه زنده و حاضر است و غيبت ندارد و از راهنمايىهايش مىتوان برخوردار شد ، همان قرآن كريم است به دليل آنچه در خود قرآن آمده كه  « وَ مِنْ قَبْلِهِ كِتابُ مُوسى إِماماً »  « 1 » پيش از\r\n\r\n\r\n","description":"","footnote":"\r\n( 1 ) . سورهء احقاف ، آيهء 12\r\n","page_name":" 218 ","page_number":218},
  {"content":"\r\n\r\nاين كتاب ، كتاب موسى امام بود . از اين‌جا استفاده مىشود كه اينك قرآن امام است .\r\nامام حاضر ، امام زمان ، امام بدون غيبت » .\r\nپاسخ : طبق دعوى نويسنده ، قرآن كريم از آن جهت كه كتاب آسمانى و هدايت‌كننده است ، امام امت اسلام است و نيازى به تشخيص كه امام الهى باشد نيست و اين دليلى است ناتمام و غير منتج .\r\nاولًا : خداى متعال كتابى براى ابراهيم عليه السلام به نام صحف ذكر مىفرمايد :  « صُحُفِ إِبْراهِيمَ »  « 1 » و ناگزير اين كتاب چون آسمانى و وحى الهى بوده ، امام وقت و هدايت‌كنندهء مؤمنين به ابراهيم عليه السلام بوده و از جانب ديگر به موجب آيهء كريمهء ،  « وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً . . . »  « 2 » ابراهيم عليه السلام را صريحاً امام خدايى معرفى مىنمايد و از اين‌جا روشن مىشود كه امام بودن كتاب آسمانى منافات با امامت خدايى يك كس ديگر ندارد و ممكن است با وجود كتابى كه امام است ، امام خدايى ديگر در وقت حاضر وجود داشته باشد مانند ابراهيم و صحف ابراهيم عليه السلام و البته اگر نيازى به امام خدايى نبود ، خداى متعال كه منزّه از لغو و بيهوده است ، جعل نمىفرمود . پس امامت قرآن كريم به آن معنا از امامت كه نويسنده مىگويد ، از امام ديگر كه خدايى باشد مغنى نيست .\r\nو ثانياً : بديهى است كه بيانات قرآنى در توضيح مقاصد و روشن كردن تفاصيل معارف دينى و خاصه در احكام احتياج مبرم به بيانات نبى اكرم دارد . قرآن كريم پنج نماز يوميه را گوشزد فرموده و تفصيل اجزا و شرايط و آداب و سنن آنها با بيانات نبىاكرم صلى الله عليه و آله به دست مىآيد و هم‌چنين روزه و زكات و حج و جهاد و غير آنها و خداى\r\n\r\n\r\n","description":"","footnote":"\r\n( 1 ) . اعلى ، آيهء 19\r\n( 2 ) . بقره ، آيهء 124\r\n","page_name":" 219 ","page_number":219},
  {"content":"\r\n\r\nمتعال اين هدايت نبى صلى الله عليه و آله را كه متمم هدايت و بيان قرآن مىباشد ، صريحاً براى ايشان تصديق فرموده و امثال آيهء شريفه  « وَ إِنَّكَ لَتَهْدِي إِلى صِراطٍ مُسْتَقِيمٍ »  « 1 » ؛ و به درستى تو به سوى راه راست هدايت مىكنى و آيهء  « وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ »  « 2 » و نازل كرديم به سوى تو ذكر ( قرآن ) را براى اين‌كه به مردم روشن كنى آنچه را به سوى ايشان تدريجاً نازل شده . همان معناى امامت را كه نويسنده براى قرآن كريم ذكر مىكند براى نبى اكرم صلى الله عليه و آله اثبات مىكند . پس نبى اكرم صلى الله عليه و آله هم امام است به همان معنا كه قرآن امام است و هم نبىاكرم صلى الله عليه و آله در امثال حديث ثقلين و حديث سفينه معناى امامت را براى عترت خود و اين‌كه قرآن و اهل‌بيت هرگز از همديگر جدا نمىشوند و مردم تا تمسك به قرآن و عترت داشته باشند گمراهى به آنان راه نخواهد داشت .\r\nحاصل اين‌كه ، طبق بيان خود نويسنده ، نبىاكرم صلى الله عليه و آله و اهل بيتش عليهم السلام امام هستند .\r\nممكن است تصور شود كه نظر نويسندهء نامه اين است كه امام غائب وجود ندارد و امامت با غيبت نمىسازد و نظرى در نامه به امامت نبى اكرم صلى الله عليه و آله و ساير عترت وى ندارد ، ولى اعتراض ما به اطلاق كلام اوست كه در جواب سؤال كه آيا مسلمانان هميشه به يك امام الهى نيازمند هستند ياخير ، مىگويد : من مىگويم خير ، چنين نيازى نيست ، امام ما قرآن است . نويسندهء نامه بعد مىنويسد : « اما اگر ما بخواهيم افسانه‌سازى كنيم و يك موجود غيبى هزار ساله را امام زمان بدانيم ، راهى مخالف با عقل و وحى هر دو پيموده‌ايم ، زيرا وحى مىگويد : اثر امام ، هدايت و راهنمايى اوست ، پس اگر امام خود ناپديد شد و كتاب و اثرى هم از او نماند تا مشكلات روز را جواب گويد ، چنين امامى امام قرآن نيست ، يعنى آن امام نيست كه قرآن او را وصف نموده و پيروان قرآن بايد وجود او را بپذيرند .\r\nاگر گفته شود قرآن در كجا اثر امام را هدايت مردم دانسته ؟ گويم : در سورهء شريفهء\r\n\r\n\r\n","description":"","footnote":"\r\n( 1 ) . شورى ، 52\r\n( 2 ) . نحل ، آيهء 44\r\n","page_name":" 220 ","page_number":220},
  {"content":"\r\n\r\nانبيا آن‌جا كه دربارهء پيشوايان خدايى مىفرمايد :\r\n « وَ جَعَلْناهُمْ أَئِمَّةً يَهْدُونَ بِأَمْرِنا » ؛ \r\nآنها را امامان قرار داديم كه به امر ما هدايت مىكردند .\r\nو آنچه قرآن مىگويد تنها مربوط به گذشته نيست بلكه براى اهل قرآن مسلمانان نيز هست ، چرا كه مردم گذشته گذشتند و اگر مطالب قرآن اختصاص به آنها داشت براى اين امت بازگو كردن آن مطالب چه سود داشت ؟ »\r\nپاسخ : مقدمتاً چند چيز را بايد متذكر بوده ، در نظر گرفت :\r\nاول اين‌كه هدايت به معناى راهنمايى و رهبرى به دو معنا اطلاق مىشود : يكى به معناى نشان دادن راه فقط كه ارائةالطريق ناميده مىشود و دوم رسانيدن به مقصد و هدف كه ايصال به مطلوب ناميده مىشود و اثر هدايت به معناى اول امكان رسيدن هدايت شونده است به مقصد ، يعنى ممكن است هدايت شونده هدايت كننده را بپذيرد و با پيمودن راهى كه نشان داده شده به مقصد برسد و ممكن است نپذيرد و نرسد ولى هدايت به معناى دوم فعليت رسيدن به مقصد را پيوسته دارد ، خداى متعال مىفرمايد :  « إِنَّكَ لا تَهْدِي مَنْ أَحْبَبْتَ وَ لكِنَّ اللَّهَ يَهْدِي مَنْ يَشاءُ »  « 1 » تو نمىتوانى هر كه را خواستى به مقصد برسانى و لكن خدا هر كه را بخواهد به مقصد مىرساند .\r\nدوم ، اين‌كه هدايت به معناى ارائة الطريق در انبيا و رسل كه حاملان وحى و فرستادگان خدايند و براى دعوت مبعوث‌اند لازمهء نبوت و رسالت است و بدون استثنا هدايت خاصيت و اثر نبوت است .  « فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ »  « 2 »  « رُسُلًا مُبَشِّرِينَ وَ مُنْذِرِينَ لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ »  « 3 » و آيات ديگر بىشمارى در قرآن كريم در همين معناست بلكه مؤمنين امت هم از اين سمت سهمى\r\n\r\n\r\n","description":"","footnote":"\r\n( 1 ) . قصص ، آيهء 56\r\n( 2 ) . بقره ، آيهء 213\r\n( 3 ) . نساء ، 156\r\n","page_name":" 221 ","page_number":221},
  {"content":"\r\n\r\nدارند چنان كه مىفرمايد :  « قُلْ هذِهِ سَبِيلِي أَدْعُوا إِلَى اللَّهِ عَلى بَصِيرَةٍ أَنَا وَ مَنِ اتَّبَعَنِي »  « 1 » و نيز مىفرمايد :  « كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ »  « 2 » روشن است كه امر به معروف و نهى از منكر و هم‌چنين دعوت مصداق هدايت هستند و گرچه نامش برده نشده است .\r\nسوم اين‌كه اثر امامت و پيشوايى چنان كه در نامه نيز اشاره شده ، به صريح قرآن كريم هدايت و راهنمايى است ، چنان كه مىفرمايد :  « وَ جَعَلْناهُمْ أَئِمَّةً يَهْدُونَ بِأَمْرِنا »  « 3 » و مىفرمايد :  « وَ جَعَلْناهُمْ أَئِمَّةً يَهْدُونَ بِأَمْرِنا »  « 4 » پس اعطاى امامت ، اعطاى هدايت خواهد بود .\r\nچهارم اين‌كه ابراهيم عليه السلام كه به نص آيهء شريفهء :\r\n « وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً قالَ وَ مِنْ ذُرِّيَّتِي قالَ لا يَنالُ عَهْدِي الظَّالِمِينَ »  « 5 » ؛\r\n[ و يادآور زمانى را كه پروردگار ابراهيم او را با كلماتى امتحان كرد و ابراهيم آنها را تمام كرد ( درست انجام داد ) . فرمود : به درستى من تو را براى مردم پيشوا قرار مىدهم . گفت : و از ذريهء من ، فرمود : عهد من ( فرمان من ) به ستم‌كاران نمىرسد . 
  ]\r\nپيشواى مردم قرار گرفته ، امامت و پيشوايى او در آخر عهد ابراهيم عليه السلام بوده كه امتحانات الهى را مانند به آتش رفتن و اعتزال از قوم خود و مهاجرت به فلسطين و قربانى فرزندش اسماعيل به فرجام رسانيده و از عهدهء آنها برآمده بوده چنان كه امتحان بودن قضيهء قربانى اسماعيل عليه السلام را در آيهء كريمهء  « إِنَّ هذا لَهُوَ الْبَلاءُ الْمُبِينُ »  « 6 »\r\n\r\n\r\n","description":"","footnote":"\r\n( 1 ) . يوسف ، آيهء 108\r\n( 2 ) . آل عمران ، آيه 110\r\n( 3 ) . انبياء ، آيهء 73\r\n( 4 ) . سجده ، آيهء 24\r\n( 5 ) . بقره ، آيهء 124\r\n( 6 ) . صافات ، آيهء 106\r\n","page_name":" 222 ","page_number":222},
  {"content":"\r\n\r\n( اين قضيه - يعنى قضيهء قربانى اسماعيل - امتحانى است آشكار ) بيان مىفرمايد .\r\nحاصل اين‌كه ابراهيم عليه السلام پيش از رسيدن فرمان امامت مدتى نبى و رسول و يكى از اولوالعزم بود و كتاب و شريعت داشت و به دعوت و هدايت مردم مىپرداخت و اين مطلب از لابه‌لاى آيات قرآنى مانند آفتاب روشن مىباشد .\r\nبا تأمل وافى در اين مقدمه روشن مىشود كه تفسير هدايت كه لازمهء امامت است و گرفتن آن به معناى ارائةالطريق يكى از اغلاط رسوا كننده است ، زيرا آيهء سورهء بقره و آيهء سورهء انبياء در امامت ابراهيم عليه السلام صريح‌اند و بنابراين معناى ( ارائةالطريق ) وقتى به ابراهيم عليه السلام امامت مىدهند كه سمت هدايت به معناى ( ارائةالطريق ) را به واسطهء نبوت و رسالت بالفعل داشته و اين تحصيل حاصل واضحى است و تحصيل حاصل محال است به طورى كه حتى حيوانات با غريزهء شعور حيوانى خود استحال آن را مىفهمند و اعتراض نويسندهء نامه به شيعه كه امامت امام غائب كه هدايت به معناى ارائةالطريق ندارد غير معقول است ، غلطى است غيرقابل اصلاح .\r\nپس ناگزيريم كه هدايت امامت را در آيه به معناى ايصال به مطلوب ، بگيريم ، آرى سوق اعمال مردم به سوى خدا از حين صدور دنيوى تا حساب اخروى آنها در عهدهء امام عليه السلام است ، چنان كه رواياتى كه از ائمه هدى عليهم السلام در ابواب مختلف عوض اعمال و انعكاس اعمال اهل شهرها كه به ستون‌هاى نورى كه بالاى آنهاست و به عرش خداوندى و حضور ائمه پيش محتضر و در قبر عندالمسائله و دعوت مردم روز قيامت به توسط امامشان و توزيع نامه‌هاى اعمال و اعراف و صراط و شفاعت وارد شده است ، همين معنا را متضمن است .\r\nواضح است كه ادارهء امر اعمال ، امرى است ملكوتى و ارتباطى به مسئلهء غيبت و حضور جسمانى ندارد و حال غيبت و حضور برايش متساوى است و اين مطلب با اين معنا منافات ندارد كه امام از راه اين‌كه به حقايق معارف دين و حلال و حرام آن علم دارد اگر حاضر و در دسترس و مبسوطاليد باشد به آنچه از معارف بپرسند پاسخ\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nدهد و يا مشكلى كه پيشش ببرند حل اشكال نمايد .\r\nنويسندهء نامه بعد مىنويسد : « اين بزرگواران چون فايده‌اى سراغ ندارند گاهى موضوع را احالهء به آينده مىدهند كه امام در آينده جهان را پر از عدل و داد مىكند .\r\nگوييم : پس امام ، امام آينده است ، نه امام زمان . »\r\nاين تهمتى است ناروا . كسى كه از علماى شيعه و متكلمينشان امامت را به معناى بسط عدل و داد نگرفته ، در عين حال كه همه ظهور امام غائب و بسط عدل و دادش را ذكر كرده‌اند .\r\nبعد مىنويسد : « به علاوه ، خدايى كه به تأييد خود اراده دارد كه در آينده جهان را از نور عدالت پر كند ، چه حاجت داشته كه از هزار سال پيش كسى را ذخيره براى قرن‌هاى بعد نمايد . مگر نمىتوانسته - نعوذباللَّه تعالى - كه در وقت مقتضى چنين انسانى و پيشوايى به وجود آورد ؟ مگر خداى قدوس و توانا كار بيهوده مىفرمايد ؟\r\nمگر حساب خدا حساب بنده است كه چون ميوهء زمستان در تابستان به دستم نمىآيد ، آن را از زمستان براى تابستان ذخيره مىنمايم ؟ »\r\nپاسخ : اولًا لازمهء قدرت مطلقه و توانايى نامتناهى خداى متعالى اين است كه هم كار تدريجى و مهلت‌دار و هم كار دفعى و فورى و بىمهلت تواند كرد . گذشته از اين ، امروزه به ثبوت علمى رسيده كه پيدايش و تكون موجودات و اجزاى اين عالم مشهود كه در آن زندگى مىكنيم بدون استثنا براساس حركت و تدريج استوار است و مهلت مىخواهد و بديهى است كه اگر تدريج و مهلت در تحقق كارى با قدرت صاحب و كنندهء كار منافات داشته باشد ، در استحالهء آن فرقى ميان يك ساعت و هزار سال نيست و فاصله كم باشد يا زياد با قدرت نمىسازد . آنگاه بايد گفت كه اشكال مشترك‌الورود است و اين نويسنده انگشت روى هر پديده‌اى بگذارد و به هر موجودى اشاره كند و همه آفريده و مخلوق خدايند ، تكون هر موجود مفروضى چون تدريجى است با قدرت مطلقهء خداوندى نمىسازد . چرا خدا آسمان‌ها و زمين\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nرا در شش روز آفريد نه در يك لحظه ؟ چرا تكون نبات و حيوان تحقق تدريجى دارد نه يك لحظه ؟ چرا نطفهء انسان در نه ماه انسان تام مىشود نه در يك لحظه ؟ چرا انواع معادن كه انسان امروز به استخراج آنها توانا شده و مىكند در هزارها سال قبل در شكم خاك براى بشر امروز ذخيره شده ؟ در حالى كه مىفرمايد :\r\n « إِنَّ هذا لَهُوَ الْبَلاءُ الْمُبِينُ »  « 1 »\r\nهر آنچه را كه در زمين هست براى شما آفريد .\r\nبعد مىنويسد ، « مىگويند : امام بايد از امام باشد يعنى پدر امام بايد امام ديگرى باشد و لذا خداوند فرزند آخرين امام را ذخيره فرموده ، گويم : اى شگفت كه در حال ابوطالب پدر اميرالمؤمنين على عليه السلام نمىانديشند كه نه امام بود نه پيغمبر ! و در حال عبداللَّه پدر رسول خدا صلى الله عليه و آله فكر نمىكنند كه نه مقام نبوت داشت و نه مقام امامت وقتى كه ابوالائمه از اين شرط خارج باشد و رسول خدا با آن مقام عالى چنان نباشد ادعاى شما چگونه مىتواند درست باشد ؟ »\r\nاين نيز تهمت ديگرى است و كسى از علماى اماميه چنين شرطى نكرده‌است .\r\nبعد مىنويسد : « به علاوه چرا از اين امام محجوب نام و نشانى در قرآن كريم نيست ؟ مگر ايمان به وجود اين امام از ايمان به وجود مردان گذشته كه در جهان مىزيستند و صدها سال از مرگشان گذشته ، مثل لقمان و ذوالقرنين ضرورت كمترى داشته كه نام و نشان اينها براى عبرت و پند در قرآن كريم به تفصيل آمده ، ولى از نام و نشان امام با عظمت و غيبى مسلمانان كه شب و روز بايد چشم به ظهور دولت او بدوزند در قرآن كريم خبرى نيست ؟ آيا روش كتاب هدايت اين بايد باشد كه هر چيز كه مهم‌تر است آن را كمتر بيان فرمايد يا به كلى مكتوم نمايد و امور كم اهميت را توضيح مفصل بدهد ؟ »\r\n\r\n\r\n","description":"","footnote":"\r\n( 1 ) . بقره ، آيهء 29\r\n","page_name":" 225 ","page_number":225},
  {"content":"\r\n\r\nپاسخ : آيات زيادى در قرآن كريم هست كه وقتى كه به همديگر ضميمه شوند يا تدّبر كافى در آنها بشود ، خصوصيات ظهور امام غائب ( عجل‌اللَّه فرجه ) به‌طور وضوح به دست مىآيد ، مانند آيهء  « يا أَيُّهَا الَّذِينَ آمَنُوا مَنْ يَرْتَدَّ مِنْكُمْ عَنْ دِينِهِ . . . »  « 1 » و آيه  « وَعَدَ اللَّهُ الَّذِينَ آمَنُوا . . . . »  « 2 » و آيهء  « وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ »  « 3 » و آيهء  « لِيُظْهِرَهُ عَلَى الدِّينِ كُلِّهِ »  « 4 » و غير اينها با تقريباتى كه در تفسير كرديم در احتجاج طبرسى در يكى از احتجاجات اميرالمؤمنين على عليه السلام جواب اين شبهه را از آن حضرت نقل مىكند مبنى بر اين‌كه خداى متعال مىدانست كه اگر ائمهء هدى را به صراحت در قرآن كريم معرفى مىفرمود ، دشمنان اهل‌بيت عليهم السلام به هر وسيله بود آن را از قرآن كريم اسقاط مىكردند و قرآن تحريف مىپذيرفت ، با اين كه خداوند عزّ اسمه وعدهء صريح داده كه قرآن را از تحريف حفظ فرمايد لذا مسئلهء امامت را به نحوى بيان فرموده كه از راه تدبّر در آيات به دست آيد نه به طور صراحت .\r\nگذشته از اينها ، اشكالى كه نويسندهء نامه مىكند نه تنها متوجه امامت امام غائب مىباشد بلكه شامل امامت همهء ائمهء هدى است كه چرا بايد با اهميتى كه امامت دارد نام و نشانشان صريحاً در قرآن ذكر نشود .\r\nبنابراين اشكالى كه كرده مشترك‌الورود است ، زيرا نظر به آثار ناگوارى كه اختلاف شيعه و سنّى و مسئلهء امامت و انشعاب جهان اسلام به دو فرقهء سنّى و شيعه و دنباله‌هاى تلخى كه اين انشعاب پديد آورد و خون‌هايى كه بر اثر فتنه‌هاى اختلاف نامبرده ريخته شد و ضربت‌ها و محروميت‌هايى كه اسلام ديد ، اگر امامت الهى انتصابى در بين نبود ، ايجاب نمىكرد كه صريحاً در قرآن و بيانات نبوى امامت\r\n\r\n\r\n","description":"","footnote":"\r\n( 1 ) . مائده ، آيهء 54\r\n( 2 ) . همان ، آيهء 9\r\n( 3 ) . انبياء ، آيهء 105\r\n( 4 ) . توبه ، 33\r\n","page_name":" 226 ","page_number":226},
  {"content":"\r\n\r\nانتصابى نفى شود ؟ و آيا در اين صورت اهميت نفى خلافت انتصابى از اهميت بيان خلافت انتصابى بنا به صحت و مشروعيّت آن كمتر بود ؟ و آيا مدعى حق نداشت بگويد كه خليفهء اول - معاذاللَّه - از خدا و رسول صلى الله عليه و آله عاقل‌تر بود كه خلافت خليفهء دوم را از راه وصيت تثبيت كرد نه از راه انتخاب مردم و در نتيجه بعد از ابىبكر در خلافت عمر هيچ‌گونه اختلافى در خلافت به وجود نيامد ، لكن بعد از رحلت رسول خدا بر اثر سكوت آن حضرت اين اختلاف خانمان‌سوز پيدا شد . پس اگر در صورت ثبوت خلافت انتصابى ، بيان آن صريحاً در قرآن كريم اهميت داشت ، در صورت عدم ثبوت آن ، بيان آن نظير و معادل همان اهميت را داشت .\r\nبعد مىنويسد : « گاهى شنيده‌ام كه مىگويند : « لولا الإمام » يا « لولا الحجة لساحت الأرض بأهلها » . اگر امام نباشد ، زمين اهلش را در خود فرومى برد . گويم : اگر اين حديث صحيح باشد ، معناى آن اين است كه اگر حجت خدا ( مثل كتاب آسمانى ) در ميان مردم نباشد ، در آن وقت بايد جهان به پايان رسد ، زيرا خداوند از آفرينش مردم غرضى دارد كه آن هدايت شايستگان مردم و تكامل آنهاست و اگر راهنماى خدايى ميان مردم نباشد ، اين غرض حاصل نمىشود ، پس خلقت بايد منتفى باشد . اما اگر مراد از حجت امام غيبى بود ، در پنهان بودن او چه هدايت و راهنمايى هست كه با نبودن آن هدايت زمين و زمان بر هم خورد . »\r\nپاسخ : اين اشكال نيز مانند اشكال سابق مشترك‌الورود و بعينه به خود نويسنده وارد است ، زيرا اگر معناى حديث اين باشد كه حجت نگهبان و حافظ كسانى است كه به آن ايمان آورده و از آن پيروى مىنمايد ، فرق نمىكند كه مراد از حجت امام غائب عليه السلام باشد يا قرآن و كتاب آسمانى . مىگويد : اگر حجت خدا كه نگهبان اهل زمين است در حديث امام غائب بود ، اهل خراسان و قزوين را از غائلهء زلزلهء منهدم كنندهء خراسان و قزوين كه علاقه‌مندان و پيروان وى بودند حفظ مىكرد . بالمقابله به ايشان گفته مىشود : اگر حجت خدا كه نگهبان اهل زمين است در حديث قرآن كريم بود و\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nقطعاً حين زلزله صدها و هزارها قرآن كريم در منازل و خانه‌هاى اهل خراسان و قزوين بود ، آنان را از بلاى نابود كنندهء زلزله حفظ و حراست مىكرد .\r\nاز اين‌جا معلوم مىشود كه هر فروبردن زمين اهل خودش را كنايه از انقراض بنى نوع بشر و برچيده شدن بساط انسانيت است و اتفاقاً خود نويسنده هم ابتدا به همين معنا تفسير كرده ، ولى ذيلًا از تفسير اولى خود غفلت كرده است .\r\nبعد مىنويسد : « خنده‌دار نيست كه ما بگوييم خداى جهان حجت خود را غيب فرموده و در صحنهء زندگى ديگر مردم را ملامت مىفرمايد كه با وجود حجت من چرا ايمان نياورديد ؟ مگر من به شما به وسيلهء حجت خود اتمام حجت نكردم ؟ مردم در عالم آخرت مىتوانند جواب دهند كه خداوندا ، حجت تو ، يعنى دليل ، البته در ميان ما آمد ولى غايب بود ، دليل آوردى ولى دليلت غيب بود آيا به دليل غيبى كه به كسى نرسيده مىتوان مردم را هدايت نمود و اتمام حجت كرد ؟ « فسبحان اللَّه عما يقول الجاهلون علواً كبيراً » ( هر كه چنين گفت خدا را نشناخت ) از اين‌جا مىفهميم كه ريشهء خرافات و اشتباهات عدم معرفت خداوند تعالى و مقام كبرياى احديت است .\r\nنامه به پايان رسيد . »\r\nپاسخ : از اين آقا بايد پرسيد كه آيا پيغمبرى يا پيشواى ديگر دينى سراغ دارد كه وظيفهء هدايت مردم را داشته باشد و خاصه اگر مأموريتش مأموريت جهانى باشد مانند پيغمبر اكرم صلى الله عليه و آله آن‌گاه با هر فرد فرد از امت در هر حركت و سكون در هر معرفت و حكم حضوراً و مشافهتاً تماس داشته ، خودش بىواسطه به هدايت و تعليم وى در هر پيش‌آمدى بپردازد ؟ جز اين‌كه در تبليغ و دعوت و تعليم و هدايت خود طريق عرف و عادت رعايت نموده ، روش عادى را پيش گيرد و آن اين است كه با كسانى كه در دسترس خودش قرار دارند تماس شفاهى حضورى بگيرد و با كسانى كه غايب هستند از راه پيغام يا كتابت تماس گرفته ، هدايتشان نمايد چنان كه در قرآن كريم مىفرمايد :\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n « وَ أُوحِيَ إِلَيَّ هذَا الْقُرْآنُ لِأُنْذِرَكُمْ بِهِ وَ مَنْ بَلَغَ »  « 1 »\r\nو وحى شده به من اين قرآن براى اين‌كه شما را و هر كه را برسد با آن بترسانم و با پيمودن اين راه عادى امر دعوت و هدايت انجام گيرد .\r\nو بديهى است كه طبعاً و در نتيجه مشتى از مردم به واسطهء كندى فهم يا غفلت از دعوت يا دورى مكان يا عواملى از اين قبيل از دريافت معارف و حكم دينى مثلًا محروم مىمانند و در نتيجه از مسئوليت سختى كه در ردّ دعوت است و از اجر و ثوابى كه در قبول دعوت است به كنار مىباشند و حسابشان حساب ديگرى است ، چنان كه مىفرمايد :\r\n « إِلَّا الْمُسْتَضْعَفِينَ مِنَ الرِّجالِ وَ النِّساءِ وَ الْوِلْدانِ لا يَسْتَطِيعُونَ حِيلَةً وَ لا يَهْتَدُونَ سَبِيلًا »  « 2 »\r\nمگر مردان و زنان و بچگانى كه حيله‌اى نمىيابند و به راهى هدايت نمىپذيرند .\r\nو نيز مىفرمايد :\r\n « وَ آخَرُونَ مُرْجَوْنَ لِأَمْرِ اللَّهِ إِمَّا يُعَذِّبُهُمْ وَ إِمَّا يَتُوبُ عَلَيْهِمْ »  « 3 »  ؛ \r\nو ديگرانى هستند كه براى رسيدن امر خدا به تأخير مىافتند كه عذابشان بنمايد يا توبه‌شان پذيرد .\r\nآن‌گاه رسيدن دعوت رسول به كسانى كه غايب هستند به وسيلهء پيغام يا كتابت و نظاير آنها هدايت و اتمام حجت است و از ناحيهء رسول انجام مأموريت و وظيفهء رسالت مىباشد و محروميت دستهء ديگر از دريافت معارف و احكام دينى استضعاف است كه به نص قرآن كريم صاحبان آن معذور مىباشند و خداوند با آنها معاملهء خاصى دارد .\r\n\r\n\r\n","description":"","footnote":"\r\n( 1 ) . انعام ، آيهء 19\r\n( 2 ) . نساء ، آيهء 98\r\n( 3 ) . توبه ، آيهء 109\r\n","page_name":" 229 ","page_number":229},
  {"content":"\r\n\r\nاز آنچه گفته شد پاسخ اين شبهه نيز روشن شد ، زيرا :\r\nطبق اخبار متواترى كه از طرق عامه و خاصه از نبىاكرم صلى الله عليه و آله و ائمهء اهل‌بيت عليهم السلام رسيده كه تاريخ حيات و سيرهء امام غائب عليه السلام را توضيح مىدهد ، آن حضرت فرزند امام حسن عسكرى عليه السلام امام يازدهم شيعهء اثناعشرى مىباشد كه در سال دويست و پنجاه و شش قمرى در سامرا متولد شده و نظر به اين‌كه خليفهء وقت تصميم جدّى به قطع نسل امامان اهل‌بيت و خاتمه دادن به قضيهء امامت شيعه گرفته بود ، به دستور پدر بزرگوارشان ولادت و وجود امام پنهانى بود و از غير خواص شيعه كسى از ايشان خبرى نداشت .\r\nتا شش سال به همين ترتيب بود و پس از آن در سال دويست و شصت قمرى كه حضرت عسكرى فوت كردند ، امامت به آن حضرت انتقال يافت ولى باز آن حضرت در حال غيبت به سر مىبرد و وسيلهء تماسى كه با شيعه داشت اين بود كه به قول علما و محدثين اعتباريه و نائب‌هاى خاصى داشت كه به وسيلهء آنها توقيعاتى از آن حضرت صادر مىشد و جواب سؤالات داده مىشد .\r\nاين وضع كه زمان غيبت صغرى ناميده مىشود تقريباً هفتاد سال طول كشيد و چهار نفر نائب خاص يكى پس از ديگرى آمدند و رفتند و بعد درِ نيابت خاصه بسته شد و غيبت كبرى شروع شد و رابطهء امام با مردم همان فقها و محدثين مىباشند كه امام به قول آنها اعتبار داده .\r\nو پس از انقضاى غيبت كبرى طبق اخبار ، آن حضرت ظهور فرموده و زمام حكومت اسلامى را به دست گرفته و دنيا را پر از عدل و داد مىكند ، پس از آن‌كه با ظلم وجور پر شده باشد و پس از ظهور و تسلط بر دنيا با سيرت رسول اكرم صلى الله عليه و آله در دعوت و هدايت عمل كند ؛ يعنى با حضار تماس حضورى و با غير حضار با وسايل مناسب غيبت رفتار مىنمايد .\r\nبا اين معرفى كه از تاريخچهء حيات و سيرت امام غايب شده ، شبههء نويسندهء نامه\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nمندفع مىشود ، زيرا كسى كه با غيبت امام و نرسيدن حجت مىخواهد حجت خدا را ابطال نمايد يا از كسانى است كه در زمان غيبت امام زندگى مىكرده ، در آن عهد وسايل ارتباط امام با مردم به واسطهء نواب خاصه و عامه تأمين مىشد و حجت مىرسيد و يا از كسانى است كه در زمان ظهور و بسط يد آن حضرت زندگى مىكرده ، در آن عهد حجت خدا به حاضرين و غايبين مىرسد و سيرت وى چنان كه گفته شد ، سيرت رسول خداست .\r\nاگر گفته شود كه با وجود حجيت قول فقها و محدثين نيازى به وجود و امامت امام غايب نيست ، جواب مىدهيم كه خود حجيّت قول فقها و محدثين كه در روايات است ، متوقف به وجود امام است و گرنه امام همان فقيه و محدث بود .\r\nدر خاتمه با بيانى كه گذشت روشن شد كه اعتراضاتى كه اين نويسنده شبهه‌سازى كرده و آميخته با فحاشى و استهزا به يكى از مقدسات مذهب شيعهء دوازده امامى وارد و به حسب حقيقت مسئلهء امامت را ردّ نموده است ، در حدود يازده اشكال است كه چند تا از آنها تهمتى است كه به مذهب شيعه زده و چند تا از آنها اشكالاتى است بىپايه كه قبل از ايشان از طرف تسنّن به شيعه وارد نموده‌اند و خود اشكال‌ها با جوابى كه داده شده در كتب كلامى مذكور است و نويسنده اشكال را اخذ و جوابش را اسقاط كرده است .\r\nدر خاتمهء كلام مىنويسد : « از اين‌جا مىفهميم كه ريشهء خرافات و اشتباهات عدم معرفت خداوند تعالى و مقام كبرياى احديت است . »\r\nاز شيوهء بيان نامه پيداست كه نويسنده مذهب تسنّن را تأييد مىكند و بالخصوص به مذهب وهابيت مىگرايد كه از شعب اشعريه است .\r\nمذهبى كه صفات ذاتيهء خداى متعال ( حيات ، علم ، قدرت ، سمع ، بصر ، اراده و كلام ) را هفت تا مىشمارد و زايد بر ذات و قديم با قدم ذات مىداند ؛ مذهبى كه جز خداى متعال در عالم هستى علت فاعلى نمىداند .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nدر صورتى كه لازمهء انحصار علت فاعلى در خداى متعال اين است كه ما در عالم هستى نشانى از علت و معلول نديده باشيم و رابطه‌اى ميان دو چيز و دو پديده از پديده‌هاى جهان جز جريان عادت وجود نداشته باشد و در اين صورت راهى براى اثبات وجود خداى متعال نداريم ، زيرا مفهوم علت و معلول را نيافته‌ايم كه در خدا اثبات نماييم .\r\nو در صورتى كه هفت تا صفات ذات را زايد بر ذات و قديم با قدم ذات دانستن لازمه‌اش مستقل بودن ذات و صفات خداى متعال است و در نتيجه نه ذات ، علت صفات خواهد بود نه صفات ، علت ذات و علت همديگر پس هر يك از آنها به ذات خود موجود و غيرمحتاج به ديگرى يعنى واجب‌الوجود مىباشد و در نتيجه اثبات واجب‌الوجود اثبات مجموعه‌اى است از هشت تا واجب‌الوجود . با اين حال اين آقايان به عقيدهء خودشان وجود خدا را اثبات مىكنند و موحدند و پيروان مذاهب اسلامى ديگر خاصه شيعه به عقيده‌شان مشرك ،  « فَاعْتَبِرُوا يا أُولِي الْأَبْصارِ » . \r\n\r\nزيارت مشاهد مشرفه\r\nبديهى است گروه بشر از روزى كه در اين خاكدان مسكن گزيده و دست به هم داده و در شاهراه زندگى پاى نهاده است پيوسته به افكار و انديشه‌هايى كه از معلم آفرينش ياد مىگرفته ( اگرچه نسبتاً بسيار كم و ناچيز هم بوده است ) تكيه مىداده و مىدهد و در شعاع معلومات و اندوخته‌هاى تجربى خود نشيب و فرازهاى راه تكامل و ترقى را پيموده و هم اكنون مىپيمايد و سعادت و نيك‌بختى خود را كه منتهاى آرزوى اوست در همين مىداند . ولى در هرحال با نهاد خدادادى خود درك مىكند كه ارزش از آن كار است نه انديشهء خالى و اثر و خاصيتى كه انسان شيفته و دلدادهء آن است به دنبال كردار است نه گفتار و بهترين كرده و استوارترين دليل به راستى و درستى فرضيه يا دعوايى ، اثر مطلوبى است كه در مقام عمل از خود به جا مىگذارد نه\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nشيرينى نمود پندارى و صورت تخيلى آن ، و از اين روست كه پيوسته در جامعه‌هاى گوناگون بشرى و در جمعيت‌هاى متشكل مذهبى و غير آن مردانى كه نمونهء كامل آن روش اجتماعى يا آيين مذهبى بوده و مىباشند پناه‌گاه و نگهبان شناخته مىشوند و تودهء پيروان آن طريقه مانند پروانه‌ها دور شمع وجودشان گرد مىآيند و هم از اين روست كه در طول تاريخ بشريت افراد اين نوع براى درگذشتگان خود آرامگاه ترتيب مىدهند و اين رويه را يك نحو بقا و حيات براى درگذشته و وسيلهء ارتباط با روان او مىدانند و با يادبود مزارش خاطره‌هاى شيرينى كه از شخصيت از دست رفته دارند ، مجسم و متمثل مىسازند و اين سنت خود يكى از بهترين وسايل ارتباط آيندهء انسانيّت است به گذشتهء آن و عامل مهمى است در زنده نگه‌داشتن روش‌هاى مذهبى يا آداب و رسوم ملى و غير آن .\r\nاسلام نيز كه دينى است فطرى و براساس طبيعت آفرينش بنا گذاشته شده است اين وسيلهء فطرى ديرين را تأييد و امضا نموده و به خاك سپردن اموات و بناى آرامگاه را تشريع كرده و احترام مرده را مانند زنده مرعى داشته است . به موجب روايات عامه و خاصه ، رسول اكرم صلى الله عليه و آله شخصاً به زيارت اهل قبور مىرفته و به آنان سلام مىداده است و هم‌چنين ائمه اهل‌بيت عليهم السلام در مقابر مسلمين حضور به هم رسانيده و از آن ياد مىكرده‌اند . و هم‌چنين ( با تواتر قطعى از طريق شيعه ) مطلوبيّت زيارت پيغمبر اكرم صلى الله عليه و آله و ائمهء اهل‌بيت به ثبوت رسيده و مورد هرگونه تحريص و ترغيب شده است و روشن است كه حضور به هم رسانيدن در برابر اولياى دين كه جز حق در برنداشتند و جز حقيقت ، شيفتهء چيزى نبودند چه اثر روحى عميق در دل آرزومندان مىگذارد و چگونه جمال بىمثال حق و حقيقت را با جذاب‌ترين جلوهء خود در يك مظهر كامل نشان مىدهد و چگونه وحدت نظر و همدستى و همداستانى در ميان طبقات مردم از زن و مرد و سياه و سفيد و شريف و وضيع و شاه و گدا به وجود مىآورد و چگونه همه‌شان در يك صف قرارگرفته و در برابر حق وحقيقت كرنش مىكنند .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nآرى ، برخى از مردم هستند كه زيارت اهل قبور و به ويژه حضور در مشاهد مشرفهء اولياى دين را جزء خرافات دانسته و آن را مرده‌پرستى مىنامند . البته ما اينان را معذور مىداريم ، زيرا در حقيقت معناى حيات را نفهميده‌اند و از زندگى جز شهوترانى و ماده‌پرستى و خفه كردن فطرت انسانى و نهاد خدادادى چيزى درك نكرده‌اند ؛ « چون نديدند حقيقت ره افسانه زدند » و هم‌چنين گروه ديگرى هستند كه مىگويند زيارت قبور پيشوايان دين و بوسيدن ضريح‌ها و ديوار حرم‌ها و شفيع قرار دادنشان شرك و از گناهان كبيره است ، زيرا خداى تعالى در كتاب آسمانى خود بت‌پرستان را براى اين‌كه مىگويند : « هولاء شفاؤنا عند اللَّه » و ملائكه و گاهى جن يا بشر را شفيعان خود قرار مىدهند مشرك مىشمارند و از اين رو شفيع قرار دادن و خضوع كردن به غير خدا موجب شرك است و فرقى ميان ملائكه و انبيا و ائمه و غير آنان نيست .\r\nولى اين گروه راه خطا پيموده‌اند و خداى متعال بت‌پرستان را هرگز از جهت شفيع دانستن ملائكه ياكملين بشر مشرك نشمرده ، « 1 » زيرا خود در آيات بسيارى از كلام خويش ملائكه و اولياى خود را صريحاً شفيع مىشمارد بلكه از اين جهت است كه بت‌پرستان در عين اين كه ملائكه را شفيعان و واسطهء خير مىدانند ، از پيشگاه خداوند عزّ اسمه روگردان شده ، تنها و تنها آنها را مىپرستند و فقط نسبت به آنان مراسم بندگى را به جا آورده ، در برابر خدا آنها را خدايان ديگر قرار مىدهند .\r\nولى هرگز زايرين قبور اولياى دين و ائمه اسلام با كرنشى كه به مقام قرب آنان مىكنند نمىخواهند قبر يا صاحب قبر را معبود قرارداده ، در برابر خداى يگانه ، خداى ديگرى بپرستند .\r\n\r\n\r\n","description":"","footnote":"\r\n( 1 ) . نجم ، آيهء 26 :  « وَ كَمْ مِنْ مَلَكٍ فِي السَّماواتِ لا تُغْنِي شَفاعَتُهُمْ شَيْئاً »  . آيهء 26 :  « إِلَّا مِنْ بَعْدِ أَنْ يَأْذَنَ اللَّهُ لِمَنْ يَشاءُ وَ يَرْضى » \r\n","page_name":" 234 ","page_number":234},
  {"content":"\r\n\r\nاگر در تعظيم و احترام آنان مىكوشند ، در تعظيم شعاير « 1 » و آثار خدايى مىكوشند و اگر قبر يا ضريح يا آستان آنان را مىبوسند ، لازمهء محبت و ارادت را به جا مىآورند و چگونه ممكن است محبت خاندان نبوت يكى از فرايض دينى قرار بگيرد و در قرآن كريم به آن تصريح شود « 2 » ولى آثار و لوازم آن ممنوع گردد ؟\r\nو اگر احياناً برخى از مردم ساده‌لوح از پيشوايان دينى حاجتى مىخواهند يا گشايش كار يا شفاى مريض مىطلبند ، اگر به آنها اعتراض كرده و گوشزد كنيم كسى كه حاجت برمىآورد يا دردمند را بهبودى مىدهد خداست و بس و پيشوايان دين مانند ما بندگان خدا مىباشند ، خواهد گفت ( چنان كه بارها شنيده شده ) كه مراد اين است كه اين بنده مقرّب حاجتم را از درگاه خدا بخواهد يا به اذن خدا برآورد و اين پاسخ چنان كه پيداست ، مبنى بر توحيد است نه شرك .\r\nمشهد - خرداد 1343\r\nمحمد حسين طباطبائ\r\n\r\n\r\n","description":"","footnote":"\r\n( 1 ) .  « وَ لا يَمْلِكُ الَّذِينَ يَدْعُونَ مِنْ دُونِهِ الشَّفاعَةَ إِلَّا مَنْ شَهِدَ بِالْحَقِّ وَ هُمْ يَعْلَمُونَ »  . ( زخرف ، آيهء 86 ) .\r\n( 2 ) .  « قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى »  . ( شورى ، آيه 23 )\r\n","page_name":" 235 ","page_number":235},
  {"content":"\r\n\r\n\r\nداستان شق‌القمر و ستارهء زهره بر بام خانه على عليه السلام\r\n1 . آيا موضوع معجزهء « شق‌القمر » مطابق قرآن و اخبار و اثبات آن ، با عدم مناسبت وسعت كرهء ماه با آستين وجود مبارك پيغمبر و با عدم تطبيق ظرف با مظروف به قواعد منطبق و عقل و ادراك بشرى و دو نيم شدن آن ، صحيح است ؟\r\n2 . آيا موضوع آمدن ستارهء زهره و نشستن آن بر پشت بام خانهء حضرت علىبن ابىطالب عليه السلام مدرك صحيحى دارد ؟\r\nبسم‌اللَّه‌الرحمن الرحيم\r\nجواب اول : داستان « شق‌القمر » حقيقتى است قابل اعتماد ، و از راه قرآن و روايات به ما رسيده ، جز اين‌كه رواياتى كه اين قصه رانقل مىكنند مختلف مىباشند . و از اين نظر كه هر يك از آنها خبر واحد و به تنهايى غيرقابل اعتماد هستند . از اين روى به خصوصياتى كه در هر يك از اين روايات مذكور است نمىتوان تكيه زده ، بحث نمود و آنچه از روى هم رفتهء آنها به دست مىآيد همين قدر است كه ماه به اشارهء پيغمبر اكرم صلى الله عليه و آله به نحو اعجاز دو نيمه شد و اين همان است كه قرآن كريم نيز به آن اشاره مىفرمايد .\r\nقرآن كريم ، در اول سورهء قمر مىفرمايد :\r\n  « اقْتَرَبَتِ السَّاعَةُ وَ انْشَقَّ الْقَمَرُ »   ؛\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nرستاخيز نزديك آمده و ماده دو نيمه شد .\r\nو اين خرق عادتى است كه از پيغمبر اكرم صلى الله عليه و آله ( در مقابل درخواست بعضى از منكرين رسالت آن حضرت كه براى نبوتش شاهدى خارق‌عادت - معجزه - مىخواستند ) صادر شد ، و بديهى است كه پس از آن‌كه امكان معجزه و خرق عادت و صدور آن را از انبيا پذيرفتيم ، براى انكار يك معجزهء خاص و خاصه پس از آن كه قرآن كريم ( كه خود نيز معجزه است ) آن را تصديق نمود ، راهى نداريم .\r\nو اصولًا از راه عقل نيز هيچ‌گونه دليلى بر نفى خرق عادت جز استعباد خالى نيست و ممكن است در ماوراى علل و اسبابى كه ما براى حوادث مىشناسيم ، علل و اسباب ديگرى وجود داشته باشد كه بتواند حوادثى غيرعادى به وجود آورد و ما از آنها بىاطلاع باشيم .\r\nبرخى از معترضين گفته‌اند كه انشقاق قمر كه آيهء شريفه به آن اشاره مىكند از حوادثى است كه در قيامت موعود و هنگام خرابى عالم طبيعت روى مىدهد نه دو نيمه شدن كرهء ماه به دست پيغمبر اكرم صلى الله عليه و آله ، ولى اين احتمال را آيهء بعدى دفع مىكند ، زيرا خداى متعال به دنبال آيهء سابقةالذكر مىفرمايد :\r\n « وَ إِنْ يَرَوْا آيَةً يُعْرِضُوا وَ يَقُولُوا سِحْرٌ مُسْتَمِرٌّ » ؛ \r\nو اگر ايشان - مشركين - آيه‌اى ( شق‌القمر ) را ببينند مىگويند : سحرى است كه به دنبال هم مىآيد .\r\nو روشن است كه اگر مراد از آيه همان خرابى روز قيامت بود ، اعتراض مشركين و نسبت سحر به اين حادثه دادنشان معنا نداشت .\r\nبرخى ديگر از معترضين گفته‌اند : مراد آيه اشاره است به جدا شدن كرهء ماه از كرهء خورشيد . چنان كه علم امروز آن را تأييد مىنمايد . و اين در حقيقت يكى از كرامات قرآن است كه قرن‌ها پيش از پيدايش اين نظريه از واقع آن خبر مىدهد ، ولى از نظر لغت‌شناسى اين نظر غلط و خطاست ، زيرا جدا شدن جسمى از جسم ديگر به نحو\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nتولد يا مطلق انفصال در لغت اشتقاق و انفصال ناميده مىشود ، نه انشقاق كه به معناى دو نيم يا دو پارچه شدن است .\r\nبرخى ديگر از معترضين گفته‌اند كه اگر چنين حادثه‌اى اتفاق افتاده بود ، البته مورخين غيراسلامى آن را نيز ضبط كرده ، مىنوشتند ، ولى بايد توجه داشت كه تاريخ نقلى پيوسته به نفع و طبق دل‌خواه قدرت‌هاى وقت نوشته شده و هر قصه و حادثه‌اى كه بر خلاف تمايلات قدرت‌هاى وقت بوده ، در بوتهء اجمال و پس پردهء خاموشى و فراموشى مانده است . چنان كه مىبينيم در تواريخ قديم اثرى از اخبار ابراهيم و موسى و عيسى عليه السلام نيست ، در صورتى كه از نظر دينى در عجايب و معجزاتى كه از اين حضرات صادر شده ، ترديدى نيست . ابراهيم بود كه در آتش نمرودى نسوخت .\r\nموسى بود كه عصا و يد و بيضا و آن همه معجزات داشت . عيسى بود كه مرده را زنده مىكرد . و دعوت اسلامى هم روزى كه پيدا شد بر خلاف تمايلات همهء قدرت‌هاى جهان بود .\r\nگذشته از اين كه ميان مكه كه اين قضيه آن‌جا به وقوع پيوسته و ميان اروپا كه تاريخ‌نويسان را داشتند ساعت‌ها اختلاف طلوع و غروب است و حادثهء آسمانى كه زمان كمى در مكه خودنمايى كرده و مرئى بوده ، در افق‌هاى غربى دور مانند رُم و آتن و غير آنها قابل رؤيت نخواهد بود ، چنان كه حوادث آسمانى كوتاه آن مناطق براى منطقهء مكهء معظمه قابل رؤيت نيست .\r\n* * * جواب دوم : قصهء پايين آمدن ستارهء زهره و نشستن آن بر پشت‌بام خانهء اميرالمؤمنين عليه السلام در چند روايت وارد است كه نه متواترند و نه قطعى الصدور و از اين روى قابل اعتماد علمى نيستند .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\n4 . مسائل قرآنى\r\n\r\n","description":"","footnote":"","page_name":" 239 ","page_number":239},
  {"content":"\r\n . \r\n","description":"","footnote":"","page_name":" 240 ","page_number":240},
  {"content":"\r\n\r\n\r\nدرسى از قرآن\r\nروزگار كنونى كه ما در آن زندگى كرده و در دامن تربيتش پرورش مىيابيم ، قافلهء انسانيت را در مسير اجتماعىاش به مرحلهء شگفت‌آورى رسانيده است . انسان امروزى كه با يك نيروى شگرف علمى كه به هر گوشه و كنار زندگى سر مىزند مجهز شده و در نتيجه ، همه روزه صدها و هزارها نيازمندى زندگى را بررسى كرده ، در رفع آنها با نيروى انديشه چاره‌جويى مىنمايد .\r\nبديهى است كه همهء اين تجهيزات و بررسىها و چاره‌جويىها را در راه تسخير طبيعت و رام كردن مادهء سركش نسبت به مقاصد و آرمان‌هاى انسانى بوده و كار و فعاليت خواسته و لحظه به لحظه به كميت و كيفيت كار مىافزايد . بر اثر همين تراكم افزون كار ، گردش فعاليت‌هاى زندگى حالت برق‌آسايى به خود گرفته و همان « زمان گذران » كه در روزگاران پيشين به روز و شب مثلًا قسمت شده و با شام و بام شمرده مىشد ، در روزگار ما واحد آن ثانيه گرفته شده بلكه در صدم و هزارم ثانيه و دقيقه از وقت قيمتى را پيدا كرده كه سابقاً يك ساعت بلكه يك روز آن ارزش را نداشت .\r\nو نيز بديهى است كه شعاع نيروى وجودى انسانى هرچه وسيع‌تر و ميدان فعاليتش هرچه پهناورتر فرض شود ، بالاخره نيرويى است محدود ؛ و در نتيجهء محدوديت ، هر اندازه ناحيه‌اى توجيه شده و مصرف گردد ، به همان اندازه از ناحيهء ديگر كم خواهد شد .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nبر اثر همين حقيقت است كه امروز ماديات ، معنويات را تحت‌الشعاع قرار داده و جلب شدن حواس به سوى ماديت پردهء ضخيمى بر روى روحانيت و معنويت دينى زده است . كمترين مراجعه به تاريخ اديان و مذاهب و اوضاع دينى مردم در ادوار گذشته و مقايسهء اجمالى آنها با اوضاع دينى اين زمان ، اين مطلب را آفتابى مىكند و همچنين نمىشود ترديد داشت كه پيوسته زياده‌روى در ماديت و انحراف از اعتدال در زندگى ، از روح معنويت كاسته و خاطره‌هاى دينى را از ياد مىبرد .\r\nسرچشمهء صدها و هزارها اعتراض كه به مواد دينى و اصول معنويت از زبان‌هاى مختلف مىشنويم و ايرادها و انتقادهاى گوناگون كه از آشنا و بيگانه به تعليمات دينى و رسوم خداپرستى مىشود ، انعكاس همان روح ماديت مىباشد ! و گرنه براى هر متتبع منصف كاملًا روشن است كه هر يك از اين اشكالات تازگى نداشته و مخصوص اين عصر ( كه آن را عصر علم مىناميم ) نبوده و با سابقهء ممتد و طولانى ، بارها و بارها مورد بحث و كنجكاوى قرار گرفته و معترضين با دريافت پاسخ خود راه خاموشى را پيش گرفته و اشكال خود را به دست فراموشى سپرده‌اند .\r\nآرى آنچه خاموش نمىشود و با كمترين بهانه‌اى به رويهء بىمنطق خود دعوت كرده و مشاجره و كشمكش را از سرمىگيرد ، همان روح ماديت است كه گاه و بىگاه با تماشاى مناظر دلفريب طبيعت و شنيدن تلقينات سحرآميز عواطف و احساسات درونى و توجه به گرفتارىهاى روزافزوان و بيرون از شمار مادى ، بىاين‌كه كمترين التفاتى به راهنمايى عقل سليم نمايد ، همهء حواس درونى انسان را كه مملو از شعور و اراده مىباشند به سوى ماده سوق داده و زبان به نكوهش معنويات كه سنگ جلو پاى وى مىباشند مىگشايد .\r\nمىگويد : تعليمات دينى انسان را از مزاياى زندگى گذاشته و به انسان‌هاى غارنشين جنگلى اولى ملحق مىسازد . چه معنا دارد انسان از همه چيز گسسته و به خداى ناديده بپيوندد ؟ جز اين‌كه اسباب را رها كرده و شعور و ارادهء طبيعى خود را\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nكشته و چشم به راه عامل غيبى بنشيند ، همان عامل غيبى كه هرگز مصداقى ندارد ؟ و چه معنا دارد . . . ؟ اگر به كار بستن تعليمات مقلدانهء دينى براى انسان نان و آبى مىشد ، مىبايست ملل متمدن جهان كه با نيروى علم و دانش به اوج ترقى و تعالى رسيده و امروزه در صدد تسخير آسمان و دست‌اندازى به كهكشان‌ها مىباشند از گرسنگى بميرند .\r\nاين‌گونه اشكال‌ها در عين حال كه از ابتكار انسان امروزى نيست و چنان كه گفته شد از مواريث افكار بىپايهء گذشتگان مىباشد ، بهترين گواه است بر اين‌كه پيشرفت انسان در يك قسمت از معلومات براى قسمت ديگر نيست و مجهولات ديگر انسان را حل نمىنمايد .\r\nدرست است كه علوم طبيعى چراغى است روشن كه بخشى از مجهولات را از تاريكى درآورده و براى انسان معلوم مىسازد ولى چراغى است كه براى رفع هر تاريكى سودى نمىبخشد . از فن روان‌شناسى حل مسائل فلكى را نمىتوان توقع داشت . از يك پزشك حل مشكلات يك نفر مهندس راه برنمىآيد و بالاخره علومى كه از طبيعت بحث مىكند اصلًا از مسائل ماوراءالطبيعه و مطالب معنوى و روحى بيگانه بوده و توانايى بررسى اين‌گونه مقاصدى كه انسان به آنها در فطرت خدادادى خود خواستار كشف آنهاست ندارند .\r\nخلاصه هر مسأله‌اى مربوط به ماوراءالطبيعه از يك فن كه از فنون طبيعى سؤال شود جوابش سكوت است ، نه مبادرت به نفى و انكار ، زيرا وقتى كه موضوع بحث آن ماده است هر امر غيرمادى فرض شود در آن مسكوت عنه مىباشد ، وقتى كه در موضوعى بحث نمىكند . حق هيچ‌گونه اظهار نظر مثبت و منفى را در آن ندارد .\r\nمنطق دين هرچه باشد ، رسا يا نارسا ، روشن يا تاريك ( و البته روشن و رساست ) راهى جز تعمق در معارف دينى و بحث و كنجكاوى در حقايقى كه پس پردهء طبيعت و ماده هستند ، ندارد .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n* * * منطق قرآن در اين تعليم پر ارج و گران‌بهاى خود ( بايد از همه گسست و با خدا پيوست ) با تعمق و تدبّر در سه حقيقت زيرين روشن مىشود :\r\n1 . قرآن كريم قانون كلى عليت و معلوليت را انكار نكرده و هر حادثه‌اى از حوادث جهانى و هر پديده‌اى از پديده‌هاى هستى را به علل و عوامل متناسب خودش نسبت مىدهد و هرگز حادثه‌اى اتفاقى و معلولى بىعلت قبول ندارد . بدين ترتيب در جهان آفرينش همه چيز به هم ارتباط و آميزش علت و معلولى دارند ( اين حقيقت را از لسان وحى از اول تا آخر قرآن كريم به خوبى مىتوان درك نمود ) .\r\nاز اين روى انسان مانند قطره‌اى ناچيز كه در دهان سيلى بنيان كن افتاده و با گردش آن با نهايت بيچارگى گردش كرده و هر پستى و بلندى را مىپيمايد ، جزئى از اجزاى جهان آفرينش است كه خواه و ناخواه محكوم به حكم عمومى جهان بوده و با سير عمومى جهان به سوى مقصد همگانى ( معاد ) مىشتابد !\r\nانسان با فرض اين جزئيّت و آميزش ، هيچ‌گونه استقلالى از خود ندارد كه با اعتماد و اتكاى آن ، خود را كنارى كشيده و در راه خواسته‌ها و آرزوهاى خود به فعاليت پرداخته و با نيروى عمومى جهان آفرينش گلاويز شود و مبارزه‌اى راه اندازد ، جز اين‌كه از اين راه كه خودش نيز يكى از اجزاى علل و عوامل حوادث است ، نيروى وجودى خود را در راه مقاصد خود به كار بندد تا در صورتى كه بقيهء اجزاى علل و اسباب موافقت داشته باشند ، مقاصد ويژهء وى لباس تحقق بپوشد .\r\n2 . قرآن كريم چنان كه فطرت انسانى نيز حكم مىكند زمام هستى جهان و اجزاى جهان را يك‌جا به ارادهء خداى يگانه نسبت داده و نظامى را كه در جهان آفرينش با قوانين كلى و عمومى خودش حكم‌فرمايى مىنمايد وابسته به تدبير و ارادهء او مىگيرد ، و در نتيجه تنها سببى كه در جهان هستى استقلال مطلق دارد و هيچ‌گونه نيازى در هستى و آثار هستى خود به بيرون از خود ندارد و هرچه فرض شود به او\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nنيازمند است ، همان خداى يگانهء آفرينش مىباشد . آفريننده و نيرو دهندهء هر سبب و علتى است و تنها سببى است كه به تمام معنا دلبستگى را شايسته است .\r\n3 . قرآن كريم علم انسانى را محدود معرفى مىكند و احاطهء مطلقه به همهء خصوصيات اشياء را كه گاهى نيز از آن به علم غيب تعبير مىشود مختص ساحت كبرياى خداى يگانهء عالم مىگيرد . در نتيجه شعور و ادراك انسان مانند چراغ كوچك بسيار ضعيفى است كه در فضاى پهناور تاريكى روشن شده باشد كه حداكثر هموارى و ناهموارى جاى پا با آن شناخته مىشود ؟\r\nانسان در محيط زندگى تنگ و محدودى كه دارد جز به مقدار بسيار ناچيزى از اسباب و علل حوادث كه از راه حواس ضعيف و فكر كوتاه خود به دست مىآورد به چيزى احاطه پيدا نمىكند . اين معلومات محدودهء وى با مجهولات نامحدودى كه دارد به هيچ‌وجه قابل مقايسه نيست .\r\nاز همين‌جا روشن مىشود كه دلبستگى تام و خشنودى انسان در جايى كه با علم و ادراك ناچيز و محدود خود شمارهء محدودى را از اسباب و علل پيدا كرده و با نيروى ناچيز و محدود خود جمع جور نموده براى درك يكى از مقاصد خود به راه انداخته است ، همچنين نااميدى و دلتنگى و بدبينى وى در جايى كه جريان اسباب يعنى سببى چند را كه دريافته مخالف آرزوى خود تشخيص داده است ، جز جهل و نادانى چيزى نخواهد بود ! زيرا پيدايش با از ميان رفتن هر پديده‌اى از پديده‌هاى جهان وابسته به نيروى همگانى جهان آفرينش مىباشد كه در آن قدرت نامتناهى و ارادهء غيبى كار مىكند و هرگز انسان را راهى براى تشخيص موافقت يا مخالفت اين نيروى بيرون از تصور در دست نيست ، و آنچه انسان از اسباب و عوامل به دست مىآورد هرگز زمام ايجاد و اعدام تنها به دست آنها سپرده نشده است .\r\nنتيجه‌اى عملى كه از اين حقايق نظرى مىتوان گرفت اين است كه انسان بايد در جريان زندگى خود دلبستگى تام و پشت‌گرمى كامل به اسباب ( يعنى شمارهء ناچيزى\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nاز اسباب كه از راه علم محدود خود كشف كرده است ) نداشته و خود را جزئى مربوط به همهء جهان آفرينش تصور نموده و تحت تأثير همهء علل و عوامل كه اجزاى حاضر و گذشتهء جهان‌اند بداند ؛ يعنى دلبستگى به خداى يگانه كه پديد آورنده و پرورش‌دهنده و اداره كنندهء همهء اسباب و علل اوست داشته و به وى پيوسته و از ديگران بگسسته باشد .\r\nالبته منظور نه آن است كه انسان به علل و اسبابى كه با نيروى شعور خود كشف كرده پشت پا زده و گوشه‌اى را گرفته و براى انجام يافتن مقاصد خود منتظر فرج غيبى بوده باشد ، زيرا :\r\nاولًا : عامل غيبى جز از راه اسباب و علل تأثيرى نمىكند .\r\nثانياً : اسباب و عواملى كه براى انسان مكشوف‌اند جزئى از مجموعهء اسباب بوده و خالى از تأثير نيستند و ابطال تأثير آنها با توقع انجام يافتن مقصد كه ارتباط تأثيرى به آنها دارد خود جهل ديگرى است . بلكه انسان بايد با استفاده از شمارهء محدودى از اسباب و وسايل كه با شعور خدادادى خود به كشف آنها موفق شده ، در راه مقاصد خويش به فعاليت بپردازد ولى دلبستگى كامل به آنها نداشته و خود را جزئى غيرمستقل از همهء جهان تصور كرده و دل به خداى يگانه كه همهء تأثيرات به سوى او برمىگردد بسته و به وى پيوندد و اين جمله مضمون همان تعليم دينى مورد بحث مىباشد .\r\n* * * اين تعليم دينى علاوه بر مزيّت واقع‌بينى كه در بردارد مبدأ پيدايش يك رشته اخلاق فاضله و ملكات شريفهء انسانى است كه براساس همان واقع‌بينى استوارند ، مانند خوش‌بينى و بردبارى و قوت قلب و شهامت نفس و بالاخره اتصال به يك نيروى شكست‌ناپذير نامتناهى .\r\nهم‌چنين كميّت قابل توجهى از اخلاق رذيله و صفات ناشايستهء جهالت‌آميز را از\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nانسان دور مىكند ، مانند تكبّر ، نخوت ، خودپرستى و خودستايى كه از تصور استقلال و قدرت دامن‌گير انسان مىشود و مانند جزع و بيتابى و بيچارگى و پست همّتى و سبك وزنى كه در موارد نااميدى و زبونى در روح انسان خودنمايى مىكنند .\r\nاين بحث را اگرچه در صورت يك بحث و كنجكاوى فلسفى به پايان رسانيدم ولى محتوياتش جمله به جمله از مضامين آيات قرآنى گرفته شده و براى كسى كه به معارف قرآنى آشنايى دارد پوشيده نيست .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n\r\nقرآن و قانون تنازع بقا و انتخاب اصلح\r\nبسيارى از علماى طبيعى معتقدند كه همواره موجودات عالم طبيعت ، در تحت قانون « تنازع بقا » و « انتخاب اصلح » درجات كمال را مىپيمايند ، زيرا هر موجودى داراى قوا و نيروهايى است كه براى حفظ آنها دائماً با موجودات ديگر در نزاع و جدال است و در اين منازعهء دائمى و دامنه‌دار كه در ميان افراد و حيوانات و نباتات آشكارتر است آن نوع فاتح مىشود كه قوىتر است و به اين ترتيب افراد و انواع ضعيف‌تر در اين تنازع از ميان رفته و افراد قوىتر باقيمانده و انتخاب اصلح به عمل مىآيد و در نتيجه انواع تدريجاً رو به طرف كمال سير مىكنند .\r\nاين دسته از دانشمندان براى اثبات مدعاى خود از تجربيات علمى و مطالعاتى كه روى آثار موجودات دوران‌هاى گذشته به عمل آمده استمداد مىكنند ، از جمله اين‌كه انقراض نسل بعضى از انواع حيوانات گذشته را كه آثار آنها در نقاط مختلف زمين به دست آمده و امروزه نسل آنها منقرض شده است ، به همين راه توجيه مىكنند .\r\nضمناً اين دو قانون را از محيط موجودات عالم طبيعت به اجتماع كشانده ، معتقدند كه اساس اجتماعات بشرى و تكامل آنها نيز بر دو قانون تنازع بقا و انتخاب اصلح بنا شده است و جامعه‌هاى انسانى هميشه براى حفظ موجوديت خود در يك حال تنازع و كشمكش دائم به سر مىبرند و از ميان آنها جامعه‌هايى كه قوىتر هستند باقىمانده و جامعه‌هاى ضعيف‌تر راه فنا و نيستى را مىپيمايند . تاريخ و آثارى كه از\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nدوران ماقبل تاريخ به دست آمده حكايت از انقراض تمدن‌هاى بسيارى مىكند كه توجيهى براى آنها جز اين معنا تصور نمىشود .\r\n* * * ولى از آن‌جاكه اين دو قانون موارد نقض بسيارى دارد ، از جمله اين‌كه ما در عالم طبيعت انواع بسيارى از حيوانات و نباتات پست‌تر را مشاهده مىكنيم كه با وجود انواع قوىتر ، موجوديت خود را حفظ كرده‌اند و نيز ملاحظه مىكنيم انواع بسيارى از گياهان و حيوانات وحشى را انسان به وسيلهء تربيت به نوع‌هاى عالىترى تبديل كرده ، با اين‌كه انواع پست وحشى آنها نيز به حال خود باقيمانده يا تدريجاً به خودى خود رو به طرف ضعف و انحطاط سير مىكنند .\r\nلذا جمع ديگرى از دانشمندان به جاى اين دو قانون فرضيهء « تبعيت از محيط » را عنوان كرده و عقيده دارند كه تغيير و تحوّل انواع موجودات بر اثر اين اصل است .\r\nمنظور آنها از « محيط » كه معتقدند هر موجودى محكوم به پيروى از آن است همان مجموعهء شرايط اوضاع زمانى و مكانى و عوامل طبيعى بوده كه موجودات ديگر را بر مقتضيات خود تطبيق مىكند و بنابراين هيچ نوعى از انواع موجودات ، آزادى عمل از خود نداشته و سعى مىنمايد خود را با اوضاع وفق دهد و همين اختلاف مناطق زمين و اوضاع جغرافيايى آن و ساير عوامل طبيعى باعث اختلاف انواع حيوانات و نباتات روى زمين گرديده است .\r\nاين دسته ، كليهء مواردى را كه با دو اصل تنازع بقا و انتخاب اصلح وفق نمىدهد با اصل « تبعيّت از محيط » توجيه مىكنند و مىگويند عوامل محيط آمادهء چنان تأثيرى نبوده است .\r\nولى اين فرضيه نيز موارد نقض بسيارى دارد ، چه اين‌كه اصناف بسيارى از حيوانات و نباتات را مىتوان يافت كه هنوز خود را كاملًا با شرايط و اوضاع محيط تطبيق نكرده‌اند . از اين بيانات چنين نتيجه مىگيريم كه اين اصول سه‌گانه اگرچه\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nفىالجمله و در پاره‌اى از موارد مورد قبول هستند ، اما كليّت و عموميّت آنها را نمىتوان پذيرفت و لذا نمىتوان آنها را به عنوان اصل كلى در همه جا مورد استفاده قرار داد .\r\nبه‌علاوه ، اصول مزبور از نظر جنبه‌هاى اخلاقى و روابط اجتماعى باعث مفاسد زيادى مىشود و ممكن است استنتاجات سويى از آنها بشود ، زيرا اصل « تنازع بقا » وجود جنگ و كشمكش‌هاى دائمى را امرى طبيعى و غيرقابل اجتناب و به طور خلاصه مجاز قلمداد مىكند .\r\nو اصل « انتخاب اصلح » حق حيات را از طبقات ضعيف اجتماع سلب كرده و اقويا را در تجاوزات حقوقى محق مىشمرد و اصل « تبعيت از محيط » استقلال فكرى و روحى انسان را از بين برده و پيروى از وضع محيط را در هر حال طبيعى و مجاز معرفى مىكند !\r\n* * * اما آنچه از نظر اصولى كلى فلسفى مسلم است ، اين است كه اصل اساسى در تمام تغييرات و تحولات ماديات و هم‌چنين در اصل پيدايش آنها ، اصل عليت و معلوليت است ، چه اين‌كه هر موجود مادى مطابق قانون عليت همواره در ساير موجودات تأثير كرده و آنها را به صورت مشابه خود بيرون مىآورد و به عبارت ديگر : از ديگرى كم كرده و بر خود مىافزايد و اين موضوع طبعاً در مورد علل و معلولات مادى به صورت تنازع در عالم بقا جلوه مىكند .\r\nاز طرف ديگر در اين تأثير و تأثر مادى علل قوىتر ، تدريجاً در موجودات ضعيف‌تر تأثير كرده ، آنها را از ميان برده و به صورت خود بيرون مىآورند و در نتيجه موجود قوىتر باقيمانده و ضعيف‌تر از بين مىرود و اين هم در حقيقت همان اصل « بقاى اصلح » است .\r\nو نيز لازمهء تأثير و تأثر علت و معلولى اين است كه يك موجود ، تحت تأثير علل و\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nشرايطى كه در محيط آنها قرار دارد واقع مىشود و اين همان اصل « تبعيت از محيط » است . خلاصه اين‌كه ريشهء اين اصول سه‌گانه را مىتوان در قانون مسلم عليت و معلوليت پيدا كرد ، ولى اين قيد كه صحت آنها فقط در مواردى است كه اين قانون حكومت مىكند ؛ يعنى در مواردى كه تأثير و تأثر علت و معلولى وجود دارد و لذا مواردى كه اين قانون در آن حكم‌فرما نيست ، موارد نقض آن اصول خواهد بود .\r\n* * * اما از نظر قرآن : بعضى از مفسّرين چنين گمان كرده‌اند كه آيات ذيل از قرآن مجيد اشاره به اصل تنازع بقا و انتخاب طبيعى است :\r\n1 .  « أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها فَاحْتَمَلَ السَّيْلُ   زَبَداً رابِياً وَ مِمَّا يُوقِدُونَ عَلَيْهِ فِي النَّارِ ابْتِغاءَ حِلْيَةٍ أَوْ مَتاعٍ زَبَدٌ مِثْلُهُ كَذلِكَ يَضْرِبُ اللَّهُ الْحَقَّ وَ الْباطِلَ فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ كَذلِكَ يَضْرِبُ اللَّهُ الْأَمْثالَ »  « 1 » ؛\r\n[ خداوند از آسمان آبى فرستاد و در هر سيل‌گيرى به اندازهء آن جارى شد و سيلاب كفى بر بالاى خود برداشت و از ( فلزاتى ) كه براى تحصيل زينت يا متاع ذوب مىكنند نيز مانند آن كف‌هايى پديد مىآيد ، خداوند اين گونه براى حق و باطل مثال مىزند ، اما كف‌ها به زودى از ميان مىروند ، ولى آنچه به حال مردم مفيد است باقى مىماند .\r\nاين‌چنين خداوند مثال‌هايى مىزند . 
  ]\r\nآنها معتقدند كه طبق اين آيهء شريفه سيلاب حوادث و تنازع بقا همواره كف‌هاى باطل و انواع ناتوان اجتماع را طرد و نابود كرده و حق ، يعنى انواع كامل‌تر كه تمدن و روح اجتماع بهتر مىتواند در آنها ريشه بگيرد باقى مىگذارد .\r\n2 .  « أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَ إِنَّ اللَّهَ عَلى نَصْرِهِمْ لَقَدِيرٌ \r\n\r\n\r\n","description":"","footnote":"\r\n( 1 ) . رعد ، آيهء 19\r\n","page_name":" 251 ","page_number":251},
  {"content":"\r\n\r\n الَّذِينَ أُخْرِجُوا مِنْ دِيارِهِمْ بِغَيْرِ حَقٍّ إِلَّا أَنْ يَقُولُوا رَبُّنَا اللَّهُ وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَهُدِّمَتْ صَوامِعُ وَ بِيَعٌ وَ صَلَواتٌ وَ مَساجِدُ يُذْكَرُ فِيهَا اسْمُ اللَّهِ كَثِيراً وَ لَيَنْصُرَنَّ اللَّهُ مَنْ يَنْصُرُهُ إِنَّ اللَّهَ لَقَوِيٌّ عَزِيزٌ »  ؛ « 1 »\r\nبه آنهايى كه ستم شده است اجازهء قتال داده شد و خداوند تواناست كه آنها را يارى كند و اگر خداوند بعضى را به وسيلهء بعضى دفع نكند ، صومعه‌ها و معابد يهود و مساجدى كه نام خدا را فراوان در آن مىبرند ويران مىگردد و خداوند يارى مىكند كسانى را كه او را يارى كنند و خداوند قادر و قاهر است .\r\nصدر اين آيه نيز به عقيدهء آنها اصل تنازع بقا را مىپروراند و ذيل آن اشاره به انتخاب اصلح است .\r\n3 .  « وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ وَ لكِنَّ اللَّهَ ذُو فَضْلٍ عَلَى الْعالَمِينَ »  ؛ « 2 »\r\nاگر خداوند جمعى را به وسيلهء جمع ديگر دفع نكند فساد زمين را فرا مىگيرد ولى خداوند بر جهانيان فضل و بخشش دارد .\r\nاين آيه را نيز اشاره به هر دو اصل مىدانند .\r\nاما آنچه مسلم است اين است كه اين دو اصل - همان‌طور كه سابقاً هم اشاره شد - فىالجمله صحيح و در بعضى از موارد قابل قبول‌اند و نمىتوان انكار كرد كه قرآن اين حقايق و امثال آنها را اجمالًا تأييد مىكند ، ولى آيات مزبور هيچ‌گونه دلالتى بر اين دو اصل ندارند ، زيرا آيهء اول همين اندازه مىرساند كه حق هميشه پايدار و برقرار مىماند و باطل از ميان مىرود و دوام و بقايى ندارد ، اعم از اين‌كه تنازعى در ميان اين دو به وقوع پيوندد يا نه ، و اتفاقاً در مثالى كه در مورد آيه ذكر شد ( مثال سيل و كف‌ها و\r\n\r\n\r\n","description":"","footnote":"\r\n( 1 ) . حج ، آيهء 40\r\n( 2 ) . بقره ، آيهء 251\r\n","page_name":" 252 ","page_number":252},
  {"content":"\r\n\r\nبقاياى سيل ) هيچ‌گونه تنازعى وجود ندارد و اساس آن مثال بر بقاى حق و فناى باطل است .\r\nكف‌هاى بىمصرف و باطل كم‌كم از بين مىروند و بقاياى سيل ( خاك‌هاى پراستعدادى كه از خود باقى مىگذارد و انواع نباتات در آن نمو مىكند ) باقى مىمانند .\r\nدر آيهء دوم و سوم اگرچه اشاره‌اى به تنازع طرفداران حق و باطل و پيروزى پيروان حق شده است ، ولى اين پيشرفت نه از نظر اين است كه تابعين حق از نظر قواى طبيعى نيرومندتر و مجهزترند ( آن طور كه اصل تنازع و انتخاب اصلح اقتضا مىكند ) بلكه از جهت تأييد و نصرت الهى است ) و مخصوصاً در آيهء دوم بحث از دسته‌اى از طرفداران حق شده كه از حيث قواى مادى ضعيف‌تر و ناتوان‌ترند . اين مطالب بادقت در مفاد آيات كاملًا روشن مىشود و خلاصه اين‌كه آيات مزبور دلالتى بر اصل تنازع و انتخاب اصلح ندارند .\r\nما معتقديم : اصلى كه اجتماع بشريت بر محور آن دور مىزند ، اصل « استخدام » است و آيهء اخير نيز اشاره به آن مىكند .\r\nتوضيح اين‌كه هر فرد انسان مطابق غريزهء فطرى و ميل طبيعى همواره مىخواهد از قواى ديگران به نفع خود استفاده كند و چون هيچ فردى حاضر نيست قواى خود را به رايگان در اختيار افراد ديگر بگذارد نتيجه اين مىشود كه هر كس به سهم خود چيزى از نيروهاى خود را در اختيار ديگران گذارده تا از نتايج قواى ديگران بهره‌مند گردد ، بنابراين اصل « استخدام » به تشكيل « اجتماع تعاونى » منتهى مىشود . اين مصالحهء دائمى در قواى خدادادى كه دائماً در ميان افراد جامعهء بشريت جريان دارد ضامن حفظ و ترقى و تكامل آن است و آنچه به اين معنا كمك كند چون متكى به يك اصل غريزى است پايدار مىماند .\r\nبه عكس ، آنچه برهم زنندهء اساس اجتماعى تعاونى بوده و به زبان قرآن « موجب فساد زمين » باشد ، با اين غريزهء فطرى و ناموس طبيعى سازگار نيست و دوام ندارد .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nاين نكته قابل توجه است كه قرآن مىگويد : « خداوند به وسيلهء عده‌اى از عدهء ديگر جلوگيرى مىكند تا فساد زمين را فرانگيرد » . اين همان روح اجتماع تعاونى است كه ملازم با حفظ كثرت و بقاى اجتماع است . نمىگويد : خداوند عده‌اى را به وسيلهء عدهء ديگر نابود مىكند كه معناى تنازع بقا و مستلزم باقى ماندن يك صنف و از بين رفتن ديگرى و به هم خوردن كثرت و اجتماع باشد ( دقت كنيد ) .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n\r\nرويا چيست ؟\r\nدانشمندان طبيعى اروپا براى رويا حقيقتى قائل نيستند و بحث از ارتباط آن با حوادث خارجى را واجد وزن علمى نمىدانند ، جز بعضى از روان‌شناسان كه درباره آن تحقيقاتى كرده‌اند و عليه دستهء اول به خواب‌هايى كه پرده از امور پنهان برمىدارد يا از حوادث آينده خبر مىدهد به طورى كه نمىتوان آنها را حمل بر تصادف و اتفاق كرد ، استدلال نموده‌اند .\r\n\r\nقرآن در اين باره چه مىگويد ؟\r\nدر قرآن شريف خواب‌هايى از پيغمبران و جز ايشان نقل و تصديق شده است . از جمله خواب حضرت ابراهيم دربارهء ذبح اسماعيل ، خواب حضرت يوسف ، خواب رفقاى زندانى آن حضرت ، خواب ملك مصر و خواب رسول‌اكرم صلى الله عليه و آله را دربارهء فتح مكه مىتوان نام برد و در رواياتى كه از پيغمبر اكرم صلى الله عليه و آله و ائمهء اطهار عليه السلام نقل شده نيز شواهدى وجود دارد .\r\nهمهء ما يا خودمان خواب‌هايى ديده‌ايم كه دلالت بر امور مخفى حل مشكلات علمى يا وقوع حوادثى در آينده داشته و يا از ديگران اين‌گونه خواب‌ها را شنيده‌ايم .\r\nاين خواب‌ها را مخصوصاً خواب‌هاى صريحى كه احتياج به تعبير ندارد نمىتوان اتفاقى و به طور كلى بىارتباط با جريانى كه قابل انطباق با آنهاست ، دانست .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nالبته نمىتوان انكار كرد كه بعضى از عوامل درونى از قبيل امراض و انحرافات مزاجى و خستگى و پرى شكم و هم‌چنين پاره‌اى از عوامل بيرونى از قبيل گرما و سرما و ديگر چيزها در قوهء خيال تأثيردارد و قوهء متخيّله نيز در خواب مؤثر مىباشد ؛ مثلًا كسى كه تحت تأثير حرارت يا برودت شديد واقع شده ، در خواب آتش‌هاى شعله‌ور يا برف و يخ مىبيند و كسى كه امتلا معده و انحراف مزاج دارد ، خواب‌هاى مشوّش و بىسر و ته مىبيند .\r\nهم‌چنين اخلاقيّات و صفات نفسانى نيز در رويا بىتأثير نيست و به همين جهت اكثر خواب‌ها بر اثر تخيّلاتى است كه اسباب داخلى و خارجى موجب آنها شده و در واقع نشان دهندهء كيفيت تأثير آن اسباب مىباشد . دانشمندان طبيعى فقط همين اسباب را بررسى كرده‌اند و نتيجه گرفته‌اند كه خواب حقيقتى ندارد . ولى همان‌طور كه تأثير اين اسباب را نمىتوان انكار كرد ، حقيقت داشتن پاره‌اى از روياها و ارتباط آنها را با امور خارجى نيز نمىتوان انكار نمود .\r\n\r\nآيا نفس با رويا اتصال دارد ؟\r\nكسى كه خواب مىبيند كه در فلان روز فلان جريان واقع خواهد شد و در موقع معين هم واقع مىشود ، نمىتوان گفت : نفس او با حادثه‌اى كه هنوز وجود نيافته ارتباط پيدا كرده است ، زيرا ارتباط وجودى بين موجود و معدوم محال است و هم‌چنين كسى كه خواب مىبيند كه در فلان مكان ظرفى چنين و چنان دفن است و يا فلان مقدار سكهء طلا و نقره در آن موجود است و بعد از بيدار شدن به سراغ آنها مىرود و زمين را حفر مىكند و ظرف را با همان خصوصيات مىيابد ، نمىتوان گفت كه نفس وى با آن ظرف اتصال داشته است ، زيرا اتصال نفس با امور مادى از راه حواس صورت مىگيرد و ظرفى كه با فاصله‌اى در زير خاك قرار گرفته ، قابل درك حسى نيست ، به همين جهت گفته‌اند كه ارتباط نفس با اين گونه حوادث و اشياء از راه\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاتصال به علل و اسباب آنهاست .\r\nتوضيح آن‌كه : جهان هستى مشتمل بر سه عالم است ؛\r\nعالم طبيعت : كه با آن آشنايى كامل داريم ؛\r\nعالم مثال : كه از نظر مرتبهء وجود ، فوق عالم طبيعى است و موجودات آن صورت‌هاى بىماده‌اى هستند و نسبت به موجودات مادى زمينهء عليّت دارند ؛\r\nعالم عقل : كه فوق عالم مثال است و در آن حقايق موجودات بدون ماده و صورت موجودند و نسبت به موجودات عالم مثال جنبهء عليّت دارند .\r\nنفس انسان به واسطهء تجرّدش با عوامل فوق طبيعت سنخيّت دارد و در موقع خواب كه اشتغال به ادراكات حسى ندارد ، طبعاً به عالمى كه با آن سنخيّت دارد برمىگردد و بر طبق استعداداتش حقايقى از آن عالم را مشاهده مىكند . نفس كامل كه قدرت درك مجردات را با همان تجرد عقلى آنها دارد ، علل و اسباب را به نحو كليّت درك مىكند ، ولى نفسى كه به آن پايه از كمال نرسيده ، حقايق كلى را با صورت‌هاى جزئى حكايت مىكند .\r\nچنان كه ما معناى سرعت كلى را با تصور يك جسم سريع‌الحركه و معناى عظمت را با تصور كوه حكايت مىكنيم و نفسى كه هنوز به مرحلهء تجرد عقلى نرسيده ، در عالم مثال متوقف مىشود و گاهى علل و اسباب اشيا را در عالم مثال به همان صورت واقعى مشاهده مىكند و در آنها دخل و تصرفى نمىنمايد و اين همان خواب‌هاى صريحى است كه غالباً اهل صدق و صفا مىبيند و گاهى موجودات مثالى را به صورت‌هايى كه با آنها مأنوس است درك مىكنند ، چنان كه علم را به صورت نور و جهل را به صورت ظلمت مىبينند و حتى ممكن است ذهن از يك معنا به معناى ضد آن منتقل شود .\r\nاز اين‌گونه خواب‌ها همان خواب مشهورى است كه نقل مىكند : مردى نزد ابن سيرين - معبر معروف - آمد و گفت : خواب ديدم كه مهرى به دست دارم و دهان و\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nعورت مردم را با آن مهر مىكنم . ابن‌سيرين گفت : تو مؤذن مىشوى و مردم با اذان تو روزه مىگيرند و از خوردن و آميزش جنسى خوددارى مىكنند .\r\n\r\nروياى صريح و غير صريح\r\nاز آنچه گفته شد ، به دست آمد كه خواب بر دو قسم است : خواب صريح كه نفس خواب بيننده تصرفى در مشاهدات خود نكرده و احتياج به تعبير ندارد و خواب غيرصريح كه نفس در آنچه ديده تصرفاتى كرده و از اين جهت احتياج به تعبير و بازگرداندن صورت ذهنى او به صورت حقيقى و اولى دارد ، مانند تعبير نور به علم و ظلمت به جهل و حيرت .\r\nخواب‌هاى غير صريح نيز به دو دسته تقسيم مىشوند : يكى خواب‌هايى كه انتقال و حكايت در آنها روشن است و به آسانى مىتوان آنها را به اصل برگرداند ، مانند مثال‌هاى گذشته ، و ديگر خواب‌هايى كه تصرفات نفس در آنها پيچيده و مبهم است و يافتن مشهودات اصلى براى شخص معبر سخت و يا غيرممكن است . اين دسته از خواب‌ها همان خواب‌هايى است كه آنها را « اضغاث احلام » مىنامند و پوچ و بىتعبير مىدانند .\r\nاين خلاصهء بحثى است كه دانشمندان علم‌النفس دربارهء رؤيا كرده‌اند و در قرآن شريف مؤيداتى براى آن مىتوان يافت ؛ مثلًا موضوع بازگشت نفس به عالم فوق طبيعت در حال خواب از اين دو آيه استفاده مىشود :\r\n « وَ هُوَ الَّذِي يَتَوَفَّاكُمْ بِاللَّيْلِ »  « 1 » .\r\n « اللَّهُ يَتَوَفَّى الْأَنْفُسَ حِينَ مَوْتِها وَ الَّتِي لَمْ تَمُتْ فِي مَنامِها فَيُمْسِكُ الَّتِي قَضى عَلَيْهَا الْمَوْتَ وَ يُرْسِلُ الْأُخْرى »  . « 2 »\r\n\r\n\r\n","description":"","footnote":"\r\n( 1 ) . انعام ، آيهء 60\r\n( 2 ) . زمر ، آيهء 42\r\n","page_name":" 258 ","page_number":258},
  {"content":"\r\n\r\nظاهر اين آيات شريفه اين است كه نفس در حال خواب از بدن گرفته مىشود و تعقلّش به حواس ظاهر قطع مىگردد و بازگشت به سوى پروردگار مىكند ؛ بازگشتى كه مشابه بازگشت آن در حال مرگ است .\r\nهم‌چنين به اقسام سه گانهء رويا نيز اشاراتى موجود است ؛ مثلًا خواب حضرت ابراهيم عليه السلام و خواب رسول اكرم صلى الله عليه و آله از نوع اول و خواب رفقاى زندانى يوسف از نوع دوم مىباشد و به خواب‌هاى پيچيده و مهم نيز اشاره شده ، در آن‌جا كه از معبرين مصر حكايت مىكند كه خواب ملك را از « اضغاث احلام » دانستند .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n\r\nفواتح سوره‌ها براى چيست ؟\r\nبحث زير را حضرت آيةاللَّه استاد علامه سيد محمد حسين طباطبائى در پاسخ سؤالى كه استاد محترم عبدالرحمن الكيالى از حلب دربارهء فواتح سور ( حروف مقطعهء قرآن ) نموده‌اند ، مرقوم فرموده‌اند و با اجازهء درج آن در اين نشريه ما را مفتخر نمودند . اينك ترجمهء عين نامه و پاسخ آن از نظر خوانندگان مىگذرد .\r\nپيشگاه استاد ، دانشمند محترم ، حجةالاسلام ، استاد علامه ، آيةاللَّه سيدمحمد حسين طباطبائى ، قرآن كريم كتابى است كه خداوند متعال آن را تدريجاً و در زمان‌هاى مختلف و اوقات معينه ، بر پيامبرش محمد صلى الله عليه و آله وحى كرد .\r\nمجموع آياتش ، بنا بر عقيدهء ابن سيرين 6216 آيه و بنا بر عقيدهء ابن مسعود 6218 آيه مىباشد و همه متفق‌اند كه سوره‌هايش 114 عدد است .\r\nبيست و هشت سوره از قرآن به حروف معلومى ( مقطعه ) آغاز شده مانند : الم ، الر ، المص ، حم ، طس ، طسم ، كهيعص ، يس ، ص ، طه ، ق ، ن .\r\nمعناى اين حروف چيست ؟ و چرا سه سورهء مدنى و بيست و پنج سوره مكّى بدان آغاز شده‌اند ؟ و چرا تمام سوره‌هاى قرآن به اين حروف يا مانند اينها افتتاح نشده ؟\r\nدر صورتى كه قرآن عربى و به زبان عرب نازل شده ، آيا اصحاب پيغمبر صلى الله عليه و آله كه قرآن را شنيده ، حفظ مىكردند و كسانى كه آن را استماع نموده ، يادداشت مىفرمودند و آنهايى كه شنيده ، ورق‌هايش را نگاهدارى مىكردند معانى اين حروف را\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nمىفهميدند ؟\r\nو در صورتى كه نخستين ياران پيغمبر صلى الله عليه و آله معانى اين حروف را ادارك كرده باشند ، پس چرا در تفسير آنها اختلاف كرده ، اكثريت آنها بر مطلب قابل قبولى اتفاق نكرده‌اند ؟ ! و اين اختلاف عقايد در كتب تقاسير مذكور است .\r\nبه هرحال ، نزول اين حروف ، لغو و بىفايده نبوده ، ناچار معنايى دارند . پس معناى حقيقى اينها چيست ؟ آيا حروف رمزند ، يا كلماتى بوده مختصر شده‌اند ؟ يا آغاز كلام و براى جلب توجه شنوندگان مىباشد يا اصطلاحات ويژه‌اى است ؟\r\nهر چه در روايات و اقوال اصحاب دقت كردم ، تاكنون مقصود قرآن برايم روشن نشد . گفته‌هاى مفسرين و تأويلات دانشمندان مستشرق و اقوال صوفىها نيز چيزى از اين راز نمودار نكرد .\r\nو چون دانشمندان در اين موضوع اختلاف شگفتى دارند ، به نظرم رسيد عقيدهء علمى شما را جويا شوم ، شايد مطلب پسنديده‌اى در آن يافته ، شك و اشتباهم بر طرف شود .\r\nو به سبب كشف اين مشكل و حل اين معما ، فضيلت راهنمايى و شناسانيدن واقع از آن شماست ، نه اين‌كه پاسخ دهيد : اين حروف سرّى از اسرار و رمزى از رموز است و جز خدا كسى به معناى آن واقف نيست ، زيرا ما مكلّفيم معناى تمام آيات را بفهميم و خدا هم آن را به زبان عرب و به منظور هدايت بشر نازل كرده است .\r\nدر خاتمه ، منتظر پاسخ كافى بوده ، بهترين درود خود را تقديم شما مىدارم و از خدا خواستارم كه وجود شما را محفوظ دارد تا ذخيره و شرف دانش و مسلمين باشيد .\r\nحلب - به تاريخ 28 ماه صفر 1379\r\nمصادف ماه ايلول 1959 .\r\nدكتر عبدالرحمن الكيالى\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\nپيشگاه استاد محترم آقاى دكتر عبدالرحمان الكيالى\r\nبسم الله الرحمن الرحيم\r\nبالاترين درود خود را به شما تقديم مىكنم و از تأخير جواب پوزش مىطلبم ، زيرا هنگامى كه نامهء شما به قم رسيد ، من به قصد ييلاق به اطراف دماوند رفته بودم و چون فاصلهء قم و دماوند زياد و نامه‌ها دست به دست به من مىرسيد ، پس از مدتى به زيارت مرقومهء شما موفق شدم .\r\n* * * روش و مسلك ما در تفسير اين است كه در فهم و بيان معانى آيات ، به غير از قرآن استناد نمىكنيم و معانى آيات مشكله را فقط از آيات ديگر استفاده مىنماييم ، ولى خبر متواترى كه از پيغمبر صلى الله عليه و آله به ما رسيده باشد و رواياتى كه علائم و نشانهء صدق دارند نيز نزد ما حجت بوده ، در تفسير بدان‌ها استناد مىكنيم ، زيرا به نص قرآن شريف ، فرمايش‌ها و دستورات پيغمبر صلى الله عليه و آله حجت و لازم‌العمل است .\r\nاحاديث خانوادهء نبوت و اهل‌بيت عليهم السلام نيز واجب الاتباع و حجت بوده ، بدان‌ها تمسك مىنماييم . و مدرك ما در اين موضوع حديث ثقلين مىباشد كه به حدّ تواتر به ما رسيده و احاديث ديگر نيز داريم . اين مطلب را در مقدمهء جزء اول تفسير الميزان تذكر داده ، در جزء سوم ، بحث محكم و متشابه ، كاملًا توضيح داده‌ايم .\r\nاما مطالبى كه از صحابه يا تابعين يا مفسّرين به ما رسيده ، حجت ندانسته ، بدان‌ها\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nاستناد نمىكنيم ( مگر اقوالى كه با ادله موافق باشد ) ، زيرا اقوال آنها اجتهادى بيش نيست و آن هم جز براى صاحبش ، حجت نبوده ، سودى نمىبخشد .\r\nو اجتهاد آنها با روايات غيرقطعى ، نزد ما يك‌سان بوده و هر دو بىارزش مىباشند .\r\nما در تفسير ، اين روش و مرام را از روايات بسيارى كه از پيغمبر اكرم صلى الله عليه و آله و ائمه اهل‌بيت وارد شده ، استفاده نموديم ، مانند : « ان القرآن يصدق بعضه بعضا بعض آيات » ( قرآن بعض دگر را تصديق مىنمايند ) ؛ « ينطق بعضه ببعض » ( پاره‌اى آيات وقتى پهلوى آيهء ديگر واقع شدند ، معناى آن را آشكار مىكنند و « يشهدبعضه على بعض » ( قسمتى از آيات شاهد قسمت‌هاى ديگر مىشوند . ) .\r\nو اين مرام ، شيوهء درست و راه پسنديده‌اى است كه به بركت روايات ، نصيب ما گشته . بدون شك آيات قرآن ، نظم و اسلوب كلام را داشته ، مانند ساير كلمات ، قابل فهم بوده ، ظهورى دارند ، ولى با اين‌كه به فهم خود ، مقاصد و معانى آيات را استفاده مىكنيم ، حروف مقطعه را موافق اسلوب معمول كلام نيافته ، معناى روشنى از آنها ادراك نمىكنيم و امثال اين حروف : الم ، الر ، طه ، يس براى ما مجهول‌اند .\r\nو از اين‌جا نتيجه مىگيريم كه حروف مقطعه ، مانند آيات ديگر نيست كه به منظور تفهيم معانى با همان روش عادى كلام عرب ، نازل شده باشد .\r\nو اين مطلب هم قابل گفتن نيست كه وجود اين حروف لغو و بىفايده است ، زيرا كلام خدا از لغو ، منزه بوده ، خود در توصيف آن مىگويد :   « لَقَوْلٌ فَصْلٌ * وَ ما هُوَ بِالْهَزْلِ » .  \r\nاز اين بيانات روشن شد كه شروع بعضى سوره‌هاى قرآن به حروف مقطعه ، مسلماً وجهى دارد و به منظور خاصى ذكر شده ، لكن وجوهى كه دربارهء آنها از اصحاب و تابعين و مفسّرين به ما رسيده ، نفس حق‌جو را اقناع نمىكند و از اين جهت ، ما در تفسير خود ، اين بحث را به تفسير سورهء حم عسق تأخير انداختيم ، شايد خداوند متعال در آن فرصت ، از اين راز پرده برداشته ، وجه اطمينان بخشى به نظر آيد .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nالبته اگر اجل مهلت داده ، توفيق يافتيم .\r\nاما وجه اين‌كه سورهء مذكوره را بر ديگران ترجيح داديم اين است كه چگونگى وحى و الهام خدا و كيفيت آن ، در آن سوره بيان شده و با بحث ما مناسب دارد .\r\nتاكنون از كشف آن مشكل ، اين مقدار نصيب ما گشته كه حروف مقطعه با محصل مضامين و معانى سوره و غرض و هدفى كه در سوره از آن تعقيب شده ، ارتباط مخصوصى دارند ؛ مثلًا ما در سوره‌هايى كه به « الم » آغاز شده ، ارتباط خاصى مىيابيم با اين‌كه بعضى از آنها مكى و بعضى مدنى مىباشند و در ميان سوره‌هايى كه به حرف « الر » يا به « حم » و « طس » آغاز شده ، ارتباط و سنخيّتى ديده مىشود كه در غير آنها نيست . و باز در سورهء اعراف كه به « المص » ابتدا شده ، همان غرض و مناسبت معنوى را كه در دو سورهء « الم » و سورهء « ص » ديده مىشود ادراك مىكنيم .\r\nو از مجموع اينها اجمالًا مىفهميم كه حروف مقطعه ، يك نحو ارتباط و سنخيّتى با معانى و مقاصد سوره‌ها دارند ، اما چگونگى و كيفيت اين ارتباط و تفصيل و توضيح آن هنوز خوب روشن نگشته ، ولى اميدواريم خداوند متعال اين حقيقت را به دست ما روشن كرده ، راهنمايى كند . در خاتمه ، بهترين درود خود را تقديم داشته ، آسايش و موفقيت شما را از خدا خواستارم .\r\nمحمدحسين طباطبائى\r\nبه تاريخ 21 ربيع‌الاول 1389\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nآيا اين پيرايه‌ها مناسب قرآن است ؟\r\nاخيراً مشاهده مىشود كه بعضى از ناشران ، قرآن مجيد را با يك سلسله اشكال و طلسم‌ها و ضمايم ديگر از قبيل « نوروزنامه » و « محرمنامه » و امثال آن چاپ و منتشر مىنمايند و براى نظر كردن و مشاهدهء اين اشكال و طلسمات ، ثواب‌هاى زياد و خواص عجيب و غريبى مىنويسند ، نشر چنين مطالب با قرآن مجيد كه يگانه تكيه‌گاه مسلمانان و تنها كتاب دست نخوردهء آسمانى است ، باعث بحث و گفت‌وگو ميان جوانان كه حساسيت بيشترى در اين مسائل دارند شده است . از اين نظر يكى از علاقه‌مندان مجلهء « مكتب اسلام » سؤالاتى از استاد علامه آقاى طباطبائى نموده است و معظم‌له نيز پاسخ پر مغزى به آن داده‌اند .\r\nاز آن‌جا كه مجموع سؤال و جواب براى عموم مفيد و جالب بود ، به درج آن اقدام مىشود . ( خسروشاهى )\r\nسؤال : در پاره‌اى از قرآن‌ها كه اكثراً در ايران چاپ شده است ، از طرف ناشرين يك سلسله اشكال به نام « طلسم » ضميمهء كلام‌اللَّه مجيد گرديده و يك‌جا چاپ و به فروش مىرسد .\r\nاصولًا براى اين اشكال و طلسم‌ها مدرك صحيحى در دست هست يا نه ؟\r\nپاسخ : اصولًا اين اشكال و طلسم‌ها خواه آنچه ضميمهء قرآن گرديده و چاپ شده ،\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nخواه غير آن ، مدرك صحيحى ندارند و از راه موازين دينى هيچ‌گونه دليلى بر صحت آنها در دست نيست .\r\nسؤال : براى نظر به هر يك از اين اشكال و طلسمات ، يك سلسله خواص عجيب و غريبى مىنويسند و همهء آنها را به پيامبر اكرم صلى الله عليه و آله و ائمهء هدى - صلوات‌اللَّه عليهم اجمعين - نسبت مىدهند . تكليف اين آثار و فوايد چيست ؟\r\nپاسخ : مزايايى كه از زبان پيامبر اكرم صلى الله عليه و آله و ائمهء هدى عليهم السلام براى نظر كردن به اين اشكال نقل شده است ، قسمتى از آنها مجعول و باطل است ، مانند مطالبى كه دربارهء نظر كردن به « مهر نبوّت » و امثال آن نقل شده و قسمت ديگر مدرك ندارد .\r\nسؤال : ترسيم تمثال‌هاى پيامبر اكرم صلى الله عليه و آله و ائمهء هدى عليهم السلام با وضعى كه مشاهده مىشود و ضميمه كردن آنها به قرآن و هم‌چنين ضميمه كردن اشكال و طلسمات فوق‌الذكر و نيز ضميمه كردن « محرمنامه » و « نوروزنامه » از نظر شرع انور چگونه است ؟\r\nپاسخ : ترسيم تمثال‌هاى تخيلى پيامبر اكرم صلى الله عليه و آله و ائمه هدى عليهم السلام و ضميمه كردن آن به قرآن و هم‌چنين ضميمه كردن يك سلسله روايات خرافى مانند اين‌كه اگر كسى به شكلى كه « مهر نبوّت » ناميده مىشود نگاه كند ثوابى معادل ثواب هزار هزار حج ! از حج‌هاى رسول خدا صلى الله عليه و آله براى او نوشته مىشود يا اگر به فلان شكل نگاه كند همهء گناهان او آمرزيده و شفاعت امت محمد صلى الله عليه و آله به دست او سپرده مىگردد ! قطعاً موجب هتك حرمت قرآن مجيد و حرام مىباشد .\r\nهم‌چنين ضميمه كردن يك سلسله اشكال به نام طلسم و غيره به قرآن مجيد با توجه به آنچه در بالا ذكر شد كه كوچك‌ترين مدركى ندارد ، خالى از هتك حرمت نيست .\r\nاساساً يك فرد مسلمان نبايد اين نكتهء بديهى را فراموش كند يا از آن غفلت نمايد كه اين كتاب پاك آسمانى كه سخن خدا و قرآن مجيد ناميده مىشود ، يگانه تكيه‌گاه\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nمعارف اصلى و فرعى اسلام و سند زندهء نبوت و مايهء آبروى ششصد ميليون مسلمانان جهان است .\r\nبا تذكر اين نكته ، هرگز وجدان دينى يك فرد مسلمان اجازه نمىدهد كه كتاب ديگرى را هرچند مشتمل به مطالب حقه هم باشد ، ضميمهء آن كرده و در عرض آن قرار دهد و در جامعه منتشر سازد ، تا چه رسد به امثال « محرمنامه » ها و « نورزنامه » ها و احكام « كسوف و خسوف » كه دنياى امروز با نظر سخريه به آنها نگاه مىكند و از آن بدتر اشكال و رسوم خرافى و تمثال‌هاى تخيّلى است كه ضميمه كردن آنها به قرآن مجيد با حيثيت و شئون كلام خدا بازى كردن است .\r\nناشرين محترمى كه دوست دارند پاره‌اى از مطالب حقه را مانند تاريخ اولياى دين و كتاب‌هاى عقايد مذهبى و تجويد و قرائت در سايهء نشر قرآن مجيد منتشر كنند ، ممكن است آنها را جداگانه چاپ و صحافى كرده و همراه قرآن كريم به مراجعين خود بدهند .\r\nمحمدحسين طباطبائى\r\nجمالىالثانى 1385 ه - قم\r\n\r\n","description":"","footnote":"","page_name":" 267 ","page_number":267},
  {"content":"\r\n . \r\n","description":"","footnote":"","page_name":" 268 ","page_number":268},
  {"content":"\r\n\r\n\r\n5 . مقام و موقعيت‌زن در اسلام\r\n\r\n","description":"","footnote":"","page_name":" 269 ","page_number":269},
  {"content":"\r\n . \r\n","description":"","footnote":"","page_name":" 270 ","page_number":270},
  {"content":"\r\n\r\nمقام و موقعيت زن در اسلام\r\nاز روزى كه نوع بشر در اين كره نمودار شده و در حالت دسته‌جمعى زيسته ، هم در پيدايش طبيعى و هم در برپاداشتن زندگى اجتماعى خود نيازمند جنس زن بوده و هرگز مرد در حيات و بقاى خود از زن استعفا نداشته است .\r\nو چون جامعهء بشرى اعم از انسان وحشى و انسان متمدن در زندگى دسته‌جمعى خود هميشه راه زندگى را در پرتو يك سلسله مقررات از قبيل رسوم و عادات يا قوانين عادلانه يا جابرانه مىپيموده ، از اين روى در خصوص جنس زن نيز در ميان هر قبيله و طايفه‌اى و هر قوم و ملتى مقررات ويژه‌اى اجرا مىشده است .\r\nو چنان كه همهء قوانين و رسوم كه در جامعه‌اى از جامعه‌هاى بشرى جارى است ، از يك سلسله عوامل و شرايط طبيعى از قبيل اقتضائات آب و هوا و منطقه و محيط و سوابق زندگى سرچشمه مىگيرد ، قانون تحول و تكامل كه در طبيعت حكومت مىنمايد ، در مقررات اجتماعى كه به يك نحو مولود طبيعت است نيز خودنمايى كرده و تأثير دارد و مقررات جاريه در خصوص زن نيز از اين حكم كلى مستثنى نبوده و در مسير زندگى بشر تحول و تكاملى داشته و راه استكمال را ( البته در نهايت كندى ) مىپيموده است .\r\nموقعيت زن در جامعه و تحول و تكامل آن را در بيان آينده مىتوان خلاصه كرد :\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nمرحلهء اول : زن در اجتماعات بدوى بشر\r\nجزء جامعهء انسانى محسوب نمىشده و هيچ‌گونه وزن اجتماعى نداشته و معامله‌اى كه با زن مىشده ، همان معامله بوده كه بشر با يك حيوان زبان بسته مىنموده است .\r\nبشر حيوان وحشى را كه در محيط زندگى ويژهء خود سر و سودايى داشته و مقاصد طبيعى خود را تعقيب مىنمايد ، با قريحهء استخدام و استثمار و به حسب دعوت احتياجات ، استخدام نموده و در راه منافع انسانى خود تملك كرده و از گوشت و پوست و پشم و استخوان و شير و خون و قدرت و توانايى و حتى از مدفوعات آن استفاده مىكند و در عين حال كه او را در داخل جامعهء خود جاى داده و تربيتش مىكند ، هيچ‌گونه حقى براى او قائل نيست .\r\nاگر چنانچه بشر وسايل خوردن و آشاميدن و جفت شدن براى دام‌هاى اهلى فراهم مىآورد و نيازمندىهاى آنها را رفع مىكند براى تأمين يا جلب منافعى است كه از آنها توقع دارد ، نه براى اين‌كه آنها نيز مانند انسان موجودات زنده‌اى هستند كه شعور و اراده داشته و مالك حقوقى مىباشند .\r\nاگر به يكى از حيوانات اهلى كه در استخدام انسان زندگى مىكند تعدى شده و يا صدمه‌اى زده شود و در نتيجه متعدى را مؤاخذه يا مجازات كنند ، براى اين است كه متعدى حقى از حقوق مالك حيوان را تضييع كرده و از اين راه جرمى مرتكب شده است نه براى اين‌كه حيوان مورد تعدى در جامعهء بشرى داراى حقى از حقوق است .\r\nانسان براى تأمين رفاهيّت زندگى و آسودگى خويش ، روزانه به واسطهء استعمال داروهاى شيميايى ، ميلياردها ميكروب مضر و حشرات زمينى و هوايى را از ميان مىبرد و براى تغذيه و ساير نيازمندىهاى خود ميليون‌ها چرنده و پرنده را مىكشد و در اين كار كمترين جرمى براى خود حس نمىكند .\r\nزن نيز در جامعه‌هاى انسان اولى همين حال را داشته و چنان كه از گوشه و كنار تاريخ برمىآيد و بقاياى آثار اين سيره و طريقه در ميان اقوام وحشى و سكنهء اطراف\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nمعموره مشهود مىباشد ، روزگارى بسيار دراز ( و شايد ميليون‌ها سال ) از عمر انسان گذشته ؛ در حالى كه زن در جامعهء بشرى حكم طفيلى را داشته و هيچ‌گونه عضويتى در جامعهء انسانى نداشته است . تنها وجودش در جامعه و نگهدارىاش در ميان جماعت براى رفع يك سلسله نيازمندىهاى جامعه بود ، نه براى بهره‌مندى از حقوق جامعه .\r\nكارهاى پست و بىقيمت مانند حمل و نقل اثاثيه به هنگام كوچيدن ييلاقى و قشلاقى قبايل و هيمه‌كشى براى سوخت و صيد ماهى و خدمت منزلى مردان و تربيت بچگان و پرستارى مريض به عهدهء زن بوده است .\r\nزن تا در خانهء پدر با يكى از اولياى خود بود ، ملك خالص مرد بوده و مالك چيزى نبود ، حتى لباس و زر و زيور اختصاصى وى تعلق به رئيس منزل داشت و هرگونه سياست و مؤاخذه‌اى ، حتى قتل ، در موردش بىهيچ مانعى مباح بود و به عنوان بخشش و قرض و عاريه و نوازش به دست ديگران سپرده مىشد و همين كه به خانهء شوهر منتقل مىشد و البته انتقالش به‌طور خريد و فروش بود ( كه يكى از بقاياى اين سيرت شيربهاست كه هنوز هم در برخى جاها داير است ) علاوه بر استفاده‌هاى بيكران كه در خانهء پدر از وى مىشد ، ميدان شهوترانى مرد بود كه نيازمندىهاى شهوت جنسى با وى رفع مىشد ( هنوز هم از گوشه و كنار جامعهء متمدن امروزى ما شنيده مىشود كه مىگويند در شهرهاى مترقّى چنان كه براى رفع نيازمندى تخلى ، مستراح‌هاى عمومى لازم است ، هم‌چنين براى تخليهء آب شهوت فاحشه‌خانه‌هاى عمومى نيز لازم است كه آنانى كه قادر به تشكيل خانواده نيستند يا به واسطهء غربت يا عوامل ديگرى محروميت موقتى دارند مادهء شهوتى را كه در وجودشان جمع شده ، دفع نمايند . و اين نيز يكى از افكار باستانى انسان اولى است كه باقى مانده است ) .\r\nدر جامعه‌هاى باستانى مرد در گرفتن زن هيچ‌گونه محدوديت عددى نداشت به خلاف زن و طلاق دست مرد بود نه زن و زن براى هميشه تحت ولايت مرد زندگى\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nكرده و به طور مطلق فداى تمايلات مرد بود و حتى در قحطىهاى عمومى و در مهمانىهاى خصوصى از گوشت زن تغذى مىشد و طعام‌هاى رنگارنگ براى مهمان‌ها تهيه و تقديم مىگرديد .\r\nخلاصه اين‌كه زن در جامعه‌هاى بشر اولى شكل انسان را داشت و آثار وجودى حيوان اهلى را .\r\n\r\nمرحلهء دوم : در مسير زندگى زن در جامعه\r\nمرحله‌اى است كه در آن شرايع و قوانين مدنى در ميان ملل متمدنه پيدا شده است مانند شريعت همورابى در بابل و قانون روم قديم و يونان قديم و مقررات مصر و چين و ايران باستان كه خالى از شباهت به قوانين مدنيه نبوده‌اند .\r\nو اين شرايع و قوانين و مقررات اگرچه با همديگر اختلافات زيادى داشته‌اند ولى قدر جامعى ميان آنها مىشود تصور كرد و از اين كه زن حقوقى در جامعهء انسانى دارد و به وى از نظر انسان ضعيفى كه قادر به گردانيدن چرخ زندگى خود نيست ، نگاه مىشود .\r\nزن در اين جامعه‌ها هميشه و در هر حال تحت ولايت و قيمومت مرد بايد زندگى كند و پيوسته در حال تبعيّت روزگار گذرانيده و بهره‌اى از استقلال ندارد ، نه استقلال اراده كه بتواند خودسرانه راهى در زندگى براى خود انتخاب كند و يا در تصرفى از تصرفات آزاد بوده باشد و نه استقلال عمل كه بتواند نتيجهء عملى از اعمال خود را به خود اختصاص دهد ، مالك بهره كارى شود يا استحقاق مزدى داشته باشد يا اقامهء دعوايى يا شهادت در مقامات صالحهء قضايى يا امر و نهى ديگرى نمايد . در اين جامعه‌ها زن چندى كه در خانهء پدر است تبعيّت پدر را داشته و مخصوصاً بايد از وى اطاعت كند پدر هر تصرفى را در مورد وى نمود نافذ است ، به هر شوهرى داد ، يا به كسى بخشيد يا سياستى نمود .\r\nزن در اين جامعه تقريباً خويشاوندى رسمى كه مصحح توارث و ساير حقوق\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nخانوادگى است با كسى ندارد ، نه با مردها و نه با زن‌هاى ديگر و فقط خويشاوندى طبيعى را دارد كه گاهى مانع از ازدواج با پدر و برادر و پسر مىباشد .\r\nالبته در ايران باستان با محارم ازدواج مىشده است و در چين و اطراف هيماليا قرابت طبيعى تنها با زن بوده و نسب در وى متمركز بوده كه نتيجه اجتماع چند شوهر بر يك زن بوده و هنوز هم در ميان برخى از آنها همين رسم داير مىباشد و به جاى اين‌كه فرزند را با پدرش و پدر پدرش معرفى كنند ، وى را با مادر و مادر مادر معرفى كرده و ستون مادرها را مىشمارند .\r\nدر ميان اين ملل و اقوام ، زن مالك ثروتى نمىشد مگر گاهى از راه كارى كه با اجازهء ولى مىكرد يا از مهريهء ازدواج ، اگر ولى ، خود تصرف نمىكرد و زندگى زن با كفالت ولى و تحت قيمومت و ولايت وى اداره مىشده است . و از اين راه بوده كه پدر يا شوهر حق هرگونه تنبيه و مجازاتى ( حتى قتل در موردى كه صلاح بداند ) دربارهء زن داشته است .\r\nو سخت‌ترين اوقات براى زن وقتى بوده است كه روابط ناپسنديده با يك مرد بيگانه پيدا مىكرده و يا گرفتار عادت زنانه مىشده - كه درين حال مانند يك موجود پليد از وى اجتناب مىكردند - و يا وضع حمل مىنموده و خاصه وقتى كه دختر مىزاييده است .\r\nاگر زن كارى خوب انجام مىداده سود و ستايش آن به حساب ولى نوشته شده و پاداش نيكش عايد وى مىگرديده و اگر كار بد و ناشايسته‌اى انجام مىداده ، خود مسئول آن بوده و به كيفر و سزاى عملش مىرسيده است .\r\nآرى ، گاه گاهى استثنائاً از راه عطوفت پدر و فرزندى يا مهر و مودّت زناشويى با وصيّت و نظاير آن مالى به وى مىدادند يا مزايايى در زندگى در حقّش قائل مىشدند ولى در هرحال استقلال اراده و عمل نداشت .\r\nبه حسب تمثيل ، حال زن در ميان اين ملل و اقوام حال بچهء خردسالى بوده كه\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nقدرت توانايى ادارهء زندگى خود را نداشته و با تبعيت و تحت ولايت و قيمومت اولياى خود زندگى نمايد ، زيرا بچهء خردسال انسانى اگرچه انسان است ولى به واسطهء ضعف تعقل و فتور اراده ، اگر استقلال در اراده يا عمل پيدا كند ، سازمان اجتماعى را مختل ساخته و اعضاى جامعه را دچار فلج مىكند . از اين روى بايد در سايهء تبعيّت اولياى خود زندگى كرده و طبق دستور بزرگان رفتار كند تا تدريجاً ورزيده شده و لياقت عضويت جامعه را پيدا نمايد .\r\nو مىشود موقعيت زن را در ميان اين ملل به موقعيّت اسيرى تشبيه كرد كه در حال بردگى روزگار خود را گذرانيده و از نعمت آزادى اراده و عمل محروم است . يك نفر برده كه از راه جنگ به دست دشمن فاتح مىافتد اگرچه انسان بوده و داراى همهء تجهيزات وجودى انسان است ولى نظر به اين‌كه دشمن جامعهء فاتح و غالب است و آزادى اراده و عمل وى مورد نظر همين جامعه موجب انهدام بنيان جامعه و متلاشى شدن اجزاى وى و فناى انسانيت است بايد آزادى عمل و اراده را از وى سلب كرده و تحت تسلط و مذلّت و مملوكيّت نگاهش داشت كه جامعهء غالب در حال عادى به گردش خود ادامه دهد .\r\nهم‌چنين زن به واسطهء ضعف شعور و قوت عواطف و احساسات هوس‌آميز خود دشمن جامعه بوده ، ورودش در جامعه با استقلال اراده و عمل جز فلج ساختن جامعه و پشيمانى واپسين چيزى بار نخواهد آورد .\r\nموقعيت زن از نظر شرايع و قوانين و مقررات مشترك ملل راقيهء قديمه همان بود كه ذكر شد و از نظر ديانت يهود و نصارى به موجب كتاب‌هاى آسمانىشان تورات و انجيل كه در دست است ، موقعيت زن در جامعه تقريباً همان موقعيتى است كه در جامعهء ملل متمدنه مىباشد ، زيرا اگرچه تورات و انجيل توصيه‌هايى در رفق و مدارا با زنان ذكر مىكنند ، ولى قدر مسلم از بيانات اين كتاب‌هاى مقدس اين است كه زن هرگز به پايهء مرد نخواهد رسيد و زن اجتماعى و دينى زن بسى پايين‌تر و سبك‌تر از\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nوزن اجتماعى و دينى مرد است . « 1 »\r\nو در ساير اديان غير آسمانى نيز اعمال دينى زن ارزش معتنابه يا هيچ ارزش ندارد .\r\n\r\nمرحلهء سوم : موقعى است كه اسلام براى زن قرار داده\r\nو اين مقاله به‌طور اختصار براى توضيح آن نگارش يافته است . اسلام زن را يك فرد انسانى تشخيص داده و جزئى ( به تمام معنا ) از جامعهء بشرى شناخته و وزنى را كه يك نفر انسان به حسب اندازهء تأثير اراده و عمل خود مىتواند در جامعهء بشرى پيدا كند به وى داده است .\r\nاز براى تفهيم نظر اسلام در خصوص زن بايد متذكر شد كه ما اكنون در محيطى زندگى مىكنيم كه دست‌خوشِ بادهاى مخالف سياسى و امواج متضاد و متباين تبليغاتى است كه با بسط دادن اضطراب و وحشت و مرعوبيّت ، طرز تفكر صحيح را از دست ما گرفته و به نام اين‌كه بايد از فكر مستقل و درست تبعيّت نمود ، منطق فطرى و خدادادى ما را تبديل به تقليد كوركورانه نموده است .\r\nاز طرفى تعاليم بىمنطق و زورگويى و روش ديكتاتورانه و بىرويهء كليسا در قرون وسطى كه قرن‌هاى متوالى ادامه داشته و انبوه فكرهاى صحيح را زنده در گور كرده و ميليون‌ها نفوس را بىهيچ استحقاقى زير شكنجه كشته و براى حفظ وضع و موقعيت سازمان سست و بىپايهء خود ، اسلام را كه خطرناك‌ترين حريف سرسخت خود تشخيص مىداد با هر تهمتى متهم و با هر رويه و عقيدهء ناشايسته‌اى به متابعين خود معرفى كرده و هر حقيقت زيبايى از حقايق اين دين پاك را با زشت‌ترين سيمايى جلوه داده است . تا كار زياده‌روى و گزاف‌گويى كليسا به جايى رسيد كه در قرون اخير اروپاييان به واسطهء استقلال فكرى كه توأم با نهضت صنعتى در خود يافتند قدرت\r\n\r\n\r\n","description":"","footnote":"\r\n( 1 ) . مجمع دينى فرانسه در سال 586 ميلادى پس از بحث زيادى كه در موضوع زن كرد مقرر داشت كه زن انسان است ، ولى براى خدمت مرد آفريده شده است . و تا حدود صد سال پيش در انگلستان زن جزء جامعهء انسانى محسوب نمىشد و هم‌چنين اكثر اديان قديمه عمل زن را مقبول درگاه خدا نمىدانستند و در يونان قديم مىگفتند : زن يك قذرات و پليدى است كه شيطان به وجود آورده است\r\n","page_name":" 277 ","page_number":277},
  {"content":"\r\n\r\nجهانگير كليسا را از همه‌جا جمع كرده و در ميان چهار ديوار كليساى روم محصور و متحصن ساختند و عكس‌العمل چندين قرن گزاف‌گويى و زورفرمايى و تحميلات عقيدهء كليسا ، در افكارشان چنان اثر سويى گذاشت كه ديگر حقايق دينى را به جز مشتى از خرافات عهد اساطير چيزى تلقى نكرده و واژهء « دين » و « تقليد كوركورانه » را مترادف پنداشته و مىپندارند و البته در جايى كه به آيين مقدس خودشان چنين گمان برند ، معلوم است كه به آيين‌هاى ديگر و از جمله آيين اسلام پس از اين همه تبليغات سوء چه گمان خواهند برد .\r\nاز طرفى ملل اروپا با قدرت شگرفى كه از راه پيشرفت علمى و صنعتى به دست آوردند ، به منظور تسخير قاره‌هاى ديگر جهان و بسط و توسعه و نفوذ سياسى و سيادت اقتصادى خود از جميع وسايل ممكنه استفاده كرده و بالاخره با موفقيت كامل مردم اين سامان را به برترى علمى و عملى خود معتقد ساخته و مسلم داشتند كه زندگى غيراروپايى هيچ‌گونه ارزشى نداشته و جز تقليد خرافات نياكان بىدانش و بينش چيزى نيست . هر انسان ذى شعورى بايد منطق خدادادى خود را زيرپا گذارده و بىچون و چرا از سبك زندگى اروپايى مشايعت كرده و تبعيت مخصوص نمايد .\r\nتبليغات غربى با كمال موفقيت در اذهان ما اين منطق را كاشته كه جايى كه مىتوان اسم جهان به رويش گذاشت ، همان محيط مغرب زمين است و كسى كه انسان ناميده مىشود همان انسان غربى است و زندگى كه سعادت انسانى مرهون اوست همان زندگى اروپايى است . منطق روشنفكران ما اين است . احكام دينى و مقررات اجتماعى كهنهء ما قابل تطبيق با دنياى امروز نيست . براى ما قوانين دنياپسند لازم است . امروز جهان متمدن فلان سليقه را به كار مىبرد ( در اين جمله‌ها مراد از جهان ، همان غرب و از جهانيان غربىهاست ) و هم‌چنين .\r\nو از طرفى نيز با كمال تلخى به اين حقيقت بايد اعتراف كرد كه ما در نتيجهء كشمكش‌هاى داخلى و اختلافات و تضادهاى هزارساله و خودخواهى و هوسرانى\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nحكمرانان و اولياى امور خود ، استقلال فكرى را به كلى از دست داده و تفكر آزاد و منطق خدادادى خود را تبديل به يك رشته تعصبات قومى و جمود و خمود پوچ و بىمغز كرده بوديم .\r\nنتيجه‌اى كه اجتماع اين عوامل داد و اثرى كه در ما گذاشت اين بود كه به نام آزادى فكر و پاره كردن قيد و بند تقليد ، منطق خدادادى خود را دور انداخته و به تقليد خالص از غربىها پرداخته و جز تبعيّت گفتار و متابعت رفتار آنها راهى نگرفتيم .\r\nو از آن جمله ، توضيح حقايق و تفسير معنويات و شرح معارف داخلى خودمان را از آنها خواسته و معلومات اختصاصى خودمان را از آنها يادگرفتيم ؛ در حالى كه معلومات آنها از حقايق اسلام ما همان سابقه‌هاى ذهنى و خاطره‌هاى زشت قرون وسطى و يا تحقيقات عجيب و غريب مستشرقين است كه با بررسى نوشته‌هاى اين دانشمندان بايد صد رحمت به كشيشان و نويسندگان عهد جنگ‌هاى صليبى فرستاد .\r\nمستشرقين كه مىنويسند : محمد در هفت سالگى با خديجه ازدواج نمود ، پس از عمر ، على به خلافت نشست ، در شهر كاظميه امام يازدهم شيعه مدفون است و . . .\r\nروى همين منطق و سليقه ، موقعيت اجتماعى زن در اسلام را معرفى كرده‌اند كه زن در اسلام در حال اسارت و محروميت كامل از حقوق اجتماعى زندگى كرده ، از آزادى اراده و عمل بىبهره و در ارث و شهادت نصف يك مرد مىباشد ( آن هم اسماً نه عملًا ) . زن بايد پيوسته در خانه زندانى بوده و از نعمت سواد و كتابت بىبهره باشد و اگر احياناً به اقتضاى ضرورت بيرون رود بايد خود را در چادر سياهى پيچد كه پس و پيشش تميز داده نشود !\r\nبا ملاحظهء اين اوضاع و مفاسد آنها روشن مىشود كه آنچه بر ما لازم است اين است كه در تشريح و توضيح نظر اسلام در اين مسئله و ساير مسائل اساسى دينى بىاين‌كه اين سو و آن سو تكاپو كنيم و يا به سخن اين و آن گوش دهيم ، بايد با تعقل آزاد و منطق خدادادى خود به متن بيانات دينى مراجعه كرده و روابط اين حقوق را با\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nهمديگر و پايهء اساسى آنها را تا حدى كه ميسر است به دست آوريم .\r\n\r\nپايه‌هاى عمومى قوانين اسلامى :\r\nجاى ترديد نيست كه ويژگى مميز انسانى كه انسان را از هر حيوان ديگرى تميز مىدهد همانا خاصيت تعقل است كه فرآورده‌هاى حواس خود را تعميم داده و از همين معلومات كليه با تنظيم خاصى نتايج كليه گرفته و مجهولات را كشف مىكند .\r\nاگرچه انسان احساسات درونى و عواطف داخلى بسيارى دارد كه در مسير زندگى از آنها استفاده‌هاى شايان مىنمايد ، ولى نظر به خاصيت زندهء انسانى بايد همهء آنها تحت تنظيم دستگاه تعقل اثر خود را ببخشد و گرنه همهء حيوانات همين عواطف و احساسات را دارند بلكه برخى از آنها در جهاتى به مراتب از انسان قوىتر و مقدم‌ترند .\r\nو قرآن كريم در آيات زيادى با اعطاى موهبت تعقل به انسان منت‌گذارى نموده و انسان را مسئول حواس و تعقل خود قرار مىدهد :\r\n « هُوَ الَّذِي أَنْشَأَكُمْ وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ »  « 1 » .\r\n « إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلًا »  « 2 » .\r\nو روى همين اصل جامعهء انسانى را كه مولود تجهيز مخصوص انسانى و ميوهء اين درخت برومند ويژه است ، وابسته به خاصيت تعقل فرض كرده و قوانين و مقررات اجتماعى را به تشخيص عقل سليم مربوط دانسته است ، نه به خواست‌هاى عواطف و احساسات .\r\nو در نتيجه ، احكام و قوانين را در جامعه لازم‌الاجرا مىداند كه عقل آنها را حق تشخيص دهد ، اگرچه خلاف تمايلات اكثريت افراد جامعه بوده باشد ، زيرا انسان در\r\n\r\n\r\n","description":"","footnote":"\r\n( 1 ) . ملك ، آيهء 24\r\n( 2 ) . اسرى ، آيهء 36\r\n","page_name":" 280 ","page_number":280},
  {"content":"\r\n\r\nمسير سعادت خود هدفى را بايد در نظر بگيرد كه ضمير نوعيّت وى ( عقل و خرد ) او را نقطهء سعادت تشخيص مىدهد نه چيزى را كه عواطف حيوانى مىپسندد .\r\n « يَهْدِي إِلَى الْحَقِّ وَ إِلى طَرِيقٍ مُسْتَقِيمٍ »  « 1 » .\r\n « وَ لَوِ اتَّبَعَ الْحَقُّ أَهْواءَهُمْ لَفَسَدَتِ السَّماواتُ وَ الْأَرْضُ »  « 2 » .\r\nاسلام تشخيص مىدهد كه انسانيت يك نوع واحد ممتاز است و مرد و زن هر دو انسان‌اند و در عين حال كه از جهت نرى و مادگى متفاوت‌اند ، از جهت انسانيت هيچ‌گونه فرقى با هم ندارند ، زيرا هر فرد انسان را اعم از مرد يا زن دو فرد نر و ماده با تناسل خود به وجود مىآورند .\r\n « أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ »  « 3 »  . \r\n « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ »  « 4 » .\r\nروى همين اصل شرع اسلام زن را نيز مانند مرد جزء كامل جامعهء انسانى قرارداده و هر دو را به‌طور تساوى جزء متشارك ساخته و براى زن نيز آزادى اراده و عمل تشريع فرموده ، چنان كه در مرد همين حق را جعل كرده است ولى البته لازمهء جزء كامل بودن فردى از جامعه اين نيست كه هر حقى را كه هر جزء ديگر جامعه داراست و از هر مزيّتى كه فردى برخودار است ، آن فرد نيز دارا و برخوردار بوده باشد ، زيرا با فرض جزئيت ، اختلاف افراد و اجزا در وزن اجتماعى موجب تفاوت حقوق\r\n\r\n\r\n","description":"","footnote":"\r\n( 1 ) . كتاب خدا ( قرآن ) به سوى حق و به راهى يك نواخت هدايت مىكند . ( احقاف ، آيهء 30 )\r\n( 2 ) . و اگر حق از دلخواهىهاى هوس‌آميز آنها تبعيت كند كار آسمان‌ها و زمين به هم مىخورد . ( مؤمنون ، آيهء 71 )\r\n( 3 ) . هرگز من عمل عاملى را از شما تباه نمىكنم . بعض شما از بعض ديگر است ( همه‌تان يكى هستيد ) . ( آل‌عمران ، آيهء 195 )\r\n( 4 ) . اى مردم ما همه‌تان را از دو نفر نر و ماده آفريده‌ايم و شما را شعبه شعبه و قبيله قبيله كرديم كه با هم آشنا شده و التيام پيدا كنيد . همه پيش ما يك‌سان مىباشيد ، گرامىترين شما پيش ما ، تنها با تقواترين شماست . ( حجرات ، آيهء 13 )\r\n","page_name":" 281 ","page_number":281},
  {"content":"\r\n\r\nاجتماعى آنها مىباشد و با شهادت تاريخ و مشاهده ، با اين‌كه پيوسته در تاريخ انسانيت جامعه‌هايى منعقد بوده و مردان نيز جزئيت آن را داشته‌اند ، با اين همه هرگز موقعيت دانشمند به نادان داده نشده و وظايف يك مرد آزمودهء توانا به فرد بىتجربه و ناتوان محول نگرديده و متخلّف ستم‌كار و لگام گسيختهء بىبند و بار را به جاى عادل و پرهيزكار نمىنشانيده‌اند .\r\nدرست است كه همهء افراد جامعه در برابر قانون بايد مساوى بوده باشند ولى اين مساوات ، مساوات از حيث اجراى قانون است ( يعنى برخوردارى از عدالت ) نه مساوات در وزن اجتماعى و حقوق مجعوله و چگونه ممكن است در جامعه‌اى امير و مأمور و كوچك و بزرگ و دانا و نادان و خردمند و بىخرد و ستم‌كار و پرهيزكار در همهء مزاياى اجتماعى برابر بوده باشند و جامعه به زندگى خود ادامه داده و منهدم و متلاشى نشود .\r\nبنابراين ، اصل عضويت در جامعهء انسانى امرى است و كيفيت و چگونگى عضويت امرى ديگر و اين يكى را به آن يكى نبايد خلط كرد و لازمهء مراعات كامل حال اجتماع انسانى اين است كه در اعضاى وى عدالت اجتماعى مرعى شده و هر كس به حسب استحقاق خود از حقوق بهره‌مند گردد .\r\n* * * اسلام چه موقعيت اجتماعى به زن داده ؟ چنان كه اشاره كرديم ، وقتى كه خورشيد اسلام از افق نيلگون اين جهان سر زد و با فروغ درخشان خود جهان و جهانيان را روشنايى داد ، دنيا به دو دستهء متمايز منقسم بود :\r\nيك دسته متمدن ، مانند امپراتورى بزرگ روم و شاهنشاهى ايران و ملل ديگر مانند مصر و حبشه و هند و چين ، و در ميان اين ملل زن حكم اسير داشت ؛ يعنى انسانى كه آزادى اراده و عمل نداشت و از مزاياى عمومى اجتماع به‌كلى محروم بود ، ارث نمىبرد ، عملش احترام نداشت ، در امور خوراك و پوشاك و مسكن و ازدواج و طلاق\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nو اقسام معاشرت و تصرف در اموال و غيرآنها هيچ‌گونه آزادى و استقلالى نداشته و هر نفسى را كه مىكشيد يا قدمى را از قدم برمىداشت با تصويب و اذن مرد مىبايست انجام دهد و اگر مورد تعدى قرار مىگرفت ، اقامهء دعوى و شكايت او را مردان مىبايست بكنند و اعتنايى به دعوى و شهادت و سخن وى نبود .\r\nو دستهء ديگر ، ملل و اقوام عقب مانده مانند اهالى آفريقا و سكنهء گوشه و كنار معموره بود و زن در ميان اين اقوام و قبايل اصلًا انسان محسوب نمىشد بلكه طفيلى جامعه به شمار رفته و در صف حيوانات و استخدام و استثمار شده قرارداشت . بار مىكشيد و صيد مىكرد و خدمت مردان و تربيت بچگان و پرستارى مريض‌ها مىنمود و آتش شهوت شوهران يا كسانى را كه آنها مىخواستند ، خاموش مىكرد و گاهى در قحطى يا مهمانىهاى با شكوه با گوشت وى تغذيه مىشد .\r\nاين بود اوضاع عمومى جهان آن روز كه محيط عمومى ظهور اسلام بود و محيط خصوصى آن كه جزيرةالعرب بود . به واسطهء اين‌كه نوع اهالى آن سامان باديه‌نشين بودند و در عين حال از خارج با ملل معظمهء روم و ايران و حبشه و مصر محصور بودند و از داخل با يهود يثرب و اطراف آن و نصاراى يمن و عراق محشور بودند و معظم‌شان دين وثنيت را داشتند ، رسوم زندگيشان از مجموع رسومات و مقررات اين ملت‌ها تركيب يافته و بر اثر كسرو انكسار ، طريقه‌اى شده‌بود كه از همهء طريقه‌ها نمونه‌هايى داشت .\r\nبه همان ترتيب روم و ايران و ملل ديگر زن را از عامهء حقوق محروم قرارداده و هميشه تحت سرپرستى مطلق‌العنان مرد نگاه داشته و هيچ‌گونه احترام اجتماعى برايش قائل نبودند . گذشته از اينكه بر اثر اخلاق بدويّت اساساً زن را مايهء عار مىدانسته و از دختر نفرت داشته و بدشان مىآمد و حتى قبيلهء بنىتميم دخترها را زنده در گور مىكردند ، چنان كه قرآن كريم بالخصوص به اين دو موضوع متعرض شده :\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n  « وَ إِذا بُشِّرَ أَحَدُهُمْ بِالْأُنْثى ظَلَّ وَجْهُهُ مُسْوَدًّا وَ هُوَ كَظِيمٌ * يَتَوارى مِنَ الْقَوْمِ مِنْ سُوءِ ما بُشِّرَ بِهِ أَ يُمْسِكُهُ عَلى هُونٍ أَمْ يَدُسُّهُ فِي التُّرابِ أَلا ساءَ ما يَحْكُمُونَ »   « 1 » .\r\nو   « وَ إِذَا الْمَوْؤُدَةُ سُئِلَتْ * بِأَيِّ ذَنْبٍ قُتِلَتْ »   « 2 » .\r\nدر چنين محيطى كه توصيف شد ، اسلام زن را جزء حقيقى و عضو كامل جامعهء انسانيت قرارداده و از اسارت بيرون آورده و آزادى اراده و عمل به وى بخشيد . زن مانند مرد در ثروتى كه طبقهء گذشته به ارث مىگذارند شركت دارد و از پدر و برادر و عمو و خالو و ساير خويشاوندان و همسر ارث مىبرد و هر كار مشروع و زندگى معروف را براى خود انتخاب كند آزاد است و عمل وى احترام اجتماعى داشته و باارزش مىباشد ، حقوق خود را مىتواند مطالبه كرده و به مراجع صالحه مستقيماً مراجعه كند و در صورت تعدى ، اقامهء دعوى نمايد و شهادت اقامه كند و در همهء اين مراحل كه كليات زندگى زن به آنها تأمين كامل مىشود ، مرد هيچ‌گونه ولايت و قيمومت و تحكمى نسبت به زن ندارد .  « فَلا جُناحَ عَلَيْكُمْ إِذا سَلَّمْتُمْ ما آتَيْتُمْ بِالْمَعْرُوفِ »  « 3 » و  « وَ لِلنِّساءِ نَصِيبٌ مِمَّا تَرَكَ الْوالِدانِ وَ الْأَقْرَبُونَ مِمَّا قَلَّ مِنْهُ أَوْ كَثُرَ »  « 4 » .\r\nو سيرت پيغمبر اكرم از جزئيات اين مطالب پر است ، اگرچه در اين مقاله مجال نقل تفصيلى آنها نيست .\r\n\r\nتعديل حقوق زن در مقايسه با مرد در اسلام :\r\nدر موضوع ارث زن روى هم رفته\r\n\r\n\r\n","description":"","footnote":"\r\n( 1 ) . وقتى كه يكى از آنها را با ولادت دخترى مژده دادند در حالىكه غيظ خود را فرومىبرد ، رويش سياه مىشود و از بدى گزارش از چشم مردم پنهان مىشود ، آيا اين خبر او را در خارى هميشگى نگه مىدارد يا به خاك مىمالد ، چه حكم بدى است كه مىكنند . ( نحل ، آيهء 58 - 59 )\r\n( 2 ) . روز قيامت از دخترى كه زنده به گور شده سؤال مىشود كه با چه گناهى كشته شده . ( تكوير ، آيهء 8 - 9 )\r\n( 3 ) . مسئوليت كارى كه زن‌ها در حدود شرع و عرف كردند به عهده شما نبوده و آنها آزادند . ( بقره ، آيهء 234 )\r\n( 4 ) . و زن‌ها از تركهء پدر و مادر و خويشاوندان مانند مردان نصيب دارند ، خواه كم بوده باشد ، خواه زياد . ( نساء ، آيهء 7 )\r\n","page_name":" 284 ","page_number":284},
  {"content":"\r\n\r\nمعادل نصف مرد ارث مىبرد :  « لِلذَّكَرِ مِثْلُ حَظِّ الْأُنْثَيَيْنِ »  « 1 »\r\nدر اين مرحله اگرچه مقام زن پايين‌تر از مرد گرفته شده ولى از راه ديگرى اين نقيصه تدارك گرديده و آن اين است كه نفقهء ( مخارج زندگى ) زن به عهدهء مرد گذاشته شده است . و نظر اساسى اسلام را در اين تقنين از راه ديگرى بايد بررسى كرده و به منظور حقيقى پى برد .\r\nجاى هيچ ترديد نيست كه روح عاطفه و احساس در زن به روح تعقل غالب است و همهء احوال و اعمال زن مظهر و جلوه‌گاه انواع و اقسام عواطف و احساسات نغز و لطيف مىباشد و مرد به حسب طبع درست در نقطهء مقابل اين روحيه قرارگرفته است . و چنان كه در اول بيان تذكر داده شد ، اسلام در تنظيم امر جامعهء انسانى تعقل را بر عواطف و احساسات غلبه مىدهد .\r\nوقتى كه ما با نظر كلى به جامعهء انسانى نگاه كنيم ، موجودى ثروت جهان در هر عصر از آن جمعيت همان عصر مىباشد كه تا زنده هستند از آن بهره‌مند بوده و پس از مرگ به اعقاب خودشان ( طبقهء تاليه ) به ارث مىگذارند و همين كه طبقهء حاضره منقرض شد و طبقهء تاليه كه به حسب عادت بالمناصفه از زن و مرد مركب‌اند روى كار آمد ، دو ثلث ثروت از آن مردان و يك ثلث مال زنان مىباشد و بر اثر تحميل نفقهء زن بر مرد ، يك ثلث ثروت كه مال زن است از تصرف مردان به كنار مانده و دو ثلث مردان بالمناصفه ميان مرد و زن مورد مصرف قرار خواهد گرفت و در نتيجه دو ثلث ثروت جهان در ملك مردان درآمده و يك ثلث براى زنان باقى مىماند و دو ثلث ثروت جهان مورد تصرف زنان قرار گرفته و يك ثلث مصرف مردان مىگردد ، به نسبت معكوس .  « وَ لَهُنَّ مِثْلُ الَّذِي عَلَيْهِنَّ بِالْمَعْرُوفِ »  « 2 »\r\n\r\n\r\n","description":"","footnote":"\r\n( 1 ) . يك مرد معادل سهم دو زن ارث مىبرد . ( نساء ، آيهء 11 )\r\n( 2 ) . احكامى به نفع زن تشريع شده كه معادل است با آنچه به ضررش تمام شده است . ( بقره ، آيهء 228 )\r\n","page_name":" 285 ","page_number":285},
  {"content":"\r\n\r\nو به حسب اين سنخ تقسيم ، مرد از حيث مالكيت و اداره و تربيت ملك به قسمت اعظم ثروت زمين مسلط و زمام آن به دست وى سپرده شده است و زن از حيث تصرف و بهره‌مندى و برخوردارى به بخش عمدهء ثروت مسلط و از آن كامياب است و عدل اجتماعى جز اين اقتضايى ندارد كه حراست و ادارهء ثروت به دست تعقل سپرده شود و برخوردارى و بهره‌مندى از وى به دست عواطف و احساسات .\r\nو در موضوع احترام عمل و مالكيت دسترنج و تصرف در آن ، در نظر اسلام زن استقلال كامل را داشته و بىاين‌كه به مانعى برخورد كند يا تحت ولايت و قيمومت مرد برود ، آزادى اراده و عمل را دارد .\r\nو در موضوع تعليم و تعلم و تربيت و روابط مشروع اجتماعى و معاشرت پسنديده ، كمترين تفاوتى با مرد ندارد و با اين شرط كه تظاهر به زينت و خودنمايى و عشوه‌گرى ننموده و دامن به شهوت مردان نزند در توسعهء معاشرت آزاد است .\r\n فَلا جُناحَ عَلَيْكُمْ فِيما فَعَلْنَ فِي أَنْفُسِهِنَّ بِالْمَعْرُوفِ »  « 1 »\r\nو در موضوع اعمال و مزاياى دينى كه در نظر اسلام يگانه منشأ اختلاف مقام و كرامت و احترام مىباشد ، تفاوتى ميان زن و مرد نيست .\r\n « أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ »  « 2 »\r\n « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ »  « 3 » .\r\nو در زمينه‌اى كه هيچ‌گونه امتيازى در طبقه‌اى از طبقات شناخته نشده ، تنها امتياز تقوا و خدمات دينى در اسلام اعتبار داشته و در اين مرحله زن با مرد تفاوتى ندارد و يك زن باتقوا از هزار مرد بىتقوا محترم‌تر و مقدم‌تر است .\r\n\r\n\r\n","description":"","footnote":"\r\n( 1 ) . همان ، آيهء 234\r\n( 2 ) . آل عمران ، آيهء 195\r\n( 3 ) . حجرات ، آيهء 13\r\n","page_name":" 286 ","page_number":286},
  {"content":"\r\n\r\nو در موضوع نكاح و ازدواج ، زن آزاد است با هر كه مىخواهد ازدواج نمايد . ولى نظر به اين‌كه فرايض ارث و هم‌چنين موازين ازدواج براساس نسب استوار است ، زن نمىتواند با غير يك شوهر كه اتخاذ كرده ، با شوهر ديگر يا با هر مرد ديگر به هيچ‌وجه رابطهء فراش پيدا كند و در عين حال مرد مىتواند بيشتر از يك زن بگيرد ، مشروط به اين‌كه بتواند ميان زنان خود با عدالت رفتار كند و صحت و استقامت اين حكم و منطقى بودن آن با تأمل در طبيعت جامعه‌هاى بشرى و حوادث غير مترقبه‌اى كه پيش مىآيد بديهى و روشن است ، زيرا با فرض مساوى بودن عدد زن و مرد در جامعهء انسانى ( چنان كه غالباً آمار نشان مىدهد ) اگر يك سال معين را مبدأ قرارداده و مواليد آن سال و سال‌هاى بعد از آن را از پسران و دختران جدا جدا جمع كنيم ، در اولين سالى كه عده‌اى از پسران به حد بلوغ طبيعى يا قانونى برسند ، چندين برابر آنها را از دختران خواهيم يافت كه استعداد ازدواج را دارند .\r\nو از سوى ديگر ، زن‌ها عموماً جز عدهء معدودى از سال پنجاه به بالا از صلاحيت توليد بيرون مىروند ، در حالى كه نوعاً مرد تا اواخر عمر بالغاً ما بلغ صلاحيت توليد را دارد و در صورت تساوى عدد مرد و زن در جامعه و ممنوعيت مرد از بيشتر از يك زن ، پيوسته صلاحيت‌هاى بسيارى ابطال خواهد شد .\r\nگذشته از اينها پيوسته حوادث غير مترقبه‌اى مانند جنگ‌هاى خانمان‌سوز و كارهاى سخت و مشقت‌آميز و خطرناك عدهء بىشمارى را از مردان به هلاكت رسانيده و جمعيت‌هاى انبوهى از زنان بيوه و دختران صلاحيت‌دار به وجود مىآورد كه با ممنوعيت تعدد زوجات جز منهدم ساختن بنيان عفت و به وجود آوردن حرامزاده ، چاره و گريزى نخواهند داشت .\r\nچنان كه دو فقره جنگ جهانى اخير اين حقيقت را در نهايت وضوح به ثبوت رسانيد و كار به جايى رسيد كه جمعيت زنان بىشوهر در آلمان از دولت تقاضا كردند كه اجازه دهد طبق قانون اسلام ، تعدد زوجات مجرى شده و به اين ترتيب غائلهء زنان\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nبىشوهر رفع شود ؛ اگرچه تقاضاشان به واسطهء مخالفت كليسا رد شد .\r\nو اين واقعه خود بهترين دليلى بود بر اين‌كه مخالفت نوع زنان با تعدد زوجات مستند به عادت مىباشد نه اقتضاى طبيعت و فطرت و بهترين پاسخى بود به اعتراضى كه به اين حكم اسلامى كرده و گفته مىشود كه حكم تعدد زوجات حكمى است كه عواطف و احساسات زنان جامعه را جريحه‌دار كرده و درونشان را افسرده نموده و مبدأ هيجان حس انتقام گرديده و منشأ حوادث ناگوار بسيار مىشود ، زيرا اين واقعه و نظاير آن به ثبوت مىرساند كه هنگامى كه احتياج پيدا شده و كمبود شوهر حس مىشود همهء اين افكار مخالف تبديل به موافقت و تسليم مىگردد .\r\nعلاوه بر اين‌كه طريقهء تعدد زوجات قبل از اسلام بدون تحديد به عدد خاص و در اسلام با تحديد مخصوص ، روزگاران دراز اجرا و عملى شده و هرگز نظام اجتماع را به هم نزده و هرج و مرجى به وجود نياورد ، و زن‌هايى هم كه به شوهر زن‌دار به عنوان زن دوم يا سوم يا چهارم مىرفتند از زمين نمىروييدند و يا از يكى از كرات آسمانى پايين نيامده بودند بلكه از همين زن‌هايى بودند كه به اعتقاد معترض به حسب طبيعت و فطرت مخالف با تعدد زوجات مىباشند .\r\nعلاوه بر اين‌كه اسلام تعدد زوجات را واجب قرار نداده بلكه تجويزى است كه در صورتى كه مرد از بىعدالتى نترسيده و بتواند عادلانه رفتار كند تثبيت كرده است ، با اين همه در فقه اسلامى طرقى موجود است كه به وسيلهء آنها زن مىتواند از ازدواج مرد با زن ديگرى مانع شود يا در اين صورت مرد را به طلاق خود ملزم كند . و نظير همين مطلب در طلاق نيز هست و در عين حال كه زمام طلاق به حسب اصل تشريع در دست مرد مىباشد ، زن مىتواند به طرقى متوسل شده و طلاق خود را از مرد بگيرد يا موارد ضرورت را پيش‌بينى كرده و با توسل به همين طرق اين حق را براى خود تأمين نموده و دل خود را خوش و فكر خود را آسوده نگه دارد .\r\nمسئلهء تشريع طلاق در عالم زناشويى و به دست مرد سپردن آن به حسب اصل\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nتشريع ( اگرچه زن نيز به طرق مخصوصه‌اى به‌طور غيرمستقيم مىتواند طلاق خود را تأمين كند ) از مفاخر اختصاصى دين مقدس اسلام است . ملل متمدنه و دولت‌هاى قانونى جهان بر اثر بردن رنج‌هاى زياد و كشمكش‌هاى طولانى ، بالاخره ناچار شده و طلاق را قانونى شناختند و در عين حال چون زمام طلاق را مستقيماً هم به دست زن و هم به دست شوهر داده‌اند ، بالا رفتن ساليانهء آمار طلاق ( و خاصه طلاقى كه با تقاضاى زنان انجام مىگيرد ) اندام اين دولت‌ها را به لرزه درآورده و هرگاه و بىگاه در صدد چاره‌جويى برمىآيند و مخصوصاً دلايلى كه زن‌ها براى گرفتن طلاق اقامه كرده و گزارش آنها در روزنامه‌ها و نشريات عمومى منتشر مىشود ، متانت نظر اسلام را از آفتاب روشن‌تر مىسازد .\r\n\r\nموارد محدوديت زن در اسلام\r\nچنان كه از بحث‌هاى گذشته دست‌گير شد ، در اسلام زن در شئون مختلف زندگى و امتيازات اجتماعى از مرد عقب‌تر نبوده و در همهء احوال استقلال اراده و عمل خود را از دست نداده و تحت ولايت و قيمومت مرد نرفته است . آنچه مىتوان به‌طور مسلم درين باب اسم برد ، لزوم اطاعت شوهر است در موضوع فراش .\r\nمحدوديتى كه زن سر تا پا مهر و عاطفت در اسلام دارد ، در سه موضوع تعقلى است كه اسلام زمام آنها را به دست تعقل سپرده است كه از محيط عاطفه و احساس بايد جدا شود و موضوعات سه‌گانهء نامبرده ، « حكومت و قضا و جهاد » مىباشند .\r\nبه حسب آنچه از بيانات دينى و سيرت پيغمبر اكرم صلى الله عليه و آله استفاده مىشود ، زن نمىتواند در جامعهء اسلامى زمام حكومت و ولايت امر را به دست گيرد ، زن نمىتواند به مسند قضاوت و حكم تكيه بدهد ، زن نمىتواند مستقيماً در جهاد شركت جسته و قتال را مباشرت نمايد .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n « أَ وَ مَنْ يُنَشَّؤُا فِي الْحِلْيَةِ وَ هُوَ فِي الْخِصامِ غَيْرُ مُبِينٍ »  « 1 » و مسئول اين جهات سه‌گانه مرد مىباشد .  « الرِّجالُ قَوَّامُونَ عَلَى النِّساءِ »  « 2 » ارتباط اين سه موضوع با روح تعقل و تباه شدن آنها به واسطهء مداخلهء عواطف و احساسات به اندازه‌اى روشن است كه نيازمند به هيچ بحث و كاوش نمىباشد و آزمايش قطعى كمترين ترديدى در وى نبايد باقى گذارد . در ظرف چند صد سال كه ملل متمدنه جهان ، زن و مرد را تقريباً در يك صف قرار داده و با تمام قوا به تربيت و تعليم يك‌نواخت در زن و مرد پرداخته و در اين راه كوشيده‌اند هزارها و ميليون‌ها زن دانشمند و هنرمند به وجود آورده و مخترعات و نوابغ اجتماعى تهيه كرده‌اند ولى هنوز كه هنوز است در ليست اداره‌كنندگان و رؤساى حكومت‌ها و قضاوت و قانون‌گذاران و سرداران جنگى آمار زن‌ها مساوى مردان نشده ، سهل است ، حتى نسبت قابل توجهى نيز بامردها پيدا نكرده است .\r\nهيچ فراموش نمىكنم در اوايل جنگ عالم‌گير اخير بود كه جنگ به خاك فرانسه كشانيده شده و جنگ‌هاى دنكرك و حوالى آن به شدت هرچه تمام‌تر ادامه داشت .\r\nدرحالى كه از آسمان آتش مىباريد و از زمين خون مىجوشيد ، يك خانم فرانسوى كه يكى از اعضاى عالى رتبهء ستاد ارتش فرانسه بود ( از قرارى كه روزنامه‌ها نوشته بودند ) يك نوع شاپوى زيباى زنانه را كه علامت قيچى در جلو داشت ، اختراع كرد !\r\n\r\n\r\n","description":"","footnote":"\r\n( 1 ) . و آيا كسى كه در زندگى خود ميان زيور و زينت پرورش يافته و در هنگام مخاصمه طبعاً نمىتواند مقاصدحقيقى خود را اظهار كند ، مىشود دختر خدا شمرده شده و رشتهء تدبير امور را به دست گيرد . ( زخرف ، آيهء 18 )\r\n( 2 ) . نساء ، آيهء 34\r\n","page_name":" 290 ","page_number":290},
  {"content":"\r\n\r\n\r\nمتعه يا ازدواج موقت\r\nدر بهمن ماه سال 1342 روزنامهء كيهان به دنبال نشر نظريهء دكتر راسل‌لى دربارهء اين كه « انسان از نوع موجوداتى است كه طبيعاً نمىتواند به يك زن اكتفا كند » ستونى براى بحث آزاد - در اين زمينه - باز كرد . . . .\r\nبه طور طبيعى بحث به مسئلهء متعه يا ازدواج موقت كشيده شد و آقاى مردوخ از علماى سنى كردستان ، در ضمن مقاله‌اى آراى فقهاى شيعه را در اين موضوع مورد حمله قرارداد . . . همان وقت از استاد علامه تقاضا شد كه پاسخى بر جملات آقاى مردوخ بنويسند . . . ولى پس از آماده شدن پاسخ معظم‌له ، ستون آزاد ! كيهان بسته شد و اين بحث در كيهان منتشر نگرديد . اينك متن كامل پاسخ ايشان و سپس رسالهء ديگرشان در اين زمينه ، براى استفادهء عموم در اين كتاب درج مىشود .\r\n( خسروشاهى )\r\nدر شمارهء 6169 ( 24 بهمن 1342 ) روزنامه كيهان مقاله‌اى به امضاى آقاى مردوخ كه در خلال آن به مذهب تشيّع كه نكاح متعه را تجويز مىكند تاخته بود ، به نظر رسيد .\r\nآقاى مردوخ سخنان خود را به شكل استدلال انداخته است ولى متأسفانه در بحثى كه تقريباً هزار و چهار صد سال است در ميان دانشمندان دو مذهب بزرگ شيعه و سنّى مطرح مىباشد ، پايهء استدلال خود را روى مطالبى قرارداده كه در همان روزهاى نخستين بروز اختلاف گفته و صدها مرتبه پاسخ داده شده و در كتب فقهى و كلامى دو\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nطايفه درج گرديده است .\r\nما تنها راهى كه براى حمل به صحت اين رويه پيدا كرديم اين است كه بگوييم :\r\nمعظم‌له مطالعهء كافى در زمينهء اين بحث وسيع نداشته و به مقتضاى تعصّب مذهبى با چند كلمه‌اى كه در اين خصوص به گوشش خورده و پسنديده و به خيال اين‌كه دانشمندان شيعه خبرى از اين سخنان ندارند ، خواسته دسته‌گلى به خوانندگان گرامى روزنامه اهدا نمايد .\r\nشاهد اين سخن روايت خنده‌دارى است كه در آغاز بحث نقل كرده : « متعتان كانتا علىعهد رسول‌اللَّه حلالًا و أنا أحرمهما و أعاقب عليها المتعة و لحم الحمر الانسية »\r\nچه ، صدر روايت را از خطبه‌اى كه از خليفهء ثانى نقل شده و ذيل روايت را از روايتى كه از اميرالمؤمنين على عليه السلام در بخارى و غير آن در تحريم متعه از رسول اكرم صلى الله عليه و آله روايت شده ، برداشته و مجموع را به شكل يك روايت خنده‌دار به علماى تشيّع نسبت داده است !\r\nترجمهء اصل خطبهء خليفه ثانى اين است : « دو نوع متعه است كه در زمان رسول خدا حلال بودند و من آنها را حرام مىكنم و مرتكبين آنها را مجازات خواهم كرد ، آن دو متعه ، متعهء حج ( حج تمتع ) و متعهء زنان مىباشد . »\r\nو ترجمهء آن قسمت كه از على عليه السلام نقل كرده‌اند اين است : « رسول خدا روز خيبر از متعهء زنان و گوشت خرهاى اهلى نهى فرمود . »\r\nو ترجمهء خطبه كه آقاى مردوخ آورده ، اين است : « خليفهء دوم گفت : دو نوع متعه است كه در زمان رسول خدا حلال بودند و من آنها را حرام مىكنم و مرتكبين آنها را مجازات خواهم كرد ، آن دو متعه ، متعه و گوشت خرهاى اهلى است . »\r\nبنابراين تكليف كسى كه بخواهد با چنين منطقى رو به رو شده ، وارد بحث شود ، معلوم است .\r\nو ما براى روشن شدن كسانى كه در اين‌گونه مسائل مطالعهء كافى ندارند ، به طور\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nاجمال در اطراف سخنان معظم‌له تذكراتى مىدهيم و اگر كسى نيز در تذكرات سخنى يا اعتراضى داشته باشد با آغوش باز استقبال كرده ، براى بحث و تفصيل آماده هستيم .\r\nآقاى مردوخ مىگويد : « اگر عمل متعه منهى عنه نبود ، عموم مسلمين عمل مىكردند و فقط به فرقهء شيعه اختصاص پيدا نمىكرد . »\r\nآرى ، پيش از نهى خليفهء ثانى ، عموم مسلمين و صحابهء پيغمبر صلى الله عليه و آله عمل مىكردند كه از آن جمله خليفهء اول بود كه دختر خود اسماء را به زبير كه صحابى ديگر بود ، متعه داد و عبداللَّه بن زبير كه باز از صحابه بود ، از اين متعه به وجود آمد .\r\nولى پس از نهى خليفهء ثانى ، هواخواهان او ترك كردند و شيعه اين نهى را نپذيرفت .\r\nبا اين همه ، پس از نهى عمر نيز جمعى از صحابه مانند على عليه السلام و ابن عباس و ابن مسعود و جابر و عمر و ابن حريث و هم‌چنين از علماى تابعين مانند مجاهد وسدى و سعيدبن جبير و ابن جريح باز قائل به جواز بوده‌اند .\r\nآقاى مردوخ مىگويد : تصور مىرود كه اين هم يكى از القائات عبداللَّه بن سباء يهودى باشد الىآخر .\r\nبايد توجه داشت كه اين عبداللَّه بن سباء آدمى است موهوم و شخصيتى است خرافى و افسانه‌اى كه امويان و علماى معاصر ايشان براى توجيه فتنه‌هاى صدر اسلام كه منجر به قتل خليفهء سوم گرديد ، او را قهرمان اين داستان‌ها قرار داده و واضع مذهب تشيّع فرض كرده‌اند .\r\nولى اخيراً دانشمندانى حتى از خود اهل تسنّن مانند دانشمند معروف طه حسين و ديگران ، خرافى و افسانه‌اى بودن شخصيت ابن سباء را از روى شواهد تاريخى به ثبوت رسانيده‌اند ( به كتاب الفتنه الكبرى نوشتهء طه حسين و وعاظ السلاطين نوشتهء دكتر وردى و كتاب عبداللَّه سباء تأليف آقاى عسكرى مراجعه شود ) .\r\nآقاى مردوخ مىگويد : عمر چگونه مىتواند بدون مجوز ، حلال را حرام يا حرام را\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nحلال كند ؟\r\nخليفهء ثانى چنان كه برخى از دانشمندان اخير سنّى نيز اعتراف كرده‌اند ، در جايى كه به عقيدهء خود صلاح مىدانست ، احكام را تغيير مىداد ، حتى در برابر نص صريح خدا و رسول ؛ چنان كه صاحب فجرالاسلام و صاحب تفسير منار تصريح كرده‌اند و موارد زيادى در تاريخش براى صحت اين ادعا به چشم مىخورد .\r\nو علماى شيعه اين خطبه را از كتب علماى سنّى نقل كرده‌اند نه از كتب علماى شيعه ، و سياق خطبه در نهايت روشنى نشان مىدهد كه مسئلهء نهى از متعه ، از طرف خليفه به عنوان نهى از منكر نبوده . بلكه تصميمى بوده كه به موجب اقتضاى سياست وقت از پيش خود گرفته است .\r\nخليفهء دوم در خطبهء خود مىگويد : دو نوع متعه بودند كه در زمان پيغمبر بودند و من ( ! ) از آنها نهى و مرتكبين را مجازات مىكنم ، آن دو نوع متعه ، متعهء زنان و متعهء حج مىباشد .\r\nهر انسان زبان فهمى مىفهمد كه منظور اين است كه در زمان پيغمبر مشروع بودند و من تحريم مىكنم نه اين‌كه حرام بودند و مردم مىكردند و پيغمبر و صحابه تماشا مىكردند و اكنون من به عنوان نهى از منكر حرمت آن را ابلاغ مىكنم .\r\nعلاوه بر اين ، در روايت‌هاى زيادى كه از طرق اهل سنّت روايت شده ، خليفهء دوم مجازات مرتكب متعه را رجم ( سنگسار نمودن ) قرارداده « 1 » و براى اجراى اين حد سوگند نيز ياد كرده است . در صورتى كه مجازات رجم با هيچ دليلى وفق نمىدهد .\r\nحتى علماى تسنّن جرئت نكرده‌اند كه فتواى رجم مرتكب متعه را بدهند و گفته‌اند خليفهء ثانى به عنوان تهديد صورى اين حرف را زده ، نه به عنوان جد .\r\nو اين‌كه آقاى مردوخ نوشته كه خليفهء ثانى در بالاى منبر گفته : « هر كس در مورد\r\n\r\n\r\n","description":"","footnote":"\r\n( 1 ) . ر . ك : تفسير الميزان ، ج 4 ( عربى ) و ج 7 ( ترجمه فارسى )\r\n","page_name":" 294 ","page_number":294},
  {"content":"\r\n\r\nسهو و خطا به من تذكر دهد سپاس‌گزار خواهم شد » ، دلالتى براى مطلب ايشان ندارد ، زيرا خليفه هرگز نگفته كه هرچه گفتند مىپذيرم .\r\nآقاى مردوخ مىگويد : « در صحيح بخارى كه از كتاب تاريخ كمتر نيست ، مذكور است كه راوى حرمت متعه ، خود حضرت على بوده . »\r\nاولًا صحيح بخارى حديث است و حديث را بعد از جرح و تعديل بايد پذيرفت ، نه سرسرى و بى چون و چرا .\r\nدر همين صحيح بخارى است كه روايت مىكند بيت‌المقدس چهل سال پس از كعبه بنا شده است و حال آن‌كه مسلم است بانى كعبه ابراهيم و بانى بيت‌المقدس داود و سليمان بوده‌اند و تقريباً هزاران سال ميانشان فاصله است .\r\nو نيز روايت مىكند از عايشه كه گفت : شب معراج پيغمبر شب تا صبح در بستر خواب پهلوى من خوابيده بود و حال آن‌كه مسلم است كه معراج قبل از هجرت بوده و عايشه مدتى پس از هجرت به خانهء پيغمبر آمده است .\r\nو در صحيح مسلم از على عليه السلام نقيض آنچه در صحيح بخارى است نقل شده و اين جملهء معروف را از آن حضرت روايت كرده : « لو لان ان عمر نهى عن المتعة مازنى إلّا شقي » ( اگر عمر از متعه نهى نمىكرد جز كسان بدبخت كسى زنا نمىكرد . )\r\nآقاى مردوخ مىگويد : معناى آيهء  « فَمَا اسْتَمْتَعْتُمْ بِهِ مِنْهُنَّ »  چنان كه شيعه مىگويد مسئلهء متعهء زنان نيست ، بلكه مراد اين است كه « اگر زن مدخوله باشد ، تمام مهر را بايد داد » .\r\nاين بحثى است كه به ادبيات عربى ارتباط دارد و ما اين بحث را تفصيلًا در تفسير الميزان جلد چهارم ، در تفسير سورهء نساء استيفا كرده‌ايم و نظر به اين‌كه اغلب خوانندگان ، فارسى زبان مىباشند از بحث تفصيلى خوددارى مىكنيم . تنها به طور اجمال مىگوييم كه مفسّرين صدر اسلام مانند ابن عباس و ابن مسعود و أُبّى ، كه از صحابه بوده‌اند و مانند مجاهد و قتاده و سدى و ابن جبير كه از تابعين مقارن زمان\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nنزول قرآن و عربى زبان بوده‌اند و از آقاى مردوخ كه يك نفر كرد است و هزار و چهارصد سال بعد به وجود آمده ، به زبان عربى خودشان آشناتر بوده‌اند ، همگى از آيه معناى متعهء معمولى را فهميده‌اند ، نه معناى دخول را و از اين‌جاست كه هواخواهان خليفهء ثانى در صدر اسلام براى اصلاح حكمى كه صادر كرده بود مدعى نسخ آيهء متعه شده‌اند و هرگز نگفته‌اند كه آيه دلالت بر متعه ندارد .\r\nعلاوه بر اين ، اين‌كه آقاى مردوخ گفته : « استمتاع و تمتع به معناى تلذّذ است و مقصود از آن دخول و مباشرت است » معنايى است غلط ، اين دو كلمه دو بناى مختلف دارند و طبعاً دو معناى مختلف .\r\nمعناى استمتاع خواستن لذّت است و معناى تمتع بردن لذت و از اين روى هرگز استمتاع در مورد دخول كه بردن لذت است استعمال نمىشود .\r\nآقاى مردوخ مىگويد : زوجيّت در اسلام آثارى دارد كه هيچ كدام از آنها در متعه نيست مانند توارث و نفقه و عده و محدوديت به چهار زن و غير آنها ، پس عمل متعه زوجيّت نيست و چون زوجيّت نيست و ملك يمين هم كه نيست ، به موجب آيهء شريفهء  « إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ » *  سورهء مؤمنون كه آميزش جنسى جايز را در زوجيّت و ملك يمين منحصر مىكند ، ممنوع است و حكم زنا دارد .\r\nاين دليل از قديمىترين مغالطه‌هايى است كه تقريباً چهارده قرن پيش بافته شده است و شايد از طرف شيعه هم چهارده هزار مرتبه جواب داده شده ، باز آقايان دست برنداشته مكرر مىكنند .\r\nاولًا : آثارى كه براى زوجيّت شمرده ، شرعاً آثار زوجيّت دائمى است ، نه مطلق زوجيّت و خود آقاى مردوخ هم معترف است كه وقتى كه متعه در زمان رسول خدا به قول خودشان قبل از نهى پيغمبر ، داير و جايز بوده ، اين آثار را نداشته است و شاهد ما روايات خود اهل سنت است .\r\nو ثانياً خود آيه‌اى كه تمسك كرده ، دليل اين است كه عمل متعه زوجيّت است ،\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nزيرا متعه اگر در اسلام تحريم شده باشد ، به‌طور قطع بعد از هجرت بوده ، به شهادت روايت‌هاى خودشان در جنگ خيبر يا در عمره قضايا در جنگ اوطاس يا در فتح مكه يا در حجةالوداع به اختلاف روايات و چون سورهء مؤمنون در مكه قبل از هجرت نازل شده و وقتى هم بوده كه متعه جايز بوده ، لهذا قطعاً زوجيّت محسوب مىشده است .\r\nآقاى مردوخ مىگويد : عمل متعه زنا بوده است و پيغمبر اكرم به عنوان اكل ميته موقتاً اجازه داده ، پس از ارتفاع ضرورت حرمت آن را اعلام داشته است .\r\nاين هم تهمتى است كه براى اصلاح اشتباهى كه روز اول شده بىباكانه به رسول خدا مىزنند ، زيرا از همان روزهاى نخستين ظهور اسلام خداى متعال در سوره‌هاى مكّى مانند سورهء مؤمنون و اسراء و فرقان و معارج و غير آنها ، زنا را فحشا معرفى فرموده و به‌طور قطع تحريم كرده است .\r\nو باز در چند جاى قرآن كريم مانند سورهء اسرائيل و مائده و غيره پيغمبر را از كمترين تصرف در احكام قرآن با لحنى بسيار تند منع نموده است و هرگز مسلمانى نبايد جرئت كرده ، بگويد پيغمبر اكرم هرچند روز يك مرتبه اجازهء زنا را صادر مىكرده و از همه جلوتر اصحاب خود پيغمبر اكرم مانند ابىبكر و زبير و جابر و ابن‌مسعود و غير اينها به سوى اين عمل زشت هجوم مىآوردند . يكى دختر مىداد و يكى عمل مىكرد و يكى از اين عمل به وجود مىآمد ! مانند عبداللَّه بن زبير صاحبى كه از اسمأمله دختر ابىبكر متعهء زبير به وجود آمده ، البته يك نفر شيعه مذهب چنين قانون‌شكنى و خودسرى را به ساحت پيغمبر اكرم نسبت داده و رسوايى به بار نمىآورد .\r\nغير از آنچه گذشت ، اگر به نظر وسيعى به جهان بشريّت نگاه كرده ، دقت نماييم ، عياناً خواهيم ديد كه در جامعهء بشرى آميزش جنسى را به ازدواج دائمى نمىتوان محدود ساخت و هرگونه آميزش ديگرى را غيرقانونى شمرد و هرگز داير بدون\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nازدواج دائمى نمىتواند اين غريزهء جنسى را اقناع كرده ، پاسخ دهد .\r\nبا اين‌كه ازدواج دائمى در همهء جهان متدوال است و افكار عمومى عمل زنا را تقبيح مىكند ، دولت‌هاى رسمى در هيچ يك از كشورهاى جهان متمدن و نيمه متمدن با هيچ وسيله‌اى نتوانسته‌اند از شيوع آميز هاى موقتى جلوگيرى كنند و در همهء شهرهاى بزرگ و كوچك جهان مراكزى آشكار يا پنهان براى فحشا وجود دارد .\r\nدر اين صورت ، مذهبى مانند اسلام كه جهانى و هميشگى است و مىخواهد آميزش جنسى را به ازدواج محدود سازد و مطلقاً از زنا جلوگيرى كند ، ناگزير است ازدواج موقتى را با شرايط خاصى كه رفع مفاسد زنا را مىكند مانند ( محرم و شوهردار نبودن زن و تعيين مهر و عده پس از مفارقت ) در ميان قوانين خود بگنجاند تا پاسخ كافى به اقتضاى اين غريزهء عمومى بدهد .\r\nدر تفسير طبرى و هم‌چنين در روايات شيعه از على عليه السلام منقول است كه فرمود : « اگر خليفهء دوم از ازدواج موقت نهى نمىكرد ، تنها كسانى زنا مىكردند كه از گمراهى مشرف به هلاكت باشند . »\r\nدر خاتمه به ملاحظهء اين‌كه آقاى مردوخ در خاتمهء كلام خود فتواى وجوب مىدهد كه علماى شيعه در اين مسئله و مسائل مورد خلاف ديگر تجديد نظر كنند ، مىگوييم :\r\nعلماى شيعه بر خلاف حضرات ، در اجتهاد را باز مىدانند و بىاين‌كه در انتظار فتواى ايشان باشند ، پيوسته اعمال نظر مىكنند ولى متأسفانه در مقابل مسأله‌اى كه مانند آفتاب روشن است نمىتوان نظر مخالف ابراز كرد .\r\nما به طور متقابل از آقاى مردوخ استدعا مىكنيم كه در نوشته‌هاى خود عفّت قلم را رعايت كرده ، ادب محاوره را از دست ندهند . ايشان در يك مقالهء بسيار كوچك گاهى شيعه را تكفير كرده‌اند و گاهى به فساد نسب و حرام‌زادگى معرفى نموده‌اند و دامنهء فحاشى را تا به دختر و خواهر و خويشاوندان علماى شيعه رسانده و در ماجراجويى\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nهيچ‌گونه فروگذار نكرده‌اند .\r\nاگر راستى سنگ اتحاد اسلام و رفع اختلافات داخلى به سينه مىزنند ، از اين‌گونه ناروا و ناسزاگويىها خوددارى كنند ، زيرا اولًا : هتك حرمتى است نسبت به ساحت رسول خدا و صحابهء كبار آن حضرت كه مقنن و مجريان اولى اين مسئله بوده‌اند و ثانياً : عامل اصلى اين همه كدورت و كينه ميان دو مذهب همين سخنان است كه وقتى به گوش عوام مىرسد جهانى را زير و رو مىكند و گرنه اختلاف نظر در چند مسئلهء فرعى اين همه غوغا برپا نمىكرد .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n\r\nيك رسالهء ديگر\r\nچند روز پس از نگارش مقالهء فوق ، توسط پست پاكتى از بعضى از دوستان به دستم رسيد كه در ميان آنان رسالهء مختصرى از آقاى مردوخ گذاشته و براى من فرستاده بودند . اين رساله در تحريم متعه و تقريباً براى تأكيد و تثبيت مطالب مقاله‌اى كه نامبرده در روزنامهء كيهان منتشر كرده بود ، نوشته شده است .\r\nاين رساله ( چنان كه براى كسانى كه هم مقاله و هم رساله را خوانده‌اند روشن است ) مطلبى قابل توجه علاوه بر آنچه در مقالهء منتشره گذاشته شده ندارد تا به بحث و كنجكاوى تازه‌اى نيازمند باشيم ، ولى از اين نظر كه نويسندهء نامبرده خواسته است مطلب را از شكل مقالهء روزنامه كه جلوهء موقتى و موسمى دارد بيرون كشيده و در صورت تأليف كه طبعاً حالت ثبوت و دوام دارد ، درآورد و ناگزير قيافهء بيان و گفت‌وگو را تغيير داده و همان منطق بىپايه و مضحك را كه در صدر مقالهء خود به كار برده بود دوباره به كار زده و در زورگويى و دروغ‌پردازى و افترا به ساحت علما ، حتى علماى اهل سنت و صحابه هيچ‌گونه فروگذار نكرده است .\r\nاز اين روى لازم ديديم كه به موارد چندى از اين رساله كه از نتايج و ثمرات منطق اختصاصى آقاى نامبرده است اشاره كرده و قضاوت را به خود خوانندگان گرامى واگذار نماييم .\r\nآقاى مردوخ در اين رساله مىگويد : همهء احكام در موقع ضرورت منسوخ\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nمىشود .\r\nاگر ايشان در كتب اصول فقه يا بحثى كه مفسّرين در ذيل آيات نسخ كرده‌اند مرورى مىكرد ، درمىيافت كه نسخ حكم عبارت است از : ارتفاع حكم به حس زمان ، نه به حسب احوال و ثبوت حكمى در حال عادى و سقوطش در حال غيرعادى كه هر دو در اصل تشريع منظور شده باشد ، دخلى به نسخ ندارد .\r\nچنان كه خداى متعال حرمت اكل ميته و ارتفاع آن را در حال ضرورت و مخمصه در يك آيه بيان مىكند و هرگز ذيل آيه ، ناسخ صدر آيه نيست .\r\nدر اول اسلام ازدواج زن زناكار با غيرزانى و مشرك و ازدواج مرد زناكار با غيرزانيه و مشركه ممنوع بود و پس از چندى اين حكم براى هميشه نسخ شد نه براى ضرورت و پيدايش حال غيرعادى و احكام منسوخه در اسلام همه از اين قبيل است .\r\nآقاى مردوخ مىگويد : « متعه در اصطلاح فقها دو معنا دارد : عقد موقت و متعهء طلاق . »\r\nگويا ايشان عمداً فراموش كرده‌اند كه معناى سومى نيز هست و آن متعةالحج است ، همان حج تمتع كه به نص قرآن در آخر عمر رسول اكرم صلى الله عليه و آله تشريع شد و مسلمانان به جا آوردند و تا زمان خليفهء ثانى داير بود و خليفهء ثانى در اواسط خلافت خود متعهء حج را با متعهء نكاح ، يك‌جا قدغن كرد .\r\nآقاى مردوخ مىگويد : در تمام كتب سنى و شيعه زن متعه ، زوجه نيست .\r\nاين افترايى است كه به شيعه بسته ، زيرا پيش شيعه و در فقه اهل‌بيت زوجه دو قسم است : زوجهء دائمى كه آثار خاصه دارد و زوجهء موقتى كه باز آثارى دارد ، مانند لزوم وحدت زوج و عده دو قرء و لحقوق اولاد به زوج و غير اينها چنان كه در زمان رسول خدا نيز عبداللَّه بن‌زبير كه از دختر خليفهء اول متعهء زبير به وجود آمده بود ، به زبير ملحق شد و بىپدر معرفى نشد .\r\nآقاى مردوخ مىگويد : « در سورهء احزاب كه در مدينه نازل شده ، خداى تعالى به\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nرسول خود مىفرمايد : « ما براى تو ازواج تو و ملك‌اليمين تو را حلال كرديم » و اگر آن روز متعه حلال بود ، لازم بود او را نيز ذكر كند . »\r\nچنان كه گذشت زوجه اعم از دائمه و منقطعه است . گذشته از آن به اتفاق همهء مسلمين تعليم و تخصيص حكم كتاب از راه سنّت جايز و واقع است ، چنان كه خداى تعالى در كتاب خود به عنوان حيوان نجس‌العين تنها خوك را اسم برده و از راه سنت سگ نيز به خوك ملحق شده است و كسى تاكنون نگفته كه اگر سگ نيز نجس‌العين بود لازم بود خدا ذكرش كند ! و نظاير آن بسيار است .\r\nآقاى مردوخ مىگويد : « در سال هشتم هجرت در ايام توقف سپاه اسلام در مكه ، دختران و زنان بيوه‌اى كه خود را زينت داده ، به سربازان اسلام نشان مىدادند و آتش شهوت آنان نيز به سبب طول توقف و عزوبت مشتعل مىگشت ، از اين روى رسول اكرم به حكم ضرورت و من باب اكل ميته اجازهء عقد موقت را صادر فرمود . »\r\nبايد از ايشان پرسيد كه آيا زبير دختر خليفهء اول را همان روزها به عقد موقت درآورده بود ؟ و عبداللَّه بن زبير كه از اين ازدواج به وجود آمده بود و يكى از صحابهء رسول خدا به شمار مىرود سال دهم هجرت موقع رحلت رسول اكرم مثلًا يك‌ساله بود ؟\r\nگذشته از آن ، آيا راه رفع اين خطر اين بود كه رسول اكرم صلى الله عليه و آله حكم جواز زنا را صادر كند ؟ يا اين بود كه از تظاهر زنان آرايش كرده و اختلاط بىبند و بارانهء آنان كه به نص قرآن ممنوع است [  « وَ لا يُبْدِينَ زِينَتَهُنَّ إِلَّا لِبُعُولَتِهِنَّ »  ( زنان زينت خود را به مردان نشان ندهند مگر به شوهران و محارم خودشان ) 
  ] جلوگيرى كند تا از اين صورت حكمى از احكام واجب‌الاجراى قرآن نيز اجرا مىشد ؟\r\nگذشته از آن ، مگر جريان فتح مكه چند سال طول كشيده كه سپاه اسلام اين‌گونه عزوبت ( ! ) پيدا كرده ، گرفتار ضرورت شوند ، در صورتى كه با ملاحظهء گرفتارىهاى ديگر رسول اكرم صلى الله عليه و آله در اين مسافرت مانند گرفتارى جنگ حنين و محاصره‌هاى\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nمتعدد طائف و اصلاحات ديگر اطراف تهامه ، سپاه اسلام جز روزهاى معدودى در مكه نبوده‌اند !\r\nراستى اگر اين مقدار از توقف ضرورت به وجود آورده ، به قول آقاى مردوخ مجوز اباحهء زنا شود ، آيا به قول ايشان در دنياى امروز كه همه جا را منظره‌هاى دلفريب و شهوت‌انگيز فرا گرفته و در چشم‌انداز هر كوچه و خيابان صدها زنان غرق در زينت و گله گله دختران نيمه عريان به چشم مىخورند و طبقات مختلف جوانان تنگدست ، كارگر يا محصل ، كه دست‌رسى به ازدواج و تحمل هزينهء تشكيل خانواده ندارند ، متعه و حتى زنا و حتى زنا با زنان شوهردار و محارم از قبيل مادر و خواهر و حتى لواط جايز نيست ؟\r\nو آيا اين گونه احكام اسلام با اين ضيق خناق غيرقابل انكار هنوز هم زنده و غيرمنسوخ است ؟\r\nو چه فرقى ( به قول ايشان كه متعه زناست ) ميان متعه و غيرمتعه است كه يكى مجاز شود و ديگرى در جاى ممنوعيت باقى بماند ؟\r\nآقاى مردوخ مىگويد : « حضرت عمر چون ديد ديگر ضرورتى براى عمل متعه وجود ندارد و اشخاص بىاطلاع مرتكب مىشوند به مردم ابلاغ كرد كه گوشت الاغ اهلى و متعه حرام است و چه تفاوت كه خود پيغمبر حرمت آن را ابلاغ نموده باشد يا خليفهء او اعلام كند ؟ »\r\nاولًا : چه معنا دارد كه حكمى در اسلام آن هم به اين روشنى در اوايل بعثت و بعد از هجرت ( به قول ايشان ) به نص صريح چند سوره از قرآن مانند سورهء مؤمنون و سورهء احزاب و غير آنها تشريع شود و پيوسته در ميان مسلمانانى تلاوت شود و يا اين همه در تمام بيست و سه سال مدت حيات پيغمبر اكرم با فعاليت عجيبى كه آن حضرت در تبليغ احكام داشت و هم‌چنين بعد از رحلت آن حضرت در تمام مدت خلافت خليفهء اول و نيمى از زمان خلافت خليفهء دوم براى مسلمانان مخفى بماند يا به واسطهء اعلام\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nخليفه دوم روشن گردد ؟\r\nو ثانياً : سخنى كه خليفهء دوم ( به قول ايشان ) به عنوان ابلاغ حكم خدا و رسول گفته اين است : « دو نوع متعه در زمان پيغمبر بود و من آنها را حرام مىكنم و مرتكبين آنها را مجازات خواهم كرد . آن دو نوع همانا متعهء زنان و متعهء حج مىباشد . »\r\nخوانندگان گرامى خودشان قضاوت كنند كه معناى اين سخن آيا اعلام حكم خدا و رسول است يا تحريم ابتدايى از خود خليفهء ثانى است ؟\r\nو ثالثاً : اتفاقاً اشخاص بىاطلاع كه ايشان مىگويند ، همانا خود صحابه و مخصوصاً بزرگانشان بودند ، مانند على عليه السلام و ابن‌مسعود و ابن عباس و زبير و خليفهء اول كه دخترش را متعه زبير داد .\r\nو رابعاً : خليفهء ثانى دو متعه را كه نام برده ، متعهء زنان و متعهء حج مىباشد نه متعهء زنان و گوشت الاغ اهلى . شأن ايشان اجل از اين است كه زبان عربى خود را هم نداند و گوشت الاغ را متعه بنامد . البته اين از آقاى مردوخ يك اشتباه عمدى لطيفى است !\r\nآقاى مردوخ مىگويد : « احكام زوجيّت و من جمله نسب و عُده بالاتفاق به متعه تعلق نمىگيرد . »\r\nاين افتراى آشكارى است كه به شيعه زده و با اين همه از ايشان بايد پرسيد كه عبداللَّه بن زبير پسر كه بود ؟\r\nآقاى مردوخ مىگويد : « منع آيهء متعه  « فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ »  اين است كه اگر از زوجهء خود لذت برديد و دخول كرديد ، تمام مهريهء او را بپردازيد و آيهء شريفه دخلى به آن معناى كه علماى شيعه كرده‌اند ندارد » .\r\nبه ايشان بايد تذكر داد كه به احاديثى كه در جوامع حديث و كتب تفسير در ذيل اين آيه از كبار صحابه روايت كرده‌اند مراجعه بفرمايند تا بدانند كه پيش از علماى شيعه ، خود صحابه كه عرب و همزبان قرآن بودند همان معنا را كرده‌اند . اگر طعنى دارند به آنان مىزنند و ديگر به علماى شيعه درس عربى ندهند و بر خلاف عرف و\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nلغت نگويند استمتاع و تمتع يعنى باب استفعال و تفعل در لغت عرب يك معنا مىدهد . براى مزيد اطلاع خوب است خوانندگان گرامى به تفسير طبرى و درالمنثور و ساير جوامع حديث مراجعه كنند .\r\nآقاى مردوخ مىگويد : « بعضى از پيشوايان تشيع مىگويند : لفظ استمتاع هرچند در لغت به معناى تلذّذ و تمتّع است ، اما در عرف شرع بر عقد متعه اطلاق مىشود .\r\nمىگويم هرچند در كتب فقه و لغت كلمهء استماع بر عقد متعه اطلاق نشده ، مع هذا اگر مقصود از استمتاع عقد متعه باشد ، پس آيهء  « وَ يَوْمَ يُعْرَضُ الَّذِينَ كَفَرُوا عَلَى النَّارِ أَذْهَبْتُمْ طَيِّباتِكُمْ فِي حَياتِكُمُ الدُّنْيا وَ اسْتَمْتَعْتُمْ بِها فَالْيَوْمَ تُجْزَوْنَ عَذابَ الْهُونِ »  مصرح است به اين‌كه هر كس طيبات را تزويج نكند و آنها را متعه نمايد ، اهل دوزخ خواهد بود . »\r\nآفرين به اين منطق و طرز تفكر معجزآسا كه هرگونه رابطه را ميان دليل و نتيجه برمىدارد !\r\nگويا در منطق ايشان اگر لفظى در جايى معنايى داد ، در همه جا همان معناى را بايد بدهد ، مثلًا لفظ اجر كه در آيهء متعه معناى مهريه مىدهد ، در آيهء  « إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ »  نيز همان معناى را بايد بدهد و معناى آيه اين باشد كه به صبركنندگان و شكيبايان مهريهء بىحساب داده مىشود .\r\nهم‌چنين زوج و زوجان كه در بعضى جاها به معناى زن و شوهر آمده بايد در آيهء  « وَ مِنْ كُلِّ شَيْءٍ خَلَقْنا زَوْجَيْنِ »  معناى زن و شوهر بدهد حتى ملائكه نيز نر و ماده و زنى و شوهرى داشته باشند !\r\nگذشته از آن ، كسى نگفته كه استمتاع به معناى عقد متعه است بلكه به معناى ازدواج موقت مىباشد و ميان اين دو فرق بسيار است .\r\nآقاى مردوخ مىگويد : « عجيب‌تر اين‌كه شيعه به متعه گرفتن قائل‌اند ولى از متعه دادن كسان خود تحاشى دارند . »\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nبايد گفت كه اين رويه به همان دليل است كه جناب عالى به ازدواج دائمى قائل‌ايد ، ولى هرگز دختر خود را به كسى كه مىدانيد او را براى خوش‌گذرانى يك شب مىخواهد و پس از آن طلاق خواهد داد ، تزويج نمىكنى . يا دختر جوان خود را به پيرى كه چند روز بيشتر از عمر ندارد نمىدهيد .\r\nاصولًا خوش آمد و خوش نيامد يك حكم پيش مردم چه دخل به تشريع و عدم تشريع آن دارد . خداى متعال مىفرمايد :\r\n « عَسى أَنْ تَكْرَهُوا شَيْئاً وَ هُوَ خَيْرٌ لَكُمْ وَ عَسى أَنْ تُحِبُّوا شَيْئاً وَ هُوَ شَرٌّ لَكُمْ »  و مىفرمايد :  « كُتِبَ عَلَيْكُمُ الْقِتالُ وَ هُوَ كُرْهٌ لَكُمْ »  و مىفرمايد :  « وَ لَوِ اتَّبَعَ الْحَقُّ أَهْواءَهُمْ لَفَسَدَتِ السَّماواتُ وَ الْأَرْضُ »  كسى كه كمترين و ساده‌ترين مراجعه‌اى به قرآن كريم نمايد شك نمىكند كه اساس احكام اسلام رعايت مصلحت واقعى و متابعت حق مىباشد ، خواه موافق تمايلات مردم باشد يا نباشد .\r\nآقاى مردوخ مىگويد : « اكثريت مسلمين به حرمت متعه قائل‌اند و تخلف از رأى اكثريت مذهب و قانونى ممنوع است . »\r\nاز ايشان بايد پرسيد كدام مذهبى است از مذاهب حقه كه رأى اكثريت را مدرك شمارد . خداى متعال در كتاب آسمانى خود تنها و تنها حق را متبع شمرده و رأى اكثريت را در برابر آن نكوهش كرده است :\r\n « لَقَدْ جِئْناكُمْ بِالْحَقِّ وَ لكِنَّ أَكْثَرَكُمْ لِلْحَقِّ كارِهُونَ » ؛ \r\nما حق را براى شما آورديم ، ولى اكثريت شما حق را دوست نمىداريد .\r\nتمايلات اكثريت اگر لازم‌الاتباع بود ، لازم بود مسلمين بت‌پرستى را كه اسلام نسبت به آن در اقليت قرار داشت ، بپذيرند و هم‌چنين لازم بود اهل تقوا كه نسبت به اهل معصيت و تخلف از قوانين در اقليت كامل هستند تقوا را دور اندازند .\r\nگذشته از اين ، بحث در يك مسئلهء دينى چه دخل دارد به قانونى ؟ و قوانين موضوعهء كشورى چه تأثيرى در ثبوت و عدم ثبوت مسائل دينى دارد ؟ مثل اين‌كه\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nايشان فكر مىكنند كه محيط بحث فقهى يا كلامى مذهبى محيط مجلس سنا يا شوراست ؟\r\nآقاى مردوخ مىگويد : « تجويز متعه چون مخالف قرآن است ، كفر است و قائل آن كافر مىباشد . » !\r\nجاى بسى تأسف است كه يك نفر عمرى را در بحث‌هاى دينى ( ! ) بگذراند ، تازه نفهمد كه در مسئلهء جواز و عدم جواز متعه كه ميان سنى و شيعه خلافى است ، در يكى از دو طرف مخاصم كه قطعاً با حق مخالف است موجب كفرى در بين نيست .\r\nو نفهمد كه موجب كفر و خروج از دين يكى از دو امر است : يا انكار يكى از اصول سه گانهء دين : توحيد ونبوّت و معاد يا انكار يكى از ضروريات دين مانند اصل نماز و روزه و قبله بودن كعبه كه انكار آنها به انكار خدا و رسول برمىگردد .\r\nو نفهمد كه مسائل مورد خلاف ميان سنى و شيعه كه يكى از آنها مسئلهء متعه است ، نه از اصول دين مىباشند و نه از ضروريات دين بلكه از فروع دين هستند و نظرى مىباشند نه بديهى و ضرورى .\r\nدر عين حال بسيار مشكل است كه تاكنون به گوش ايشان نخورده باشد كه كسى از مسلمين منكر يك مسئلهء نظرى را كافر معرفى نمىكند .\r\nولى اين مرد چنان كه از آثارى كه از وى در دست است پيداست ، از اين‌گونه بحث‌ها ، نظرى جز تهييج بيچاره مردم ساده‌لوح و دامن‌زدن و مشتعل ساختن آتش فتنه كه قرن‌ها روشن بوده و تازه داشت بر اثر مساعى يك عده دانشمندان منصف خاموش مىشد ، غرضى ندارد . چنان كه در يك رسالهء بسيار كوچك چند جا مكرر مىكند كه شيعه در اين امر جز عداوت عمر ، انگيزه‌اى ندارد .\r\nآقاى مردوخ مىگويد : مفاسدى كه از عمل متعه ناشى است از اين قرار است . . .\r\nآن‌گاه شروع كرده ده چيز برف انبار مىكند ، مانند اين‌كه متعه به نص قرآن ممنوع است و اين‌كه جواز متعه مولود ضرورت است و اين‌كه متعه با قانون تناسل مخالف است و\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nاين‌كه خانم‌هاى با شرافت تن به متعه درنمىدهند و اين‌كه زنى كه متعه مىشود منفور مىگردد ، تا آخر .\r\nخوانندهء گرامى خود عنوان مطلب را ( مفاسدى كه از عمل متعه ناشى است ) با خود اين مفاسد چرند كه شمرده و با عداوت عُمَر ختم كرده ، تطبيق نموده ، قضاوت نمايد .\r\nآقاى مردوخ مىگويد : اگر در متعه نظر به مخالفت با عمر نيست ، چه مانع دارد احتياطاً به جاى صيغهء متعه ، صيغهء نكاح جارى سازند و هر زمان هم كه خواستار مفارقت باشند ، با طلاق از همديگر جدا شوند ؟\r\nخوب است از ايشان بپرسند مفاسدى كه براى متعه از راه موقت بودن زمان ازدواج ذكر مىكرديد در همين نكاحى كه زمان مواصلتش يك ساعت يا يك شب يا يك هفته بيش طول نخواهد كشيد موجود است ؛ در اين صورت چه فرقى ميان اين دو عمل است كه يكى را تجويز و يكى را تحريم مىكنيد ؟\r\nو آيا منع متعه در حقيقت مسخره كردن قانون طلاق نيست ؟\r\nآقاى مردوخ در خاتمهء رساله به يكى از دانشمندان كه اخيراً كتابى در متعه نوشته حمله مىكند كه چرا روايتى را كه در تفسير كبير از عمر نقل شده : « متعتان كانتا على عهد رسول‌اللَّه وأنا أنهى عنهما و أعاقب عليها » تحريف كرده و به اين صورت نقل نموده است : « متعتان محللتان على عهد رسول‌اللَّه و أنا أحرمهما و أعاقب عليهما » .\r\nخوب بود كه ايشان متذكر حديث نامبرده بود كه در مقالهء روزنامهء كيهان به اين صورت مضحك نقل كرده : « متعتان كانتا على عهد رسول‌اللَّه و أنا أحرمهما و أعاقب عليهما لحم الحمر الأهليّة و متعة النساء » و به همين اندازه نيز قناعت نكرده ، در رساله نيز اشتباه خود را تكرار نموده است . ( و اللَّه المستعان )\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n\r\nهمسران پيامبر اسلام\r\nاز اعتراضاتى كه به پيغمبر محترم اسلام كرده‌اند يكى موضوع تعدد زن‌هاى آن حضرت است . مىگويند : زياد زن گرفتن ذاتاً دليل بر شر و شور و تسليم بلاشرط در مقابل شهوت است و پيغمبر اسلام خود به چهار زنى كه براى پيروان خود حلال نموده بود ، اكتفا ننموده و تا نه زن براى خود تجويز كرد .\r\nاين بحث داراى جهاتى مختلف و مرتبط با يك سلسله آيات زياد است كه به‌طور متفرق در قرآن كريم ذكر شده است . ما نيز بحث مفصل و مبسوط خود را در تمام جهات مطلب در ذيل همان آيات و در محل خودش « 1 » ، بيان خواهيم داشت و در اين‌جا فقط اشاره‌اى نموده و به‌طور اجمال چنين مىگوييم :\r\nاين معترض اصولًا بايد متوجه باشد كه تعدد زوجات پيغمبر مربوط به افراط در زن دوستى نبوده ، بلكه ازدواج‌هاى آن حضرت مربوط به جهات خاص ديگرى است كه اكنون به شرح آن مىپردازيم .\r\nاولين زنى كه پيغمبر گرفت ، خديجه بود « 2 » و بيش از 20 سال و بدون اين‌كه زن\r\n\r\n\r\n","description":"","footnote":"\r\n( 1 ) . به تفسير الميزان مراجعه شود\r\n( 2 ) . ازدواج پيغمبر با خديجه در سال 15 قبل از بعثت بوده و پيغمبر در سن 25 سالگى خديجه را كه چهل سال‌داشت به ازدواج خود درآورد . خديجه زن بيوه‌اى بود كه قبلًا دو شوهر كرده بود . شوهر اول او مردى بود به نام عتيق بن عائد مخزونى و از او فرزندى به نام جاريه داشت و شوهر دومش ابوهاله بن منذر اسدى بوده است كه از او هم فرزندى به نام هند داشت\r\n","page_name":" 309 ","page_number":309},
  {"content":"\r\n\r\nديگرى بگيرد ، با او زندگى كرده و دو ثلث از عمر بعد از ازدواج خود را فقط با او به سر برد . بعثت پيغمبر در دوران بعد از ازدواج بود و پس از بعثت سيزده سال در مكه به سر برد . سپس به مدينه مهاجرت فرموده و برنامهء تبليغاتى خود را شروع كرد .\r\nپيغمبر بعد از خديجه با زنانى ازدواج كرد كه بعض آنها دوشيزه و بعضى بيوه بودند و در ميان آنها جوان و پير هر دو ديده مىشد و اين آزادى در ازدواج هم بيش از ده سال دوام نداشت و پس از آن ازدواج تازه بر آن حضرت حرام شد . « 1 »\r\nبا اين ترتيب ، پيداست كه داستان تعدد زوجات پيغمبر را نمىتوان حمل بر زن دوستى و شيفتگى آن حضرت نسبت به جنس زن نمود ، چه آن‌كه برنامهء ازدواج آن حضرت در آغاز زندگى كه تنها به خديجه اكتفا فرمود ، و همچنين در پايان زندگى كه اصولًا ازدواج بر او حرام شد ، منافات با تهمت « زن دوستى » آن حضرت دارد .\r\nعلاوه بر اين‌كه ما مىبينيم معمولًا كسانى كه عشق فراوانى به زن داشته و تمايل زيادى نسبت به آن ابراز مىدارند ، عاشق جمال و زينت نيز بوده و مفتون غنج و دل‌ربايى مىباشند . علاقهء اين قبيل مردم بيشتر به زن جوان و زيباچهره‌اى است كه در بهار زندگى باشد و ما مىبينيم كه هيچ يك از اين خصوصيات در قيافهء روحى پيغمبر اسلام نمودار نيست . او در ازدواج‌هاى خود به هيچ يك از اين امور مقيّد نبود و لذا ما مىبينيم كه بعد از ازدواج با دوشيزه ، با بيوه هم ازدواج فرموده « 2 » و هم‌چنين پس از\r\n\r\n\r\n","description":"","footnote":"\r\n( 1 ) . تحريم به وسيلهء اين آيه شد :  « لا يَحِلُّ لَكَ النِّساءُ مِنْ بَعْدُ وَ لا أَنْ تَبَدَّلَ بِهِنَّ مِنْ أَزْواجٍ وَ لَوْ أَعْجَبَكَ حُسْنُهُنَّ إِلَّا ما مَلَكَتْ يَمِينُكَ وَ كانَ اللَّهُ عَلى كُلِّ شَيْءٍ رَقِيباً »  . ( احزاب ، آيهء 52 )\r\n( 2 ) . تنها زن باكره‌اى كه پيغمبر گرفت ، عايشه بود و پيغمبر او را در مكه بعد از مرگ خديجه عقد كرد و زفاف او بعد ازهجرت در مدينه واقع شد و زنان ديگرى را كه‌پيغمبر بعد از مرگ خديجه تزويج فرموده و همهء آنها هم بيوه بوده‌اند عبارتند از : 1 . سوده 2 . زينب بنت خزيمه 3 . حفصه 4 . ام‌السلمه 5 . زينب بنت جحش 6 . جويريه 7 . ام‌حبيبه 8 . صفيه 9 . ميمونه\r\n","page_name":" 310 ","page_number":310},
  {"content":"\r\n\r\nازدواج با زنى جوان و زيبا ، پيره زنى از كار افتاده را هم به ازدواج خود درآورده است « 1 » و تاريخ سيرهء آن حضرت گواه خوبى بر مطلب است . طبق شهادت تاريخ ، ازدواج آن حضرت با ام‌السلمه كه پيره زنى بيش نبود و هم‌چنين با زينب دختر جحش كه پنجاه سال داشت ، بعد ازدواج با 1 يشه ، 4 عايشه و ام حبيبهء جوان و زيبا بوده است .\r\nو به علاوه او خود صريحاً زنان خويش را از هر زينت و تجمّلى نهى مىفرمود و آنها را بين طلاق و زهد در دنيا و ترك زينت و تجمّل مخيّر فرمود و قرآن در اين‌باره چنين مىگويد :\r\n  « يا أَيُّهَا النَّبِيُّ قُلْ لِأَزْواجِكَ إِنْ كُنْتُنَّ تُرِدْنَ الْحَياةَ الدُّنْيا وَ زِينَتَها فَتَعالَيْنَ أُمَتِّعْكُنَّ وَ أُسَرِّحْكُنَّ سَراحاً جَمِيلًا * وَ إِنْ كُنْتُنَّ تُرِدْنَ اللَّهَ وَ رَسُولَهُ وَ الدَّارَ الْآخِرَةَ فَإِنَّ اللَّهَ أَعَدَّ لِلْمُحْسِناتِ مِنْكُنَّ أَجْراً عَظِيماً »   . « 2 »\r\nو به طورى كه مىدانيد اصولًا روحيهء انزجار از زينت و تجمّل نمىتواند از خصوصيات روحى يك مرد حريصى كه ديوانه‌وار آميزش با زن را دوست دارد ، بوده باشد .\r\nبنابراين ، براى يك محقق منصف چاره‌اى نيست جز اين‌كه ازدواج‌هاى زيادى را كه آن حضرت در اواسط عمر خود فرموده است ، بر مبنايى غير از مبناى شهوت و ميل به خوش‌گذرانى توجيه كند ، چه آن‌كه پاره‌اى از ازدواج‌هاى حضرت صرفاً براى كسب قدرت بوده و مىخواست تا از راه وصلت ، قبيله و عشيرهء خود را گسترش داده و از آن به نفع زندگى تبليغى خود استفاده كند و بعض از ازدواج‌هاى آن حضرت فقط\r\n\r\n\r\n","description":"","footnote":"\r\n( 1 ) . اول زن پيغمبر خديجه بود كه بنا به نقل احمدبن حسن حر عاملى در موقع ازدواج با پيغمبر چهل سال داشته ، عايشه را كه بعد از مرگ خديجه عقد فرمود ، شش ساله بوده است ولى به طورى كه گفتيم ، زفاف او بعد از هجرت واقع شده و در اين موقع عايشه ده سال داشته . زنانى را كه پيغمبر بعد از عقد عايشه تزويج فرمود ، هيچ كدام دوشيزه نبوده و اغلب داراى سن زيادى نيز بوده‌اند\r\n( 2 ) . احزاب ، آيهء 29\r\n","page_name":" 311 ","page_number":311},
  {"content":"\r\n\r\nبراى اين بوده كه دلى را به دست آورده و استمالتى از طرف نموده باشد و مىخواست تا در پرتو ازدواجى از بعضى خطرات احتمالى محفوظ بماند در بعضى ازدواج‌ها قصدش اين بود كه صرفاً زنى را از بدبختى و فلاكت فقر نجات داده و معاش او را تأمين كند و مىخواست تا با اين ازدواج عملًا پيروان خود را تربيت نموده و نگهدارى از فقرا و بيچارگان را در بين آنها عملًا برقرار سازد . و در بعض ازدواج‌ها نظر اين بود كه حكمى از احكام الهى را اجرا نموده و با اين ترتيب افكار غلط دورهء جاهليت را در هم كوبد . چنان كه ازدواج زينب دختر جحش همين‌نظر را داشته است .\r\nزينب نخست زن زيد بن حارثه بود . زيد او را طلاق داد و زيد پسرخواندهء رسول خدا بود . عرب چنين گمان مىكرد كه زن پسر خوانده ، بر شخص حرام است ، همانطور كه زن پسر واقعى حرام مىباشد . پيغمبر زينب را بعد از طلاق گرفتن از زيد كه پسرخوانده‌اش بود به ازدواج خود درآورد تا با اين افكار غلط مبارزه كرده باشد و آياتى هم در اين باب نازل شد . « 1 »\r\nپيغمبر براى اولين بار بعد از وفات خديجه سوده دختر زمعه را به ازدواج خود درآورد و شوهر سوده در مراجعت از دومين هجرت حبشه از دنيا رفته بود . « 2 » سوده زن با ايمانى بود كه با شوهر به حبشه رفته و عنوان پرافتخار مهاجره را داشت و در آن موقع كه شوهرش را از دست داده بود ، اگر به خانوادهء خود كه هنوز كافر بودند بازمىگشت بدون ترديد مورد اذيّت و آزار و احياناً كشته شدن قرار گرفته و او را مجبور به بازگشت به كفر مىنمودند . پيغمبر او را تزويج فرمود تا از هرگونه اذيّت و\r\n\r\n\r\n","description":"","footnote":"\r\n( 1 ) . « قَضى زَيْدٌ مِنْها وَطَراً زَوَّجْناكَها لِكَىْ لا يَكُونَ عَلَى المُؤْمِنِينَ حَرَجٌ فِى أَزْواجِ أَدْعِيائِهِمْ إِذا قَضَوْا مِنْهُنَّ وَطَراً وَكانَ أَمْرُ اللَّهِ مَفْعُولًا » ( احزاب ، آيهء 37 )\r\n( 2 ) . پيغمبر در مكه سه زن گرفت : خديجه ، عايشه و سوده ، بقيهء زن‌ها را پيغمبر در مدينه و بعد از مهاجرت تزويج‌فرمود . سوده را پيغمبر در حدود يك سال بعد از مرگ‌خديجه به ازدواج خود درآورد و او بيوه بوده و شوهر اولش به روايتى بعد از مراجعت از حبشه و به روايتى در خود حبشه از دنيا رفت . مرگ سوده در اواخر حكومت عمر در مدينه اتفاق افتاد\r\n","page_name":" 312 ","page_number":312},
  {"content":"\r\n\r\nآزارى محفوظ بماند .\r\nزينب بنت خزيمه را بعد از آن‌كه شوهرش عبداللَّه بن جحش در جنگ احد كشته شد به ازدواج خود درآورد . زينب در جاهليت از زنان بزرگوار و با فضيلت بوده ، او را « ام‌المساكين » مىگفتند ، زيرا به فقرا و مساكين نيكى و مهربانى زيادى مىنموده .\r\nپيغمبر او را گرفت تا آبرو و موقعيتش هم‌چنان محفوظ بماند . « 1 »\r\nديگر از زنانى كه به ازدواج پيغمبر درآمد ، ام‌السلمه بود . ام‌السلمه كه اسمش هند است ، قبل از آن‌كه زن پيغمبر شود ، در خانهء عبداللَّه ابىسلمه پسر عمه و برادر رضاعى پيغمبر بود . عبداللَّه نخستين كسى است كه به حبشه مهاجرت كرده و ام‌السلمه نيز زنى با فضيلت و متديّن و صاحب نظر بوده است . وقتى كه شوهرش مرد ، سنّش زياد و عهده‌دار سرپرستى ايتام شوهر بود و در اين شرايط بود كه پيغمبر او را به ازدواج خود درآورد . « 2 »\r\n\r\n\r\n","description":"","footnote":"\r\n( 1 ) . ازدواج پيغمبر با زينب در سال سوم از هجرت و بعد از غزوهء احد بوده است . زينب بيش از چند ماه در خانهء پيغمبر نبود ، زيرا هنوز چند ماهى از ازدواج او نگذشته بود كه از دنيا رحلت كرده و در بقيع دفن شد .\r\nمرحوم محدث قمى در منتهى الآمال ازدواج پيغمبر را با زينب بنت خزيمه در ماه رمضان سال سوم هجرت مىداند و ما مىدانيم كه اين ازدواج قطعاً بعد از جنگ احد بوده ، زيرا در اين جنگ بود كه شوهر زينب عبداللَّه بن جحش ( به فتح جيم و سكون حاء و شين ) كشته شد و خود محدث قمى نيز به اين مطلب معترف است و در ضمن بيان وقايع جنگ احد چنين مىگويد : « بعضى گفته‌اند كه پيغمبر فرمود جسد حمزه را با خواهرزاده‌اش عبداللَّه بن‌جحش در يك قبر نهادند » و اغلب مورخين به كشته شدن عبداللَّه در جنگ احد تصريح كرده‌اند و از طرفى مرحوم محدث قمى در همان كتاب مىنويسد كه جنگ احد در شوال سنهء سه اتفاق افتاده ، پس ناچار بايد ازدواج پيغمبر با زينب در ماه شوال باشد نه قبل از آن و تعجب از مرحوم محدث قمى است كه با اين‌كه او خود جنگ را در ماه شوال مىداند ، چگونه مىنويسد كه ازدواج پيغمبر با زينب در ماه رمضان كه ماه قبل از شوال است واقع شده و اگر مقصود ماه رمضان بعد باشد بايد گفت كه ازدواج زينب در سال چهارم بوده نه سوم ، زيرا اولين ماه رمضان بعد از جنگ احد در سال چهارم است و خود محدث قمى ازدواج پيغمبر را با زينب در سال سوم مىداند نه چهارم\r\n( 2 ) . ام‌السلمه دختر ابىاميه حذيفه بن مغيره است و او بعد از خديجهء كبرى از با فضيلت‌ترين زنان پيغمبر محسوب مىشود و پيغمبر او را در سال چهارم هجرى تزويج فرمود . وفاتش 61 هجرى در مدينه واقع شد و بايد دانست كه غير از خديجه و زينب بنت خزيمه كه در حيات پيغمبر وفات كردند ، بقيهء زنان پيغمبر همه بعد از رحلت آن حضرت بدرود زندگى گفته‌اند\r\n","page_name":" 313 ","page_number":313},
  {"content":"\r\n\r\nصفيه دختر حى بن اخطب رئيس بنىنضير بعد از آن‌كه شوهرش در جنگ خيبر كشته شد ، پيغمبر او را به ازدواج خود درآورد . پدر او نيز با بنىنضير كشته شد و صفيه در زمرهء اسراى خيبر بود . حضرت او را براى خود انتخاب فرمود و آزادش كرد و سپس او را به ازدواج خود درآورد و با اين ازدواج او را از ذلت نجات بخشيده و هم با اين ازدواج قرابت سببى با بنىاسرائيل پيدا كرده . « 1 »\r\nو بعد از حادثهء بنىالمصطلق نيز جويريه را كه اسمش بره و دختر حارث رئيس قبيلهء بنىالمصطلق بود تزويج كرد . مسلمين در واقعهء بنىالمصطلق زن و بچه دويست خانه را به اسارت گرفته بودند ، پيغمبر از ميان آنها جويريه را براى خود تزويج كرد ، سپس مسلمين تمام اسرا را به نام اين‌كه از اقوام پيغمبر شده‌اند آزاد نمودند ، آزادى اسرا تأثير خوبى در افراد قبيله كرد و تمام آنها كه جمعيت زيادى بودند متوجه پيغمبر شده و اسلام آوردند و علاوه بر اين عمل حسن اثر فوق‌العاده‌اى در تمام مردم عرب كرد .\r\nديگر از زنان پيغمبر ، ميمونه است . اسم او بره و دختر حارث هلاليه بود .\r\nميمونه بعد از وفات دومين شوهرش ابى رهم بن عبدالعزى خويش را به پيغمبر هبه كرد . پيغمبر هم او را آزاد فرموده و به عقد خود درآورد و آيه‌اى هم در اين باره نازل شد .\r\nپيغمبر ام‌حبيبه را نيز كه اسمش رمله و دختر ابوسفيان است تزويج فرمود و او قبلًا زن عبداللَّه بن جحش بود و زنى است كه با شوهر خود در دومين هجرت به حبشه به آن ديار رفته بود . شوهرش در حبشه نصرانى شد و رمله نسبت به اسلام وفادار ماند\r\n\r\n\r\n","description":"","footnote":"\r\n( 1 ) . صفيه را پيغمبر در سال هجرى و بعد از جنگ خيبر تزويج فرمود و او قبلًا دو شوهر كرده بود : يكى سلام بن مسلم و ديگرى كنانة بن ربيع\r\n","page_name":" 314 ","page_number":314},
  {"content":"\r\n\r\nو در اين موقع پدرش ابوسفيان از مخالفين سرسخت پيغمبر و هميشه مشغول دسته‌بندى عليه اسلام بوده است . پيغمبر ام‌حبيبه را به ازدواج خود درآورده و او را در پناه خويش حفظ فرمود .\r\nحفصه دختر عُمَر نيز از زن‌هاى پيغمبر بود و بعد از آن‌كه شوهرش خنيس بن حذاقه در جنگ بدر كشته شد ، پيغمبر او را تزويج فرمود و عايشه دختر ابوبكر را نيز به حبالهء نكاح خود درآورد و او بكر بود .\r\nتأمل در اين خصوصيات ، با در نظر گرفتن آنچه در آغاز كلام از روش آن حضرت در اول و آخر عمر گذشت و با توجه به اين‌كه آن حضرت مردى زاهد و دور از تجمّل بوده و زنان خود را نيز به زهد و كناره‌گيرى از تجمّل امر مىنموده است شكى نمىماند كه اصولًا ازدواج‌هاى پيغمبر مانند ازدواج‌هاى ديگران كه معمولًا براى ارضاى غريزهء جنسى است نبوده و نيز بايد توجه كرد كه اصولًا روش پيغمبر در برخورد با زن‌ها روى اصل ادب و احترام بوده و به‌طور كلى حقوق زن كه در دورهء تاريك جاهليّت دست‌خوشِ هوسرانى مردم قرار گرفته و نابود گشته بود ، به دست پيغمبر زنده شد و زن كه در طى قرون و اعصار تاريك جاهليّت موقعيت واقعى خود را در اجتماع بشرى از دست داده بود ، به مقام خويش نايل گرديد و حتى روايت شده كه آخرين سخن پيغمبر در آستانهء مرگ توصيه‌اى بود كه دربارهء زن فرموده است . او در مقام بيان اهميت نماز و لزوم رعايت حال عبيد و اماء و توصيهء طبقهء زن چنين فرمود : « الصلاة الصلاة و ما ملكت أيمانكم لا تكلّفوهم ما لايطيقون ، اللَّه‌اللَّه فيالنساء فإنّهنّ عوان بين أيديكم » ( الحديث ) .\r\nو روش پيغمبر در رعايت عدالت بين زنان و حسن معاشرت با آنها و رعايت حال آنها مخصوص به خود او بوده است و ناگفته نگذاريم كه جواز تزويج بيش از چهار زن مانند روزهء وصال از احكام مختصهء به اوست و پيروان خود را از آن نهى فرموده است .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nو همين خصوصيات بوده است كه وقتى در مقابل ديدگان مردم قرار مىگرفت ، حتى دشمنان آن حضرت را كه سخت به دنبال نقطهء ضعف مىگشتند ، از هرگونه اعتراضى بازمىداشت .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n\r\nبررسى تفاسير آياتى چند دربارهء زنان\r\nبحثى كه در اين‌جا از نظر خوانندهء محترم مىگذرد ، بررسىهاى كوتاهى است دربارهء مقاله‌اى كه يكى از فارغ‌التحصيل‌هاى ايرانى ( از آمريكا ) تحت عنوان « بررسى تفاسير آياتى چند دربارهء زنان » نوشته است .\r\nنويسندهء نامبرده به عنوان مقدمه چينى مىگويد :\r\n« امروزه جنبش اسلامى در خارج از كشور در حال رشد و توسعه است . نه تنها جوانان مذهبى در اين جنبش مشغول فعاليت هستند بلكه چه بسيار جوانانى كه به علت شرايط خانوادگى يا اجتماعى چندان آشنايى و در نتيجه علاقه به اسلام نمىداشتند ولى در خارج از كشور با اسلام راستين آشنا شده ، شيفته‌وار مشغول فعاليت‌هاى اسلامى شده‌اند ، به طورى كه در طى سه سال اخير تعداد جوانان شركت‌كننده در سمينارهاى اسلامى به پانزده برابر افزايش يافته است . اين گونه گسترش و پيشرفت اسلامى در خارج از كشور به راستى اميدبخش و چشم‌گير است و طبيعى است كه از چنين فعاليت و گسترش مىبايد به نحوى جلوگيرى شود ، زيرا كه اين‌گونه جنبش‌ها انقلاب زاست . به همين جهت نيز در حال حاضر فقط از طرق غيرمستقيم اقدامات جدّى به عمل مىآيد ، نظير انتشار كتب و نوشتجات به ظاهر اسلامى و در باطن تحريفى . ايجاد مراكز اسلامى دولتى و بالاخره تحريف و پخش اصول و قوانين اسلامى به گونهء انحرافى و گمراه ساز نظير استخراج آياتى از قرآن مجيد\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nهمچون آيات مربوط به زدن زن ، تعدد زوجات ، شهادت زن و غيره و استفاده از آنها براى كوبيدن اسلام در ذهن و روح جوانان پرشور مسلمان خارج از كشور ما .\r\nنتيجه آن‌كه اين جوانان چون دسترسى به منبعى براى پاسخ‌گويى به سؤالات يا در واقع حملات وارده بر اسلام را ندارند ، به ناچار به تفاسير موجود پناه مىبرند و اين تفاسير موجب گشته است كه گروهى از دانشجويان ، بخصوص دختران جوان ، بعد از خواندن تفاسير اسلام را به كنار مىگذارند ، زيرا كه تفاسير نه تنها هيچ‌گونه منطق عقلانى براى بيانات قرآن در زمينه‌هاى مورد نظر آنها ( آيات مربوط به زن ) ارائه نمىدهد بلكه در مواردى از مفاهيم قابل قبول خود آيه نيز عدول نموده ، مفهومى به موضوع غير منطقى از آيه مىدهند .\r\nگروهى ديگر از جوانان نيز كه از ايمان قوىتر برخوردارند و سابقهء آشنايىشان با اسلام قدرى بيشتر از گروه اول است ، تنها با دست رد گذاشتن بر سينهء اين تفاسير ، خويشتن را از سستى ايمان نجات مىدهند . اين گونه افراد مىگويند : اسلامى كه ما مىشناسيم و خدايى كه ما مىپرستيم نمىتواند چنين بينشى را نسبت به زن ارائه دهد .\r\nاين گونه تفاسير از آيات با روح اسلام مغايرت دارد و بنابراين بايد قبول كرد كه معناى اين آيات هنوز كشف نشده و مغزها قاصر از درك معانى آنهاست ، چه اگر تفاسير را بپذيريم كه نشان مىدهند زن از لحاظ ارزش و مرتبهء وجودى پايين‌تر از مرد قرار دارد و بايد توسط مرد ( پدر ، سرپرست يا شوهر ) تأديب و حتى تنبيه بدنى شود ، مجبوريم كه اسلام را كنار بگذاريم . »\r\nنويسندهء مقاله پس از اين مقدمه ، نمونهء چندى از تفاسير فارسى مانند تفسير نوين و تفسير نمونه و تفسير الميزان ذكر نموده ، در خاتمهء مقاله از مقام روحانيت استمداد كرده ، مىگويد :\r\n« اگر روحانيت اصيل ما هرچه زودتر در اين زمينه اقدام ننمايد و در تفاسير موجود ( به خصوص در وضع فعلى ، تفاسير آيات مربوط به زن ) تجديد\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nنظرى به عمل نياورد ، دير يا زود جنبش اسلامى تحت تأثير سوء نيّت‌ها قرار مىگيرد و اگر سير نزولى برايش حاصل نگردد ، مسلماً اين گونه سير صعودى نيز نخواهد داشت . »\r\nاين است مقدمه و خاتمهء مقاله‌اى كه نويسندهء نامبرده نگاشته است . خلاصهء آن اين است كه : مقررات عملى دين بايد قابل قبول جامعه بوده ، به منطق عقلانى قابل تطبيق باشد و تفسيرى كه مفسرين براى آيات قرآنى مربوط به زن ذكر كرده و از آن مقررات كه اختصاصى زن را استخراج مىكنند قابل قبول نبوده ، به منطق عقلايى قابل تطبيق نيست . بنابراين بايد گفت كه معانى آيات قرآنى مربوط به زن تاكنون كشف نشده است . لازم است روحانيت در آيات نامبرده تجديد نظر نموده ، معانى قابل قبولى براى آنها پيدا كند .\r\nاتفاقاً خود مطلبى كه نويسندهء مقاله در اثبات آن اصرار دارد به هيچ وجه قابل تطبيق به منطق عقلايى نيست ، زيرا :\r\nاولًا : آيات احكام در قرآن مجيد محكمات مىباشند و دلالت آنها را به مقاصد و مدلولات خودشان با ظهور لفظى كه مانند ساير كلام دارند پيش عقلا حجت است ، نمىشود انكار كرد . اين همان ظهور لفظى است كه پيش عقلاى بشر يگانه راهنماست كه ما فىالضمير و مراد متكلم را نشان مىدهد و به تبعيّت ميلياردها مسلمان در امتداد چهارده قرن كه از هجرت مىگذرد و عملشان به ظواهر همين آيات مؤيد آن است .\r\nبه علاوه خداى متعال در آيهء كريمهء  « وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ »  « 1 » ،  « وَ ما أَنْزَلْنا عَلَيْكَ الْكِتابَ إِلَّا لِتُبَيِّنَ لَهُمُ الَّذِي اخْتَلَفُوا فِيهِ »  « 2 » و آيات ديگر بيان پيغمبر اكرم را بيان قرآن و حجت قرار داده و پيغمبر اكرم نيز در حديث متواتر\r\n\r\n\r\n","description":"","footnote":"\r\n( 1 ) . نحل ، آيهء 43\r\n( 2 ) . همان ، آيهء 64\r\n","page_name":" 319 ","page_number":319},
  {"content":"\r\n\r\nثقلين و غير آن بيان عترت و اهل بيعت خود را بيان خودش و حجت قرار داد و در نتيجه از بيانات پيغمبر اكرم و اهل‌بيت عليهم السلام در توضيح و تفسير آيات مربوط به زن به همان نحو كه مدلول ظاهر آن آيات است ، احاديث بىشمار وارد شده كه تأييد آنها ظواهر اين آيات را به هيچ وجه قابل ترديد نيست و نمىشود انكار نمود كه صنف زن در اسلام احكامى اختصاصى مانند نحوهء ارث ، شهادت ، نكاح ، طلاق ، عدّه ، تعدّد زوجات و غير آنها دارد . خداى متعال نيز مىفرمايد :  « وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ »  « 1 »\r\nبلى در اين صورت همهء اين ادله و مدارك از حجيّت افتاده و گنگ خواهند بود و چون آيات و اخبار ديگر از حيث ظهور لفظى با آيات و اخبار مربوط به زن تفاوتى ندارند ، همه از حجيّت مىافتند و طبق منطقى كه نويسندهء مقاله نامش را منطق عقلايى گذاشته بايد گفت : اسلام يعنى دعوتى كه معلوم نيست چه مىگويد و چه مىخواهد !\r\nو ثانياً ، اينكه از جوانانى كه ايمان قوىتر دارند نقل كرد و كمى پسنديده كه براى حفظ ايمان خود دست رد بر سينهء تفاسير گذاشته و مىگويند : چون ظواهر اين آيات با روح اسلام مغايرت دارد بايد قبول كرد كه تا كنون معنى در اين آيات كشف نشده است ، نظرى است كه قطعاً با روح اسلام مغايرت دارد ، زيرا روشن است كه مستور و مجهول بودن معنى حقيقى آيات عارضه‌اى نخواهند بود كه امروزها يا در اين عصر دامنگير اين آيات شده باشد بلكه از روز نزول قرآن ظاهر آيات مربوط به زن مراد نبوده و معناى حقيقى آيات كشف نشده و به همان حال تا امروز باقى مانده است و در نتيجه صنف زن كه اين همه مدت به ظاهر اين آيات عمل كرده‌اند ، از مقررات مربوط به خودشان كه معنى حقيقى آيات هستند غافل و بىخبر بوده ، به يك سلسله اعمال اشتباهى پاىبند بوده باشند و اسلام كه كتاب آسمانىاش تصريحاً آن را دين جهانى و\r\n\r\n\r\n","description":"","footnote":"\r\n( 1 ) . احزاب ، آيهء 36\r\n","page_name":" 320 ","page_number":320},
  {"content":"\r\n\r\nشامل حال مرد و زن معرفى مىكند ، چنان‌كه مىفرمايد :  « لِأُنْذِرَكُمْ بِهِ وَ مَنْ بَلَغَ »  « 1 » ،  « قُلْ يا أَيُّهَا النَّاسُ إِنِّي رَسُولُ اللَّهِ إِلَيْكُمْ جَمِيعاً »  « 2 » اجل است از اين‌كه خود را شامل حال همهء مردان و زنان بداند . با اين همه چهارده قرن تاكنون و بعد الى ما شاءاللَّه نصف نسل بشر ( صنف زن ) را در وادى حيرت و گمراهى نگه داشته و مقرراتى غير مقررات دينى را در شكل مقررات دينى نشانشان بدهد . مقررات بىاساس كه به قول اين جوانان حتى خدايى كه ايشان مىپرستند نمىتواند چنين بينشى را نسبت به زن ارائه دهد ( معاذاللَّه ) . آيا اسلامى كه آقايان مىشناسند چنين دين گمراه كننده‌اى است كه نصف جامعهء بشرى را كه زن هستند قرن‌ها با مقرراتى باطل و پوچ سرگرم كند و نصف ديگر جامعهء بشرى را كه مرد هستند با احكامى صورتاً اختصاصى نسبت به نصف ديگر ستمكار قرار دهد ؟ خدايى كه در تساوى اعمال از حيث قبول مىفرمايد :  « أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى »  « 3 » نمىتوانست بفرمايد كه در مقررات دينى ميان مرد و زن فرقى نيست .\r\nو ثالثاً : اين‌كه در خاتمهء مقاله به روحانيت اصيل اعلام خطر داده و تقاضا نموده كه در معانى آيات مربوط به زن كه تفاسير ذكر مىكنند با ملاحظهء وضع فعلى تجديد نظر به عمل آورد .\r\nبديهى است نويسندهء مقاله در اين درخواست و تقاضا از روحانيت براى آيات مربوط به زن تفسيرى مىخواهد درست در نقطهء مقابل تفاسير موجود ، به نحوى كه با وضع حاضر وفق دهد و قابل پذيرش جوانان و به خصوص دختران دانشجو قرار گيرد . يعنى ظواهر اين آيات را الغا نموده ، در مورد آيات ، زن و مرد را مساوى قرار دهند تا قابل قبول جامعه باشد و اسلام به پيشرفت خود ادامه دهد .\r\n\r\n\r\n","description":"","footnote":"\r\n( 1 ) . انعام ، آيهء 19\r\n( 2 ) . اعراف ، آيهء 158\r\n( 3 ) . آل عمران ، آيهء 195\r\n","page_name":" 321 ","page_number":321},
  {"content":"\r\n\r\nبديهى است ريشهء اصلى اين درخواست اين است كه دين تابع عصر باشد و به اختلاف اعصار اختلاف پيدا كند ؛ يعنى جامعه ، سازندهء دين باشد ، نه دين ، سازندهء جامعه !\r\nبنابراين دينى كه اين گروه مىخواهند و اسلامى كه مىشناسند همين است . در اين صورت اين سؤال پيش مىآيد كه آقايان اسلام به اين معنا را از كجا شناختند ؟ اگر از درك كتاب و سنّت كه بيانات خدايى و بيانات نبىاكرم و اهل‌بيت عليهم السلام باشد از اين معنا خالى مىباشد بلكه ظاهر آنها به خلاف آن مشتمل مىباشد . خداى متعال مىفرمايد :\r\n « وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ »  « 1 » و مىفرمايد :  « وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ »  « 2 » و مىفرمايد :   « وَ إِنَّهُ لَكِتابٌ عَزِيزٌ * لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ »   « 3 » و مىفرمايد :  « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ »  « 4 » و مىفرمايد :  « وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ »  « 5 » و مىفرمايد :  « وَ قُلِ الْحَقُّ مِنْ رَبِّكُمْ فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ إِنَّا أَعْتَدْنا لِلظَّالِمِينَ ناراً أَحاطَ بِهِمْ سُرادِقُها وَ إِنْ يَسْتَغِيثُوا يُغاثُوا بِماءٍ كَالْمُهْلِ يَشْوِي الْوُجُوهَ بِئْسَ الشَّرابُ وَ ساءَتْ مُرْتَفَقاً »  « 6 » و آيات زياد ديگرى كه دلالت دارند بر اين‌كه مقرراتى كه براى سعادت زندگى فردى و اجتماعى جامعهء بشر لازم است در دعوت اسلامى بيان شده است و اين مقررات شريعتى است خدايى و آسمانى ،  « إِنِ الْحُكْمُ إِلَّا لِلَّهِ »  « 7 » و هرگز قابل تغيير\r\n\r\n\r\n","description":"","footnote":"\r\n( 1 ) . نحل ، آيهء 89\r\n( 2 ) . آل عمران ، آيهء 85\r\n( 3 ) . سجده ، آيهء 42\r\n( 4 ) . روم ، آيهء 30\r\n( 5 ) . احزاب ، آيهء 36\r\n( 6 ) . كهف ، آيهء 29\r\n( 7 ) . يوسف ، آيهء 40\r\n","page_name":" 322 ","page_number":322},
  {"content":"\r\n\r\nنيست ، هر كه مىخواهد بپذيرد و هر كه مىخواهد نبپذيرد و كسى در مقابل امر و نهى خدايى سرخود و مختار نيست و در معناى اين آيات رواياتى است بىشمار كه از رسول اكرم و اهل‌بيت عليهم السلام رسيده است .\r\nنويسندهء نامبرده پس از مقدمه‌اى كه نقل شد با منطق عقلايى خود به عنوان نمونه خرده‌گيرى چندى در تفاسير فارسى مىكند از آن جمله مربوطه به تفسير الميزان ( ترجمهء الميزان ) مىگويد :\r\nتفسير الميزان دربارهء  « الرِّجالُ قَوَّامُونَ عَلَى النِّساءِ بِما فَضَّلَ اللَّهُ »  مىنويسد : مراد از فضل‌اللَّه آن فزونى و امتيازى است كه بالطبع مردان بر زنان دارند ، يعنى زيادتى قوهء تعقل . . . .\r\nو سپس در سطور پايين‌تر ادامه مىدهد : « از عموم و توسعهء علت قيمومت مردان معلوم مىشود كه قيمومت منحصر و مخصوص به مورد زن و شوهر نيست بلكه دامنهء آن تمام نوع مرد و زن را مىگيرد و در تمام جهاتى كه زندگانى آن دو را به هم پيوند داده ، يعنى جهات اجتماعى همگانى مانند حكومت و قضاوت و دفاع ، زيرا اين جريانات با مسئلهء تعقل كه در آن مردان بالنسبه بيش از زنان است ارتباط و نسبت مستقيم دارد . »\r\nبعد مىگويد : « توجه مىفرماييد كه بر طبق تفسير الميزان خداوند مىفرمايد : زن از لحاظ قدرت عقلانى ضعيف‌تر از مرد است و احتياج به قيم دارد . انتظار داريد اين‌چنين بينشى از اسلام را دختران جوان آزادانديش از اسلام بشنوند و اسلام را به كنارى نگذارند . اين‌گونه سخن گفتن از يك مفسر قابل بخشش نيست . »\r\nنويسندهء نامبرده پس از سطرى چند دوباره مىگويد : « طبق تفسيرالميزان در واقع زنان موجودات كم رشدى هستند ( از لحاظ عقلانى ) كه احتياج به قيمومت دارند . »\r\nعبارتى كه نويسندهء نامبرده از تفسيرالميزان در معناى آيهء  « الرِّجالُ قَوَّامُونَ عَلَى النِّساءِ »  هم نقل مىكند صريح است در اين‌كه « در جامعهء بشرى متصدى ادارهء جهات\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nهمگانى مانند حكومت و نظاير آن بايد مرد باشد نه زن » اين منع چه دخل دارد به اين‌كه « صنف زن مانند بچهء يتيم نابالغ و ديوانه احتياج به قيم دارد و بايد براى هر زنى قيمى از مردان نصب شود » كه نويسندهء نامبرده از عبارت كتاب اين معنا را فهميده و برپايهء منطق گمراه خود كه نامش را منطق عقلانى گذاشته ، اعتراض نموده است . در حالى كه عبارت كتاب كمترين « دلالتى » بر اين معنا ندارد و نه از مفسرين كسى چنين احتمالى داده و نه از فقها كسى چنين فتوايى داده و نه در ميان مسلمين در امتداد تاريخ چنين عملى داير و رايج شده است !\r\nعجيب‌تر اين‌كه بعداً با آب و تاب زياد مىگويد : « انتظار داريد اين چنين بينشى از اسلام را دختران جوان آزاد انديش از اسلام بشنوند و اسلام را به كنارى نگذارند ؟ » چنان كه روشن است مسئله را بر پايهء اين‌كه دين با اختلاف اعصار مختلف مىباشد و جامعه بايد دين را بسازد و نه دين جامعه را ، گذاشته مانند اين كه خداوند مجبور است چيزى را كه آزادانديشان بشر خاصه از طبقهء جوان نمىپسندند تشريع نفرمايد .\r\nخدايى كه مىفرمايد :  « إِنْ تَكْفُرُوا أَنْتُمْ وَ مَنْ فِي الْأَرْضِ جَمِيعاً فَإِنَّ اللَّهَ لَغَنِيٌّ حَمِيدٌ »  « 1 »\r\nبعد مىگويد : « چگونه مىتوان ادعا كرد كه نيمى از نسل بشر از يكى از ممتازترين ويژگى و اختصاصات انسانى به اندازهء نيم ديگر بهره برده است ؟ »\r\nآرى با كمال وضوح مىتوان ادعا كرد كه نيمى از نسل بشر ( صنف زن ) از قدرت تعقل به اندازهء نيم ديگر ( صنف مرد ) بهره نبرده است ، چنان كه نيمى از نسل بشر ( صنف مرد ) از قدرت عواطف و احساسات به اندازهء صنف زن بهره نبرده است ، چنان كه خداوند مىفرمايد :  « وَ لَهُنَّ مِثْلُ الَّذِي عَلَيْهِنَّ بِالْمَعْرُوفِ »  « 2 » و نسل بشر در زندگى خود احتياجى كه به عواطف و احساسات دارد ، كمتر از احتياج به تعقل نيست .\r\n\r\n\r\n","description":"","footnote":"\r\n( 1 ) . ابراهيم ، آيهء 8\r\n( 2 ) . بقره ، آيهء 228\r\n","page_name":" 324 ","page_number":324},
  {"content":"\r\n\r\nصنف زن به زيبايى و رعنايى و ناز و كرشمه و نازكدلى و كارهاى مهرآميز و ظريف طبعاً بيشتر از مرد علاقه دارد و به اعمال عواطفى مانند پرستارى بيمار و بچه‌دارى و تربيت فرزند بيشتر صبر و حوصله دارد و صنف مرد بالعكس به كارهاى سنگين و تلاش و كوشش و ورود به صحنه‌هاى هولناك تاب و توانايى بيشترى از زن دارد .\r\nو از اين بيان فساد آنچه اين نويسنده بعداً راجع به تساوى تعقل زن و مرد مىگويد روشن مىگردد .\r\nمىگويد : « اگر بگويند و ادعا كنند كه انسان‌ها به طور متوسط از ميزان عقلى مشابه برخوردارند ، منتها هر يك از اين دو گروه در بهره‌گيرى از عقل در حوزهء عمل خويش از ديگرى تواناست ، واقعيتى است غيرقابل انكار » .\r\nچنان كه قبلًا گفتيم كسى مدعى نشده كه صنف زن عقل ندارد و هم‌چنين كسى مدعى نشده كه عقل زن مشابهت با عقل مرد ندارد و قوهء ديگرى است و هم‌چنين كسى مدعى نشده كه هر يك از اين دو صنف در كار مخصوص به خود از ديگرى تواناتر نيست ، ولى سخن در اين است كه اگر يك مرد و يك زن فرض كنيم كه به هركدام يك بچهء شيرخواره بسپارند و اداره و تربيت او را به عهده‌اش بگذارند ، جاى ترديد نيست كه مرد جلوتر از زن در مراقبت حال بچه و تربيت او خسته مىشود و ناراحت مىگردد و به خلاف زن آيا اين تفاوت اثر قوت عواطف زن و ضعف عواطف مرد نسبت به زن نيست ؟ و هم‌چنين اگر دو نفر قاضى دادگسترى فرض كنيم ، يكى زن و يكى مرد و به هر كدام پروندهء جنايى مؤثر و ناراحت كننده بدهند ، آيا از مطالعهء پرونده زن زودتر متأثر و ناراحت مىشود يا مرد و آيا عدم تأثر مرد اثر قدرت تعقل او نيست ؟ اين مثال‌ها و مثال‌هاى نظاير آنها به وضوح نشان مىدهد كه ضعف مرد در تعقل قوىتر است و زن در عواطف و احساسات .\r\nنويسندهء نامبرده به دنبال عبارت سابق خود پس از چند سطر مىگويد : در يك زن\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nعقل و احساسات وى درست متناسب با وظايفى است كه طبيعت به طور طبيعى و فطرى در عهده‌اش نهاده است و در مرد نيز هم‌چنين است .\r\nوظايف يك مرد و يا يك زن يك سلسله اعمال اختيارى است كه براى ادامهء زندگى انجام مىدهد و اين اعمال حركاتى است عملى كه احساسات گوناگون به ياد انسان انداخته ، به سوى آنها تحريكش مىكند و تعقل تعديلش كرده ، آمادهء عمل مىنمايد . پس اين وظايف فرع احساسات و تعقل است و احساسات و تعقل جهازى است كه انسان با آن مجهز است .\r\nو از اين‌جا روشن مىشود كه دين وظايف را از راه تعقل و احساس و به توسط آنها به عهدهء انسان گذاشته است و عبارت بالايى كه نقل شد مشوش مىباشد و عبارت صحيح اين است كه گفته شود : « در يك زن وظايفى كه فطرت به عهده‌اش گذاشته درست متناسب با عقل و احساسات وى مىباشد و در مرد نيز چنين است » .\r\nو در عين حال اين مطلب نه تساوى زن و مرد را در تعقل و احساس اثبات مىكند و نه اختلافشان را نتيجه مىدهد .\r\nنويسندهء نامبرده بعد مىنويسد : « طبق تفسير الميزان در واقع زنان موجودات كم‌رشدى هستند ( از لحاظ عقلانى ) كه احتياج به قيمومت دارند . خداوند متعالى با تشريع قيمومت بر ايشان ( زنان ) و تشريع وجوب اطاعت و حفظ غيب بر زنان حقوق مردان را حفظ كرده است و وظيفهء اصلىشان در زندگى تمتع دادن به مرد و دريافت اجرت در قبال آن است ، زيرا در دنبالهء تفسير مزبور مىنويسد : « . . . چون مرد در مقابل تمتع خود از زن مالى مىپردازد ، زن نيز بايد در آنچه مربوط به تمتع مرد و لذت وى از زن است ( مباشرت ) مطيع و در پشت سر حافظ ناموس او باشد » .\r\nخوب با اين تفسير روشن شد كه عدم خيانت زن به مرد به خاطر حفظ نسل و غيره نيست بلكه چون مرد مالى مىپردازد ، زن نبايد خيانت كند . حال اگر زنى پولدار بود و هزينهء زندگى خود و شوهرش را تأمين مىكرد ، بديهى است كه بر طبق اين‌گونه تفسير\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nقطعاً حق خيانت دارد ، زيرا در مقابل مزيّتى كه به شوهرش مىدهد از وى اجرتى دريافت نكرده تا به او وفادار باشد . سرتاسر تفسير آيهء فوق‌الذكر داراى نكات مشابهى است كه هر انسان مسلمانى را اگر با اسلام واقعى عميقاً آشنا نشده باشد ، از اين مذهب مىراند و به آغوش مكاتب مادى موجود مىاندازد . »\r\nبخش اول اين بحث كه به تفسير الميزان نسبت مىدهد كه « زن به واسطهء نقص عقل بايد قيم داشته باشد » قبلًا تذكر داديم كه نسبتى است ناروا و چنين مطلبى در تفسير نيست بلكه درست مقابل اين مطلب را دارد و نويسندهء نامبرده از قسمتى كه از تفسير نقل كرده ، خوف نموده است ، لفظ تفسير اين است :\r\n« همان‌طور كه قيمومت طايفهء مرد بر زن در جامعه متعلق به جهات همگانى و مشترك بين زن و مرد و مرتبط به تعقل وى مىباشد ( در حكومت و قضاوت و جنگ ) بدون آن كه استقلال و حقوق لزومى زن پايمال گردد و درخواسته و نخواسته‌اش مرد حق دخالت داشته باشد ( به جز در كارهاى ناهنجار ) و زنان در هر كار شايسته‌اى كه خواسته باشند مختارند ، همان‌طور هم قيمومت مرد بر همسرش به طورى نيست كه اراده و تصرف زن را در ملك خودش سلب كند يا زن را از استقلال و حفظ حقوق اجتماعى و فردى خود و دفاع از آن باز دارد بلكه معناى آن اين است كه چون مرد در مقابل تمتع خود . . . » ( تا آخر آنچه نويسنده نقل كرده ) توجه مىفرماييد كه حذف اين قسمت از عبارت كتاب كه نقل كرده ، چه تأثيرى در معناى آنچه نقل كرده و نسبت داده دارد .\r\nو اما اعتراضى كه كرده ، راجع به طاعت و حفظ غيبت زن نسبت به مرد و اين‌كه وجوب اجابت و طاعت زن در مقابل مهريه است كه مرد پرداخته است .\r\nاولًا : خوب بود كمى دقت در صدر و ذيل آيهء كريمهء  « الرِّجالُ قَوَّامُونَ عَلَى النِّساءِ »  يعنى در جملهء  « وَ بِما أَنْفَقُوا مِنْ أَمْوالِهِمْ فَالصَّالِحاتُ قانِتاتٌ حافِظاتٌ لِلْغَيْبِ »  بنمايد تا بفهمد كه جملهء  « فَالصَّالِحاتُ . . . »  تفريع است .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nو ثانياً : لازم بود در اين مطلب مراجعه‌اى هم به اخبار نمايد كه مبين مقاصد قرآن كريم مىباشد ، زيرا قرآن كريم اگرچه جامع همهء مقاصد اسلام مىباشد ولى آنها در قرآن به‌طور اجمال و اختصار ذكر شده‌اند و بيان تفصيلى آنها به عهدهء رسول اكرم صلى الله عليه و آله و ائمه اهل‌بيت عليهم السلام بوده در احاديثى كه از آن حضرات نقل شده منعكس شده است .\r\nگويا اسلام واقعى كه آقايان از آن دم مىزنند كارى با كتاب و سنت ندارد و آيات قرآن ظاهرشان مراد نيست و مغز آقايان نمىپذيرد و معناى حقيقى آنها هم تاكنون كشف نشده است و به سنت هم نيازى نيست .\r\nثالثاً : نويسندهء نامبرده در بيانات احكام و مقررات دينى ميان حكمت و علت فرق نگذاشته و يكى را به ديگرى خلط نموده است . جهت حكم كه ملاك و مصلحت حكم است گاهى دائمى است كه حكم وجوداً و عدماً داير مدار آن است ؛ يعنى با تحقق آن حكم تحقق دارد و با عدم تحقق آن حكم غير متحقق مىباشد و اصطلاحاً علت حكم ناميده مىشود مانند خاصيت اسكار در مايع كه موجب حرمت مىباشد و حكم حرمت داير مدار آن است و گاهى « اكثرى » است بعضى اوقات تخلف مىكند و با اين همه حكم كلى است و با وجود تخلّف آن حكم ثابت است و اصطلاحاً حكمت ناميده مىشود ، مانند تحرز از اختلاط نطفه كه ملاك وجوب عدّه است و در بعضى موارد تخلف مىكند و با اين همه حكم كلى است ( اين تقسيم در قوانين مدنى نيز كه خود بشر وضع مىكند و در كشورهاى متمدن معمول است و جارى ) و از همين‌جا اشتباه نويسندهء نامبرده معلوم مىشود آن‌جا كه مىگويد : « اگر جهت اين‌كه زن بايد اطاعت و حفظ غيب كند اين باشد كه مرد مهريه پرداخته است نه مسئلهء حفظ نسل و غيره ، بايد در جايى كه فرض شود زن ثروتمند است و هزينهء زندگى خودش و شوهرش را او تأمين مىكند بايد برايش خيانت جايز باشد ، زيرا از شوهر چيزى نگرفته تا به او وفادار باشد » .\r\nفساد اين سخن از آن‌جا روشن است كه پرداخت مهريه حكمت وجوب طاعت و\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nحفظ غيب است نه علت آن و بنابر اين حكم كلى است اگرچه در موردى اين حكمت را نداشته باشد و هم‌چنين حفظ نسل كه ظاهر عبارت نويسنده اين است كه علت حفظ غيبت است باز حكمت است و در مواردى كه فرض شود زن خيانت مىكند ولى با وسايل طبى يا عملى در حفظ نسل كه مىكند باز حكم حرمت است و حكم كلى است .\r\nمراد از طاعت و قنوت زن از مرد چنان كه از آيهء كريمهء  « فَالصَّالِحاتُ قانِتاتٌ حافِظاتٌ لِلْغَيْبِ »  و طبق آنچه از مدارك فقهى آيات و اخبار به دست مىآيد طاعت اوست از مرد در موردى كه مرد درخواست تمتع نمايد البته در صورتى كه زن عذر شرعى نداشته باشد و در ماوراى آن استقلال داشته و خودمختار مىباشد مانند ادارهء امور منزل و رفت و روب و پخت و پز و حتى شيردادن بچهء شيرخوار خود و نظاير آنها .\r\nنويسندهء نامبرده در خصوص وجوب طاعت زن در مورد درخواست تمتع مىنويسد : « مگر زن يك وسيله است كه هر وقت مرد مايل به همبسترى بود زن بايد بپذيرد مگر آمادگى روحى و جسمى يك زن در اين جريان اصلًا مطرح نيست ؟ نه ، گويى زن فقط يك جسم جامد و فاقد روح و احساس و خلاصه يك وسيله است » .\r\nطبق دعوى اين نويسنده ، زن با آن همه خواص و مزاياى انسانى كه دارد اگر تنها در مسئلهء تمتع مرد كه طبق عقد ازدواج تعهد نموده ، اطاعت نمايد فقط و فقط وسيله‌اى خواهد بود كه همهء خواص و مزاياى انسانى را از دست داده و وجودى طفيلى گرديده ، يك جسم جامد و فاقد روح و احساس است و اين نيز يكى از قضاوت‌تاى منطق عقلانى ايشان است .  « فَاعْتَبِرُوا يا أُولِي الْأَبْصارِ » \r\nاگر زن در خصوص اين‌گونه طاعت و حفظ غيبت وسيله است ، وسيلهء بسته شدن راه فساد و فحشا و منكر و اختلال انسانيت است در جامعهء بشرى و عامل مؤثرى است در بهبودى زندگى عمومى و اين خود يكى از بهترين و ارزنده‌ترين افتخارات\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nزن مىباشد و اين‌كه مىگويد : « مگر آمادگى روحى و جسمى يك زن در اين جريان اصلًا مطرح نيست ؟ » پاسخ آن در مدارك كتاب و سنّت اين است كه اطاعت وقتى واجب است كه زن عذر شرعى نداشته باشد مانند اين كه در ايام عادت باشد يا اجابت حرجى باشد يا تكليف دينى مهم‌ترى مزاحم باشد .\r\n* * * نويسندهء نامبرده از جمله اعتراضاتى كه به تفسيرالميزان دارد مىنويسد : « در سرتاسر تفسير آيات مربوط به تعدد زوجات دلايلى براى لزوم تعدد زوجات آورده شده ، از جمله دلايلى نظير افزون بودن مرد نسبت به زن ، ازدياد شهوت مرد نسبت به زن و غيره ، سپس در صفحهء 14 تفسير مىنويسد : « خرج دادن چهار زن مثلًا و فرزندانشان با مراعات عدالت در معاشرت و غيره جز براى برخى از ثروتمندان مردم ميسر نخواهد بود » در واقع گويى با كليهء دلايلى كه براى لزوم تعدد زوجات ارائه شد ، خداوند اين اصل تعدد زوجات را براى گروه ثروتمندان و عياش وضع فرموده است كه توانايى مالى دارد و بقيهء مردان بايد از تعدد زوجات چشم‌پوشى كنند ، زيرا اين قانون در عمل شامل آنها نمىشود . »\r\nاين‌ها نسبت‌هايى است ناروا كه نويسندهء نامبرده به اين تفسير داده است . تا اين كه مىگويد : « الميزان دلايلى براى لزوم تعدد زوجات آورده » . دلايلى كه در اين تفسير ذكر شده ، دلايل جواز تعدد زوجات در اسلام است نه وجوب تعدد زوجات و تاكنون كسى از مدارك دينى ( آيات و روايات ) چنين چيزى نفهميده است .\r\nو اين‌كه نسبت داده كه در تفسير ذكر شده باشد كه مرد در جامعهء انسانى از زن بيشتر است ، نسبتى است نادرست و در تفسير چنين مطلبى نيست .\r\nو اين‌كه نسبت داده كه شهوت مرد بيشتر از شهوت زن است ، اين مطلب در تفسير از نظر تربيت دينى زن در اسلام كه مبنى بر حيا و عفت مىباشد گفته شده ، نه از نظر مقايسهء طبيعت زن با طبيعت مرد و اينكه نقل كرده كه نظر به اين‌كه خرج دادن چهار\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nزن با فرزندانشان براى همهء مردان ميسور نيست و جز برخى از مردان صاحب ثروت از عهدهء اين كار برنمىآيند ، اين مطلب در مقابل اشكالى است مبنى بر اين‌كه در جامعهء بشرى آمار زن و مرد تقريباً متساوى است . بنابراين اگر طبق شرع اسلام هر مردى چهار زن بگيرد كه سه چهارم مردان بىزن خواهند ماند و اين امرى است خلاف آنچه طبيعت آفرينش نشان مىدهد .\r\nدر تفسير از اين اشكال جواب داده شده ، به اين‌كه تشريع تعدد زوجات به نحو جواز است نه به نحو وجوب و عملًا نيز با شرايطى كه ذكر شده ، براى همه كس ميسور نيست ، پس معمول شدن اين حكم محذور قحطالنساء پيش نمىآورد .\r\nنويسندهء نامبرده دربارهء نشوز زن در آيهء كريمهء  « وَ إِنِ امْرَأَةٌ خافَتْ مِنْ بَعْلِها نُشُوزاً أَوْ إِعْراضاً فَلا جُناحَ عَلَيْهِما أَنْ يُصْلِحا بَيْنَهُما صُلْحاً »  ( اگر زنى از نشوز شوهرش يا روىگردانى او بترسد ، مانعى ندارد كه بين خويشتن صلح برقرار سازند . ) مىگويد : « تفسير الميزان دربارهء اين آيه مىنويسد : « اين آيه ترس از نشوز و اعراض را معتبر دانسته ، نه محقق شدن آن را . . . سياق آيه دلالت دارد كه مراد از صلح اين است كه زن از پاره‌اى يا از همهء حقوق زناشويى چشم بپوشد تا انس و الفت و موافقت مرد را جلب كند و نگذارد كار به جدايى بكشد و به اين ترتيب صلح كند كه صلح بهتر است » . توجه كنيد خداوند در متن آيه تصريح مىفرمايد كه آن دو ( زن و شوهر ) بين خودشان صلح برقرار كنند ؛ بدين معنا كه هر يك از طرفين گذشت‌هايى به خرج دهند تا بينشان صلح گردد ، ولى مفسر الميزان تصريح مىكند كه زن از پاره‌اى يا همهء حقوق زناشويى چشم بپوشد تا انس و الفت و موافقت مرد را جلب كند » تا آخر آنچه مىگويد .\r\nنويسندهء نامبرده نخواسته دنباله عبارتى را كه نقل كرده بخواند كه دارد : « در چنين وقتى مانع ندارد كه زن و شوهر با اغماض يكىشان يا هر دوتاشان از بعضى حقوق خود در ميان خودشان صلح برقرار كنند .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nو اما اين كه در اول كلام تنها گذشت زن ذكر شده ، براى اين كه موضوع در آيه زن است .\r\nعجيب‌تر اين‌كه نويسندهء نامبرده در اول مقاله جداً اصرار دارد به اين‌كه معانى آيات قرآنى مربوط به زن تاكنون كشف نشده و در اين‌جا مىگويد : « خداوند در متن آيه تصريح مىفرمايد » ؛ كاش بيان مىكرد كه آيه‌اى كه معناى آن مرموز و غيرقابل فهم است ، چگونه مقصود است كه در معناى خود صراحت داشته باشد .\r\nآنچه گذشت ، ايراداتى بود كه نويسندهء نامبرده به تفسير الميزان گرفته بود . نامبرده به قول خودش تحريفاتى هم به عنوان نمونه از تفاسير فارسى زبان ديگر ذكر نموده و ما هم به عنوان نمونه يكى از آنها را كه نمونه‌اى است از طرف تفكر ايشان ، به طور تلخيص نقل مىكنيم .\r\nنويسندهء نامبرده در ذيل آيهء  « وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ »  مىگويد : « در تفسير آيهء فوق مفسر مزبور مىنويسد : « اگر نمىتوانيد ازدواج با يتيمان را با اصول عدالت بياميزيد چه بهتر كه از آن صرف‌نظر كنيد ، سپس به سراغ زنان غير يتيم برويد . » اين برداشت از چنين آيه‌اى به مفهوم آن است كه خداوند به جاى تشويق و ترغيب مسلمانان براى ازدواج با يتيمان يا مادران نوجوان يتيم‌دار و حمايت از آنان مىفرمايد : از ترس احتمال ظلم ، يتيمان را رها كنيد و به سراغ زنان غير يتيم برويد .\r\nبه بيان صريح‌تر بر طبق اين‌گونه تفسير ، خداوند ظلم كردن را به عنوان يك امر طبيعى در مسلمانان مىپذيرد و آنان را از ازدواج با يتيمى ( كه منجر به ظلم او مىشود ) برحذر مىدارد ، حال آن‌كه مىدانيم براى يك مسلمان ظلم نمودن امرى است غيرطبيعى و بايد از آن خوددارى كند و در واقع خداوند بايد مسلمانان را بدون استثنا ترغيب و تشويق به ازدواج با يتيمان و حمايت از آنان بنمايد ( كه در اين آيه نموده است ) اصل بر آن است كه مسلمان ظلم نمىكند و اگر ظلم مىكند بايد او را از ظلم\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nبازداشت نه از انجام عمل خير ( ازدواج و حمايت از يتيم و يتيم‌دارى ) . » اين است عبارت نويسندهء نامبرده .\r\nنتيجه‌اى كه نويسندهء نامبرده از معناى آيه برمىدارد اين است كه نظر به اين‌كه ازدواج با دختران يتيم احتمال ظلم و تصرف در اموالشان دارد و ترسيدنى است ، با آنان ازدواج نكنند و با زنان غيريتيم ازدواج كنند و نتيجتاً دختران يتيم بىشوهر بمانند و تنها زنان غير يتيم طرف ازدواج باشند . در حالى كه مضمون آيه و آيات ديگر مربوطه درست به عكس است .\r\nتوضيح مطلب اينكه آيهء ماقبل اين آيهء :\r\n « وَ آتُوا الْيَتامى أَمْوالَهُمْ وَ لا تَتَبَدَّلُوا الْخَبِيثَ بِالطَّيِّبِ وَ لا تَأْكُلُوا أَمْوالَهُمْ إِلى أَمْوالِكُمْ إِنَّهُ كانَ حُوباً كَبِيراً »  ؛ « 1 »\r\n[ مال‌هاى يتيمان را به خودشان بدهيد و مال بد را به خوب تبديل نكنيد ( محصول پست با محصول عالى آنان معاوضه نكنيد ) و مال آنان را روى مال خودتان گذاشته ، نخوريد كه گناهى است بزرگ 
  ] .\r\nو در آيهء ديگر مىفرمايد :\r\n « إِنَّ الَّذِينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِي بُطُونِهِمْ ناراً وَ سَيَصْلَوْنَ سَعِيراً »  « 2 »\r\nبه درستى كسانى كه مال‌هاى يتيمان را از راه ظلم مىخورند فقط آتشى را كه در شكمشان جاىگزين خواهد بود مىخورند و به زودى عذاب آتش افروختهء جهنم را مىكشند .\r\nاين آيه‌ها و آيات ديگرى كه در خصوص يتيمان نازل شده‌اند مصونيت كامل و\r\n\r\n\r\n","description":"","footnote":"\r\n( 1 ) . نساء ، آيهء 2\r\n( 2 ) . همان ، آيهء 10\r\n","page_name":" 333 ","page_number":333},
  {"content":"\r\n\r\nقانونى مال يتيمان را بيان مىكنند و آيهء سوم سوره  « وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ »  « 1 » - كه در سياق آيهء دوم  « وَ آتُوا الْيَتامى أَمْوالَهُمْ »  قرار گرفته ، به دست هر كسى كه كم و بيش به زبان عربى آشناست بيفتد ترديد نمىكند كه حكمى است اخلاقى و امرى است ارشادى نه مولوى مانند صدها اوامر ارشادى ( اتقوااللَّه واطيعواللَّه و نظاير آنها ) كه در سرتاسر قرآن كريم وارد است و مضمونش اين كه كسانى كه مىترسند اگر با يتيمان ازدواج كنند عدالت ننمايند ( و از خود مطمئن نيستند ) نظر به اين‌كه امرى است خطرناك و هلاكت‌بار با زنان غير يتيم ازدواج كنند و لازمهء اين ارشاد و راهنمايى اين نيست كه زنان يتيم در جامعه بىشوهر و متروك بمانند ، زيرا هرگز اتفاق نمىافتد كه همهء مردان جامعه بدون استثنا اين ترس را داشته باشند بلكه پيوسته كسانى با تقوا و كسانى كه نمىترسند و مستقيم هستند وجود دارند ، چنان كه در جامعهء اسلامى هميشه كسانى كم يا زياد هستند كه به استقامت خود اعتماد و اطمينان ندارند و از اين گونه اقدامات مىترسند و از اين گونه ارشاد و هدايت استفاده مىكنند و بنابراين افسانهء اين‌كه لازمهء اين معناست كه زنان يتيم بىشوهر مىمانند و اين‌كه خداوند ظلم را به عنوان يك امر طبيعى از مسلمانان بپذيرد و اين‌كه خداوند به ازدواج با يتيمان و حمايت ايشان ترغيب و تشويق كند نه اينكه از ازدواج با آنان نهى كند و برحذر دارد ، اشكالات بىپايه‌اى خواهد بود و لطيف‌تر اين‌كه نويسندهء نامبرده در معناى آيه زنان نوجوان يتيم‌دار را به يتيمان اضافه كرده ، در صورتى كه در آيه خبرى از آنان نيست .\r\nنويسندهء نامبرده در ذيل عبارت قبلى كه نقل كرديم مىگويد : « در اين‌جا يك مسئلهء به مراتب مهم‌تر مطرح مىگردد و آن مسئلهء عجز قانون است در جلوگيرى از ظلم ، زيرا تفسير مزبور مىرساند كه گويى چون قانون توانايى مجازات ظلم به حق هر يتيم\r\n\r\n\r\n","description":"","footnote":"\r\n( 1 ) . همان ، آيهء 3\r\n","page_name":" 334 ","page_number":334},
  {"content":"\r\n\r\nرا ندارد بنابراين خداوند ظالم احتمالى را نصيحت مىكند كه از ازدواج با يتيم و يتيم‌دار سر باز زند ، زيرا قانون توانايى جلوگيرى از ظلم او را ندارد . . . » .\r\nپس از چند سطر مىگويد : « نكتهء ديگر اين‌كه از نظر اين مفسر ظاهراً زن اصلًا صاحب شخصيت ذاتى نيست و شخصيت او تابع يك آقا بالاسر است هميشه بايد پدر يا موقعيت فاميلى داشته باشد تا از حق و حقوق او دفاع كند ، زيرا خودش توانايى حفظ حقوق خويش را ندارد و قانون حكومت اسلامى نيز گويى همين بىكفايتى را دارد .\r\nاز اين تفسير استنباط مىشود كه قاعدتاً هرگاه مردى پدر زنش فوت كرد و زنش يتيم شد اگر مىترسد مال زن را براى خودش بردارد بهتر آن است كه او را طلاق دهد تا به او ظلم نكرده باشد » .\r\nاين عبارات در صورتى كه مضمون آيهء ارشاد و نصيحت باشد كه مسلمانان از كارى كه از خطر هولناك آن مىترسند خوددارى كنند ، اسلام را با عجز قانونى و بىكفايتى آن متهم مىكند .\r\nقانون عبارت است از يك سلسله حقوق فردى و اجتماعى كه جامعهء بشرى را به سوى يك زندگى سعادتمند سوق دهد و بنابراين عجز و بىكفايتى يك قانون يا اين است كه نسبت به بعضى از اعمال مقرراتى نداشته باشد و يا اين‌كه نسبت به بعضى از اعمال شايسته يا ناشايسته پاداش نابه‌جا داشته باشد مانند اين‌كه در خدمات بسيار بزرگ پاداش ناچيز و در برخى از گناهان بسيار بزرگ مجازات ناچيز معين كند و يا اين‌كه مجرى قانون شخصى كه قانون معرفى مىكند يا اشخاص مهمل و بىكفايت باشد .\r\nاينهاست جهات عجز و بىكفايتى قانون ولى اگر قانونى در يك واقعه‌اى حكم فصل داشته ، مقررات كافى داشته باشد و براى آماده ساختن مكلف ارشاد و نصحيتى هم ضميمه كرده و مكلف را از مخالفت قانونى برحذر داشته و يك نحو تقويتى\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nنسبت به مقررات قانونى مىنمايد ، هرگز وجدان انسانى حاضر نمىشود كه اين نحو خيرخواهى را دليل و نشانهء ضعف و عجز قانونى بشمارد .\r\nو از اين‌جا بىپايگى قول نويسندهء نامبرده روشن مىشود كه مضمون آيهء سوم سورهء نساء ( اگر نصحيت باشد ) را دليل عجز قانونى اسلام گرفته است و طبق نظر وى در هر جاى قرآن كريم امر ارشادى و نصحيت مانند اتقواللَّه و اطيعوااللَّه واقع شده ، بايد گفت اعتراف مستقلى است به عجز قانون اسلام و از همه عجيب‌تر سرايت دادن حكم آيه است به مورد طلاق دادن زنى كه در خانهء شوهرش است و پدرش فوت كرده و شوهر مىترسد كه در مال وى تصرف كرده و آن را براى خودش بردارد . در حالىكه آيه در مورد انتخاب زوجه است نه طلاق زوجه بعد از استقرار زوجيّت . علاوه بر اين كه زنى كه در حيات پدر به خانهء شوهر رفته و شوهردارى مىكند و پس از چندى پدرش مىميرد و مالى به ارث مىبرد معمولًا زنى است بالغه و رشيده و چنين زنى مالش در تصرف خودش مىباشد نه در دست كسى ديگر و زنان يتيمى كه آيات قرآن متعرض ايشان است و در خصوص اموالشان توصيه مىكند ، دختران يتيمى هستند كه بالغه و رشيده نيستند . خداى متعال در آيهء ششم سورهء نساء مىفرمايد :\r\n « وَ ابْتَلُوا الْيَتامى حَتَّى إِذا بَلَغُوا النِّكاحَ فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ وَ لا تَأْكُلُوها إِسْرافاً وَ بِداراً » ؛ \r\n[ و امتحان كنيد يتيمان را تا وقتى كه به حد ازدواج رسيدند ( سن قانونى اسلام ) اگر از آنان رشد فهميديد اموالشان را به خودشان بدهيد و اموالشان را از راه اسراف و بدار نخوريد . 
  ]\r\nمحمدحسين طباطبائى\r\nقم - جمادىالاول 97 ه -\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n\r\nنمايه\r\nاشخاص\r\nمكان‌ها\r\nكتاب‌ها\r\n\r\n","description":"","footnote":"","page_name":" 337 ","page_number":337},
  {"content":"\r\n . \r\n","description":"","footnote":"","page_name":" 338 ","page_number":338},
  {"content":"\r\n\r\n\r\nاشخاص\r\nابراهيم عليه السلام ، 106 ، 130 ، 142 ، 145 ، 219 ، 222 ، 223 ، 238 ، 255 ، 259 ، 295\r\nابن جبير ، 295\r\nابن جريح ، 293\r\nابن سيرين ، 257 ، 258\r\nابن عباس ، 293 ، 295 ، 304\r\nابن مسعود ، 260 ، 293 ، 295 ، 297 ، 304\r\nابوبكر ، 225 ، 227 ، 297 ، 315\r\nابوسفيان ، 314 ، 315\r\nابوطالب ، 225\r\nابى رهم بن عبدالعزى ، 314\r\nاسماعيل عليه السلام ، 222 ، 255\r\nاسمأمله ، 297\r\nاصفهانى ، آية اللَّه سيدابوالحسن ، 20\r\nاصفهانى ، آية اللَّه شيخ محمد حسين ، 20\r\nالمسيح ابن اللَّه ، 143\r\nالمسيح بن مريم ، 150\r\nام‌السلمه ، 311 ، 313\r\nام‌المساكين ، 313\r\nام‌حبيبه ، 311 ، 314 ، 315\r\nاويس ، 48\r\nأُبىّ ، 295\r\nبادكوبى ، آقا سيد حسين ، 20\r\nباربد ، 75\r\nبره ، 314\r\nبسربن ارطاه ، 199\r\nبنىالمصطلق ، 314\r\nبنىاميه ، 203\r\nبنىنضير ، 314\r\nبوعلى سينا ، 66\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nپرفسور كربن ، 23\r\nتهامه ، 303\r\nجابر ، 293 ، 297\r\nجحش ، 312\r\nجمشيد ، 75\r\nجويريه ، 314\r\nچنگيزخان ، 107\r\nحائرى يزدى ، مهدى ، 15\r\nحارث هلاليه ، 314\r\nحجةالوداع ، 297\r\nحضرت پيغمبر اسلام صلى الله عليه و آله ، محمد صلى الله عليه و آله ، 27 ، 31 ، 43 ، 44 ، 70 ، 86 ، 89 ، 118 ، 128 ، 130 - 132 ، 135 ، 144 - 150 ، 160 - 164 ، 168 ، 173 ، 175 ، 177 ، 178 ، 194 ، 195 ، 197 - 202 ، 203 ، 212 ، 223 ، 225 ، 227 ، 228 ، 230 ، 233 ، 236 ، 237 ، 255 ، 259 - 263 ، 266 ، 284 ، 289 ، 292 - 297 ، 301 ، 302 ، 304 ، 308 - 310 ، 312 ، 313 ، 315 ، 319 ، 320 ، 323 ، 328\r\nحضرت اميرالمؤمنين ، على عليه السلام 47 ، 162 ، 175 ، 199 ، 225 ، 226 ، 236 ، 238 ، 279 ، 292 ، 293 ، 295 ، 298 ، 304\r\nحضرت امام حسن عليه السلام ، 199 ، 200\r\nحضرت امام حسين ، سيدالشهدا عليه السلام ، 194 ، 197 ، 198 ، 199 - 203\r\nحضرت امام حسن عسگرى عليه السلام ، 230\r\nحضرت امام زمان عليه السلام ، 218 ، 219 ، 227 ، 230\r\nحضرت مسيح ، 28 ، 35\r\nحفصه ، 315\r\nحى بن اخطب ، 314\r\nخديجه ، 279 ، 309 ، 310\r\nخسروشاهى ، سيد هادى ، 16 ، 265 ، 291\r\nخنيس بن حذاقه ، 315\r\nخواجه نصيرالدين طوسى ، 66\r\nخوانسارى ، آقا سيد ابوالقاسم ، 20\r\nداود عليه السلام ، 295\r\nدكتر راسل لى ، 291\r\nدكتر عبدالرحمان الكيالى ، 262\r\nدكتر وردى ، 293\r\nذوالقرنين ، 225\r\nرشيد ، 48\r\nزبير ، 293 ، 297 ، 301 ، 302 ، 304\r\nزمعه ، 312\r\nزياد بن ابيه ، 199\r\nزيد بن حارثه ، 312\r\nزينب بنت خزيمه ، 311 ، 312 ، 313\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nزينب دختر جحش ، 311\r\nسدى ، 295\r\nسعيدبن جبير ، 293\r\nسلمان ، 48\r\nسليمان ، 295\r\nسمره بن جندب ، 199\r\nسوده ، 312\r\nشكسپير ، 114\r\nصالح ، 142\r\nصدرالمتألهين ، 66\r\nصدوق ، 194\r\nصفيه ، 314\r\nطباطبائى ، محمد حسين ، 14 ، 19 ، 119 ، 150 ، 205 ، 235 ، 260 ، 264 ، 265 ، 267 ، 336\r\nطه حسين ، 293\r\nعايشه ، 311 ، 315 ، 295\r\nعبد الرحمن الكيالى ، 261\r\nعبداللَّه ابىسلمه ، 313\r\nعبد اللَّه بن جحش ، 313 ، 314\r\nعبداللَّه بن زبير ، 297 ، 301 ، 302\r\nعبداللَّه سباء ، 293\r\nعزيز ابن اللَّه ، 143\r\nعسكرى ، 293\r\nعُمَر ، 279 ، 293 ، 295 ، 307 ، 308 ، 315\r\nعمر و بن حريث ، 293\r\nعمرو بن يحيى ، 142\r\nعيسى عليه السلام ، 106 ، 238\r\nفرعون مصر ، 37\r\nفقهى ، محمد هادى ، 24\r\nقتاده ، 295\r\nكميل ، 48\r\nكوه كمرى ، آية اللَّه حجت ، 20\r\nلامارتين ، 114\r\nلقمان ، 225\r\nمجاهد وسدى ، 293 ، 295\r\nمردوخ ، 291 - 298 ، 300 - 308\r\nمريم ، 143\r\nمسلم بن عقيل ، 204 ، 205\r\nمسيح عليه السلام ، 143 ، 145\r\nمعاويه ، 198 ، 199 ، 200 ، 201 ، 203\r\nمكارم ، آية اللَّه ناصر ، 15\r\nملاصدرا ، 11 ، 20 ، 23 ، 66\r\nموسى ، 219 ، 238\r\nميثم ، 48\r\nميمونه ، 314\r\nنايينى ، آية اللَّه ، 20\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nنصارى ، 143\r\nنكيسا ، 75\r\nنمرودى ، 238\r\nهانى ، 205\r\nيزيد ، 200 ، 201 ، 203 ، 204\r\nيوسف ، 255 ، 259\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n\r\nمكان‌ها\r\nآسيا ، 63\r\nآفريقا ، 283\r\nآلمان ، 287\r\nآمريكاى لاتين ، 63\r\nاروپا ، 63 ، 122 ، 171 ، 238 ، 255\r\nاسرائيل ، 32 ، 297\r\nاسكندريه ، 106\r\nالجزاير ، 170\r\nانگليس ، 12\r\nايران ، 12 ، 66 ، 265 ، 274 ، 275 ، 282 ، 283\r\nبابل ، 274\r\nبدر ، 315\r\nبيت‌المقدس ، 295\r\nتبريز ، 19 ، 21 ، 22\r\nجزيرةالعرب ، 283\r\nچين ، 274 ، 275\r\nحبشه ، 282 ، 283 ، 312 ، 313 ، 314\r\nحجاز ، 142\r\nخراسان ، 227 ، 228\r\nخيبر ، 292\r\nدانشگاه تهران ، 66\r\nدماوند ، 262\r\nدمشق ، 201\r\nرُم ، 238\r\nرمله ، 314\r\nروسيهء شوروى ، 63\r\nرُوم ، 37 ، 128 ، 129 ، 130 ، 274 ، 278 ، 282 ، 283\r\nژاپن ، 140\r\nسامرا ، 230\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nشام ، 204 ، 205\r\nصفا ، 142\r\nطائف ، 303\r\nعراق ، 194 ، 203 ، 204 ، 205 ، 283\r\nفرانسه ، 63 ، 74 ، 170 ، 290\r\nقزوين ، 227 ، 228\r\nقم ، 16 ، 21 ، 23 ، 262 ، 267\r\nكاظميه ، 279\r\nكربلا ، 201\r\nكره ، 170\r\nكعبه ، 295\r\nكنگو ، 170\r\nكوفه ، 194 ، 197 ، 203 - 205\r\nمدينه ، 173 ، 203 ، 204 ، 301 ، 310\r\nمروه ، 142\r\nمشهد ، 235\r\nمصر ، 37 ، 106 ، 255 ، 259 ، 274 ، 282 ، 283\r\nمكه ، 194 ، 197 ، 203 ، 204 ، 238 ، 255 ، 297 ، 302 ، 303 ، 310\r\nمنچستر ، 12\r\nنجف ، 20 ، 22\r\nهند ، 40 ، 46 - 50 ، 106 ، 140 ، 282 ، 313\r\nهيماليا ، 275\r\nيثرب ، 283\r\nيمن ، 283\r\nيونان ، 46 ، 106 ، 128 - 130 ، 274\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n\r\nكتاب‌ها\r\nاحتجاج طبرسى ، 226\r\nاخلاق ابن مسكويه ، 20\r\nاخلاق مصور ، 19\r\nارشاد الحساب ، 19\r\nاسفار ، 20 ، 23\r\nاصول فلسفه ( روش رئاليسم ) ، 23\r\nالميزان ، 330 ، 331\r\nامثله ، 19\r\nانجيل ، 28 ، 49 ، 128 ، 129 ، 276\r\nانسان از آغاز تا انجام ، 16\r\nانموذج ، 19\r\nانوار سهيلى ، 19\r\nبخارى ، 292\r\nبررسىهاى اسلامى ، 11 ، 12 ، 13\r\nبصائر ، 194\r\nبوستان سعدى ، 19\r\nتاريخ معجم ، 19\r\nتصريف ، 19\r\nتفسير الميزان ، 14 ، 23 ، 295 ، 318 ، 323 ، 326 ، 327 ، 330 - 332\r\nتفسير طبرى ، 298 ، 305\r\nتفسير كبير ، 308\r\nتفسير منار ، 294\r\nتمهيد ابن تركه ، 20\r\nتورات ، 35 ، 37 ، 128 ، 129 ، 276\r\nجامى ، 19\r\nجبر استدلالى ، 20\r\nحاشيهء كفايةالاصول ، 23\r\nدرالمنثور ، 305\r\nرسائل توحيدى ، 16\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nرسالت تشيّع در دنياى امروز ، 23\r\nرساله انسان بعد الدنيا ، 23\r\nرساله انسان فى الدنيا ، 22\r\nرساله انسان قبل الدنيا ، 22\r\nرساله در اثبات ذات ، 22\r\nرساله در اسماء و صفات ، 22\r\nرساله در اعتباريات ، 22\r\nرساله در اعجاز ، 23\r\nرساله در افعال ، 22\r\nرساله در برهان ، 22\r\nرساله در تحليل ، 22\r\nرساله در تركيب ، 22\r\nرساله در مغالطه ، 22\r\nرساله در نبوات و منامات ، 22\r\nرساله در نبوت ، 23\r\nرساله در وسائط ميان خدا و انسان ، 22\r\nرساله در ولايت ، 23\r\nزندگى من ، 14\r\nسانسكريت ، 48\r\nسلسلهء انساب طباطبائيان آذربايجان ، 23\r\nسنن‌النبى ، 24\r\nسيوطى ، 19\r\nشرح اشارات ، 20\r\nشرح شمسيّه ، 20\r\nشرح لمعه و مكاسب ، 20\r\nشفاى بوعلى ، 20\r\nشيعه در اسلام ، 23\r\nصحيح ، 295\r\nصحيح بخارى ، 295\r\nصرف مير ، 19\r\nصمديه ، 19\r\nعلم امام ، 15\r\nعلى والفلسفه‌الالهيه ، 23\r\nعوامل ، 19\r\nفجرالاسلام ، 294\r\nفصلنامهء مكتب تشيّع ، 11\r\nفلسفهء شرق و غرب ، 23\r\nقرآن در اسلام ، 23\r\nقوانين و رسائل ، 20\r\nكافى ، 54 ، 194\r\nكبرى ، 20\r\nكتاب اثولوجيا ، 20\r\nكشف المراد ، 20\r\nكفايه ، 20\r\nكيهان ، 291 ، 300 ، 308\r\nگلستان ، 19\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nمجلهء دانشكدهء ادبيات ، 11\r\nمجلهء راهنماى كتاب ، 11\r\nمجلهء مكتب اسلام ، 11\r\nمجموعهء رسائل ، 11 ، 15\r\nمجموعهء مقالات ، 15 ، 24\r\nمجموعهء مقالات : پرسشها و پاسخها ، 11 ، 15\r\nمحرمنامه ، 265 ، 266 ، 267\r\nمحمّد و اسلام ، 15\r\nمشاعر ، 20\r\nمطول ، 19\r\nمعالم ، 20\r\nمغنى ، 19\r\nمكتب اسلام ، 265\r\nمنشآت امير نظام ، 19\r\nمنظومهء سبزوارى ، 20\r\nنصاب ، 19\r\nنوروزنامه ، 265 - 267\r\nوحى يا شعور مرموز ، 23\r\nودا ، 27 ، 48\r\nولايت و زعامت در اسلام ، 15\r\nيادنامهء شهيد مطهرى ، 15\r\nيادنامهء ملاصدرا ، 11\r\n\r\n","description":"","footnote":"","page_name":" 347 ","page_number":347},
  {"content":"\r\n . \r\n","description":"","footnote":"","page_name":" 348 ","page_number":348},
  {"content":"\r\n\r\nملخص\r\n\" دراسات اسلامية \" تنضمن مجموعة مقالات كتبها العلامة الطباطبائي في مناسبات مختلفة . وأسئلة عليها بصورة مكتوبة على مدى سنين طويلة . وهذه الكتابات القيمة جمعت يجهود السيد هادى الخسروشاهي بعد ان كانت متفرقة هنا وهناك بين المفكرين والدارسين ، جمعت في مجلدين تحت عنوان \" دراسات اسلامية \" ونظمت في المواضيع التالية :\r\nالمجلد الأول : المعرفة الإسلامية ، الإمامة ، التشيع ، المسائل القرآنية ، ومنزلة المرأة ومقامها في الاسلام .\r\nالمجلد الثاني : المسائل الفلسفية ، مسألة الخلق والبعث ، مسائل الاسلام الاجتماعية ، و مسائل اخرى .\r\nالناشر\r\nمؤسسة بوستان كتاب\r\nمركز الطباعة والنشر التابع لمكتب الاعلام الإسلامي\r\nالناشر الأفضل على المستوى الوطني\r\nعنوان المكتب المركزي : إيران ، قم ، أول شارع شهداء ، ص ب : 917\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nدراسات إسلامية\r\nالمجلد الأول\r\nالعلامة السيد محمد حسين الطباطبائي\r\nباهتمام : السيد هادي الخسروشاهي\r\nمؤسسة بوستان كتاب\r\n1388 / 1430\r\n\r\n","description":"","footnote":"","page_name":" 350 ","page_number":350},
  {"content":"\r\n . \r\n","description":"","footnote":"","page_name":" 351 ","page_number":351},
  {"content":"\r\n . \r\n\r\n","description":"","footnote":"","page_name":" 352 ","page_number":352}
  ]