[
  {"content":"\r\n . \r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ معاصر\r\n4\r\nحيات يحيى\r\nجلد چهارم\r\nتاليف يحيى دولت آبادى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nانتشارات عطار : خيابان انقلاب - خيابان ارديبهشت - تلفن : 6409323\r\nانتشارات فردوس : خيابان مجاهدين اسلام - شماره 262 - تلفن : 302533\r\nحيات يحيى ( جلد چهارم )\r\nتأليف : يحيى دولت آبادى\r\nچاپ پنجم : 1371 - تهران\r\nچاپ : چاپخانه تابش\r\nتيراژ : 3000 نسخه\r\nهمه حقوق محفوظ است .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد چهارم 
  ]\r\n\r\nفهرست مطالب ( جلد چهارم )\r\nفصل اول : ترك وطن و خانقين و بغداد 9\r\nفصل دوم : راه حلب ، قصهء ارامنه ، اوضاع و احوال در قسطنطنيه 17\r\nفصل سوم : احوال ايران و افكار عثمانيان 26\r\nفصل چهارم : بقيه شرح احوال در قسطنطنيه و اوضاع عثمانيان 32\r\nفصل پنجم : سفر شمال و بهبود احوال 41\r\nفصل ششم : استكهلم و مأموريت 48\r\nفصل هفتم : دولت بلشويك در روسيه و بقيه احوال در سوئد و دانمارك 55\r\nفصل هشتم : برلن و سفر ايران 66\r\nفصل نهم : آذربايجان و قشون عثمانى 77\r\nفصل دهم : تهران پس از جنگ عمومى و قواى دولت 89\r\nفصل يازدهم : احوال خويش و مذاكره با شاه و دولتيان 103\r\nفصل دوازدهم : سفر اصفهان 110\r\nفصل سيزدهم : ياغيان كاشان و سرانجام كار ايشان 116\r\nفصل چهاردهم : وثوق الدوله 123\r\nفصل پانزدهم : انقلابات بعد از عقد قرارداد 133\r\nفصل شانزدهم : بقيه كار ميرزا كوچك خان و عاقبت رياست وثوق الدوله 141\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nفصل هفدهم : چند ماه رياست مشير الدوله و جنگ با متجاسرين 150\r\nفصل هيجدهم : سياست‌بازى بيگانه و انحلال قزاقخانه 160\r\nفصل نوزدهم : شرح حال نگارنده و طرفداران جامعه ملل و كميته آهن 167\r\nفصل بيستم : رياست فتح اللّه خان سپهدار اعظم گيلانى و اوضاع دربار و سياست‌بازى بيگانه 177\r\nفصل بيست و يكم : مجلس عالى دربار و برهم خوردن آن 190\r\nفصل بيست و دوم : دسيسه‌كارى و كشف حقيقت 197\r\nفصل بيست و سوم : معاهدهء روس و ايران و احوال عمومى 204\r\nفصل بيست و چهارم : امرار وقت و پريشانى احوال دولت 211\r\nفصل بيست و پنجم : اجراى سياست مخفى و مقدمات كودتا 219\r\nفصل بيست و ششم : برافكندن دولت با حمله نظامى 227\r\nفصل بيست و هفتم : رياست سه ماهه ضيائى و سياست داخلى و خارجى سردار سپه 242\r\nفصل بيست و هشتم : سردار سپه و نظاميان و واقعهء قتل ايمبرى امريكائى 252\r\nفصل بيست و نهم : دو قهرمان لشگرى و كشورى 267\r\nفصل سىام : سردار سپه و مليون و خاتمه نفوذ روحانىنمايان 280\r\nفصل سى و يكم : قم و مركز روحانيت روحانيان نجف و اصفهان 289\r\nفصل سى و دوم : رياست وزرائى سردار سپه - نمايشگاه امتعه وطن - روحانيان اصفهان - احوال نگارنده 298\r\nفصل سى و سوم : مجلس پنجم يا دو سال ميان دو محذور 310\r\nفصل سى و چهارم : مجلس مشاورهء خصوصى كار خزعل خان - قهر كردن سردار سپه و انقلابات در تهران 234\r\nفصل سى و پنجم : مسافرت نابهنگام - اعطاى رياست كل قوا بسردار سپه - ملاقاتها با وليعهد 335\r\nفصل سى و ششم : زمزمه جمهوريت براى لغو كردن قانون اساسى 345\r\nفصل سى و هفتم : اقدامات آخرين دودمان قجر - عمليات سردار سپه - مجروح شدن مدرس 362\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nفصل سى و هشتم : انقراض سلطنت قاجاريه و پادشاهى رضا شاه پهلوى 375\r\nفصل سى و نهم : باقى عمر مجلس پنجم و شرح حال نگارنده و رفيقان 394\r\nفصل چهلم : عاقبت كار نگارنده در ايران و توقف در اروپا 408\r\nفصل چهل و يكم : احوال عمومى ايران و حوادث عمدهء آن در اين چند سال 417\r\nفصل چهل و دوم : خاتمه جلد چهارم 438\r\nپايان حيات 443\r\nهو الحى الذى لا يموت 445\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nفصل اول ترك وطن و خانقين و بغداد\r\nروز بيست و هشتم جمادى الثانيه ( 1334 ) هزار و سيصد و سى و چهار هجرى است كه بناچارى با يك عالم اندوه خاك وطن را وداع گفته از قصر شيرين اقامتگاه موقتى دور ميشوم قلعهء مسعودى در فراز تلها تا مدتى خود را به من نشان ميدهد تصور احوال قصرنشينان و بهتى كه همه را فرو گرفته است و تاريكى عاقبت كار مهاجرين و هزار انديشهء درهم برهم ديگر طورى حواس مرا مختل نموده است كه براستى چاه را از راه نميشناسم قسمتى از راهرا با پريشانحالى گذرانيدم در حوالى قلعه سبزى كه آخرين بناى ايرانى است و عبارتست از كاروانسراى خرابه و عمارت كوچكى كه خوانين سنجابى بنا نموده‌اند بمحمد صفا بيك مستشار سفارت كبراى عثمانى در تهران برميخورم كه با خانوادهء خويش ببغداد ميرود ملاقات دوست خود را در آنحال و در آن صحرا در صورتى كه از مسافرت وى در آن روز خبردار نبودم غنيمت شمرده بصحبت او خاطر پريشان خويشرا اندكى تسلى داده خود را بخانقين رسانيده آنجا اقامت ميكنم و روزى چند از كارهاى قصر و قصريان بى خبر ميمانم ولى ميدانم اردوى روس در اين ايام باردوى عثمانى و ايرانى كه در شاهراه بين قصر و كرند است تعرضى نمينمايد بلكه تمام توجهش بسركوبى سنجابى است كه اگر بخواهد بجانب قصر بيايد آنها در عقب سر او را محصور نكنند اينست كه جنگهاى سخت با سنجابى و قسمتى از اردوى ژاندارمرى كه با آنهاست نموده و گاهى مغلوب گشته عقب مينشيند مركز نظامى قصرشيرين همچنان مينماياند كه ميخواهد استعدادى از طرف كلهر بجانب كرمانشاهان روانه كند و بتوسط اردوئى كه در شاهراه دارد و اردوى سنجابى و ژاندارمرى كه از طرف ديگر است قشون روس را محصور نمايد و لكن هنوز بر من پوشيده است كه حقيقة كلنل بپ آلمانى كه رئيس كل نظامى اردوى قصر است چنين\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nقصدى دارد يا آنكه ميخواهد به همين دفع الوقتها بگذراند و نگذارد اردوى روس به مقصد خود كه كوت العماره است برسد .\r\nروسها ميخواهند قوهء سنجابى را اولا در هم شكسته زان پس بقشون عثمانى و ايرانى كه در ميان راه است حمله نموده از آن راه و يا از راه كلهر خود را بقصر برسانند چنان كه پيش مقدمهء آنها هم بكلهر رسيده آنجا را تصرف نموده است .\r\nاين اخبار همه يأس‌آور است على الخصوص كه خبر ميرسد سردار سنجابى على اكبر خان كه در جلد سيم نامبرده شده و يكى از سنگرهاى مهم در جلو قشون روس به او سپرده شده است از بىاسبابى و نرسيدن لوازم جنگ بجان آمده اعلانى نوشته نزد پدرش صمصام الممالك فرستاده او هم داده است بديوارهاى قصرشيرين چسبانيده‌اند كه نه تنها نظام السلطنه و رؤساى ملى و رؤساى نظامى بلكه عموم مردم بدانند حاصلش آنكه اگر تا ده روز ديگر پول و لوازم جنگ به من نرسانند بناچارى عقب كشيده در كوهها متوارى خواهم شد در صورتى كه مسلم نيست صاحبمنصبان آلمانى با او همراهى كرده باشند يا بكنند .\r\nدر اين صورت بعد از ده روز قشون روس بىمانع بجانب قصر و خانقين رهسپار خواهد گشت در ميان اين همه پريشان خياليها يك روز خبر ميرسد سيزده هزار كس از قشون انگليس كه در كوت العماره محصور بودند با مهمات بسيار تسليم قشون عثمانى گرديدند در اين صورت قشون روس كه رو بخانقين ميآمد مقصدش از ميان رفت و اين فتح عثمانيان رعبى در دل آنها انداخت كه مجبور شدند براى طرف حمله واقع نشدن نمايشى داده باشند خصوصا كه سنجابيها و ژاندارمرى كه عقب سر آنها بودند بواسطهء نرسيدن پول و ذخيره سنگرها را خالى كرده نگرانى اردوى روس را از خود بر طرف ساختند اين بود كه روسها باردوى قصر حمله كردند و صاحبمنصبان آلمانى هم صلاح ديدند عقب‌نشينى نمايند و پس از چند روز كه از افتادن كوت العماره و برپا شدن جشنهاى ملى گذشته بود غبار غمناك موحشى در خانقين پديدار گشته بتخليه نمودن شهر پرداختند و قشون شكست خورده يا عقب نشستهء قصرشيرين از عثمانى و ايرانى مانند مور و ملخ به اين شهر كوچك ريخته بجانب بغداد روانه شدند .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nنظام السلطنه و رؤساى آلمانى و ايرانى و عثمانى و هركه در قصر بود همه خود را بخانقين رسانيده با حال فلاكت‌آميزى بجانب بغداد رهسپار گرديدند و كلنل بپ آلمانى آخرين فرمان نظامى خود را در غرب ايران بتابينهاى ايرانى و عثمانى خويش داد كه تا سر جسر يعقوبه عقب‌نشينى نمائيد ولى عمر رياست او همانجا سپرى شده كار از دست او گرفته شد و بعثمانيان واگذار گشت و شوكت بيك عثمانى و محمد تقيخان سرهنگ آذربايجانى و حبيب اللّه خان سلطان شيبانى كه رئيس قوهء عثمانى و ايرانى بودند از اين فرمان بپ اطاعت نكرده در ميان قصر و خانقين از تجاوز قشون روس جلوگيرى كردند و در صورتى كه گلوله توپهاى روس به نزديكى پل خانقين ميرسيد حمله كرده تا قلعه‌سبزى آنها را عقب نشانيدند پيداست روسها هم بعد از افتادن كوت العماره قصد داخل شدن در خاك عثمانى را نداشتند و اين نمايشى بود كه ميدادند در اين حال بخانقين خبر رسيد سرهنگ محمد تقيخان غيرتمند از ميان افراد سوار و پياده ژاندارمرى دويست نفر را انتخاب كرده باتفاق سلطان حبيب اللّه خان شيبانى بقشون هنگفت روس حمله كرد و روسها را عقب نشانيد بعضى از محترمين آن شهر براى تبريك و تشكر نزد او رفتند نگارنده هم شرحى در تحت عنوان ( يگانه اميد ما ) به او نوشته شهامت او و جانفشانى صاحبمنصبان و افراد سوار و پياده ژاندارمرى را تمجيد نمودم و چون ميدانستم ما بين اين دو سرهنگ و سلطان وطنپرست بواسطهء اختلاف كلمه دمكرات و اعتدالى كه دامان آنها را هم گرفته بود اندك شكرآبى وجود داشته در آخر مكتوب نوشتم اميدوارم در ميدان جنگ از چپ و راست خود كه نظر كنيد برادر نظامى خويش سلطان حبيب اللّه خان را ببينيد كه با نهايت صميميت بشما معاضدت و به وطن عزيز خدمت مينمايد كاظم پاشاى خانقينى خط مرا در حالى كه سرهنگ قصد حمله دوم را بروسها دارد بدست او ميدهد سرهنگ وصول چنين مكتوب را در اينوقت از دوست صميمى خود بفال نيك گرفته سر ركاب ايستاده صاحبمنصبان را جمع كرده اين خط را براى تشويق آنها خوانده ميگويد ببينيد هستند اشخاصى در گوشه و كنار كه قدر خدمت ما را ميدانند و ما را به اين بيانات تشويق ميكنند بهرصورت اوضاع ميدان جنگ اين شد كه روسها تا مدتى ميان قصر و كرمانشاهان اقامت كرده معلوم نبود چه انتظار\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nميكشند و از اين طرف بعد از افتادن كوت العماره و آسايش خاطر اردوهاى عثمانى كه در كوت بودند چه از آنجا و چه از استانبول استعدادى براى ايران فرستاده شد و به زودى بيست هزار كس از عثمانيان در خانقين جمع شده تا كى بتوانند بروسها حمله نمايند .\r\nو اما از طرف مسافرين ايران يا متوارىشدگان بيسروسامان رشتهء اين جمعيت بىتكليف پريشان روزگار از نظامى و غيره از خانقين تا كنار شط يعقوبه كشيده شد و چيزى كه جلوگيرى كرد از اينكه اين جمعيت پريشانحال بىترتيب بىنظام روانهء بغداد شوند اين بود كه مأمورين عثمانى در سر جسر يعقوبه به سختى جلوگيرى نموده نگذاردند يك تن از نظامى و غيره از جسر عبور نمايد و اين كار عاقلانه بود كه كردند چه در ميان اين مردم همه جور اشخاص در هرلباس بودند و در اينحال جنگ البته بايد بدانند چه اشخاص و بچه خيال وارد بغداد ميشوند بعلاوه ميخواستند نظاميان را مرتب كرده باز بميدان جنگ بفرستند بهرحال شهر كوچك يعقوبه محل اجتماع ايرانيان شد بطوريكه ارزاق تنگ و مكان كمياب گشت از طرف دولت عثمانى امر صادر شد براى ايرانيان در كاظميه جا و مكان تعيين نمايند و بفاصلهء چند روز اشخاص غير نظامى هركه در يعقوبه بود باستثناء نگارنده ببغداد و كاظميه روانه شدند و نظاميان را تا آنجا كه ممكن بود مرتب كرده در خانقين تمركز دادند و يا در قزل رباط و شهروان براى اصلاحات لازم بماندند عساكر عثمانى و سوارهاى عشايرى عثمانى هم پىدرپى وارد يعقوبه شده بخانقين رهسپار گرديدند .\r\nو اما نگارنده در يعقوبه اقامت نموده قصد رفتن بكاظميه را نداشتم و انتظار ميكشيدم پيشرفتى در خانقين حاصل شده گوشهء از خاك وطن از لگدكوب عساكر روس خلاص گشته خود را به آنجا برسانم بالاخره خبر رسيد كه انور پاشا وزير جنگ عثمانى ببغداد ميآيد و در باب اردوكشى بايران و اقدامات ديگر مذاكره خواهد كرد و قراردادى ما بين او و ايرانيان گذارده مىشود .\r\nدر اينحال صلاح ديدم و دوستان عثمانى هم مرا تشويق كردند كه ببغداد رفته چند روزى اقامت نموده وزير جنگ عثمانى را ملاقات كنم زان پس اگر خواستم بازگشت\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nنمايم اين بود كه روز دهم رجب يكهزار و سيصد و سى و چهار ( 1334 ) از يعقوبه ببغداد و كاظميه رفتم .\r\nاوضاع عراق عرب را نوزده سال بود نديده بودم در اين مدت تغييرات بسيار حاصل شده مخصوصا در كار روحانيان ايرانى كه در نجف و كربلا و كاظميه و سامره اقامت دارند انقلابات سياسى دنيا عموما و حوادث ايران و عثمانى خصوصا تأثيرات شديد در حوزه روحانى ما در عراق عرب نموده پيرمردان با افكار قديمى خود از ميان رفته جانشينان ايشان با افكار تازه آميخته بسياست روى كار آمده همه دوست ميدارند در كارهاى سياسى ايران و عثمانى دخيل باشند اقدامات اخير مرحومين حاج ميرزا حسين تهرانى و آخوند ملا كاظم خراسانى و آقا شيخ عبد اللّه مازندرانى كه در انقلابات ايران دخالت داشتند سبب شده است بازماندگان آنها همان رويه را تعقيب نمايند و بديهى است كه كارهاى حاليه ايران على الخصوص بعد از جنگ عمومى مانند زمان انقلابات داخلى ايران مربوط بروحانيان نيست و بعلاوه اين آقايان نيز مقام پدران محترم و بزرگان سابق را ندارند تنها در ميان اين قوم از سابقين آقا سيد كاظم يزدى است كه اكنون در نجف شخص اول است و در جلد سيم اين كتاب مكرر نامبرده شده چه در انقلابات ايران اين شخص طرفدار محمد عليميرزاى قجر و حامى حوزهء استبدادى معرفى شده بود و با رؤساى معظم روحانى آنوقت كه قائدين آزادى و مشروطيت ايران در عراق عرب بودند مخالفت داشت ولى اكنون كه خود رئيس مسلم شده طرفى ندارد كه مخالف يا موافق شناخته شود تا بتواند خود را دخيل كارهاى سياسى نميكند و بهرحال اگر سيد همان است كه بوده و بعد از رفتن رقيبان خود تغيير عقيده نداده باشد هم رويهء امروزش در منحصر كردن دخالت خود بامور روحانى قابل تمجيد است بهرصورت از عالم روحانيتى كه در عراق عرب بود چه از فارس و چه از ترك و چه از عرب كه در جلد اول اين كتاب شرح داده شده اكنون مختصرى ديده مىشود كه به آنچه بيست سال قبل بوده هيچ شباهت ندارد و اما وضع اعراب كربلا و نجف بعد از داخل شدن عثمانى در جنگ با انگليس و تصرف با انگليسيان در بصره اعراب اطراف نجف و كربلا را بر ضد حكومت عثمانى تحريك كردند مأمورين عثمانى هم موقع را نشناخته\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nبر خشونت خود افزودند و نتيجه اين شد كه اعراب نجف عطيه نام را بر خود رئيس كرده سر از اطاعت حكومت عثمانى پيچيدند و نجف و اطراف آن را عجالتا خود اداره ميكنند و هم در كربلا بعضى از رؤساى شرور عرب دسته‌بندى نموده مأمورين عثمانى را بيرون كردند حكومت بغداد هرچه خواست جلوگيرى كند و اشرار را تأديب نمايد حتى بخراب كردن پاره‌ئى از خانها و قتل جمعى از نفوس بيگناه هم كشيد و ثمر نبخشيد اين بود كه در كربلا و اطراف آن حكومت مخصوص ديده مىشود و روابط دولتى عثمانى از نجف و كربلا و اطراف آنها منقطع گشته خليل پاشا والى بغداد ميخواست در اين موقع هم بهر قيمت تمام شود اعراب كربلا و نجف را تأديب نمايد ولى بعد از ورود انور پاشا ببغداد چنان مصلحت ديدند كه عجالتا آنها را به حال خود گذارده بمدارا و ملايمت رفتار نمايند كه در اين موقع جنگ فلاحيه و بصره و بودن قشون انگليس در اطراف عراق عرب جنگ داخلى دوام ننمايد و از طرف ديگر در اينموقع كه در ايران ميخواهند با روس و انگليس معارضه كنند طرف شدن آنها با مردم كربلا و نجف كه اغلب شيعه مذهب هستند تأثير بدى در ايران مىكند و بهانهء افسادى بر ضد حكومت عثمانى در ميان ايرانيان بدست دشمنان آنها ميدهد پس بهر ملاحظه بود صلاح ديدند عجالتا بمدارا بگذرانند اين بود كه بعضى از رؤساى روحانى و غيره را از كاظميه براى اصلاح كار اعراب بكربلا فرستادند و يك التيام ظاهرى شد تا بعد چه شود .\r\nدر اين ايام پىدرپى اسراى انگليس را كه مركب از انگليسى و هندى است ببغداد وارد مينمايند رؤساى آنها را باستانبول ميفرستند و تابينها را به اطراف متفرق ميكنند و بالجمله روزى چند هزار نفر اسير از بازار بغداد ميگذرد هنديان همهء مخلفات خود را بر سرگرفته با وضع رقت‌آميزى در آن هواى گرم بطور منظم بمحبسها ميروند و اين اول دفعه است كه انگليسيان چنين شكستى از عثمانى خورده‌اند تا عاقبتش چه باشد طبيبان قشون تسليم شده را كه آزادند در قهوه‌خانهاى مشرف بر شط بغداد ميبينم عصرها با حال اندوهناك آميخته بنخوت نشسته پيپ را در زير لب گذارده مطالعهء تصرف بغداد و جبران اين شكست و وهنى را كه به آنها وارد شده مينمايند در عالم خيال نقشه ميكشند خلاصه انور پاشا وزير جنگ عثمانى وارد بغداد شده با نظام السلطنه\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nملاقات كرده با اظهار مهربانى بسيار به زيارت مزار كاظمين مشرف شده قرآن و شمشيرى نياز آستان مقدس نموده باظهار ارادت و خلوص به آن مزار محترم دل ايرانيان را بدست آورد و براى مساعدت نظامى بايران و دفاع از دشمنان وعده‌هاى نزديك داد زان پس بكوت العماره رفته اوضاع آنجا را مشاهده نمود و باردوگاه خانقين رفته دستورالعملهاى لازم را داد و ببغداد مراجعت نمود اين كارها همه در ظرف يكهفته واقع شد و چون خواست از بغداد بجانب استانبول حركت نمايد يك مجلس نمايندگان و رؤساى ايرانى را كه در اين حادثه ببغداد آمده‌اند دعوت نمود تا با آنها مهربانى نمايد در اين موقع كسانى كه با من بيمهر بودند نميخواستند انور پاشا را ملاقات كرده باشم ولى من از هفت سال پيش براى چنين روزى اتفاقا وسيله‌ئى بدست داشتم و آن سفارشنامه خصوصى بود كه طلعت پاشا برادر مسلكى انور در موقع مسافرت من از استانبول بايران در سنه هزار و سيصد و بيست و هفت ( 1327 ) هجرى كه در آنوقت انور نمايندهء نظامى عثمانى بود در آلمان به او نوشته و بوى داده نشده همه وقت آن را براى روزى كه محل حاجت شود نگاهداشته بودم در اين وقت شرحى نوشته سفارشنامه را بضميمه نام حزبى طلعت كه دانستن آن علامت ارتباط مخصوص من با وى بود براى وزير جنگ فرستاده تقاضاى ملاقات كردم و از طرف او دعوت شدم در همان هنگام كه براى ملاقات او با هموطنان تعيين شده بود و البته مخالفين من از مهاجرين از اين اقدام من بى خبر بودند و از ورود من بمجلس حيرت نمودند و چون اظهار مهربانى زياد انور را ديدند بر حيرت آنها افزوده شد .\r\nخلاصه انور بر اطاقى وارد شد كه گوش تا گوش آن مهاجرين ايرانى نشسته‌اند و يك‌يك به او معرفى ميشوند دست ميدهد و ميگذرد و چون بنگارنده ميرسد ايستاده مدتى به زبان فرانسه صحبت ميدارد و اظهار حيرت مىكند كه در مدت هفت سال كارت دوست و برادر حزبى او طلعت را با خود نگاهداشته باشم .\r\nپس از اتمام معرفى همه نشسته صحبت شروع مىشود انور از مهاجرين دلجوئى كرده اظهار اميدوارى مىكند كه به زودى آنها بتوانند بايران برگردند چون نطق او تمام مىشود بايد از طرف اين جمع جوابى داده شود و با اينكه از پيش جواب دهنده\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nرا معين كرده‌اند و دو نفر را براى اين كار برگزيده‌اند هيچيك نميتوانند سخنى بگويند ناچار چند ثانيه سكوت و انتظار جواب نگارنده را بر آن ميدارد كه اين تكليف را ادا نمايم به فارسى جواب مىدهم و بتركى براى او ترجمه مىشود حاصلش آنكه ايرانيان تمام احساسات وطنخواهى و اسلام‌پرستى خود را بضميمهء مختصر قوهء نظامى كه داشتند در طبق اخلاص نهاده تقديم دولت عليه عثمانى نمودند نميدانيم دولت عليه در مقابل اين فداكارى با آنها چه معامله خواهد كرد انور جواب ميدهد كه دولت عثمانى از هرگونه مساعدت براى پيشرفت مقاصد ملت و دولتخواهانه ايرانيان دريغ نخواهد نمود .\r\nاين مجلس ختم مىشود و چون ظهر گذشته است از طرف وزير جنگ عدهء كه ميز ناهار او گنجايش دارد از اين جمع بناهار دعوت ميشوند و تصريح مىشود كه نگارنده بايد در ميان آنها باشم و در سر ميز جاى مرا پهلوى خود معين مىكند و مدت طولانى براى مذاكرهء خصوصى وقت بدست ميايد و انور در ضمن اين مذاكرات از نگارنده تقاضا مينمايد باستانبول مسافرت كنم و از اين تقاضا نه نظام السلطنه كه طرف ديگر او نشسته است و نه ديگران مستحضر ميگردند نگارنده نميخواهد بيش از اين از ايران دور شود ولى ناچار بوزير جنگ وعده ميدهد كه تقاضاى او را خواهد پذيرفت .\r\nانور همان روز باستانبول بر ميگردد و نگارنده درصدد تهيهء وسائل مسافرت برميآيد اما بجهاتى نظام السلطنه و نزديكان به او نميخواهند نگارنده با نارضائى كه از آنها دارم و با سوابق آشنائى كه با وزراى كنونى ترك و با خصوصيت ديرينه كه با محمود خان احتشام السلطنه كه اكنون سفير كبير ايران است در قسطنطنيه به اين مسافرت اقدام كنم و بسيار ميكوشند مرا منصرف نمايند و كامياب نميشوند در اواسط شعبان يكهزار و سيصد و سى و چهار ( 1334 ه ) از راه حلب بجانب استانبول روانه ميشوم چه مسافرتى چه راهى چه همراهانى و چه افكارى و بعد از آنهمه دربدرى باز كجا ميروم و عاقبت كار من چه خواهد بود .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nفصل دوم راه حلب قصهء ارامنه اوضاع و احوال در قسطنطنيه\r\nاين سفر پنجم است كه من در اين راه ميكنم قافلهء ما عبارت است از چند دستگاه كه هريك چند نفر مسافر ايرانى مرد و زن پير و جوان را مىبرند و در ميان آنها دو نفر خود را نمايندهء رسمى حكومت موهوم موقتى نظام السلطنه در غرب ايران ميدانند كه ميروند در استانبول و برلن با دولت آلمان و ترك راجع به كارهاى ايران مذاكرات بنمايند .\r\nراستى جاى حيرت است كه انسان چگونه ميتواند تا اين درجه خود را فريب بدهد و تصور كند ديگران را فريب داده است بالجمله از اين مرحله بگذريم و از راهى كه ميرويم صحبت بداريم .\r\nتازهء در اين راه ديده نميشود مگر آنكه شهر ديرزور ميان اين راه بر آباديش افزوده شده و ديگر آنكه راه شوسه را مشغول ساختن هستند كه از بغداد بحلب به آسانى رفت و آمد شود و در هركجا بشود از شط فرات روابطى با راه‌آهن بغداد كه در كار كشيده شدن است ميدهند چيزى كه در اين راه جالب توجه است بدبختى ارامنه متوارى شده مىباشد براى فهميدن علت اين رفتار دولت عثمانى با ارامنه بايد مقدمه مختصرى نوشت .\r\nسالها است ارامنه دولت عثمانى يعنى فرقه داشناقسيون آنها بر ضد دولت عثمانى اقدامات نموده و مينمايند و هميشه دولت عثمانى در جلوگيرى از مفاسد آنها ساعى بوده است در دورهء سلطنت استبدادى عبد الحميد ثانى مكرر سياستهاى سخت در بارهء آنها مجرى داشته شده در دورهء مشروطيت كه حكومت بدست جمعيت اتحاد و ترقى افتاد جمعيت مزبور هم جلوگيرى از تجاوزات ارامنه را يكى از اهم مقاصد سياسى خود قرار داد و لكن اقتضاى وقت و ملاحظهء افكار عمومى عالميان را هم از\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nمد نظر دور نميگرفت در ابتداى جنگ عمومى ارامنه در مملكت عثمانى قابل ملاحظه بودند و با وجود تهور شديد و پول و اسلحهء كه داشتند و با دشمنى تركان با آنها ممكن بود اسباب دست دشمنان آنها بشوند خصوصا كه قراردادى هم ما بين رؤساى ارامنه و دولتين روس و انگليس بسته شده بود كه در ضمن به آنها وعده داده بودند بعد از جنگ مقاصد ديرينه آنها را برآورند يعنى به آنها استقلال بدهند چنان كه از تبليغات رسمى رؤساى آنها بعموم ارامنه كه در بعضى جرائد نشر شده معلوم مىشود .\r\nبهرحال چند سال پيش در موقع جنگ وان و اطراف آن و در حوالى آذربايجان و غيره قشون عثمانى تصادف كرد با حملات ارامنه كه بحمايت روسها درآمده بودند و در موقع غلبه قشون روس ارامنه حامى آنها از قتل و غارت حتى تجاوز بناموس مسلمانان فروگذار نكردند حكومت عثمانى هم بتلافى حركات گذشته آنها و براى جلوگيرى نمودن از دسيسه‌كارى كنونى كه بسيارى از آنها جاسوس دشمنان ايشان بوده و هستند ارامنه‌ئى را كه از آنها بدگمان بود گرفتار و طرد و منع نمود و در مواقع مهمى مخصوصا در آناولى كه جمعيت زياد داشتند آنها را از زن و مرد و كوچك و بزرگ طرد نموده اموالشان را ضبط كرد اين جمعيت در صحراهاى اطراف شط فرات از حلب تا آنات متفرق شدند بعضى تلف شده و بعضى با حالت بسيار بد در خارج از آباديها در خرابه‌ها يا در زير درختان و در سايه چادرهاى مندرس زندگانى مينمايند دختران آنها ببهاى بخس دادوستد ميشوند اطفال آنها اغلب بگدائى براى يك لقمه نان بعابرين زحمت ميدهند در ميان اين مردم اشخاص متمول بوده است كه اكنون از دارائى خود دور شده‌اند و با بينوايان همعنانند اگرچه جزاى اعمال ناهنجار خويش است كه ميبينند و مكافات دهرى است كه به آنها ميرسد و لكن ديدار اوضاع و احوال آنها دلخراش است و تنها دلخوشى اين بدبختان اينست كه جنگ تمام شود بخانهاى خود بازگشت نمايند و لكن معلوم نيست به اين آرزو برسند و بر فرض كه در خاتمهء جنگ قراردادى هم در كار آنها داده شود كسانى كه اين آرزو را دارند از كجا زنده بوده باشند يا اگر زنده بمانند از دارائى ايشان چيزى باقيمانده باشد كه به آنها عايد گردد بهرصورت ارامنه آواره شده شايد زياده از دويست هزار نفر بوده باشند گفتم از شهر آنات تا\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nحلب اين جمعيت در صحراها و در نزديك آباديها متفرق هستند بلى هركجا قافلهء ما ايست ميكرد مخصوصا در نزديك آباديها اطفال كوچك دختر و پسر اين قوم اطراف ما جمع ميشدند براى گرفتن لقمه نان و ديده ميشد كه بعضى از آنها در همان حال هجوم آوردن براى گرفتن نان غش كرده به روى زمين ميافتادند و بعضى از آنها ميمردند برج خرابه‌ئى بر سر تپه‌ئى دور از راه بود و ديده شد مرغان سياهى اطراف ديوار خرابهء آن نشسته‌اند موجب حيرت گشت نگارنده و كسى كه با من در ارابه بود پياده شده از تپه بالا رفتيم بمحض پياده شدن و بالا رفتن ما مرغان مزبور بميان برج فرو رفتند ديدن اين حال بر كنجكاوى ما افزوده خود را بسر آن برج خرابه رسانيديم ديديم چند دختر جوان ارمنى برهنه يا مانند برهنه در اين مكان مخفى شده‌اند تا گرفتار دست مأمورين بيعاطفه عثمانى نشوند مرغانى كه به نظر ميآمد سرهاى آنها بود كه از اطراف بر آورده بودند بيچارگان بفغان درآمدند آنها را تسلى داده احسانى نموده فرود آمديم ترحمى كه از طرف اين مسافرين نسبت به اولاد ارامنه متوارى شده بروز ميكرد رفته‌رفته موجب اعتراض مأمورين عثمانى شد و بالاخره گفتند اگر دست از همراهى با اين مردم برنداريد بدولت راپرت داده از شما شكايت خواهيم كرد نگارنده در جواب يكى از آنها نظر بسابقه‌ئى كه با بعضى از وزراء عثمانى داشتم گفتم ما از عمليات بيرحمانهء شما نسبت به اين قوم شكايت خواهيم كرد پيش از آنكه شما از احسان ما دربارهء آنها شكايت نموده باشيد .\r\nبالجمله به شهر حلب رسيديم اين شهر بواسطه راه‌آهن بغداد بر آباديش افزوده شده در خارج آن خيابانها و عمارتهاى عالى بنا شده است روزى چند در حلب مانده با راه‌آهن بجانب استانبول روانه گشتيم از حلب تا استانبول راه‌آهن اتصال دارد مگر در دو موقع كه تونلهاى آن هنوز ناتمام است اين دو مسافت را باتومبيل يا ارابه اسبى بايد طى كرد .\r\nاينجا باوضاع ايران و احوال جنگ بموجب خبرى كه در حلب شنيده شد اشاره نمايم تبليغات رسمى در حلب خبر داد قشون عثمانى بمعيت مجاهدين ايرانى روسها را عقب نشانيده كرمانشاهان را تصرف نمودند حالا بايد منتظر بود كه حمله‌كنندگان تا\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nكجا مىتوانند جلو بروند و روسها بچه ملاحظه در مقابل آنها ايستادگى نميكنند و آيا در كدام نقطه جنگ شديد روى خواهد داد حقيقة نقاط غربى ايران در سالهاى آخرين دچار بسى بدبختى شده چه مكرر در موقع طغيان سالار الدوله قتل و غارت شدند و بعد از آن بدست بعضى از عشائر سرحدى بسيارى از نقاط چاپيده شد وز ان پس در دو سال پيش لگدكوب سم ستور قشون عثمانى كه برياست حسين رؤف بيك تا حدود كرمانشاهان رسيدند گرديد بعد از آن اردوى ملى كه شمهء از احوال آن را خود برأى العين ديدم در آنحدود جولان كرد و غارتگران لرستان بنام مدافعه ملى روزگار رعيت بيچاره را سياه كردند زان پس قشون عثمانى خود را بنواحى كرمانشاه رسانيد بعد از آن قشون روس آمد عثمانيان را عقب نشانيد باز اين دفعه قشون عثمانى و مجاهدين روسها را تار و مار كرده خود را بكرمانشاهان رسانيده‌اند و پيش ميروند اگر در اين حملات و مخصوصا در حال شكست خوردن قشونهاى اجنبى و عقب نشستن آنها نظرى بدهاتيان چند مرتبه غارت شده بيندازيم و آن كودكان عور و زنان و مردان پريشانحال را بديدهء عبرت ببينيم جاى آنست بگوئيم بدبخت ايران و باز هم بدبخت ايران آيا طبيعت اين بدبختى را براى آن بيچارگان تدارك ديده بود آيا دست قضا و قدر اين پريشانى را براى آن فلكزدگان آماده نموده بود آيا وزر و و بال اين تبه روزگاران دامن ما مردم را هم خواهد گرفت كه تصور كرديم بمحض خراب كردن اوضاع حكومت مستبد پيش سلطنت مشروطه عادلانه قانونى كه حقوق و حدود همه كس در همه جا محفوظ بماند دائر خواهد شد اگر چنين باشد بدا به حال ما بهرصورت اكنون رعيت ايران مخصوصا نقاطى كه در زير فشار جنگ و جدال و لشگركشى است روزهاى سختى را ميگذراند و ساعتهاى موحشى را طى مىكند تا كى اين روزگار بدبختى پايان يابد .\r\nبهرحال براهى كه ميرفتيم بازگشت نموده برويم و برسيم بمنتهى اليه راه‌آهن بغداد يا مهمترين نقطه‌هاى آسياى وسطى در ساحل درياى مرمره براستى اوضاع آباديهاى جديد كه در سايه اين راه‌آهن خودنمائى كرده است بضميمه اوضاع طبيعى قطعات بهشت‌آساى اناولى منظره‌هاى عالى را نشان ميدهند و از ميان باغستانهاى پر ميوه و چمنهاى پر گل و لاله و از كنار عمارتهاى عالى تازه بنا شده ميگذريم در\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nنزديكى استانبول از مردم دهات كوچك و بزرگ مسافرين غير نظامى هم ديده ميشوند در صورتى كه از حلب تا اينجا كمتر ديده ميشدند بالاخره قطار راه‌آهن در مركز حيدر پاشا بخار سينه خود را با آخرين صداى اخبار ورود خالى نموده از گار در آمديم و اشعه خورشيد را در روى درياى مرمره ديديم كه ديدهء نظارگان را خيره كرده امواج آب دريا از يكطرف بساحل آسيا و از طرفى بساحل اروپا منتهى ميگردند بيفاصله بيكى از كشتيهاى مخصوص كمپانى راه‌آهن سوار و بفاصله ربع ساعت در سر پل پياده شده به شهر استانبول وارد گشتيم .\r\nاوضاع ملكى استانبول نسبت بهشت سال پيش تفاوت كلى نموده اين شهر در دورهء سلطنت عبد الحميد از آثار تمدن جديد كه در شهرهاى اروپا و در پايتختهاى معظم ديده مىشود چندان بهرهء نداشت تلفن عمومى در شهر نبود چراغ برق در هيچ كجا ديده نميشد خيابانهايش با چراغ گاز روشن ميشد آن هم نه به قدر كفايت سنگ فرش خيابانهاى معظمش به غير از يك خيابان كه در بيك اوقلى بالنسبه بهتر بود باقى از سنگهاى قلوه بود كه در پست و بلنديهاى آنها راه رفتن عسرت داشت و بالجمله از هرجهت بيك شهر آسيائى شباهتش بيشتر بود تا باروپائى گل‌ولاى كوچهايش در زمستان و گرد و خاك آنها در تابستان اين مطلب را خوب ثابت مينمود از ابتداى مشروطيت دولت تازهء عثمانى بساختن خيابانهاى اين پايتخت به طرز شهرهاى اروپا قيام كرده در ظرف اين مدت كم با اينكه اغلب مشغول جنگ بوده بيشتر خيابانها و معابر مهم اين شهر را آباد نموده‌اند و از ابتداى بناهاى استانبول تا آخر بناهاى بيك اوقلى كه به قدر ده كيلومتر مسافت دارد با شعب مختلف كه حاصل نموده همه را ترن برقى كشيده اسباب سهولت عبور و مرور را براى مردم مهيا ساخته‌اند دولت عثمانى در همين حال كه در شش موقع مهم با دولتهاى بزرگ ميجنگد باز از ساختن راهها و تنظيف شهر استانبول و فراهم آوردن موجبات مزيد آبادى آن غفلت نميكند گردشگاههاى عمومى كه سابقا محدود بوده نزهتى در آنها ديده نميشد اكنون همه سبز و خرم و آباد ديده مىشود و از جمله تصرفات تازه كه در اين شهر شده ساختن پلى است كه دو قسمت اروپائى اين پايتخت را كه استانبول و بيك اوقلى باشد به يكديگر متصل مينمايد اين\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nپل سابقا از تخته‌بنديهاى معمول قديم بود و اغلب عبوركنندگان دچار مشكلات بودند بعلاوه صفائى هم نداشت اكنون از چوب و آهن و سنگ مانند يك خيابان وسيع ديده مىشود كه يكى از نزهتگاههاى مهم اين شهر است شبها با چراغهاى برق منور و ترنهاى برقى از روى آن عبور مينمايد و در موقع عبور كشتيهاى كوچك از مرمره به داخل خليج با كمال آسانى قسمتى از پل باز و بسته مىشود عمارتهاى اين شهر اغلب از چوب و تخته بوده باينواسطه مكرر حريقهاى سخت واقع ميشد اكنون مدتى است خانه‌ها را با سنگ و آجر ميسازند و گاهى در مواقع لازم از آتش زدن بخانهاى كهنه هم براى تجديد بنا دريغ نميشود گرچه پريشانحالى مردم مخصوصا در سالهاى آخرين بواسطه جنگهاى پىدرپى نگذارده است بساختن خانهاى سوخته شده موفق گردند به اين سبب در ميان شهر و اطراف آن محلهاى ويران كه اغلب آثار سوختن از آنها ظاهر است بسيار ديده مىشود و در گوشه و كنار آن خرابها زندگانيهاى بدبختانه كه راستى رقت‌انگيز است مشاهده ميگردد در ذيل اين مطلب باوضاع خانواده‌هاى ترك و احوال زنان آنها اشاره نمائيم خانواده‌هاى ترك باستثناى يكى از آنها كه باروپا رفته‌اند يا با اروپائيان معاشرت نموده مختصر تغيير در زندگانى خود داده‌اند مابقى به وضع سابق مانده آثار تجدد در آنها ديده نميشود و ميان طبقهء اول كه اروپائى مآب شده و طبقات ديگر تفاوت بسيار است يعنى هيچ شباهت به يكديگر ندارند و البته اين جزو بدبختيهاى اين قوم شمرده مىشود على الخصوص كه اين ملت مسلمان با مسيحيان و كليميان كه يك قسمت مهم اين پايتخت را اشغال كرده‌اند مخلوط هستند و زندگانى آنها گرچه طبقات پستشان باشد مانند زندگانى اروپائيان است و ميان زندگانى آنها با زندگانى تركان تفاوت زياد ديده مىشود عجبا تركان جوان هم چندان درصدد نيستند نواقص اوضاع زندگانى خود را رفع نمايند و البته روزگار كار خود را خواهد كرد .\r\nو اما احوال زنان - زنان ترك با اينكه دست طبيعت در وجود اغلب آنها سرمايهء وجاهت و لطافت وديعه گذارده از فضائل معنوى و ترقيات فكرى چندان بهره نداشته‌اند در سالهاى آخرين كه در تعليم و تعلم به روى آنها گشوده شده است دخترانى داراى فضل و هنر در ميان آنها يافت شده و ميشوند با وجود اين نسبت بجمعيت آنها و با\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nمناسبت موقع و اسبابى كه از مخالطه با خارجيها براى آنها فراهم بوده است چندان كارى نكرده‌اند و عمده بواسطه شدت مقهوريت ايشان بخانه‌نشينى آن هم بخانهاى تنگ و تاريك و بيخبرى از اوضاع زمان و گرفتار بودن بخرافاتى بوده كه از دين ميشمرده‌اند و حال اينكه از دين نبوده و هم بواسطه لاابالى بودن مردان كه خود بهره از زندگانى جديد عالم نداشته‌اند و يا اگر داشته بزنان خود حقى از آن نميداده‌اند در دورهء مشروطيت زنان ترك و مخصوصا جوانان آنها از زاويه خمول درآمده ميخواهند نفس آزادى بكشند و لكن يك مرتبه از افراط بتفريط افتاده نميدانند چه كنند و در حال تشويش خاطرى براى رسيدن بحقوق خود و درآمدن از زندان اوضاع سابق هستند گاهى به حدى تند ميروند كه حكومت آزاديخواه امروز مجبور مىشود از آنها جلوگيرى نمايد و بالاخره هنوز زمينهء يك اساس محكمى براى آتيه زنان ترك ريخته نشده است و معلوم نيست بچه صورت خواهد افتاد و اكنون نه رو بسته شمرده ميشوند و نه رو گشوده نه آزادند و نه اسير نه پيش افتاده و نه عقب مانده و اين خاصيت هرامتزاج فصلين است چيزى كه اميدبخش است براى آتيه زنان ترك توسعه‌ئى است كه در دائرهء معارف آنها در اين چند سال آخر داده شده و برق كاشيهاى عمارت دار المعلمات عالى آنها كه در كنار شهر استانبول واقع است آيندهء روشنى را بدختران جوان ترك بشارت ميدهد و هم از سعى جمعيت اتحاد و ترقى در سالهاى آخرين و مخصوصا در دو سالهء ايام جنگ عمومى بسيارى از زنهاى جوان ترك داخل خدمت هلال احمر شده‌اند و بلكه در ادارات دولتى از قبيل پست و تلگراف و تلفن و غيره استخدام يافته‌اند و روزبروز بر عدهء آنها افزوده مىشود و هم مشاغل صنعتى براى زنان كه پيش از اين بسيار كم بود رو بازدياد نهاده است .\r\nو اما اوضاع سياسى - بديهى است كليه امور دولتهاى جنگجو در حال جنگ تابع امور نظامى است در اين صورت تمام احوال سياسى بلكه كليه اوضاع و احوال مملكت از نظر قشون‌كشى و جنگ و جدال جارى است و تركان جوان مىتوانند مباهات كنند كه از آنحال نزع كه در محاربه بالكان براى آنها دست داده بود در اين زمان كم هشتصد هزار قشون آنها در شش هفت ميدان جنگ در حال نبرد است\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nچنان كه از انور پاشا وزير جنگ شنيدم ميگفت بعد از جنگ بالكان براى ما بيش از هشتاد هزار تفنگ كه قابل به كار بردن باشد باقى نمانده بود اكنون آن هشتاد به هشتصد هزار رسيده است بديهى است ترقيات قشون عثمانى در سالهاى آخر همه بواسطه همراهى دولت آلمان است كه تركان جوان را بتوسعه دادن دائره نظامى تشويق نموده لوازم كار را از هرجهت براى آنها فراهم آورده باميد آنكه در روز مبارزه با دشمن از وجود تركان سلحشور كه باستقبال مرگ ميروند استفاده نمايد و اكنون هم امور نظامى عثمانى را تحت نظر عالى خود گرفته است .\r\nگويند در ابتداى جنگ عمومى بسلطانحميد مخلوع اطلاع دادند دولت داخل جنگ خواهد شد از روى حيرت گفت سبحان اللّه در يكسال سه جنگ مرادش جنگ بالكان و جنگ طرابلس و جنگ عمومى بوده است .\r\nخلاصه تركان جوان بحمايت دولت آلمان قسمت نظامى خود را نيكو اداره كرده و با اينحال داخلهء مملكت را هم تا آنجا كه توانسته منظم نگاهداشته‌اند .\r\nارزاق عمومى همه چيز به قدر كفايت هست اما گران و اين گرانى تا يك اندازه مستند است بپولى كه دادوستد مىشود چه دولت عثمانى كاغذى منتشر نموده است بجاى طلا و نقره به اين قرار كه بعد از جنگ و گذشتن ششماه تا يكسال يا دو سال عوض آنها را طلا بپردازد اداره ديون عمومى اين شرط را تعهد نموده در اين صورت در شهر استانبول بهيچوجه دادوستد طلا و نقره نميشود حتى پول خورده نيكل هم به زحمت براى رفع حاجت بدست آورده مىشود به اين واسطه كار معاملات مشكل شده است بالاخره حكومت مجبور شده يكقروش كاغذى و بالاتر هم نشر دهد و به اين تدبير گشايشى در دادوستدها شده و در همين حال كه رنگ طلا و نقره در هيچ كجا ديده نميشود و صرافخانها به كلى مسدود است باز در زير پردهء نازكى نوتهاى كاغذى با يك ثلث يا بيشتر تفاوت قيمت به طلا و نقره تبديل ميگردد .\r\nدولت عثمانى بدولت زمانى نظر دارد كه تا كنون بيطرف مانده است كه اگر داخل جنگ بشود شايد در اوضاع عمومى جنگ بىاثر نباشد زيرا قوهء او اگرچه كم است و لكن تازه نفس و كارآمد است و ديگر بدولت يونان كه آن هم بيطرف\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nاست و معلوم نيست تا آخر چگونه خواهد ماند و بهرحال دخول اين دو دولت در جنگ اگر بر عليه آلمان و متحدين او باشد براى عثمانى مخصوصا از بابت ارزاق مضرت خصوصى دارد اگرچه بعضى را عقيده اينست كه اين دو دولت هم اگر داخل جنگ شوند تغيير مهمى در اوضاع جنگ حاصل نميگردد و بالجمله بدبختى جنگ در استانبول و نواحى آن روزبروز ظاهر مىشود تفاوت نرخ طلا با ليره‌هاى كاغذى ساعت‌بساعت زياد ميگردد و به همين مناسبت نرخ ارزاق پىدرپى بالا ميرود هرچه دولت حاجتمند پول مىشود ادارهء ديون عمومى باعتبار ضمانتى كه دولت آلمان از اسكناسهاى عثمانى مىكند بر طبع و نشر و بر بىاعتبارى آنها ميافزايد دولت عثمانى ميخواهد در اين جنگ عظمت خود را نشان داده شانه بشانهء اطريش و بلغار راه رفته و با اينكه همه چيز خود را از آلمان ميگيرد زير بار تمكين تام از او هم نرفته باشد در صورتى كه وسائل اداره كردن نان عمومى را هم چنان كه در آلمان و اطريش اداره شده در دست ندارد چه رسد باداره كردن كليهء ارزاق و احتياجات عمومى در تقسيم ارزاق بىاعتدالى مىشود و زحمت او بيشتر بملل متنوعه مخصوصا ارامنه وارد ميگردد عثمانيان در تقسيم ارزاق مسلمين را بر ساير ملل ترجيح ميدهند و اين كار در انظار اجانب بدنما است ولى آنها اعتنائى ندارند دكاكين استانبول پر است از همه چيز ولى بواسطه گرانى فوق العاده دست همه كس به آنها نميرسد مگر اشخاص دولتمند و كسانى كه شريك مداخلهاى ايام جنگ بوده باشند جمعيت اتحاد و ترقى زمامدار امور مملكت و طرف قراردادهاى نظامى با آلمان است سلطان محمد خامس در سايهء حمايت جمعيت مزبور بسلطنت رسيده ولى پيرى و شكستگى براى او هوش و حواسى باقى نگذارده وليعهد اول وحيد الدين و وليعهد دويم عبد المجيد است كه شخص فاضلى است و هردو خود را بجمعيت مزبور منسوب ميدانند سعيد حليم پاشاى عرب از رؤساى جمعيت و مقام صدارت دارد وزراء دو تن بر ديگران مقدمند طلعت و انور كه در اين كتاب مكرر نام برده شده‌اند و در ميان اين دو طلعت است كه با زبان نرم و چهرهء گشوده همه را راه ميبرد نه تنها وزارت مىكند بلكه كارهاى صدارت و سلطنت هم بدست او ميگردد بىآنكه فروتنى خود را از دست داده باشد طلعت با نگارنده الفت قديم دارد در اين سفر هم بر آنچه بوده افزوده مىشود .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\n\r\nفصل سوم احوال ايران و افكار عثمانيان\r\nقشون عثمانى در غرب ايران با قشون روس مشغول جنگ شد و عثمانيها با آلمانها قراردادى راجع بجنگ ايران دادند كه هنوز معلوم نيست از چه قرار است چيزى كه مسلم است اينست كه آلمانها ديگر مداخلهء مستقيم در كار ايران ندارند و هر اقدام ميكنند بتوسط عثمانيان است وزارت جنگ عثمانى بموجب قراردادى كه با نظام السلطنه در بغداد داده در ايران به كار جنگ با قشون روس پرداخته است و چون اكنون كسب اخبار ميدانهاى جنگ غرب ايران از غير تبليغات رسمى براى نگارنده غير ممكن است نميتوان از احوال جارى آنجا چيزى نوشت تنها آنچه از اخبار بدست ميآيد اينست كه قشون عثمانى باتفاق قواى ايرانى كرمانشاهان و همدان را از قشون روس پس گرفته ميدان جنگ ما بين همدان و قزوين است اول قشون عثمانى مصمم بود رو بتهران برود ولى دانستند اين كار صلاح نيست منصرف شده خط سير خود را بجانب بيجار منعطف ساخته كه بشاهسونها و باردوى خود كه در كردستان دارند اتصال يابند چنان كه منبعد خواهيد خواند و تا اين تاريخ كه اوائل محرم يكهزار و سيصد و سى و پنج ( 1335 ) هجرى است گاهى در حدود ملاير و گاهى در شمال همدان و گاهى در حدود كردستان و بيجار زد و خورد مختصرى ما بين روسها و قشون ترك و ايرانى واقع شده از هيچ طرف فتح ظاهرى نميشود .\r\nو اما اخبار تهران - بعد از انفصال كابينه مستوفى الممالك عبد الحسين ميرزاى فرمانفرما رئيس الوزراء شده لكن طولى نكشيده كه او از كار افتاده محمد وليخان سپهدار كابينه تشكيل داده است در ايام رياست فرمانفرما كه روسها قشونشان در نزديكى خانقين بود و تمام مملكت در تحت نفوذ روس و انگليس در آمد تصور ميشد آن دو دولت قراردادهاى مضرى با فرمانفرما گذارده باشند و لكن تا اين تاريخ معلوم نشده\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nاست كه بدست او امضاى مضرى شده باشد چنان كه نسبت بعثمانيان هم ضديتى بروز نداد در صورتى كه اين انتظار ميرفته است چيزى كه هست اينست كه موفقيت قشون روس كه از قزوين خود را بخانقين برساند در زمان رياست فرمانفرما بوده و البته با آنها كمك مينموده است بهرصورت سپهدار هم نتوانست در مقام رياست دولت دوام كند در صورتى كه هيچيك از اين دو شخص يعنى سپهدار و فرمانفرما كسى نبودند كه به اختيار از مسند رياست دولت دور گردند در اين صورت آيا در خارج شدن آنها سياست روس و انگليس مدخليت داشته يا افكار عمومى ايران و اقدامات وطنخواهان و يا پيشرفت قواى ملى و عساكر عثمانى و فتح كرمانشاهان و همدان سبب بىدوامى كار آنها شده يا همهء اينها بضميمه نقصان لياقت خودشان بوده است .\r\nدر موقع حركت قشون عثمانى بجانب همدان حسنخان وثوق الدوله رئيس الوزراء گشته سپهدار از ايران خارج شده است چون در تهران طرفداران روس و انگليس و ارامنه متوحش شده‌اند كه قشون عثمانى و مجاهدين ايرانى وارد تهران گردند و متعرض آنها بشوند لهذا غالبا از تهران ميروند بنقاط شرقى و شمالى شاه هم در حال اضطراب است و اگر قشون مزبور بتهران نزديك شود و سفارت روس و انگليس او را باسترآباد برده آنجا را پايتخت خواهند كرد اينست كه وثوق الدوله پيش از هركار درصدد بر آمده است از طرف قشون عثمانى اطمينان حاصل كند كه پيش نخواهند آمد و به آنها اطمينان بدهد كه ايران بتهديد روس و انگليس كه ميگويند اگر بعثمانى اعلان جنگ ندهيد ما روابط خود را با شما قطع خواهيم كرد اعتنا نخواهد نمود و بعد از آن از روس و انگليس تقاضا كند از اين تهديد دست بكشند اينست كه پس از تشكيل كابينه وثوق الدوله بواسطه انصراف عثمانيان از پيش رفتن از همدان به طرف تهران احوال پايتخت و مملكت رو به آرامى ميرود در اين ايام در جرائد لندن و پطروگراد نشر شده است كه دولت ايران تحت حمايه روس و انگليس در آمده و استناد آنها بنوشته‌ايست كه در اينموضوع از سپهدار در ايام رياست وزرائى او گرفته‌اند در صورتى كه شاه و وزارت خارجه تهران از اين قضيه اظهار بيخبرى نموده‌اند آيا مطلب به اين سادگى است كه شنيده مىشود آيا وليخان سپهدار اين قدر ديوانه بوده كه بچنين خيانتى اقدام كرده باشد يا اينكه\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاين مطلب پرده‌ايست كه ديگران روى خيانتكارى خود ميكشند معلوم نيست .\r\nباز در اين فصل شمهء از احوال روحى عثمانيان و افكار آنها دربارهء ايران بنويسم جوانان ترك باقتضاى زمان و مكان و باقتضاى معاشرت با اروپائيان و از روى حاجت شديد يكدرجه از خواب غفلت بيدار شده بتهيدستى خود از آنچه لازمهء استقلال و ترقى يك قوم است پى برده‌اند و سراسيمه بجانب تحصيل همه چيز ميروند و دو اسبه بسوى ساختن خانهء كه بتوانند در آن زندگى بنمايند ميتازند تا كى و بچه صورت بتوانند شاهد مقصود را دربر بگيرند .\r\nبديهى است شخص خواب احتياجات خود را بلوازم زندگانى احساس نمينمايد ولى همان شخص بمحض بيدار شدن بيدرنگ حاجتمندى خود را به همه چيز حس مىكند خيال يك قوم را ميتوان قياس بيك شخص كرد فرقى كه دارد اين است كه يك شخص اگر صحيح المزاج و آزاد باشد ميتواند بشخصه رفع حوائج خود را بنمايد و بيدارى او بر اين آگاهى وى بحاجتمندى خود كافى است ولى يك قوم خواب كه بتدريج بيدار مىشود بايد يكقسمت مهم آنها كه غالب بر ديگران باشند بيدار شده باشند و يا آنكه اگر بيداران در اقليت باشند رشته حكومت بدست آنها بيفتد تا بتوانند از خود بملت فايده برسانند خوشبختى عثمانيان اين است كه بيداران قوم رشتهء امور دولت را بواسطهء قوه نظامى كه در دست آنها بوده است گرفته‌اند و به اين سبب اصلاحات نافعى ديده مىشود كه در عروق ملك و ملت جارى است و بمناسبت آنچه گفته شد بايد اعتراف كنيم كه بيداران ايران كه معدود قليلى بودند نتوانستند زمام امر دولت را بدست بگيرند از اين سبب بجاى آنكه استقلال مملكت را تحكيم و ملك و ملت را ترقى داده باشند قواى ملى را تحليل بردند و مملكت را به حال ارتجاع در آوردند .\r\nبلى قوهء جوان نشو و نماكننده ايران بدست اشخاصى اداره ميشد كه نه تجربهء كافى داشتند و نه مزاج مملكت را درست ميشناختند و نميتوانستند اغراض شخصى را دخيل امور نوعى مملكت ننمايند اين بود كه در مقابل خود قوهء ارتجاعى در لباس ترقيخواهى و وطنپرستى ايجاد نمودند كه طبعا قواى محافظه‌كاران مملكت در هر لباس كه بود گرد آن قوه تمركز يافت و با شمشير برندهء مذهب و اكثريت بى خبر و با\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nاستمدادى كه قوهء مرتجعه از بيگانگان ميكرد در مقابل قوهء تجددپرور خودنمائى كرده طفل نوزاد آزادى را در مهد شيرخوارگى سر بريدند جمعى از خودپرستان سبب شدند و جمعى از بيمروتان مباشر اين گناه عظيم گشتند اينك چند سال است قاتلان خونخوار با دستهاى آلوده به خون بر سر و مغز يكديگر ميزنند و هردسته اين جنايت را به ديگرى نسبت ميدهد در صورتى كه همه شركت نموده و دست همه خون - آلود است بهرحال آيا بعد از حوادث اخير كار ما بكجا بكشد و مهرهء غلطان ايران بدبخت در كدام خانه استقرار يابد و از برابر صحنه مملكت داريوش بدست نادانى ما مردم كودك صفت از همه جا بى خبر چه پردهء موحشى بالا برود و آيا اين پرده از روى جنازهء ايران بلند مىشود آيا در پس اين پرده قبر مملكت كيان است يا آنكه دست غيب و روحانيت ملت ستمديده و حرمت خون شهيدان راه وطن اين پردهء موحش را بيك صفحه نورانى كه با خط طلا رقم استقلال ابدى و آزادى ايران در پيشانى آن ثبت باشد مبدل خواهد نمود اگر بتاريخ ايران نظر كنيم خواهيم ديد كه ايرانى روزهاى از اين سخت‌تر را هم به خود ديده است و موجوديت خويش را از دست نداده .\r\nبالجمله تركان جوان در ظاهر با ايرانيان اظهار مهربانى مينمايند و از مقامات رسمى آنها مساعدت با ايرانيان در استخلاص ايران از دست تجاوزات روس و انگليس حرفى شنيده نميشود و لكن بايد دانست كه ايران مستقل مقتدرى كه تركان ميخواهند موجود باشد و در آتيه سياستش با سياست آنها موافق آيا اين همان مملكت مستقل چند هزار ساله‌ايست كه نيمه نفس خود را بقرن بيستم ميلادى رسانيده و از فشار لگد - كوبى مغولها و عربها و غيره و غيره جان بسلامت در برده است و براى استقلال خويش اخيرا جمعى از نفوس محترم خود را فدا كرده يا خير ؟ كشف حقيقت اين امر امروز بسيار مشكل به نظر ميآيد و كى ميتواند اين معما را پيش از خاتمه يافتن جنگ عمومى حل نمايد بلى حل اين معما هم مشكل است و هم آسان و آنچه ميتوان بخاطر گذرانيد اين است كه تركان جوان بد خواب شده بعقيدهء بدبينان و تازه از خواب برخاسته در ديدهء خوش‌بينان احساس كرده‌اند كه استقلال ملى چنان كه گفته شد فرع استحكام اساس مليت است كه هنوز در ميان ايشان شالوده‌اش محكم نشده احساس كرده‌اند كه\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nبراى استحكام شالودهء مليت خود به همه چيز محتاجند اين است كه بدست و پا افتاده‌اند براى جلب روح ترك از هركجا كه بتوانند ميخواهند تركيت را در اين عمارت كه بر سر اين تل كوچك بنا شده و در برابر چشم من است يعنى ( باب عالى ) تمركز بدهند مدتها است اداره‌ئى مخصوص اين كار ترتيب داده ترك‌تراشى مينمايند قفقازيه تركند آذربايجانيان ( گرچه تا ديرگاهى پيش از اين فارسى زبان بوده‌اند و اكنون بتركى سخن ميگويند ) تركند پارهء از ايلات وسط ايران كه تركى ميگويند تركند و بهر صورت هركس در هركجا تركى سخن گفت ترك‌نژاد و مربوط به اين قوم خواهد بود و بالاخره از اقوام گذشته بافراد رسيده است اشخاص بزرگ ايرانى را هم كه مناسبت جزئى با علم تركيت داشته‌اند براى آنها شجره ميسازند كه رنگ تركيت به آنها بدهند ميگويند سعدى شيرازى هم ترك بوده است چون ممدوح وى سعد اتابك ترك بوده تركان جوان دانسته‌اند جز از راه تشويق و قدردانى و حق‌شناسى ممكن نيست در هيچ رشته داراى اشخاص كار آگاه شوند و متخصصى در فنى از فنون بدست آورند اينست كه شعرا و ادبا و نويسندگان خود را كه ترويج افكار جديد مينمايند تشويق ميكنند پيش از اين ادبيات ترك عبارت بود از تقليد بسيار از ايرانيان و اندكى از اعراب و لكن اخير كه مراودت و معاشرت تركان با اروپائيان زياد شده تحصيل زبانهاى غربى در آنها شايع گشته يك قسمت از تقليد خود را از اروپائيان مينمايند و لكن باز پىدرپى لغت از زبان فارسى گرفته بر زبان خود ميفزايند و مضايقه ندارند لفظ را در غير موضع خود استعمال كرده باشند و زبان محدود و مخلوط خود را غنى نمايند .\r\nتركان جوان عيد ملى ندارند و مجبور گشته‌اند نوروز عجم را كه بهترين اعياد ملى عالم است براى خود عيد ملى قرار دهند و براى رسيدن به اين مقصود بتاريخچه‌هاى افواهى و افسانها توسل ميجويند و بالاخره شايد بخاطر تركان جوان خطور كند كه مملكت قديم ايران بمنزلهء خانه كهنهء بىصاحبى است كه در جوار خانهء نوسازى واقع شده مىتوانند مصالح آن را بتدريج جابجا نموده خانه خود را از هرچه ندارند بينياز سازند و اين در صورتى است كه چشم داشتى به خاك ايران نداشته باشند و انصاف بدهند كه اگر آنها آبادكنندهء خاك باشند صحراى وسيع اناولى و بيابانهاى فراخ حجاز و عراق كه\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nدر دست خودشانست آباد كنند بهتر و مناسبتر است از خاك ايران بهرصورت عثمانيان يا تركان جوان كه ميدانند در آتيه حناى آنها در اروپا رنگى نخواهد داشت و قسمت اروپائى آنها مملكت افتخارى و سياسى است از باقى مملكت بايد درآورند و در اين قسمت خرج نمايند منبعد مجبورند بيش از پيش بقسمت آسيائى خود اهميت داده باشند و ناچار بايران و قسمت ترك زبان آن بيش از پيش نظر خواهند داشت و ميكوشند كه دل ايرانيان را به خود جلب نمايند ما نيز براى يگانگى و صميميت با عثمانيان در عالم سياسى و اقتصادى و ادبى البته بايد حاضر باشيم و در عين حال جانب احتياط را از دست نداده بدانيم با برادران عثمانى خود چگونه بايد راه برويم كه هردو از يكديگر استفاده نموده همه وقت در حال صلح بوده باشيم و بيگانه را هم بيگانه بدانيم هركه بوده باشد .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nفصل چهارم بقيه شرح احوال در قسطنطنيه و اوضاع عثمانيان\r\nچنان كه در فصل پيش نوشته شد ميرزا محمود خان احتشام السلطنه قاجار در اين وقت در قسطنطنيه سفير كبير است و همسفران تصور ميكنند من ميتوانم بواسطهء سابقه خصوصيت با اين شخص در اقامت اين شهر از او همه گونه استفاده نمايم در صورتى كه نه او مرد افاده است و نه من اهل استفاده در اين صورت خوشحال خواهم بود اگر سفير كبير مرا بواسطه سعايت همسفران آزار نرساند ولى متأسفانه بيفاصله بعد از ورود همسفران سعايت مزبور شروع شده او را از من بدگمان ميسازند و بايد دانست از آنوقت كه احتشام السلطنه رئيس مجلس شورايملى بوده و دمكراتهاى مجلس با او ضديت كرده‌اند چنان كه در جلد دوم اين كتاب نوشته شده همه وقت از آنها رنجش داشته در ايام جنگ هم كه بعضى از دمكراتها برياست آقا سيد حسن تقىزاده در برلن به ظاهر با آلمانها بست‌وبند كرده اسباب مهاجرت را براى دوستان و هم مسلكان خود در ايران فراهم آورده‌اند رنجش احتشام السلطنه از آنها بر زيادت گشته خصوصا كه آنها در مركز سياست جنگ نشسته‌اند و باستانبول و سفارت ايران اعتنائى ندارند احتشام السلطنه هم مجبور است با هرتصميمى كه در برلن راجع به كارهاى ايران گرفته شود موافقت كرده از مخالفين خود حرف شنوى داشته باشد بعلاوه در مركز رياست و سفارت خود در اين پريشان خاطرى كه دارد بچنگال نماينده‌ئى از حوزهء دمكرات ايرانى مقيم برلن گرفتار شده همه وقت مراقب است ببينند كدام يك از مهاجرين با آن شخص آمدوشد دارند و او ميرزا محمد عليخان تربيت تبريزى است كه با آقا سيد حسن تقيزاده منسوب مىباشد بعد از ورود مهاجرين كه رؤساى آنها همه اعتدالى هستند و يا با اعتداليون سازش كرده‌اند تنها كسى كه سابقهء ارتباط با دمكراتها دارد و اعتدالى نشده نگارنده مىباشد و بالضروره نماينده دمكراتها با من\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nآميزش مىكند با وجود سابقه خصوصيت شخصى كه در ميان بوده است اين مسئله هم بر كدورت خاطر احتشام السلطنه از نگارنده ميفزايد تربيت هم شخصى كنجكاو و تحريك‌كننده است و تصور مىكند ميتواند بوسيله من از هرچه در سفارت ايران ميگذرد آگاه گشته بداند فرستادگان نظام السلطنه با عثمانيان چه مذاكره مىكند تا بحوزهء ايرانى برلن خبر برساند خصوصا كه آلمانها كار ايران را بعثمانيان واگذار كرده‌اند و مركز سياست ايران و آلمان و عثمانى دارد از برلن باستانبول انتقال مييابد و رشته كاريكه بدست دمكراتها بوده بدست اعتداليون ميفتد سفير كبير هم كه روحا و سياستا با آنها موافق است در اين صورت به خود حق ميدهد كه در معاشرت با نگارنده الفتهاى قديم را فداى سياست وقت نموده روى حقيقى خود را به من نشان نداده باشد نگارنده هم تا آنجا كه بتوانم با او كجدار و مريز راه رفته نميگذارم رشتهء خصوصيت صورى از هم گسسته شود با دمكراتهاى مقيم قسطنطنيه و اعتداليون مهاجر هم آمدوشد مختصرى نموده به حال و كار خود ميپردازم . از ايرانيان ساكن استانبول از تاجر و كاسب كسانى كه سابقا بوده و با نگارنده آشنائى داشته‌اند كسى باقى نمانده است تنها كسى كه هست شيخ اسد اللّه مامقانى است كه در جلد سيم اين كتاب نام برده شده آنوقت در سلك روحانيان مقدس مآب بوده و اكنون در كسوت روحانيت تجددپرور و سياست مآب شده با عثمانيان روابط خصوصى دارد و در سفارت ايران عنوان قضاوت شرعى و با نگارنده حق صحبت قديم را رعايت نموده آميزش دوستانه مينمايد سفير كبير نمايندهء دولت تهران و دو نماينده حكومت موقتى نظام السلطنه در كارها باهم شور كرده با عثمانيان داخل مذاكره ميشوند و ميخواهند اقدامات خود را به كلى از نگارنده مستور بدارند ولى دوستان محرمى دارند كه دوستى و محرميت آنها با من كمتر از آنها نميباشد در اين صورت چيزى بر من پوشيده نميماند اين حوزه در كار حقوق و معاش مهاجرين هم دخالت مىكند و بتوسط سفير كبير بعنوان بسته بودن راهها از عثمانيان براى هريك بتفاوت مراتب معاش ميگيرند و تصور ميكنند استانبول تهران و دولت عثمانى دولت ايران است و در عين حال از اعمال غرض دربارهء كسانى كه همخيال با آنها نميباشند هم دريغ نميكنند .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nو اما رابطهء من با عثمانيان - دو روز بعد از ورود من بقسطنطنيه طلعت پاشا كه اكنون وزير داخله است از ورود من خبردار شده مرا ببابعالى طلبيده از حال و كار من و همسفران ميپرسد و هرچه مناسب بوده است جواب گفته شود گفته مىشود و افزوده ميگردد كه چون از بغداد بجانب استانبول روانه شدم در نظر داشتم دو مطلب بشما بگويم ولى در راه مطلب ديگر اضافه شد اجازه ميخواهم كه سيم را اول بگويم .\r\nوزير داخله خود را براى شنيدن مطالب من حاضر كرده گفتم مطلب سيم اينست با ارامنه اينطور رفتار نكنيد اين رفتار اگر براى عثمانيت و اسلاميت شما ضرر نداشته باشد براى انسانيت شما مضر است طلعت برآشفته ميگويد آيا ميدانيد اينها در وان و غيره با مسلمانان چه معامله كرده چه بيرحميها نسبت بزن و بچه مسلمانها نموده‌اند ميگويم هرچه كرده‌اند مردان آنها كرده‌اند اطفال كوچك آنها مانند اطفال كوچك ما بيگناهند طلعت از روى تعجب ميگويد چه ديده‌ايد كه اينطور آزرده خاطر شده‌ايد شمهء از مشاهدات خود را كه پيش از اين نگارش يافته براى او نقل ميكنم اندوهناك شده ميگويد بايد اعتراف كنيم كه نظاميان ما بيش از آنچه دستور داشته‌اند نسبت بارامنه بد رفتارى كرده‌اند جواب مىدهم اين مذاكره در اطاق خلوت براى من ثمرى ندارد خوب است به گوش عامه برسد كه دولت به اين اندازه ستمكارى دربارهء زن و مرد و كوچك و بزرگ ارامنه متوارى شده راضى نبوده است دستور بدهيد مأمورين اين كار رفتار خود را با آنها ملايمتر بنمايند و روزى چند قمرى كه براى هر يك مقررى قرار داده‌اند و قوت لا يموت آنهاست منبعد مرتب به آنها برسانند طلعت نصيحت مرا مپذيرد و اقدام كرده بوعدهء خود وفا مينمايد .\r\nمطلب دوم به او ميگويم قشون شما همدوش قشون ايرانى رو بتهران ميرود و اكنون بهمدان رسيده‌اند من معتقد نيستم پيشتر بروند طلعت ميگويد ضررى ندارد بروند تهران را تطهير كنند مرادش اينست شاه و دولت را از محاصرهء روس و انگليس درآورده اين طرف بياورند ميگويم پيش از اينكه قشون عثمانى و ايرانى تهران را تطهير كنند روس و انگليس اين كار را كرده شاه را باستراباد خواهند برد و پايتخت را عوض خواهند كرد و مشكلات ديگر توليد مىشود بعلاوه اگر خداى نخواسته دولت\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nعليه نتوانست بغداد را نگاهدارد ( طلعت از شنيدن اين كلمه آثار پريشان خاطرى از صورتش هويدا ميگردد ) قشون جلو رفتهء شما از همدان خود را به بيجار كه مركز قشون شما است زودتر ميرسانند تا از تهران و اگر از همدان تجاوز كردند ممكن است در اين صورت محاصره گردند طلعت اندكى تأمل كرده ميگويد من در جريان كارهاى نظامى نيستم بهتر اينست در اين موضوع با انور پاشا وزير جنگ صحبت بداريد ميگويم آن رابطهء خصوصى را كه با شما دارم با او ندارم جواب ميدهد حاصل خواهيد كرد .\r\nمطلب سيم چيست ؟ ميگويم از گفتن آن ملاحظه دارم - چنان كه از گفتن اول و دوم ملاحظه نكرديد سيم را هم بيملاحظه بگوئيد .\r\nبا ايرانى حرف اتحاد اسلام نزنيد با كمال برآشفتگى - آيا آنها مسلمان نيستند ميگويم چرا مسلمانند اما در درجهء سوم اول ايرانيند دوم جعفرى و سيم مسلمان طلعت پاشا تبسم كرده ميگويد عجبا اينطورند ميگويم بلى اگر نام محمد و على را روى صفحهء نوشته يك ايرانى را چوب بر سر بزنيد كه يكى از آن دو را محو كند او محمد را محو مىكند و از محو كردن نام على احتراز دارد پس آنها شيعه مذهب هستند پيش از آنكه مسلمان باشند در اين صورت دعوت ايرانى باتحاد اسلام نتيجه‌اش تجديد دعواى على و عمر خواهد شد بلكه بهتر است در هرگونه اتحادى بخواهيد با ايرانيان بكنيد حرف مذهب در ميان نيايد روزگار هم رفته‌رفته عصبيتهاى قديم را در هردو ملت ضعيف ساخته است چه بهتر كه فتنهء خفته را بيدار ننمائيد طلعت ميگويد اجازه ميدهيد اين مطلب را در مركز جمعيت اتحاد ترقى مذاكره نمايم ميگويم در صورتى كه صلاح دو مملكت باشد محذورى نخواهد داشت طلعت از ورود من باستانبول اظهار مسرت مىكند و مقرر مىشود مكرر يكديگر را ملاقات نمائيم .\r\nروزى دو از اين قضيه ميگذرد از طرف انور پاشا وزير جنگ بوزارت جنگ دعوت ميشوم و معلوم مىشود براى مذاكره راجع بتجاوز كردن قشون از همدان به طرف تهران است در اين مجلس وزير جنگ عثمانى را از روى نقشه قانع ميسازم كه تجاوز اردوى مشترك عثمانى و ايرانى از همدان با وجود نگرانى كه از نگاهدارى بغداد هست خطرناك مىباشد و در همين روز دستورهاى خود را كه برئيس اردوى همدان داده‌اند\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nتغيير داده تهران از تهديد حملهء اين قشون فراغت مييابد و طولى نميكشد كه بغداد بدست انگليسيان فتح مىشود و قشون عثمانى از همدان خود را به بيجار كشيده از خاك ايران خارج مىشود .\r\nباز پس از چند روز از طرف حليم پاشاى عرب رئيس الوزراء دعوت ميشوم صدر اعظم عثمانى كه رئيس حوزهء مركزى جمعيت اتحاد ترقى هم هست از نگارنده ميپرسد بطلعت پاشا در خصوص اتحاد اسلام چه گفته بوديد مذاكرات خود را كه با طلعت نموده بودم با وى تجديد ميكنم حليم پاشا تصديق مىكند كه نبايد فتنهء خفته اختلاف شيعه و سنى را بيدار كرد و بعد از اين هم ديده مىشود كه با ايرانيان اينموضوع را تعقيب نمينمايند بلكه تا حدى هم اين نظريه را به گوش جمعيت خود ميرسانند چنان كه نورى بيك مدير يكى از روزنامهاى مهم آنها كه جوان فعال و از كاركنان جدى جمعيت است روزى نزد نگارنده آمده ميپرسد بطلعت پاشا در موضوع اتحاد اسلام چه گفته بوديد مذاكرات خود را براى او نقل ميكنم ميپرسد آيا ممكن است اين مطالب را بقلم آورده مقالهء ترتيب بدهيد و بتركى ترجمه شود و در يكى از مجلات ما طبع و نشر گردد ميگويم البته با كمى ملاحظه كه از متعصبين هردو ملت لازم است بشود اقدام خواهد شد مقالهء در تحت عنوان ايرانيان و عثمانيان نوشته در شماره هفتم مجله ادبيات عمومى به فارسى و تركى نشر و در افكار عثمانيان متجدد تأثير شديد مينمايد .\r\nخلاصهء مقاله مزبور آنكه - سالها است دانشمندان اين دو ملت ميكوشند از اشتعال نائرهء اختلاف مذهبى كه قرنها است از روى سياست داخلى و خارجى در ايندو مملكت اسلامى جارى بوده و هردو ملت و مملكت را دچار خسارتهاى جانى و مالى بسيار نموده است بكاهند تا يكدرجه هم موفق گشته به مقصود نزديك شده‌اند و از عصبيتهاى قديم كه به وضع موحش در ميان عوام هردو فرقه خودنمائى داشته كاسته شده است ترقيات علمى و ادبى هردو ملت هم بضميمه اقتضاى عصر آنها را مدد رسانيده است و كار به جائى رسيده كه آنچه را پيران متعصب قديم در آينه نميديدند اكنون جوانان منور الفكر در خشت خام مشاهده كرده ميبينند كه اگر عثمانيان و ايرانيان با يكديگر اتفاق و اتحاد حقيقى نكنند نميتوانند بروشنائى آتيه خود اميدوار باشند اينك من به برادران\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nعثمانى خود مژده مىدهم بذر مودتى كه بدست منور الافكاران ايران در مزرعهء دل ايرانيان از مهر و محبت برادران دينى و عثمانى آنها پاشيده شده است سرسبز گشته دارد حاصل نيكو ميدهد در اين صورت اگر نهال محبتى هم كه بدست منور الافكاران عثمانى در قلوب عثمانيان از محبت برادران دينى ايرانى خود غرس شده نمو متقابل بنمايد و ميوهء شيرين بدهد اميد است تاريكيهاى عصبيتهاى قديم از صفحه خاطر هر دو ملت بر طرف شده براى دفاع از تجاوزات دشمنان مشترك دست اتحاد بهم داده بمقاصد مشروع خود كامياب بگردند و بالاخره عنصر وحدانى ايرانى با وصف ايرانيت و جعفريت ركن معظم بناى اسلاميت و برادر مهربان ملت با احتشام عثمانى بوده باشد .\r\nمقاله مزبور باداره تفتيش مطبوعات كه در ايام جنگ برقرار است رفته ادارهء مزبور اجازه نميدهد جمله آخر را طبع و نشر نمايند و ميگويد در طبع اين جمله تصويب شيخ الاسلام ضرورت دارد .\r\nنورى بيك مقاله را نزد نگارنده آورده تقاضا مىكند اين جمله را حذف نمايم ولى تقاضاى او پذيرفته نميشود و بدون اين جمله بطبع و نشر آن رضايت نميدهم نورى بيك مقاله را به نظر طلعت پاشا رسانيده از او تكليف ميخواهد طلعت اجازهء طبع آن را به همين صورت ميدهد .\r\nبديهى است بايد مركز رسمى ايران در اين پايتخت و برادران ايرانى من مخصوصا همسفران كه در خير و شر اين سفر باهم شركت داريم خوشحال باشند كه نگارنده توانسته باشد بمصلحت ايران و ايرانيان با جمعيت اتحاد و ترقى كه اكنون حاكم اين مملكت است روابط خصوصى داشته باشم ولى متأسفانه از روى حسادت و سوء اخلاقى كه در اغلب افراد ما موجود است ديده مىشود اين پيش‌آمدها در مركز رسمى ايران و در دماغ همسفران سوء اثر مىكند و دقيقهء در آزار نگارنده كوتاهى نميكنند و من همه را به بردبارى ميگذرانم و ميكوشم خود را از تيررس سهام حسادت و غرضمندى آنها دور بگيرم و لهذا آمدوشد با سفارت ايران و ايرانيان را ترك نموده در گوشه خانه نشسته بتأليفات خويش مراجعه و بنگارش داستان شهر ناز و غيره خود را مشغول ميسازم تا هفدهم جمادى الاولى يكهزار و سيصد و سى و پنج ( 1335 ه ) كه بغداد و تمام\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nعراق عرب بدست قشون انگليس فتح شده در نتيجه آنچنانكه گفته شد قشون عثمانى و ايرانى تا محصور نگردد از همدان عقب كشيده از خاك ايران خارج و به طرف موصل ميآيد و ايرانيان مهاجر كه از رئيس و مرئوس نظامى و غيره اعتدالى و دمكرات نماينده و غير نماينده در عقب سر آن اردو زندگانى و امرار وقت ميكردند همه برگشته داخل خاك عثمانى شده كمكم باستانبول رو ميآورند در اين حال نگارنده بواسطه اجتماع آنها در استانبول و به خيال اينكه بتوانم راهى براى بازگشت بايران بدست بياورم مصمم ميشوم بتوقف استانبول خاتمه بدهم چنان كه در آخر اين فصل خواهيد خواند .\r\nاينك بشمهء از اوضاع داخلى ايران و سياست خارجى آن و به بدبختى بزرگى كه بيكى از صالحترين ايلات ما رو ميآورد اشاره نمايم چنان كه از پيش نوشته شد رؤساى ايل نجيب سنجابى يعنى شير خان و اولاد او كه حكومت سرحد غربى ايران هم با آنها است در حوادث اخير مملكت جزو مليون و مجاهدين شده با دمكراتها موافقت كردند در اينوقت كه قشون انگليس بر عراق عرب مسلط شد و جنگهاى داخلى مغرب ايران خاتمه يافت حكومت موقتى نظام السلطنه برهمخورد و مجاهدين و مليون از ايران خارج ميشوند سليمان ميرزاى محسن رئيس دمكراتهاى مهاجر با عدهء از دمكراتها خود را در پناه ايل سنجابى ميكشند على اكبر خان سردار مقتدر ولد شير خان كه از ديگر برادرانش بيشتر داخل كشمكشهاى سياسى است وسائل آسايش پناه‌آورندگان را به خوبى فراهم ميآورد و در مدت چند ماه از هرگونه فداكارى و خدمتگذارى دربارهء آنها دريغ نميدارد و چون انگليسان پس از تصرف عراق عرب و خاتمه دادن بحوادث سياسى و نظامى غرب ايران تمام مملكت را بواسطه قواى روس كه در ايران است و با آنها متحد ميباشند زير دست قدرت خود ميگيرند بعنوان توقيف رؤساى دمكرات براى گوشمال دادن بايل سنجابى بايل مزبور حمله نموده از هرگونه ستمكارى دربارهء آنها دريغ نميدارند و صدها مرد و زن و بچه بيگناه آنها هلاك ميگردند و اموالشان غارت مىشود سليمانميرزا و بعضى ديگر را هم گرفته بهندوستان تبعيد مينمايند انگليسان چون بامنيت ايالتهاى جنوبى ايران مخصوصا فارس و بنادر براى كار تجارت و سياست خود اهميت بسيار ميدهند و بعلاوه نميخواهند در اين وقت كه قوهء ژاندارمرى ايرانى\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nمنحل شده قوهء ديگرى كه بتواند با قواى روس از قشون خود و قزاق ايرانى همسرى نمايد وجود نداشته باشد لهذا قوهء در تحت امر صاحبمنصبان انگليسى در جنوب ايران تشكيل ميدهند بنام پليس جنوب بديهى است مخارج اين قوه را خود ميدهند به قصد اينكه در آتيه از دولت ايران بگيرند و هم واضح است كه كمپانى نفط ايران و انگليس كه از اين قوه استفاده مهم مينمايد از هرگونه مساعدت با دولت انگليس در تشكيل اين قوه دريغ نمينمايد پس در جنوب و شمال ايران دو قوه در معنى مخالف يكديگر و در صورت متحد و موافق بنفع دولتين روس و انگليس موجود مىشود در مركز مملكت هم ميرزا حسنخان وثوق الدوله را كه از ترس كميته مجازات تأسيس شده در تهران با عمليات شديد كه از آن بروز نموده به كلى خانه‌نشين و مخفى بوده است سركار آورده دولتى كه كاملا در تحت نفوذ آنها باشد بدست او تأسيس مينمايند و ماهى سيصد هزار تومان بعنوان مساعدت به آن دولت ميپردازند كه بتواند خود را اداره كند وثوق الدوله و رفقاى او هم دل خود را خوش كرده اين پول را مائدهء آسمانى براى خود فرض مينمايند روس و انگليس از روى سياست عميق انگليسيان يك عهدنامه مخفى ميان خود راجع بقسمت وسط ايران كه در عهدنامه يكهزار و نهصد و هفت بيطرف گذارده شده ميبندند براى روزى كه بخواهند حساب مملكت كيان را به كلى ما بين خود تسويه نمايند در اين حال درهاى اميدوارى در روى زمين به روى ايران بسته مىشود و مملكت ما در باطن به خيال روس و انگليس ميان آنها تقسيم ميگردد و تنها اميدى كه در دل اميدواران باقى ميماند اينست كه تصور ميكنند درهاى آسمانى به روى آنها هنوز بسته نشده ممكن است حوادثى پيش آيد كه عهدنامهاى علنى و مخفى روس و انگليس در ايران حكم كاغذ پاره را پيدا كند و گريبان مملكت ما از پنجهء اين دو رقيب ستيزه رهائى بيابد .\r\nخلاصه نظام السلطنه با همراهان خود وارد استانبول مىشود عثمانيان از او پذيرائى مينمايند و در اين تنگدستى از ارزاق كه دارند او را مانند صاحبمنصبان بزرگ نظامى خود جيره و مواجب ميدهند نظام السلطنه ميخواهد در اين پايتخت هم بر همراهان خود و مهاجرينى كه دسته‌بدسته وارد ميشوند حكومت كرده خود را رئيس و آنها را مرئوس بداند و به اين وسيله اهميت خويش را در نظر عثمانيان محفوظ نگاهدارد\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nولى غير از معدودى از بستگان نزديك او كسى زير بار نرفته به او سر فرود نميآورد اختلاف كه روزبروز ميان هموطنان مهاجر زياد مىشود و تصميم نگارنده را در ترك قسطنطنيه قوت ميبخشد بالاخره از طلعت پاشا كه اكنون صدر اعظم است تقاضا ميكنم رخصت بدهند براى شركت نمودن در كنگره سوسياليستها كه به جهت خاتمه دادن بجنگ عمومى در مملكت بيطرف سوئد منعقد ميگردد بدان مملكت روانه شوم و تصور ميكردم اگر خود را بدانجا بكشانم بعد از اتمام كنگره مزبور خواهم توانست از راه فنلاند و روسيه به طرف ايران رهسپار گرديد صدر اعظم بسفارت خود در سوئد تلگراف مىكند كه مسافرت نگارنده به آن مملكت براى خدمت بعثمانى و ايران و عالم اسلاميت سودى دارد يا نه جواب مساعد ميرسد و اسباب مسافرت مرا فراهم ميآورد و دولت آلمان و اطريش را واميدارد به من اجازه گذشتن از خاك خود را بدهند و با وجود دسائس بسيار كه از ارباب غرض در جلوگيرى از اين مسافرت من مىشود با شتاب خود را آمادهء اين سفر مينمايم .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nفصل پنجم سفر شمال و بهبود احوال\r\nدر بحبوحهء پريشانخاطريها كه از طول اقامت قسطنطنيه و از كردار هموطنان مقيم و مهاجر بر من احاطه كرده بود روز بيستم ماه شوال ( 1335 ) هزار و سيصد و سى و پنج هجرى كه از استانبول بعزم مسافرت اسكانديناوى حركت مينمودم مرا روز خوشحالى بود و اين مسافرت اتفاقى براى من فرج بعد از شدت شمرده ميشد گرچه بايستى يكسر ببرلن رفته از آنجا بجانب مقصد روانه شوم اما ناتمامى كار اجازه گرفتن از ادارهء جنگى دولت آلمان براى گذشتن از آن مملكت و عجلهء كه در مسافرت داشتم مرا مجبور كرد در خارج قسطنطنيه انتظار اتمام كار را داشته باشم و براى اين كار وين را برگزيدم اين سفر دوم است كه من از راه بالكان مسافرت ميكنم و بواسطهء انقلابات جنگ اوضاع راه را دگرگون مشاهده مينمايم مملكت صرب از ميان رفته تنها بلغارستان و هنگرى ميان خاك تركى و اطريش فاصله است بعلاوه مسافرت از اين راه به كلى در تحت نظارت قوهء نظامى است و مسافرين دچار مشكلات بسيارند در اين سفر يك كلمه نوشته همراه نيست بلكه كاغذ سفيد هم قابل گذرانيدن از حدود نميباشد در اين صورت مسافت راه را كه سابقا به خواندن كتاب و غيره و بديدن اوضاع فرح‌انگيز طبيعى و تماشاى آمدورفتها و خوشحاليهاى بسيار مسافرين و مردم بومى در سرگارها و در اطاقها و راهروهاى ترنها با مسرت ميگذشت اكنون تنها بگفتگوى غمزدگان و ديدن اوضاع طبيعى درهم و برهم و احوال پريشان مردم هركجا كه بواسطه بدبختيهاى جنگ با رنگهاى زرد بدنهاى ضعيف و صورتهاى اندوهناك ماتمزده ديده ميشوند ميگذرد .\r\nزمينهاى سرحدى عثمانى كه هنوز از فشار لگدكوبى بالكانيان در نيامده گرفتار بدبختى جنگ حاضر شده است و لم يزرع مانده از حال پريشان سرحدنشينان و سختى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nمعيشت ايشان خبر ميدهد رسيدن به خاك بلغارستان و مبدل شدن زمينهاى خشك بيحاصل خاك تركى باراضى سبز پرحاصل و اشتغال زن و مرد بلغارى بكشت و كار فراوانى ارزاق و آمدورفت زياد و تبديل يافتن ويرانه‌ها بآبادانيها تفاوت بلغاريان را با تركان در كار نيكو نشان ميدهد آرى بلغارها گرچه در جنگ بالكان صدمه خوردند و لكن پشتكار و هوش آنها به زودى كسر آن صدمه را جبران نموده در جنگ حاضر هم با اينكه شريك آلمان و متحدين او بوده‌اند تنها شريك منفعت بوده كمتر در خسارتها شركت نموده‌اند چنان كه حدود خود را نگاهدارى كرده در پيش قدمى بحدود دشمنان مگر براى شركت در غنيمت نمودن به آسانى قدمى برنداشته‌اند به اين سبب ميتوان گفت در جنگ حاضر بلغارستان سود نموده است خصوصا كه در تقسيم مملكت صربستان قسمت عمده بدست وى افتاده و شهر نيش دوم پايتخت صرب اكنون در تصرف اوست .\r\nخلاصه از خاك بلغارستان و صرب گذشته بسرحد اطريش يا اول خاك هنگرى رسيده بهبود احوال و وفور آبادى و فراوانى ارزاق را قياس به خاك عثمانى نميتوان كرد خصوصا در مملكت هنگرى كه نسبت باطريش هم ارزاق فراوانتر است .\r\nروز بيست و دوم شوال هنگام چاشت به وين ميرسم اين دفعه چهارم است كه به اين پايتخت وارد ميشوم و چه اندازه تفاوت است ميان حال حاضر اين شهر با احوال گذشته‌اش كثافت خيابانها خشك بودن سبزه‌زارها لگدكوبى چمنهاى پر گل و لاله‌اش در گردشگاههاى عمومى بدنهاى ضعيف و رنگهاى پريدهء مردمش خبر ميدهد كه جنگ حاضر و بدبختيهاى آن با اين مملكت چه معاملت نموده است .\r\nبا اين همه مردم وين از خلق قسطنطنيه خوشبخت‌تر شمرده ميشوند چه در مغازه‌ها و دكاكين استانبول از مأكول و ملبوس و مشروب همه چيز به حد وافر ديده مىشود و براى مردم دولتمند چندان تفاوتى در زندگانى با غير روزگار جنگ حاصل نشده است و بينوايان همه چيز را بديدهء خود ديده جز آه حسرت كشيدن و بالاخره با شكم گرسنه جان دادن چارهء ندارند ولى در وين هرچه هست براى همه هست و هرچه نيست براى هيچكس نيست درست است كه در مهمانخانهاى بزرگ و در ادارات معظم وفور ارزاق افزونست ولى مردم آنها را نميبينند و ارزاق عمومى كه سرآمدش نان\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nاست بطور تساوى و يك رنگ و يك جنس به همه داده مىشود . مردم اطريش از جنگ بستوه آمده‌اند و لكن رودربايستى شديدى كه از آلمانها دارند و خطرناكى موقع خود را كه ملاحظه مينمايند بعلاوه احساسات پادشاه جوان تازه بتخت و تاج رسيده آنها را ناچار نموده است بردبارى نموده نارضائى خود را از جنگ آشكار نسازند و با اين تفصيل از كمتر زبانى است كه از جنگ و بدبختيهاى آن شكايت شنيده نشود .\r\nشهر وين را در اين سفر بهتر از سفرهاى پيش ميبينم و با مردم آن بيشتر آميزش مينمايم با پارهء از خانواده‌هاى مهربان اطريش آمدورفت كرده بر اخلاق و عادات آنها تا يك اندازه پى برده ميفهمم مهربانى و خونگرمى اين ملت كمتر از هيچيك از ملتهاى اروپائى نيست .\r\nو اما ايران وين - در وين اكنون سفارتخانهء مختصرى داريم كه سفير آن صفاء الممالك نائينى است صفاء الممالك شخص ملائم بردبار آسايش‌طلبى است كه دوست ميدارد بوطنپرستى و ملت‌خواهى ستوده شود و اين خود در روزگار بيمردمى ما قيمت دارد چند تن تاجر و تاجرمنش ايرانى هم اينجا ديده ميشوند كه در ايام جنگ بيكار مانده‌اند .\r\nدربار اطريش مستقيما با دربار ايران كارى ندارد خصوصا در ايام جنگ كه دولت ايران اگر از ترس روس و انگليس جرئت كند كلمه‌ئى با اين دسته از دول جنگجو بگويد با آلمان و عثمانى ميگويد و اطريش را هم ضرورة شامل است .\r\nپس از چند روز انتظار و اتمام كار رخصت عبور از آلمان از وين ببرلن مسافرت مينمايم و اين روز دوازدهم ذى القعده ( 1335 ) هجرى است در راه‌آهن با جوانى از صاحبمنصبان اطريش كه به برلن ميرود هم منزل شده چند ساعت گفتگو ميكنيم و همه راجع بايران است و يك سئوال او در قلب نگارنده تأثير شديد مينمايد ميپرسد سرحدات ايران كجاست ؟ اول نگارندهء ميخواهد از اين پرسش اظهار حيرت نمايد ولى فورا ملتفت ميشوم اين سئوال ساده نيست بلكه نظر ببودن قشونهاى مختلف بيگانه در مملكت ما مىباشد كه در روى نقشه‌هاى جنگى عمومى سرحدات ما را برهمزده سرهنگ جوان را به اين پرسش حيرت‌انگيز واداشته است جواب تأسف‌آميزى\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبه او مىدهم و ميگذرد .\r\nنيمه شب است ببرلن ميرسم نبودن وسايل نقليه بسيار در جلوگار نبودن آمد و رفت زياد كم بودن روشنائيها ميفهماند اين برلن برلن پيش نيست و در مدت سه سال روزگار جنگ نقصان بزرگ بر آن وارد گشته است اتفاقا اتومبيل يكى از هتلها را جلوگار ايستاده ديده آن را غنيمت شمرده بفاصلهء كمى خود را بهتل مزبور رسانيده شب را راحت بسر ميبرم صبح مىشود صبحانه مختصرى كه شيرينى آن منحصر است به دو دانه حب كوچك شيرينى مصنوعى سوخارين صرف مىشود ( مقصود از  Soccharine  است ) .\r\nدر برلن قند و شكر مصرف نميشود مگر براى نظاميان و براى سفارتخانهاى اجنبى كه مختصرى ميدهند و بخانه‌دارها از روى كارت به كمتر چيزى كه بشود قناعت كرد آلمانها ميگويند ما قند نميخوريم قند را ميدهيم بكودكان متحد با خود ( مرادشان تركانند ) كه اگر ندهيم گريه كرده ميگويند پس ما هم جنگ نميكنيم . در برلن مساواتى در ميان عموم مردم ديده مىشود و انتظاماتى داده شده كه محير العقول است درست است كه شهر برلن بعد از سه سال با نصف دنيا جنگيدن البته بطراوت و صفاى پيش نيست البته روشنائى سابق را ندارد البته آمد و رفتش مثل روزگار پيش از جنگ نميباشد و لكن اگر كسى نداند روزگار جنگ است از اوضاع جنگ كمتر چيزى در شهر احساس مينمايد خصوصا كه در صورت مردم انبساط شديدى ديده مىشود در مجامع آنها از مهمانخانها و قهوه‌خانها و غيره صداى قهقهه بلند است و چنان مينمايد كه اين اظهار تردماغى از دلهاى مجروح شكسته از خاطرهاى ماتمزده از رنگ و روهاى پريده از بدنهاى لاغر شده و بالجمله از شهرى كه كمتر خانهء در آن هست كه يك يا چند جوان تحصيل‌كرده دانشمند يا تحصيل از آن زير خاك نرفته يا بىدست و پا نشده و يا مجروح نگشته در گوشهء بيمارستانى با يك عالم اندوه انتظار مرگ را نداشته باشد از شهرى كه غير از پيران از كار افتاده و كودكان كمتر مرد بومى در آن ديده مىشود و از قوهء جوانش هرچه باقيست در زير آتش عالم‌سوز ميسوزد شنيدن اين قهقهه‌ها و ديدن اين اظهار خرمى و انبساط البته چندان ساده و طبيعى نيست و لكن اين ملت در بردبارى در پشتكار\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nدر بىاعتنائى بدشمن در ثبات قدم و در اطمينان داشتن از دولت خود بحقيقت اول ملت دنيا شمرده مىشود .\r\nالبته در مقابل يكدنيا دشمن حق دارند غم و اندوه و ماتمزدگى خود را پنهان نگاهداشته اين بىاعتنائى را از سرمايهاى بزرگ خود بشمارند نگارنده ميخواسته است در اين هنگام سياحتى هم به دو مملكت انگلستان و فرانسه نموده از حالت روحى و وضع مردم آن دو مملكت نيز در ايام جنگ خبردار شوم اما گمان ندارم اسباب مسافرت بآنطرف فراهم آيد خصوصا بانگلستان كه اولا درهاى خود را به روى آمد و رفت بيگانگان به كلى بسته‌اند و آزادى كه در آلمان باقتضاى وقت تا يكدرجه هست در آنجا نيست و لكن از ديدن احوال آلمانها و اوضاع برلن كه مركز اين دستهء جنگجو است تا يك اندازه باوضاع لندن و پاريس هم مىشود پى برد و آن دو مملكت هم هريك البته در عالم خود مزايائى دارند .\r\nدر برلن غير از ارزاق عمومى همه با كارت و به حد معين و چنان كه گفتم بطور تساوى است ساير ما يحتاج زندگانى هم مخصوصا آنها كه در كار جنگ به مصرف ميرسد مانند فلزات و چرمينه و پشمينه همه از روى كارت و به قدر ضرورت بلكه كمتر از قدر ضرورت بدست مردم ميرسد كف كفشها از تخته پيراهن و شلوار و هوله و دستمالها كه شستن مكرر لازم دارد بواسطهء نايابى صابون بيشتر از كاغذ و با اين حال از زبان هيچكس شكايتى شنيده نميشود و مردم با اين زندگانى فوق العاده خو كرده بردبارى مينمايند آرى اگر دولت آلمان اين حسن اداره را نداشت و اين عاقبت‌انديشى را نميكرد تا اين درجه ملت با دولت همراهى ننموده شكيبائى را پيشهء خود نميساخت هرگز نميتوانست سه سال در برابر چندين دولت و ملت مانند فرانسه و انگليس و آمريك و غيره خوددارى كند با در دست داشتن آنها قسمت مهم دنيا را از بر و بحر و در زيردست داشتن ايشان بسيارى از ارزاق عالم را با اين حال شاهد فتح و ظفر را هم در آغوش خود گرفته تصور نمايد در صورتى كه بزرگتر زحمت آلمان كشيدن بار سنگين متحدين است بر دوش خود كه همه از او همه چيز ميخواهند تا بتوانند قدمى بمساعدت او بردارند توقف نگارنده در برلن مقارن ميگردد با حركت قشون آلمان بجانب ريكا و در همان\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nچند روزه ريكا به تصرف آلمان درآمده بر عيش و سرور مردم افزوده مىشود .\r\nو اما ايران برلن - در برلن سفارتخانهء بىنام و نشانى از ايران هست سفيرش حسينقليخان نواب است از فرقهء دمكرات ايران و پيش از اين نامبرده شده است ديگر يك ادارهء روزنامه كاوه است با يك مؤسسهء كوچك ايرانى در ظاهر بنام اداره كاوه و در باطن دخيل كارهاى سياسى ايام جنگ مربوط بآلمان و ايران اعضاى اين اداره آقا سيد حسن تقىزاده است كه پيش از جنگ در امريكا و انگلستان بوده بعد از شروع بجنگ با آلمانها ظاهرا بست‌وبند كرده ببرلن آمده تنى چند از ايرانيان مقيم خارج را آنجا جمع كرده براى ايران تا آنجا كه بمنافع آلمان مفيد باشد يا بىضرر قدمى برداشته و مداخلات او و همراهانش تا يك اندازه در اقداماتى كه در اوايل يكهزار و سيصد و سى و چهار ( 1334 ه ) در تهران شده دخالت داشته چنان كه در اول همين جلد از كتاب نوشته شده و نگارنده خود جريان آن احوال را شاهد بوده است .\r\nاعضاى سوسيته برلن يكى محمد بن عبد الوهاب قزوينى است كه اكنون ميرزا محمد خان ناميده مىشود و پيش از اين هم در اين كتاب نام او برده شده او يكى از اشخاص آگاه است مخصوصا در فن تاريخ و خصوصا قسمت تاريخ مغول كه بر ديگر هموطنانش مزيت دارد .\r\nاعضاى اين سوسيته سياسى همه مرد سياست نيستند و اجتماع آنها در اين مركز از روى ضرورت بوده است كه در اينحال بتوانند امرار حيات نمايند .\r\nخلاصه امروز بايد از سرحد آلمان بيرون رفت و بعد از دو سال ديدن و شنيدن بسى اقوال و احوال حزن‌انگيز از حوزهء جنگجويان بدر شد ولى بايد دانست كه گذشتن از سرحد آلمان چندان بىزحمت نيست و قانون جستجو استثناء بردار نميباشد .\r\nبعد از ظهرى است بكنار درياى بالتيك ميرسم و در اين ساحل يكساعت در دست كاوش‌كنندگان گرفتاريم مسافرين را برهنه كرده بدن آنها را ميكاوند مبادا چيزى بر پوست بدن آنها نوشته شده باشد پس از آنكه محقق شد مسافر نوشته و يا هرچه در ايام جنگ بيرون بردنش از خاك آلمان ممنوع است همراه ندارد او را رخصت گذشتن و كشتى نشستن ميدهند اين تكليف را ادا كرده از آن محوطه در گذشته\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nقدم بكشتى نهاده اوضاع دنيا را دگرگون و احوال را از هرجهت به وضع عادى كه مدتها است از ديدارش بىبهره بوده مشاهده نمود روى ورقهء مخصوص كشتى شرح ذيلرا بيادگار مينويسد :\r\nسه ساعت و نيم بعد از ظهر هفدهم ذى القعده يكهزار و سيصد و سى و پنج ( 1335 ) هجرى است در درياى بالتيك بنگارش اين يادداشت ميپردازم در محرم يكهزار و - سيصد و سى و چهار ( 1334 ه ) كه از تهران درآمده بدست حوادث جنگ عمومى يا در برابر تند باد انقلابات عظيم ببغداد افتاده بقسطنطنيه رفته بالاخره از خاك بالكان گذشته صحراهاى سبز اطريش و آلمان را پيموده همه جا در تنگناى حكومت نظامى و قوانين سخت ادارات جنگى مقهور بوده بوئى از آزادى روزگار صلح و سلامت بمشام جانم نميرسيده است با هزار زحمت خود را از حوزهء جنگ بيرون افكنده يعنى از سرحد آلمان در كنار درياى بالتيك پس از طى نمودن دربندهاى سخت و گذشتن از مرحله‌هاى پرزحمت بكشتى نشسته رو بمملكت سوئد روانه هستم تا در استكهلم پايتخت دولت بيطرف مزبور در انجمن بزرگ اجتماعيون عالم شركت نموده بلكه بتوانم از اين راه در اين حوزه خدمتى به وطن خود نموده باشم آرى در كنار اين دريا و در ساحل اين بندر موسوم به سانيت (  Sassnites  ) ميان صلح و جنگ ميان طرف و بيطرف ميان آزادى و گرفتارى و يا در ميان محدود و مقيد بودن لوازم زندگانى براى غنى و فقير يك در فاصله است اما چه در كه در پشت آن ميليونها قشون جرار بهم ميجوشند و از شرف قوميت خويش دفاع مينمايند و با بحرص و طمع جمعى سرمايه‌داران و بالا نشينان خودپسند خدمت ميكنند بهرصورت مانند مرغى كه از قفس پرواز كرده باشد از آن در بيرون شده از استنشاق هواى لطيف اين دريا كه رايحهء صلح و سلامتش دماغ جان را معطر ميسازد بهره‌مند ميگردم خدايا روزگار صلح را نزديك گردان و اين خونريزى موحش دنيا خراب كن را خاتمت بخشاى و دول جنگجو را انصاف ده كه نظرى به حال فلاكتزدگان خود نمايند و به اين بدبختى بزرگ عالم بشريت خاتمه بدهند .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nفصل ششم استكهلم و مأموريت\r\nماه دوم پائيز است كه من به اين شهر ميرسم هوا در نهايت لطافت درختان سبز چمنها شاداب و زمردگون مملكت آرام مردم آسوده خاطر چيزى كه باعث نگرانى است يكى اين است كه تصور مىشود قيمت ارزاق و فراوانى آنها به صورت كنونى باقى نماند و ديگر اينكه تحريك انگليس و آلمان در اين مملكت بر ضد يكديگر محافل سياسى را در اضطراب خاطر انداخته سوسياليستها كه رئيس معروفشان برانتى نام دارد ميكوشند حكومت را در دست خود بگيرند اگرچه آنها بر ضد آلمان نميباشند ولى رئيس آنها شخصا با آلمان ضديت دارد و از هنگامى كه كنفرانس عمومى سوسياليستها براى صلح عمومى در اين شهر تشكيل شده رئيس مزبور اهميت يافته به خيال افتاده است خود زمام دولت را در دست بگيرد .\r\nبايد دانست كه با همه تحريك انگليس و روس در اين مملكت بر ضد آلمان و با همه نفوذ انگليسيان در دل مردم باز سياست آلمان بر سياست ديگران غلبه دارد بواسطه اينكه قواى عسگرى با او همراهند و ميدانند اگر بخواهند مخالفت كنند نابود خواهند شد اينستكه كوشش مسيو برانتى براى رئيس الوزراء شدن نتيجه نداده كابينه را ديگرى كه ضديت با آلمان ندارد تشكيل داده برانتى وزير ماليه مىشود و طولى نميكشد كه استعفا داده خارج ميگردد .\r\nنگارنده در ابتداى ورود باستكهلم مقالهء در تحت عنوان اريستكراسى و دمكراسى نوشته ميخواهم آن را در سوئد منتشر نمايم بواسطه تندى كه دارد ارباب جرايد نميپذيرند بالاخره ترجمهء آن بفرانسه بطور خلاصه در لوزان سويس در نمرهء 31 روزنامه لاناسيون درج مىشود وقتى نگارنده مقالهء مزبور را نوشته حكومت روسيه بدست بلشويك نيفتاده بوده است ولى طبع مقالهء مزبور مقارن مىشود با رياست لنين در روسيه\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nو فرستادن او مكتوبى راجع بعقايد و افكار خود بيكى از رجال آلمان و منتشر شدن مكتوب مزبور در ژورنال دوژنو روزنامه لاناسيون مكتوب لنين را از ژورنال مزبور نقل كرده با مقالهء نگارنده در يك نمره بلكه در يك ورقه نشر نموده است و خلاصه آن اين است :\r\n\r\nقوهء عوام و قوهء خواص\r\nاز آن هنگام كه بشر پا بدايرهء هستى نهاده عالم بشريت باقتضاى طبيعت ميدان جنگ و جدال بوده است براى قوهء عوام و قوهء خواص يكى از اين دو قوه سعى ميكرده همه بطور تساوى از حاصل طبيعت استفاده نمايند و ديگرى ميكوشيده تا براى خود امتيازات بدست آورده بطور خصوصى بهره‌مند گردد قوهء عوام ميخواهد امتيازات غير قانونى را از صفحه زندگانى بشرى محو نمايد و قوهء خواص ميكوشد آنها را محافظت نموده بلكه بر وسعت دايرهء آن بيفزايد قوهء عوام با شمشير اكثريت از حقوق خود دفاع مىكند و قوهء خواص در غلبه بر حريف ستيزهء خويش بجاه و مال اتكاء مينمايد .\r\nقوهء خواص تا كنون از بيخبرى عوام استفاد كرده بر آنها حكومت نموده است همان عوام بى خبر كه گاهى بيرق سياه خود را بحمايت بدبخت كنندگان خويش نيز برافراشته موجبات مزيد بدبختى خود را بدست خود فراهم ميآورند .\r\nو قوهء خواص ميكوشد كه عوام را در سياه چال نادانى و بيخبرى نگاهدارد تا بر عمر كامرانى خويش بيفزايد ولى از آنجا كه عالم رو بترقى است روزبروز بواسطه پى بردن عوام بر حقوق مشروع خويش بر قوهء آنها افزوده از قوهء حريفشان كاسته ميگردد .\r\nسقوط پىدرپى خاقانها تزارها و پادشاهان مستبد و تبديل اساس حكومتهاى استبدادى بجمهوريت و مشروطه كه تكيه‌گاه آنها قوهء ناشى از عوام است اين مدعا را مدلل ميدارد و جاى آن دارد كه تصديق كنيم دير يا زود در اين ميدان نبرد طبقاتى قوهء خواص مغلوب قوهء عوام بگردد و اصل مقدس هركس به حق خويش بجاى اصل نامقدس هركس زور و زرش بيش او پيشتر مستقر گشته اصل نامقدس را محو و نابود سازد .\r\nاگر روزگارى در نظر عده‌ئى از خلق حكومت عوام قابل اعتناء نبوده و تصور\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nميكردند خالق متعال عنايت مخصوص نسبت باعيان و اشراف دارد و همهء خوشبختيها را براى آنها خلق كرده است و بدبختيها را براى بينوايان ولى رفته‌رفته بطلان اين عقيده ثابت شده همه دارند معتقد ميگردند كه زير بار تعدى و تجاوز صنوف ممتازه نرفتن و زمام حاكميت را بدست قوه قانونى ناشى از عموم ملت سپردن مخالف ارادهء الهى نميباشد .\r\nو چون ديديم با نشو و نماى اين عقيده قوهء عوام در ميدان مبارزه حمله‌هاى شديد نموده هردفعه باسترداد قسمتى از حقوق خويش كامياب گرديده دشمنان خود را مجبور ساخته است كه بحدود و حقوق خويش قانع بوده باشند و از تجاوز بحقوق ديگران خوددارى كنند پس چرا باور نكنيم كه دير يا زود روزى بيايد كه قوهء عوام دنيا يك جا و يكجهت بدون امتياز نژاد زبان مذهب و رنگ قيام كرده بر حريف خويش غلبهء كامل نمايد و اثرى از وجود او باقى نگذارد و براى اينكه قوهء عوام بجنبش آمده با شمشير اتحاد و اتفاق بميدان مبارزه با خصم حاضر گشته او را محو سازد وجود قحطيهاى شديد و جنگهاى خونين تحمل ناپذير لازم است كه محرك قوهء عوام و موجب شورش و انقلاب گردد و چون تاكنون انقلابات عمومى بطور شدت در عالم موجود نشده و قوهء عوام دنيا آن نهضت شديد را كه بتواند كاخ ستمكاران را يك جا ويران سازد ننموده هنوز قوهء خواص حكومت مينمايد .\r\nجنگ كنونى كه نه تنها از آتش آن شرق و غرب ميسوزد بلكه شعله‌اش به دو طرف اين كره سرايت كرده البته بر ضرر قوهء عوام و بر نفع سرمايه‌داران و طبقات ممتازه در جريان است و خسارتهاى جانى و مالى و بدبختيهاى شديد آن همه بعوام ميرسد اين جنگ تا يك اندازه موجب گشته است كه قوهء عوام بيش از پيش به خود آمده در شانه خالى كردن از زير بار تحكمات نامشروع خواص پافشارى نمايد و بهتر از همه وقت پى ميبرد كه اوضاع اجتماعى كنونى براى او عاقبت وخيم دارد و اينكه جان و مالش در اين آتش جهانسوز نابود خواهد شد چرا و براى چه اينست كه به حال هيجان افتاده ميخواهد از اطاعت كردن از گردنكشان خودپرست سرپيچيده به آنها بفهماند كه بايستى بحرص و طمع خويش خاتمه داده تجاوزات خود را بزيردستان محدود سازند .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nاز طرف ديگر حكومتهاى اشرافى و سرمايه‌دارى بايد پيش‌بينى كنند كه هر قدر دامنهء اين جنگ طولانى بشود اساس زندگانيشان متزلزل‌تر ميگردد و لجاجت آنها در ادامهء جنگ در عالم بشريت گناه غير قابل عفو شمرده مىشود و اگر يكقسمت از دارائى خود را فداى نگاهدارى قسمت ديگر نكنند ممكن است همه را از دست بدهند .\r\nبالجمله بايد دانست كه بالاخره مسئلهء مستملكات كه يكى از عوامل مهم اين جنگ است از ميان خواهد رفت و هرملت در كارهاى خود آزاد و در برابر عالم انسانيت مسئول خواهد شد اساس حكومتهاى استبدادى منهدم خواهد گشت چنان كه حكومت استبدادى مسكو كه ننگ عالم بشريت بود معدوم گشت درياها آزاد خواهد شد مجامع بين المللى زياد و روزبروز بر قوهء آنها افزوده خواهد گشت قشون و اسلحهء عمومى محدود خواهد گرديد و قواى انسانى كه امروز صرف خرابى اساس بشريت است صرف ترقى و تعالى و حسن انتظام و آسايش و آرامش بشر خواهد گرديد انتها .\r\nو اما كنفرانس سوسياليستها - كنفرانس مزبور بواسطه ضديت انگليس و فرانسه كه نميپذيرند نمايندگان سوسياليستهاى آن دو مملكت در اين اجتماع شركت نمايند دو مرتبه تأخير شده در مرتبه سيم به كلى موقوف ميگردد و اين مسئله قابل نظر است كه آيا سر نگرفتن كار كنفرانس مزبور بواسطهء مساعدت ننمودن انگليس و فرانسه بوده است و برغم آلمانها برهم خورده يا آنكه آلمانهاى صلح‌طلب هم با اين كنفرانس در باطن همراه نبوده‌اند و اگر قسمتى از سوسياليستهاى آلمانى همراه بوده‌اند دولت و مراكز مهم نظامى و ملكى مخالف بوده كه سرنگرفته است نگارنده را عقيده اين است نارضائى آلمان هم مدخليت داشته است چه در برلن از زبان پاره‌ئى از آلمانهاى آريستكرات اظهار نارضائى از كنفرانس سوسياليست استكهلم شنيده شده ميگفته‌اند آنها ميخواهند ما را مجبور كنند صلح بيشرفى نموده باشيم چون باستكهلم رسيده رشتهء كار كنفرانس را بدست رياست مسيو برانتى كه نام برده شد ميبيند و هم ادارهء كنفرانس را بدست منشى عمومى آن مسيو هوليمان بلژيكى كه بملاحظه سوسياليست بودن طرفدار صلح است ولى براى استقلال مملكت خود و درآوردن آن\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاز جنگ آلمان كار مىكند معلوم مىشود آلمان ميخواهد همهمه صلح را بدهنها بيندازد گرچه به زبان اين مردم باشد اما انجام كار را بدست آنها نميخواهد و رشتهء اقتدار خويشرا بدست مخالفين خود نميسپارد خصوصا كه حادثهء انقلاب روسيه و پيشرفت قشون آلمان و گرفتن ريكا او را بر آن داشته كه در كار صلح عجالتا اقدامى نكند تا كار روسيه را ساخته قشون خود را از اين سرحد فراخ برداشته بر سر فرانسه و انگليس ريخته كار صلح را بر وفق دلخواه خود انجام داده باشد .\r\nبهرصورت كار كنفرانس سوسياليست در استكهلم مختل شده نمايندگان مختلف هم هركدام به وطن خود بازگشت نموده‌اند پس مقصدى كه من براى آن حركت كرده خود را به اين شهر رسانيده‌ام اكنون موضوعى ندارد در اينحال بايد يا از راهى كه آمده‌ام برگشته در استانبول يا در برلن و وين اقامت كنم و با به طرف ايران رهسپار گردم و يا در اين شهر مانده انتظار پيش‌آمد احوال را بكشم چون تصور ميكنم توقف اينمملكت به چند جهت براى من بهتر باشد لهذا توكل بر خدا كرده ميمانم و منتظر تقديرات الهى ميشوم و آن چند جهت اينست .\r\nاول تصور ميكنم هرقدر اقامت من در سوئد طول بكشد زودتر ميتوانم خود را بايران برسانم تا اينكه برگشته داخل ممالك جنگجو بگردم .\r\nدوم از ديدن احوال پريشان ممالك جنگجو طورى آزرده خاطر هستم كه دگر به اختيار نميخواهم خود را در آن حوزه بيندازم .\r\nسيم از بس از دست پاره‌ئى از هموطنان در اين سفر و مخصوصا در استانبول صدمهء روحانى خورده‌ام تصور ميكنم اقامت در مملكتى كه كمتر هموطن در آن باشد يا هيچ نباشد مرا تسلىدهندهء خاطر خواهد بود .\r\nراستى چقدر بر من ناگوار بود نوشتن اين چند كلمهء آخر اما چكنم نميتوانم به روى حقيقت پرده‌پوشى نمايم .\r\nچهارم استكهلم بواسطه بيطرف بودن اين دولت و بواسطه اينكه تنها راهى است كه از ايران باروپاى مركزى باز است براى ما ايرانيان اكنون اهميت دارد و هر كس از هركجا بيايد و برود بايد از اينجا بگذرد در صورتى كه نه يك مأمور ايرانى در\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nاينجا هست و نه يك سوسيته ايرانى كه براى رهگذران وسائل آسودگى را فراهم آورند يك قنسول سوئدى سالها است در اين شهر افتخارا مأمور ايران است اكنون پير شده از كار افتاده است مفخم الدوله كه وزير مختار ايران در روسيه بوده اكنون استعفا داده در اين مملكت مانده است تا بمأموريت ايطاليا برود تاجر دولتمند جوانيرا از اهل سوئد موقتا قنسول ايران نموده است بديهى است اين قبيل اشخاص اين گونه سمنها را قبول ميكنند بلكه خريدارى مينمايند براى اينكه باينوسيله كار تجارتشان بهتر دائر گردد و از اين نام و از مهر شير و خورشيد استفاده نمايند نه اينست كه بخواهند اوقات پرقيمت خود را صرف كار ايرانيان كرده باشند مگر تا آنجا كه ضرورتى اقتضا نمايد در اين صورت شايد در اقامت من براى هموطنان مسافر و يا براى واسطه بودن ميان مهاجرين ايرانى كه در استانبول هستند و ايران فايدهء بوده باشد .\r\nخلاصه با اين خيالات مصمم اقامت شده بدولت ايران شرح حال را نوشته تكليف ميخواهم و از دولت سوئد بتوسط مفخم الدوله وزير مختار مزبور درخواست ميكنم به من رخصت بدهند دوائر معارف اين مملكت را ملاحظه نمايم به دو ملاحظه اول آنكه شايد بتوانم از اين راه براى معارف وطن و ترقى دادن آن كه يگانه آرزوى من بوده و هست ارمغانى برده باشم دوم آنكه مملكت سوئد عموما و شهر استكهلم خصوصا اكنون مركز مهم پلتيك خارجه است مخصوصا انگليسيها كه بواسطه نزديكى اين مملكت به خاك آلمان و نفوذ آلمانها در اينجا كنجكاوى سخت دارند و كاركنان خفيه آنها دقيقه‌ئى آرام نميگيرند بديهى است آمدن من از طرف آلمان و گذشتن از آن سرحد بايد اسباب خيال بشود كه شايد دستى در كار آنها بر ضد انگليسيان داشته باشم اما چون من در اين عالم سير نميكنم و با اينكه از نفوذ روس و انگليس در ايران شكايت دارم و ضعف آنها بدست هركس بشود صلاح مملكت ما است اما من بيگانه را بيگانه ميدانم هركس بوده باشد در اين صورت بهتر چنان ميبينم خيال همه را از طرف خود آسوده نموده بدانند من در كار معارف هستم و در خط سياست قدم نميزنم .\r\nخواهش من در دربار سوئد پذيرفته شده مأمورى براى همراهى با من تعيين مينمايند مأمور مزبور جوانى است بيست و چند ساله از اعضاى وزارت معارف نام\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nخانواده گيش گاد داراى صفات نيكو و اخلاق پسنديده .\r\nمدت چند ماه در هفته يكى دو مرتبه بدار الفنون استكهلم و بمدارس متوسطه و ابتدائى گردش نموده از اوضاع معارف اين مملكت تا يك اندازه آگاه ميكردم .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nفصل هفتم دولت بلشويك در روسيه و بقيهء احوال در سوئد و دانمارك\r\nدر اين ايام جنگ داخلى روس ميان دستجات و پارتيهاى مختلف كسب اهميت نموده نمايندگان سرباز و عمله كه بلشويك ناميده ميشوند با دمكراتهائى كه در برهمزدن سلطنت تزارى كوشيده‌اند طرف شده بالاخره بر آنها غالب گشته حكومت را در دست خود ميگيرند .\r\nفرقهء اول كه كرنسكى رئيس آنها بوده گرچه دم از صلح‌طلبى ميزده براى جلب قلب قشون و عوام ولى باطنا بر خلاف دستور انگليسيان و رفقاى آنها كارى نميكرده از اين جهت آلمانها از آن حكومت دلخوش نبوده‌اند در صورتى كه بلشويكها باطنا با آلمانها دم‌خور هستند بواسطهء رئيس آنها لنين كه مدتى در آلمان و اطريش بوده و همخيال و همعقيدهء بسيار در دول مركزى دارد بهرصورت پيشرفتن قشون آلمان به طرف روسيه و گرفتن ريكا و جزائر نزديك پطروگراد و نزديك شدن بپايتخت بر انقلابات داخلى روسيه افزوده بلشويكها را روى كار آورده رابطهء روس را با انگليس و فرانسه منقطع ساخته بعلاوه ممالك محروسه روسيه به هشت يا نه مملكت تقسيم گشته از هشت نه گوشه صداى استقلال‌خواهى بلند شده مذاكرهء صلح در ميان ميآيد .\r\nنمايندگان دول مركزى و ممالك روسيه در برست ليتونيسك  Berstlitonisk  يكى از سرحدات روسيه جمع ميشوند گرچه انگليسيان ميكوشند كار صلح روسيه با آلمان سرنگيرد ولى ترتيب روسيه اقتضاى غير از تسليم شدن در برابر خواهشهاى دول مركزى را ندارد خصوصا كه پلنى و فنلاند و اوكرن از روسيه جدا شده اولى در تحت نظر دول مركزى است دوتاى ديگر استقلال خود را اعلان كرده دول مركزى و بعضى\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nاز دول بيطرف هم تصديق كرده‌اند چند قسمت ديگر از روسيه هم در كار جدا شدن است مركز روسيه بزرگ در تهديد سخت قشون آلمان است قشون روس در همهء سرحدات دست از جنگ كشيده پريشانى مردم در همه جا و سختى ارزاق به حدى است كه وصف كردنى نيست در اين صورت چه ميكنند و بر تحريكات انگليس چه اثر مترتب ميتواند گشت .\r\nبهرصورت فنلاند مستقل شده صلح مىكند جمهورى اوكرن در كيف مستقل گشته در نهم فوريه 1918 قرارنامه‌اش با دول مركزى امضاء مىشود روسيه بزرگ هم بفاصله كمى بعد از اين تاريخ صلح كرده قشون هنگفت آلمان از سرحدات روسيه برداشته شده به طرف فرانسه و انگليس ميرود .\r\nاينك بقضيهء ايطاليا كه در سپتامبر و دسامبر پيش آمده بر قدرت دول مركزى و ضعف متفقين ميافزايد اشاره ميكنم پس از آنكه قشون آلمان ريكا و جزائر نزديك پطروگراد را ميگيرند و از اينكه ديگر قشون روس بتواند جنگ كند آسوده خاطر ميگردند به طرف ايطاليا حمله مىبرند چه حملهء تاريخى مانند سيل كه پيش پاى خود را صاف مىكند قشون داخل خاك ايطالى شده روزبروز يكقسمت از مملكت را گرفته تا نزديك و نيز ميروند اين حمله وحشت غريبى توليد كرده نه تنها پشت ايطالى را بلكه قلب تمام متفقين را ميلرزاند بطوريكه دول مركزى بعد از واقعهء ايطالى خود را فاتح دانسته تصور ميكنند در مقابل آنچه از آلمان و اطريش و عثمانى بدست متفقين افتاده است براى مبادله به قدر كفايت از ايطالى بدست آنها آمده باشد .\r\nاينست وضع جنگ در اواخر 1917 يكهزار و نهصد و هفده مسيحى در اينوقت بيشتر اميد متفقين بوعده‌هاى ويلسن رئيس جمهور امريكاست كه قشونى باروپا فرستاده بكمك او بتوانند بازوى آلمان را درهم بشكنند خصوصا كه ويلسن صلح‌طلب اكنون آتشش براى طول دادن دامنهء جنگ تندتر از انگليس و فرانسه است و صلاح مملكت خود را در اين دانسته ويلسن ميگويد او براى صلح دنيا كار مىكند اما بايد دانست كه امريكائيان هم از جنس بشر و پروريدهء همين آب و خاكند .\r\nبهرحال زمستان اين مملكت سخت است و شرقيان را زندگانى در بلاد شمالى مشكل با وجود اين پيش‌آمد احوال و انقلاب داخله روسيه مرا مجبور مىكند زمستان\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nرا هم در استكهلم بسر برده باشم .\r\nدر ابتداى ورود باستكهلم بملاقات آقا سيد حسن تقىزاده كه از برلن براى شركت نمودن در مجمع سوسياليستها به اين شهر آمده برخوردار ميگردد پس از چند سال كه او را نديده وجودش را در اينجا مغتنم ميشمارم چند روز بمهربانى با يكديگر بسر ميبريم تقىزاده بواسطهء اقامت طولانى در خارج و معاشرت با اروپائيان در اخلاقش با پيش تفاوت حاصل شده و لكن ذاتيات خود را هم از دست نداده و نميتوانسته است از دست بدهد پس از چندى او ببرلن بازگشت مىكند و نگارنده تنها ميماند همزبانى كه دارم شيخ عبد الرشيد غازانى است .\r\nشيخ عبد الرشيد مردى است سالخورده سرزنده و واقف بمواقف عصر از اهل غازان چند زبان ميداند گرچه حامى عالم اسلاميت است و لكن بر مسلمانى كنونى اعتراضات بسيار دارد عقيده‌اش اينست عالم اسلامى را از پيش از انعقاد نطفه بايد اصلاح ( رفورم ) كرد شيخ مزبور مدتى است از تركستان روسيه بسوئد آمده در باطن رابطهء سياسيش با عثمانيان است و براى آنها كار مىكند ولى در ظاهر خود را نمايندهء مسلمانان غازان معرفى كرده با روسها و انگليسيها هم بىرابطه نيست بهرصورت اينمرد كه زبان فارسى هم ميداند تا مدتى كه اينجا اقامت دارد براى من همدمى است اما طولى نميكشد كه او نيز مسافرت مينمايد روزى از قول يكى از دختر خانمهاى تحصيلكردهء تركستان نقل مىكند كه در موضوع اتحاد اسلام و استبعاد از حصول آن ميگفته عالم بشريت بمنزلهء حيوانات ذره‌بينى است كه در نطفه حيوانى موجودند با يكديگر خلطه و آميزش كرده همديگر را ميخورند تا باقى نماند مگر يك جنبنده و آن نشوونما نموده صورت حيوانى يا انسانى ميگيرد در اين صورت از اجتماع عناصر و خلقهاى مختلف چگونه مىشود انتظار داشت موجود وحدانى قابل زندگانى بوجود آيد .\r\nبالجمله پس از مسافرت شيخ رشيد جمعى از نمايندگان عالم اسلامى براى شكايت نمودن از مظالم اروپائيان دربارهء آنها به اين شهر ميآيند پيش از همه محمد فريد نمايندهء حزب الوطن مصر كه از آشنايان قديم من است و در جلد سيم اين كتاب شرح ملاقات او را در قسطنطنيه و در سوئيس نوشته‌ام وارد مىشود و از ديدار او بعد از چند\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nسال خوشوقت ميگردم .\r\nمحمد فريد سالهاست براى آزادى مصر ميكوشد و در اطراف بلاد بسرگردانى ميگذراند در اين هنگامه جنگ هم متوسل بآلمان و عثمانى شده بهمراهى آنها براى مقصود خود ميگويد و مينويسد پس از او شيخ عبد العزيز چادوش مصرى كه مردى فاضل و از اوضاع دنيا باخبر است و مجلهء العالم الاسلامى را در قسطنطنيه دائر كرده و هم آن مجله را به زبان آلمانى در برلن نشر ميدهد ميآيد شيخ چادوش با نگارنده در قسطنطنيه الفت يافته در سوئد تجديد عهد ملاقات او مىشود .\r\nديگر شيخ صالح تونسى و يكى از مشايخ نمايندگان الجزاير و طرابلس غرب با يكى از نويسندگان ترك بعنوان نمايندگى از طرف قفقاز و دو تن از مسلمانان هند عبد الجبار و عبد الستار بنمايندگى از مسلمانان هند در اين مملكت جمع ميشوند و همه با نگارنده انس ميگيرند نمايندگان مزبور هريك خطابه‌هائى حاضر كرده در يك مجمع عمومى خوانده مىشود و از تجاوزات اروپائيان دربارهء آنها شكايت مينمايند اين جمع نظر بدستورى كه از انور و طلعت پاشا دارند متوقع هستند كه نگارنده نيز از طرف ايران در حوزهء آنها در آيد اما من به دو سبب درخواست آنها را نميپذيرم اول آنكه چنين صلاحيتى از طرف دولت و ملت به من داده نشده ديگر آنكه مملكت مستقل ايران را در شمار مصر و تونس و الجزاير و قفقاز نميتوان در آورد اينست كه از آنها معذرت خواسته ميگويم اين صلاح عالم اسلاميت نيست يك مملكت اسلامى را كه هنوز بيرق او در ممالك خارجه بلند است سفراى وى در همه جا و سفراى اجنبى در آن هستند نميشود در عداد ممالك تصرف شده در آورد اينست كه علت عدم قبول مرا با تلگراف رمز سفارت عثمانى بطلعت و انور ميگويند و از آنجا جواب ميرسد عذر مرا بپذيرند .\r\nاين جمع بعد از چندى در يك مجلس عمومى بعضى به زبان خود با ترجمه بسوئدى و بعضى بفرانسه و انگليسى هرچه دارند ميگويند و چند رساله بطبع رسانيده منتشر مينمايند و ميروند .\r\nديگر از كاركنان شرقى كه در اين هنگام در سوئد ميباشند چند تن از هندويان هستند كه بزرگتر آنها چتو نام دارد چتو جوان تحصيل‌كردهء آگاهى است چند سال\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاست بر ضد انگليسيان براى آزادى هند كار مىكند در ايام جنگ جزو كاركنان آلمان شده مدتى در بغداد بوده بعد باستانبول و برلن آمده اينك اداره‌ئى در استكهلم تشكيل داده هرچه بتواند بر ضد انگليسيان مينويسد و نشر ميدهد و ضمنا نيز بمصالح آلمان خدمت نموده بمصارف آنها زندگانى مىكند اين مردم هم بمناسبت شرقى بودن كه بعضى از آنها زبان فارسى هم ميدانند و بمناسبت خط سير مشترك داشتن با ايرانيانى كه در برلن هستند رابطهء خصوصى دارند و در استكهلم نيز با نگارنده الفت مينمايند .\r\nبارى در بحبوحه سختى زمستان استكهلم بواسطهء تنهائى و كسالت مزاج كه شدت مىكند و بواسطه نگرانى بىاندازه كه از حال و كار خانواده‌ام دارم مصمم ميگردم با هرسختى باشد بجانب وطن حركت نمايم و خيال من قوت گرفت بواسطه تغييرى كه در سفارت روس در سوئد شد يعنى پس از غالب شدن بلشويكها در روسيه از فرقهء خود مأمورين سياسى به همه جا ميفرستند و مأمورين قديم را كه از آنها فرمانبردارى نداشتند از كار مياندازند از جمله مأمورين سوئدى را تغيير داده و ارنسكى نام را منصوب نمودند مأمور مزبور شخصى خوش فطرت مهربان و مألوف است بتقريبى با من آشنا شده دانستم بدست او تذكرهء من امضاء مىشود و به آسانى ميتوانم از روسيه گذشته خود را بايران برسانم اما چندان عجله نداشتم به دو جهت يكى آنكه اسباب حركت آنطور كه بايد مهيا باشد نبود و انتظار داشتم تكميل گردد دوم آنكه از وضع كنونى تهران درست آگاه نبودم از طرف دولت هم جواب مراسلات من نرسيده بود كه بدانم صلاح است در رفتن تعجيل نمايم يا نه اين بود كه مصمم شدم اول ماه فوريه از استكهلم بجانب پطروگراد روانه شوم چند هفته در پطروگراد و مسكو و تفليس بمانم و از حال و كار ايران بهتر خبردار شده براى اول حمل خود را بتهران برسانم به اين نظر ترتيب كار خود را داده آمادهء اين مسافرت گشتم ولى پيش‌آمدى مرا مجبور ساخت كه مدتى در اوپسالا اقامت نمايم .\r\nو اما اوپسالا - اوپسالا شهر كوچكى است در شصت كيلومترى استكهلم اينشهر مركز علم و مذهب اين مملكت است بزرگترين كتابخانه‌ها بزرگترين دار الفنونها و بزرگترين كليساهاى سوئد در اين شهر است رئيس مذهبى اين قوم كه آرشوك گفته\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nمىشود در اين شهر ساكن است ملت سوئد اول ملت است كه همه داراى مذهب پرتستان ميباشند و به اين سبب خليفه آنها مقام عالى دارد .\r\nخليفه يا آرشوك حاليه سوئد سئدربلن مردى دانشمند درويش مسلك و مهربان است اين شخص سالها در فرانسه تحصيل كرده امتحان مذهبى خود را در مذهب قديم ايران داده شرحى مفصل راجع باوستا نوشته از اين سبب بايران و ايرانيان اظهار علاقمندى مينمايد سئدربلن تا چند سال پيش معلم دار الفنون اوپسالا بوده بعد به اين مقام عالى رسيده است .\r\nدر ابتداى ورود من به اين مملكت فضايل و حسن صفات اين شخص را شنيده دوست داشتم او را ديده باشم اما بواسطه بودن من در استكهلم و دورى راه نشد ويرا ملاقات نمايم تا در برج قوس كه از دو طرف شوق ملاقات سلسله جنبان گشته بود ويرا در خانهء خود در اوپسالا ملاقات كردم در اين مجلس مذاكرات بسيار شد و پاسخ پرسشهائى را كه از من ميكرد موافق سليقهء خود يافته به من مهربانى زياد نمود مرا بخانوادهء خويش معرفى كرد و قرار شد ملاقات خود را با وى تكرار نمايم در هنگاميكه مصمم حركت بايران بودم بر حسب دعوت خليفه مزبور به منزل وى آمدم و آن روز اتفاقا مقارن انقلاب فنلاند بود .\r\nانقلاب فنلاند شروع شد ميان بيرق سفيد يعنى صلح‌طلبان و آسايش‌خواهان و بيرق سرخ يعنى انقلابيون بديهى است در صورتى كه بلشويكها در روسيه حكومت دارند و مملكت فنلاند هم آزاد و مستقل ميگردد بلشويكهاى فنلاندى هم ميخواهند رشتهء حكومت را بدست خود بگيرند و حكومت روسيه هم همين تقاضا را دارد و لكن بايد ديد كه مزاج مملكت فنلاند چه اقتضا دارد و رأى حكومت آلمان كه اكنون فوق رأى حكومت روس و حاكم حقيقى بر فنلاند است چه تقاضا مينمايد بهرصورت راههاى اطراف بسته شد روابط سوئد به پطروگراد از اين راه به كلى مقطوع گشت از طرفى حكومت بلشويك روس بحمايت بيرق سرخ فنلاند برآمد از طرف ديگر آلمان از بيرق سفيد حمايت كرد زيرا نميخواست فنلاند در تحت نفوذ روس باشد و هم كار صلح با بلشويك روسى هنوز تمام نشده بود و ميخواست آنها را مجبور كند كه\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nصلح قطعى نمايند از طرف ديگر حكومت سوئد با اينكه بيطرف است بواسطهء توجه افكار عمومى مردم بحمايت نمودن از بيرق سفيد فنلاند باطنا همراهى با آنها كرد و بالاخره بعنوان حمايت از تبعهء خود و نگاهدارى جزائر سرحدى خويش استعدادى بآنطرف فرستاد خلاصه راه رفتن ايران براى من از اين طرف هم بسته شد .\r\nدر ملاقات دوم با سئدربلن كه مقارن اين حوادث بود اظهار كرد چون رفتن ايران براى تو اكنون غير ممكن است همان بهتر كه از استكهلم باوپسالا آمده چند هفته تا موقعى كه راه باز شود در اينجا اقامت نموده بلكه چند كنفرانس هم راجع بايران در دار الفنون اين شهر داده خاطر ما را از اوضاع و احوال طبيعى ادبى و اخلاقى اقتصادى و سياسى ايران تا آنجا كه بشود آگاه نمائى اظهارات خليفه را پذيرفته در موقعى كه مصمم رفتن بايران بودم از استكهلم باوپسالا نقل مكان كردم .\r\nپس از استقرار در اوپسالا همه روزه چند ساعت وقت خود را در كتابخانه دار الفنون گذرانيدم اين كتابخانه يكى از كتابخانه‌هاى مهم دنيا شمرده مىشود آثار عتيق و جديد بسيار در آن يافت ميگردد ولى قسمت فارسى و عربيش چندان وسعت ندارد با اين وصف براى من افتادن در ميان اين كتابخانه مشغوليات مهمى گشت و شرحى راجع باوضاع طبيعى ادبى اخلاقى اقتصادى مذهبى و سياسى ايران بطور اختصار فهرست مانند نوشته بمساعدت اول معلم مستشرق اوپسالا مسيو سترستن  Setterersten  بنام ايران حقيقى  La vraie perse  بفرانسه ترجمه نموده در دار الفنون اوپسالا قسمت بقسمت كنفرانس داده شد و بالاخره كنفرانسهاى مزبور در مطبعه آكادمى اوپسالا بطبع رسيد و اين يك اثر غير منتظرى بود كه بر تأخير حركت من از سوئد مترتب شد و هم در ايام اقامت اوپسالا بيك عده زياد كتاب علمى و ادبى فارسى و عربى و تركى برخوردم كه از طرف سلطان عثمانى در اوائل تأسيس كتابخانه اوپسالا بپادشاه سوئد داده شده و صندوقهاى سربستهء آنها بواسطه نبودن كسى كه بتواند آنها را بشناسد و جابجا كند دست نخورده مانده است به خواهش رئيس كتابخانه قسمتى از آنها را باز كرده مرتب نمودم و كتابهاى نفيس در ميان آنها ديدم و نقشه‌ئى از ايران ديدم كه در عهد پادشاهى صفويه كشيده شده عكس آن را برداشتم .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nاگرچه زمستان سوئد به زودى تمام نميشود و لكن فصل رو به آخر نهاده فوريه و مارس را با قسمتى از آوريل در اوپسالا اقامت نمودم و انتظار كشيدم يخهاى درياى بالتيك آب شود و كشتيرانى ميان استكهلم و منتولوتو دائر گردد و من بتوانم از راه دريا خود را بروسيه رسانيده بجانب وطن روانه گردم در اينجا چند كلمه از حال ايرانيان كه بمجاهدت ترك وطن نمودن و در استانبول و ديگر بلاد دول مركزى اقامت كردن مجبور شده‌اند اشاره نموده زان پس عاقبت كار خويشرا در سوئد بنگارم .\r\nچنان كه در فصل پيش خوانده‌ايد جمعيت زياد از وكيل و غير وكيل ايرانى در استانبول جمع شدند و دولت عثمانى به آنها معاش مختصرى داد و تصور ميكرد شايد بتواند آنها را باز بغرب ايران برگرداند ولى پيش آمدن انگليسيها در بين النهرين و تصرف آنها در فلسطين و از طرف ديگر سوختن گارحيدر پاشا كه بزرگتر عمارت قسطنطنيه بلكه آسياى وسطى شمرده مىشود با هرچه ذخيره در آن بود و براى حمله كردن ببغداد تهيه ميديدند عثمانيان را نااميد كرد كه بتوانند به زودى ببغداد حمله كنند از طرف ديگر دولت ايران بتوسط سفارت استانبول بمهاجرين ايرانى آنجا اظهار كرد بايران مراجعت نمايند نتيجه اين شد اواسط حوت يكهزار و سيصد و سى و شش ( 1336 ) هجرى عموم مهاجرين ايرانى از استانبول از راه موصل به طرف ايران بازگشت نمودند و باقى نماند مگر چند تن كه بعضى از آنها باز در استانبول ماندند و چند تن بر حسب دعوتى كه از طرف سوسيته ايرانى و آلمانى برلن شد ببرلن آمدند و آنجا اقامت نموده بعنوان آنكه براى آيندهء ايران فكرى بنمايند بديهى است دولت آلمان بعد از اين جنگ بيش از پيش با ايران كار خواهد داشت و بيشتر بدانجا نظر خواهد نمود خصوصا كه در مذاكرهء صلح با روس آزادى سياسى و اقتصادى ايران از طرف آلمان قيد شده و عثمانى و اطريش و بلغار و روسيه هم تصديق نموده‌اند و باعث شده است كه روسها قشون خود را از شمال و شرق ايران باز گردانند و عثمانيان از غرب و به اين كار نيز شروع شده بهرصورت دولت آلمان و همراهان او خود را حامى استقلال ايران ميشناسند تا دولت انگليس در مركز و جنوب ايران چه بگويد و چه بكند بعضى از هموطنان را عقيده اينست كه انگليس با ايرانيان و خصوصا بعد از خالى شدن شمال و شرق و غرب ايران\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاز قشون بيگانه بر اقدامات حق‌شكنانهء خود افزوده جايگاه قديم خود را كه عبارت بود از حمايت و استقلال ايران و طرفدارى كردن از وطنپرستان آن مملكت بآلمان و رفقاى او داده خود در جايگاه روس تزارى در مخالفت با آزادى و حكومت ملى و در همراهى كردن با خيالات كهنه‌پرستان و ضديت با افكار تازه قرار ميگيرد تفاوتى كه دارد اينست كه روسها كلاه مشروع‌نمائى بر سر اقدامات حق‌شكنانهء خود نميگذاردند و حكومت تزارى حاجتمند گل مالى به روى كارهاى خود نبود ولى انگليس هنوز مجبور است قوه‌ئى را كه در جنوب ايران براى خود تهيه ديده نامشرا پليس جنوب بگذارد مجبور است بگويد اين كار براى حفظ استقلال ايران است مجبور است لهجهء لاستيكى خود را به ظاهر بر ضد استقلال ايران ظاهر نسازد ولى حوادث روزگار را آشكار نموده و خواهد نمود .\r\nو اما عقيدهء من دربارهء سياست خارجى ايران اينست سياست بيگانه در يك مملكت مانند دواى سمى است در مزاج عليل كه ممكن است اثر علاجى داشته باشد ولى تأثير سميت آن در مزاج باقى ميماند و ضرر دوا از مضرات درد افزون ميگردد در اين صورت از سياست هيچ بيگانه نميشود بهره‌مند بود مادام كه اساس كار داخلى منظم نبوده باشد آرى اگر اساس داخلى محكم شد از هرسياست خارجى ميتوان استفاده كرد بىآنكه خسارتى از آن ديده شده باشد پس در باب سياست خارجى ايران بايد انتظار داشت و ديد كاركنان مملكت ما از گذشته‌ها چه عبرت گرفته‌اند و تا چه اندازه مىتوانند بدست خود كار خود را ساخته خارجه‌ها را مجبور كنند بتجاوزات خود در ايران خاتمه بدهند .\r\nبالجمله كنفرانسهاى من در اوپسالا تمام شد خلاصهء آنها در رساله‌ئى چنان كه گفته شد بطبع رسيده مصمم مسافرت بايران گشتم خليفهء سئدربلن هم با حكومت سوئد صحبت داشت كه مرا بطور خصوصى با كشتى دولتى بسرحد فنلاند برسانند حكومت سوئد اين مطلب را پذيرفت در صورتى كه چند هفته انتظار دائر شدن كشتىرانى در درياى بالتيك را بكشم اين بود كه براى انجام كار مسافرت باز از اوپسالا باستكهلم برگشته بفراهم كردن اسباب كار سفر پرداختم اما طولى نكشيد كه\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nمعلوم شد رفتن از سوئد بروسيه به زودى صورت نميگيرد و وزارت خارجه سوئد دوستانه راهنمائى كرد كه چاره اينست از حكومت آلمان درخواست شود با ترنهاى نظامى كه تازه ميان برلن و مسكو دائر شده بروسيه روانه گردم اين درخواست شد و نتيجه مثبت داد و با اينكه قصد نداشتم دوباره خود را در حوزهء جنگجويان داخل نموده باشم مصمم شدم از راه دانمارك بآلمان بروم كه آن مملكت را هم ديده باشم خصوصا كه يك تن مستشرق فارسىدان موسوم به كريستنسن  Ghristensen  در شهر كپنهاك مىباشد كه ايران را ديده و آثارى راجع به وطن ما نوشته و با من دورادور آشنا شده تقاضا نموده كپنهاك رفته او را ملاقات نمايم بهرصورت مصمم شدم از راه دانمارك به طرف برلن روانه كردم و پيش از ترك نمودن سوئد بملاقات پادشاه آن مملكت گوستاو پنجم كه شخص مهربانى است رفته نسخه‌ئى از كتاب كنفرانسهاى اوپسالا را تقديم وى كرده از آسايشى كه در مدت هفت ماه در مملكت او داشتم تشكر نموده يكى دو روز فاصله مملكت سوئد را ترك كرده بجانب كپنهاك روانه گشتم بيست و دوم جمادى الثانى يكهزار و سيصد و سى و شش ( 1336 ه ) به شهر كپنهاك رسيدم كه برلن كوچكش ميتوان ناميد در اين شهر ارزاق از همه جا فراوانتر است و با وجود سختى و تنگى خوردنيها و آشاميدنيها كه در همسايگى اين مملكت از هرطرف هست هنوز مردم اين مملكت در رفاه هستند .\r\nپس از ورود بكپنهاك چون قصد توقف بيش از چند روز در آن شهر نداشتم و ميبايست روز معين و در ساعت معين از سرحد آلمان بگذرم بيفاصله شروع بديدن اوضاع معارف آن شهر كردم و به زودى با كريستنسن « 1 » ملاقات نموده او نيز مرا بديدن بعضى از آثار علمى و صنعتى اين شهر به زودى موفق گردانيد ديگر از كسانى كه در كپنهاك با آنها آشنا شدم معلم معروف هشتاد و دو ساله آن شهر اسميت نام است معلم مزبور در آثار قديم يكى از دانشمندان نامى بشمار است موزه گليپ‌تنك كه يكى از بزرگترين موزه‌هاى كپنهاك مىباشد زير دست اوست در اين موزه مجسمه‌هاى سنگى\r\n\r\n\r\n","description":"","footnote":"\r\n( 1 ) - پروفسور مزبور مردى كوتاه قامت ضعيف اندام خوشخو و مهربان است زبان فارسى را تا يك اندازه ميگويد و مينويسد و ايران را تا يكدرجه ميشناسد در خارج شهر كپنهاك عمارت مختصرى دارد زندگانى ساده با يك زن بىفرزند مينمايد در منزل او از آثار ايران نمونه‌هائى ديده مىشود .\r\n","page_name":" 64 ","page_number":64},
  {"content":"\r\n\r\nو مفرقى و غيره از آثار قديم چند هزار ساله بقدرى ديده مىشود كه در كمتر موزه‌ئى از موزه‌هاى بزرگ اروپا ديده شده است و بيشتر آنها را از رم آورده‌اند .\r\nمعلم اسميت سه روز روزى دو ساعت وقت خود را به من داد كه با او بتماشاى آثار قديم آن موزه بپردازم ديگر از ديدنيهاى كپنهاك دار الفنون قديمى است كه دارد و كتابخانه مفصلى كه يك قسمت مهم از كتب شرقى در آن موجود است و در سالهاى آخر كه پروفسور كريستنسن بايران سفر كرده مقدارى كتاب فارسى خطى و چاپى براى كتابخانه مزبور آورده اما هنوز مرتب و جزء كتابخانه نشده است از چيزهاى نفيس كه در كتابخانه كپنهاك ديده مىشود اوستاى قديمى است كه صفحات آن در زير شيشه محفوظ مانده و از قرن چهاردهم مسيحى يادگار است گويند اين كتاب به اين ترتيب از مختصات اين كتابخانه است . خلاصه روز اول ماه رجب يكهزار و سيصد و سى و شش ( 1336 ه ) از دانمارك بجانب برلن روانه گشتم چون در بيرون رفتن از خاك آلمان مشكلات زياد ديده بودم خالى از نگرانى نبودم كه بچه زحمت دوباره به اين مملكت جنگجو بايد وارد شد و لكن طول زمان جنگ و فتوحات آلمان در طرف روسيه و آسوده شدن خاطر آلمانيان از طرف سرحدات شرقى مشكلات را قدرى آسان نموده است بعلاوه بواسطهء تلگراف سفارت آلمان از استكهلم بسرحد هيچگونه معطلى و زحمتى در اين مرتبه ديده نشد بلكه اسباب سفر مرا هم وارسى نكردند و بمحض ورود بسرحد و داخل شدن در حوزهء كاوش مسافرين تذكرهء مرا با تلگراف استكهلم تطبيق كرده صاحبمنصبى مرا همراهى نمود باطاق راه‌آهن رسانيد و احترام كرد .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nفصل هشتم برلن و سفر ايران\r\nاين مرتبهء چهارم است كه بدين پايتخت وارد ميشوم در مدت هفت ماه و كسرى كه اينشهر را نديده بودم تغييراتى حاصل نشده است مگر دو چيز يكى راجع باحساسات عمومى و ديگر ترتيب ارزاق مسأله دوم را بايد بهتر از پيش ديد زيرا نفوذ آلمان در پلنى و اوكرن ارزاق را فراوانتر نموده است و بديهى است اين مسئله در اذهان ملت مخصوصا طبقاتى كه چندان علاقمند به غير از زندگانى خود نميباشند اثر مخصوص دارد .\r\nو اما اول پيشرفت قواى دولت در ممالك شرقى كه قفقاز را هم در تحت تصرف آورده و بر تمام درياى سياه احاطه كرده بر روسيه پرآشوب و بر فنلاند پرآشوبتر تسلط يافته مردم نزديك‌بين را خوشحال دارد اما اين خوشحالى در حوزه‌هاى سياسى چندان مؤثر نيست و مثل اينست كه پردهء ديگرى در پس اين پرده هست كه موجب نگرانى است و آنچه از گوشه و كنار پرده ديده يا حدس زده مىشود اينست كه سه عامل قوى در اذهان سياسيون اين مملكت تأثير مخالف دارد اول مسئله بلشويكى كه نمو فوق العاده آن در روسيه و زمامدار حكومت پطروگراد شدن اين قوه و معاهده بستن آن با دولت آلمان و آمدن سفير بلشويك ببرلن يك انقلاب معنوى در اذهان آشوب‌طلبان يا برهمزنندگان سورت سرمايه‌دارى توليد نموده روز بروز در تزايد است و در مقابل آن حس شديد ديگرى ناشى از سرمايه‌داران و طبقات ممتاز ديده مىشود كه ميخواهند بهر وسيله باشد از اين آفت بزرگ كه به آنها رو آورده است جلوگيرى نمايند اين دو حس مخالف نيكو احساس مىشود و در هنگام گذشتن از پاريزه پالاس « 1 » از برابر عمارت سفارت روس كه بيرق حكومت بلشويك بر فراز آن در اهتزاز است و بر آن نوشته است نماينده سرباز و عمله مردم برلن را در ديدن اين\r\n\r\n\r\n","description":"","footnote":"\r\n( 1 ) يكى از بهترين خيابانهاى برلن\r\n","page_name":" 66 ","page_number":66},
  {"content":"\r\n\r\nبيرق و خواندن اين كلمه ميبينم كه يكدسته ميبينند و ميخوانند و ميخندند و ميگذرند و دستهء ديگر ميايستند و با سكوت عميقى بر آن مينگرند و عاقبت سرى تكان داده ميروند بديهى است دستهء اول سرمايه‌داران مملكت هستند و دسته دوم آنان كه اين بيرق نماينده افكار برادران كارگر آنها در روسيه مىباشد بديهى است كه اين عامل در هردو طايفه مزبور تأثير شديد دارد اول براى كسانى كه در ميدانهاى جنگ جان ميدهند و يا در زير فشار سختى و بدبختى جنگ بجان آمده‌اند دوم در افكار كسانى كه بايد خرج جنگ از كيسهء آنها پرداخته شود و اگر حواس ايشان از اين راه مختل شد و از عاقبت كار دارائى خويش نگران ماندند چگونه مىتوانند خرج جنگ را بپردازند يا كجا حواسى براى آنها باقى ميماند كه بتوانند بدولت آنطور كه بايد مساعدت نمايند چنان كه در آخرين جلسه شوراى ملى رايشتاخ كه پيش از تعطيل براى استقراض داخلى منعقد بود نگارنده خود تماشا ميكردم نمايندهء تندروان مجلس با چه حرارت از استقراض جديد و طول دادن دامنهء جنگ امتناع مينمود و ميگفت براى حرص و طمع جمعى سرمايه‌داران و شهوت مملكت‌گيرى آنها ما نبايد بيش از اين جان و مال خود را فدا نمائيم گرچه اكثريت مجلس موافق دولت و بر ضد اين عقيده بود و لكن نمايان بود كه اجبارى و در تحت فشار قوهء نظامى است و گرنه سرمايه‌داران هم بىنهايت نگران بودند .\r\nعامل دوم كه سياسيون را مضطرب دارد مساعدت فوق العاده امريكائيان است بمتفقين بديهى است آلمان در ابتداى دخالت امريكائيان تصور نميكرد آنها اينطور مجدانه بايستند و چند هزار قشون با پول هنگفت بميدان جنگ بريزند كه اگر نبود قشون و پول امريكا شكست متفقين حتمى الوقوع شمرده ميشد چه قشون آلمان پس از بمبارده كردن پاريس از يكصد و بيست كيلومترى به طرف پاريس رهسپار گشت و نزديك بود كار يكطرفى شود تنها چيزى كه ميان جان متفقين رسيد مددكارى امريكائيان و بروز عامل سيم است كه به زودى خواهيد خواند و بهرحال زور و زر امريكائيان روز بروز حواس آلمانها را در حوزهء سياست و نظام مشوشتر ميسازد و اما عامل سيم بستوه آمدن و ناتوان گشتن رفيقان جنگى آلمان است كه زحمت بار آنها بر دوش او از زحمت\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبار جنگ كمتر نيست و شرحش بطور اجمال آنكه رفيق بزرگ و مهم آلمان اطريش است اطريشيان از جهت آذوقه با اينكه از فتوحات روسيه بهره اقتصادى مىبرند و از اودسا و ديگر شهرهاى كنار درياى سياه هرچه مىتوانند بديار خود ميكشانند اما باز كار ارزاق براى آنها سخت است زيرا نميتوانند مانند آلمانها خود را اداره كنند .\r\nديگر عثمانيان كه بين النهرين آنها بضميمه فلسطين و حجاز از دست آنها رفته قشون انگليس از طرف آناولى باستانبول نزديك مىشود و از طرف درياى سفيد نيز قواى متفقين آن شهر را تهديد مىكند اوضاع ملك و احوال روحى در نهايت سختى و بدى و با اين همه بر سر مسائل سياسى و تقسيمات ملكى قفقاز و غيره با آلمانها در كشمكش ميباشند و اصرار دارند كليه قفقاز را بضميمه آذربايجان ايران در ازاى گمكرده‌هاى برى و بحرى خود تصاحب نمايند و آلمانها زير اين بار نميروند و هم بلغارها كه از ابتداى جنگ كمتر فداكارى مينمودند و همه وقت خوددارى را پيشه نموده در اين ايام كه كار عثمانيها زار مينمايد بوحشت افتاده يا صرفه و صلاح خود را در آن ديده‌اند كه يك راه آشتى خصوصى با متفقين بدست آورند بديهى است اين خصوصيت در آلمان بد اثر مىكند و در عثمانى بدتر زيرا كه مخالفت بلغار با رفقاى خود نتيجه‌اش بسته شدن راه مستقيم عثمانى با آلمان است و تفرقه افتادن ميان قواى متحدين بهرصورت بدى وضع سياست و شكستگى اوضاع رفقاى جنگى آلمان در حوزهء سياسيون ملت افكار مخالف توليد مينمايد .\r\nدر اين حال حمله‌هاى پىدرپى قشونهاى متفق فرانسه و انگليس و امريكا آلمانها را مجبور بعقب‌نشينى مينمايد اراضى اشغال شده از طرف آنها پىدرپى تخليه شده بدست قشون متفقين ميافتد .\r\nويلسن رئيس جمهور اتازونى پيشنهاد صلحى داده در چهارده ماده و هيچ طرف آن را نپذيرفته‌اند و او نيز نااميد گشته كه با سلطنت و قدرت ويلهلمى بتوان در راه صلح قدمى برداشت اينست اوضاع حاليه آلمان تا عاقبت بكجا انجامد .\r\nو اما حال و كار خودم در ايام اقامت برلن - اقامت طولانى برلن براى من ناگوار است و انديشه دارم مبادا اوضاع جنگ طورى پيش آيد كه كار رفتن بايران از\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nاينكه هست سخت‌تر شود و اقامت خارج بيش از اين به طول انجامد اين بود كه نهايت كوشش را مينمودم هرچه زودتر از برلن روانه شوم اما مشكلات بسيار بود كه رسيدن به مقصود را دور مينمود وزارت خارجه آلمان ميخواست اجازهء حركت مرا از مركز نظامى بگيرد اما معلوم نبود از كدام راه بتوانم خود را بايران برسانم تصور مينمودم ميتوانم از برلن بمسكو رفته و از آنجا بقفقاز بروم اما اغتشاش فوق العاده روسيه مركزى مانع از پيمودن اين راه بود بعلاوه كه سفارت بلشويكى در برلن مرا از پيروى اين خيال منع كرده ميگفت شايد بتوانى خود را بمسكو برسانى اما آنجا گرفتار شده نميتوانى راه مفرى بدست آورى علاوه بر سختى كار زندگانى و ناامنى كه در مسكو حكمفرماست .\r\nپس از چندى اقامت برلن قشون آلمان وارد تفليس شد و قشون عثمانى قفقاز را تصرف نموده آذربايجان ما را هم اشغال كرد اگرچه رفتن قشون عثمانى بآذربايجان موجب كدورت خاطر تمام هموطنان بود و نارضائى خود را از اين مسئله بدولت آلمان و عثمانى نوشته اعتراض كرديم ولى مرا به خيال انداخت كه بتوانم از اين راه خود را بايران برسانم دولت آلمان نيز وعده ميدهد كه از هركجا تحت اشغال قشون او و ترك است بتوانم عبور نمايم بعد از مصمم شدن در پيمودن اين راه دو ماه و كسرى به حالت انتظار در برلن ماندم جمعى از هموطنان مقيم و مهاجر مرا از تعقيب اين خيال ملامت كرده اين اقدام را خارج از حزم و صورت نگرفتنى ميدانستند تنها كسى كه با خيال من همراهى ميكرد حسينقليخان نواب وزير مختار بود كه ميگفت راه صحيح ميپيمائى و خود را به مقصود خواهى رسانيد و از هرچه ميتوانست در يادآورى كردن و درخواست نمودن از وزارت خارجه آلمان دريغ نميكرد .\r\nدر اوائل ذى القعده يكهزار و سيصد و سى و شش ( 1336 ه ) از وزارت خارجه آلمان خبر دادند نوشتجات من در وزارت جنگ تمام شده ميتوانم بجانب مقصود رهسپار گردم در اين صورت بايستى بمركز پليس محل درخواست نامه بدهم و آن ورقه را در دوائر رسميه بموجب قوانين موقتى ايام جنگ دوران داده بالاخره برسانم بمركز نظامى و از آنجا رخصت‌نامه مسافرت دريافت دارم اين كار براى مسافرت به اطراف شهر برلن مدتى وقت لازم دارد با دوندگى بسيار تارخصتنامه بدست مسافر آيد چه\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nرسد به اين مسافرت بخارج مملكت و در ايام جنگ كه بىسابقه است .\r\nگفتم بىسابقه است بلى من اول شخص غير نظامى بودم كه از اين خط حركت كردم و مأمورين دولت آلمان بطور استثناء اين رخصت را به من دادند بهرحال در چهاردهم ماه سپتامبر از برلن بجانب كيف پايتخت تازهء جمهورى اوكرن حركت نموده در قطار راه‌آهنى كه پر بود از سرباز و صاحبمنصب و من تنها شخص غير نظامى در ميان آنها بودم به زحمت جايگاهى بدست آوردم .\r\nدر حركت از برلن در موضوع نقدينه كه بايد همراه داشته باشم اشتباهى كردم كه مرا زحمت بسيار داد و يكى از دزدان طرار ورشو در مركز راه‌آهن شهر مزبور مرا نه تنها از نقدينه تهىدست ساخت بلكه نوشتجات مرا نيز از تذكره و سند نظامى كه ميبايد با او خود را به وطن برسانم يك جا بربود و در پريشانحالى از اين حادثه ناگهانى قطار نظامى نيز برفت و اسباب سفر را با خود ببرد و بالجمله بفاصله چند دقيقه از همه چيز ساقط گشتم متحير و سرگردان از گار ورشو درآمده در خيابان جستجوى مركز نظامى آلمان را مينمايم در صورتى كه زبان شهر را نميدانم در اين حال جوان تاجرى كه كمى فرانسه ميدانست دربارهء من شفقت كرده بمركز نظامى دلالت و ساعتى چند با من مصاحبت مينمايد ژنرال آلمانى پس از آگاه شدن از واقعه بر حال من تأسف خورده گفت همان بهتر كه از قنسولخانه افتخارى ايران سفارشنامه بادارهء پليس گرفته از آنجا رخصتنامه بگيريد شما را در هتلى منزل بدهند تا با حواس جمع بتوانيد باصلاح كار خود بپردازيد با دستور ژنرال مزبور تاجرزاده خيرخواه مرا بقنسول افتخارى ايران رسانيد قنسول پيرمرد يهودى هشتاد و چند ساله يكى از دولتمندان معروف ورشو مىباشد و چون گاهى پاره‌ئى از ايرانيانيكه سر و كارشان به او افتاده توقعات از او داشته‌اند و يا از او قرض گرفته رد نكرده‌اند جرئت نميكند بايرانيان همراهى نمايد على الخصوص كه سخن دزدزدگى هم از كسى كه او را نميشناسد بشنود اين بود اول خواست خود را بيطرف بگيرد به زودى دانست كه تصورات او بيهوده بوده و مسأله حقيقت دارد و طمعى بمال او ندارم از اين سبب همراهى كرد آنچه بدست او بايد انجام بگيرد گرفته هنگام ظهر بمهمانخانه ميروم در اينحال پريشانى و نااميدى صدائى از گوشه مهمانخانه\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nبه گوش من رسيد كسى نام مرا برد و گفت آيا اشتباه نكرده باشم آيا خود اوست ؟\r\nكجا بوده ؟ اينجا چه مىكند ؟ همين كه بآنطرف نگاه كردم دو جوان بشتاب از جاى برخاسته برابر من اظهار ادب كردند يكى از آنها را كه تاجرزاده يهودى از اهل ورشو بود هانرى كن نام  Henri kon  شناختم كه در ايام اقامت من در سويس يكى از بهترين محصلين پلنى بود و من به او مهربانى كرده بودم كن از شرح حال من خبردار شده از تاجرزاده خيرخواه كه بىشناسائى به من احسان كرده بود اظهار امتنان كرده او را روانه كرد و خود براى همراهى با من مهيا گشت .\r\nبرخوردن به اين جوان باسابقه دوستى كه در ميان بود و با حاجت بىاندازه كه بوجود كسى مانند او داشتم در بحبوحه غم و اندوه براى من فرج بعد از شدت مينمود اين حسن اتفاق را بفال نيك گرفته رايحهء گشايشى بمشام من رسيد .\r\nپس از صرف ناهار باتفاق كن باداره مركزى پليس رفته تقاضاى پيدا كردن دزد و بدست آوردن آنچه را از دست رفته نمودم با سابقه دوستى كه آن جوان با رئيس پليس داشت و جد و جهدى كه در انجام اين كار بروز ميداد رئيس پليس كتابى كه مشتمل بر چند صد عكس مختلف بود از اشخاص مظنون بدزدى در ورشو در برابر من نهاد شايد بتوانم كسى را كه به من دستبرد زده پيدا نمايم اضطرار مرا بر آن داشت كه تمام حواس خود را جمع نموده به كار اندازم اين بود كه از ميان چند صد صفحه عكس مختلف يكى را نشان داده شبيه‌تر از همه بطرارى كه لمحه‌ئى چند بيشتر او را نديده بودم به نظر آمد و پس از تحقيقات مسلم شد حدس من بخطا نرفته است يعنى كسانى كه او را با من ديده بودند از پليس مخفى و غيره بر صحت انتخاب من شهادت دادند ادارهء پليس بتعقيب كردن او پرداخت و هم بمهربانى دوست خود با رئيس پليس آلمانى كه موقتا اختيار اين شهر را دارد آشنا شده از شرح حال من و معين شدن دزد در ادارهء پليس بومى شهر آگاه گشته وعدهء همراهى به من داد صبح فردا با رفيق خود براى كسب خبر بمركز پليس شتافته در راه بوى ميگفتم چه خوش بود اگر اسناد و نوشتجات مرا به من ميدادند اگر چه نقدينه از ميان ميرفت كن گفت بسيار خوشبين هستى چگونه به اين زودى به مقصود خواهى رسيد اما رسيدن بپاى ميز رئيس پليس و خندهء مهرآميز او بضميمه ديدن پاكت\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nمشحون از اسناد و نوشتجات كه دزد بتوسط پست شهرى بادارهء پليس فرستاده است حقانيت مرا در خوشبين بودن مدلل داشت نوشتجات را گرفته به رسيدن جواب تلگراف مساعد از برلن كه تقاضاى پول شده بود كار مسافرت راه افتاده باطمينان از ادارهء مركزى نظامى آلمان كه اشياء و اسباب سفر من در مركز معين نظامى توقيف است و نقصانى نيافته بفاصله بيست و چهار ساعت حال نوميدى باميدوارى مبدل گشته اسباب حركت از ورشو كه معلوم نبود در چه تاريخ فراهم شود و انقلابات جنگ بگذارد دوباره اسنادى بدست من بيايد يا نه فراهم شده با خوشحالى از حد افزون آشناى قديم خود را وداع گفته بجانب كيف روانه گشته مخلفات خويشرا از مركز نظامى دريافت نموده خود را بپايتخت اوكرن رسانيدم آرى هرشدتى را گشايشى از پى و هرنااميدى را اميدى در قفاست و در كشاكش حوادث دهر نبايستى انسان خود را ببازد و در مقابل تندبادها نااميد شده گردن خم نمايد كه خدا را در هرحال عنايتهائى است .\r\nپس از چندى كه از اين واقعه ميگذرد خبر ميرسد كه باهتمام قابل تمجيد رئيس پليس آلمان در همان گيرودار كه بواسطهء متاركهء جنگ از ورشو ميرفته قسمتى از پول دزد بردهء مرا از دزد گرفته بوسيلهء قنسول ايران به من مىرساند تا تكليف مأموريت خود را اداء و بوعده‌ئى كه به من داده وفا كرده باشد نگارنده نيز بوعده‌ئى كه به او داده بودم وفا نمودم .\r\nخلاصه با اينكه دوست ميداشتم دو سه روز در كيف بمانم و آنشهر را بدقت ملاحظه كنم خصوصا كه بر قنسول افتخارى ايران كه مردى وسيع‌نظر خوش برخورد و مهربان به نظر آمد وارد شده بودم و از مهمان‌نوازى و پذيرائى دريغ نميكرد ولى ملاحظاتى در پيش بود كه هرچه زودتر به خاك قفقاز رسيدن را بر خود لازم ميشمردم اين بود كه يكروز بيشتر در كيف نمانده روانهء اودسا گشتم اين بندر معظم درياى سياه را در سنه يكهزار و سيصد و بيست و شش ( 1326 ه ) ديده بودم ولى ميان آن ديدن و اين ديدن تفاوت بسيار است بلى شهرى كه در مدت پنجسال در خطرناكترين مواقع جغرافيائى نسبت بجنگ عمومى واقع و مكرر دچار بمباردمان دريائى دو دسته جنگجو شده باشد و بالاخره در كشمكشهاى جنگجويان مكرر قشون ضد يكديگر آنشهر\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nرا تصاحب كرده گاهى در حمله بلشويكها زيروزبر شده گاهى در دست قواى ضد بلشويك افتاده و هزاران بدبختى ديده باشد بديهى است احوال صورى و معنوى آن تأسف‌انگيز است در اين وقت كه قشون آلمان تمام اوكرن را تحت اشغال خود آورده براى اسكات اطريشيان اين بندر معظم را باطريش واگذارده است مردم اودسا از مداخلهء اطريشيان ناراضى و بلكه پيش‌آمد تازه را اوكرن بازى ميخوانند و نميخواهند دوام كند زيرا اطريشيان ارزاق آنها را تنگ كرده آنها را بعسرت انداخته‌اند .\r\nبالجمله صبحگاه است بگار اودسا ميرسم چون كلاه ايرانى بر سر دارم كسانى كه بواسطهء خبر يافتن از كيف برآمدن من آگاه شده در سر گار انتظار دارند مرا شناخته در اتومبيل نشسته بجانب منزلى كه تدارك شده ميرويم اين كسان قنسول افتخارى ايران است در اودسا كه يهودى متمولى است و بعضى از همراهان محمد على شاه مخلوع كه سالهاست در اين شهر اقامت دارند محمد على ميرزا در اين وقت با عيال خود مسافرت چند روزه نموده است و خانواده و بستگانش در اين شهرند با اينكه سابقهء من با خودش خوب نبوده چنان كه در جلد دوم اينكتاب خوانده‌ايد در اينموقع با كسان او بمهربانى رفتار كرده بواسطهء محترمترين نوكرهاى او بوى پيغام دادم گرچه شما مرا يكى از بزرگترين دشمنان خود ميپنداشتيد و اگر در موقع توپ بستن بمجلس شورايملى مرا دستگير نموده بوديد بىدرنگ ميكشتيد ولى من هيچوقت دشمن شما نبوده‌ام و دوست ميداشتم شما را به راه راست هدايت كرده باشم اگر هم هنوز باور نداريد نمرهء پنجم روزنامه بامداد را كه در آن وقت در تحت نظر من منتشر ميشد تحصيل كرده بخوانيد و ببينيد در صفحهء اول در ضمن مكتوب سرگشاده كه بشما نوشته‌ام و سوادش در آنجا درج است چه مينويسم مينويسم اعليحضرتا اگر خداى نخواسته حادثه‌ئى براى اين مملكت روى دهد از من قلم و كاغذ ميرود و از آن اعليحضرت تخت و تاج و در خاتمه آن مكتوب است اعليحضرتا اگر راه خود را با ملت ساده بيغرض باز كرديد و وصله‌هاى ناهمرنگ بساط سلطنت را از خود دور نموديد بدانيد بار سلطنت بسلامت به منزل ميرسد و الا تاريخ گذشتگان آئينهء غيب‌نماى آيندگان است .\r\nو هم گفتم كه نميخواهم شما را سرزنش كنم و لكن براى اينكه عبرت بگيريد\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nو تكليفات بقيهء عمر خود را در هرحال و در هركار باشيد بدانيد ميگويم اين همان روز است كه من از پيش بشما خبر دادم حالا سعى كنيد كه از تجارب گذشته عبرت گرفته صلاح آتيهء خود را از دست ندهيد بالجمله بستگان شاه مخلوع روزى مرا به محل اقامت خود كه باغى است مشتمل بر يك عمارت تازه‌ساز بزرگ و چند بناى كوچك دعوت نمودند شاهزادگان و شاهزاده خانمهاى صغير را ديدم كه به اطفال روسى بيشتر شباهت دارند تا بفرزندان ايرانى .\r\nچند روز در اودسا بانتظار حركت كشتى نظامى آلمان بودم كه از اودسا مستقيما بپوتى رفته از آنجا بتفليس روانه گردم .\r\nروز بيست و ششم سپتامبر 1918 يك كشتى جنگى آلمانى قرار بود از اودسا بپوتى حركت نمايد نزديك غروب آفتاب است من و چند نفر از ايرانيان كه از وين باودسا آمده تا بايران بروند و در ميان آنها عيسى صديق نام يكى از محصلين ايرانى است كه از پاريس آمده و با من سابقه دارد و بلكه تحصيلات ابتدائى خود را در تحت نظر من نموده است مىباشد بكشتى مزبور داخل شديم ناخداى كشتى را ملاقات نموده از او درخواست جا و مكان محفوظ مينمودم كه در همان حين امرى از مركز نظامى بحرى آلمان بوى رسيد حاصلش آنكه كشتى مزبور عزم مسافرت خود را بپوتى تغيير داده بجانب رومانى حركت نمايد و قسمتى از قشون ساخلوى اودسا را بدانطرف بكشد بواسطهء انقلابى كه در اوضاع جنگ در حدود بلغارستان رويداده است كه از اينجا مسئلهء متاركهء جنگ و انقلابات عظيم در آلمان شروع مىشود ناخداى مزبور معذور بودن خود را بما اظهار نموده كمى از شب گذشته با نهايت پريشانحالى اسباب خود را از كشتى خارج نموده آنشب را هم به زحمت در اودسا اقامت نموديم در صورتى كه نزديك است از موفق شدن بگذشتن از درياى سياه و رسيدن بسواحل گرجستان نااميد گرديم گرچه اضطراب زياد از كشتىنشينى در اين دريا حاصل بود بواسطهء مينها كه در نقاط مختلف اين دريا ريخته شده و ريزندگان آنها صاحبمنصبان روسى بوده‌اند كه اكنون بديار عدم رفته يا در گوشه و كنارها بروزنامه فروشى و تكدى امرار حيات مينمايند صاحبمنصبان آلمانى و اطريشى هم از مواقع آن آلات نابودكنندهء كشتيها در اين\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nدريا بيخبرند اين است كه ميتوان اين دريا را از اين بابت خطرناكترين درياها شمرد .\r\nتركيدن يك مين هم در ساحل دريا در صبح اين روز و انقلابى كه در دريا برپا مىكند بر اضطراب خاطر ميافزايد با وجود اين فسخ عزيمت نكرده براهنمائى ادارهء نظامى آلمان با يكى از كشتيهاى تجارتى اوكرنى روانه سباستپل ميشويم كه از آنجا با كشتى نظامى آلمان بجانب پوتى رهسپار گرديم پس از رسيدن بسباستپل بيفاصله در كشتى جنگى آلمانى كه پر است از آلات ناريه و بساحل گرجستان ميرود جايگير شده روانه ميشويم مسافتى را كه در اوقات عادى در ظرف چند ساعت بايد پيمود سه شبانه‌روز پيموده در صورتى كه مخاطرهء برخوردن بمين و آتش گرفتن كشتى در پيش نظر در هردقيقه جلوه‌گر و كشتىبانان با نهايت احتياط حركت مينمايند گاهى در وسط دريا مدت طولانى از رفتار افتاده در تجسس راه كم خطرترى ميفتند عجبا در مدت سه شبانه‌روز طى مسافت از سباستپل تا پوتى هيچ كشتى در دريا ديده نشد كه آمدورفت نمايد بالاخره خود را از اين مخاطره در لنگرگاه پوتى نجات يافته ديده با قطارى كه از آنجا بتفليس روانه بوده حركت نموده هشت ساعت فاصله وارد تفليس ميشويم چون اين شهر يكى از مركزهاى بزرگ نظامى روس بوده در مدت جنگ صدمه بسيار ديده و آثارش از در و ديوار كوچه و برزن نمايان است با وجود اين همه زحمت كه بر گرجستان در پايتخت آن وارد شده و با اينكه اكنون چند هزار نفر قشون آلمان در اين شهر و اطراف آن اقامت دارند و تمام اختيارات در دست آلمانهاست باز يك هيجان ملى ديده مىشود كه روزمره در ازدياد است بلى گرجيان در جنگهاى چند ساله روس شركت داشته‌اند ولى هيچوقت روسها اطمينان نداشته‌اند كه آنها را پيش جنگ قرار دهند اين است كه كمتر كشتار داده‌اند و اكنون جوانان جنگ آزموده آنها براى خدمت به وطن خود و تشكيل يك دولت مستقل مهيا هستند خصوصا كه در موقع برهمخوردن سلطنت بزرگ روس و تجزيه شدن مملكت روسها اسلحه و مهمات بسيار در گرجستان گذارده و رفته يا خود تسليم گرجيان نموده‌اند بهرصورت ميتوان گفت گرجستان در جنگ چند ساله منفعتى كه برده است از ضررش بيشتر بوده اكنون هم آلمانها با گرجيان همراهى ميكنند تا بعد روزگار چه طرحى بريزد تا چه درجه موفقيت حاصل\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nنمايند شريف الدوله ميرزا عليمحمد خان كاشانى در اينوقت جنرال قنسول ايران است در گرجستان با من سابقه دوستى دارد سه روز با او در تفليس بسر برده از اوضاع درهم و برهم ايران اندكى آگاهى يافته بر تأثرات خاطرم افزوده مىشود بالاخره بواسطهء جنگ ميان مسلمانان و ارامنه كه در شهر بادكوبه در اين ايام جريان دارد از رفتن بايران از راه بادكوبه منصرف و از خط سير قشون آلمان كه تا سنائى رفته‌اند بعد از آن از خط حركت قشون عثمانى كه آذربايجان را اشغال نموده است عازم تبريز ميشوم . در سنائى مداخلهء نظامى آلمان تمام شده گرفتار خشونت قشون ترك گشته با زحمت بسيار از ميدانهاى جنگ ارمنى و مسلمان كه هنوز رايحهء عفونت اجساد كشتگان آنها در اطراف قره كليسا و غيره شنيده مىشود گذشته بنخجوان ميرسم در ايستگاههاى راه‌آهن بجز پايهاى عمارتهاى سوخته ويران شده چيزى ديده نميشود تنها از نخجوان ايستگاه را تركان مرمت نموده‌اند .\r\nگفتگوى تمركز يافتن ارامنه در ايروان و تشكيل دولت ارمنستان شنيده مىشود و لكن تركان مسئله استقلال ارمنستان را بسخريه ميگويند و ميگذرند در صورتى كه ارامنه با جد و جهد شديد بجمع‌آورى قواء و تأسيس حكومت مخصوص شتاب ميكنند و از دولت آلمان استفاده نموده مقاصد خود را بمعيت با آنها پيشرفت ميدهند عثمانيان هم در اطاعت نمودن از حكومت نظامى آلمان ناگزيرند .\r\nخلاصه روز چهارم محرم يكهزار و سيصد و سى و هفت ( 1337 ه ) كه سه سال تمام قمرى از روز خروج من از تهران ميگذرد با يك عالم اميدوارى از رود ارس گذشته وارد خاك ايران ميشوم خوشحالى من يكى از رسيدن به خاك وطن است و ديگر از ورود بآذربايجان كه سالهاست آرزوى ديدن آن مرز و بوم را داشته‌ام و اگر اين حوادث روى نداده بود و گذشتن از بادكوبه امكان داشت البته اين راه دور را نميپيمودم پس ديدار اين مملكت كه مرا قهرى و اتفاقى رويداده نعمتى است كه انتظار آن را نداشته‌ام و موجب مسرت خاطر من است .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nفصل نهم آذربايجان و قشون عثمانى\r\nعثمانيان بواسطهء همزبان بودن با مردم آذربايجان سالهاست گوشهء چشم به اين مرز و بوم دارند و لكن آذربايجانيان هيچگاه تمايلى به آنها نداشته و با اينكه يكى دو قرن است بواسطهء حوادث سياسى ترك زبان شده‌اند ايرانى بودن خود را گم نكرده افكار ضد عثمانى در آنها بيشتر است تا در ديگر مردم ايالتهاى ايران در سالهاى آخرين كه اين ايالت را قشون روس اشغال كرد و روسها در آنجا نفوذ يافتند تركان بواسطه دشمنى با روس بهانه جسته سرحدات غربى اين مملكت را در فشار عساكر و عشائر خود در آوردند در جنگ كنونى هم كه اتحاد تركان و ترك زبانان براى تشكيل يكدولت تركى بيشتر محل توجه عثمانيان گشته مخصوصا پس از نابود شدن سلطنت تزارى و خالى شدن آذربايجان از قشون آندولت تركان بيشتر به خيال تصرف اين مملكت افتاده‌اند و مخصوصا بعد از بهم افتادن ارامنه با مسلمانان قفقاز از انقلاب روسيه كه مسلمانان آن ديار بشدت محتاج حمايت بودند و با نهايت آرزوئى كه باستمداد از ايران داشتند هيچگونه مساعدتى نيافتند ( و با اوضاع درهم و برهم ايران توقع بيموقعى هم بود ) عثمانيان بچابكى براى آنها مدد فرستاده تا يك اندازه شر ارامنه را از سر آنها كوتاه و نفوذ خود را در قفقاز زياد كرده باجراى مقاصد ديرينهء خويش در قفقاز و گرجستان با نهايت جد و جهد كوشيدند .\r\nاگرچه در تقسيم بنادر درياى سياه پس از عقد معاهده ميان آلمان و انقلابيون روس و اوكرن بندر بزرگ باطوم بعثمانيان سپرده شد و راه استانبول بقفقاز بازگشت ولى كشمكش عثمانيان با آلمانها شروع شد به اين سبب كه تركان ميخواستند در باطوم كه پياده شدند هيچگونه مزاحم پيش پاى خود نديده خود را قادر مطلق در اطراف آرارات بدانند و بالاخره ايران و افغانستان را هم در قبضهء قدرت خود داشته رابطه با مسلمانان\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nهند حاصل نمايند و اگر توانستند همه را باسم عالم اسلاميت تصرف نمايند و اگر نشد ترك‌زبانان آن ديار را جمع كرده گمكرده‌هاى خود را از اين طرف تلافى نمايند و اگر به اين عنوان هم موفقيت نيافتند يكدولت اسلامى ترك زبان در قفقاز تشكيل داده زير نظر خود نگاهدارند كه ميان آنها و روس آينده كه از او انديشه دارند فاصله بوده باشد و هم از خيالات عالى بزرگترين دشمنهاى خونى خود ارمنيها در حدود ارمنستان جلوگيرى نمايند و در ضمن ملت خسته شده از پا درآمده خود را كه نزديك است از جنگ سرپيچيده از زير بار بدبختى شديد شانه خالى نمايد بعنوان تصرف قفقاز آرام و دلگرم نگاهدارند .\r\nو اما آلمانها در مقابل اين تصورات عثمانيان نظريات مخالفى داشتند كه نميتوانستند از آنها صرفنظر نمايند يكى آنكه با آتيه روس كار بسيار دارند چه اگر درهاى اروپا به روى آنها بسته شود راهى جز راه روسيه براى آنها باقى نخواهد ماند و در اين صورت نميتوانند در روسيه كه نميدانند چگونه بايد آن را تشكيل بدهند يك رقيب ضمخت حرف نشنو با قوت و قدرت اتحاد مذهبى او با قفقازيان موى دماغ آنها بوده باشد و ايران و افغانستان هم كه شاهراه هندوستانند تحت نفوذ آن رقيب درآيد .\r\nو ديگر اينكه آلمان نميخواهد ارامنه به كلى در دست عثمانيان محو و نابود شوند و ميدانند اگر عثمانيان در قفقاز و گرجستان نفوذ كامل حاصل كنند زمانى نميگذرد كه نژاد ارمنى را قطع مينمايند و ملاحظات ديگر كه شرح و بسطش موقع ندارد بهرصورت كشمكش ميان آلمان و عثمانى درگير شد كه براى همين كار طلعت پاشا صدر اعظم بلكه ديكتاتور عثمانى مكرر ببرلن آمده بالاخره آلمانها را حاضر كردند كه عثمانيان تصرفات محدودى در قفقاز بنمايند خصوصا كه قشون انگليس بعد از تخليه شدن آذربايجان از قشون روس براى نشستن در جاى آنها از قزوين شروع به پيش آمدن كرده در اين صورت لازم است از آنها جلوگيرى شود و بهر ملاحظه كه بود آلمانها گرجستان را كاملا در دست خود نگاهداشته‌اند باسم سرپرستى از يك دولت مستقل و ارمنستان را نيز آزادى داده‌اند و مقرر شده تركان به آنها تجاوز ننمايند آنها هم متعرض مسلمانان نشوند و قفقاز را بعثمانيان سپرده‌اند و براى جلوگيرى از پيش‌آمد انگليسيان\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nاز طرف آذربايجان بعثمانيان اجازه داده‌اند آن مملكت را موقتا اشغال نمايند عثمانيان هم بىمحذور وارد خاك ايران شده تا نواحى زنجان پيش رفته‌اند و اگر تصادف با قشون انگليس نميكردند از رفتن بتهران هم دريغ نميداشتند و خيالى را كه دو سال پيش در سر داشتند از رفتن بتهران از راه همدان و افتادن بغداد مانع اجراى آن شد از طرف آذربايجان انجام ميدادند .\r\nاما اين خيالات را عثمانيان به روى خود نياورده در جواب تعرضهاى ايرانيان در داخل و خارج ميگويند قشون‌كشى بآذربايجان براى مصالح نظامى است و مقصد تجاوز به خاك ايران نيست بلكه اين مقدمه و وسيله تشكيل يك دولت اسلامى است در حدود قفقاز و پس از موفقيت به آن مقصد خاك ايران تخليه خواهد شد آلمانها هم اين عنوان را تصديق ميكردند شايد هم مايل باشند كه واقعيت داشته باشد اما بديهى است ميان خيالات آنها با خيالات عثمانيان فاصله بسيار است .\r\nو ديگر از يك پا در ميان تازه كه در اوضاع ايران شمالى و قفقاز مدخليت دارد سخن برانيم و آن نهادن نام آذربايجان است بر سر قسمتى از تركستان و قفقاز شرح واقعه آنكه جمعى از مردم قفقاز كه با عثمانيان مربوط بوده‌اند به خيال افتاده حكومت اسلامى قفقاز را حكومت آذربايجان بنامند و شهر بادكوبه را مركز آن قرار بدهند و اگر در آتيه موفق شدند كه آذربايجان ما را جزو آن حكومت بنمايند همه بيك نام خواهد بود بديهى است دولت عثمانى هم كاملا با اين تدبير همراه بوده ولى چون ايرانيان از داخل و خارج اعتراض كردند بچه مناسبت قسمتى از قفقازيه اين نام را براى خود برگزيده است دولت عثمانى اظهار بيخبرى كرده قول ميدهد آنها را از برگزيدن اين نام ممانعت نمايد اما اثرى بر اين قول مترتب نشده اوراق رسمى با علامت جمهورى آذربايجان منتشر و نمايندگان به همين نام به اطراف ميفرستند .\r\nبالجمله آذربايجان از طرف قشون عثمانى اشغال و روابط آن ايالت با مركز تهران منقطع ميگردد و هم عثمانيان در تأسيس دولتى بنام آذربايجان در بادكوبه سعى نموده طولى نميكشد كه با جديت مردم آنجا كارى از پيش برده تشكيلاتى ميدهند خصوصا بعد از جنگ شديدى كه قشون عثمانى و آذربايجان جديد در شهر بادكوبه\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nو نواحى آن با ارامنه نموده آنها را مقهور و متوارى ساخته و اموال بسيار به تصرف آورده كه بر قوت و قدرتشان افزوده مىشود اگرچه بحقيقت تمام آذربايجان ايران و آذربايجان جديد چند روزى در تحت اشغال عساكر عثمانى در ميآيد ولى اين كار مقارن مىشود با متاركهء جنگ در اروپا و اشغال شدن استانبول بواسطهء متفقين و با شكست خوردن شديد دولت عثمانى .\r\nخلاصه در اواخر ذى الحجه يكهزار و سيصد و سى و شش ( 1336 ه ) كه نگارنده از تفليس بجانب تبريز روانه ميگشتم ميديدم دستجات قشون عثمانى با شتاب بجانب باطوم مراجعت ميكنند بىآنكه كسى بداند چه خبر است چنان كه در آذربايجان يعنى در شهر تبريز و نواحى آن تا اواخر محرم يكهزار و سيصد و سى و هفت ( 1337 ه ) قدرت نظامى عثمانى بىتزلزل ديده مىشود و نميگذارند عقب كشيدن خود و تخليه نمودن شهرهاى اشغال شده هويدا گردد بلكه در همان حال باز مشغول جمع‌آورى غله و جلب منفعت بودند بهر وسيله كه ممكن ميبود .\r\nعثمانيان در مدت چند ماه توقف تبريز و نواحى بىاندازه با مردم بخشونت و بىاعتدالى راه رفتند كه مردم ستمهاى چندين ساله قشون روس را فراموش نموده از دست تعديات برادران دينى خود بستوه آمده بودند .\r\nخلاصه اجمالى از احوال خود در ورود به خاك ايران و ديدار آذربايجانيان بنويسم زان پس بخاتمهء كار عثمانيان در ايران اشاره نمايم .\r\nمدتى است خطآهن تفليس به تبريز اتصال يافته بواسطهء يك كمپانى روسى و از روى امتيازى كه در زمان وزارت خارجه محمد حسنخان وثوق الدوله به او داده شده و ميتوان گفت از بابت شرايط يكى از بدترين امتيازاتى است كه دولت ايران باجانب داده است .\r\nاين راه‌آهن از رود ارس ميگذرد و مستقيما به تبريز ميرود و يكى دو شعبه از آن جدا شده بدرياچهء اروميه وصل ميگردد ولى بديهى است آن را نميتوان قياس بديگر راههاى روسيه نمود زيرا در ايران ساخته شده همه چيزش بفراخور استعداد محيط است على الخصوص بعد از برهمخوردن دولت تزارى و بازگشت عساكر روس\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nاز ايران كه بيصاحب مانده و اينك در دست عثمانيان است عثمانيان هم پيش از اينكه بخواهند قشون خود را بازگشت دهند گاهى مسافرين ايرانى را حمل كرده از تبريز بتفليس و به عكس ميبرده‌اند ولى اكنون كه پىدرپى در كار برگردانيدن قشون خويش به طرف باطوم هستند ديگر مسافر نميپذيرند با وجود اين مرا با چند مسافر ديگر بطور فوق العاده پذيرفتند در صورتى كه هرچه مسافر غير نظامى بود همه را در يك اطاق باركش روى هم ريخته‌اند و بالاخره با زحمت بسيار خود را بمرند رسانيديم و در آنجا بواسطهء نبودن نفت سياه ترن از كار و رفتار بماند ناچار مسافت ميان مرند و تبريز را با ارابه طى نموديم .\r\nبا وجود تعب بسيار از مسافرت طولانى و با دلتنگى شديد از دخالت قشون عثمانى در خاك وطن و پيدا نبودن بيرق شير و خورشيد نه در سرحد و نه در راهها و نبودن هيچگونه تفتيش از واردين و ديدن احوال اسف اشتمال مردم آذربايجان از تعديات قشون عثمانى باز از ورود به خاك وطن مسرتى در خاطر خود احساس ميكنم و در جلفاى روس كه اكنون جلفاى عثمانى ناميده مىشود با تلفن نظاميان عثمانى ورود خود را بتبريز اطلاع مىدهم و بر خلاف عادت بمصلحتى بهتر چنان ميدانم كه بر وليعهد يا يكى از بستگان او ورود نمايم .\r\nمحمد حسن ميرزاى قاجار وليعهد با اينكه جوان است و كم‌تجربه در تهاجم قشونهاى مختلف بيگانه در سالهاى اخير در آن ايالت و قطع روابط آنجا با مركز به صورت ظاهر عنوان حكومت ايرانى و تا يك اندازه موقعيت خود را نگاهداشته است .\r\nوليعهد فرزند دوم محمد عليشاه مخلوع است در اينوقت بيست و چند سال از عمرش گذشته است محمد حسن ميرزا برحسب ترتيب مملكت كه سلطنت از پدر به پسر ميرسد بولايت عهد نرسيده بلكه چون در موقع خلع پدرش كه سلطان احمد ميرزا را در حال صغر جانشين او قرار دادند محمد حسن ميرزا را هم موقتا وليعهد نمودند .\r\nوليعهد را در زمان كودكى ديده بودم كه آثار هوشمندى از وى نمايان بود و تصور نميكردم در اين مدت كم اين درجه رشد بدنى كرده باشد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nوليعهد تحصيلاتش ناتمام مانده است ولى در مدت اقامت آذربايجان و گرفتار بودن بانقلابات سياسى و نظامى چه از طرف روسها كه چند سال سخت در فشار بوده است و چه از طرف عثمانيان كه اخيرا مبتلا شده تا يك اندازه معلومات سياسى و نظامى حاصل كرده است و بر اوضاع دنيا اندكى آگاه شده پيشكارى شخصى او در اينوقت با موثق الملك است كه با من سابقه دوستى دارد ميرزا سيد على خان موثق الملك پيرمردى است كه سالها از مقربان مظفر الدينشاه بوده است با روحيات كهنه‌پرستى انقلابات تجددخواهى اخير و حوادث بسيارى كه در سالهاى اخير روى داده تغييرى در احساسات او نداده است وليعهد را مظفر الدينشاه جوانى و آذربايجان را همان ايالت سى سال پيش تصور مينمايد و با افكار كهنه خود با كمال بيحالى در خانهء وليعهد رياست مىكند پاسى از شب ششم محرم 1337 هجرى گذشته با تشريفاتى كه از طرف ولايتعهد بجا آورده شده است بخانهء موثق الملك وارد شده صبح فرداى آن بملاقات وليعهد ميروم .\r\nوليعهد از ملاقات من اظهار مسرت كرده در تنگناى محيط نظامى اجنبى كه واقع بود همه روزه ساعتى چند با نگارنده درددل و صحبت مينمود گفتم تنگناى نظامى بيگانه بلى قشون ترك در تبريز گرچه به ظاهر متعرض مقام ولايتعهد نشده است و احترامات صورى او را تا يك اندازه رعايت ميكردند ولى تمام اختيارات را از دست او گرفته در تمام كارها دخالت مينمايد نهايت براى حفظ صورت يك شخص ايرانى طرفدار سياست عثمانى را براى همين كار از خارج با خود آورده به پيشكارى آذربايجان منصوب ساخته مقاصد كشورى را بدست او جارى مينمايد و والى كه از تهران منصوب بوده بمركز بازگشت نموده است البته نصب والى تازه برعايت نزاكت با دستخط وليعهد بوده است .\r\nوالى تازه مجد السلطنه اروميه ايست اين شخص سالها در قشون ايران خدمت كرده در هنگام تجاوز قشون روس به خاك آذربايجان با آنها طرف شده و خسارت ديده بالاخره در تفليس اقامت گزيده موزه‌ئى از آثار قديم فراهم آورده است در جنگ ميان ميان مسلمانان و ارامنه بحمايت مسلمانان برآمده بالاخره خانهء او در تفليس يغما\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nشده است .\r\nمجد السلطنه بعثمانيان پناهنده شده آنها از وى نگاهدارى كردند و در آن هنگام كه ايرانيان مهاجر به طرف كرمانشاهان ميرفتند و در بيدسرخ با قشون روس ميجنگيدند مجد السلطنه خود را از بغداد بصحنه كه اردوگاه مهاجرين و مجاهدين بود رسانيد بلكه مصدر كارى بگردد ولى رئيس اردوى ملى نظام السلطنه اقبالى به او نكرد و صاحبمنصبان آلمانى كه آن اردو را اداره ميكردند بواسطهء اتصال او بعثمانيان به او وقعى ننهادند مجد السلطنه افسرده خاطر بازگشت نموده در خانقين اقامت كرد و عثمانيان معاشى به او داده از او نگاهدارى كردند نگارنده در صحنه در قصرشيرين و بغداد او را ديده ديگر نديده بودم تا اين وقت كه در تبريز والى آذربايجانش ميبينم با يك اردوى نظامى عثمانى كه او را حمايت مينمايد مجد السلطنه در تبريز كارى كه كرده و آن را بمنزلهء عاقبت‌انديشى براى خود ميشمارد اين است كه وليعهد را از خود اطمينان داده رضاى خاطر ويرا بهرصورت بوده است بدست آورده است با وجود اين بنماينده بودن از طرف عثمانيان بيشتر شباهت دارد تا بوالى ايرانى بودن براى آذربايجان و مسلم است كه عمر حكومت او با عمر توقف قشون عثمانى در آذربايجان توأم خواهد بود .\r\nاما اوضاع تبريز و احوال خلق و كيفيت دوائر دولتى مدت طولانى پيش از جنگ عمومى و در ايام جنگ تا وقتى كه حكومت تزارى برهم نخورده بود حكمرانى آذربايجان با نمايندهء سياسى روس بود كه با يك اردوى نظامى روسى حمايت كرده ميشد دربار ولايت عهد و دوائر دولتى اسمى بىرسم بودند تابع قوهء بيگانه انگليسيان هم خوشحال بودند كه بواسطهء معاهدهء 1907 مسيحى در كارهاى آن ايالت در معنى با روسها شركتى دارند .\r\nپس از برهم خوردن حكومت تزارى و تخليه شدن ايالت آذربايجان از قشون روس انگليسيان نتوانستند بفوريت قشونى به آنجا فرستاده جانشين قشون روس قرار بدهند حكومت ايرانى محل هم بواسطه فقدان رجال قابل و نبودن زور و زر نتوانست آن ايالت را منظم نگاهدارد در اين حال جمعى بنام فرقهء دمكرات در تبريز نفوذى يافته\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nبعد از رفتن قشون روس پر و بالى گشوده با وليعهد هم موافقت نكرده‌اند و هرج‌ومرج شديدى در تبريز و ديگر ولايات آذربايجان حكمفرما شده است و بدبختيهاى شديد توليد نموده كه بيكى دوتا از آنها اشاره مينمايم . اول حكايت انقلاب اروميه و سلماس و كشمكش ميان مسلمانان و كلدانيها كه موجب قتل نفوس و نهب اموال و هتك اعراض بسيار گرديد و شرح آن واقعهء دلخراش را در تواريخ خصوصى آذربايجان بايد ملاحظه كرد . دوم قصهء ذخيره‌ئى كه از قشون روس در شرفخانه بجاى ماند چه ذخيره جنگى هنگفت كه در قرنهاى اخير هيچ كجاى از زمين ايران از ذخيره‌هاى جنگى بايندرجه سنگين نشده بود بلى روسها در سالهاى متمادى اين ذخيره را براى انجام مقاصد بزرگ در ايران و بلكه در شرق تهيه ديده بودند و اين ذخيرهء بزرگ در سايهء بى مبالاتى حكومت ناتوان آذربايجان و كشمكش ميان دولتيان با اشخاص غير رسمى كه در كارهاى دولتى دخالت ميكردند و آنها خود نيز با يكديگر سازش نداشتند بيغما رفت قسمت مهمى از اين گنج بادآور كه ممكن بود در اينوقت كه رب النوع جنگ در دنيا حكمفرماست اردوى بزرگى را در ايران مسلح سازد و دولت و ملت از وجود آن قوه استفاده نمايند تاراج شد و باقيمانده يك قسمتش را مليون تبريز براى روزيكه به كار آيد در قنسولخانهء آلمان در تبريز ذخيره كردند و در موقع اشغال شدن شهر بتوسط قشون عثمانى بدست آنها افتاد و بالاخره قسمتى هم از آن كه از همه كمتر بود بدست كاركنان حكومت آذربايجان آمد و معلوم نشد كه چه شد .\r\nاز مطلب دور نشده بشرح دوائر حكومتى آذربايجان بپردازيم در اواخر ايام مداخلهء نظاميان روس در كار آذربايجان حاج ميرزا حسنخان محتشم السلطنه اسفنديارى كه از رجال قديم ايران است سمت پيشكارى اين ايالت را داشته و او شخص با ملاحظه‌ئى است به قدر ديگران نخواسته و يا نتوانسته است مداخل بكند اين است كه اندوخته زيادى ندارد و در اين مأموريت هم طرفى بر نبسته است بعلاوه بعد از رفتن قشون روس و تاراج شدن ذخيرهء شرفخانه با اشخاص غير رسمى كه در كارها دخالت ميكرده‌اند آبش بيك جوى نرفته مقارن ورود عساكر عثمانى كه پيشكار هم براى ايالت همراه خود آورده بودند قهرا ترك مقام گفته بتهران رهسپار گرديده است\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nو مجد السلطنه بجاى وى نشسته در تحت حكم رئيس قشون .\r\nرياست قشون عثمانى در آذربايجان با كاظم پاشاست در تحت امر و فرمان خليل پاشا والى سابق بغداد خليل پاشا بعد از شكست بغداد و دخالت انگليس در بين النهرين مأمور عالى نظامى عثمانى شد در كليه قفقاز كه عثمانيان ميخواستند گمكرده‌هاى خود را در حجاز و عراق در آنجا جستجو نمايند اردوى از قفقاز گذشته داخل خاك ايران شده هم در تحت حكم او است .\r\nو اما وليعهد - وليعهد همانطور كه در مقابل عساكر روس بردبارى و سكوت داشته است در برابر قشون عثمانى هم همان سياست را اختيار كرده است و غير از اين چه ميتوانسته است بكند و در عين حال وليعهد از تندروان از مليون آذربايجان كه با او ضديت دارند بيشتر نگران است تا از قشون بيگانه كه وطنش را اشغال نموده است چه اين جمع را مخالف سلطنت ميداند و در كشمكشهاى آخرين كه با آنها داشته از ايشان سخت بدگمان شده است و بمحض ورود عساكر عثمانى رؤساى دمكرات مزبور بامر رئيس قشون از تبريز تبعيد شده‌اند و مليون معتقدند كه گرفتارى و تبعيد آنها بتقاضاى محرمانه خود وليعهد بوده است .\r\nورود نگارنده به تبريز و آميزش با وليعهد از يكطرف و با مليون از طرف ديگر سبب مىشود كه از بدگمانيها ميان وليعهد و مليون كاسته شود خصوصا كه زمزمهء خاتمه يافتن جنگ و بازگشت عساكر عثمانى از آذربايجان هم بلند مىشود و وليعهد ملتفت ميگردد كه تبعيدشدگان پس از رفتن قشون عثمانى آزاد شده به تبريز خواهند آمد و درصدد كشيدن انتقام از وى بر خواهند آمد و كار به سختى خواهد كشيد و معلوم نيست چه قوه جاى قوهء قشون عثمانى خواهد نشست اين است كه پيش از رفتن عثمانيان او خود نزد رئيس قشون به ظاهر توسط كرده تبعيدشدگان آزاد شده به تبريز مراجعت مينمايند .\r\nتبعيدشدگان هم كه دو رئيس آنها اجلال الملك و شيخ محمد خيابانى هستند پس از آزادى به ظاهر ساكت و در باطن براى تلافى كردن انتظار فرصت ميكشند وليعهد ميخواهد از تبعيدشدگان دلجوئى كند ولى آنها روى خوش بوى نشان نميدهند\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nو بالاخره بتوسط نگارنده در ميان آنها به ظاهر الفتى حاصل ميگردد و وليعهد در مجلس ملاقات آنها ميگويد وليعهدى من اساس ندارد چونكه با پدر شدن شاه بر يك پسر آن پسر وليعهد خواهد شد در اين صورت نميبايد بر مقام خود چندان انديشه‌ئى داشته باشم .\r\nخلاصه زمان حركت عساكر عثمانى نزديك مىشود وليعهد در نظر گرفته است قشونى تشكيل بدهد برياست مجد السلطنه و او را در آذربايجان نگاهدارد ولى بديهى است كه مجد السلطنه با مخالفت مليون آذربايجان با او باميد رياست يك قشون موهوم نميتواند بعد از رفتن عساكر عثمانى آنجا بماند خصوصا كه بده و بستانهائى هم با مردم دارد كه تا يك اندازه در تحت قدرت تكيه‌گاه او يعنى قوهء نظامى بيگانه صورت گرفته است و بعد از انفصال وى از آن تكيه‌گاه ممكن است مدعيانى هم او را تعقيب نمايند تحريكاتى هم البته از رجال دربارى تبريز كه مقام او را ميخواهند بگيرند در كار خواهد بود و بهرصورت بيفاصله بعد از حركت قشون عثمانى مجد السلطنه هم شبانه تا گرفتار دست طلبكاران و مدعيان نشده بدام نيفتد روانه ميگردد و سعى و كوشش آنها در نگاهدارى او نتيجه نميدهد اينك تمام قوه بدست شخص وليعهد است بىآنكه رابطهء درستى با مركز داشته باشد و بر فرض هم كه بتواند با تلگراف كسب تكليفى از مركز بكند با بىپولى خزانه دولت و درهم و برهم بودن اوضاع و احوال دربار از كجا كه به زودى تهران بتواند كمكى بآذربايجان بنمايد .\r\nپس وليعهد بايد خود از ميان بستگان خود يا رجال آذربايجان كسى را حكومت بدهد تا از مركز در موقع خود ترتيب ديگرى داده شود .\r\nوليعهد در انتخاب والى براى آذربايجان دو چيز را در درجهء اول نظر دارد يكى آنكه از عهدهء معارضه با دمكراتهاى مخالف خود برآيد و لااقل همدست آنها نگردد و ديگر آنكه بتواند از هرراه بوده باشد بكيسه تهى وى خدمتى بنمايد و براى اين كار مكرم الملك را كه از يكطرف شخص پشت هم اندازى است و از طرف ديگر مخالف و حريف اجلال الملك دمكرات در نظر ميگيرد ولى مكرم الملك اين مقام را ندارد و با وجود اشخاص سزاوارتر از حيث سن و مرتبه در ميان رجالى كه در تبريز هستند اجراى اين مقصود كار آسانى نميباشد اين است كه در نظر ميگيرد و يا به او\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nراهنمائى مىشود كه از رؤساى مليون و از درباريان خود و رجال محترم تبريز مجلسى كرده آن مجلس از ميان خود با اكثريت آراء يكى را انتخاب نموده بوليعهد پيشنهاد شود و او فرمان حكومت ويرا صادر نمايد .\r\nدر اين حال يكى از محارم وليعهد از نگارنده و جمعى از رؤساى مليون و درباريان و رجال محترم آذربايجان ميهمانى مىكند بىآنكه هيچيك بدانند در ضمن ميهمانى صحبت ديگرى هم خواهد بود صاحبخانه عنوان مىكند كه و الا حضرت فرموده‌اند چون بتهران دسترسى نداريم و لازم است كسى را براى نيابت ايالت برقرار سازيم در اين مجلس كه همه جمعند يكنفر را در نظر بگيرند و به من پيشنهاد كنند كسانى كه بى خبر بودند تمجيد كردند كه وليعهد باينصورت براى آذربايجان والى معين مينمايد ولى تقاضاى رأى مخفى نمودن صاحبخانه و درآمدن نام مكرم الملك غائب ثابت كرد كه اين تدبيرى بوده است براى انتخاب او با دستورى كه سرا بدرباريان كه اكثريت آن مجلس را تشكيل ميدادند داده شده ولى كار گذشته بود و بر كدورت باطنى جمعى از اين تدبير اثرى مترتب نبود در همان شب همه اين جمع از طرف وليعهد احضار شدند وليعهد ميخواست اظهار بيطرفى كرده خود را از مجلس روز بى خبر نشان بدهد اين بود كه گفت آقايان دست ما از تهران كوتاه است مجد السلطنه رفت كسى را به نظر بگيريد موقتا زمام كار حكومت را در دست بگيرد تا تكليف از مركز معين گردد .\r\nهمه گفتند اختيار با و الا حضرت است وليعهد گفت نميخواهم گفته شود من بميل خود كسى را انتخاب كرده‌ام اين است كه ميخواهم با نظر شما تعيين شده باشد حاضرين باز جواب اول را دادند وليعهد نام چند نفر از رجال محترم را كه حاضر بودند برده گفت اينها همه صلاحيت دارند و كسى را كه نام نبرد آنكس بود كه خود تعيين كرده است و در مجلس نيست .\r\nدر اين حال غلامحسين خان عدالت السلطنه رئيس عدليه كه شخص بىباك و كم ملاحظه‌ئى است عصبانى شده گفت قربانت شوم چرا اين قدر به خود زحمت ميدهيد مجلس كردند رأى گرفتند انتخاب كردند مگر بعرض نرسانيده‌اند وليعهد از روى حيرت كه را انتخاب كردند جواب داد مكرم الملك را وليعهد با حال اضطراب پرسيد\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nمكرم الملك ! عدالت السلطنه بلى مكرم الملك و طورى ادا كرد كه صورت استهزاء به خود گرفت .\r\nوليعهد در صورتى كه اكثريت او را معين كرده است من هم موافقت ميكنم و برئيس دفتر خود گفت فرمان نائب الايالگى مكرم الملك را بنويس و فردا بيايد دستور العمل لازم را بگيرد اين بگفت و برخاسته خود را از اين مجلس پر افتضاح خارج نمود .\r\nمكرم الملك والى آذربايجان شد و بواسطهء زرنگى خويش و داشتن خانوادهء بزرگ تصور ميكرد بىمزاحم ميتواند اين بار را به منزل برساند ولى ورود اجلال الملك از محبس نظاميان عثمانى در آمده رقيب ديرينهء او بفاصله چند روز و شروع كردن وى بمخالفت با حكومت و ضديت با شخص حاكم بر او ثابت كرد كه به كار مشكلى دست زده و تنها حمايت شخص وليعهد براى باقى ماندن در اين مسند كافى نخواهد بود .\r\nدر اين حال خبر رسيد كه قشون انگليس كه بواسطهء توقف عساكر عثمانى در زنجان اقامت داشت عقب‌نشينى مىكند و راه تهران دارد باز مىشود نگارنده درصدد مىشود هرچه زودتر خود را بتهران رسانيده از زحمت سفر طولانى خلاص گردم اسباب اين مسافرت بهرصورت ممكن است فراهم ميگردد و در يك مجلس خطابهء عمومى دوستان آذربايجانى را كه از ميهمان‌نوازى آنها تشكر داشتم وداع گفته با داشتن پيغامهائى از وليعهد براى شاه به طرف تهران روانه گشتم .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nفصل دهم تهران پس از جنگ عمومى و قواى دولت\r\nپيش از نگارش اوضاع تهران شمه‌ئى از حال راه تبريز بتهران بنگارم از تبريز تا نزديكى زنجان شاهراهى كه سالهاست محل آمدورفت قافله‌ها و وليعهد دولت و رجال محترم خارج و داخل مىباشد يكى از ناهموارترين راههاى مملكت ما است راه تبريز خرابى ذاتى داشته انقلاب جنگ عمومى و عبور و مرور قشونهاى مختلف روس و ترك و انگليس نيز بر خرابى آن افزوده است مخصوصا در چند ماه آخر كه عساكر ترك در آذربايجان توقف كرده و قسمتى از آنها رو بتهران رفته است و قشون انگليس كه در زنجان متوقف است از دو طرف براى جلوگيرى از ديگرى راهها را خرابتر نموده‌اند .\r\nاين است كه كار عبور كردن با ارابه از اين راه بمشكلات بسيار برميخورد خاصه كه مصادف با بارندگيهاى شديد هم بوده باشد .\r\nدهات بىسكنه عرض راه لاشهء بسيار حيوانات باركش كه بواسطهء قحطى سال پيش و ناامنى و غيره در هرچند قدم در اطراف و بلكه در ميان راه ديده مىشود قبرستانهاى تازه احداث شده در نزديك دهات و قصبات بضميمه احوال پريشان رقت‌انگيز زن و مرد و بزرگ و كوچك مردم ستمديده اگر گاهى در دهات ديده شوند كه تازه ميخواهند سر و سامانى بگيرند حقيقة تأثرآور است .\r\nآرى در راه تبريز و زنجان دهاتى ديده مىشود كه نعش اموات در اطاقهاى ويرانه آنها مانده است و خوراك جانوران شده و اگر نظر عمومى بنقاط مختلف مملكت انداخته شود ديده مىشود كه همه جاى مملكت بيطرف ما در سايهء جنگ اروپا و بىلياقتى حكومت خود به صورت راه تبريز درآمده است .\r\nبهرصورت با مرارت بسيار بزنجان ميرسيم شهر زنجان را نديده بودم اوضاع طبيعى آن بد نيست ولى خراب و ويران است و از آثار تمدن تازه در آنجا چيزى\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nنمودار نيست مگر دو سه مدرسه ابتدائى كه در سالهاى آخر بسبك جديد در آن دائر شده است .\r\nيكى دو روز در آن شهر مانده بعضى از تربيت‌شدگان مدرسه‌هاى جديد آنجا را امتحان كرده زحمت مدير آنها را كه چند سال پيش از اين از تهران به اين شهر آمده است و نگارنده خود او را براى اين كار انتخاب نموده است تقدير كردم .\r\nراه زنجان بتهران طبعا هموارتر و دست تصرف بيشتر به آن رسيده است اين است كه با مشكلات كمترى خود را بتهران ميرسانيم و تأثرى كه از ديدن ويرانى شهر قزوين و پريشانى مردمش حاصل ميگردد كمتر از آنچه در زنجان حاصل شده است نميباشد .\r\nاينك بتهران رسيده بعد از چند سال كه از آنجا دور بوده نظرى به حال و كار اين شهر و مردمش مينمائيم قحط و غلاى سال گذشته توارد بدبختيهاى بسيار مرضهاى مسرى گوناگون شايد ربع جمعيت تهران را كم كرده است راستى تهران خلوت شده و كسر جمعيت آن نمايان است .\r\nتهران با اينكه جمع كثير از مردم فقير و بيچارهء آن كم شده است باز وضع فقيران در كوچه و بازارش رقت‌انگيز است آرى فقيران مرده‌اند و اغنياء فقراء گشته‌اند .\r\nتهران به حال فلاكت‌آميزى افتاده است كه مختصر همراهى امريكائيان در جمع‌آورى فقراى آن بزرگ به نظر ميآيد .\r\nبتهران در سالهاى آخرين بزرگتر بدبختى كه وارد شده اين است كه روح حرص و آزى روح نفاق و شقاقى روح بدگمانى و بدانديشى شديدى در كالبد وى حكمفرما شده است و گوئى فرشتهء عاطفت و حقيقت از اين شهر پرواز كرده بجاى آن اهريمن بيرحمى و نادرستى به صورت وحشتناكى نشسته است .\r\nپيش از جنگ عمومى تهران جوان تمدن اروپا را بالاى سر خود مانند آفتاب بلند پايه ميديد و ميكوشيد دست خود را بدامان آن برساند و تصور ميكرد صفحهء اروپا پر است از عاطفت و مملو است از محبت و مرحمت و بالجمله اروپا را مهد سعادت و انسانيت ميدانست جنگ عمومى بطلان اين تصورات را مدلل داشت و فهمانيد كه اروپا هم قطعه‌ئى از همين عالم و اروپائيان نيز پرورده‌ئى از پروردگان همين آب و خاكند\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nجنگ عمومى پرده‌ئى را از برابر روحيات اروپا برچيد كه جز با اين دست قوى برچيدن آن پرده امكان نداشت و بالاخره محقق گشت كه ترقيات علمى و صنعتى اروپا همان اندازه كه آن مردم را بماديات نزديك و علاقمند كرده از عواطف روحانى و مراحم انسانى دور نموده است .\r\nانعكاس اين حقيقت در افكار اقوامى كه تمدن اروپا را سرمشق تعالى خود ميدانستند بديهى است چه اثر بدى مينمايد پس اگر بگوئيم ايران و خصوصا تهران جوان از بىپرده شدن احوال روحى و مدنى اروپا خود را در پرتاب گمراهى انداخته باور كردنى است و در اثر اين پيش‌آمد بضميمه فقر و فاقه عمومى كه رويداده يك بىامانتى و بىعاطفتى ديده مىشود كه از پيش مانندى نداشته است .\r\nتاريكى اوضاع سياست داخلى و خارجى هم در سالهاى آخر و مخصوصا هرچه پيش آمده بيشتر بر بدبختيهاى مزبور افزوده است .\r\nسياست خارجى ايران را از اواسط سنه 1334 ( ه ) تا كنون به دو قسمت بايد تقسيم كرد اول سياست مشترك روس و انگليس پيش از برهمخوردن سلطنت روس تزارى و دوم سياست منفرد هريك از آنها بعد از بر همخوردن سلطنت مزبور سياست خارجى ايران بعد از كوتاه شدن دست تحريكات آلمان و عثمانى در غرب مملكت بواسطهء تسلط انگليس بر جزيرة العرب اختصاص يافت بقوهء مشترك روس و انگليس به اين ترتيب كه مشرق و شمال كه اطراف مركز را هم شامل بود تحت نفوذ روس و مغرب و جنوب تحت نفوذ انگليس در آمده هريك در قسمت خويش براى خود كارروائى ميكردند و هردو در مركز براى يكديگر فرقى كه داشت اين بود كه روس با قواى خود دخالت ميكرد و انگليس با قواى ايرانى بدست صاحبمنصبان خود و گاهى با بعضى نفرات انگليسى و هندى .\r\nبديهى است در اينحال حكومت مركزى تهران صورتى بود بىمعنى و جيره خوارى از بيگانگان كه جز فرمانبردارى از آنها چاره‌ئى نداشت و دلخوش بود كه عنوان سلطنت از او سلب نشده و خشنود بود كه ماهى سيصد هزار تومان بىزحمت به او ميرسد بىآنكه فكرى بعاقبت كار خود بنمايد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nدر اين حال مليون تصور ميكردند اگر مخالفين روس و انگليس در جنگ فاتح گردند گريبان آنها از چنگ دو حريف ستيزه خلاص خواهد شد اين بود كه از فتوحات آلمان شادى ميكردند چنان كه موضوع مهاجرت هم در يك قسمت و تا يك اندازه به همين احساسات مربوط بوده است .\r\nاين احوال ادامه داشت و ملت ستمديده در ظلمت حيرت و در تنگناى فشار سياستهاى مختلف بيگانه و تعديات بيگانه‌پرستان گرفتار بود تا دست حوادث روزگار يك جانب قفس او را درهم شكست و سلطنت تزارى برهمخورد .\r\nبرهمخوردن سلطنت تزارى ميبايد ترس خارجه را به كلى از دل ايرانيان بر طرف ساخته به آنها جرئت و جلادت بدهد گليم خويش را بتوانند از زير پاى هربيگانه بيرون كشيده بپاى استقلال خود قيام نمايند اما متأسفانه بواسطهء قصور سياست دولت و سهل انگارى كاركنان مملكت قوهء نظامى انگليس مواقع خالى شده از قواى روس را بفوريت اشغال كرد و سرتاسر ايران زير نفوذ سياست انگليس در آمد مگر آذربايجان .\r\nآرى تنها آذربايجان بواسطه دور بودن از مواقع قدرت انگليس و بسبب نزديك بودن بسياست آلمان از راه قفقاز و عساكر عثمانى در آنديار از دائرهء نفوذ انگليس بيرون ماند و بالاخره قوهء نظامى عثمانى چنان كه در فصل پيش نوشته شد بجاى قواى روس در آذربايجان نشسته قافلانكوه در ميان دو عسكر ترك و انگليس فاصله ميگردد تا اين وقت كه تركان بواسطهء متاركه جنگ عمومى آذربايجان را تخليه كرده سياست انگليس بىمزاحم و بدون احتياج بقوهء نظامى از قافلانكوه گذشته وارد تبريز ميگردد و آذربايجان هم در سياست خارجى با ايالات ديگر همرنگ مىشود .\r\nو اما سياست انگليس در ايران بعد از برهمخوردن سلطنت تزارى و پيش از متاركهء جنگ از ابتداى تأسيس حكومت بلشويكى در روسيه و كشمكش شديد انگليس و فرانسه با آن دولت و مخالفت قسمتهاى روسيه همجوار ايران با حكومت مسكو براى تحصيل استقلال با مساعدتهائى كه از انگليس و متفقين با خود ميديدند بديهى است ايران و مخصوصا مشرق و شمال آن ميدان وسيعى مىشود براى سياست‌بازى و مسائل نظامى و اقتصادى .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nگفتم مخصوصا مشرق و شمال بلى چونكه انگليسان بسبب وجود قوه در جنوب در تحت قدرت آنها از آن جا آسوده خاطر بودند و با عمليات نظامى كه در عراق عرب ميكردند از مغرب هم نگرانى نداشتند و مغرب ايران را هم در حكم بين النهرين تصور ميكردند .\r\nو اما مشرق و شمال - در شمال تازه شروع كرد نقشهء سياسى خود را اجرا ميكنند ديگر تا چه اندازه كامياب گردد و چون عمليات روس بلشويك هنوز بسرحد آذربايجان نرسيده است و انگليسان احتمال ميدهند با مساعدتى كه بقواى ضد بلشويك در روسيه ميكنند بتوانند بساط بلشويكى را تمام ناچيده شده برچينند اين است كه در آذربايجان عجالتا عمليات نظامى نميكنند اما در خراسان از قواى انگليس و هندى تهيه ميبينند و راه هند را در مقابل بلشويكها بدقت ديده‌بانى مينمايند اينجا لازم است باوضاع گيلان هم اشاره نمائيم در اوائل جنگ عمومى در گيلان دو قوه بود يكى قوهء جنگل و ديگر قوهء دولت اما قوهء جنگل .\r\nدر جنگل گيلان قوه‌ئى از مجاهدين گيلانى و غيره در تحت رياست ميرزا كوچك خان بر ضد تجاوزات روس تزارى تشكيل شد .\r\nميرزا كوچك خان يكى از مجاهدين گيلان است در اين وقت سالش به ظاهر ميان پنجاه و شصت است مرديست قوى بنيه سيه چرده موى سر و صورتش انبوه داراى اخلاق نيكو و در عين صلح و سلامت‌خواهى سلحشور دوستدار عالم اسلاميت و طرفدار استقلال و آزادى ايران و مخالف حكومتهاى استبدادى خودى و بيگانه اين شخص قوه‌ئى از مجاهدين فراهم آورده جنگل گيلان را اقامتگاه خود قرار داده به خيال خويش راه قشون‌كشى روس را بايران تنگ نموده است اين شخص بيشتر از مجمع اتحاد اسلام كه در بادكوبه بوده تشويق ميشده عثمانيان هم كه طرفدار اتحاد اسلام هستند بوى توجه داشته‌اند آلمانها هم در ضمن تحريكات كه در ايران بر ضد روس و انگليس ميكرده‌اند در تشجيع قوهء جنگل نيز كوتاهى نداشته‌اند ولى ميرزا كوچك خان با وجود استفادهء نظامى كه از آنها مينموده است ايرانيت و اسلاميت خود را از دست نميداده بيگانه را بيگانه ميدانسته است هركه بوده باشد چنان كه روسها\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nمكرر خواستند او را تطميع كرده بدام بياورند و فريب آنها را نخورد گاهى هم با دستجاتى از قشون روس كه براى امتحان جلو ميآمدند طرف ميشد و آنها را عقب مينشانيد عدهء زيادى از وطن‌خواهان هم كه عاشق ديدار يك قوهء ايرانى خالص بودند از تشكيل جنگل دلخوش و به آنجا متوجه بودند .\r\nپس از برهمخوردن حكومت تزارى و تخليه شدن گيلان از قشون روس انگليسيان خواستند در آن ايالت نيز جانشين روس بگردند ولى قوهء جنگل مانع شده مكرر با پيش مقدمه قشون انگليس زد و خورد نموده بالاخره قشون انگليس آن اندازه كه بگيلان رفته بود نتوانست اجتماع جنگل را برهم بزند و قوهء آنجا را منحل نمايد ناچار مأمورين انگليس مانند دو دولت كه باهم معاهده ميبندند با نمايندهء رئيس قوهء جنگل قراردادى در ضمن چند ماده بسته آنها را به حال خود گذاردند چه دانستند كه آن قوه آلت دست بلشويكها نميشود و خارجه را هركه باشد خارجه ميداند .\r\nانگليسيان از تعرض بقوهء جنگل دست كشيده در رشت و انزلى و بعض نقاط ديگر اطراف درياى خزر قشونى گذارده از اين رو بآذربايجان قفقاز و گرجستان راه يافته براى دست انداختن به روى معدنهاى نفت بادكوبه به خيال خود وسيلهء نزديكى بدست آوردند .\r\nو اما قوهء دولت در گيلان عبارت بود از يك حكومت كه اعضاى آن چند تن از بولهوسان عياش خيابان‌گرد تهران بودند و معدودى از گيلانيان همرنگ آنها اين جمع باستثناء كمى از آنها بشهوترانى و مداخل كردن ميپرداختند در تفتين كردن ميان درباريان تهران و جنگل گزيدگان نيز كوتاهى نميكردند بمقصدهاى خصوصى خود بعد از متاركهء جنگ اروپا سياست روس در ايران محو شده و مؤسسات سياسى و غيره او به تصرف انگليس درآمد بىآنكه آنها را منحل كرده باشد بلكه بيرقهاى بيمعنى روس تزارى بر سر آن مؤسسات باقى مانده سياستمداران انگليس در ايران آنها را حمايت ميكردند و بلكه هركجا لازم بود بكاركنان ايشان حقوقى بدهند هم ميدادند بمقاصد سياسى خويش .\r\nدر اين صورت و در اينوقت آيا ميتوان سياست خارجى ايران را منحصر بسياست\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nانگليس دانست ؟ خير بلكه بايد بيك نمايش كوچك از روس بلشويك هم اشاره كرد زان پس پرده روس را براى وقت خودش فروانداخت و آن نمايش اين است .\r\nروس بلشويك در عين گرفتارى بانقلابات شديد داخلى خود و در عين كندن ريشه‌هاى استبداد خويش نه آيندهء خود را با ايران از نظر دور گرفت و نه عمليات انگليس حريف بزرگ خود را در ايران نسبت بحقوقى كه روس تزارى در اين مملكت براى خود فرض باطل ميكرد و از روى اين نظر براى جلب قلب ايرانيان و برهمزدن سياست انگليس كه نتواند در سنگ روس مرده به سينه زدن بهانه‌ئى در دست داشته باشد معاهدات روس تزارى را با ايران به كلى لغو كرد قروض ايران را كه بروس داشت بخشيد مؤسسات خود را در ايران بملت آزاد ايران واگذار كرد مگر كمى از آنها را كه براى خود نگاهداشت و بالاخره بتساوى حقوق سياسى و اقتصادى ما بين خود و ايران قائل گرديد و سفيرى « براوين » نام با معاهدهء مشتمل بر شانزده ماده همه سودمند به حال ايران بتهران فرستاد بديهى است ايرانيان در انقلاب عالم مبهوت بى خبر از اوضاع جهان مرعوب سياست انگليس و از پيدا شدن رقيبى براى آن سياست نااميد از ديدن سفير روس بلشويك طرفدار سرباز و عمله و شنيدن نطقهاى دلكش او كه ميگويد :\r\nروسيه كنونى بمظالم روسيه پيش در ايران اعتراف مىكند و با عذرخواهى اميدوار است بتواند بر جراحتهائى كه از دست لياخوفها « 1 » بقلب ايرانيان رسيده است مرهم بگذارد چه اندازه خوشحال ميشوند اين است كه بيش از آنچه سفير و نمايندهء مزبور انتظار دارد به او ميگروند و از آمدنش اظهار خوشحالى ميكنند .\r\nو هم بديهى است كه دولت انگليس با ضديت تمام او با بلشويكها نميتواند حال و آيندهء سياست خود را در ايران با نفوذ شديدى كه حاصل كرده است ملاحظه نكرده به بلند شدن بيرق سفارت روس بلشويك در تهران و توجه بسيار ايرانيان به آن به چشم بىاعتنائى نظر نمايد .\r\nاز طرف ديگر روسهاى سفيد يعنى ضد بلشويك كه در سايهء سياست انگليس در ايران آسوده خاطر زندگانى ميكنند از آمدن نمايندهء دولت بلشويك بتهران دلخوش\r\n\r\n\r\n","description":"","footnote":"\r\n( 1 ) صاحبمنصب ارشد قزاق در موقع بمباردمان مجلس شورايملى\r\n","page_name":" 95 ","page_number":95},
  {"content":"\r\n\r\nنيستند اين است كه آنها هم اسباب دست انگليسيان شده طولى نميكشد كه براوين از ايران ميرود اما دو چيز از او بجا ميماند اول صورت معاهدهء روس و ايران كه با خود آورده در دفتر وزارتخارجه دوم احساسات نيكوى تازه توليد شده از روس بلشويك بجاى احساسات تنفرآميز سابق از روس تزارى در خاطر ايرانيان وطن‌دوست براوين از ايران ميرود و دو چيز با خود ميبرد يكى خوشبينى ايرانيان نسبت بروس جديد و ديگر حس انتقام از كسانى كه نگذاردند او در ايران مانده مأموريت خويش را بپايان برساند .\r\nاكنون بايد در نگارش سياست خارجى تنها در اطراف سياست انگليس سير كرده بمناسبت اتفاق ظاهرى آنها در اينوقت با اتازونى و فرانسه و رقابت باطنى ايشان در كار اين مملكت با انگليسيان نامى هم از آن دو دولت ببريم زيرا دول ديگر در اينموقع نه آنها با ما كارى دارند و نه ما با آنها يعنى آلمان و اطريش و عثمانى كه هريك اكنون در ايران سفارتخانهء در بسته‌ئى دارند با يكى دو تن عضو كوچك شاهد قضاياى اينمملكت از دور و ثبت‌كنندهء وقايع از نزديك آن هم در پس پرده ميباشند .\r\nفرانسه و امريكا هريك بملاحظه‌ئى و هردو از روى رقابت باطنى نميخواهند انگليس خود را يگانه سياستمدار بلكه حاكم حقيقى ايران بداند بىآنكه رقيبى داشته باشد و لكن آنقدر گرفتارى در اروپا و امريكا راجع بمسائل بعد از جنگ موجود است ( مخصوصا فرانسه‌ها كه تمام حواسشان صرف غرامت گرفتن از آلمان و مضمحل نمودن اوست بطوريكه ديگر هرگز نتواند حمله‌ئى به آنها بنمايد ) كه مجالى براى ايستادگى در مقابل سياست استعمارى انگليس در آسيا ندارند با وجود اين گاهى مستقيم و غير مستقيم صحبتهائى ميدارند و عملياتى ميكنند بىآنكه نتيجه‌ئى براى ايران داشته باشد و شايد نتيجه‌ئى كه از آن زمزمه‌ها براى خود بگيرند اين باشد كه در دادوستدهاى ديگر كه با انگليس دارند بيشتر استفاده كنند در مقابل سكوتى كه در مسائل شرقى مينمايند .\r\nدر اين حال دولت ايران را مانند بره‌ئى كه در چنگال شير گرفتار شده باشد مشاهده بايد كرد و ملت را سرانگشت حيرت بدندان گزيده بايد ديد و چون فوق\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nتدبير بشرى تقديرى هم هست بايد منتظر بود كه پيش‌آمدهاى روزگار و مقدرات الهى كشتى اين مملكت را از گرداب هلاكت نجات بدهد به اين ترتيب كه مردان كار آگاه وطن‌دوست بالياقت‌ترى زمامدار امور ملك و ملت شده نگذارند اينمملكت با استعداد طبيعى و مفاخر تاريخى كه دارد آلت دست سياست‌بازى بيگانه و خيانت ورزى بيگانه‌پرستان طمع كار سيه روزگار بگردد .\r\nبهرحال يك جمع از شاهزادگان قجر و از اعيان و اشراف ريزه‌خوار خوان نوال بيگانگانرا ميبينم طنابهاى پوسيدهء خود را با شتاب از ميخهاى از جا كنده شدهء سفارت روس در تهران باز كرده با شتاب بدرختهاى برومند سفارت انگليس ميبندند .\r\nبديهى است انگليسيان يكعده دوستان ايرانى از پيش داشته‌اند كه در مقابل دوستان روس براى سياست خصوصى آنها كار ميكرده‌اند اكنون هم تقرب ايشان در درجهء اول است و دوستان تازه در درجهء دوم تقرب دارند و ميكوشند با بروز دادن صداقت خود را بمقام دوستان قديمى انگليس برسانند و مسلم است اينها معدودى از عنصرهاى فاسد ملت هستند كه در تمام مجامع بشرى نوع آنها محفوظ است و گرنه ملت حقيقى ايران قرنها در اين عالم امتحان وطنپرستى خود را داده است و باصطلاح عوام شتر هيچ بيگانه را تا ظهر نچرانيده .\r\nخلاصه در اين احوال دولت انگليس براى اطمينان يافتن از سياست خود در هندوستان و در بين النهرين و براى جلوگيرى از يك مدعى زنجير گسسته كه از شمال شايد سر بلند نمايد و براى خاتمه دادن بكشمكشهاى سياسى كه راجع بايران در مسائل شرق با دول ديگر دارد به خيال ميفتد از موقع استفاده كرده سياست خود را در ايران روشن نموده پايهء آن را روى اساس قانونى گرچه بصورت‌سازى باشد بگذارد و در زير لفافه‌ئى اين مملكت را تحت حمايت خود در آورد و مخصوصا در جنوب تصرفات مالكانه بنمايد .\r\nانگليس براى اجراى اين مقصود مأمور سياسى خود را در ايران تغيير داده از مأمورين تندخوى لشگرى خويش يك تن را انتخاب نموده لباس كشورى پوشانيده او را سياستمدار خود در تهران قرار ميدهد و آن شخص سرپرسى كاكس است .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nمأمور مزبور مانند يك حاكم نظامى كه بخواهد بتدبير عملى اين مملكت را جزو مستعمرات خود در آورد در سفارتخانه انگليس نشسته به همه كار دخالت مينمايد و فاش ميگويد :\r\nحالا كه ما راضى شده‌ايم بايران حكومتى بدهيم ايرانى بايد هرچه ما ميگوئيم اطاعت نمايد .\r\nچنان كه نگارنده اين جمله را به همين كلمات يا كلمه‌هاى شبيه به اينها كه اين مفاد را دارد از زبان سياستمدار مزبور شنيده است و شرح آن گفتگو را به زودى خواهيد خواند .\r\nو بايد دانست كه در اينوقت بواسطه بيوضعى دربار و انقلابات داخلى و مداخلهء اشخاص غير رسمى در كارهاى دولتى بحرانهاى پىدرپى در دولت روى ميدهد و كشمكشهاى شخصى نميگذارد هيئت دولت بادوامى گرچه براى ديدن يك چهار فصل بوده باشد بر سر كار بماند .\r\nبالاخره برياست نجفقلى خان بختيارى صمصام السلطنه دولتى تشكيل يافته كه خودش بواسطهء كبر سن و تمولى كه دارد و هم مرعوب سياست‌بازى بيگانگان نميباشد بدست چند تن از رجال دولت كه بيعلاقه به وطن خود نميباشند بگفتهء عوام كروكرى مىكند و گاهى هم حكومت قنسولات ( كاپيتولاسيون را در ايران ) لغو شده ميداند گرچه به حرف بوده باشد .\r\nانگليسيان خواسته‌اند اين دولت را برهم زده حكومتى بميل خود از اشخاص طرفدار سياست خويش سر كار بياورند ولى صمصام السلطنه لجاجت كرده استعفاء نداده است بالاخره ميرزا حسن خان وثوق الدوله از دوستان روس قديم و از دوستان جديد انگليس و فيروز ميرزاى نصرة الدوله از دوستان قديم انگليس و بعضى ديگر به همين صفتها جمعى از مفتخواران را برانگيخته در مسجدهاى تهران و در صحن حضرت عبد العظيم اجتماع كرده دست صمصام السلطنه و رفقايش را از كار كوتاه نموده دولتى برياست وثوق الدوله و عضويت نصرة الدوله و اشخاص موافق با سياست آنها تشكيل ميگردد و سياستمدار انگليس از طرف دولت خود مأمور است اين دولت را تقويت\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nنمايد و آن را بهرصورت هست نگاهدارى كند چنان كه باز از خود او شنيده شده است .\r\nسرپرسى كاكس مأمور است اولا امنيت متزلزل شدهء مملكت را بدست اين دولت برقرار سازد در صورتى كه اگر بدقت نظر كنيم خواهيم ديد پاره‌ئى از اغتشاشها كه بدست عنصرهاى فاسد در اطراف مملكت موجود است باسباب خارجى و تحريكات بيگانه بيشتر مربوط مىباشد تا باسباب داخلى و البته ناتوانى دولت هم به آنها مجال مداومت داده است و ثانيا قراردادى با اين دولت ميبندد كه از اين ببعد اساس سياست انگليس در ايران بوده باشد و مقاصد سياسى و اقتصادى آنها را كاملا تأمين نمايد .\r\nانگليسيان در انتخاب وثوق الدوله بخطا نرفتند زيرا وثوق الدوله بهترين رجال دولت است براى انجام اين مقاصد وثوق الدوله با دو دست شروع به كار كرده با يكى بتوسعه دادن نفوذ حكومت مركزى بنقاط دور و نزديك مملكت پرداخته است و با دست ديگر دست بدست سرپرسى كاكس داده براى روشن ساختن سياست انگليس و ايران بگفتهء خودش و يا خاتمه دادن باستقلال ايران بگفته مخالفين او\r\nبديهى است هيچيك از دو دست او به آسانى به مقصود نميرسند چه بواسطهء وثوق الدوله\r\nانقلابات زياد بسيارى از ولايتها بلكه ايالتها بىحاكم و والى مانده است سركشان بسيار در اطراف بدزدى و راهزنى پرداخته‌اند مانند سركشان اطراف اصفهان برياست رضا جوزانى و جعفر قلى نام و سركشان كاشانى برياست نائب حسين و پسرش ماشاء اللّه\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nخان و بيش از اين دو قوه كه چپاولگرى است آنچه حواس وثوق الدوله را مشوش دارد همان قوهء جنگل است كه پيرايهء چپاولگرى هم به آن بسته نميشود .\r\nبالجمله وثوق الدوله ياغيان كاشان و اصفهان را بهر تدبير بود از ميان برداشت چنان كه نگارش خواهد يافت ولى به هيچ وسيله نتوانست بجنگل راه بيابد و بر عكس بواسطهء اقدامات بيرويه كه در كار جنگل كرد گيلان را دچار مشكلات بسيار نمود .\r\nوثوق الدوله در زمان كم مبلغ زيادى باشخاصى كه از آنها توقع همراهى داشت و يا از ايشان انديشناك بود مواجب داد بديهى است با خالى بودن خزانه و وصول نشدن مالياتها محتاج مىشود باستقراض از خارج ماليات و عايدات دولت گرچه در صورت جمع‌آورى صحيح بمخارج عادى دولت كافى بود ولى مخارج فوق العاده كه براى رفع اغتشاشهاى اطراف و كمك خرج ولايات و راضى نگاهداشتن اطرافيان ميكرد و با وجود حيف و ميل بسيار كه مباشرين ماليه ميكردند و بواسطهء انكاء آنها بخارجه‌ها و يا بمتنفذين داخلى جلوگيرى از آنها نميشد در اين حال دولت خود را محتاج استقراض از خارجه ميديد .\r\nانگليسيان هم نميخواستند بيش از ماهى سيصد هزار تومان كه بعنوان ميليتاريوم ميدادند چيزى بدهند چه از يكطرف مدت جنگ را سپرى شده ميدانستند و از طرف ديگر براى مقاصد سياسى خود لازم ميديدند دولت را در حال تنگدستى نگاهدارند تا ناچار گشته هرچه ميگويند اطاعت نمايد و بهرصورت از راه لزوم استقراض خارجى با شرايط استقلال‌شكنى دست به كار استقراض زده سياست خطرناكى در زير يك پردهء نازك بخودآرائى كردن ميپردازد .\r\nوثوق الدوله از انگليسيان درخواست قرضه كرد آنها هم به او روى خوش نشان دادند وثوق الدوله براى مصلحت با امريكائيان و فرانسويان هم در اينموضوع گفتگوئى كرد بىآنكه يك صحبت جدى بوده باشد و الا اگر انگليسيان ميگذاردند شايد امريكائيان از دادن يك قرض چند كرور تومان بدولت ايران دريغ نميداشتند .\r\nبهرصورت مذاكرهء جدى وثوق الدوله با انگليسيان بود و آنها نميگذاردند غير از اين بوده باشد و انگليسيان استيلاى كامل خود را بر تمام قواى ايران مخصوصا\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nقوهء مالى و نظامى شرط كردند وثوق الدوله هم از پذيرفتن متخصصين انگليس در دوائر دولتى بعنوان مشاور دريغ نكرده مطلب را با دو سه تن از همكاران صميمى خود مانند فيروز ميرزاى نصرة الدوله وزير عدليه و اكبر ميرزاى صارم الدوله وزير ماليه بميان نهاده يك نفر روزنامه‌نويس را هم آگاه ساخته بدستيارى چند تن ايرانى و انگليسى اين كار مهم شروع ميگردد .\r\nوثوق الدوله در اقدام به اين كار ملاحظه‌ئى كه دارد از سلطان احمد شاه جوان است كه شايد از اقدام بچنين امر در غياب مجلس شورايملى وحشت داشته باشد و بالاخره او را هم راضى مىكند با سه شرط اول دادن تقديمى قابل دوم عدم تقاضاى امضاى كتبى عاجل قرار داد از او سيم فراهم آوردن اسباب مسافرت فورى او بفرنگستان كه از اهم آرزوهاى اوست وثوق الدوله مصمم مىشود كار قرارداد را با انگليسيان تمام كند و اسباب حركت شاه را به طرف اروپا كه ضمنا در قسطنطنيه پدر و مادر خود را هم ملاقات نمايد فراهم مىكند .\r\nپيش از اين نوشته شده است كه محمد على ميرزا شاه مخلوع و ملكه سابق در اودسا هستند ولى اكنون در جزيرهء پرنس استانبول ميباشند .\r\nدر اين مقام لازم است بيك نقشه كشيده و باطل شده‌ئى هم اشاره شود كه بعد از اين در سياست خارجى ما بىدخالت نيست و آن اين است كه پس از متاركه جنگ اروپا و تشكيل يافتن مجمع نمايندگان دول بزرگ در پاريس به جهت تسويه كارهاى بعد از جنگ دولت ايران هم بفشار وطن‌خواهان خواست هيئتى بمجمع مزبور فرستاده تكليف خسارتهائى را كه در جنگ به او رسيده است در صورتى كه دولت بيطرف بوده تعيين نمايد و البته اين كار چندان موافق رضاى انگليسيان نبود زيرا آنها نميخواستند از ايران در هيچ مجمع نامى برده شود مگر به زبان آنها ولى بالاخره وثوق الدوله تقاضاى مليون را پذيرفته از يكطرف آنها را راضى مىكند و از طرف ديگر حوزهء وزارتى خود را از وجود يك تن كه ممكن است در عقد قرارداد با او موافقت نكند پاك نمايد بنامزد نمودن او براى رياست آن هيئت و او ميرزا عليقلى خان مشاور الممالك انصارى است كه اكنون وزير خارجه است و تنها رقيب وثوق الدوله\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nاست در هيئت دولت در صورتى كه مشاور الممالك نميداند براى او چه تهيه ديده شده است و اقدامات او چگونه بىنتيجه خواهد ماند و بچه صورت او را در اروپا حيران و سرگردان خواهند گذارد .\r\nمشاور الممالك با چند تن از رجال درجه دوم مسافرت نموده بپاريس ميرود اما پيش از رسيدن او بمجمع نمايندگان دول وثوق الدوله و همفكران او از داخلى و خارجى بكارشكنى كردن براى هيئت اعزامى ميپردازند مسافرت هيئت را لغو نموده بطوريكه در مجمع مزبور راه نمييابد و سعى و كوشش دوستان امريكائى و فرانسوى آن هيئت كه از روى سياست خصوصى خود موفقيت هيئت اعزامى ايران را مايل بودند نتيجه‌ئى نميدهد و در همين گيرودار كه هيئت در پاريس سرگردان مانده است رئيس آن از وزارت خارجه معزول مىشود و نصرة الدوله فيروز ميرزا جانشين او ميگردد تا بهتر بتوانند بانجام كار قرار داد كامياب گردند .\r\nمشاور الممالك از اين كار و از اين ناسازگارى و اسبابچينى وثوق الدوله و يارانش بىنهايت آزرده خاطر گشته خود را از هركار دولتى دور گرفته مصمم مىشود باقى عمر را در فرنگستان بطور گوشه‌گيرى بسر برد ولى دولتيان براى پرده‌پوشى به روى كار ناصوابيكه كرده‌اند سفارت كبراى دولت تركى را نامزد او كرده تقاضا ميكنند اين مأموريت را بپذيرد مشاور الممالك بعد از مدتى كه ابا مىكند بالاخره راضى شده باستانبول رهسپار ميگردد .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nفصل يازدهم احوال خويش و مذاكره با شاه و دولتيان\r\nخوانندگان كتاب من ميدانند در سال يكهزار و سيصد و سى و چهار ( 1334 ه ) نگارنده با دست تهى از مال دنيا از ايران بيرون رفتم و به همان صفت بمملكت بازگشت نمودم اما آنچه را نميدانند اين است كه ممر معاش من در سالهاى آخر منحصر شده بود بمختصر حقوقى كه از وزارت معارف در مقابل خدمت قلمى و غيره داشتم و تصور نميرفته است وزارت معارف در غياب من خانواده‌ام را بىمعاش بگذارد اما آنچه واقع شده بود اين تصور را هم صورت وقوع داد .\r\nچنان كه از پيش نوشته شده است در سال يكهزار و سيصد و سى و چهار ( 1334 ه ) خانواده خود را در شهر بروجرد گذارده از مملكت خارج شدم و سفر اجبارى من طولانى شده توقف آنها در بروجرد غير ممكن گشته مجبور ميشوند بتهران بروند بطور ناشناس تا گرفتار دست نظاميان روس و خارجه‌پرستان ايرانى نشده باشند .\r\nبديهى است خانواده‌ئى كه مرد آنها مقصر قوهء نظامى بيگانه‌ايست كه در اينراه اختيار داراست بخواهد خود را ناشناس از بروجرد بتهران برساند بايد دچار چه شدائد شده باشد و سرآمد بدبختيهاى آنها پس از رسيدن بتهران آنكه ببينند وزارت معارف حق خدمت چندين ساله مرا رعايت نكرده آنها را بىمعاش گذارده است .\r\nآيا ميتوان تصور كرد در مدت سه سال بر يك خانوادهء آبرومند با وجود سختيها و قحطيها كه بوده است و با نبودن كسى كه تلاش معاشى براى آنها بكند چه گذشته باشد .\r\nبلى اگر نبود مساعدت يك تن از دوستان من كه در ايام قحطى يكهزار و سيصد و سى و پنج ( 1335 ه ) نانى به اين خانواده رسانيده بود شايد از چنگال مرگ از گرسنگى هم رها نشده بودند خلاصه بعد از سه سال مهاجرت با هرچه دربر داشته به خانه خود\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nوارد شده ديدن اوضاع خانه و احوال خانواده بر ملالتهاى باطنيم افزوده بشكرانهء سلامت همه ميكوشم گذشته‌ها را فراموش نمائيم\r\nتصور ميكنيد پس از ورود من بتهران براى اداى قروضى كه خانواده‌ام را احاطه كرده است و هم براى معاش يوميه كه خانواده‌ام بهبود آن را انتظار دارند دولت وقت مساعدت كرده قصور اسلاف خود را جبران مينمايد خير وقايع جارى بطلان اين تصور را هم ثابت مينمايد سابقهء من با رئيس اين دولت يعنى ميرزا حسن خان وثوق الدوله عادى بوده است .\r\nاز آغاز مشروطيت ايران كه باهم آشنا شده‌ايم در دو خط مختلف حركت مينموده‌ايم و من سياست او را پسند نميكرده‌ام به اين سبب هيچوقت آميزش قابل اعتنائى باهم نداشته‌ايم در اينوقت كه در شمار مهاجرين بوده‌ام و از آلمان ميآيم و آلمان و متحدينش در جنگ مغلوب شده‌اند هرقدر هم كه من بيطرف باشم اقتضا نميكند كه وثوق الدوله و دوستان خارجى او مرا از خودشان بدانند يا همان كه هستم بشناسند .\r\nچيزى كه هست اين است كه رئيس الوزراء هنوز كارش محكم نيست و با مقاصدى كه دارد مخصوصا در سياست خارجى مملكت ميخواهد اشخاصى را كه وجههء ملى دارند به خود جلب نمايد در اين صورت اگر بداند نگارنده با او اگر موافقت نكنم مخالفت هم نخواهم كرد شايد از مختصر همراهى با من دريغ ننمايد .\r\nاز طرف ديگر انگليسيان هم كه ميخواهند اساس آيندهء خود را در ايران محكم نمايند از اينكه اشخاص ملى را با خود همراه كنند دريغ نخواهند كرد و مخصوصا ميخواهند اشخاصى را كه بر ضد سياست مشترك روس و انگليس از ايران هجرت كرده‌اند تا يك اندازه جلب قلب كرده باشند .\r\nاين ملاحظات سبب مىشود كه وثوق الدوله در چند روز اول ورود من به ظاهر مهربانى مىكند من هم از همراهى كردن با او دريغ نميكنم تا آنجا كه باصول اساسى من ضرر نرساند ولى به زودى هم من از او مأيوس ميشوم و هم او از من .\r\nشرح مطلب آنكه يكى از كاركنان رئيس دولت نزد نگارنده آمده از افكار من در موافقت يا مخالفت با دولت حاضر پرسش مينمايد و در ضمن وعده‌ها و نويدها\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nكه در صورت موافقت به من ميدهد يكى هم وكالت مجلس شورايملى است نويد آخرى سبب مىشود كه ميفهمم نه تنها با آنها موافقت نبايد كرد بلكه مخالفت بايد نمود زيرا معلوم مىشود نمايندگى مجلس را مانند غنائم دولت بهر كس بخواهند ميدهند و با مجلس و مشروطه هم بازى مينمايند در صورتى كه اگر اكنون با اين همه انقلابات از موجوديت استقلال ايران نامى برده مىشود تنها و تنها در سايهء مشروطيت و حكومت ملى است كه دنيا آن را شناخته است .\r\nخلاصه بعد از ورود خود بتهران دانستم دولت درصدد است والى مقتدرى بآذربايجان بفرستد و در اين خصوص بواسطهء اطلاعاتى كه از آن ايالت داشتم بر حسب تكليف وجدانى شرحى برئيس دولت نوشتم حاصل آنكه آذربايجان را ديدم بمنزلهء غريقى كه تلاطم دريا يك دست و يا سر او را از آب بيرون افكنده به زبان من صداى استغاثه خود را به گوش رئيس دولت مىرساند و ميگويد زمامدار امور من بايد شخصى باشد حساس بىطمع وطن‌دوست و واقف بمواقف عصر و مخصوصا مطلع از آنچه در ماوراء بحر خزر ميگذرد و اضافه كردم كه ايران اگر بماند بآذربايجان ميماند و اگر برود بآذربايجان ميرود در اين صورت اميدوارم در انتخاب والى براى آنمملكت نهايت دقت مبذول گردد كه موجب پشيمانى نگردد .\r\nوثوق الدوله در جواب جمله‌هائيرا نوشت كه بمنزلهء حرفهاى قالبى است و در هرموقع گفته مىشود از اين قبيل دولت تا آنجا كه اسباب در دست دارد در اصلاح امور آذربايجان كوشش خواهد كرد و در عين حال بر خلاف مصلحت وقت و بىمناسبت با اقتضاى محل محمد وليخان را كه سپهسالار اعظم لقب دارد بىآنكه سپاهى داشته باشد با جمعى از رجال كهنه‌پرست بىخبر از همه جا نامزد ايالت آذربايجان ساخت .\r\nنگارنده والى مزبور را كه با من سابقهء آشنائى داشت از مشكلات آذربايجان آگاه ساخت بىآنكه مختصر اثر در وجود او نموده باشد .\r\nوالى مزبور با برخوردن بمشكلات زياد خود را بتبريز رسانيد و به زودى دولتيان بخبط و خطاى خود در اين انتخاب پى برده او را بتهران احضار نموده عبد المجيد ميرزاى عين الدوله را بعد از يك مدت بدانجا فرستاند كه او هم از سنخ محمد وليخان\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nاست و در خلال اين احوال چه حوادث در آذربايجان رويداد و بالاخره در كشمكش ميان مكرم الملك والى انتخاب شده بامر وليعهد و اجلال الملك رقيب از محبس در آمدهء او زمام امور آن مملكت بدست عده‌ئى از مليون ميافتد برياست شيخ محمد خيابانى از رؤساء فرقهء دمكرات يا تند روان تبريز و با اينكه شيخ محمد و رفقاى او وطن‌دوست و پاكدامان تر از مخالفين خود بودند دخالت اشخاص غير رسمى در كار دولت و مملكت آن هم با ضديت مقامات رسمى البته موجب هرج‌ومرج ميگردد و بالاخره با مأموريت مهديقليخان هدايت مخبر السلطنه كه سابقهء نيكوئى در آن ايالت داشت و وقوع جنگ ميان قواى دولتى با قوهء ملى كه تحت رياست شيخ خيابانى و لاهوتى خان بود شيخ محمد كشته مىشود و لاهوتى خان فرار مىكند و حكومت دولت در آذربايجان قوت ميگيرد .\r\nدر اين صورت بايد تصديق داشت كه سوء انتخاب والى موقتى از طرف وليعهد و سوء انتخابات دولتيان در تهران در كار آذربايجان موجب قتل چه قدر از نفوس و نهب\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nچه اندازه از اموال گرديد كه شرح آن را در تواريخ آذربايجان بايد ملاحظه كرد .\r\nبالجمله از اين مرحله بگذريم و از سلطان احمد شاه و اوضاع سلطنت و دربار سلطان احمد شاه قاجار و شاپشال\r\nاو سخنى گفته شود روزى چند پس از ورود بتهران و اطلاع بر اوضاع و احوال لازم ديدم شاه را ملاقات كرده وخامت عاقبت بىاعتنائى و سهل‌انگارى او را بمتروك ماندن قانون اساسى خاطر نشان نمايم و در فرح‌آباد بيرون تهران بملاقات وى رفتم .\r\nاين دفعهء اول است كه من با اين پادشاه جوان همصحبت ميشوم پيش از ورود من اطرافيان شاه را بيش از وضع عادى متوجه ملاقات نگارنده نموده بودند منهم با زبان خلوص و صميميت اما با مذاكرات جدى او را ملاقات كردم مدتى شرح مسافرت و اوضاع خارج و از حال و كار خانوادهء او كه در اودسا هستند صحبت مىشود و از احوال وليعهد و آذربايجان .\r\nبعد از او ميپرسم اعليحضرتا كى شما را پادشاه كرده است ميگويد خدا ميپرسم در ظاهر بارادهء كى تخت و تاج تسليم اعليحضرت شده است و الا بديهى است همه كار\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nبمشيت الهى است ميگويد بارادهء ملت ميپرسم آيا عهدى ميان ملت و اعليحضرت هست كه از روى آن عهد وظايف ملت و سلطنت معين بوده باشد ميگويد بلى قانون اساسى ميپرسم پس چرا متروك مانده است ميگويد من سعى ميكنم بقانون اساسى رفتار شده باشد ميگويم اعليحضرتا عالم دعاگوئى مخصوص و ارادت بىريب و ريائى كه نسبت بوجود مقدس دارم مرا واميدارد بىملاحظه اين جمله را عرضه دارم اگر در اين مملكت كسى پيدا شد كه به اين كتاب بهتر از اعليحضرت رفتار كرد او پادشاه ايران خواهد بود از شنيدن اين جمله رنگ شاه تغيير كرده آثار ملالت از صورتش نمايان ميگردد ناچار در مقام ترميم برآمده ميگويم اين جمله را از زبان امير المؤمنين على عليه السلام عرض كردم كه در شب وفات خود بحسن و حسين فرمود لا يسبقنكم بالعمل بالقرآن غيركم .\r\nيعنى كسى در عمل كردن به قرآن بر شما سبقت نگيرد پيداست مرادش اين بوده است كه اگر سبقت گرفت او امام خواهد بود .\r\nشاه از اين بيان اندكى به حال آمد منهم او را منصرف كردم به دادن كتابى بدست وى ولى او مدتى است از دست كسى چيزى نميگيرد و از ميكرب انديشه دارد نگارنده نيز كتاب را روى ميز نهادم برداشت و براى اظهار فرانسه دانى شروع به خواندن كرد و نيكو ميخواند .\r\nاين رساله خلاصهء كنفرانسهاى نگارنده است در اونيورسيته اوپسالاى سوئد راجع بايران چنان كه در فصل هفتم نگارش يافت .\r\nوزير تشريفات بشاه گفت ورقه آخر را مطالعه فرمائيد چه او ديده بود و ميدانست در آنجا بيطرفى خود را نسبت بسياست خارجى مملكت نوشته بيگانه را بيگانه شمرده‌ام هركس بوده باشد و اظهار عقيده كرده‌ام كه سعادت ايران تنها بدست خود ايرانيان است .\r\nخلاصه اين مجلس ميگذرد بىآنكه معلوم باشد اين مذاكرات در وجود شاه اندك اثر كرده باشد زيرا شاهان آن هم شاهان جوان كم اتفاق ميافتد خود را براى مملكت بخواهند نه مملكت را براى خود اين ملاقات و اين مذاكرات نه تنها شاه را خرسند نكرد بلكه رئيس دولت را هم كه نميخواست شاه را متوجه قانون اساسى\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nو لزوم رعايت آن نموده باشم دلتنگ ساخت بعلاوه وثوق الدوله ميخواست در اين ملاقات از او نزد شاه تمجيد نمايم شايد در مقابل دسيسه‌هائى كه مخالفين او نزد شاه ميكنند تمجيد شخص بيطرفى بىاثر نبوده باشد در صورتى كه از او ذكرى نكرده‌ام و نميتوانسته‌ام بكنم زيرا بر من يقين حاصل شده است او آلت دست بيگانگان است و با مشروطه و حكومت ملى ما بازى مينمايد .\r\nوثوق الدوله هم دانست نقطهء نظر من حاكميت ملى و لزوم رعايت حدود قانون اساسى است و در اين صورت مسلم است من آلت دست او نميشوم اين بود كه به كلى از من صرفنظر كرد و از هرگونه همراهى با من خوددارى نمود .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nفصل دوازدهم سفر اصفهان\r\nنااميدى از دولتيان در اصلاح كار خود و گرفتارى شديد در كار زندگانى مرا مجبور ساخت بعد از سى سال كه اصفهان را نديده بودم سفرى بدانجا نموده بلكه بتوانم آخرين ميراث پدر را كه باقى مانده است به فروش رسانيده خود را از فشار ارباب طلب خلاص نمايم چه در اينوقت هرچند انتظار داشتم وزارت معارف حقوق عقب‌افتادهء مرا بپردازد و براى حال و استقبال امر معاش مرا منظم بسازد چنان كه وزير علوم وقت كه سابقهء دوستى با من دارد در اين صدد بود ولى كوركورانه همراه نشدن من با سياست وثوق الدوله اقدامات او را بىنتيجه گذارد اين بود كه خود را ناچار ديده بسر وقت مختصر ملكى كه از ميراث پدر برايم مانده بود بروم بلكه از آنجا گشايشى در كارم بشود .\r\nراه تهران اصفهان ارابه رو شده است و من با ارابه يكى از دوستان مسافرت ميكنم و اوضاع راه از اين قرار است از تهران تا چند فرسخى كاشان راهبانان دولتى در كارند اما مثل اين است كه نباشند در اين صورت نميتوان انتظار امنيتى را هم داشت و از آنجا تا نزديك مورچه‌خورت يا ده دوازده فرسخى اصفهان حكومت و راهدارى و همه چيز در دست مأمورين سردار جنگ ما شاء اللّه خان پسر نائب حسين كاشانى است كه بدولت ياغى است ماليات ميگيرد باج راه دريافت مىكند و حكومت مستقل مينمايد نظم و امنيت هم به ظاهر برقرار است و اين حدود از حدودى كه بدست دولتيان اداره مىشود بهتر اداره شده مخصوصا اشخاص معروفى كه ميگذشتند خيلى مهربانى ميديدند گفتم تا ده دوازده فرسخى اصفهان تصور نكنيد كه از آنجا در تصرف حكومت اصفهان است خير يك حكومت كوچك ديگر همعهد و پيمان با حكومت كاشان باز در ميان هست و آن حكومت يكى از خوانين مورچه‌خورتى است كه راه را اداره\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nمىكند و باج راه مخصوص ميگيرد و اعتنائى بحكومت اصفهان ندارد .\r\nخلاصه وارد كاشان شده در سرحد حكومت كاشان مأمورين كاشانى ما را متوقف ساخته تحقيقات كردند و يادداشت نمودند هويت ما را پرسيدند و اينكه از كجا آمده بكجا ميرويم و براى چه كار مسافرت كرده‌ايم و كجا منزل خواهيم كرد بديهى است اين براى راپرت دادن بسردار جنگ است كه بداند كى بكاشان وارد شده و كى خارج گشته است و هم از عايدات راه كه در مقابل آنچه ميگيرند قبض چاپى سوش دار ميدهند آگاه بوده باشد اينها در سرحد و در نقطه‌هاى مهم تلفن دارند اخبار را بهم ميرسانند و اگر شخص معروفى وارد شد با تلفن بمركز اطلاع ميدهند و از روى همين نظم و ترتيب بود كه ساعتى بعد از ورود ما بكاشان كسى از طرف سردار جنگ آمده تبريك ورود گفت و تقاضا كرد برويم به منزل او و اگر نميخواهيم برويم او بديدن ما بيايد .\r\nهمسفر من حسن خان اجلال السلطنه صدرى كه شخص بااحتياطى است از رجال دولت احتياط كرد كه از سردار ياغى دولت ملاقات كرده باشد به اين سبب جواب مبهمى بفرستادهء سردار داده بيش از يكى دو ساعت در كاشان توقف نكرده روانه شديم از خيابان وسط شهر ميگذشتيم كه كبكبهء سردار جنگ نمودار شد سوار اسب است و شايد بيش از يكصد نفر پياده مسلح و غير مسلح اطراف او را گرفته بديدن ما ميآيد همين كه ارابهء ما را ديد توقف كرده خوشباش به يكديگر گفته روانه شديم و البته از رفتار ما دلتنگ شد .\r\nاز كاشان گذشته تا سرحد اين حكومت و از آنجا تا سرحد حكومت اصفهان همه جا امن بود چه مأمورين ياغيان عمليات راهزنى خود را در خارج از حوزهء اقتدار خويش انجام ميدادند و از اين سبب ناامنى در حدودى بود كه مامورين گرسنهء دولت اداره ميكردند .\r\nخلاصه باصفهان ميرسيم اصفهان تا زمان كمى پيش از اين با بودن يك حاكم بيحال از طرف دولت اختياراتش در دست ياغيان جوزانى بوده است كه هنوز هم جنوب اين شهر در تحت قدرت آنهاست جوزان يكى از توابع اصفهان است كه رضا خان\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nو جعفر قليخان از مردم آنجا بدولت ياغى شده از مسافرين باج راه ميگيرند و اشخاص فتنه‌جوى شهرى هم با آنها بيرابطه نميباشند .\r\nدر اينوقت حكومت اصفهان بسردار جنگ نصير خان بختيارى داده شده و او تعهد كرده است ياغيان اطراف اصفهان را قلع و قمع نمايد رؤساى ديگر بختيارى هم براى كمك نمودن به او يا بر حسب قراردادى كه باهم دارند براى شركت كردن در غنيمتهائى كه بدست بيايد در اصفهان جمع شده‌اند .\r\nخلاصه روز ششم ماه رمضان يكهزار و سيصد و سى و هفت ( 1337 ) هجرى است باصفهان وارد شده برادر بزرگتر از خود و برادرزادگان و خويشاوندانى كه بسيارى از آنها را مخصوصا جوانانشان را بيمعرفى نميشناسم ملاقات نموده از ديدارشان خوشحال ميگردم . و اما شهر اصفهان - قسمت شمالى آن از آنچه سى سال پيش ديده بودم ويران‌تر شده است و قسمت جنوبيش كه بالنسبه آب داشته است آبادتر گشته است عمارتها دكانها و مغازه‌ها به طرز جديد ساخته شده است و در خيابان بزرگ چهارباغ كه وقتى مهمترين خيابانهاى دنيا بوده است و از آثار قديم آن چيزى كه باقيست مدرسه چهارباغ است و باقى ويرانه گشته است مخصوصا در مدت طولانى حكومت مسعود ميرزاى قاجار ظل السلطان كه در محو كردن آثار تمدن عهد صفويه تعمد داشته است و نگارنده در طفوليت باقيمانده از آثار آبادى قديم اين چهارباغ را ديده بودم بهرصورت در سالهاى آخر خواسته‌اند آنجا را از صورت خرابى و ويرانى كه داشته در آورند تصرفاتى در وضع خيابان سازى و بناهاى آن كرده‌اند كه ايكاش نميكردند و به صورت قديم آن آن را مرمت مينمودند بارى در ميان گرد و خاك شديد كه باقتضاى فصل و بواسطهء كم آبى از كوچه و برزن و خيابانهاى اصفهان بلند است دسته‌دسته جوانان فرنگى مآب با لباسهاى فاخر ديده ميشوند گردش‌كنان ميروند و پيوسته از جامه‌ها و چشمان و دهان خويش دفاع مينمايند اما چون عادت نموده و ضد آن را نديده‌اند چندان متأثر نميباشند .\r\nآثار تمدن تازه در اين شهر قديم بقدرى عاريه به نظر ميايد كه گوئى مرغى است در هواى شهر در پرواز گاهى هوس مىكند فرود آيد چون نزديك مىشود فرودگاهى\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nنميبيند و باز بالا ميرود شهر اصفهان را بمنزلهء ديگى مىشود قرار داد كه قطعه يخ بزرگى براى آب شدن در آن گذارده شده يكطرفش را آتش كنند و يك قسمت از يخ شروع به آب شدن كرده باشد در صورتى كه قسمت ديگر به حال انجماد خود باقى است و حيواناتى كه هريك در جايگاه خود بىجنبش مانده بودند اكنون بواسطه احساس حرارت بجنب و جوش افتاده بجان يكديگر ميافتند .\r\nبلى در اين شهر افراط و تفريط غريبى ديده مىشود در جنوب شهر در ضمن گشت و گذار زنان معلوم الحال از اينكه رو گشوده دست بدست نظاميان ايرانى ( كه بنام پليس جنوب با قنسولخانه بيگانه رابطه دارند و آزادى مخصوص به خود ميدهند ) داده گردش نمايند هم دريغ نميدارند بىآنكه مورد تعرضى واقع شوند و در همين وقت در طرف ديگر شهر يك آخوند محله ملا منير نام براى عوام فريبى بعنوان نهى از منكر در خانهء زنى را كه ببد عملى متهم بوده است به روى او بسته پشت در را با خشت و گل تيغه مىكند كه زن از گرسنگى بميرد .\r\nيك دسته از جوانان مست در خيابان عربده ميكنند و كسى متعرض آنها نيست و از طرف ديگر جمعى آخوند طلبه اصحاب رؤساى روحانىنما در گوشه و كنار بجستجوى يك مست هستند كه او را بخانهء رئيس خود برده براى رونق دادن بدكان رياست شرعى او تازيانه‌اش بزنند حرص ملاكى در اصفهان در اينوقت بيش از پيش ديده مىشود در هرطبقه مخصوصا در طبقهء روحانىنما و در اعيان و تجار هويداست و ميتوان گفت منشأ اين حرص در سالهاى آخر در عمامه بسرها در وجود شيخ محمد تقى نجفى بوده است و در كلاه بسرها در وجود مسعود ميرزا ظل السلطان قجر كه بعد از آن دو نفر در اولاد آنها به همان شدت باقى مانده است و چون املاك آنها بالا دست است نسبت برودخانه زاينده‌رود از بابت آب به پائين دستان انواع ستمگرى را روا ميدارند و بواسطه قدرتى كه يافته‌اند و يا بواسطه بيحسى مردم معارض براى خود نميبينند .\r\nچيزهاى تازه‌ئى كه در اصفهان ديده مىشود يكى تغيير وضع زندگانى يهود و نصاراست كه نصارا جولاهيه محله خود را آباد كرده بر دائرهء معارف خود افزوده\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nروح تجدد و ترقى در ميان آنها بيشتر ديده مىشود تا در ميان قسمتهاى ديگر شهر ما و هم يهوديان كه ذليل‌ترين و كثيفترين مردم اين شهر بودند بواسطه آمدن يك سرپرست از خارج وضع زندگانى آنها اندكى تغيير كرده مكتب و مدرسه دارند و كمتر مورد تعرض واقع ميشوند گرچه محله آنها جوباره هنوز از ديگر محله‌هاى شهر كثيف‌تر است .\r\nديگر تازه از هرتازه تازه‌تر اصفهان تأسيس شدن كميتهء آهن است در اين شهر و سرعت توسعهء حيرت‌انگيز آن .\r\nدر اينوقت كه انگليسيان خود را حاكم حقيقى ايران ميدانند و انتظار دارند اين مقام را در يك لفافه نازك قانونى رسميت داده براى خود نگاهدارى كنند ميخواهند طرفداران خود را تحت انتظام خوبى در آورده باينوسيله يك قوهء ملى هم بحمايت سياست خود در ايران در دست داشته باشند و چون جوانهاى ما طالب شغل دولتى هستند از هرراه كه بتوانند به مقصود خود برسند آن راه را ميپيمايند بىآنكه مشروع و نامشروع آن را بخواهند از هم جدا نمايند در اين صورت عضويت كميته‌ئى كه آنها را به مقصود برساند يكى از بهترين وسيله‌ها خواهد بود خصوصا كميته‌ئى كه با يك اشاره رئيس يا مدير آن هرمشكل در برابر هركار در دوائر دولتى بر طرف شده وصول بمطلوب حتمى بوده باشد و از طرف ديگر اشخاصى كه تحت ستمكارى سران و سروران شهرى واقع شده هيچ دادرسى براى آنها نيست چه پناهگاه بهتر از عضويت كميته آهن خواهند داشت تا از شر ستمكاران آسوده بوده باشند در اين حال جاى حيرت نخواهد بود اگر اين طفل يك شبه ره صد ساله برود و در ظرف مدت بسيار كم بيش از دو هزار نفر از مردم اصفهان پير و جوان از هرطبقه عضو كميته آهن شده باشند با اينكه ما توسعه فوق العاده فورى اين كميته را حيرت‌انگيز خوانديم .\r\nكميته آهن بهر ملاحظه كه دارد مركزش را در جلفا قرار ميدهد مطبعه‌ئى كه متعلق بخارجه‌ها در جلفا باير مانده بوده است بتوسط قنسولخانه انگليس به تصرف كميته در ميآيد نظامنامه و اوراق خود را در مطبعه خودش طبع كرده منتشر ميسازد و مبلغين او در شهر و اطراف مردم را بعضويت كميته مزبور بىشرط و قيد ترغيب\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nو تحريص مينمايند خلق اصفهان هم كه ذاتا واسطه‌برانگيز هستند و بهر وسيله براى رسيدن به مقصود خود متوسل ميگردند عضويت كميته را برايگان ميپذيرند .\r\nبديهى است قنسولخانه انگليس در اصفهان گرچه بملاحظه ديگر قنسولخانه‌هاى جنبى بوده باشد نميخواهد در كار كميته آهن دخالت مستقيم بنمايد در اين صورت كافى خواهد بود كه بحكومت و دوائر دولتى سرا بسپارد با مدير كميته مساعدت لازم است\r\nبراى مديريت اين كميته انگليسيان حسينخان معتمد گيلانى را كه از آشنايان نگارنده است و در جلد سيم اين كتاب نام برده شده انتخاب مينمايند و او در جلفا منزل نموده كميته را دائر مىكند و دستورهاى كلنل هيك قنسول انگليس را در كار توسعهء كميته اجرا مينمايد و مورد ملاحظه بسيار از هرطبقه واقع مىشود پس از ورود نگارنده باصفهان معتمد بسابقه آشنائى از من ملاقات كرده شرح كميته و عمليات آن را نقل مىكند و ميگويد بدست اين كميته ميتوان بهرگونه اصلاح در ايران شروع كرد .\r\nنگارنده از شنيدن اوضاع كميته آهن و خواندن نظامنامهء آن كه از روى فكرهاى ورزيدهء عميق كشدار تنظيم شده است بسيار نگران ميگردد خصوصا كه از مدير آن ميشنوم كه ميخواهند مركز تهران آن را به زودى دائر كنند و سه نفر عضو اساسى آن وثوق الدوله رئيس دولت نصرة الدوله وزير عدليه و سيد ضياء الدين طباطبائى خواهند بود و بديهى است اين تعيين را رئيس دولت كرده است كه كار در دست خودش بوده باشد و شعبهء تهران با اينوصف خواهد توانست در زمان كمى همهء كاركنان دولت را عضو كميته نمايد و از اين بهتر براى پيشرفت هرسياستى كه داشته باشد چه وسيله خواهد بود .\r\nحسينخان معتمد با اينكه محكوم اوامر كلنل هيك است دادن اختيار كميته تهران را بدست اين اشخاص خطرناك تصور مىكند و از نگارنده ميخواهد سه نفر اشخاص وطن دوست را به او معرفى كنم بلكه بتواند كلنل را حاضر كند از خيال سپردن كميتهء مركز بسه نفر ياد شده صرف‌نظر نمايد و عمده نظرش اين است بلكه نگارنده خود بپذيرم يكى دو روز براى مطالعه اطراف كار فرصت خواسته بعد از مطالعه با اينكه صلاح شخص من نبود بصلاح مملكت پذيرفتم و با خود گفتم دواى مسموم اگر بدست اهلش باشد در موقع ضرورت به قدر حاجت آن را به كار برده و سود ميبخشد و اگر بدست غير اهلش باشد سوء استعمال نموده باعث هلاكت مىشود بنابر اين تا اين قوهء مسموم خطرناك سوء استعمال نشود بايد فداكارى كرده براى محدود ساختن آن از خود گذشت مدير كميته از اين تصميم خرسند شده كلنل را از سپردن كميته مركز بسه نفر ذكر شده منصرف ميسازد و در نتيجه نوشتجات و مهر كميته بدست نگارنده آمده بىآنكه رسما عضو كميته شده باشم و يا غير از رسيدن آن اشياء امضائى از من گرفته باشند تا ببينم در تهران با اين بسته امانت كه به چشم من اژدهائى ميآيد چه معامله بايد كرد .\r\nخلاصه يك ماه در اصفهان ميمانم مختصر باقيماندهء ملك موروثى را ميفروشم و بتهران برميگردم در اين يك ماه بختياريها كه در اينوقت حكومت دارند با قواى ايلى خود و قوهء ژاندارمرى و يك عده از پليس جنوب كه براى كمك آنها از فارس آمده است با ياغيان جوزانى جنگ كرده رؤساى آنها را گرفتار و اعدام ميكنند غنيمت بسيار بدست ميآورند از چپاول كردن اطراف دور و نزديك منزلهاى آنها بنام اموال ياغيان و از گرفتن پول زياد از پولداران شهرى و دهاتى هم بجرم داشتن رابطه خوددارى نمينمايند .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nفصل سيزدهم ياغيان كاشان و سرانجام كار ايشان\r\nبعد از قلع و قمع شدن طاغيان اصفهان وثوق الدوله به كار ياغيان كاشان كه اعدام جوزانيان اصفهان مربوطين با ايشان پشت آنها را لرزانيده است دست مىزند و براى اينكه خونريزى نشود ميخواهد به ظاهر تأمين داده بتهرانشان برده آنجا كارشان را بسازد .\r\nاز روى اين سياست شرحى بما شاء اللّه خان سردار كاشانى نوشته او را تأمين داده بتهران ميطلبد و امر كتبى و تلگرافى پىدرپى در اينخصوص صادر مىكند .\r\nما شاء اللّه خان و پدرش نائب حسين كه سالهاست بدولت ياغى هستند و معلوم نيست پشت آنها بكجا گرم است از خيالات دولتيان البته بىخبر نميباشند و از اين احضار نگران مانده سخت بدست و پا ميافتند .\r\nياغيان كاشان در ميان دو محذور مانده‌اند اگر بتهران بروند با پاى خود سر دار رفته‌اند و اگر نروند بختياريهاى اصفهان با يك قسمت از پليس جنوب كه اكنون در آن شهر است و قسمتى كه از كرمان خواهد رسيد و اردوى مكملى از ژاندارمرى كه در قم تمركز يافته است بكاشان حمله كنند و ممكن نيست كاشانيان ياغى با چند صد نفر تيرانداز كه دارند در مقابل اين اردوها بتوانند خوددارى نمايند و بديهى است در مدت چند سال كه اين سركشان در اين شهر و اطرافش حكومت دارند روزى را بدتر از اين روز به خود ديده باشند .\r\nنگارنده با اطلاع از نظريات دولتيان ميخواهم با شتاب از كاشان بگذرم از مورچه خورت تا نزديكى كاشان هنوز مأمورين سردار كاشانى راهدارى ميكنند اما با پريشان حالى و نگرانى شديد بواسطهء واقعهء قلع و قمع ياغيان اصفهان و به همين جهت بيش از پيش بمسافرين خدمتگذارى مينمايند شب يازدهم شوال يكهزار و سيصد و سى و هفت ( 1337 ه ) است در يكفرسخى كاشان اسبهاى درشگه من در ميان شنهاى راه كه\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nگذشتن از آنها به جهت اسبهاى غير معتاد بىاشكال نيست وا ميمانند و هيچ وسيله ندارم كه خود را بكاشان برسانم در اين حال در روشنائى ماهتاب پياده‌ئى تفنگ بر دوش ديده مىشود كه بشتاب بجانب كاشان ميرود او را صدا كرده ميپرسم كيستى بكجا ميروى ميگويد از نوكران سردارم به شهر ميروم ميپرسم اگر كاغذى بدهم بسردار ميرسانى ميگويد البته به روى كارت خود مينويسم آقاى سردار جنگ اسبهاى من در ميان شنها وامانده‌اند پياده كارت را گرفته بسرعت روانه ميگردد .\r\nدر اين حال چند اسب خالى متعلق به پست ميرسد كه بكاشان ميروند درشگه را به آنها بسته روانه ميشويم طولى نميكشد ده سوار از طرف سردار با اسب سوارى خودش ميرسند با عذرخواهى كه اسبهاى درشگه او حاضر نبوده است نگارنده با اظهار امتنان ميخواهد از آنها جدا شود ولى نپذيرفته اطراف درشگه را گرفته مرا قهرا بخانهء سردار وارد ميسازند اما نميپذيرم كه آنجا منزل نمايم همراهان خود را بكاروانسراى دولتى كه مهمانخانهء مختصرى هم دارد فرستاده خود براى يكى دو ساعت بخانهء سردار ياغى ورود مينمايم .\r\nخانهء ما شاء اللّه خان در سر راه اصفهان واقع است مشتمل است بر چند دست عمارت و حياط بيرونى او كه بمنزلهء دربار وى مىباشد باغچه‌ايست مشتمل بر يك عمارت كرسى با برج و باروهاى بلند محكم .\r\nچند سال پيش در موقع حملهء ژاندارمرى به اين برج و باروها براى گرفتارى اين ياغى يكى از صاحبمنصبان ژاندارم ميرزا احمد خان حامد الملك شيرازى كه از دوستان صميمى نگارنده بود متهورانه از برجى بالا ميرود و با تير سردار يا يكى از بستگانش كشته مىشود در ورود به اين خانه و ديدن آن برج و باروها يادآورى اين حادثه در قلب من تأثير شديد مينمايد .\r\nدر صحن عمارت و در بالاى بامها و در ميان برج و باروها عدهء زيادى تيرانداز جوقه‌جوقه گرد آتش افروخته نشسته‌اند كسان سردار مرا بعمارت رهبرى ميكنند و از فرش نبودن دالانهاى عمارت و راه روها معذرت ميخواهند و ميگويند بعضى ترتيبها در كار است كه فرشها را جمع نموده‌ايم وارد ميشويم بيك اطاق پنج ذرع در سه ذرع\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nكه يك پارچه قالى و چند صندلى در آن است و دو لامپ بزرگ نفتى در وسط جوانى از اعضاى ادارهء تحديد ترياك از مردم تهران روى يكى از صندليها نشسته است گرچه خودش ميگويد اينجا ميهمان هستم ولى بجاسوس دولت بودن بيشتر شباهت دارد تا بميهمان چنان كه در ظرف چند دقيقه پيش از ورود صاحبخانه از علت ورود من به آنجا و از سابقهء آشنائى من با سردار ياغى تحقيقات مىكند .\r\nما شاء اللّه خان وارد مىشود در اينوقت تقريبا عمرش ميان سى و چهل است بلند بالا و خوش اندام لباس نظام در بر كلاه نظامى پوست بره زردرنگ گلابتون دوخته بر سر با پاى برهنه بىجوراب فوق العاده اظهار فروتنى نموده مينشيند از ورود من اظهار مسرت بسيار مىكند و ميگويد هنگام رفتن باصفهان از ملاقات من طفره زديد ولى خدا خواست كه در مراجعت بخانهء من وارد شويد و اين يك خوشبختى است براى من زيرا در اينوقت بينهايت آرزو داشتم كسى مانند شما را ملاقات كرده در كار خود با او مشورت نمايم من شما را از همه كس راستگوتر و بهتر ميدانم البته از قضيهء احضار من بتهران خبر داريد ميگويم شنيده‌ام ميگويد حالا متحيرم چه كنم بهتر اين است نوشتجات و تلگرافها را ببينيد و تكليف مرا معين نمائيد پس منشى خود را صدا كرده هرچه نوشته و تلگراف در اين باب رسيده همه را نزد من ميگذارد نوشتجات وثوق الدوله متضمن خوف و رجاست و اميدوارى در آنها بيشتر از نااميدى است وثوق الدوله بسردار ياغى باحترام مينويسد كه من بهر كس قول داده‌ام بقول خود رفتار كرده‌ام بىدرنگ و بيملاحظه بيائيد بتهران .\r\nسردار از وثوق الدوله تقاضا كرده كه دويست نفر سوار مسلح با خود بتهران ببرد و اين به چند ملاحظه بوده است يكى آنكه قوه‌ئى همراه خود داشته باشد و ديگر آنكه حوزهء خود را بهمراه بردن اين عده از سوار و صاحبمنصب برهم نزده باشد و هم آنها بلا تكليف اينجا نمانند و گرفتار دست قواى دولتى كه به اين شهر وارد مىشود نگردند رئيس الوزراء درخواست او را ميپذيرد و بادارهء ژاندارمرى قم دستور ميدهد كه بگذارند سردار با دويست نفر سوارش به طرف تهران بيايد .\r\nسردار از انتظام الدوله حاكم رسمى كاشان كه غير از اسمى نبوده است ميخواهد\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nكه باتفاق وى بتهران برود و اين مانند تشبث غريق است بتخته پاره حاكم مزبور هم تحصيل رخصت از مركز نموده و به او قول داده است كه با وى بتهران روانه شود بديهى است اين توسلها بهيچوجه به حال او فائده ندارد و بلكه شايد بر مشكلات كار وى بيفزايد پس از خوانده شدن تلگرافها و اطلاع يافتن از جريان كار سردار از نگارنده تكليف ميخواهد به او ميگويم اگر براستى از من كسب تكليف ميكنى و به آنچه ميگويم رفتار مينمائى هرچه ميدانم بگويم و اگر نميكنى مشورت نمودن با من بيفايده است .\r\nسردار ميگويد نظر به اعتقاد كاملى كه بشما دارم هرطور بگوئيد رفتار خواهم كرد ميگويم شما بايد بتهران برويد اما نه بعنوان سردار جنگ بلكه بنام ماشاء اللّه خانى كه از كرده‌هاى خود پشيمان شده كه ميخواهد گذشته‌هاى خود را بحسن عمل جبران نمايد شما بايد اسب و تفنگ و سوار با هرقدر ذخيره جنگى كه داريد همه را تسليم ژاندارمرى نموده قبض رسيد بگيريد بعد با يك نوكر خود را بتهران رسانيده بخانهء رئيس دولت وارد شويد از گذشته‌ها پوزش بطلبيد دارائى خود را تسليم دولت نمائيد كه هرچه مال مردم است به صاحبانش رد كنند و از دولت تكليف آيندهء خود را نسبت بتوقف در هركجا و نسبت بشغل و كار و معاش بخواهيد هرطور گفتند همانطور رفتار نمائيد .\r\nبه اين ترتيب رفتن شما بتهران صلاح است و به غير از اين صورت باشد خطرناك مىباشد چاره هم جز رفتن نداريد اگر براى شنيدن نصيحت من حاضر شديد و بخواهيد من چند روز اينجا توقف كرده در اصلاح كار شما اقدام ميكنم و با حصول اطمينان شما را با خود بتهران ميبرم و تعهد مينمايم در هرحادثهء كه پيش بيايد با شما شركت نمايم سردار از شنيدن سخنان من كه هيچ مناسبت با روحيات و افكار او ندارد باطنا ملول شده اما به روى خود نياورده ميگويد حالا كه به من رخصت داده‌اند دويست نفر سوار با خود ببرم چرا تنها رفته باشم ميگويم عقيدهء من اين بود كه گفتم شما بايد مانند مارى كه پوست مياندازد از هرچه داريد و از هرچه به آن تكيه ميدهيد صرفنظر كنيد براى اينكه جان بسلامت در ببريد ميگويد در باب سلامت جان از قنسول انگليس كه در اصفهان مىباشد اطمينان نامه گرفته‌ام و هم بوزير مختار انگليس در تهران رجوع\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nنموده او هم اطمينان داده است به شرط آنكه تا شش روز بعد از رسيدن آن اطمينان نامه من در تهران باشم و يا از كاشان حركت كرده باشم و گرنه آن نوشته بىاعتبار خواهد بود ميپرسم چند روز است آن نوشته رسيده ميگويد ده روز مىشود من اندكى در انديشه ميروم و احساس ميكنم كه از انديشه كردن من سردار متوحش شد اما گفت نقلى ندارد دوباره كاغذ نوشته تقاضا كرده‌ام اطمينان نامه ديگر بفرستند .\r\nبالجمله در نتيجهء مذاكرات طولانى اظهار مىكند كه حاضر است بنصيحت من رفتار كرده تنها بتهران برود در آخر شب در موقعى كه ميخواهم به منزل بروم از من تقاضا مىكند كه در تهران با او همراهى نمايم و هم از يكى از شاهزادگان قجر كه اكنون مقام وزارت دارد تعريف كرده ميگويد با او دوستى دارم و لابد او هم با من مساعدت خواهد كرد .\r\nامشب ميگذرد صبح زود فردا با تلفنى كه اتفاقا در اطاق خواب من است از من تقاضا مىكند كه دفعه ديگر به منزل وى رفته باز با هم صحبت بداريم جواب مىدهم امروز به منزل حاكم ميروم ميگويد حاكم را هم ميگويد بيايد اينجا ميگويم بهتر است شما هم به منزل حاكم بيائيد چون ميبيند اصرار فايده‌ئى ندارد وعده ميدهد كه بدار الحكومه بيايد همان دار الحكومه كه هيچگونه اعتنائى به آن نداشته كمتر بدانجا قدم ميگذاشته است .\r\nخلاصه نگارنده به منزل حاكم ميرود و او را از مذاكرات شب و صبح آگاه ميسازد حاكم ميگويد مدتى است در اين شهر هستم يك مرتبه اينجا آمده است و هروقت كارى داشته يا من و يا نائب الحكومه را احضار ميكرده است و گاهى هم اجازهء نشستن بنائب الحكومه نميداده است حالا بيچاره شده كه به اين خانه ميآيد و بالاخره حكمران مرعوب بنائب الحكومه ميگويد با تلفن بسردار بگو من براى شرفيابى حاضر هستم ولى چون فلانى ميهمان من است اگر شما مرحمت فرموده سرافرازم فرمائيد موجب امتنان است .\r\nسردار جواب ميدهد بعد از ناهار خواهم آمد .\r\nهوا بسيار گرم است ما در سرداب عميقى استراحت نموده‌ايم حاكم با اضطراب\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nخاطرى كه از آمدن سردار ياغى دارد مشغول دستور تشريفات ورود اوست .\r\nطرف عصر سردار با جمعيت بسيار كه صحن بزرگ خانه و پاره‌ئى از اطاقها و سردابها و بالاى بامها را هم خالى نميگذارند وارد مىشود و اين عادت اوست هر كجا برود مخصوصا امروز كه از اوضاع نگرانى دارد بيشتر جمعيت با خود آورده است يكى دو نفر از روحانىنمايان هم با او هستند مجلس طول ميكشد و مذاكرات همه راجع است برفتن سردار بتهران و امروز بر خلاف شب گذشته از رفتن بتهران اظهار نگرانى مىكند وقايع اول مشروطيت را كه در عدليه تهران گرفتار شده و استنطاق گشته نقل مىكند پيشوايان حكومت ملى را كه در مجلس استنطاق مزبور بر او سخت گرفته‌اند ناسزا ميگويد و از گفتن كلمه‌هاى ركيك هم دريغ نميدارد نسبت به دو نفر نمايندهء كاشان كه تازه انتخاب شده‌اند فحاشى مينمايد و ميگويد اينها به من التماس كردند آنها را وكيل كنم من چوب بر سر مردم زده به زور براى آنها رأى گرفتم كه در تهران به كار من بخورند حالا معلوم نيست چه ميكنند و هم در ضمن صحبت ميگويد تلگرافهاى وثوق الدوله مرا قانع نكرده است زيرا نمينويسد من به تو اطمينان مىدهم بلكه ميگويد بهر كس قول داده‌ام بگفتهء خود وفا كرده‌ام .\r\nانتظام الدوله كه طرف ديگر نگارنده نشسته است آهسته ميگويد پدرش رأيش را زده است و الا راضى شده بود برود نگارنده نيز بطور نجوى بسردار ميگويد ديشب نصايح من بشما اثر كرد و حاضر شديد بتهران برويد ديگر چرا ترديد كرده‌ايد اجازه بدهيد با شما مزاح كرده بگويم بر پدرت لعنت بديهى است از اين حرف دلتنگ شد ولى لبخند زد و گذشت در آخر اين مجلس باصرار حاضرين قبول مىكند از شهر حركت كرده چند روزى در فرح آباد كه عمارت ييلاقى اوست بماند و بعد بتهران برود .\r\nخلاصه همين شب نگارنده كاشان را ترك كرده به طرف تهران ميروم در تهران شرح وقايع كاشان را بدولتيان اطلاع مىدهم و بعد از چند روز تلفن ماشاء اللّه خان از قم به من ميرسد كه ميگويد وارد قم شده ميآيم به طرف تهران باميد مرحمت شما و فراموش مىكند كه وعدهء همراهى با او باينصورت نبود كه بعنوان سردار جنگ و با دويست نفر\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nسوار مسلح بتهران بيايد .\r\nدر همين روز كه تلفن ماشاء اللّه خان به من ميرسد وزير مختار انگليس سرپرسى - كاكس بديدن نگارنده آمده است از او ميپرسم كه شما با ماشاء اللّه خان كاشى همراهى خواهيد كرد ميگويد از ما تقاضا كرده بود در قلهك ( يعنى در پناه سفارت انگليس ) منزل نمايد من از رئيس دولت پرسيدم آيا ميتوانم اجازه بدهم در قلهك براى او منزلى معين نمايند جواب منفى داده است از اينجا بر من معلوم مىشود قصد گرفتارى او را دارند و باينصورت كه او ميآيد هم بايد گرفتار شده بسزاى كردار خود برسد و دويست نفر دزد كه با خود آورده است خلع سلاح شوند نگارنده هم جواب تلفن او را پس از ورودش بتهران بوى پيغام مىدهم كه نظريات من در كار شما همان است كه در كاشان گفته‌ام .\r\nسردار ياغى مغرور دويست نفر تفنگچى سوار خود را در حضرت عبد العظيم ميگذارد و خود بتهران ميآيد منزلى ميگيرد روزها با مردم آمدوشد نموده گاهى نزد وثوق الدوله ميرود و ميآيد و شبها بعياشى ميپردازد وثوق الدوله به او تكليف مىكند كه سوارهايش اسلحهء خود را داده متفرق گردند او نميپذيرند و در سر اين قضيه خودش را توقيف و حبس مينمايند و بعد از چند روز سردار ياغى بسر دار مجازات ميرود و سوارهاى او را با زد و خورد كمى ژاندارمرى خلع سلاح مينمايد و پدرش را هم كه در اطراف كاشان شرارت ميكرده دستگير مينمايند و او را نيز اعدام ميكنند و قضيهء كاشان خاتمه مييابد .\r\nچيزى كه به ظاهر بدنما بود اين بود كه دولت به او اطمينان داده باشد و بر خلاف آن رفتار شده باشد براى جبران اين كار هم وثوق الدوله لايحه‌ئى نشر داد و نوشت حمد خدا را كه اين ياغى طاغى نتوانست از تأمين دولت استفاده نمايد .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nفصل چهاردهم قرارداد وثوق الدوله\r\nدولت ايران همان دولت آبستن كه به زودى بار حمل خود را در سياست به صورتى بر زمين ميگذارد كه ممكن است مملكت دارا و انوشيروان را فداى هوسرانى مشتى از فرزندان ناخلف او بنمايد و در سايهء سياست ناتوان دربار و فساد اخلاق و بدسياستى گروهى از طبقهء اول در هرلباس استقلال چند هزار سالهء ايران قربانى بگردد كه خدا آن روز را بما نشان ندهد .\r\nميرزا حسن خان وثوق الدوله براى موفق شدن بگرفتن چند مليون ليره بعنوان قرض و استحكام وثوق الدوله\r\nمقام رياست خويش حاضر شده است در حال دائر نبودن مجلس شورايملى بر خلاف قانون اساسى قراردادى با انگليسيان ببندد كه در حكم تسليم كردن مملكت به بيگانه بوده باشد رئيس دولت كنونى ما با اينكه شخص حساس بااطلاعى است طورى چشمش بسته شده است كه غير از انگليس و فتح و فيروزى او چيزى را نميبيند يعنى انگليس را محور سياست دنيا تصور مىكند فرانسه و ايطاليا و بلكه امريكا را در برابر سياست انگليس در آسيا بىقدرت آلمان و اطريش را مرده عثمانى را محو شده تصور مينمايد و روس\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nبلشويك را كه بمسائل ايران بيش از ديگران نظر دارد غير قابل اعتنا ميشمارد و گمان مىكند با تهيه‌هائى كه متفقين از دولتهاى اروپائى براى مضمحل كردن او ديده‌اند دوامى نخواهد كرد .\r\nدر اين صورت مائيم و انگليس هرچه بگويد بايد شنيد با كسى هم مشورت نبايد كرد زيرا اين مردم قابل مشورت كردن نميباشند .\r\nبلى آنها كه نميدانند بىخبرانند و آنها كه ميدانند بيشتر كسانى هستند كه جرئت ندارند صدائى بر ضد دولتى كه انگليسيان از او حمايت مينمايند بلند نموده باشند رئيس دولت تصور نميكند خارجه‌هائى كه بمصالح خود نميخواهند انگليس در ايران نفوذ تام داشته باشد آرام ننشسته اعتراضى ننمايند .\r\nبهرصورت وثوق الدوله تا روزى كه قرارداد آشكار گرديد نگذارده است غير از دو سه تن كه همكار او بوده‌اند كسى از اين كار خبردار بگردد مخصوصا قسمت استقراض آن را به كلى مستور نگاهداشته است حتى آنكه بعد از نشر قرارداد هم اين قسمت را منتشر كرده است .\r\nاين است عين قرارداد و مكتوبى كه سرپرسى كاكس بر آن ضميمه نموده است .\r\nنظر بر روابط محكمه دوستى و مودت كه از سابق بين دولتين ايران و انگليس موجود بوده است و نظر به اعتقاد كامل باينكه مسلما منافع مشتركه و اساس هردو دولت در آتيه تحكيم و تثبيت اين روابط را براى طرفين الزام مينمايد و نظر بلزوم تهيه وسائل ترقى و سعادت ايران به حد اعلى بين دولت ايران از يكطرف و وزير مختار اعليحضرت پادشاه انگلستان بنمايندگى از طرف دولت خود از طرف ديگر مواد ذيل مقرر مىشود :\r\n1 - دولت انگلستان با قطعيت هرچه تمامتر تعهداتى را كه مكرر در سابق براى احترام مطلق استقلال و تماميت ايران نموده است تكرار مينمايد .\r\n2 - دولت انگلستان خدمات هرعده مستشار متخصص را كه براى لزوم استخدام آنها در ادارات مختلفه بين دولتين توافق حاصل گردد بخرج دولت ايران تهيه خواهد كرد اين مستشارها با كنترات اجير و به آنها اختيارات متناسبه داده خواهد شد كيفيت\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nاين اختيارات بسته بتوافق بين دولت ايران و مستشارها خواهد بود .\r\n3 - دولت انگليس بخرج دولت ايران صاحبمنصبان و ذخائر و مهمات سيستم جديد را براى تشكيل قوه متحد الشكل كه دولت ايران آن را براى حفظ نظم در داخله و سرحدات در نظر دارد تهيه خواهد كرد عده و مقدار ضرورت صاحبمنصبان و ذخائر و مهمات مزبور بتوسط كميسيونى كه از متخصصين انگليسى و ايرانى تشكيل خواهد گرديد و احتياجات دولت را براى تشكيل قوه مزبور تشخيص خواهد داد معين خواهد شد .\r\n4 - براى تهيه وسائل نقدى لازم به جهت اصلاحات مذكور در ماده 2 و 3 اين قرارداد دولت انگلستان حاضر است كه يك قرضه كافى براى دولت ايران تهيه و يا ترتيب انجام آن را بدهد تضمينات اين قرض با توافق نظر دولتين از عايدات گمركات و يا عايدات ديگرى كه در اختيار دولت ايران باشد تعيين مىشود تا مدتى كه مذاكرات استقراض مذكور خاتمه نيافته دولت انگلستان بطور مساعده وجوهات لازمه كه براى اصلاحات مذكوره لازم است خواهد رسانيد .\r\n5 - دولت انگلستان با تصديق كامل احتياجات فورى دولت ايران بترقى وسائل حمل و نقل كه موجب تأمين و توسعه تجارت و جلوگيرى از قحطى در مملكت مىباشد حاضر است كه با دولت ايران موافقت نموده اقدامات مشترك ايران و انگليس را راجع بتأسيس خطوط آهن و يا قسم ديگر وسائل نقليه تشويق نمايد در اين باب بايد قبلا مراجعه بمتخصصين شده و توافق بين دولتين در طرحهائى كه مهمتر و سهلتر و مفيدتر باشد حاصل گردد دولتين توافق مينمايند در باب تعيين متخصصين طرفين براى تشكيل كميته كه تعرفه گمركى را مراجعه و تجديدنظر نموده و با منافع حقهء مملكتى و تمهيد و توسعه وسائل ترقى آن تطبيق نمايد .\r\nاين بود اصل قرارداد و مراسله‌ئى بامضاى وزير مختار انگليس سرپرسى كاكس ضميمه داشت بقرار ذيل :\r\nجناب مستطاب اجل اشرف افخم اميدوارم كه حضرت اشرف در دورهء زمامدارى با موقعيت خودتان در امور مملكت ايران يقين كرده‌ايد كه دولت اعليحضرت پادشاه\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nانگلستان هميشه سعى نموده است كه آنچه در قوه دارد كابينه حضرت اشرف را براى اينكه از يك طرف اعاده نظم و امنيت در داخله مملكت تكميل و از طرف ديگر روابط صميمانه بين دولتين ايران و انگلستان محفوظ باشد تقويت نمايد .\r\nبراى ابراز جديد اين احساسات كه همواره مكنون خاطر كابينه لندن بوده است من حالا مأذون هستم كه به حضرت اشرف اطلاع بدهم كه در موقع امضاى قراردادى كه مربوط بفورمهائى است كه كابينه حضرت اشرف اجراى آن را در نظر گرفته‌اند دولت اعليحضرت پادشاه انگلستان حاضر خواهد بود با دولت عليه ايران براى اجراى تقاضاهاى ذيل موافقت نمايند :\r\n1 - تجديد نظر در معاهدات حاضره بين دولتين .\r\n2 - جبران خسارات مادى وارده مملكت ايران بواسطه دول متخاصم ديگر .\r\n3 - اصلاحات خطوط سرحدى ايران در نقاطى كه طرفين آن را عادلانه تصور نمايند انتخاب ترتيب قطعى و زمان و وسائل مقتضيه تعقيب مقاصد فوق در اولين موقع امكان موضوع مذاكره بين دولتين خواهد گرديد .\r\nاينموقع را براى اينكه احترامات فائقه خود را به حضرت اشرف تقديم نمايم مغتنم ميشمارم . ب . ز . كاكس\r\nروز يكشنبه سيزدهم ذى القعده يكهزار و سيصد و سى و هفت ( 1337 ه ) مردم سر از خواب برداشته در دو روزنامه رعد و ايران كه هردو نشردهندهء افكار و عمليات دولت هستند صورت اين قرارداد و ورقه ضميمه آن را ميخوانند و مانند صاعقه‌ئى كه بر سر آنها خورده باشد به حال بهت و حيرت فرو ميروند .\r\nدرست است كه عوام و مردم از سياست دور رايحه مرگ استقلالى ايران را كه اين قرارداد دربر دارد احساس نميكنند ولى بفاصله دو سه روز خواص بهيجان آمده عوام هم از آنها تبعيت مينمايند جمعى از رجال دولت انجمنى كرده بر ضد قرارداد سخن ميرانند جمعى از روحانيان در مجالس و محافل علنا اظهار نارضائى ميكنند پاره‌ئى از وعاظ بكنايه و اشاره و گاهى با صراحت لهجه در مجالس عمومى بر ضد قرارداد صحبت ميدارند رفته‌رفته هياهو بلند شده امريكائيان و فرانسويان هم كه در تهران هستند\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nبمردم ميفهمانند كه دولتهاى آنها با اين قرارداد موافقت ندارند و اين خود موجب قوت قلب گرفتن مليون ميگردد .\r\nدر مقابل اين هياهوها روزنامه رعد كه مديرش سيد ضياء الدين طباطبائى كه خود از كاركنان عقد قرارداد و يا از محارم قرارداد گذارندگان است مقاله‌هاى مسلسلى مبنى بر لزوم عقد قرارداد و فوائد آن منتشر ميسازد و روزنامهء ايران طرفدارى خود را از قرارداد ظاهر مىكند و چون مدير آن ملك الشعراء بهار خود را از مليون ميداند مينويسد ستونهاى روزنامه ما براى درج مقاله‌هاى موافق و مخالف هردو باز است يا با لفظى كه تمام موافقت را با معنى ندارد زيرا هرچه را نميخواهند درج نميكنند .\r\nچند روز از عقد قرارداد گذشته است روزى سرپرسى كاكس بديدن نگارنده آمده در اول ورود ميگويد قرارداد براى ايران خوب شد بسيار هم خوب شد همه چيز در دست خود ايرانى است نگارنده جوابى نميدهد وزير مختار علت سكوت مرا ميپرسد و ميگويد آيا خوب نشد ميگويم خير - چرا ؟ - براى چه مگر شما نميگفتيد سياست ايران و انگليس بايد روشن بوده باشد ميگويم بلى من ميگفتم بايد روشن بشود نميگفتم بايد تاريكتر بگردد .\r\nوزير مختار برآشفته ميگويد كدام يك از مواد قرارداد بد است ؟ نگارنده هنوز داخل مواد نشده‌ايم بلكه كيفيت صدورش بد است مملكت ما مشروطه است ممكن نيست دو سه نفر وزير در غياب مجلس شورايملى بر خلاف قوانين اساسى مملكت چنين قراردادى با يك دولت اجنبى ببندند اين قرارداد به اين صورت نه تنها سياست ايران و انگليس را بلكه سياست هند و انگليس را هم تاريك مينمايد آقاى وزير مختار چنان كه قرن بيستم اجازه نميدهد شخص بيسواد بىاطلاعى مثلا زمامدار امور يك مملكت بگردد همان قرن هم اجازه نميدهد در يك مملكت داراى حكومت مشروطه چنين قراردادى بسته شود و حتى رجال اولى آن ملت از آن بىخبر بوده باشند چه رسد بعموم ملت .\r\nوزير مختار از شنيدن اين سخنان دلتنگ شده بعد از انديشهء طولانى ميپرسد كيانند آن رجال كه بايستى با آنها صحبت شده باشد ؟\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nنگارنده نام چند تن از رجال دولت كه مكرر وزير و رئيس الوزراء بوده‌اند و اكنون در خانهاى خود نشسته‌اند ميبرد و در ميان آنها نام مؤتمن الملك و مشير الدوله را ميبرم ميگويد اين دو نفر بكنار ديگر كه ؟ ميگويم مستوفى الممالك - مخبر السلطنه - مستشار الدوله وزير مختار متغير شده ميگويد دولت انگليس از دولت ايران خواسته است پنج نفر از رجال دولت ديگر دخيل هيچ كار دولتى نشوند و اين سه نفر از آنها هستند و دو نفر ديگر نظام السلطنه و صمصام السلطنه بختيارى .\r\nنگارنده ميداند اين بهانه است و هريك از اين گونه اشخاص وقتى دستشان بكارى رسيد همين وزير مختار و دولت او با او خصوصيت ميكنند براى پيشرفت مقاصد خويش ولى به روى خود نياورده ميگويم منحصر به اينها نيست اشخاص ديگر هم هستند كه ميبايد با آنها مشورت شده باشد ميگويد نميآيند شركت نميكنند .\r\nنگارنده - آنها را بايد آورد ما در مملكتى هستيم كه تا ديروز هركس صدر اعظم ميشد سلف خود را معدوم ميساخت حالا چندين رئيس الوزراء معزول در خانهاى خود نشسته كارى به كار يكديگر ندارند بايد خيلى راضى باشيم نبايد توقع داشت آنها دنبال رئيس دولت وقت افتاده از او درخواست نمايند ايشان را در مذاكره يك چنين كار مهم مملكتى دخيل و شريك نمايد .\r\nوزير مختار - حالا تكليف چيست ؟ نگارنده - چون در غياب مجلس شورايملى است بايد يك مجلس نموده رأى وجوه ملت را سنجيده با مشورت آنها اقدام شود و البته تصويب مجلس شورايملى هم من بعد شرط خواهد بود وزير مختار با بار سنگينى كه از اين مذاكرات بر دوش خاطر ميگيرد روانه مىشود .\r\nدر اثر هياهوى مردم و شايد تا يكدرجه در نتيجه صحبتهاى اين مجلس وزير مختار انگليس لزوم داخل كردن پاى يك جمع از مليون را در اين كار و آلوده ساختن دست همه را برئيس دولت خاطرنشان ميسازد و او از دوازده نفر از رجال و رؤساى تجار در منزل ييلاقى خود سليمانيه دعوت كرده با آنها موضوع را بميان نهاده مجبور بودن خود را در مقابل پيش‌آمدها در عقد اين قرارداد بيان مينمايد اما حاضرين خود را در مقابل كار تمام شده تصور ميكنند و بهر ملاحظه كه داشته‌اند كسى صحبتى كه صريح\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nدر مخالفت باشد نميدارد اما همه نارضائى و نگرانى خويش را بواسطه گفته‌هاى مختصر و يا سكوتهاى مطول حالى نموده مجلس بىنتيجه برهم مىخورد نگارنده بعد از مذاكره با سرپرسى كاكس راجع به قرارداد و بعد از اطلاع اجمالى از جريان سياست خارجه در مركز عقد صلح اروپا و آگاه شدن از مركز ثقل سياست عمومى دنيا بنام مجمع اتفاق ملل كه در پاريس تأسيس شده و رئيس الوزراهاى دولتهاى متفق در آن مركز موقتا بجاى نمايندگان ملل هستند و با آگاهى از بعضى از مواد نظامنامهء اساسى مجمع مزبور بتوسط يكى از آزاديخواهان از كاركنان سفارت دولت فرانسه در تهران براى آگاه كردن خاطر هموطنان و تشجيع آنها بر مخالفت با قرارداد مقاله‌ئى نوشته بامضاى پور ايران در روزنامهء ايران منتشر ميسازد .\r\nچنان كه در پيش نوشته شد روزنامه ايران در اينوقت با كمك خرجى كه از دولت ميگيرد در تحت مديرى ميرزا تقى بهار ملك الشعراء خراسانى دائر است ملك الشعراء شخص اديب آزاديخواهى است در دورهء سيم مجلس شورايملى نمايندهء خراسان شده با اينكه در عداد دموكراتهاى مجلس بوده است با ديگر اشخاص مدعى اين مسلك سازش ننموده است در مهاجرت آسيبى به او رسيده بتهران برگشته است و چون فرقهء دمكرات دو قسمت شده‌اند تشكيلى و غير تشكيلى و وثوق الدوله سردسته تشكيليون شده است شاعر مزبور هم كه از رفقاى مهاجرش دلخوش نبوده است با اين جمع همدست و همداستان شده است و چون سيد حسين اردبيلى مدير روزنامه ايران كه از دمكراتهاى ضد تشكيلى بوده است وفات مىكند ملك الشعراء مدير روزنامه مزبور و طرفدار سياست تشكيليون ميگردد و اما وجه مناسبت اين دو دسته به تشكيلى و ضد تشكيلى آنكه يك جمع از فرقهء دمكرات پيرو افكار اشخاصى از رفقاى خود بودند كه بر ضد سياست روس و انگليس از تهران بلكه از ايران رفته‌اند و آنها حاضر نبودند بيش از برگشتن رفقاى خود تشكيلات فرقه‌ئى بدهند اين جمع ضد تشكيلى ناميده شدند و دسته مخالف آنها كه قسمتى از دمكراتهاى ناراضى از مهاجرين بودند و بعضى از اشخاص مذبذب هم به آنها ملحق شده بودند تشكيل فرقه‌ئى داده بنام دمكرات تشكيلى اين جمع وثوق الدوله و نصرة الدوله‌ها را هم دمكرات دانسته همدست آنها شدند\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nو اختلاف كلمه ميان ايندو دسته شدت كرد بطوريكه دسته ضد تشكيلى مخالفين خود را مرتجع و خارجه‌پرست ناميدند .\r\nدر اينوقت يكى از دمكراتهاى ضد تشكيلى يكانى نام خود را بحوزهء اين روزنامه نيم رسمى دولت انداخته است در صورتى كه با مسلك سياسى مدير ايران موافقت ندارد مقاله نگارنده بروزنامه ميرسد در موقعى كه اين شخص بجاى مدير كار مىكند و مقاله را موافق سليقه خود ديده از روى نظر باز بودن ستون روزنامه براى مقاله‌هاى موافق و مخالف مقاله را نشر ميدهد حاصل مضمون مقاله آنكه :\r\nسياست خارجى ايران بايد در مجمع اتفاق ملل روشن بگردد نه در پس قلعه شميران تهران « 1 » من از جو هواى آزاد خبر گرفته‌ام كه انگليس خداى دنيا نيست قطع و فصل امور در مجمع وزراى دول بنام مجمع اتفاق ملل انجام ميگيرد و چند ماده از مواد قرارنامه موقتى مجمع اتفاق ملل را كه ملتهاى مانند ملت ما ميتوانستند از آنها در سياست خارجى خود استفاده كنند بيان كردم بمضرتهاى قرارداد و مخالفتهائى كه با قانون اساسى دارد اشاره كردم و بالاخره تذكر دادم كه بزرگتر عيب اين قرارداد اين است كه بىمدت مىباشد و اينكه معلوم نيست اگر روزى روس سر برآورد و مدعى حقوقى در اين مملكت گرديد جواب او را ما بايد بدهيم و يا بعهدهء دولت انگليس است .\r\nنشر اين مقاله تأثير شديد كرده مليون وطنپرست را روح تازه بخشيده بر جرئت و جسارت آنها در مخالفت كردن با قرارداد ميفزايد و مدير روزنامه مورد تعرض قرارداد گذارندگان ميگردد اين است كه مدير روزنامه ايران در شمارهء بعد از مقاله مزبور جوابى مينويسد كه حاصلش دو مطلب است يكى بىاهميتى مجمع اتفاق ملل و اينكه مجمع مزبور مانند انجمن صلح لاهه است كه نتوانست در سياست دول و ملل تأثيرى داشته باشد و ديگر احتياج شديد دولت به وضع اين قرارداد براى موفق شدن باصلاحات داخلى .\r\nنگارنده مقاله دوم را با همان امضاء در جواب جوابهاى روزنامه مينويسد\r\n\r\n\r\n","description":"","footnote":"\r\n( 1 ) - چون مذاكرهء قرارداد چنان كه شنيده مىشود ميان دولتيان و وزير مختار انگليس در پس قلعه شروع شد\r\n","page_name":" 130 ","page_number":130},
  {"content":"\r\n\r\nو بالاخره قرارداد وثوق الدوله را بمنزلهء پيشنهادى ميخواند كه اگر از مجلس شورايملى گذشت رسميت خواهد داشت و گرنه مردود خواهد بود چنان كه وثوق الدوله خود در موقعى كه بجاى محمد وليخان سپهسالار تنكابنى رئيس دولت شد و خود را در برابر دو قرارداد كه سلف او با روس و انگليس داده بود در خصوص قشون جنوب و شمال ايران كه در تحت رياست صاحبمنصبان روس و انگليس بوده باشد بسفراى خارجه در تهران متحد المآل فرستاد و بنمايندگان دولت ايران در هركجا بودند دستور داد بدربارهاى دول بگويند اين دو قرارداد بمنزلهء پيشنهادى است كه اگر از دو مجلس شورايملى و سناى ايران گذشت رسميت خواهد داشت و گرنه لغو خواهند بود .\r\nمدير روزنامه ايران نخواست يا نتوانست مقاله دوم مرا منتشر نمايد و بعدها سندى بدست ميآورم كه مقالهء مزبور باداره رسيده و ضبط شده است .\r\nخلاصه هياهوى شديد بر ضد قرارداد در تهران و بتدريج در سرتاسر ايران برپا مىشود و در خارجه مخصوصا در استانبول و هندوستان از طرف ايرانيان مقيم خارج بر قرارداد مزبور اعتراض مىشود جرائد خارجه مخصوصا فرانسه بر عليه قرارداد انگليس و ايران قلمفرسائى ميكنند .\r\nو چون چند روز بعد از عقد قرارداد بموجب شرطى كه شده است سلطان احمد شاه به طرف اروپا رهسپار ميگردد در همه جا از زبان ايرانيان بر عليه قرارداد سخن ميشنود و در روزنامه‌ها الفاظ اهانت‌انگيز نسبت به خود در اينموضوع ميخواند و دلتنگ مىشود به حدى كه ميخواهد اظهار بىخبرى نمايد ولى فيروز ميرزاى نصرة الدوله كه با سمت وزارت خارجه همراه اوست و شريك عمده عقد قرارداد است تا آنجا كه بتواند جلوگيرى مينمايد حتى آنكه بعضى از همراهان شاه را كه از آنها اطمينان نداشته است دور ساخته شاه را از مسافرت بامريكا پيش از آنكه بانگلستان برود منصرف نموده و او را در يك محيط انگليسى انداخته است كه هرچه ميبيند و هرچه ميشنود انگليس و از زبان انگليس است .\r\nسلطان احمد شاه در فرانسه آن احترام كه انتظار داشته است نميبيند دليلش هم واضح است چه ميگويند اين جوان مملكتش را فروخته با پول آن باروپا براى\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nعياشى سفر كرده است ولى در انگلستان بيش از آنچه تصور ميكرده است احترام ميبيند و اين خود موجب توجه او بانگليس مىشود و با همه خوددارى كه داشته است از اينكه قرارداد از مجلس نگذشته را امضاء كرده باشد او را رها نميكنند تا خواه يا ناخواه در مجلسهاى رسمى تصديق زبانى او را ميگيرند .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\nفصل پانزدهم انقلابات بعد از عقد قرارداد\r\nدر اين فصل بايد شمه‌ئى از اوضاع سياست عمومى نوشته زان پس باوضاع وطن رجوع نمائيم زيرا پيش‌آمدهاى داخلى بىربط بحوادث خارجى نميباشد .\r\nانگليس و متفقين او كار روسيه بلشويك را خيلى كوچكتر از آنچه هست تصور مينمودند گمان ميكردند برانگيختن سرداران و صاحبمنصبان روس سفيد را بر ضد روس سرخ و مساعدت مادى و معنوى نمودن با آنها بساط بلشويكى را به كلى بر خواهد چيد اما بعد از امتحانهاى بسيار و فداكارى بيشمار و قتل نفوس و نهب اموال و حصول بدبختيهاى تصور ناكردنى در تمام نقاط روسيه چه از طرف بلشويكها و چه از جانب مخالفين آنها بالاخره مخالفين شكست قطعى خورده از ميان ميروند و دولت بلشويكى روزبروز توسعه و قوت ميگيرد و كلمانسون رئيس الوزراء سالخورده فرانسه هم نميتواند اطراف بلشويك سيم خاردار بكشد چنان كه تصور و ادعا ميكرد .\r\nهمراهى متفقين مخصوصا فرانسه‌ها با لهستان كارى كه كرده است اين بوده كه نگذارده آن مملكت در زير لگدكوب روس بلشويك محو بگردد و صورت خود را نگاهداشته اما نه بطوريكه متفقين ميخواستند سدى در ميان روسيه و آلمان بوده باشد .\r\nدر ضمن توسعه روسيه بلشويك رفته‌رفته انقلابات شمال ايران شروع مىشود زيرا در جنوب روسيه اجتماعى مركب از قواى مليون عثمانى و قفقازى و ايرانى كه از مسكو و تاشكند يعنى از مركزهاى مهم بلشويكى مدد ميگيرد پىدرپى بر ضد متفقين در توسعه و ترقى است و ميكوشند آذربايجان قفقاز را كه اكنون دعوى استقلال مىكند و در تحت حمايت متفقين خودآرائى كرده سفير بهر كجا ميفرستد و روابط سياسى و اقتصادى با هرجا دائر مينمايد از ميان برداشته همرنگ خود نمايند زان پس\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nبارمنستان و گرجستان حمله كرده آنها را هم تحت قدرت خود در آورده روسيه بلشويك را به صورت عظمت ظاهرى روس تزارى در آورند .\r\nاين قضايا البته در ايران هم بىاثر نيست مخصوصا در گيلان كه آمادهء انقلاب است و بواسطه وجود قشون انگليس در بندر انزلى و يك قوهء ملى در جنگل برياست ميرزا كوچك خان كه با مراكز انقلابى قفقاز و داغستان يعنى با قسمت مسلمان آن ناحيه‌ها كه مخالف سياست انگليس هستند بيرابطه نيست محل توجه شديد واقع گشته است در اين حال وثوق الدوله رئيس دولت چه مىكند .\r\nوثوق الدوله برضاى خاطر انگليسيان از يك طرف سفير آذربايجان قفقاز را مانند سفير يك دولت معتبر در تهران ميپذيرد و از طرف ديگر هيئتى برياست سيد ضياء الدين مدير روزنامه رعد ببادكوبه ميفرستد براى اينكه روابط سياسى و اقتصادى با آن مملكت نورس برقرار سازد و از آنها در جلوگيرى از نفوذ بلشويك در ايران استمداد نمايد و هم با تغيير دادن مأمورين حكومت گيلان گرچه بفرستادن اشخاص نادرست طماع بوده باشد ميخواهد قوه جنگل را منحل ساخته خاطر دولت را از آن رهگذر آسوده سازد اما تصور نميرود بتواند نقشهء خويش را عملى نمايد .\r\nو اما اوضاع تهران بعد از عقد قرارداد - افكار ضد قرارداد در تهران روزبروز قوت ميگيرد روحانيان مخصوصا يك دسته از آنها بتحريك رجال دولت ضد وثوق الدوله و كار او اجتماعات دارند و بر ضد قرارداد صحبت ميدارند جمعى از رجال دولت منفردا و مجتمعا در زير پرده نازكى به آتش مخالفت با وثوق و قرارداد او دامن ميزنند و بالجمله عناصر ناراضى از رياست وثوق الدوله و عناصر موافق با مخالفين او بضميمه عده زيادى از وطن‌خواهان در هرلباس كه نميخواهند تحت نفوذ و قدرت بيگانگان درآيند همدست شده بر ضد قرارداد قيام مينمايند در ميان رجال دولت چهار تن يكى از مراكز ضد قرارداد را تشكيل ميدهند و آنها مستشار الدوله تبريزى صادق است كه مكرر رئيس مجلس شورايملى بوده و يا وزارت نموده است و ميرزا حسنخان محتشم السلطنه كه مكرر وزير بوده است و ميرزا اسماعيل خان ممتاز الدوله كه رئيس مجلس و وزير بوده و مختار الملك تبريزى كه سفارت و وزارت كرده است حاج آقا محمد\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nمعين التجار بوشهرى هم كه از تجار معتبر است پنجم آنهاست و از مساعدت مادى هم در كار اين جمع دريغ نميكنند گرچه عمليات آنها تا يك اندازه در خفاست ولى در موقعى كه ميخواهند پاى رؤساى اصناف را براى تعطيل عمومى كردن بميان بياورند آشكار مىشود وثوق الدوله حكومت شهر تهران را نظامى مىكند و پنج نفر شخص مزبور را دستگير نموده بكاشان تبعيد مينمايد و چون ياغيان كاشان تازه بسر دار فنا رفته‌اند و جايگاه ايشان در كاشان خالى است تبعيدشدگانرا تا اهانت كرده باشد در آن جايگاه و در همان خانه كه در فصل پيش از اين شرح ورود خود را در آنجا بر سردار ياغى نوشتم محبوس ميدارند .\r\nمستشار الدوله صادق\r\nپس از گرفتارى اين جمع و جلوگيرى شديد دولت از هراقدام بر ضد قرارداد موقتا سكوت و آرامش در تهران پديد آمده اقدامات مخالف در زير پردهء استتار ميرود ولى اين حوادث در خارج مملكت موجب مزيد هيجان ايرانيان شده در مطبوعات خارج نارضائى ملت ايران از اين قرارداد مسلم ميگردد .\r\nوثوق الدوله با تلگراف رمز بوزير خارجه كه در اروپاست و بيشتر از خود انگليسيان سنگ اجراى قرارداد را به سينه مىزند اطلاع ميدهد كه افكار عمومى بر ضد قرارداد در هيجان است و بالجمله اوضاع داخل و خارج و نارضائى فرانسه‌ها مخصوصا سبب مىشود كه وزير خارجه در اروپا اظهار مىكند رسميت يافتن قرارداد موكول است بتصويب شدن آن در مجلس شورايملى ايران و بعد هم بمجمع اتفاق ملل رجوع خواهد شد انگليسيان هم در ضمن نطقهاى رسمى خود لزوم گذشتن قرارداد را از مجلس شوراى ملى ايران تصديق ميكنند پس از اين رو قرارداد تا يك اندازه متزلزل ميگردد و دولت در استخدام مستشاران انگليسى و صاحبمنصبان نظامى آنها\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nكه بموجب قرارداد بنا بوده است هرچه زودتر طلبيده شوند و بعضى از آنها هم طلبيده شده‌اند دست نگاهميدارد و در اقدام بهر كار كه مربوط به قرارداد باشد تأخير حاصل مىشود ژنرال ديكسن انگليسى كه براى مستشارى نظام تعيين شده بوده با چند نفر صاحبمنصب ديگر در تهران است كه مستر اسميت كه سمت مستشارى ماليه بتوسط نصرة الدوله وزير خارجه در انگلستان انتخاب شده است بتهران رسيده اما بيكار مانده پول استقراضى كه بموجب قرارداد بايد انگليسيان بدهند داده نشده مگر قسمتى از آن كه وثوق الدوله و رفقايش بطور خصوصى دريافت كرده‌اند براى تقديم بشاه و تهيه مسافرت او باروپا و شايد بعنوان حق الزحمه خود .\r\nبهر حال كار قرارداد خنثى مانده و انگليسيان بىتكليف مانده‌اند تنها كميسيون نظامى كه بر حسب قرارداد مركب از اعضاى ايرانى و انگليسى بايد تشكيل شود براى يك شكل نمودن قواى نظامى ايرانى و ايجاد يك قشون در تحت رياست صاحبمنصبان انگليسى مشغول كار شده است يك عده از صاحبمنصبان ژاندارمرى و غيره بصاحبمنصبان انگليسى منضم شده كميسيونى تشكيل داده‌اند رئيس انگليسى آن ديكسن و رئيس ايرانى آن عباس ميرزاى پسر فرمانفرماست كه در فرانسه تحصيل نظام كرده و اكنون معاون وزارت جنگ مىباشد اين كميسيون مدتى كار كرده است پيشنهادى حاضر نموده كه بمنزله قرارداد تدافعى باشد ميان ايران و انگليس و در نتيجه اين كميسيون فضل اللّه خان سرتيپ ژاندارمرى كه يكى از صاحبمنصبان با شرافت وطن‌دوست و عضو كميسيون بوده است خودكشى مىكند و در اثر خودكشى او بعلاوه اختلاف كلمه‌ئى كه در ميان اعضاى كابينه وثوق الدوله رويميدهد نميگذارد مقررات كميسيون از هيئت وزراء بگذرد .\r\nانگليسيان اصرار دارند كه اين قرارداد تدافعى كه كميسيون مختلط حاضر كرده است هرچه زودتر در هيئت وزراء تصويب شده بعمليات نظامى شروع نمايند چونكه پيشرفت كار بلشويكها در ماوراء بحر خزر خاطر آنها را مشوش دارد و نميخواهند خودشان با آنها طرف شوند بلكه ميخواهند يك قشون بنام ايرانى كه ميخواهد از سرحدات خود دفاع نمايد به طرف سرحدات بفرستند .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nدر همين موقع بمسائل سياسى هم توسل جسته بتوسط وزير خارجه ايران در اروپا با تلگراف بىسيم از خيال قشون روس نسبت بايران استفسار مىشود و آنها جواب ميدهند ما با ايران جنگ نداريم و تعقيب ميكنيم همان پيشنهاد را كه بتوسط براوين سفير خود از پيش بدولت ايران داده‌ايم .\r\nعجبا وزير خارجه ما كه در آنوقت يكى از اعضاى عمده كابينه و همفكر و همخيال رئيس دولت بوده است در خاطر ندارد پيشنهاد روس كه بتوسط براوين رسيده بوده مفادش چه بوده است و شايد در آنموقع از روى بىاعتنائى و يا از ترس انگليسيان نخواسته‌اند به پيشنهاد مزبور نظر كرده باشند اين است كه در اين موقع وزير خارجه ما در اروپا بصرافت طبع خود و يا بخواست ديگران با تلگراف رمز از وثوق الدوله صورت پيشنهاد مزبور را طلب مىكند تا بداند روس بلشويك بايران چه ميداده است و از او چه ميخواسته .\r\nو هم يك مسئلهء مهم اينجا پادرميانى مىكند كه از ذكر آن ناگزير هستم و آن قصه قزاقخانه ايرانى است بعد از برهمخوردن دولت تزارى و خالى شدن ايران از قشون روس همانطور كه انگليسيان از روسهاى سفيد در ايران نگاهدارى ميكردند از همراهى با صاحبمنصبان روسى قزاقخانه هم دريغ نكرده حقوق آنها را به حساب دولت ايران ميپرداخته‌اند .\r\nبعد از پاره‌ئى تغييرات بالاخره رياست قزاقخانه ميرسد باستراوزلسكى اين شخص در ظاهر با انگليسيها مماشات دارد و با مليون ايران هم خصوصيت مىكند برعايت عاقبت كار خود و رفته‌رفته آن بدبينى كه مليون نسبت بقزاقخانه داشته‌اند بر طرف شده تصور ميرود اين قوه تنها قوه‌ايست كه در اين وقت بتواند از شرارتهائى كه روى بدهد جلوگيرى نمايد اين است كه او را تقويت مينمايند و نميخواهند بصاحبمنصبان انگليسى تسليم بگردد چنان كه اصرار سفارت انگليس در تهران و هيئت نظامى او نميتواند استراوزلسكى را تحت نفوذ سياست خود درآورد و او متمسك مىشود باينكه تنها امر شفاهى پادشاه ايران را اطاعت خواهد كرد پادشاه هم كه حاضر نيست پس تسليم شدن او باوامريكه صاحبمنصبان انگليسى به او بكنند راهى نخواهد داشت .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nدر اين احوال حوادث گيلان رو بشدت ميگذارد و انقلاباتى در مازندران روى ميدهد بلكه در كليه بنادر بحر خزر يعنى تموج انقلاب در روسيه بنادر شمالى ايران را هم منقلب ميسازد .\r\nبه اين ترتيب كه بزرگتر قوهء ضد بلشويك كه تمام اميدوارى متفقين از دولتهاى اروپائى به پيشرفت كار او بوده است و تصور ميكرده‌اند به زودى مسكو را تصرف خواهد كرد و بساط بلشويكى را تار و مار ميسازد قشون دينكن بوده كه جنوب روسيه را احاطه كرده كشتيهاى جنگى او در بحر خزر حائز اهميت شده است اين قشون بالاخره در مقابل قشون سرخ تاب نياورده فرارى مىشود و زحمات و تلفات جانى و مالى بسيار با هرمدد مادى و معنوى كه متفقين با آن مينموده‌اند از ميان رفته قسمتى از كشتيهاى جنگى او از بندرهاى ديگر بحر خزر فرار كرده بانزلى و آبهاى ايران پناهنده ميشوند .\r\nقشون انگليس كه در انزلى اقامت دارد آنها را خلع سلاح كرده سربازان و عملجات آنها را به خاك ايران پياده ميسازد آمدن كشتيهاى مزبور بآبهاى ايران قشون سرخ را كه در انتهاض فرصت بوده متوجه گيلان ميسازد .\r\nو بايد دانست كه بعد از افتادن بادكوبه بدست بلشويكها يك مجلس از روس عثمانى تاتار و غيره در آنجا منعقد مىشود براى كشيدن نقشه انقلاب بلشويكى در ايران در بين النهرين و در ديگر ممالك اسلامى از طرف رئيس جنگل هم بتقاضائى كه از او شده چند نفر نماينده به آن مجلس فرستاده مىشود مجلس بادكوبه تكليف هركجا را معين مينمايد از جمله تكليف ايران را به اين ترتيب كه يك عده از قشون سرخ از قفقاز باتفاق مجاهدين ايرانى كه در آنحدود اقامت دارند وارد گيلان شده تحت رياست ميرزا كوچك خان قشون انگليس را از گيلان خارج كرده تشكيلات تازه بدهند و براى رسيدن به اين مقصود كشتيهاى جنگى بلشويكى در بحر خزر بانزلى حمله كند ببهانه گرفتن كشتيهاى جنگى شكست خورده دينكن و لوازم جنگى و اشخاصى كه در آنها بوده‌اند .\r\nقشون انگليس ناگهان خود را در انزلى برابر بمباردمان كشتيهاى بلشويكى ديده بدون هيچ مقاومت عقب مينشيند و كشتيهاى جنگى دينكن با هرچه در بر دارند\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nبدست بلشويكها ميفتد تنها يك عده از صاحبمنصبان و افراد نظامى بحرى آنها در ايران ميمانند .\r\nاينجا چند كلمه از وضع حكومت گيلان در اين ايام و مناسبات آن با جنگل و جنگليان بنويسيم تا مطلب واضح گردد .\r\nكار حكومت گيلان مشكل شده بسيار هم مشكل شده است چه محذورات اطراف بحر خزر و جنگل از هرطرف او را احاطه كرده متصديان كار حكومت هم غير از منافع شخصى و مداخل نمودن كارى ندارند .\r\nحكومت گيلان با عبد الحسين خان سردار معظم بجنوردى خراسانى بوده است كه شخص بىبندوبار و خارجه دوست مىباشد و عمليات او در گيلان پسنديده نبوده است وثوق الدوله او را معزول كرده كسى را بجاى وى منصوب ساخته كه مساوى اعمالش بيشتر و صلاحيتش براى اين كار از سلف خود كمتر است و آن ميرزا احمد خان آذرى است اين شخص رياست ماليه گيلان را داشته بعد از عزل سردار معظم كفيل حكومت مىشود آذرى سفرهء حقه‌بازى خود را در گيلان پرآشوب گسترده ميخواهد جنگل را هم جزو اسباب‌بازى خود قرار بدهد و بعنوان اصلاح كار جنگل تقربى حاصل كرده حاكم گيلان بگردد .\r\nآذرى وثوق الدوله را فريب ميدهد و براى برهمزدن كار جنگل پول زيادى از او ميگيرد و يك چند تن از همراهان ميرزا كوچك خان را با تفتينى كه ميان آنها مىكند با خود همراه ميسازد ميخواهد بدست آنها كار جنگل را بسازد آذرى بحكومت مركزى وانمود مىكند كه جنگليان بستوه آمده بيچاره شده‌اند و ناچار از صلح و سازش هستند و در اين زمينه تلگرافهائى مشعر بر اظهار اطاعت و انقياد از ميرزا كوچك خان بوثوق الدوله مخابره مينمايد كه تا اينوقت نگارنده شك دارد كه آيا همهء آنها ساختگى بوده است يا بعضى از آنها بهرصورت از طرف وثوق الدوله هم جوابهاى مهرآميز با نهايت ادب داده مىشود و در روزنامهاى تهران و گيلان مندرج ميگردد هياهوى به آخر رسيدن داستان جنگل بدست تدبير وثوق الدوله و با حسن كفايت آذرى كفيل حكومت گيلان نه تنها در سرتاسر ايران بلند مىشود بلكه بخارج هم ميرسد و بعد از حركت شاه از\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nايران سيم تلگراف اين بهتر مژده‌ئى است كه به او مىرساند در صورتى كه حقه‌بازى است و حقيقت ندارد و آنچه حقيقت داشته اين بوده است كه حاج احمد نام از سردستگان رئيس جنگل كه مرد مذبذبى است با چند نفر از بستگان خود بعد از مختصر كشمكشى بآذرى پيوسته است و بار ننگين وجود خود را از دوش ميرزا كوچك خان برداشته .\r\nو ديگر از رؤساى نامى جنگل دكتر حشمت فريب آذرى را خورده برشت آمده مذاكره‌هاى صلح و سلامت‌آميز او را شنيده در حسن نيت دولت وثوقى نسبت بجنگل و جنگليان امتحان كرده است به اين تدبير كه تلگرافى بامضاى آذرى از رشت بمنجيل فرستاده از آنجا بوثوق الدوله مخابره شده است وثوق بىخبر از اين تدبير در جواب اين تلگراف نظريات حقيقى خود را دربارهء جنگليان كه بايد آنها را قلع و قمع كرد بيان مينمايد دكتر حشمت و همراهان او از شبهه درآمده با وجود تأمينى كه آذرى به آنها داده است بجانب جنگل بازگشت مينمايند اردوى دولتى كه در رشت است آنها را تعقيب مىكند جنگ درگير شده دكتر مزبور دستگير گشته در ميدان رشت بدار آويخته ميگردد .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nفصل شانزدهم بقيه كار ميرزا كوچك خان و عاقبت رياست وثوق الدوله\r\nميرزا كوچك خان در اينوقت حق دارد اگر بر خود ببالد كه فريب وثوق الدوله و آذرى را نخورده با ياغيان جوزانى و كاشانى خود را رديف نساخته است .\r\nميرزا كوچك خان بعد از جدا شدن حاج احمد و اتباع وى حوزه خويش را بىآلايشتر ديده از اين پيش‌آمد مسرور است گرچه از فقدان دكتر حشمت شخص وطن‌دوست بىآلايش بسى غمناك مىباشد .\r\nبالجمله آشكار شدن حقه‌بازى كفيل حكومت گيلان سبب عزل او شده براى تفتيش كارهاى او رئيس دولت شخص امينى از اعضاى عدليه را بگيلان ميفرستد و بعد از چند روز همان شخص را بحكومت آن ايالت منصوب ميسازد .\r\nاين شخص همنام شخص اول است يعنى ميرزا احمد خان اشترى و نقطه مقابل اوست در سلامت نفس و آرامى اما حكومت نكرده آن هم حكومت ايالتى به اين پر آشوبى و بهر حال بواسطهء حسن فطرتى كه دارد ميرزا كوچك خان به او توجه كرده او را بجنگل طلبيده بوى مهربانى مىكند و وعده ميدهد در حكومت گيلان با او همراهى نمايد .\r\nاين قضايا همه پيش از رسيدن كشتيهاى جنگى روس است بانزلى در اين احوال كشتيهاى مزبور ميرسد قشون انگليس عقب نشسته مجاهدين روسى و ايرانى به خاك ايران پياده ميشوند .\r\nبديهى است در اينوقت تنها كسى از رؤساى ايرانى در گيلان كه ميتواند مطاع و طرف توجه مجاهدين بگردد همان رئيس جنگل است كه فرستادگان خود او هم\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nجزو اين جمع وارد شده هستند و مجلس مختلط بادكوبه اين اردو را تحت رياست او قرار داده است .\r\nحاكم سليم النفس گيلان از رشت بانزلى رفته از رئيس اردوى مجاهدين سبب ورود آنها را به خاك ايران ميپرسد و جواب ميشنود براى گرفتن كشتيهاى جنگى دنيكن مىباشد اين حرف را باور كرده بمركز اطلاع ميدهد كه بمحض تسليم كردن كشتيهاى مزبور اين اردو بازگشت خواهد كرد ولى با دادن كشتيها هم نه تنها اردو بازگشت نميكند بلكه روزبروز بر عدد و مهمات آنها افزوده ميگردد و بكارها مداخله مينمايند مردم گيلان خود را ناچار ديده براى خلاصى از مداخله بلشويكهاى روسى و مجاهدين ايرانى بميرزا كوچك خان متوسل شده با احترام بسيار او را از جنگل برشت مياورند حاكم هم براى حفظ جان خود خود را در آغوش حمايت ميرزا كوچك خان مياندازد .\r\nميرزا كوچك خان رئيس كل و حاكم مطلق گيلان مىشود و طرف توجه و اعتماد مجاهدين ايرانى و قشون سرخ تازه وارد شده .\r\nبديهى است اگر ميرزا كوچك خان حاكم گيلان و اعضاى دوائر دولتى آنسامان را در تحت حمايت خود نگاهداشته آنها را بمركز نفرستاده بود كمتر كسى از آنها جان بسلامت برده بود .\r\nميرزا كوچك خان در اينوقت در مقابل خود هيچ قوهء مخالفى نميبيند مگر عده‌ئى از قزاق ايرانى كه در رشت ساخلو هستند و تسليم نميشوند به عكس قوهء ژاندارمرى گيلان كه برياست كلنل فتحعلى خان شخص ملى وطن‌دوست مىباشد صلاح خود را چنان ميداند كه با افكار مليون همراهى كرده در تحت رياست ميرزا كوچك خان به خدمت خود مداومت بدهد و اما قزاقها ستيزگى كرده با اردوى مجاهدين طرف ميشوند و شكست خورده فرارى شده از راههاى مختلف خود را بتهران و بقزوين ميرسانند .\r\nميرزا كوچك خان در اين حال نهايت تحير را دارد كه تكليف او چه خواهد بود چه از يكطرف او بيگانه را بيگانه ميداند هركه باشد و راضى نميشود قشون اجنبى\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nدر خاك وطن او بماند و از طرف ديگر چونكه علاقمند باسلام است نميخواهد عقايد كمونيستى كه هنوز نميداند با عالم اسلامى چه مناسبت دارد در هواى مرطوب گيلان پراكنده شود اين است كه زحمت فكرى و خيالى او كمتر نيست از زحمت جلوگيرى كردن از تجاوزات بلشويكها و كمونيست‌مآبان ايرانى كه ميخواهند در سايهء نام او حكومت و رياست و مداخل و تجددپرورى نموده باشند .\r\nميرزا كوچك خان با صاحبمنصبان روسى قرارى ميدهد كه مداخلهء آنها محدود باشد و در معاملات عادلانه رفتار كنند و از افكار تند احسان اللّه خان و خالو قربانها از سردستگان مجاهدين كه از بادكوبه با اين اردو وارد شده‌اند و قدمهاى بيملاحظه برميدارند جلوگيرى مىكند تا لقمه‌ئى را كه هنوز گلوى گيلانى استطاعت فرو بردن آن را ندارد در دهان او نگذارند و عكس العملهائى در افكار روى ندهد ميرزا كوچك خان بهروسيله هست از وطن‌خواهان تهران و جاهاى ديگر در تعيين تكليف خود استمداد فكرى مينمايد براى اثبات مطلب پيغامى را كه بنگارنده داده است عينا مينويسم .\r\nاوائل ماه رمضان يكهزار و سيصد و سى و هشت ( 1338 ه ) است يكى از بستگان ميرزا كه در تهران اشتغالى دارد نزد نگارنده آمده مطالب ذيل را اظهار مىكند .\r\nآقا ميرزا كوچك خان چند سال است در كمال سختى در جنگل زندگانى كرده اگر برگ درخت و علف صحرا خورده حاضر نشده است به هيچ قوهء بيگانه تسليم بگردد او اگر ميخواست براى خودش كار بكند روسهاى تزارى اول آلمانها و عثمانيها بعد از آن و انگليسها اخيرا هرچه ميخواست به او ميدادند بلكه قصد اين بوده و هست كه بملت و مملكت خود خدمت كرده باشد حالا مهمانهاى تازه وارد شده و حكومت محل باصرار او را آورده مصدر امر ساخته‌اند و در محذور شديد افتاده است از يك طرف مجبور است از بيگانه‌ها جلوگيرى كند مداخلهء مستقيم در كارها نكنند از طرف ديگر از ايرانيان مجاهد كه آمده‌اند و يا با او بوده‌اند بايد جلوگيرى كند كه بر خلاف صلاح مملكت اقداماتى ننمايند در اين صورت البته موقعش خيلى خطرناك است مخصوصا اگر تازه واردشدگان بدانند او كاملا با آنها موافقت ندارد كه خطر خود آنها براى او از هرخطر بيشتر است .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nاين است كه بواسطه من ببعضى از وطنخواهان تهران پيغامى فرستاده است ميگويد من يك قوهء جنگى هستم شما كه قوهء متفكره داريد براى آيندهء وطن خود چه فكر كرده‌ايد من بيش از چند روز نميتوانم به اين رويه بين‌بين مداومت بدهم و مجبور خواهم بود يك سياست قطعى يكطرفى اختيار نمايم نگارنده يكى دو روز مهلت خواسته با بعضى از رجال دولت خارج از حوزه وثوق الدوله صحبت ميدارم بىآنكه بتوانم جواب قانع‌كننده‌ئى به اين پيغام بدهم فقط نظريات خود را كه در رساله‌ئى بنام ايران آينده نوشته‌ام براى او ميفرستم و در ظرف همين چند روزه صداى جمهوريت از گيلان بلند شده روابط پستى و تلگرافى با مركز قطع مىشود ميهمانهاى ناخوانده روسى و قفقازى و غيره تنكابن را گرفته به قصد تصرف مازندران پيش ميروند اسباب تزلزل خاطر شديد براى دولت و دربار فراهم مىشود به حدى كه وثوق الدوله تاب مقاومت نياورده استعفاء داده از تهران بجانب اروپا رهسپار ميگردد و ميرزا حسنخان مشير الدوله كه وجهه ملى دارد بامر شاه كابينهء تازه را تشكيل ميدهد .\r\nاين دفعه دوم است كه اين شخص رئيس دولت مىشود مشير الدوله در مازندران علاقه ملكى دارد و از افتادن اين ايالت بدست مجاهدين و بلشويكها علاوه بر خسارتهاى مشير الدوله حسن پيرنيا\r\nنوعى و مملكتى بيم خسارت شخصى هم دارد اين است كه بفوريت حاكمى از بستگان\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nخود بدانجا ميفرستد و استراوزلسكى رئيس قزاقخانه را با اردوئى از قزاق مأمور مازندران ميسازد و تا معلوم باشد كه جنگ با روس نيست نام مجاهدين را متجاسر ميگذارد و مصمم مىشود در هركجا باشند با آنها طرف شده آنها را سياست نمايد خصوصا كه بواسطه تلگراف بىسيم اروپا خبردار شده است كه حكومت مسكو در جواب اعتراضى كه از طرف دولت ايران از تجاوز قشون روس بانزلى شده است اظهار بىاطلاعى نموده و گفته است آنها ايرانى هستند كه به خاك ايران وارد شده‌اند و مأمورين ما فقط در بحر خزر كشتيهاى جنگى دنيكن را ميخواسته‌اند .\r\nمشير الدوله بعد از اين اظهار دولت شوروى مصمم شده است روابط خود را با روسها زياد كند اين است كه عبد الحميد خان سياح را كه روسيه را ميشناسد و زبان آنها را ميداند از راه خراسان بعشق آباد ميفرستد كه از آنجا باتفاق منشور الملك مأمور وثوق الدوله بمسكو رفته زمينه را براى ورود يك سفير فوق العاده و بستن عهد و ميثاق تازه با دولت بلشويك حاضر نمايند .\r\nگفتم منشور الملك مأمور وثوق الدوله بلى وثوق الدوله در عين آنكه با انگليسيان بست‌وبند ميكرد اين شخص را هم مأمور تركستان روس كرده بود كه بتوسط كرپاتگين سردار روسى كه با وى سابقه آشنائى داشته راه خصوصيتى باز نمايد و البته انگليسيان هم مايل بوده‌اند مأمور مطيعى از ايران در آن مملكت داشته باشند مشير الدوله براى فرستادن بمسكو مشاور الملك سفير كبير ايران را در تركيه كه در فصل پيش شرح كار او نگارش يافت در نظر ميگيرد چون مدتها در روسيه بوده آن مملكت را نيكو ميشناسد دولت شوروى اين انتخاب را ميپذيرد و سفير فوق العاده ايران براى بستن قراردادى ميان ايران و مملكت شوروى بمسكو روانه ميگردد .\r\nمقارن عزل وثوق الدوله و نصب مشير الدوله نصرة الدوله در اروپا بمجمع اتفاق ملل از تجاوز روسها به خاك ايران شكايت مىكند مجلسى هم منعقد ميگردد بىآنكه مذاكره بشود چون خبردار ميشوند نصرة الدوله عارض ديگر رسميتى ندارد و هم خبردار ميشوند كه دولت ايران با دولت شوروى مستقيما داخل مذاكره است و مذاكرهء آنها دوستانه و صميمانه است .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nپيش از اينكه از كيفيت و شرايط رياست مشير الدوله چيزى نوشته شود تا معلوم گردد سياست داخلى او چه و سياست خارجيش چيست و انگليسيان را در موضوع قرارداد چگونه قانع نموده است و مملكت را بچه صورت ميخواهد اداره نمايد لازم است قدمى چند واپس گذارده مختصرى از وقايع ايام آخر رياست وثوقى بنويسيم تا قضاياى بعد بهتر روشن بگردد .\r\nپس از وقايع گيلان وثوق الدوله مضطرب شده بسلطان احمد شاه كه در اروپا خوشگذرانى مىكند اصرار مينمايد كه هرچه زودتر خود را بمركز برساند چه نميخواهد مسئوليت اين حادثه مهم را تنها عهده‌دار بگردد و ديگر آنكه اگر لازم شد پايتخت را عوض نمايد و يا آنكه اگر بخواهد از كار كناره‌گيرى كند شاه حاضر باشد خصوصا كه اخيرا با تلگراف استعفاى خود را بشاه داده و پذيرفته نشده موكول ببازگشت خود بايران نموده است .\r\nوثوق بفشار خود و بفشار انگليسيان شاه را با شتاب بايران ميكشاند شاه از راه مارسيل درياها را طى كرده ببصره و بغداد ميرسد در عتبات عالى بسيار كم ميماند و در همه جا انگليسيان مراقب حال و كار او بوده‌اند اول رئيس مذهب جعفرى اكنون ميرزا محمد تقى شيرازى است يكى از مهمترين شاگردان حاج ميرزا حسن شيرازى چنان كه در جلد اول اين كتاب نوشته شده .\r\nميرزاى شيرازى اكنون در كربلا ساكن است چون ضديت خود را با مداخله انگليسيان در بين النهرين و با قرارداد ايران و انگليس در ايران آشكار كرده و مكرر در اين باب از او احكام صادر شده است انگليسيان با ديدهء غضبناك مينگرند .\r\nدر اينوقت كه سلطان احمد شاه بكربلا وارد مىشود رئيس محترم مذهب براى ملاقات وى حاضر نميشود و چون به نجف ميرسد رئيس دوم مذهب ملا فتح اللّه شريعت اصفهانى را در حرم امير المؤمنين ملاقات مىكند و از زبان او و ديگر رؤساى مذهبى اصرار و ابرام باجتناب از پيروى مقاصد انگليسيان و لغو كردن قرارداد وثوق الدوله ميشنود به آنها وعده ميدهد كه به قدر قوه در تقاضاهاى ايشان بكوشد .\r\nشاه ببهانهء كسالت مزاج بسامره نميرود و زودتر خود را بايران مىرساند .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nوثوق الدوله پس از ورود شاه بتهران در صورتى كه متجاسرين شمالى تا نزديك قزوين پيش آمده‌اند در سيم شوال يكهزار و سيصد و سى و هشت ( 1338 ه ) از كار كناره جوئى كرده ميرزا حسنخان مشير الدوله در چهارم ماه مزبور رئيس دولت ميگردد به اين شرط كه قرارداد وثوق الدوله را با انگليسيان تا افتتاح مجلس شورايملى مسكوت عنه بگذارد و از هرگونه اقدام كه انگليسيان بخواهند در اطراف قرارداد بنمايند جلوگيرى كند و ديگر آنكه بتوسط هرقوهء مسلحى كه بتواند رنگ ايرانى به آن بدهد با متجاسرين از هرطرف بيايند مبارزه و مدافعه نمايد سيم مجلس شورايملى را دائر كند و از روى اساس مشروطيت چرخ دولت و مملكت را بگرداند .\r\nاينجا بايد ملاحظه كرد شرط موكول بودن اجراى قرارداد بتصويب مجلس شورايملى كه بيش از سه چهار ماه مدت براى تأخير آن بر قرار نشده است چه صورت خواهد داشت با وجود بدبينى شديد كه در ميان ملت نسبت بانتخابات مجلس و دخالت دولت وثوق الدوله در تعيين نمايندگان شده است و هم با توجه عامه بلزوم تأخير افتتاح مجلس بمصلحت لغو شدن قرارداد و يا مجرا نشدن آن در كار است و بعد از اين شرح داده خواهد شد .\r\nمشير الدوله موكول كردن اجراى قرارداد را بگذشتن آن از مجلس شورايملى بمنزله مخدرى تصور مىكند كه موقتا از شدت درد عضو بدن عليلى بكاهد و يا آنكه عليل احساس درد نكند بىآنكه ملاحظه كرده باشد بار قرارداد بدوش مجلس نورس ما شايد بقدرى سنگين بشود كه پيش از تسويه شدن و پايه و مايه گرفتنش در مجلس او پايه مجلس را از محور قانونى اساسى خود خارج نمايد و آن را بوصفى غير از وصف طبيعيش در آورد و اين پيش‌بينى هم كار آسانى نبوده است گرچه با توجه بطرحيكه وثوق الدوله در انتخاب مجلس چهارم ريخته بود كه اشخاص را براى رأى دادن به قرارداد بوكالت مجلس نامزد ميكرد تا يك اندازه پرده را از روى اين پيش‌بينى برچيده بود بهرحال بايد تصديق داشت كه مشير الدوله هم غير از همين كار كه كرد كار ديگر نميتوانست بكند و ناتوانى بود در برابر حريف توانا .\r\nو اما شرط دوم قبول رياست مشير الدوله كه جنگ كردن با متجاسرين بوده\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nباشد اگرچه رئيس دولت بعد از اطمينان از مسكو كه جنگ با متجاسرين جنگ با روس نيست حق داشته است با يك قوهء ايرانى از تجاوزات متجاسرين ايرانى جلوگيرى نمايد ولى اين پيش‌بينى بايد شده باشد كه مبادا بدست تحريكات كاركنان انگليس در ايران آن قوهء ايرانى پيش از آنكه به تصرف كردن ولايتهائى كه بدست متجاسرين افتاده است كامياب گردد خود از هم متلاشى بشود خصوصا كه اختيار آن قوهء كاملا بدست يك سردار روسى مستخدم ايران داده شده باشد و معلوم نباشد چند رنگ لباس روى يكديگر دربر نموده باشد و دست آخر بچه صورت در آيد و چه علاقمندى بايران و ايرانى نشان بدهد .\r\nو هم بايد ديد آيا انگليسيان در اين قضايا تماشاچى خواهند بود يعنى دست روى دست گذارده انتظار ميكشند كه قرارداد آنها و مقررات تدافعى كه براى آنها راجع به خود ايران و هند و بين النهرين اهميت بسيار دارد به كلى بىتكليف مانده يك قوهء ايرانى برياست يك صاحبمنصب روسى كه با مليون مخالف انگليس بيرابطه نيست و ممكن است روزى هم به بلشويكها ملحق گردد بىدخالت آنها متجاسرين را تأديب كرده قواى دولت را تقويت نمايد و پيش پاى دولتيان را براى پيمودن راه سعادت يعنى كوتاه كردن دست هربيگانه از مداخله در امور مملكت صاف سازد و در عين حال مخارج اين اردوكشى را انگليسيان بپردازند باميد آنكه روزى مجلسى دائر گردد و قرارداد آنها در آن مجلس تصويب شود و اين وجوه را از وجوه استقراضى كه بايد بموجب قرارداد بدهند كسر بگذارند تصور نميشود انگليس عاقبت‌انديش شرق شناس اين درجه در ايران عقل خود را گم كرده باشد و پيش‌بينى اينموضوع البته از پيش‌بينى در موضوع شرط اول آسانتر بوده است .\r\nو اما ملاحظات راجع به شرط سيم كه افتتاح مجلس شورايملى و انداختن پايهء امور در مجارى قانونى بوده باشد و با وجود محذور قرارداد كه ضرورة انگليسيان نظر دارند اشخاص مخالف قرارداد انتخاب نشوند و مليون سعى خواهند كرد از موافقين قرارداد كسى وكيل نگردد در اين صورت موفقيت بحسن انتخاب و دائر كردن مجلس و بردن اين قرارداد بدانجا و نتيجه مطلوب گرفتن به نظر بسيار مشكل ميآيد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nو اوضاع داخلى و سياست خارجى و وفور اغراض خصوصى و تهى بودن دست دولتيان از پول و ناراضى ماندن جمع كثير از اشخاص فتنه‌انگيز كه وثوق الدوله با پول خارجى آنها را تا يكدرجه راضى نگاهداشته بود و وجود محذورات ديگر كه شرح دادنى نيست عاقبت كارها را تاريك نشان ميدهد و مخصوصا اساس حكومت ملى و حاكميت حقيقى قانون اساسى در معرض تهديد شديد است .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nفصل هفدهم چند ماه رياست مشير الدوله و جنگ با متجاسرين\r\nمطالب فصل شانزدهم را بايد در نظر داشت و با دقت مندرجات اين فصل را مطالعه كرد و بهتر چنان ميدانم وقايع اين فصل را در ضمن دو عنوان بنويسم انگليس و انگليس‌مآبان چه كردند مشير الدوله و مليون چه ميكنند .\r\nپس از برهم خوردن نقشه وثوق الدوله انگليسيان حوزه‌ئى را كه طرفدار قرارداد شناخته شده‌اند و بعضى از آنها استفاده مادى هم نموده‌اند ( چنان كه شنيده مىشود ) زير بال خود نگاهميدارند واسطه و حرف ربط اين حوزه با سفارت انگليس سيد ضياء الدين طباطبائى مدير روزنامه رعد است سيد ضياء الدين مدير روزنامه مزبور عده‌ئى از انگليس‌دوستان را جمع كرده ميكوشند حوزه خود را نگاهدارى نمايند .\r\nفصل تابستان است كارها بيشتر در ييلاق شميران ميگذرد و قلهك بمناسبت ييلاقگاه كاركنان سفارت انگليس محل توجه است .\r\nمدير رعد در خانه ييلاقى خود كه نزديك سفارت انگليس اما در زرگنده است كميته‌ئى تشكيل داده مركب از جمعى از ايرانيان و از ارامنه دوست و همفكر و خيال خود در سياست داخلى و خارجى اين كميته مخفى است ولى نگارنده دورادور بواسطه نزديكى جايگاه ييلاقيم بخانهء مزبور و بسبب شناسائى اشخاصى كه به آن خانه روز و شب آمدوشد دارند و از روى آگاهى بر عاقبت كار كميته آهن اصفهان كه مركزش بتهران منتقل شده بنام كميته فولاد و ارتباطش به اين حوزه بر جريان اين كار آگاه هستم و حس كنجكاوى در اين گونه مطالب مربوط بصلاح و فساد وطن مرا بر آن ميدارد كه در كشف حقايق كوشش نمايم بعضى از اعضاى حوزه مزبور در قلهك و زرگنده منزل ييلاقى دارند مانند ميرزا محمود خان مدير الملك رئيس انبار ارزاق ، دكتر منوچهر خان طبيب ژاندارمرى ، ميرزا موسى خان رئيس خالصجات ، مسعود خان سرهنگ\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nژاندارمرى جمعى هم از تهران ميآيند و ميروند مانند ملك الشعراء بهار خراسانى ، ميرزا كريم خان گيلانى ، دكتر مؤدب الدوله كرمانى ، سيد محمد تدين بيرجندى ، اپيكيان ارمنى و غيره .\r\nمشير الدوله بعد از تشكيل كابينه خود وستهال‌نام سوئدى رئيس نظميه را كه از خواص وثوق الدوله و از مربوطين با انگليسيان است منفصل ساخته است او نيز يكجهت به اين كميته پيوسته است و همچنين بعضى ديگر از دوستان وثوق الدوله كه اكنون از كارها كه داشته منفصل شده‌اند همه در اطراف اين حوزه گرد آمده‌اند و بالجمله كميته زرگنده مركز سياست انگليس است در تهران در قسمتى كه بايد بدست ايرانيان انجام بگيرد مشير الدوله به اين حوزه اهميت نميدهد آنها هم بواسطه روابط خارجى كه دارند اعتنائى چندان برئيس دولت وقت نميكنند و تصور مينمايند عمر رياست او كوتاه است و اين يك عزل و نصب موقتى است براى مصلحت وقت و طولى نخواهد كشيد كه مهره بطاس آنها خواهد افتاد .\r\nيك جمع از معروفين بوطنخواهى كه بيشتر آنها از مهاجرين محرم يكهزار - و سيصد و سى و چهار ( 1334 ه ) هستند بدستيارى آقا ميرزا محمد صادق طباطبائى اعتدالى سابق و دوستان او حوزه‌ئى تشكيل داده بخصوصيت شخصى با مدير كميته زرگنده به اين جمعيت مربوط و در كارها تا يك اندازه با آنها شركت مينمايند اين جمع از مسلك پيش خود دست برداشته خود را اكنون سوسياليست ميخوانند تا به اين عنوان بتوانند بلشويكها را فريب بدهند در صورتى كه عنوان سوسياليستى ببعضى از آنها بهيچوجه مناسبت ندارد خلاصه چيزى كه در اينوقت خاطر انگليسيان را در ايران مشوش و شاه و دولتيان را مضطرب دارد وقايع گيلان است و ترس اينكه ميرزا كوچك خان و مجاهدين رو بتهران بيايند ولى انگليسيان در اينوقت تدبيرى ميكنند كه تا مدتى بعد كسى بحقيقت آن پى نميبرد و آن اين است كه .\r\nيك قوهء ملى بدست متمولين گيلانى ضد ميرزا كوچك خان بتقليد همان قوهء مجاهدين كه از دريا در آمده رشت را تحت قدرت خود در آورده و جنگل را هم به خود ملحق ساخته است ميسازند تا اين قوه عمليات قوهء وارد شده را خنثى كرده\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nميان رؤساى آنها اختلاف كلمه و نفاق بيندازد و از ارتكاب فجايع هم دريغ نكند تا اسباب انزجار گيلانيان بيطرف از عنوان بلشويكى بگردد و اگر بشود ميرزا كوچك خان را هم كه مبغوض آنهاست و يك قوهء ايرانى ثابت‌قدمى است محو بسازند .\r\nبديهى است خوانين و ملاكين بزرگ گيلان مانند فتح اللّه خان سردار منصور كه در كابينه وثوق الدوله وزير جنگ بوده است و علاقهء بسيار او در گيلان بدست مجاهدين افتاده و سردار معتمد و سردار محيى و غير اينها چه از بابت ضديت با ميرزا كوچك خان و چه از بابت علاقهء شديد بمحو شدن قوهء متجاسرين بهتر اسباب دست بوده‌اند سردار محيى عبد الحسين خان معز السلطان است كه مكرر در جلد سيم اينكتاب و در همين مجلد نام برده شده و پس از حوادث مهاجرت و بعد از انقلاب روسيه گاهى در تهران و گاهى در گيلان بىتكليف امرار حيات ميكرده است در اينوقت با ارتباط بكميته زرگنده چنان كه احتمال داده مىشود با دستور مخصوص مخفى بگيلان رفته با برادر كوچك خود بىآنكه كسى متعرض آنها بشود چندى در رشت ميمانند و خود را بلشويك ميخوانند و از اينجا بلشويك مصنوعى گيلان شروع مىشود بلشويك شدن اشخاصيكه اين جامه باندام آنها بهيچوجه برازندگى ندارد و باوركردنى نيست البته از روى سياست و خارج از عادت است خصوصا كه ديده مىشود دست سياست بيگانه بتوسط كميته زرگنده از آستين همين بلشويك ساختگى در گيلان درآمده رل بزرگى بازى مينمايد بلى انگليسيان با همين دست ميانهء ميرزا كوچك خان و سردستگان مجاهدين تازه وارد شده از قبيل احسان اللّه خان و غيره را بر هم زده شعله آتش رياست جمهور ميرزا كوچك خان را هنوز درست بر افروخته نشده خاموش ميسازند .\r\nميرزا كوچك خان نميتوانسته است با تندروى شديد رفقاى مجاهدنماى تازه وارد شدهء خودش كاملا موافق باشد چنان كه از پيش اشارت رفته و نه از بلشويك مصنوعى گيلان كه با زور و زر فراوان و نفوذ اشرافى خوانين و متمولين درجه اول گيلان خودنمائى كرده است مقاومت كند خاصه كه مجاهدنماها هم آلت دست اين قوهء ساختگى شده باشند كارى كه توانسته است بكند اين بوده كه بجايگاه حود در جنگل بازگشت نمايد اين است كه هرچه توانسته از اسلحه و ملزومات جنگى و پول بردارد\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nبرداشته بجاى خود برگشته است بىآنكه مخالفين وى توانسته باشند او را گرفتار سازند و اين با اوضاع جارى رشت خصوصا در مقابل بلشويكهاى مصنوعى كار آسانى نبوده است .\r\nخلاصه ميرزا كوچك خان ميرود و مانعى كه در پيش پاى احسان اللّه خان و رفقاى قفقازى و ايرانى او بوده است بر طرف مىشود و بلشويك ساختگى گيلانى بىمانع مىتوانند بدست او بمقاصد سياسى و ضد بلشويك خود رسيده نقشه‌ئى را كه مأمور اجراى آن هستند عملى نمايند و شايد احسان اللّه خان كه سالهاست در كسوت مجاهدين و آزاديخواهان است و در اين راه رنج و تعب بسيار كشيده از روى حرص بدريدن پرده‌هاى استبدادى مسلك معتدل ميرزا كوچك خان را پسند نكرده باشد و بواسطهء دور بودن از سياست و نديدن دستهاى قوى كه بر ضد ميرزا كوچك خان از آستينهاى خارجى و داخلى درآمده و پى نبردن بنقشه‌هاى تودرتوئى كه ميخواهند بدست او اجراء كنند فريب خورده باشد .\r\nبهرحال قوهء بلشويك‌نماى افسادكننده بعد از دورى جستن ميرزا كوچك خان فورا و جدا باجراى نقشهء خويش ميپردازد سردار محيى و برادرش رخت سربازى بلشويكى در بر نموده در برداشتن قدمهاى سريع بلشويكى از هيچ كمونيست نماى شرور عقب نميمانند .\r\nمفسدين رشت براى بد نام و منفور ساختن مسلك بلشويكى بعنوان آزاديخواهى شروع بعمليات كرده حكم ميكنند زنان رو گشوده بيرون بيايند اما اين حكم اجرا نميشود و حتى سردار محيى\r\nزنهاى معلوم الحال كه در غير اين موقع چندان رو بسته نبوده‌اند بعد از اين رو بسته\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nبيرون ميآيند .\r\nبلشويك‌نماهاى رشت بگرفتن پول از مردم ميپردازند و از هيچگونه تهديد كردن و آزار نمودن اشخاص پولدار دريغ نميكنند قبر ميكنند و متمولين را در كنار قبرها حاضر كرده تكليف ايشان را پرداختن وجوه و يا زنده بگور رفتن معين مينمايند اين رفتار قوه‌ئى كه اكنون زمام امور گيلان را در دست خود دارد سبب مىشود كه جمعى از متمولين خانه و زندگانى خود را رها كرده از گيلان فرارا بتهران ميآيند ورود اين جمع فرارى رشت در قزوين و تهران توليد هيجان مينمايد خصوصا كه خبر ميرسد متجاسرين نزديك منجيل رسيده رو بقزوين ميآيند .\r\nاينك ببينيم مشير الدوله رئيس دولت و مليون چه ميكنند مشير الدوله براى قوت كار خود ميرزا حسنخان مستوفى الممالك را كه رقيب ملى رياست وزرائى اوست و با تندروان مربوط است در تشكيل كابينه شركت ميدهد و او را با برادر خويش ميرزا حسين خان مؤتمن الملك وزير مشاور قرار ميدهد .\r\nمشير الدوله براى امنيت مازندران سردار استراوزلسكى را با هرچه قزاق توانسته باشد حاضر كند و با هرقوهء مختلف ديگر از ژاندارم و سرباز و غيره بمازندران ميفرستد در صورتى كه تصور مىشود كار مازندران اهميت ندارد و قوهء ژاندارمرى كه در مازندران است برياست سرهنگ حبيب اللّه خان شيبانى براى جلوگيرى از متجاسرين كه به آن ناحيه رفته‌اند كافى بوده باشد .\r\nخصوصا كه بعد از بازگشت نمودن ميرزا كوچك خان بجنگل عده‌ئى از مجاهدين كه برياست سعد درويش بآنحدود وارد شده بودند عقب‌نشينى كرده متفرق ميشوند در اين صورت مازندران محتاج نيست بفرستادن چنين اردوى بزرگى بر عكس وخامت اوضاع گيلان و مهاجرت گيلانيان و پيش آمدن بلشويكهاى رشت و عقب‌نشينى بيدليل قشون انگليس كه پس از تخليه كردن انزلى در منجيل اقامت داشته به طرف قزوين موجب اضطراب خاطر در دوائر دولتى شده است و از همه بيشتر خاطر شاه مضطرب شده به خيال فرار از پايتخت افتاده است .\r\nبالاخره اردوئى كه در مازندران جمع شده است مأمور گيلان ميگردد و برئيس\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nكل آن اردو سردار استراوزلسكى اختيارات بسيار داده مىشود و درجه او را بحديكه ممكن است بالا مىبرند و چه ضرورت اين اقتضا را مىكند كه بيك شخص بيگانه اين درجات و اين اختيارات داده شود بر نگارنده مجهول است در صورتى كه نسبت بعمليات دولت تازه خوش‌بين هستم و بهرصورت مشير الدوله تصور كرده است اين سردار روس به ظاهر روس و بعقيدهء جمعى به باطن تاريك با اين تشويقها كه از او شده كه هرچه براى خود و كسانش درخواست كرده است بدون مضايقه به او داده شده خواهد توانست با چند هزار نفر قزاق ايرانى و غيره از نفوذ بلشويك در شمال ايران جلوگيرى نمايد .\r\nبديهى است تا يك سياست عميقى در كار نباشد انگليسيان كه خود اردوئى در گيلان دارند و بجلوگيرى از بلشويك روس اگر از ما علاقمندتر نباشند بىاعتناتر نميباشند هرگز نبايد راضى بشوند يك‌چنين قدرت و اختيارى بيك صاحبمنصب بيگانه خارج از حوزهء اقتدار آنها و غير محكوم به حكم ايشان از طرف دولت ايران داده شود آن هم دولتى كه مانند سلفش فرمانبردارى از آنها نداشته باشد با ملاحظاتى كه در آخر فصل شانزدهم نوشته شد ولى ملاحظه مىشود كه هيچ اظهار نارضائى نميكنند بلكه به ظاهر همراهى مينمايند چرا ؟ براى اينكه اولا زمام امر بلشويك‌نمايان گيلان در دست خود آنها است و اهميت به آن نميدهند و ثانيا تمام نقطه‌نظر آنها از ميان بردن قوهء قزاقى است كه اكنون تنها قوهء قابل ايستادگى كردن در برابر قوه‌ايست كه آنها در ايران دارند .\r\nبهرحال قشون انگليس كه اكنون در بكندى نزديك قزوين اقامت دارد و بمصلحت به كلى ساكت نشسته انتهاض فرصت مىكند به اين اردوى ايرانى مركب از ده هزار قزاق و ژاندارم و غيره آن هم در تحت امر يك صاحبمنصب ارشد روس ايرانى مآب كه با تمام اختيارات و با درجات اعلاى نظامى از آنها گذشته به طرف منجيل ميرود بديهى است بديدهء برادرى و همكارى نظر نمينمايد و پيداست براى او فكرى در سر دارند و البته فراموش نكرده‌اند كه دو ماه پيش خواستند قزاقخانه را در تحت نفوذ خود در آورند و همين سردار مانع شد با اين همه به ظاهر آرام نشسته تماشا ميكنند و باز هم تماشا .\r\nاردوى ايرانى با شكوه زياد به طرف منجيل ميرود يك قوهء ساده كوچك ايرانى\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nهم كه تنها از روى ضديت با ميرزا كوچك خان در تحت رياست يكى از سرداران طالشى در طالش ايجاد شده براى همراهى كردن و كمك دادن محلى به اين اردوى دولتى حاضر شده است .\r\nبديهى است متجاسرين گيلانى و قفقازى بلشويك‌نما در مقابل اين اردوى قوى دولتى خاصه كه از طرفى هم دشمن طالشى داشته باشند و از جنگل هم اطمينان نداشته باشند تاب مقاومت ندارد اين است كه با جنگ و گريز و گاهى بىصدا و ندا تا رشت بلكه تا انزلى عقب مينشينند .\r\nاردوى دولتى برشت ميرسد و مردم رشت كه از تهديد زنده بگور رفتن هنوز بدنهايشان ميلرزد رسيدن اين اردوى مكمل را برشت نعمت آسمانى تصور كرده از هرگونه پذيرائى نسبت به آنها دريغ نميدارند و به حدى مهربانى حتى بنفرات آنها ميكنند كه شنيده مىشود بعضى از قزاقان از كرده‌هاى شناعت‌آميز خود نسبت بمردم اين شهر در موقعى كه براى سركوبى جنگليان آمده بوده‌اند اظهار پشيمانى ميكنند .\r\nاردوى دولتى پس از توقف مختصر در رشت بىآنكه سرنوشت خود را درست مطالعه كند و بىآنكه از نقشه دشمن و تهيه‌ئى كه از پيش رو و عقب سر براى او ديده شده است آگاه باشد بهواى اينكه متجاسرين را به دريا بريزد بجانب انزلى روانه ميگردد .\r\nاينجاست كه لبهاى بمصلحت رويهم گذارده شده نظاميان انگليس در اطراف قزوين بخنده گشوده مىشود و ديدگان اردوى دولتى در سايهء غرور و اغفال صاحبمنصب روسى بگريه ميافتد چه در مردابهاى انزلى اردو پيش ميرود كه ناگهان از دريا گلوله‌هاى توپهاى دور زن از سر اردو گذشته صحرا را پر آتش مىكند و با گلوله‌هاى شصت تير كه از اطراف ميرسيد ، جوانان ايرانى مانند برگ خزان به خاك ميريزند و از اين بلا بدتر بلاى بمباردمان طياره‌هاى انگليسى است كه از طرف قشون مقيم بكندى بر سر آنها مىشود .\r\nآيا اين وضعيت اجازه نميدهد كه انسان تصور نمايد آن عقب‌نشينى بىصداى بلشويك‌نمايان تا لب دريا و كشانيدن اردوى دولتى بمردابهاى انزلى و آتش بارى بر آنها از دريا و صحرا و بمبارده كردن طياره‌هاى جنگى همه از روى يك نقشه و با يك\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nفرمان و براى يك مقصود بوده باشد ؟\r\nبهرصورت از آتش دشمن بلشويك‌آسا و انگليس دوست‌نما خلق كثير از اردوى دولتى كشته و مجروح گشته و باقى ماندهء آنها با بدبختى بسيار به شهر رشت برميگردند و انگليسيان در عذر اين بمب‌اندازى و خسارت شديد كه باردوى دولتى وارد ساخته‌اند ميگويند طياره‌هاى ما براى تحقيق حال اردوى بلشويك بانزلى رفته بودند و اين اردو را قشون دشمن دانسته بمبارده كردند .\r\nدر اين ايام انگليسيان در اخبار خود مينوشتند قشون ما باتفاق قشون ايران با بلشويكان روس در گيلان ميجنگند اين خبر دروغ بر مليون ايران گران آمده از دولت ميپرسند اگر جنگ با روس است كه ما با روس جنگ نداريم و اگر با متجاسرين ايرانى است چرا انگليسيان نام آنها را بلشويك روس ميگذارند و هم اگر قشون ما است كه ميجنگد انگليسيان چرا خود را شريك ميدانند دولت جواب ميدهد ما خود بىشركت خارجى جنگ ميكنيم و جنگ ما با متجاسرين ايرانى است نه با بلشويك روس .\r\nاما بعد از واقعهء دلخراش كشتار در نواحى مرداب انزلى و اطمينان يافتن انگليسيان از اينكه قوهء قزاق ايرانى متلاشى شد انگليسيان به جهت خشنود كردن شاه جوان و براى خاتمه قطعى دادن به كار قزاق و رياست صاحبمنصبان روسى در قزاقخانه غير مستقيم دخالتهائى ميكنند و كمكهاى فكرى مينمايند كه بنفع مشترك ايران و انگليس است .\r\nگفتم نفع مشترك بلى يكقسمت از نظريات آنها كه قواى نظامى ايران متحد - الشكل بشود البته صلاح مملكت ماست و انگليس و بلكه هرخارجه هم از امنيت حاصل شده در سايه قوهء متحد الشكل مزبور استفاده اقتصادى مينمايد اما چيزى كه به حال ما مضر است و بهر قيمت كه تمام شود نبايد زير بار برويم اين است كه مجبور باشيم براى قشون خود صاحبمنصبان انگليسى بياوريم بلكه ما بايد آزاد باشيم اگر بصاحبمنصب خارجى احتياج افتاد از هركجا كه بخواهيم اجير نمائيم اينجاست كه ما اختلاف نظر ما و انگليسيان هويدا ميگردد .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nبديهى است دولت كنونى ما بايد در اين موقع كه قوهء قزاق منحل مىشود و ميبايد قشون ايران تجديد حيات كند و از طرف ديگر پاى سياست‌بازى بيگانه قوى در كار است بيگانه‌ئى كه يك قشون داراى همه چيز او در ناف مملكت ما يعنى در اطراف پايتخت اقامت دارد بيگانه‌ئى كه با ما به خيال خودش قرار داد بسته قراردادى كه بموجب آن اين مملكت را سياستا و اقتصادا در چنته‌دان فراخ خويش مشاهده مىكند بايد آگاه‌ترين و بىطمع‌ترين و وطن‌دوست‌ترين اشخاص بالياقت را وزارت جنگ بدهد كه بتواند كشتى نظامى مملكت را كه در چهار موجه طوفان بلا گرفتار شده است بساحل نجات برساند ولى ميبينيم بسوء انتخاب و يا در تحت تأثيرات سياسى كسى بكفالت وزارت جنگ برگزيده مىشود كه نه علما و عملا شايسته اين مقام است و نه سرمشق درستكارى و بىطمعى است و او مهديخان وثوق السلطنه مىباشد كه سالها در دفتر ماليه قشون بوده و حيف و ميلها كه ميكرده است مشهور است و در همين حال فلاكتزدگى دولت و قشون متلاشى شدهء او نيز وجوهى كه با گرو گذاردن آبرو و حيثيت مملكت براى جمع كردن شمل قواى متفرق شده او بدست آمده است از دستبرد طمعكاران محفوظ نميماند .\r\nبالجمله انگليسيان در جواب تعرض دولت كه چرا طياره‌هاى جنگى آنها قشون دولت را زير آتش بمب‌اندازى خود گرفته است متعذر ميشوند كه روابط اردوى ما با قشون ايرانى منظم نبوده است و اين حادثه را آن بىترتيبى سبب شده در اين صورت لازم است ما يكى از صاحبمنصبان خود را واسطه ميان اين دو اردو قرار بدهيم تا نظائر آنچه واقع شده است ديگر واقع نگردد و در تعقيب اين گفتگو يكنفر صاحبمنصب كه از هندوستان شايد براى همين‌گونه كارها آورده شده است رابط قرار داده مىشود و اينجاست كه ميتوان گفت از بدرقه بيش از دزد بايد حذر كرد بهرحال متجاسرين بعد از صدمهء بزرگى كه باردوى دولتى ميزنند و از طرف آن خيالشان آسوده ميگردد چون ديگر قوه‌ئى در مقابل خود نميبينند و از قشون انگليس هم كه\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nدر اطراف قزوين است نگرانى ندارند استراحت كرده در انزلى توقف مينمايند و با كشتيهاى روسى ببادكوبه آمد و رفتى دارند تا ببينند عاقبت كارها چه مىشود و مددى از جاهاى ديگر مىتوانند بگيرند يا خير .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nفصل هجدهم سياست‌بازى بيگانه و انحلال قزاقخانه\r\nدر اين حال اردوى قزاق قسمتى در رشت مانده بجبران كسر وارد شده بر خود ميپردازد و قسمت ديگرش ميان رشت و انزلى بسنگرسازى پرداخته است بىآنكه بداند حاجتى به اين سنگرها خواهد بود يا نه ولى در مركز انتشارات غريب هست از مدد رسيدن از طرف قواى روس بمتجاسرين در انزلى و پيداست كه سياستى اقتضا كرده است براى اين شهرت بى اساس تا معلوم شود از روى چه نقشه‌ايست در اين ايام نگارنده از زبان يكى از دوستان كه از وقايع گيلان كاملا و از عمليات و افكار انگليسيان در ايران تا يك اندازه آگاه است شنيدم ميگفت تا چند روز ديگر قضيه خاتمه مييابد و دعوا تمام مىشود گفتم بچه صورت گفت قزاقخانه منحل ميگردد صاحبمنصبان روسى ميروند اختيار قزاق بدست صاحبمنصبان انگليسى ميفتد كابينه هم بر هم مىخورد ميپرسم از كجا خبر دارى ميگويد از منابع انگليسى نگارنده اين خبر را با احتياط تلقى ميكنم چه ميبينم وزير جنگ يا كفيل آن خود برشت رفته اردوى دولتى را بمقاومت در برابر متجاسرين تشويق نموده است .\r\nپس از چند روز خبر ميرسد ميان قسمتى از قزاق كه در سنگرهاى خود ميان رشت و انزلى آرام نشسته بودند با متجاسرين كه در انزلى اقامت داشتند جنگ شروع شد و قزاقها بدون ضرورت عقب‌نشينى اختيار كردند به اين بهانه كه سردار استراوزلسكى از دور بيرقهاى روس بلشويك را بدست بيرقداران دشمن ديده گفته است ما با روس جنگ نميكنيم بايد عقب نشست .\r\nدر نتيجه اين نشريات بىاساس و بىآنكه مختصر حمله‌ئى از طرف متجاسرين شده باشد و بىآنكه قضيه بيرق قشون سرخ روس در دست متجاسرين حقيقت داشته باشد قزاقها سه سنگر را كه در راه انزلى داشتند خالى كرده بامر رؤساى روسى خود\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nو شايد با تبانى آنها با صاحبمنصبان انگليسى بطور فرار برشت ميروند و مردم آنشهر را باضطراب شديد ميندازند بطوريكه زن و مرد و كوچك و بزرگ و خانه و لانه و علاقه را ترك كرده پياده و سواره به طرف قزوين و طرفهاى ديگر رهسپار ميگردند .\r\nشنيده مىشود كه بعضى از قزاقها شبانه در خانهء رشتيان را كوبيده ميگويند برويد برويد در شهر نمايند در صورتى كه نه دشمنى رو برشت ميآيد و نه ضرورتى اقتضا كرده است كه اين مردم بيچاره را دچار چنين بدبختى بنمايند مسلم است اموال بجا ماندهء رشتيان بىمقدمه فرارى شده هم هرقدر وفادار باشند در جاى خود دست نخورده نميمانند بانتظار بازگشتن صاحبان خويش .\r\nاردوى قزاق هم نه در رشت مانده نه در منجيل بلكه يكسر بقزوين ميآيد تا بمقدرات خود نزديك بوده باشد اما نه تمام آنها زيرا در اثر اين فرار بى جا قسمتهائى از آنها متفرق ميشوند بعضى بجنگل ميروند جمعى از گرسنگى در بيابانها تلف ميشوند در اين حال كه بدترين احوال اردوى قزاق است ديده مىشود كه استراوزلسكى روس و يا امير نويان ايران با اتومبيل خود در ميان رشت و قزوين باردوى انگليس رسيده با كمال خوشروئى با صاحبمنصبان انگليسى دوستانه و مشفقانه صحبت طولانى كرده زان پس بقزوين ميرود چنان كه از شخصى شنيده شد كه مدعى بود به چشم خود ديده است بلى اين است نتيجهء اعتماد كردن به بيگانه هركه و در هركجا بوده باشد بعد از اين واقعه متجاسرين ميدان را خالى ديده از انزلى برشت ميآيند و پيشقراول خود را بامامزاده هاشم چند فرسخى رشت ميفرستند و بواسطه پذيرائى كه مردم رشت از اردوى دولتى كرده بودند هرچه مىتوانند باقىماندهء مردم شهر را گوشمال ميدهند در صورتى كه پذيرائىكنندگان از اردوى دولتى فرارى شده‌اند و باقيماندگان استطاعت فرار نداشته‌اند چه رسد كه استطاعت پذيرائى كردن از كسى را داشته باشند .\r\nو اما اردوى انگليس بعد از عقب نشينى اردوى دولتى ( و يا آنگونه كه در اخبار انگليس منتشر مىشود اضمحلال قزاقخانه ) جلو رفته از منجيل ميگذرند و با فاصلهء ميان خود و پيش‌قراولان متجاسرين با كمال اطمينان خاطر مينشينند از آن طرف هم بلشويكان مصنوعى در رشت و انزلى آرام مينشينند و دست از پا خطا نميكنند سردار\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nمحيى و برادرش هم زمام حكومت گيلان را در دست ميگيرند .\r\nآيا قشون انگليس نميتوانسته است در رشت بماند البته ميتوانسته ولى دو ملاحظه داشته يكى نگرانى از جنگل و ديگر آنكه ميخواسته است يك قوه به صورت ظاهر همرنگ قوهء جنگل و قواى بلشويكى ميان او و بحر خزر فاصله بوده باشد آن هم قوه‌ئى كه زمامش از دست قدرت آنها خارج نبوده باشد اينجا ظاهر مىشود كه بلشويك مصنوعى گيلان بتوسط اعيان و متمولين آن سامان با كدام دست و از روى چه مصلحت ساخته شده و چه نتيجه داده است .\r\nبهرصورت سياستمداران انگليس بعد از رسيدن به مقصود خود از انحلال قزاقخانه و درهم شكستن قوهء متجاسرين بدست بلشويكان ساختگى و اطمينان از اينكه با وضعيت حاضر گيلان از جنگل هم سرو صدائى بلند نخواهد شد بفراغت خاطر باجراى نقشه كه دارند ميپردازند چه در قزوين چه در تهران به اين ترتيب كه سردار استراوزلسكى بتهران رفته استعفاى خود را بسلطان احمد شاه تقديم مىكند و در تحت نظارت و حمايت انگليسيان بقزوين آمده رسما قزاقخانه را بصاحبمنصبان ايرانى و انگليسى تحويل ميدهد و باز در تحت همان نظارت و حمايت خود و خانواده‌اش با ديگر صاحبمنصبان روسى كه در تحت امر او بوده‌اند روانهء بغداد شده باروپا ميروند .\r\nبديهى است اين پيش‌آمدها با ترتيبى كه مشير الدوله در نظر گرفته بوده است از جنگ كردن با متجاسرين و از توسل بمجلس شورايملى و انداختن پايهء امور بمجراى قانونى بموجب قانون اساسى به كلى مخالفت دارد در اين صورت ديگر رياست او موضوع و معنائى نخواهد داشت اين است كه او هم بعد از انحلال قزاقخانه بيفاصله استعفا ميدهد و كابينه‌ئى كه از پيش براى اين روز آماده شده است به روى كار ميآيد اينجا بايد باوائل تشكيل كابينه مشير الدوله بازگشت نموده از دو نقطه نظر اوضاع را شرح بدهيم تا خوانندگان از حقايق گذشته‌ها آگاه گردند .\r\nيكى از طرف اقدامات مشير الدوله براى اجراى دستور رياست خويش و وفا نمودن بوعده‌هائيكه داده است و ديگر از طرف اقدامات انگليسيان و كميته زرگنده و رفقاى ايشان براى تشكيل كابينه بعد از مشير الدوله و معين نمودن تكليف قرارداد\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nوثوق الدوله و قرارداد تدافعى و تشكيل يك مجلس شورايملى از اشخاص موافق و يا لا اقل غير مخالف با قراردادهاى مزبور .\r\nاما اول مشير الدوله با شتاب بفراهم آوردن موجبات تكميل انتخابات و افتتاح مجلس ميپردازد اما مفاسد انتخاباتى كه تاكنون بدست كاركنان وثوق الدوله صورت گرفته است بيش از آنچه ميدانسته بر او واضح ميگردد و ميبيند اگر بخواهد نسبت بانتخاباتى كه شده و زمينه‌هائى كه از روى همان نقشه‌ها براى اشخاص موافق با قرارداد و يا غير مخالف حاضر شده است كار انتخابات را به آخر رسانيده مجلس را باز كند اولا اين مخالفت صريح است با قانون اساسى و از كسى كه خود را از مؤسسين و مقننين ميشمارد اين كار شايسته نيست و ثانيا از مردم مركز و ولايات بر ضد انتخاباتى كه شده است صدا بلند شده شرح بىقانونيها و بىاعتداليها كه در مركز و ولايات در اين موضوع شده است در روزنامه‌هاى داخل و خارج منتشر و دفاتر وزارت داخله پر است از شكايتها و اعتراضهاى مدلل بطوريكه ممكن نيست بديده بىاعتنائى به آنها نظر كرد و بر فرض كه بخواهد از بىقانونيها كه شده است صرفنظر كرده بقيهء وكلاء را بهرصورت ممكن است انتخاب نموده و مجلس را دائر كند با ضديت تام كه مردم با قرارداد دارند چگونه ميتواند آن را بمجلس برده از آن مدافعه نمايد در صورتى كه خود و اعضاى كابينه‌اش نيز با قرارداد موافقت باطنى ندارند .\r\nبهرحال جرائد محلى موضوع انتخابات را مطرح نموده بعضى ميگويند انتخابات بايد تجديد شود بعضى ميگويند آنچه شده گذشته است در انتخابات باقيمانده بايد كوشيد كه اشخاص با جرئت وطندوست انتخاب شوند و در مجلس اكثريت يافته قرارداد را رد نمايند و بالجمله هياهوى شديد در اين باب بر پا شده است و بالاخره رئيس دولت در ششم برج اسد يكهزار و دويست و نود و نه ( 1299 ) شمسى بيانيه‌ئى نشر ميدهد كه حاصل آن لزوم مراجعه بآراء عمومى ملت است در كار انتخابات در تجديد شدن و عدم آن .\r\nاين كار البته صحيح و موافق ميل و رضاى مليون است ولى در صورتى كه اين كار از طرف همان هيئتهاى نظار كه سوء انتخابات در تحت نظر آنها واقع شده است\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nصورت نگيرد و گرنه به كار غلطى لباس صحت پوشانيدن خواهد شد .\r\nبعد از نشر بيانيهء رئيس دولت از طرف نمايندگانى كه بيشتر آنها بقانونى نبودن انتخاب آنها مشهور هستند لايحه‌ئى نشر مىشود مشعر بر قانونى نبودن بيانيه رئيس دولت ولى مشير الدوله باعتراضنامه نمايندگان مزبور اعتناء نكرده بجوابهاى شفاهى دادن و باستمالت كردن از متنفذين در آنها ميگذراند از طرف ديگر از بعض ولايتها بدستور نمايندگان مزبور و بمساعدت حكام و مأمورين دولتى مغرض تلگرافات مشعر بر رضايت از انتخاباتى كه شده است ميرسد و بالجمله داستان انتخابات و دسيسه‌كاريها كه براى تشكيل يك اكثريت پارلمانى موافق با قرارداد وثوق الدوله از مهمترين مسائل سياسى و اجتماعى كنونى ايران شمرده مىشود تا بكجا بيانجامد .\r\nاينك باقدامات كميته زرگنده براى تشكيل كابينه بعد از كابينه مشير الدوله بپردازيم كميته زرگنده كه اكنون مركب است از طرفداران قرارداد و يكعده از دمكراتها و يك جمع از اعتداليون قديم كه حالا خود را سوسياليست ميخوانند و نظريات انگليسيان را هم در تشكيل كابينه و غيره دربر دارد ميخواهند رئيس دولتى بر سر كار آورند كه با مقاصد خصوصى آنها همراه باشد و با اجراى قرارداد موافق يا غير مخالف و چون ميرزا كريم خان گيلانى نفوذى در كميته مزبور دارد و گيلان در دست برادران اوست و آنها بفتح اللّه خان سپهدار گيلانى بستگى دارند در نظر گرفته مىشود كه فتح اللّه خان زمامدار دولت بگردد اما چون او هنوز مقام تصدى رياست دولت را ندارد و مورد توجه مليون نيست ميخواهند ميرزا حسنخان مستوفى الممالك رئيس شود و سپهدار با يك عده ديگرى را كه در نظر دارند عضو كابينه او بنمايند حتى زمزمه ميكنند كه بر خلاف رسم و عادت مملكت دو نفر از اعضاى معمم كميته را كه سيد ضياء الدين طباطبائى و ميرزا محمد صادق طباطبائى باشند در آن كابينه بمقام وزارت رسانيده يكى وزير عدليه بگردد و ديگرى وزير معارف و به اين ترتيب رفته‌رفته زمام امور دولت را بدست كميته درآورده مقاصد انگليسيان را در اجراى قرارداد بر آورند و خود نيز هريك بمقاصد شخصى برسند انگليسيان هم در اين نقشه آنها را كمك مينمايند .\r\nبلى همان انگليس كه وزير مختار او سرپرستى كاكس ميگفت مستوفى الممالك\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nيكى از اشخاصى است كه ديگر هرگز نبايد دخيل كارهاى دولتى بشود و ميگفت كسى كه نام مستوفى الممالك را ببرد قابل آن نيست كه طرف گفتگوى ما واقع گردد اكنون به زبان وزير مختار ديگرش نرمان بمستوفى الممالك براى تشويق او بقبول كردن رياست دولت ميگويد شما تنها شخصى هستيد كه ميتوانيد ايران را نجات بدهيد .\r\nاما مستوفى الممالك عاقلتر از آن است كه فريب اين سخنان را بخورد و يا آلت دست اين و آن گشته بعد از يك عمر تحصيل نام نيك چندين مرتبه باشرافت رياست دولت كردن همه چيز خود را كه استقلال وطنش هم جزء آنها باشد فداى رياست وزرائى چند روزه بنمايد .\r\nخصوصا كه او شريك رياست مشير الدوله بوده است و نميتواند بيفاصله همدست مخالفين وى بگردد بالجمله بعد از چند روز بحران ناچار ميشوند بىملاحظه سپهدار گيلانى را برياست دولت برگزينند و در اين حال صداى مردم بضديت با او بلند مىشود با اظهار مخالفت شديد با قرارداد چهار نفر از وزراء سابق كه وثوق الدوله آنها را تبعيد كرده بود و مشير الدوله باز آورده اكنون در ميان مليون وجاهت دارند همان اندازه كه در سفارت انگليس و نزد طرفداران قرارداد بىوجاهتى و چون يكى از آنها برادر ميرزا جواد خان سعد الدوله است كه اكنون خانه‌نشين مىباشد و همه وقت داعيه‌هاى بزرگ دارد چهار وزير مزبور را وعده ميدهد كه اگر او را برياست وزرائى برسانند آنها از وزراى وى خواهند بود آقايان هم ميان مردم افتاده تبليغات ميكنند كه تنها آن كس كه جرئت داشته باشد قرارداد را لغو كند سعد الدوله خواهد بود .\r\nاما بديهى است انگليسيان راضى نخواهند شد كابينه‌ئى تشكيل بشود كه اين چهار نفر در آن بوده باشند گرچه بسعد الدوله نظر بدى نداشته باشند .\r\nو بهرصورت سعد الدوله و كاركنان او هم در برانگيختن خلق بر ضد رياست سپهدار كوتاهى نميكنند اين است كه بيواسطه بعد از صدور دستخط رياست او از شاه در تهران انقلابى بروز مىكند و از شاگردان مدارس شروع شده يكى دو روز شهر در حال انقلاب است بازارها بسته مىشود محصلين و غير آنها در اظهار مخالفت با قرارداد و با رياست سپهدار فروگذار نميكنند دولتيان هم با فشار سفارت انگليس از گرفتار\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nكردن ناطقين و حبس و زجر كردن گرفتارشدگان دريغ نميدارند و بايد دانست كه بمحض رسميت يافتن رياست سپهدار وستهال سوئدى رئيس نظميه سابق كه در زمان رياست مشير الدوله معزول شده بود و چنان كه نوشته شده عضو كميتهء زرگنده گشته است برياست نظميه برقرار ميگردد و با ديگر كاركنان وثوق الدوله و قرارداد كه همه در ظرف يكى دو روز داراى شغل و كار ميشوند همدست شده و با فعاليت شديد آتش اين انقلاب را خاموش مينمايند .\r\nمركز اين انقلاب بطور خفا در منزل نگارنده است و روابط با رجال ضد قرارداد برقرار مىباشد و به همين سبب در حين گرفتارى جوانها و سردستگان انقلاب از طرف نگارنده و از جانب رجال معروف طرف توجه ملت بوسائل و وسائط مختلف در استخلاص آنها كوشش مىشود بىآنكه معلوم بوده باشد همه از يك راه است بهرصورت در مقابل فعاليت طرف مقابل اهتمام مىشود كه تمام گرفتارشدگان بىاستثنا آزاد ميشوند بىآنكه محاكمه و استنطاقى در كار بيايد و اين بواسطه توجه تودهء ملت است بمخالفين قرارداد گرچه اين انقلاب مختصر در برهم زدن رياست سپهدار اثرى نميبخشد ولى سبب مىشود كه افكار ضد قرارداد قوت گرفته بيانيه‌ها بنام عموم ملت از طرف تجار و كسبه طبع و نشر ميگردد كه ما قرارداد را لغو و باطل ميشماريم و اين اول دفعه است كه مليون بطور اجتماع كتبا و رسما مخالفت صريح خود را با قرارداد اظهار مينمايند و در سفارت انگليس و نزد دولتيان تأثير شديد مينمايد .\r\nشايد خوانندگان كتاب من انتظار دارند در فصل بعد از اين فصل بيفاصله شرح رياست دولت كردن سپهدار گيلانى و سياست‌بازى بيگانگان را بخوانند ولى مسائل ديگرى هست كه بايد در يكى دو فصل نگارش بيابد كه وقت نوشتن آنها نگذرد زان پس بنگارش كار دولت بپردازيم .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nفصل نوزدهم شرح حال نگارنده و طرفداران جامعه ملل و كميته آهن\r\nدر فصل دوازدهم نگارش يافت كه نگارنده براى جلوگيرى از نفوذ سياست بيگانه در مملكت بعنوان كميته آهن در اصفهان بتوسط حسين خان معتمد مدير ايرانى كميته مزبور اوراق و اشياء مربوط بتشكيل مركز تهران كميته را گرفته با خود بتهران ميبرم تا آنجا بتوانم با آنها چه رفتار نمايم . اينك برفتار خود در آن كار اشارت مينمايم پس از ورود بتهران در اينموضوع با يك تن از صميمىترين دوستان خود كه در وطن دوستى او ترديد ندارم قضيه را شرح داده او را از اقدام و فكر خود آگاه ميسازم و به او ميگويم كميته آهن در تهران من و شما هستيم با يك جوان كه به سمت منشىگرى با دقت انتخاب نمائيم كه با نيت حقيقى ما موافق بوده باشد و اين زهر را باندازه‌ئى كه كشنده نباشد به كار ببريم و بلكه بشود اساس آن را برهم بزنيم .\r\nعدالت با نگارنده موافقت مىكند جوانى را هم انتخاب مينمائيم و شرحى برئيس دولت نوشته مىشود كه مركز كميته در تهران منعقد شده است بىآنكه نوشته شود كجاست و بدست كى و كاغذى بر حسب تقاضاى كميته اصفهان بمأمور رشت كميته نوشته مىشود كه او معزول است بىآنكه بجاى وى كسى تعيين گردد و چون مصادف مىشود با عقد قرارداد انگليس و ايران كميته مركزى خود را در بسته امانت مهر و موم شده براى وعده غير معين مستور مينمايد در اين حال كلنل هيك از لندن احضار مىشود و او از اصفهان بتهران آمده بسراغ كميته مركزى ميرود بىآنكه او را بيابد در اصفهان هم بعد از عقد قرارداد و جشن گرفتن كميته آهن براى آن بوطنخواهان آن شهر حالى مىكند تأسيس كميته مزبور براى چه مقصد بوده است و اشخاصى كه در حقيقت\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nكميته را نشناخته داخل شده‌اند خارج ميشوند و هياهو بر ضد كميته بلند مىشود حسين خان معتمد هم چشم كلنل را دور ديده بموجب يك ماده از نظامنامهء كميته‌ئى كه هر وقت وجود كميته انقلابى اگر ضرورت نداشته باشد آن را بيك حزب سوسيال دمكرات ميتوان تبديل كرد كميته انقلابى را منحل ساخته آن را بحزب مزبور تبديل مىكند بى آنكه خود را در رأس حزب قرار بدهد بلكه اصفهان را هم ترك كرده مدتى در ميان بختياريها ميماند .\r\nو همچنين كميته آهن منحل شده است كه انگليسيان و كاركنان آنها از مصالحش كميته زرگنده را ميسازند .\r\nباز از حال و كار خود بگويم بعد از برگشتن از اصفهان از راه فروش باقيمانده از ميراث پدر عسرت معاشى كه داشتم اندكى بر طرف شد و با قراردادى كه با حكومت آذربايجان قفقاز در مذاكره بود بسته شود براى رفتن ببادكوبه و تأسيس يك آكادمى و خدمت در قسمت فارسى آن تهيه راه معاش براى خود ميديدم دولتيان آگاه ميشوند و از گوشه و كنار ملامت ميشنوند كه مرا مجبور ساخته باشند استخدام ديگران را بپذيرم ناچار حقوق مقطوع شدهء مرا بعنوان رياست يك مجمع علمى و ادبى در وزارت معارف برقرار ميسازند مجمع مزبور تأسيس و از شعبه كنفرانس و خطابه شروع مىشود تندروان از مليون كه با كابينه وثوق الدوله ضديت دارند و بر ضد قرارداد اقدامات ميكنند آمدورفت مرا بدائره معارف كه موجب پاره‌ئى از موفقيتها براى وزير معارف منسوب بوثوق الدوله است خوش نميدارند اما من در كار معارف نميتوانم نظريات سياسى را دخالت بدهم و مكرر در خطابه‌ها ميگويم معارف فوق محيط است و تنها عاملى كه ميتواند محيط فاسد را صالح كند معارف است و باز هم معارف .\r\nيكى از موضوعات كه در ضمن خطابه‌هاى رسمى وزارت معارف نگارنده طرح مىكند و موجب هياهوى هنگامه‌طلبان از موافق و مخالف مىشود مسئله اصلاح خط فارسى بلكه خطوط اسلامى است كه در تعقيب نگارشات و اقدامات ديرينه از طرف دانشمندانى چند از فارس و ترك و عرب در لزوم اصلاح خط شده بياناتى مىشود و رساله‌ئى كه بعنوان خط خوانا تأليف شده قرائت ميگردد و نمونه‌هائى از نگارشات\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nبه آن خط را كه اعراب به صورت حروف وضع شده جزو حروف است نشان داده راه اصلاح تدريجى خط كنونى را ارائه مىدهم و هم عقيدهء جمعى را كه بايد حروف لاتين را گرفته اساس خط را تغيير داد بيان مينمايم بىآنكه خود اظهار عقيده در انتخاب كدام يك از دو صورت كرده باشم .\r\nهياهو در اطراف اين موضوع برخاسته مخالفتهائى بروز مىكند اشخاص عوام فريبى ميخواهند رنگ مذهبى به آن داده سنگ قرآن را به سينه بزنند كه با اصلاح يا تغيير الفباء قرآن از ميان ميرود در صورتى كه قرآن بهر الفباء نوشته شود قرآن است و مقام مقدس خود را دارا بعضى ميخواهند رنگ سياست به آن داده طرح شدن اين موضوع را بتحريك اجانب نسبت بدهند و بالجمله نگارنده موقع را براى تعقيب موضوع مناسب نديده آن را براى وقت خودش ميگذارد و هنگامه‌هاى بر پا شده فرو مينشيند خصوصا كه ملتفت ميشوم كابينه وثوق الدوله براى اينكه حرف قرارداد كمتر بميان بيايد ميخواهد سرها را باينگونه صحبتها گرم نمايد .\r\nبديهى است اين موضوع روزى بايد حل شود و الفباء ما به صورتى درآيد كه با نداشتن معنى عبارت و لغت هم بشود آن را صحيح خواند و توانستن خواندن فرع دانستن معانى الفاظ و مفاد عبارت نبوده باشد چنان كه اكنون هست و دانشمندان ميگويند ما بايد همه چيز خود را اصلاح كنيم و از الفباء شروع نمائيم .\r\nآرى چنان كه در ميدان جنگ فتح و غلبه با كسى است كه توپ و تفنگش يك ذرع بيشتر بزند تفوق اجتماعى و اقتصادى و سياسى كه همه مربوط بدولتمندى است براى كسى است كه الفباء او يك روز زودتر طفل او را باسواد نمايد .\r\nدنيا ميدان مبارزهء زندگانى است و سلاح اين ميدان برترى در علم و صنعت است و آسانى كار تعليم و تعلم اول وسيلهء آن است و رفع نواقص الفباء در تحصيل اين وسيله مدخليت بزرگ دارد .\r\nنگارنده تصور مىكند كه عقب ماندن عالم وسيع اسلامى با مزاياى توحيدى كه دارد از قافله پيشقدمان از ملتهاى ديگر دو سبب اساسى دارد يكى نقصان تعليم و تربيت زنها و شركت در كار جامعه نداشتن آنها و ديگر نارسائى الفباء و مشكلات تحصيل سواد\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nكه ديگران با خواندن خط باسواد ميشوند و ما بايد باسواد باشيم تا خط را بخوانيم و بديهى است كه مراد از نقطه‌نظر عمومى است و اگر نه در هرجامعه اشخاص باهوش هستند كه با هرمشكل نبرد كرده خود را به مقصود ميرسانند .\r\nخلاصه در اين ايام نگارنده به كارهاى معارفى ميپردازد و از سياست خود را دور ميگيرد و سعى ديگران كه مرا باز آلودهء كار سياسى نمايند بىنتيجه ميماند چنان كه در قضيه طرفدارى از جامعه ملل رويداد بشرح ذيل .\r\nدر اروپا و امريكا اختلاف كلمه در موضوع مجمع اتفاق ملل روى ميدهد اروپائيان يعنى متفقين اصرار دارند امريكا در مجمع اتفاق ملل عضويت بيابد ولى او نميپذيرد يكى براى آنكه نميخواهد خود را به كارهاى اروپا و غيره آلوده كند و ديگر آنكه ميداند مجمع اتفاق ملل تا روح حقيقى خود را بيابد طول خواهد داشت و اكنون آلتى است در دست متفقين براى رسيدن بمقاصد خود و تحميل كردن خسارت جنگ فوق العاده بر متحدين به قوت اين مجمع در اين صورت متفقين مجبور ميشوند مجمع را بىامريكائيان دائر كنند و در اين صورت لازم ميبينند دولتهاى ضعيف كه بتشويق آنها داخل مجمع شده‌اند علاقمندى خود را بمجمع زياد ظاهر كنند و انگليس و فرانسه كه مهمترين بازيگران اين صحنه هستند ميكوشند رأيهاى موافق با رأى خود را در جامعه ملل زياد كنند مجتمعا در موضوعات مشترك و هريك منفردا در مصالح و منافع خصوصى از جمله ايران است كه بتشويق انگليسيان جزو جامعه شده است و انگليسيان تصور ميكنند با رابطه قرارداد يك رأى بنام ايران همه وقت و در هرموضوع بر عده رأيهاى موافق آنها افزوده مىشود اين است كه وزير خارجه ايران نصرة الدوله در اروپا با تلگراف رمز بوثوق الدوله ميگويد لازم است در تهران مجمعى براى طرفدارى از جامعه تشكيل شود از اشخاصى كه در اروپا مخصوصا ناشناس نبوده باشند و آن مجمع دو كس از اشخاص را كه اكنون در اروپا هستند بعضويت خود پذيرفته و همانها را بمجامع طرفداران جامعه ملل معرفى كرده نمايندهء خود قرار بدهد .\r\nوثوق الدوله در شانزدهم برج قوس يكهزار و سيصد و سى و هشت ( 1338 ه ) از نگارنده و چند تن ديگر دعوت كرده تقاضا مىكند مجمع مزبور را ما تشكيل\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nبدهيم و ميگويد اين يك كار بين المللى است و هردو دسته جنگجو با آن موافقت دارند در صورتى كه حقيقت امر اينطور نيست .\r\nدر اين مجلس نگارنده فرصت را مغتنم شمرده محرمانه بوثوق الدوله ميگويم در موضوع قرارداد ايران و انگليس من اگر خيلى خوشبين بوده باشم خواهم گفت شما غير از آنچه كرده‌ايد چاره نداشته‌ايد بكنيد و گرنه به اختيار ممكن نبود بچنين كار اقدام نمائيد فرض ميكنيم آن خوشبينى را دارم در اين صورت ميگويم شما خود چاره نداشتيد كه يك ظرف شكستنى را از بام بيندازيد و بشخصه هم نميتوانستيد فرود آمده آن را حفظ كنيد اما ميتوانستيد به ديگران محرمانه بسپاريد نگذارند به زمين آمده فنا بيابد چرا اين كار را نكرده و نميكنيد ؟\r\nرئيس الوزراء از اين اعتراض بانديشهء طولانى فرو رفته جوابى ندارد بدهد ميگويد حالا كارى است شده و معلوم نيست عاقبتش بكجا بيانجامد عجالتا از اين مبحث گذشته تقاضا ميكنم دربانى در معارف را براى شخص خود نگاهداريد و نگذاريد آنجا بدست بيگانه بيفتد كه دائره‌اش را محدود سازند بلكه از اين راه گمكرده‌هاى خود را جستجو نمائيم و اگر امروز نشد لا اقل اميدوار باشيم كه فردا بشود و در اين كار نظرى بمعارف هندوستان افكنده از آنجا درس عبرت بگيريم .\r\nوثوق الدوله - تصور مىكند ما مجبور هستيم براى همه كارمان مستشار از انگليس بياوريم ؟ خير اينطور نيست بخواهيم ميآوريم نخواهيم نميآوريم .\r\nنگارنده - اين در صورتى است كه شما با آنها هم قوه بوده باشيد ولى در صورتى كه آنها قوى هستند و شما ضعيف شما را مجبور ميكنند كه بخواهيد و بپذيريد .\r\nو مناسب بود اضافه كنم آنچه را از مجراى موثقى شنيده‌ام كه انگليسيان براى همهء دوائر دولتى ما مشاور در نظر گرفته‌اند و اشخاصش را تقريبا تعيين كرده‌اند براى معارف هم خيال كرده‌اند پروفسور براون را بفرستند اما چون بطور محرمانه مسئله در نظر گرفتن براون بنگارنده گفته شده بود اظهارى نكردم خلاصه در اطراف اين موضوع كه نميبايد گذارد در كارهاى اساسى معارف دست دخالت بيگانه داخل گردد قدرى صحبت مىشود و رئيس دولت ميگويد با شما همعقيده هستم بوزير علوم\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nبگوئيد از من وقت بخواهد يكى دو ساعت در اين باب صحبت بداريم ولى آنوقت بدست نميايد .\r\nنگارنده مذاكرهء خود را با رئيس دولت خاتمه مىدهم به اين سخن كه بطور مزاح به او گفته مىشود چون اهل دادوستد هستيد ميگويم اگر در معارف را آزاد گذارديد و در توسعهء آن كوشيديد تقديمى قابلى هم بشما داده خواهد شد با تبسم ميگويد چه خواهد بود ؟ ميگويم رسالهء نوشته شرح مىدهم كه شما بتوسعه معارف از روى اختيار كه خدمت اساسى بلكه اساسىترين خدمتهاست بمملكت گناهى را كه در عقد قرارداد از روى اضطرار مرتكب شده بوديد كفاره داديد .\r\nاين سخن برئيس الوزراء برميخورد بسيار هم برميخورد ولى با خنده ميگذراند و ميگذرد و اما طرفدارى از مجمع اتفاق ملل - يكى دو روز ميگذرد و در بهارستان يعنى در اطراف مجلس شورايملى بر حسب تعيين مكانى كه از طرف دولت شده كسانى كه بايد مجمع را تشكيل بدهند مجتمع ميگردند و چون دو جلسه مقدماتى كرده و از يكعده اشخاص ديگر هم دعوت نموده‌اند در جلسه سيم در بهارستان تقريبا بيست نفر جمع شده بانتخاب هيئت رئيسهء خود ميپردازند .\r\nپس از رسمى شدن مجلس دو نفر را كه وزير خارجه در اروپا تعيين كرده است يكى ميرزا محمد على خان ذكاء الملك و ديگر ميرزا فرج اللّه خان منتصر السلطنه بنمايندگى از طرف خود معين مينمايند در اين صورت مقصود اصلى از تأسيس اين جمعيت حاصل شده است و وزير خارجه طرفدار جدى قرارداد خواهد توانست با آن دو نفر كه براى همين كار با آنها موافقت كرده است و اعتبارنامه‌ئى كه بعنوان نمايندگى از طرف مليون ايران در دست دارند بمقاصدى كه دارد بهتر كامياب شود دولت هم ديگر اصرارى ندارد كه اين مجمع مرتبا دائر بوده باشد ولى واردشدگان بمجمع كه درش به روى طرفداران قرارداد و اعضاى كميته زرگنده هم بسته نبوده بلكه براى آنها بازتر بوده است تا ديگران بويژه مخالفين قرارداد كه عددشان بسيار كم است و در اقليت كامل هستند ميخواهند اين وسيله را در دست داشته باشند و اين عنوان را براى پيشرفت مقاصد ديگر كه دارند مغتنم ميشمارند .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nخصوصا كه براى مخارج دفترى و خرج جلسه‌ها پولى هم از دولت ميگيرند بيش از آنچه ضرورت دارد بديهى است اين كارى نيست كه نگارنده بتواند با اين اشخاص در آن بذل جهد نمايد بعلاوه كه اشخاص صالح از مليون به اين مجمع خوش‌بين نيستند و كارى را كه قرارداد گذارندگان با تشويق بيگانگان تأسيس ميكنند و ممكن است در اجراى قرارداد بمنزلهء يك مقتضى و يا در برهم زدن آن بمنزلهء يك مانع بوده باشد يك كار ملى سودمند به حال وطن نميشناسند از طرف ديگر قسمتى از نمايندگان مجلس شورايملى كه در مركز و ولايات انتخاب شده‌اند و در بهارستان جلسه دارند با انعقاد اين مجمع در بهارستان بىآنكه آنها در آن دخيل باشند موافقت ندارند و بهرصورت اسباب مخالفت با اين مجمع در داخل و خارج آن جمع شده عنوان خوش به خود نميگيرد و نميتوان با بىاعتنائى بدانجا آمدورفت كرد .\r\nنگارنده هم فرصت را غنيمت شمرده لايحه‌ئى را كه خواهيد خواند و در شمارهء 104 روزنامه رهنما نشر شده است در يكى از جلسه‌هاى مجمع ميخواند و ديگر خود را دور ميگيرد بعضى از اشخاص حقيقت‌خواه هم دورى مينمايند و مجمع منحل ميگردد .\r\nصورت لايحه « آقايان محترم چون هيئت مؤسس مجمع ملى كه براى نشر افكار بين المللى و هواخواهى از مجمع اتفاق ملل تشكيل يافته عده‌اش به حد كفايت رسيده است و از امروز بايد باداى وظيفه‌ئى كه به عهده دارد بپردازد لازم ميدانم اين چند كلمه را تذكرا عرض نمايم .\r\nجامعه ملل كه عنوان مقصدش ريختن طرح اساس صلح عمومى است نزديك يك قرن است بعنوانهاى مختلف نام و نشان خود را گوشزد عالميان نموده است و در جنگ عمومى كه بدبختيش شامل نوع بشر شد هواخواهان مجمع مزبور بيشتر اميدوار شدند كه راه رسيدن به مقصود را نزديك تصور نمايند بطوريكه گاهى بخاطر ميآورند براستى و حقيقت جنگ عمومى مقدمه صلح عمومى خواهد بود خصوصا وقتى ديدند و شنيدند تأسيس جامعه ملل روى اساس صلح و ترك جنگ و جدل واقع گشت و نظامنامه آن به صورتى كه اگر به تمام معنى جارى شود اول قدم است كه رو بسعادت\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nعالم بشرى برداشته مىشود منتشر گشته است و به زودى در ميان ملت ما هم نشر خواهد شد .\r\nولى يك نكته را هم نبايد از نظر دور داشت و آن اين است كه تأسيس مجمع اتفاق ملل به تمام معنى يا بايد بواسطه تهذيب اخلاق عمومى بوده باشد كه ملل عالم از روى آن حسن اخلاق بنام مقدس انسانيت از ايجاد موجبات اختلافات ما بين خود احتراز نمايند و اگر احيانا اختلافى رويداد در محاكم وجدان صلح‌جويان با اسباب عادى قطع و فصل كرد و يا بايد شدت احتياج در اشتراك در سود و زيان عمومى تأسيس مجمع اتفاق ملل را ايجاب نمايد غير از اين دو راه راهى به نظر نميرسد .\r\nبديهى است علم و تربيت بشرى هنوز بدرجه‌ئى نرسيده است كه از روى دانش و پرورش دست رد به سينه حرص و طمعها گذارده به مقصد اصلى كه صلح و سلامت است برسيم و يا لااقل نزديك گرديم چنان كه ملاحظه ميكنيم هرچه بدبختى بيشتر شامل حال ملل عالم ميگردد اشتعال آتش بغض و كينه و حرص و طمع بر زيادت مىشود بطوريكه يك صاحب زبان كه با هزار بيان محسنات صلح عمومى را گوشزد عالميان مىكند در همان حال اشتهاى خود را صاف و حلقوم خويش را وسعت ميدهد كه بتواند سرتاسر جهان را ببلعد اين است طبيعت بشرى كه هيچ قوه‌ئى نميتواند در عالم او را محدود كند مگر احتياج آيا ملل عالم خاصه اقوياى آنها احتياج خود را به صلح عمومى و تأسيس جامعه ملل براى نگاهدارى آن احساس كرده‌اند من در اين مسئله هنوز شك دارم آيا صداى صلح و سلامت‌خواهى براستى و حقيقت از حلقوم دول بيرون ميآيد كه صلح‌جويان جهان آن صدا را سروش غيب دانسته زمين و آسمان را از صداى لبيك خود پر نمايند من در اينموضوع هنوز ترديد دارم .\r\nزيرا در عين خوشبينى كه در وجود نابود من به حد افراط بوده و هست حوادث اخير دنيا با آنچه به چشم و گوش خود ديده و شنيده‌ام يك اندازه مرا مجبور كرده است خوشبينى خود را محدود نگاهدارم با وجود اين هركجا صداى صلح عمومى بلند مىشود سراسر وجود من براى شنيدن آن گوش ميگردد هركجا نام مجمع اتفاق ملل برده مىشود باستقبال آن ميشتابم و يك مسئله را هم نبايد از نظر دور داشت كه اگر\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nامروز جامعه مللى كه تأسيس مىشود معنى حقيقى خود را در بر نداشته باشد اينمرحله‌ئى از مراحل زندگانى اوست كه ميپيمايد و روزى آن معنى را در بر خواهد گرفت .\r\nعنوان مجلس صلح عمومى در اواسط قرن نوزدهم مسيحى در اروپا با ابهت و عظمت گوشزد جهانيان گشت در صورتى كه آن روز تنها در صلب افكار صلح‌جويان بود و نشو و نما مينمود بعد از آن مراحلى پيمود و در هرمرحله از تجربه‌هاى دانشمندان چيزى بر خود افزود تا اين وقت كه بدبختيهاى جنگ عمومى حاجتمندى به اين مؤسسه بين المللى را بيش از پيش محسوس ميسازد خصوصا كه دماغهاى مملو از تحصيلات جنگجوئى اكنون تكيده شده مخزنها از آلات و ادوات جنگ تهى گشته سرمايه‌هاى زياد با سرهاى پرشور سوخته و يا زير خاك رفته و بالاخره دنياى سلحشورى خسته و فرسوده گشته است در اين صورت انديشه تأسيس مجمع اتفاق ملل اگر گفته شود پس از طى مراحلى كه نموده است شايد طولى نكشد كه قدم بعالم وجود بگذارد زياد دور از حقيقت نبوده باشد يعنى دنياى كنونى شايد نزديك شده باشد كه منافع مشترك خود را در توسل بذيل اين مؤسسه عالى بداند و احتياج خود را بريختن طرح اساسى صلح بادوامى احراز كند در اين صورت بر عموم ملل مخصوصا ملتهاى عقب‌مانده لازم است خود را از اين دائره دور نگيرند و شركت در اين اساس را موجب سعادت خود بدانند و معتقد باشند كه اگر مجمع اتفاق ملل به تمام معنى امروز صورت پذير نباشد فردا خواهد بود و دير يا زود دنيا ناچار است رو به صلح برود پس بايد مهيا و آماده بود و با پيشروان قافلهء صلح و سلامت همقدم گشت تا از واماندگان محسوب نگرديد .\r\nبا اين قصد و با اين نيت با اطلاع اجمالى كه از جريان امور و از افكار صلح‌جويان داريم ميخواهيم ما هم در مملكت ستمديده خود وظيفه مليت خود را در اينمرحله ادا كرده باشيم اين است كه در اين مجمع گرد آمده بتبادل افكار پرداخته طرفدارى ملت خود را از جامعه ملل اظهار كرده حسن توفيق و سعادت ملت را از خداوند خواهانيم .\r\nو هم بايد تصديق كنيم كه در قرنهاى اخير بواسطه اوضاع طبيعى مملكت بواسطه سوء اداره بسيارى از حكومتهاى پيش بواسطه جريانهاى مختلف سياستهاى خارجى\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nدر مملكت ما بواسطه درسهاى بدى كه از طرف سران و سروران قوم بجامعه ما داده ميشده است و بجهات ديگر حس اجتماعى و مسئوليت مدنى كه از بزرگترين شرافتهاى بشرى است در ميان ما بنهايت ناتوانى افتاده است حوادث اخير هم بجاى آنكه موجبات توانائى و قوت آن را فراهم آورد بر ضعف آن افزوده است بحديكه ديدن آن با ديدهء غير مسلح مشكل به نظر ميآيد در اين صورت بزرگتر وظيفه كه متوجه اين مجمع ملى است آن است كه روح اجتماعى ملت را باهتزاز آورده دلهاى فسرده منجمد شده را بتزريق روح حيات تازه و رسيدن بهار آزادى و آسايش گرچه در بحبوحه زمستان بوده باشد ذوب نموده بهيجان عقلانى درآورد كه اگر مجمع كوچك ما باداى اين وظيفه بزرگ موفق گرديد و پس از مدتى افسردگى و پژمردگى وسائل نشر روح حيات را در كالبد ملت ستمديده فراهم آورد ميتواند افتخار كند كه باداى بزرگتر وظيفه خود قيام و اقدام نموده است و چون روح ملت افسرده باهتزاز آمد خود براى هم آواز گشتن با ملتهاى زندهء عالم و طرفدارى نمودن از مجمعى كه بحقيقت مجمع اتفاق ملل بوده باشد حاضر و مهيا خواهد بود .\r\nو هم بايد دانست كه مجمع ما وقتى ميتواند روح اجتماعى ملت را بهيجان آورده باداى بزرگتر وظيفه خود كامياب گردد كه او خود متصف به همين صفت و داراى روح اجتماعى بوده باشد . »\r\nديگر از كارها كه نگارنده در اين ايام به آنها اقدام مىكند يكى تأسيس انجمنى است بعنوان انجمن معارف‌خواهان براى اصلاحات معارفى و موفقيتهائى حاصل ميگردد و ديگر انجمن ادبى ايران را كه مكرر دائر كرده است و بواسطه مسافرتهاى طولانى و كوتاهى همتها و نظرها برهم خورده است با يارى جمعى از اهل ادب باز دائر مينمايد و شخصا آن را اداره مىكند باميد آنكه بشود از اين راه خدمتى بادبيات مملكت كرده نگذارد عالم ادبى كه يكى از مفاخر بزرگ ايران است و در ملتهاى ديگر هم علاقمند بسيار دارد تنها به صورت سجع و قافيه‌بازى و بسيرت مدح و ذم بجا يا بى جا سرودن و استفاده‌هاى مادى نمودن درآيد .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nفصل بيستم رياست فتح اللّه خان سپهدار اعظم گيلانى و اوضاع دربار و سياست‌بازى بيگانه\r\nنخست بايد از اوضاع دربار و دوائر دولتى در اينوقت سخن گفت تا خوانندگان بتوانند از آنجا پى باوضاع ديگر برده قضاوت حقيقى بنمايند .\r\nپادشاه جوان ما سلطان احمد شاه قاجار بىعلاقه بمملكت است شاه ميگويد چنان كه نگارنده از زبان برادرش كه او خود از وى شنيده بود ميشنوم ديديم مردم با پدر ما چه معامله كردند پس بايد تحصيل مال كرد و تا ممكن شد اينجا ماند و هروقت ممكن نشد بيك مملكت آزاد رفت آنجا زندگانى نمود .\r\nبديهى است اگر اطرافيان شاه مردم وطن‌دوست دانشمند ميبودند چه در دورهء زندگانى مكتبى او و چه در دورهء تاجداريش او را بخير و شر خود آگاه ساخته حب وطن و عشق مملكتدارى با شهامت را در دل و دماغ او جاى داده بودند در آنصورت شايد اخلاقى غير از اين كه هست از او ديده ميشد ولى اطرافيان بىلياقت عياش و طماع بجاى كار بطمعكارى و شهوترانى او خدمت كرده او را از ملت و مملكت و بلكه از خود او دور ساختند .\r\nپيش از اينكه شاه بفرنگستان مسافرت نمايد كارى كه در سلطنت خود ميكرده است در عيدها سلام نشستن و امضاء كردن فرامين و احكام آن هم در موارد خيلى لازم زيرا بواسطه احتراز از ميكرب بقلم و كاغذ تا ميتوانسته دست نميگذاشته است گاهى سفراى خارجه را هم بطور رسمى يا غير رسمى ميپذيرفته است و گاهى با رئيس دولت صحبتى ميداشته بىآنكه دخالتى در كارهاى جارى مملكت داشته باشد در صورتى كه در رسيدگى به كارهاى شخص خود مخصوصا در آن قسمت كه مربوط بعايدات بوده باشد كمال مراقبت داشته و دارد .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nبعد از بازگشتن از اروپا هفته يك مرتبه هيئت وزراء در حضور او منعقد ميگردد و مانند پيش خود را در دخالت در كارهاى مملكتى دور نميگيرد خصوصا در قضيه بلشويك و متجاسرين شمالى كه از كار آنها كه اگر دشمن جان او نباشند دشمن مالش هستند انديشهء بسيار دارد .\r\nشاه در پيروى از افكار ناصر الملك در چند سال نيابت سلطنت او و خصوصا بعد از برهمخوردن سلطنت تزارى بانگلستان توجه بسيار مىكند مسافرت او هم بانگلستان و آنچه در آن محيط ديده و شنيده بر توجه او به آنها افزوده است .\r\nو روزى چند پس از ورود شاه بتهران در باغ گلستان بحضور او رفته بشرح ذيل گفتگو مينمائيم . نگارنده - مشعوف هستم كه اعليحضرت اروپا را در موقع جنگ ملاحظه فرموده . شاه از روى حيرت براى چه - چونكه در غير موقع جنگ بدبختيهاى اروپا آن طور كه هست ديده نميشود . شاه - بسيارى از اين ممالك كه من ديده‌ام شما هم ديده‌ايد - بلى هم پيش از جنگ آنها را ديده‌ام و هم در ايام جنگ حقيقة جاى افسوس است كه آسوده‌ترين مردم دنيا بواسطه حرص و طمع مشتى كم از طمعكاران و خودپرستان آنها دچار اين همه بدبختى بگردند اعليحضرتا براى ما چه ارمغان آورده‌ايد . شاه با تبسم چه ميخواهيد برعايت اقتضاى وقت در صلاح ملك و ملت در اول شرفيابى خود در فرح‌آباد عرايضى عرض كردم از روى خيرخواهى اينك نيز در همان زمينه عرض ميكنم قانون باعليحضرت مسئوليت نداده است ديگران نخواهند مسئوليت خود را متوجه اعليحضرت بنمايند مرادم موضوع قرارداد است شاه از شنيدن اين جمله اظهار مسرت كرده ميگويد حقيقت همين است آن اختيارات كه براى سلاطين قاجاريه بوده است براى من نيست در اين صورت دليل ندارد مسئول كار ديگران بوده باشم بعد رشته سخن را برگردانيده ميپرسد شنيدم در موضوع اصلاح الفباء صحبت داشته‌ايد نگارنده بلى صحيح عرض شده خواستم ببينم زمينه براى شروع باينگونه اصلاحات حاضر شده است يا خير شاه اصلاح الف باء لازم است و چه ضرر دارد ما هم الف باء لاتين را گرفته همان كار را بكنيم كه بسيارى از ملتها كرده‌اند نگارنده هيچ ضرر ندارد خصوصا كه الفباء معمول را هم براى امور دينى و مذهبى نگاهداريم تا وقتى\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nكه عربها باصلاح خط خود بپردازند و در صورتى كه افكار براى اصلاح الف باء حاضر نباشد براى تغيير آن چگونه حاضر خواهد بود شاه بعد از سفر اروپا روشنتر و مهربانتر ديده مىشود و اين نتيجه خوبى است كه از اين مسافرت بدست آورده است اينك از دوائر دولتى بگوئيم كه در دورهء مشروطيت بر عرض و طول خود افزوده‌اند بىآنكه عمقى در آنها ديده شود .\r\nدوائر دولتى از كشورى و لشگرى باندازه‌ئى خراب است كه براستى نبودنشان براى آسايش مردم از بودن بهتر است اشخاص قديم كه اغلب بىاطلاع و كهنه‌پرستند سر كارها بوده‌اند يك عده از جوانهاى نيم تحصيل‌كرده و يا روزى چند زنگ مدرسه ديده هم بهر وسيله بوده است خود را باداره‌هاى دولتى داخل كرده‌اند و بر وجود بسيارى از آن پير و جوانها كه فضاى اطاقها را تنگ كرده‌اند غير از اتلاف مال ملت و افزودن مشكلات براى مردم هيچ نتيجه‌ئى مترتب نميباشد .\r\nبالجمله اوضاع دوائر دولتى در مركز و ولايات شرم‌آور شده است و جز آنكه همه را منحل ساخته طرح بهترى بريزند و رشته كارها بدست اشخاص آگاه و كاركن‌ترى بيفتد چاره ندارد .\r\nآيا اين مقصود بدست يك قوهء ايرانى بىآنكه انگشت خارجى در آن باشد به عمل خواهد آمد البته اگر بشود سعادت است براى ملك و ملت .\r\nو اما وضع مليون و احزاب سياسى - مليون بر دو قسمند يك قسم اشخاصى هستند غير رسمى بنام آقا و آقازاده سردسته مشروطه‌چى حزب‌ساز وزيرتراش كابينه‌آور و كابينه‌انداز اين جمع در هركار دخالت كرده براى اين و آن واسطه شغل و كار شده مداخل و معاش ميكنند و از اين گونه مردم اين زمان زياد ديده ميشوند با تهديد معزولى دادن بوزراى منصوب و نويد وزارت دادن بمنتظر الوزاره‌ها دخلى ميكنند و حوزه‌ئى گرم نموده بر اعتبارات خود ميفزايند و از آلت شدن در دست بيگانگان هم در صورتى كه براى مقاصد آنها سودى داشته باشد باك ندارند اين است كه براى هر يك از رجال دولت كه تمولى دارند و مىتوانند نمكى بآش سياست‌مآبان بپاشند طرفدارانى پيدا شده كه سنگ وزارت و يا رياست آنها را به سينه ميزنند .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nقسمتى ديگر از مليون اشخاص صالح وطن‌دوست هستند كه از روى صداقت باهم مينشينند ميگويند و ميشنوند و اظهار غمخوارى براى مملكت ميكنند بىآنكه چندان تأثير عملى بر كار آنها مترتب بگردد زيرا كه اغلب تهىدست هستند و از وجوه يغما شده بهره‌ئى نبرده‌اند و تنها سرمايه آنها احساسات وطن‌خواهى است بىآنكه زر و زورى داشته باشند و بواسطه عفت نفس با بدان قوم دمخوار نميگردند اين است كه اغلب در سياست عقب ميمانند و بهرصورت اختلاط اين دو دسته از مليون و نبودن قوهء تميز حقيقت از مجاز بدگمانى شديدى را در جامعه توليد نموده است بطوريكه اشخاص صالح هرچه ميخواهند باهم همصدا شده بقوهء اجتماع كارى از پيش ببرند موفق نميگردند و دست منافقين ميان آنها تفتين نموده جمع ايشان را بتفرقه مبدل ميسازد و اين خاصيت در هرجامعه كه در علم و تربيت مقام جامعه ما را داشته باشد ديده مىشود و شايد در ايران از روى عوارضى كه اينجا جاى ذكرش نيست بالنسبه شدت داشته باشد .\r\nدر ميان حوزه‌هاى ملى آن حوزه كامرواتر شده است كه بواسطه يا بيواسطه بخارجه‌ها مربوط باشد كه البته آنها در زمره قسمت اول از مليون كه گفته شد محسوب ميشوند زيرا قسمت دوم بيگانه را بيگانه ميداند هركه بوده باشد .\r\nدر اين صورت اگر گفته شود كميته زرگنده برابطه با انگليسيان بيشتر و بهتر ميتواند دخيل كارها باشد خطا گفته نشده است بلى كميته زرگنده با همراهى انگليسيان سپهدار اعظم گيلانى را رئيس دولت ميسازد قسمتى از مليون هم كه با آنها رابطه دارند دل خود را خوش ميدارند كه دوستان خود را بوزارت برسانند .\r\nسپهدار اعظم فتح اللّه خان گيلانى شخصى وطن‌دوست و نيكو فطرت است اما اطلاعاتى را كه لازمه زمامدارى امروز يك مملكت مىباشد با اين همه محذورات داخلى و خارجى كه موجود است ندارد بعلاوه از خارجه‌ها ملاحظه بسيار دارد .\r\nسپهدار بواسطه بذل و بخششى كه داشته است نامش در شمارهء رجال درجه اول مملكت برده مىشود اما از وقتى كه املاك زياد او در گيلان يغما شده است اين خصيصه او هم از كار افتاده و شايد همان نقصان دارائى به او جرئت داده است كه در اين وقت بار چنين مسئوليت بزرگ را بدوش خود بگيرد .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nرئيس تازهء دولت مجبور است هرچه انگليسيان بگويند اطاعت كند چه هركار محتاج است به پول و پول را بانك شاهى بايد بدولت بدهد با اجازه سفارت انگليس كدام پول را بانك شاهنشاهى ايران بايد با اجازه سفارت انگليس بدولت بدهد آيا مراد از پول پيش مقدمه قرضى است كه بموجب قرارداد براى مصارف لازم مملكت ميدهند ؟ اگر اين باشد شايد حق داشته باشند بگويند بايد بدانيم بچه مصرف ميرسد خصوصا كه تكليف قرارداد و استقراض هم كه فرع آن است هنوز معين نيست خير اين نيست بلكه پول خود ايران كه در بانك شاهى است بانك مزبور بىاجازهء سفارت نميپردازد و بدان ميماند كه سفارت انگليس خرج و دخل دولت را بگفتهء ديگران كنترل نموده باشد هزار افسوس و باز هم هزار افسوس .\r\nدر اينوقت سيد ضياء الدين مدير رعد و رئيس كميته زرگنده و واسطه است ميان رئيس دولت و سفارت انگليس پس رئيس الوزراء بايد از واسطه هم حرف‌شنوى داشته باشد و مقاصد او و همدستانش را برآورد تا او هم بسفارتخانه انگليس آمدوشد كرده كارهاى ويرا آنجا انجام بدهد .\r\nو اما نقشه رياست سپهدار اعظم - سپهدار سياست خود را معين كرده است روى همان نقشه كه مشير الدوله وزير سلف او كشيده بوده است يعنى سياست مبهم داخلى در پيروى اساس مشروطيت اين به صورت ظاهر و اما در باطن با يك تفاوت و آن اين است كه مشير الدوله نه تنها باقى مانده انتخابات را ميخواهد مطابق قانون و از روى صحت انجام بدهد بلكه انتخابات گذشته را هم كه مورد اعتراض بسيار واقع شده است خواسته است با مراجعه كردن بافكار عمومى رنگ قانونى به آن بدهد و مشكلات داخلى و خارجى همه بر سر همين موضوع توليد شده كه اگر او موفق شود و مجلس را بطور قانونى از وكلاى حقيقى ملت دائر كند بطور قطع قرارداد وثوق الدوله از آن مجلس رد خواهد شد و انگليسيان نخواهند گذارد مجلس به آن صورت دائر گردد بلكه ميخواهند صورت‌سازى شده باشد و مجلس دائر شود كه نمايندگان آن لااقل اكثريت آنها موافق قرارداد بوده باشند و اما سپهدار اعظم كه ميگويد پيروى اساس مشروطه از طرف ديگر هم صريح ميگويد چنان كه نگارنده خود مكرر از او\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nشنيده است من مجلس را باز ميكنم با هروكيلى كه باشد و بهرصورت كه انتخاب شده باشد بىآنكه گوش باعتراضى بدهم چون بيش از اين نميشود كار را بلا تكليف گذارد .\r\nدر اين صورت اشكال اساسى بر طرف شده است و راه حل مشكلات بدست آمده چه قرارداد بمجلسى خواهد رفت كه نمايندگان آن را در حقيقت دولت يا كميته زرگنده انتخاب كرده است نه ملت ايران .\r\nو اما سياست خارجى رئيس دولت - سياست خارجى ما اكنون منحصر است بسياست فشاردهنده انگليس كه با سياست داخلى ما يعنى حفظ مشروطيت بگفته عوام دست بيقه شده‌اند تا كدام يك بر ديگرى فائق بيايند و ديگر سياست روس بلشويك است كه سفير فوق العاده ما در مسكو در كار جواب و سئوال مىباشد و نويدهاى نيكو ميدهد و دل رئيس دولت را خوش مىكند در صورتى كه آن نويدها براى اين است كه ملت بمساعدت آنها اميدوار باشد و بهتر و بيشتر از زير بار پذيرفتن قرارداد استقلال شكن انگليسيان شانه خالى نمايد پس اين سياست براى موفقيت رئيس دولت و كاركنان او بنقشه‌ئى كه در دست آنها داده شده است و ناچارند عملى نمايند فايده‌ئى ندارد و اين دلخوشى به كلى بىاساس است .\r\nدو مسئله مشكل ديگر در كارهاى داخلى پيش روى رئيس دولت وقت هست كه حواس او را مختل دارد .\r\nاول قزاقخانه متلاشى شده بىرئيس مانده كه صاحبمنصبان جزء و نفرات آنها در قصبات و دهات اطراف تهران و قزوين متفرق شده همه بلا تكليف و خودسر مانده بعضى از آنها از تعدى و تجاوز بعرض و مال مردم هم دريغ نميدارند .\r\nدوم رشتيهاى متوارى شده بدبخت كه نميدانند كجا و چرا آمده‌اند و از روى چه سياست اين بدبختى شامل حال آنها شده است آرى جمع كثير از خوانين و تجار و كسبه و رعيت گيلانى فرارى شده يك قسمت در قزوين مانده و قسمت عمدهء آنها بتهران ريخته بىمكان بىمعاش و بىتكليف و البته هريك از آنها از رئيس دولت آن هم گيلانى توقع همه چيز دارند او هم نميتواند آنها را نديده و فرياد و فغانشان\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nرا نشنيده فرض نمايد .\r\nرئيس الوزراء قزاقخانه را ميدهد بسردار همايون يكى از صاحبمنصبان محترم قديم كه شخصى بىحال است و از خارجه‌ها هم ملاحظه بسيار دارد .\r\nبديهى است سردار همايون بعد از سردار استراوزلسكى مرد ميدان جمع‌آورى قزاق زنجير گسسته متفرق شده نميباشد و پيداست كه اين يك صورت‌سازى است كه از روى مصلحت شده است .\r\nمخارج قزاقخانه را انگليسيان ميدهند و در زير پردهء نازكى در همه كار آن اداره مداخله ميكنند و اختلاف نظر شديد ميان صاحبمنصبان اين اداره موجود است .\r\nآيا رئيس دولت و سردار همايون از اين ترتيب بىخبرند البته باوركردنى نيست و بهر حال صداى قزاقخانه خاموش مىشود و انگليسيان در اخبار خود نشر ميدهند كه بعد از رفتن صاحبمنصبان روسى از قزاقخانه ايرانى صاحبمنصبان ما داخل شده مداخله ميكنند اما در تهران ديده نميشود كه انگليسيان مداخله مستقيمى در كار قزاق بنمايند و هر دستى در كار داشته باشند از آستين ايرانى در آمده است كه بارادهء آنها كارروائى مىكند و اين مخصوص اين قوم سياستمدار است در مملكتهائى كه ميخواهند نفوذ سياسى و اقتصادى داشته باشند .\r\nدر اينوقت تكليف اهم رئيس دولت وفاى بوعده‌ايست كه بانگليسيان داده است كه در ظرف مدت چند هفته مجلس شورايملى را بهرصورت باشد دائر كند و قرارداد را بمجلس برده تكليف آن را معين نمايد اين است كه بحكام ولايات و بواليهاى ايالات حكم مؤكد داده است باقىماندهء نمايندگان را بهرصورت باشد تعيين كرده بمركز بفرستند .\r\nبديهى است هرقدر صداى تعجيل در انتخابات از طرف دولت و افتتاح مجلس بيشتر بلند مىشود هيجان ملت بر ضد انتخابات فرمايشى افزون و اظهار نارضائى مردم در مركز و ولايات از بدى جريان انتخابات بر زيادت ميگردد .\r\nتلگرافها و لوايح و عرايض است كه از اطراف مانند برف بر سر رئيس دولت و به روى ميز وزارت داخله ريخته مىشود مشعر بر نارضائى مردم از انتخابات و از حق‌شكنيهاى\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nآشكار كه در اينموضوع مىشود و چنان مينمايد كه قانون اساسى و نظامنامه انتخابات به كلى لغو شده باشد رئيس دولت همه را ميبيند و ميشنود و جواب ميدهد انتخابات صحيح يا غلط نماينده حقيقى و يا ساختگى هركه و هرچه هست بايد بفوريت خود را بتهران رسانيده مجلس دائر گردد در اين حال يك عده كم از اشخاص صالح كه در تهران بيشتر و در ولايات كمتر اتفاقا بمقام نمايندگى رسيده‌اند از افتتاح مجلس و حضور در سر خدمت نمايندگى با محذور آمدن قرارداد بمجلس و مشكلاتى كه در رد و قبول آن هست رضايت ندارند و نميخواهند مجلس به زودى دائر گردد بر عكس نمايندگان فرمايشى براى گرفتن معاش و هم بتحريك ديگران نهايت اصرار را دارند و جز منافع شخصى خود چيزى در نظر ندارند .\r\nآيا انگليسيان در اينحال چه ميكنند ؟ انگليسيان با ديدن اين اوضاع از اينكه قرارداد در مجلس شورايملى ايران پذيرفته شود هرقدر هم كه مجلس ساختگى بوده باشد نااميد شده‌اند در اين صورت ميخواهند مواد عمده و اساسى قرارداد را به صورت ديگر رسميت بدهند يعنى با بدست گرفتن ماليه و قشون مملكت روح قرارداد را اجراء كنند و جسم آن را بگذارند هرچه ميخواهد بشود بلى انگليسيان ميخواهند مأمورين ماليه و قشونى آنها در ايران داراى تمام قدرت و اختيار بوده باشند و با پول و جان ايرانى براى حفظ هندوستان و عراق عرب در مقابل قشون سرخ روس در ايران هم سدى بربندند و از طرف منافع اقتصادى نفت و غيره هم كه در جنوب مملكت دارند خيالشان راحت بوده باشد .\r\nانگليسيان روز و شب كار ميكنند كه پيش از منتشر شدن افكار بلشويكى در ايران و پيش از رسيدن خبرهاى مسكو از همراهى زياد دولت سويتى با نماينده فوق العاده ايران كه موجب قوت گرفتن افكار مليون بر ضد دخالت آنها در كارهاى اين مملكت است بهر تدبير باشد امضائى از ملت و دولت ايران بگيرند كه ماليه و قشون اختيارش در دست آنها است .\r\nانگليسيان خاطر درباريان و شاه جوان بىتجربه علاقمند بتمول زياد خود را طورى از طرف بلشويك روس مضطرب ساخته‌اند كه تصور ميكنند اگر هرچه آنها\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nبگويند پذيرفته نشود مملكت بدست بلشويك خواهد افتاد و هرچه دارند از دستشان ميرود .\r\nاز طرف ديگر در اخبار خارجه نشر مىشود كه مشاور الممالك مذاكراتش در مسكو بطور رضايت بخش در جريان است و به زودى خاتمه خواهد يافت و با نهايت كوشش كه در جلوگيرى از نشر اين اخبار در داخل مملكت مىشود باز مستور نميماند و از سفارتخانهاى غير انگليس و منابع ديگر كم و بيش منتشر ميگردد و گاهى ديده مىشود كه تلگرافهاى مسكو كه از راه تركستان بايران مىشود چند روز در تلگرافخانه‌هاى سرحدى ببهانه حاضر نبودن تلگرافچى كه عليقلى خان انصارى مشاور الممالك\r\nحروف لاتين بخواند و يا ببهانهء خوانا نبودن حروف و حاجت بمطالعه و دقت چند روز در سرحد نگاهداشته مىشود كه ديرتر به مقصد برسد .\r\nاز طرف ديگر دولت ايران بمشاور الممالك مأمور فوق العاده خود در مسكو\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nاختيارات داده است كه هرطور صلاح بداند به كار معاهده ميان دو دولت خاتمه بدهد و با علاقمندى خود او بتأسيس روابط نيكو ميان دو مملكت ممكن است كار معاهده به زودى تمام شود و اگر نتوانند دولت و ملت ايران را از روس بلشويك بترسانند .\r\nبهرصورت از روى اين پيش‌آمدها انگليسيان ناچار ميشوند يادداشت فورى بدولت ايران داده تقاضا كنند بطور رسمى ماليه و قشون را در تحت قدرت و اختيار آنها وابگذارد تا وقتى معاهدهء روس بلشويك برسد بر كار تمام‌شده وارد شود و اختيار زر و زور اين مملكت را بطور قانونى در دست انگليسيان مشاهده نمايد .\r\nطرفدار يا غير مخالف با اين نظريه انگليسيان در ايران كيانند و عدد آنها چقدر است اول همه بعضى از اعضاى كميته زرگنده دوم يكعده از نمايندگان فرمايشى مجلس شورايملى كه در سايهء روابط دوستانه با كاركنان سفارت انگليس بمقام وكالت رسيده‌اند و اما اينكه عدد آنها چقدر است تصور ميكنم اگر خوب دقت بشود و درست بشماريم عدد آنها از هرحيث به صد نفر بالغ نگردد و اما البته در ميان اين عده اشخاص با نفوذى هستند كه مىتوانند تبليغات و تحريكاتى نموده باشند .\r\nخلاصه در ماه ربيع الاول يكهزار و سيصد و سى و نه ( 1339 ه ) در سفارت انگليس در تهران يادداشت بالا بلندى در چند صفحه نوشته از طرف دولت بريتانى كبير بدولت ايران داده مىشود و در نتيجه مشورتهاى سرى و علنى شاه و وزير و وكيل و غيره در نظر گرفته مىشود و يا آنكه غير مستقيم يادداشت‌دهندگان هم در اين نقشه نظر داشته‌اند كه چون مجلس شورايملى دائر نيست يك مجلس عالى بامر شاه در دربار تأسيس شود مركب از وجوه تمام طبقات ملت بضميمه نمايندگانى كه تا كنون انتخاب شده‌اند و يادداشت انگليس در آن مجلس خوانده شود و بعد از آنكه اعليحضرت به آن رسميت داده باشند با رأى مجلس مزبور دولت جواب يادداشت را تهيه نمايد .\r\nاين صورت ظاهر كار و اما نقشه حقيقى كه نوشته شد شايد فكر يادداشت‌دهندگان هم در آن دخالت داشته باشد اين است كه چون اين مجلس عالى رسمى منعقد گشت و يادداشت خوانده شد بديهى است يك جمعيت سيصد نفرى كه نميتواند در يادداشت نظر كند و رأى بدهد پيشنهاد شود كه رأى در باب اين يادداشت در مجلس شورايملى\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبايد داده شود و چون عدد نمايندگان براى دائر شدن مجلس كافى نيست از ميان اين مجلس رسمى عالى سى نفر انتخاب شوند كه با بيست و چند نفر نمايندهء انتخاب شده عددشان با اكثريت نمايندگان در مجلس مطابق شود و اين هيئت شصت نفرى تقريبا در بهارستان جمع شده موقتا بجاى مجلس شورايملى در موضوع قبول يا رد يادداشت انگليس رأى بدهند و در اينحال سعى كنند هرچه بشود از طرفداران سياست انگليس كه در اين مجلس عالى دعوت شده‌اند جزء آن سى نفر بوده باشند در اين صورت در پذيرفته شدن يادداشت مزبور ترديدى نخواهد بود و اين كار در ظرف يكى دو روز انجام خواهد گرفت و انگليسيان بفوريت خواهند توانست اختيار زر و زور مملكت را در دست قدرت خود بگيرند زان پس مجلس دير باز شد يا زود اعتراضى بر انتخابات نمايندگان شد يا نشد قانون اساسى خونبهاى حساسترين افراد اين ملت متزلزل گشت يا نگشت به حال آنها چه تفاوت خواهد داشت بلكه هرچه بيشتر مليون بجان يكديگر افتاده بر سر الفاظ بىمعنى و به روى جسم مرده‌ئى كه روحش در قبضه قدرت آنهاست بطوريكه هرساعت سر كيسه را ببندند و سرنيزه را دراز نمايند بيچارگان خود را ذليل و زبون ديده جز فرمانبردارى كردن چاره‌ئى نداشته باشند قانون اساسى و مشروطيت هم در زير دست و پاى كشمكش‌كنندگان بىخبر پايمال شود اگر براى ايشان سودى نداشته باشد زيانى نخواهد داشت .\r\nبهرصورت سفارت انگليس بعد از قبولاندن انعقاد يك مجلس عالى و اجراى نقشهء مزبور بدولتيان اطمينان يافت كه بعد از يكى دو روز متخصصين نظامى و ماليه‌ئى آنها كه در اثر قرارداد بتهران آمده‌اند هريك با قدرت و اختيار كامل به كار خود خواهند پرداخت .\r\nاين افكار انگليسيان و دوستان ايشان در ايران اينك بايد بافكار مليون و وطنخواهان تهيدست بىتشكيلات داراى افكار متشتت نظر نموده ببينيم آنها در چه حال و در چه كارند .\r\n« رقعه دعوت بدست قريب سيصد نفر از روحانيان و اعيان و تجار و كسبه تهران براى حضور در مجلس عالى دربار از طرف دولت بامضاى وزير دربار بمضمون ذيل ميرسد سيزدهم\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nربيع الاول يكهزار و سيصد و سى و نه ( 1339 ه ) براى مشاوره در يك امر فورى مهمى اراده سنيه ملوكانه ارواحنا فداه شرفصدور يافته كه مجلس مشورت عالى در دربار اعظم تشكيل گردد حسب الامر الاقدس الاعلى مجلس مزبور يك ساعت و نيم بعد از ظهر روز دوشنبه 16 شهر جارى در عمارت بادگير واقعه در گلستان انعقاد خواهد يافت لذا زحمت ميدهد در ساعت مذكور در آن مجلس شرف حضور بهمرسانيده پس از اصغاى فرمايشات ملوكانه شركت در مشورت فرمائيد ايام افاضت مستدام موثق الدوله » درباريان در اين دعوت ملاحظه ميكنند اشخاصى را كه ضديت خود را با انگليسيان آشكار كرده‌اند و خود را ضد قرارداد معرفى نموده‌اند كمتر دعوت شده باشند با وجود اين بديهى است همه‌گونه اشخاص در ميان جمع يافت ميشوند .\r\nدر اين حال مليون از طرف اين مجلس بسيار نگرانى دارند و حق دارند نگران بوده باشند زيرا ممكن است اين مجلس حق حاكميت ملى ما را از ما سلب نمايد و بلكه مملكت را به صورت قانونى گرچه ساختگى بوده باشد باجنبى تسليم نمايد .\r\nمليون هركس را بدانند رقعه دعوت براى او رفته است ميروند ميبينند ميگويند و اصرار و ابرام ميكنند كه در آن مجلس حرف حقى بگويد .\r\nمليون لوايح متعدد بهرصورت كه بوده است حاضر نموده‌اند همه حاكى از اينكه اين مجلس صلاحيت ندارد در موضوع پيشنهاد انگليس رأى بدهد و اگر بخواهد هيئتى را از ميان خود برگزيند در صورتى كه خودش اين صلاحيت را ندارد چگونه برگزيدگان او صلاحيت خواهند داشت .\r\nاين لوايح را حاضر كرده‌اند با قسمنامه‌هاى متعدد و اوراق تهديدآميز كه در موقع ورود دعوت‌شدگان بمجلس عالى دربار بدست آنها بدهند تا كمك فكرى به صاحب وجدانها و تهديد بعناصر فاسد بيگانه‌پرست داده و نموده باشند .\r\nو بالجمله در مدت دو روز و دو شب پىدرپى دستجات بسيار از مؤالف و مخالف اجتماع دارند و در اطراف قضيه مجلس دربار ميگويند و ميشنوند و اقدامات سرى و علنى مينمايند بيگانه‌دوستان هم در آمدورفت شبانه‌روزى بسفارت انگليس براى خودشيرين كردن و اطلاعات دادن ( چنان كه شواهدى بدست آمده است )\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nكوتاهى ندارند .\r\nنگارنده در اين ايام با چند تن از وطنخوان از رجال دولت و ملت حوزه كوچكى دارد كه در مسائل سياسى جارى شور مينمائيم و در آن حوزه ميان ما قطع مىشود هريك از ما را بمجلس دربار دعوت كردند بايد برويم و بهر وسيله باشد مخالفت كرده نگذاريم بيگانگان و بيگانه‌پرستان باجراى نقشه‌ئى كه كشيده‌اند و نتيجه‌اش محو شدن استقلال ايران است كامياب گردند اتفاقا بيش از نصف از اعضاى آن حوزه بمجلس عالى دربار دعوت ميشوند .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nفصل بيست و يكم مجلس عالى دربار و برهم خوردن آن\r\nدو ساعت بعد از ظهر روز شنبه شانزدهم ربيع الاول يكهزار و سيصد و سى و نه ( 1339 ه ) مجلس عالى دربار در طنبى بزرگ عمارت بادگير باغ گلستان تهران منعقد ميگردد .\r\nعموم مردم منور الفكر تهران از اين مجلس بىنهايت نگرانند حتى خود انگليسيان و دوستان ايشان كه يقين دارند نتيجه مثبت خواهند گرفت باز خالى از نگرانى نميباشند چنان كه ديده مىشود پاره‌ئى از نايبهاى سفارت انگليس با كلاه ايرانى يعنى بطور ناشناس در باغ گلستان با حال تحير قدم ميزنند و بجريان احوال بدقت نظر مينمايند خصوصا وقتى مشاهده ميكنند دستجات سياسى در فضاى عمارت كريمخانى موسوم بحياط تخت مرمر با حال اضطراب و با تضرع تهديدآميز بر اعضاى مجلس عالى كه ميخواهند از آن فضا گذشته بباغ گلستان وارد شوند سر راه گرفته با هركس باندازهء احساسات و سوابق وطنپرستى يا خارجه دوستى او صحبت داشته از اوراقى كه در دست دارند به او ميدهند و ميگويند خدا و وجدان و وطن را فراموش نكنيد بعضى از بزرگان از وطنپرستان را ميبينند قرآنى در دست گرفته رجال و شاهزادگانى را كه از آنها در وطنخواهى اطمينان ندارند بكلام اللّه قسم ميدهند كه اگر نميتوانند بر صلاح مملكت سخن بگويند سكوت كرده لا و نعمى نگويند بديهى است ديدن اين اوضاع و مشاهده پريشان احوالى مردم و تأثيرات اين اقدامهاى وطنپرستانه از طرف مليون در وجود واردين بباغ گلستان براى خودى و بيگانه نگرانىآور است نگارنده نيز از همين فضا بايد بگذرم و بمجلس عالى بروم دسته بزرگى از مليون كه سردسته ايشان شيخ محمد على الموتى است شخص جدى وطنپرست در كسوت روحانيان سر راه بر من گرفته به اين عبارت احساسات وطنپرستانه مرا بهيجان ميآورند آيا بشما هم بايد سفارش كرد و نصيحت داد .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nنگارنده آنها را اطمينان داده ميگويم ممكن نيست بگذاريم از مجلس نتيجه‌ئى كه صلاح مملكت نباشد گرفته شود .\r\nبارى مجلس منعقد ميگردد روحانيان يك طرف شاهزادگان يك طرف وزراء منصوب و وكلاى انتخاب شده در وسط وزراى قديم و اعيان و تجار و كسبه در اطراف ديگر قرار ميگيرند .\r\nدر اين حال سلطان احمد شاه وارد شده در وسط مجلس نزديك هيئت دولت ايستاده مختصر تعارفى با روحانيان مىكند زان پس بشهاب الدوله رئيس تشريفات اشاره مىكند نطق او را كه نوشته شده است بخواند .\r\nرئيس مزبور لايحه ملوكانه را ميخواند حاصلش آنكه از طرف سفارت دولت انگليس يادداشتى بدولت ما رسيده است كه وزراء نتوانسته‌اند خود جوابى به آن بدهند مجلس شورايملى هم كه محل صلاحيتدار است دائر نيست از اينرو از ما تقاضا كرده‌اند بانعقاد اين مجلس عالى امر بدهيم تا بعد از تبادل افكار هرچه در اين مجلس رأى داده شد ما همان را اجراء نمائيم باقى مطالب را رئيس الوزراء خواهند گفت .\r\nاعليحضرت بعد از تمام شدن لايحه از مجلس ميروند و رئيس دولت بميرزا حسين خان اديب السلطنه گيلانى معاون خود امر مىكند لايحه وزارتى را بخواند .\r\nلايحه مزبور شرح و بسطى است از لايحه مختصر شاه بعلاوه لزوم توجه اين مجلس بگرفتن نتيجه قطعى تا بتوانند بيادداشت سفارت جواب بدهند .\r\nرئيس الوزراء كه از تندروان ملت ملاحظه دارد از خود دفاعى كرده پس از تمام شدن قرائت لايحه وزارتى ميگويد من يادداشت سفارت انگليس را فقط به اين مجلس آورده‌ام بىآنكه بخواهم از آن مدافعه كنم و به اين بيان دو مطلب را مىرساند يكى مضر بودن يادداشت و ديگر آنكه او اصرارى بموافقت كردن با آن ندارد .\r\nو اضافه مىكند كه هرچه در اين مجلس رأى داده شد همان را بموقع اجراء خواهم گذاشت همه تصور ميكنند كه بعد از نطق رئيس دولت يادداشت انگليس خوانده خواهد شد ولى ناتمامى گفتار رئيس الوزراء مىرساند كه با نقشه ديگر روبرو خواهند شد چه در آخر نطق خويش ميگويد چنين به نظر ميرسد هيئتى از ميان اين\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nمجلس انتخاب شود كه آن هيئت در ياداشت سفارت دقت نظر نمايد مرادش اين است كه يادداشت در مجلس عمومى خوانده نشود و نتيجه‌ئى كه از اين مجلس ميگيرند فقط اين باشد كه انجمنى را از ميان خود انتخاب كرده كار مطالعه كردن در يادداشت و تعيين تكليف دولت در رد و قبول آن بعهدهء آن انجمن باشد و اين عين نظريهء يادداشت دهندگان و كاركنان ايرانى آنهاست چنان كه از پيش گفته شد .\r\nرئيس الوزراء سكوت مىكند بانتظار جواب اما كسى جوابى به او نميدهد ناچار ميپرسد يادداشت حاضر است آيا در انجمنى كه انتخاب مىشود خوانده شود يا در همين مجلس از هرطرف صدا بلند مىشود در همين مجلس رئيس الوزراء بمعاون خود امر مىكند يادداشت را قرائت نمايد .\r\nيادداشت به زحمت خوانده مىشود يادداشت روى صفحه‌هاى كوچك آبى رنگ نوشته شده شايد بيش از ده صفحه و حك و اصلاحها در متن و حاشيه شده است كه كار خواندن را مشكل كرده چنان كه ديده مىشود خواننده مكرر توقف مىكند و گاهى از متن بحاشيه ميرود و خوب نمايان است كه يادداشت‌دهندگان و همدستان ايشان بسيار عجله داشته‌اند كه براى پاك‌نويس كردن و مرتب ساختن آن فرصتى نبوده است يادداشت مشتمل است بر يادآورى حوادث گذشته و نمودن اوضاع حاضر ايران با منت گذاردن از مساعدتهائى كه يادداشت دهندگان با ما نموده‌اند و ضمنا تذكر داده‌اند كه از قرارداد وثوق الدوله هيجده ماه ميگذرد و هنوز بىتكليف مانده است و اينكه هرچه زودتر بايد تكليف آن معلوم گردد و هم اظهار ميكنند كه بمحض اقتضاء نمودن وقت قشونى كه ما در ايران داريم خواهد رفت و ناچار براى حفظ پايتخت از حمله متجاسرين و غيره بايد در اين مملكت استعدادى موجود باشد ملت انگليس هم‌ديگر حاضر نيست بايران كمك مالى بنمايد ولى ميتوان از كيسه‌هاى خصوصى براى تهيه آن استعداد مساعدتى كرد و اين مساعدت بقرضى كه در قرارداد وثوق الدوله ذكر شده مربوط نميباشد و هم تذكر داده شده بود كه افراد اين قوه بايد از ميان قزاق ژاندارم و سرباز حاضر ايران جمع‌آورى شده مرتب گردد در اين صورت لازم است اختيار قوهء نظامى و اختيار ماليه ايران در دست ما بوده باشد بدون دخالت وزارت ماليه ايران و يا وزارت\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nجنگ اگر اين تقاضا پذيرفته شد چه بهتر و الا بايد دانست كه ايران محو خواهد شد و اين تهديد در دو سه جاى يادداشت تكرار شده است .\r\nو بالاخره نصيحت مشفقانه بايرانيان داده‌اند كه فريب روسها را نخوريد آنها كجا بوعده‌هاى خود وفا كرده‌اند كه در ايران بكنند با شمردن چند مثل براى خلف وعده كردن روسهاى بلشويك در قفقاز و غيره .\r\nچون درصدد هستم عين صورت يادداشت را بدست آورده بواسطه غرابتى كه دارد در كتاب خود درج نمايم بيش از اين براى جستجو كردن در زواياى خاطر از جمله‌هاى درهم و برهم آن خود را زحمت نميدهم . بارى شنوندگان همه به غير از كسانى كه از مضمون يادداشت آگاه بوده‌اند بحيرت فرو ميروند و از گوشه و كنار كلمات تنفرآميز شنيده مىشود .\r\nيادداشت به آخر ميرسد و سكوت بهت‌انگيزى در مجلس حكمفرما ميگردد و بالاخره سكوت مجلس درهم شكسته مىشود بخوانده شدن لايحه از طرف هيئت روحانيان حاصل مضمونش آنكه ما با كسى جنگ نداريم سفير فوق العاده بروسيه فرستاده‌ايم بايد منتظر شويم از او چه خبر خواهد رسيد .\r\nمقصود هيئت روحانى اين است كه ما هنوز در معرض تهديد بلشويك روس نميباشيم چونكه سفير ما آنجا در كار جواب و سؤال است و خبرهاى مساعد از طرف او ميرسد بديهى است اين عنوان اساسى و جواب حقيقى يادداشت مزبور است زيرا ميفهماند كه ضرورتى اقتضا نكرده است ما قشون و ماليه خود را در اختيار انگليسيان واگذار نمائيم .\r\nپس از خوانده شدن لايحه روحانيان بعضى از وزراء و پاره‌ئى از انتخاب شدگان براى نمايندگى مجلس شورايملى اظهار نظر ميكنند و همه باهم صحبت ميدارند در اين حال يكى از رئيس دولت تقاضا مىكند مجلس را منظم كنند و يك‌يك با اجازه صحبت بدارند رئيس الوزراء بشهاب الدوله امر مىكند مجلس را منظم بسازد نگارنده در حال پريشان خاطرى كه دارد از اينكه نتواند حرف حقى بگويد خوشحال مىشود كه بنوبت خود هرچه بايد بگويد خواهد گفت و اجازه ميخواهم و چون نامم ثبت مىشود آسوده\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nخاطر ميگردم حاج آقاى شيرازى در كسوت روحانى انتخاب شده از فارس نخست رخصت نطق طلبيده ميگويد ما هيئت نمايندگان ( مرادش سى نفر نماينده متحد شده مىباشد كه مخالف قرارداد نميباشند ) بعد از تبادل نظر سه نفر را از ميان خود انتخاب كرده‌ايم در اين مجلس صحبت بدارند يكى من هستم كه ميگويم كارها از محور طبيعى خود خارج شده و مىشود اين گونه مطالب بايد در مجلس شورايملى مطرح گردد بايد بفوريت مجلس را باز كرد يادداشت را بمجلس برد و هرچه رأى دادند مجرى گردد و اضافه كرد كه باز كردن مجلس هم معطلى ندارد ديگران هم نخواستند بكنند و گرنه ميتوانستند .\r\nجمله آخر اعتراض بود بمشير الدوله رئيس الوزراء سابق كه روبروى ناطق نشسته بود و نبايد تصور كرد كه ناطق بمخالفت با يادداشت سخن گفته باشد زيرا نقشه مشترك يادداشت‌دهندگان و عده‌ئى از نمايندگان اين است كه راجع بلزوم تعجيل در افتتاح مجلس صحبت بشود و چون عدهء انتخاب‌شدگان تا اين وقت كافى نيست سى نفر از اين مجلس عالى انتخاب شده موقتا كسر نمايندگان مجلس را جبران كنند براى مذاكره راجع بيادداشت انگليس يا روح قرارداد آنها چنان كه از پيش گفته شد .\r\nناطق دوم باز يكى از سه نفر از نمايندگان است سيد محمد تدين كه مفاد نطق همكار و هم پيمان خود را بعبارت ديگر بيان مينمايد و پيداست كه سيمى يعنى سردار معظم خراسانى هم همانرا خواهد گفت ولى نوبت نگارنده پيش از اوست برخاسته ميگويم اولا از حجج اسلام تشكر ميكنم كه قسمتى از مقصود مرا در لايحه خود بيان فرمودند و ثانيا عرض ميكنم كه اين مجلس بسيار محترم است اعليحضرت همايونى تشريف آورده آن را رسميت داده‌اند حجج اسلام شاهزادگان بزرگان از رجال دولت و ملت حاضرند ولى با وجود اين اين مجلس براى مذاكره كردن در موضوع اين يادداشت كه از سفارت انگليس رسيده است صلاحيت ندارد آنگاه صداى خود را بلند كرده ميگويم نه تهران ايران است و نه ايران تهران صداى تحسين بلند مىشود و از گوشه‌ئى شنيده مىشود امين الشريعه نماينده فارس ميگويد و نه تهران اين مجلس .\r\nنگارنده نطق خود را تعقيب كرده ميگويم يادداشت بايد برود بمجلس\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nشورايملى و چون اين جمله نقشه نمايندگان است همه تصديق ميكنند بىآنكه بدانند بعد چه گفته خواهد شد نگارنده - اما كدام مجلس شورايملى مجلسى كه اكثريت آن طرف توجه و اعتماد ملت بوده باشد پس بهتر است كه پيش از انعقاد مجلس شوراى ملى براى رفع اعتراضات كه بر انتخاب پاره‌ئى از آقايان هست و افكار ملت را مشوش دارد فكرى بشود تا صميميت ميان ملت و نمايندگان بوده باشد آنگاه مجلس افتتاح شده بوظايف خود رفتار نمايد .\r\nاينجا همهمه در ميان نمايندگان افتاده چند تن از آنها مخصوصا سه نفر نمايندهء نمايندگان كه نام برده شدند زبان باعتراض ميگشايند و ميگويند توهين شد خارج از موضوع سخن گفته شد اگر كسى بانتخابات اعتراض دارد بايد بعد از افتتاح مجلس در مجلس بگويد بالجمله صداى هياهوى نمايندگان بلند مىشود و بيشتر آنها در اعتراض بر نگارنده شركت ميكنند و يكى از آنها فرياد مىكند ناطق را بزنيد از مجلس بيرون كنيد چون كسى گوش به حرف او نميدهد يك مرتبه قسمت عمده نمايندگان برخاسته در برابر نگارنده ايستاده مرا ملامت ميكنند مجلس به حال انقلاب افتاده است و نگارنده ساكت ايستاده رفتار كودكانهء كسانى را كه ميخواهند كشتى يك مملكت پر آشوب را بساحل نجات بكشانند تماشا ميكنم و چون اصرار ميكنند ناطق را از مجلس بيرون كنيد ميگويم من حرف حق زدم چرا بروم هركس نميتواند حرف حق بشنود روانه شود اين را ميگويم و بجاى خود مينشينم .\r\nاعتراض‌كنندگان را اين سخن و بىاعتنائى من بيشتر عصبانى كرده خود را آمادهء بيرون رفتن مينمايند كسى هم آنها را مانع نميشود و اگر مانع ميشد هم شايد آنها بيرون رفتن نگارنده را شرط ميكردند و اين كار بىكشمكش ميان آنها و طرفداران من صورت نميگرفت .\r\nبالجمله نمايندگان غير از چند نفر كه با نگارنده موافق بودند به صورت اجتماع از مجلس بيرون رفتند و در حال بيرون رفتن يكى از آنها ( سيد محمد تدين ) رو بمشير الدوله كرد و گفت بيانيه ششم « 1 » اسد تو بود كه ما را به اين روز انداخت و گرنه\r\n\r\n\r\n","description":"","footnote":"\r\n( 1 ) مرادش بيانيه‌ايست كه مشير الدوله در موضوع صحت و فساد انتخابات و لزوم مراجعه بافكار عمومى داده است و از پيش گفته شده .\r\n","page_name":" 195 ","page_number":195},
  {"content":"\r\n\r\nكسى نميتوانست در چنين مجلس اينطور بما حمله نمايد .\r\nپس از بيرون رفتن نمايندگان دو نفر از وزراء ميروند آنها را استمالت كرده برگردانند مجلسيان هم بعضى جابجا شده آهسته و درهم برهم صحبت ميدارند بعضى ميگويند درست گفته شد و نمايندگان بناحق از شنيدن سخن حقى برآشفته شدند بعضى هم متحيرند چه بگويند .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nفصل بيست و دوم دسيسه كارى و كشف حقيقت\r\nنگارنده ساكت و آرام نشسته از گفته خود پشيمان نيست و از بيرون رفتن نمايندگان مخالف خود ملالى ندارد چنان كه از بجاى ماندن موافقين از آنها مسرور هستم خصوصا كه از مشير الدوله ميشنوم آهسته ميگويد شما خارج از موضوع سخن نگفتيد بلكه آنكس خارج از موضوع گفت كه اظهار كرد من ميتوانستم مجلس را باز كنم و نكردم چند دقيقه مجلس باينصورت ميگذرد اشخاصى ميآيند با وزراء و علماء صحبت ميدارند و ميروند در اينحال حاج سيد محمد امام جمعه تهران نزد نگارنده آمده ميگويد بهتر آن است باتفاق برويم از نمايندگان دلجوئى كرده آنها را برگردانيم ساير روحانيان هم اين نظر را تأئيد مينمايند نگارنده باتفاق امام جمعه از مجلس خارج شده در حياط باغ گلستان احساس ميكنم اين دسيسه‌ئى بود براى بيرون بردن من از مجلس و برگردانيدن نمايندگان از اين رو چون امام جمعه ببهانه رفتن نزد نمايندگان براى حاضر نمودن ايشان باصلاح ميرود نگارنده توقف نكرده به طرف حياط تخت مرمر روانه ميشوم كه به منزل خود بازگشت نمايم و تصور كردم تكليف خود را ادا كرده‌ام مجلس هم ديگر منعقد نخواهد شد در صورتى كه نميدانم در حياط تخت مرمر چه گذشته است و خارج از دربار چه هنگامه‌ايست بلى خارج از دربار جمعيت بسيار از هرطبقه جمع شده با نهايت بيصبرى انتظار نتيجه مجلس را دارند در حياط تخت مرمر هم جمع كثير از وجوه مليون كه شرح رفتار آنها با واردين از پيش نوشته شد در حال انتظارند و در ميان اين جمع اشخاصى هم از عنصرهاى فاسد وجود دارند كه به ظاهر همرنگ مليون و در باطن خدمتگذار بيگانگانند چندان تميزى هم در كار نيست بلكه شايد حرارت مصنوعى آنها بر ضد قرارداد و يادداشت انگليس براى خلط مبحث كردن از عناصر صالح بر زيادت بوده باشد در اينوقت كه نمايندگان قهر كرده از مجلس بيرون\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nميروند آنها كسى را روانه ميكنند به اين مردم بگويد و يا از آن اشخاص فاسد كسى از زبان آنها چيزى شنيده در ميان اين جمع از مليون شهرت ميدهد كه نمايندگان خواستند بر ضد يادداشت صحبت بدارند ولى فلانى ( يعنى نگارنده ) بحمايت يادداشت بر آنها حمله كرد آنها هم تعرض كرده از مجلس خارج شدند اين خبر ساختگى و اين دسيسه مضحك خاطر مليون را متأثر ساخته همه در حال حيرت هستند كه من از دور نمايان ميشوم به آرامى و با مسرت خاطر ميآيم .\r\nجمعيت بطور تعرض بجانب من ميآيند خصوصا كه ميبينند من تنها و زودتر از هركس و در غير موقع انتظار بيرون آمده‌ام فرياد ميكنند چه بود ؟ چه شد ؟ بعضى از روى حيرت ميگويند شما شما ! ! نگارنده من چه كرده‌ام يكى با اضطراب خاطر خبر جعلى را نقل مىكند ميگويم دروغ است و مسئله برعكس در اين حال صدائى از پشت سر شنيده مىشود كسى نام مرا ميبرد و بمردم ميگويد او وظيفه وطنپرستى خود را كاملا ادا كرد اين شخص حاج سيد محمد معروف بصراف است كه مردى پرهيزكار وطن‌دوست و محل اعتماد مليون مىباشد حاج سيد محمد بعد از نگارنده از مجلس درآمده اينك ميرسد و تصديق او شبهه را از مليون بر طرف ميسازد همه بمهربانى اطراف نگارنده جمع شده تقاضا ميكنند شرح مطلب را بيان نمايم .\r\nنگارنده مختصرى از ما وقع نقل مىكند و صداى زنده باد آنها بلند مىشود نگارنده ميخواهد روانه شود دو نفر از صاحبمنصبان نظميه رسيده مرا بعنوان اينكه بايد بمجلس عالى برگرديد برده در باغ گلستان در اطاق وزير دربار توقيف مينمايند .\r\nو اما حال مجلس بعد از انقلاب مزبور و حال تعرض‌كنندگان بعد از بيرون آمدن نگارنده امام جمعه تهران بعضى از نمايندگان را بمجلس عالى برگردانيده ولى مجلس ديگر سر نگرفته و برهم خورده رئيس الوزراء در موقع متفرق شدن مردم گفته است نتيجه مجلس اين شد كه يادداشت بمجلس شوراى ملى برود ممتاز الملك گفته است خير اين هم نتيجه نشد بلكه مجلس بىنتيجه ماند و مردم متفرق شدند .\r\nو اما علت توقيف نگارنده - توقيف من دو سبب داشته يكى آنكه نخواسته‌اند من با مردم بسيار كه بيرون دربار جمعند روبرو شد قضايا را براى آنها نقل نمايم مبادا\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nفتنه بزرگ شود و ديگر آنكه وكلاى فرمايشى مجلس كه ميخواهند از همين در خارج شوند و از ميان همين خلق بگذرند تصور كرده‌اند هرچه كمتر مردم بر اصل واقعه آگاه گردند براى آنها كم خطرتر خواهد بود و به اين سبب خواسته‌اند مرا توقيف كنند تا آنها روانه شوند چنان كه شنيده مىشود يك عده از ايشان كه بيشتر مورد بدگمانى مردم هستند از راههاى غير معمول و با كمال احتياط خود را از محوطه دربار بيرون افكنده‌اند .\r\nو بالاخره چون مجلس برهم مىخورد و هيئت علماى روحانى ميخواهند روانه شوند ميشنوند با نگارنده اين رفتار شده است به صورت اجتماع به اين حجره آمده مرا با خود مىبرند و تا با جمعيت بيرون دربار روبرو نشوند از راه باغچه‌ئى كه اتصال بدربار دارد بيرون ميروند و از وسط ميدان ارك خارج ميشويم در اين حال ديده مىشود كه چند هزار جمعيت فضاى اين ميدان را پر كرده است و همه انتظار دارند از اصل واقعه خبردار گردند و خواه و ناخواه مرا كشيده و برده ببيان كردن واقعه واميدارند .\r\nمردم تا يك اندازه خبردار شده‌اند كه بواسطه مذاكرات نگارنده بيگانگان و بيگانه‌پرستان از اين مجلس نتيجه نگرفته‌اند و هم بر رنجش بيجاى پاره‌ئى از نمايندگان همدست بيگانه‌پرستان آگاه شده از اين رو صداى زنده باد و مرده بادشان بلند است و در عين حال خوشحالند و چنان مينمايد كه روح تازه‌ئى در بدن آنها دميده شده است .\r\nنگارنده بخطابه شروع كرده ميگويم خدا و وطن خدا را بپرستيم و وطن را نگاهدارى نمائيم شرحى از حق حاكميت و از نعمت مشروطه و از قانون اساسى و تجاوزاتى كه در انتخابات بر خلاف مصلحت مملكت شده نقل نموده شرح مىدهم قضيه يادداشت انگليس و آنچه در مجلس عالى گذشته است و در عين آنكه خلق را به آرامى و بردبارى و متانت توصيه ميكنم آنها را تحريص مينمايم كه در نگاهدارى حقوق مشروع خويش تا آخرين نفس بكوشند و بر مسرت خاطرها افزوده مىشود آرى مردم تهران بعد از چند سال كه اغلب در فشار حكومتهاى نظامى و سياست‌بازى بيگانگان بوده‌اند حرف قانون و مشروطه و حقوق حاكميت ملى ميشوند و خصوصا كه ميفهمند خطرى كه باساس استقلال آنها نزديك شده بود عجالة دور شد البته خوشحالند و حزن و اندوه\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nو بهتى كه ساعتى پيش در ميان آنها حكمفرما بود ديگر ديده نميشود .\r\nمردم تهران در اين وقت براى اظهار قدردانى و توجه بخدمتگذاران ملت تا چند روز دسته‌دسته و فوج‌فوج بتبريك نگارنده ميآيند و از طرف ديگر بديهى است كه حسودان و خيانتكاران از نگارنده دلتنگ هستند ولى دست خدا بالاى دستهاست .\r\nانعكاس اين واقعه و اثر خوشحالى آن در دل مردم ولايات كمتر از خلق تهران نيست اما چه فايده يك ملت تهيدست از معلومات لازم تا بلائى ميرسد بهيجان ميآيند و چون موقتا دور مىشود از خيال افتاده بفكر چارهء اساسى نميفتند .\r\nنگارنده بعد از واقعه دربار دقيقه‌ئى آرام نگرفته ملت را بجمع‌آورى قواى صالح و تشكيل صندوق ملى و كمك مادى دادن بدولت براى رفع حاجت فورى او مخصوصا در جمع‌آورى قشون متفرق شده تشويق مينمايد افسوس كه وطنپرستان تهى دستانند و زور و زر در دست بيگانگان و بيگانه‌پرستان دارندگانى هم در هر لباس هستند كه علاقه آنها تنها بنگاهدارى دارائى خويش است بهرصورت و بدست هركس بشود به حال آنها تفاوتى ندارد .\r\nعمده وجوه نقدينه دارندگان از شخص پادشاه و رجال دولت و حتى روحانى نمايان متمول در بانك شاهى ايران و انگليس جمع شده است و در اين وقت باقتضاى سياست استعمارى انگليس بانك مزبور در دادوستد را به روى خلق بسته است .\r\nبانك شاهى روح و جان اقتصادى اين ملت را در قبضه قدرت خود گرفته است و تمام راههاى دادوستد خارجى را بسته و در اين وقت كه بحران شديد اقتصادى رويداده است بصلاح سياست دولت خود اعلان كوچ كردن از اين مملكت را داده شعبه هاى خود را در ولايتها جمع كرده نقدينه مركزى خويش را از مركز ببنادر فارس برده است در صورتى كه هيچ ضرورت اين اقتضا را نداشته است و اگر احيانا ترس آمدن بلشويك روس و يا متجاسرين ايرانى او را به اين احتياط واميداشته است ممكن بود بطور مخفى اين احتياط را رعايت كند نه اينكه صداى برچيدن بساط خود را با اين هياهو بلند كرده روز روشن صندوقهائى را كه معلوم نيست چه دربر دارد در ملاء عام\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nبگاريها ريخته بعنوان سرمايه بانك و با مستحفظين هندى ببنادر حمل نمايد و اسباب اضطراب خاطر خلق را فراهم آورد .\r\nمردم هم حق دارند مضطرب باشند چونكه بانك ديگر كه رقيب اين بانك بوده باشد در مملكت وجود ندارد صرافخانه‌هاى ديگر داخلى را دسايس اين بانك و بىوضعى مملكت و بيفكرى اولياء امورش از هم متلاشى ساخته پارسيان صرافخانه‌هاى معتبر داشتند ورشكستند طومانيانس دادوستد نقدى مهمى كه داشت برهم خورد دو دسته صرافخانه كوچك شخصى كه باقيمانده است گنجايش دادوستدهاى بزرگ را ندارند بعلاوه براى نگاهدارى آبروى خود بسيار دست بعصا راه ميروند در اين صورت روزى كه بانك شاهى در خود را ببندد تصور مىشود در تجارت و دادوستد نقدى داخلى و خارجى به روى مملكت بسته شده باشد .\r\nاين است نتيجه بىعلمى ملت و بىقيدى دولت كه يك صراف بيگانه با سرمايهء مختصر به اين مملكت آمده مشتى كاغذ پاره ميان اين مردم پاشيده روح ثروت مملكت را گرفته است و همه را به خود محتاج ساخته بالجمله يكروز بعد از مجلس دربار شبانگاه بطور خصوصى رئيس دولت را ملاقات ميكنم و او را از پيش‌آمد روز پيش دلتنگ ميبينم خاصه كه از هيجان توليد شده در خلق ميتواند اندكى از زير فشار سفارت انگليس كه در تعجيل مطالبه جواب يادداشت وارد مىشود شانه خالى نمايد اما از بىپولى و احتياج شديد ادارات دولتى نگران مىباشد او را باقدام بقرضه ملى از داخله تشويق ميكنم تصور نميكند صورت بگيرد و همت پولداران مملكت را براى مساعدت با دولت و حصول اين مقصود رسا نميداند مگر آنكه پاى اجبار در ميان بيايد آن را هم كه قانون اساسى اجازه نميدهد رئيس دولت در اين ملاقات ميگويد خواستم مفاد يادداشت انگليس را بروزنامه‌ها بدهم سفارت انگليس مانع شد و گفت همين كارتان باقيست .\r\nاينك بنتيجه‌هائى كه از بىنتيجه ماندن مجلس دربار گرفته شد اشاره نمايم .\r\nاز پيش نوشته شد وثوق الدوله رئيس اسبق دولت و عاقد قرارداد براى پيشرفت سياست خويش ميكوشيد نمايندگان مجلس شورايملى از طرفداران و دوستان بلكه از\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nبستگان او انتخاب گردند و بعد از عقد قرارداد و مسلم شدن اينكه رسميت يافتنش موكول است بتصويب شدن در مجلس شوراى ملى بيش از پيش در كار انتخابات دخالت كرد و كار را به جائى رسانيد كه ديده ميشد مخالف نبودن با قرارداد بدان ميماند كه يكى از شرايط قانونى انتخاب‌شوندگان بوده باشد .\r\nانگليسيان هم در اين موضوع او را كمك مينمودند چه بمأمورين سياسى خود در ولايات سرا دستور ميدادند كه در كار انتخابات نظر داشته باشند و گاهى هم نظر داشتن آنها بدخالت كردن در رد و قبول اشخاص داوطلب مبدل ميشد چنان كه دوسيه‌هاى آن انتخابات كه سفارشهاى شفاهى و كتبى دوستانه كاركنان قنسولخانه‌هاى انگليس را در ولايتها بمأمورين انتخابات از اشخاص طرفدار سياست خود دربر دارد مطلب را مدلل ميسازد و با اين تفصيل نتوانسته‌اند بيش از سى نفر مقطوع بطرفدارى از خود يا مشكوك تهيه نمايند و آن هم معلوم نيست بعد از رسيدن بمقام نمايندگى و گذشتن اعتبارنامه آنها از مجلس با ملاحظات بسيار كه در كار است تا چه اندازه بتوانند با دوستان بيگانه خود باوفا بمانند چه ما ايرانيان به حكم تاريخ شتر هيچ بيگانه‌ئى را ( بگفته عوام ) تا ظهر نميچرانيم .\r\nمجلس دربار پرده را از روى اين كار برچيده آشكار كرد كه يكعده از انتخاب شدگان ساختگى و فرمايشى هستند و اكثريتى كه از وجود آنها در مجلس حاصل شود محل اعتماد ملت نخواهد بود ديگر آنكه مجلس دربار انگليسيان را از گذشتن قرارداد از مجلس شوراى ملى هرقدر هم كه در ساختن آن اهتمام كنند نااميد ساخت و حس كردند نميتوانند هيچگونه اختيارى در مداخله به كار زور و زر مملكت بطور قانونى از ملت بگيرند تا برابر دولتهاى ديگر بموجب آن اختيار قانونى اولى به تصرف از ديگران بوده باشند .\r\nمجلس دربار التهاب شديد انگليسيان را كه ميخواستند براى مقصدى كه داشتند بفوريت مقصود از يادداشت را بدست بياورند فرو نشانيد بلى انگليسيان چنان كه از پيش نوشته شد ميخواستند معاهده روس و ايران را كه روى بال و پر اصطكاك هوا با تلگراف بىسيم خبرش به آنها رسيده است و بما هم به زودى خواهد رسيد بر كار تمام شده‌ئى\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nوارد سازند كه براى ما جز افسوس كه چرا در پذيرفتن يادداشت استقلال بر باد ده دو سه روز دست نگاه نداشتيم نتيجه‌ئى نداشته باشد .\r\nمجلس دربار كار را عقب انداخت تا عهدنامه مزبور رسيده مورد توجه ملت شد و دوباره رقابت روس و انگليس در ايران شروع گشت و جسم ناتوان ايران از زير فشار سياست يك پهلوى خارجى درآمد و بالاخره مجلس دربار اين شبهه را بر طرف ساخت كه تصور ميشد روح مليت از كالبد ايرانى پرواز كرده است و در اين پيكر ديگر يك رگ جنبنده و يا يك قطره خون جارى موجود نميباشد .\r\nبلى هموطنان عزيز من در موضوع مخالفت با قرارداد وثوق الدوله و انتخابات مصنوعى كه هردو دو تير بود از يك تركش درآمده و بيك هدف مىخورد اظهار هويت و موجوديت كردند و در ميان نااميديها كه ناشى از عمليات سست و بىرويه قوهء حاكمه اين مملكت است بروز اين احساسات رايحهء اميدوارى ميدهد گرچه در آينده دورترى بوده باشد .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nفصل بيست و سوم معاهده روس و ايران و احوال عمومى\r\nاينجا بايد پرده‌ئى كشيد و سياست نورس روشن روس را در روى پرده ديده حركات سياسى عميق و تاريك انگليس را در پس آنپرده مشاهده نمائيم .\r\nروزى دو سه از تاريخ مجلس دربار گذشته است كه خبرهاى مسكو راجع به عقد معاهده روس و ايران در تهران منتشر شده محفلهاى سياسى را به خود مشغول ميسازد و مليون را روح حيات تازه ميبخشد آيا شگفت نيست كه ايرانى از شنيدن لغت روس همان لغت كه منفورترين لغتها بود در گوش او اكنون خوشحال گشته از بستن عهدنامه مودت با وى روح حيات مليش باهتزاز آيد ؟\r\nنه شگفتى ندارد اين اثر در روس نيست و اين خوشحالى از روى خصوصيتى با آن دولت و ملت نميباشد بلكه سرچشمه اين خشنودى عمومى ملاحظات ذيل است :\r\n( 1 ) اشخاص منور الفكر ما ميدانستند تجاوزهائى كه بحقوق ملى ما از سياسى و اقتصادى و اجتماعى و بلكه مذهبى مىشود بحكومت ستمكار حق‌شكن دربار تزارى مربوط است بىآنكه ملت روس از آنها آگاه و يا خشنود بوده باشد در اين صورت در سرنگون شدن كانون ستمكارى دربار مزبور تصور ميكنند بدست قدرت الهى از ستمكاران انتقام كشيده شده است از اين رو نسبت باشخاصى كه واسطه كشيدن اين انتقام شده‌اند خوش‌بين گشته‌اند .\r\n( 2 ) ايرانيان منور الفكر ميدانند چنان كه اكنون سياست انگليس آنها را بمضيقه انداخته است در دورهء حكومت تزارى نيز يك قسمت از بدبختيهاى آنها كه از طرف روس ميرسيد بارش در لندن بسته ميشد و بدست مأمورين روس در ايران گشوده ميگرديد در اين صورت به كسانى كه اين راه غير مستقيم بدبختى را به روى آنها بسته‌اند و اين حربه را از دست انگليس گرفته‌اند متمايل ميباشند .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n( 3 ) مليون ايران كه سياست و اقتصاد خود را مقهور دست سياست انگليس ميبينند تصور ميكنند رسيدن سياست تازهء روس وسيله‌ئى براى خلاص شدن ايشان از قيد مقهوريت مزبور خواهد بود و نميتوانند عواقب امور را ببينند عواقبى كه ديدنش براى مردم از ما عاقبت‌بين‌تر هم آسان نميباشد و بهرصورت باز شدن پاى سياست جديد شمالى را فرج بعد از شدت تصور ميكنند .\r\n( 4 ) اگرچه در ايران ملاكى و سرمايه‌دارى چنان كه در بعضى از ممالك ديگر موجود است وجود ندارد در مملكت ما نام مالكيت با ارباب است ولى ارباب و رعيت در نفع و ضرر شريك هستند و اتفاق ميفتد زمينى را كه رعيتى كشت مىكند همه وقت در دست او و گذشتگان و آيندگانش باقى بوده و مىباشد و با فروش ملك و تغيير مالك هم رعيت تغيير نميكند ولى باز پاره‌ئى از مالكين هستند كه در حق رعيت ستم كرده با او بانصاف رفتار نمينمايند و هم سرمايه‌هائى از نقد و جنس در دست دارند كافى هست كه اگر به كارهاى عمومى بيفتد زندگانى اجتماعى ما را بهتر ميسازد در اين صورت افكار سوسياليستى در طبقه سيم بيشتر و در طبقه دوم كمتر رو بتزايد و تهييج است و صاحبان آن افكار بروس كنونى توجه دارند .\r\n( 5 ) موضوع تجارت ايران است با روس بايد دانست كه بموجب احصائيه در تجارت ايران با روس هميشه يا اغلب صادرات بر واردات برترى داشته است و از همين جهت شمال و مشرق ايران از قطعات ديگر مملكت آبادتر و با ثروت‌تر بوده است و بعد از انقلاب روسيه كه كار دادوستد با آن مملكت مختل ماند حتى رعيتهاى دور از سياست اقتصادى هم پى بردند كه تجارت با روس براى آنها يك مسئله حياتى است مأكولات زياد كه بيشتر در ماوراء رود ارس و بحر خزر به مصرف ميرسد روى هم ريخته فاسد مىشود و خريدار ندارد از يك طرف محصول آنها پول نميشود و از طرف ديگر لوازم زندگانى را كه به قيمت مناسب با وجه آن محصول از روسيه بدست ميآوردند اكنون بايد از امريكا يا انگلستان با قيمت ده يا بيست برابر افزون خريدارى نمايند در اين صورت معاهدهء روس و ايران را كه موجب رواج تجارت شمال تصور ميكنند البته با مسرت بسيار تلقى مينمايند .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n( 6 ) ايرانيان از شنيدن اخبار فجايعيكه اخيرا در روسيه رويداده انديشناكند در صورتى كه هنوز معلوم نيست تا چه اندازه از ناحيه سياست خارجى دشمنان آنها بر آن قضايا شاخ و برگ نهاده شده باشد و ميترسند قشون سرخ بر ضد سياست انگليس به اين مملكت وارد شود و هم به اشخاص متعصب در آئين خاطرنشان شده است كه بعضى از مرام بلشويكى مخالف آئين ماست و از اين رو نميخواهند آن مرام بايران سرايت نمايد و معاهده روس و ايران را سدى در برابر آن تصورات وحشتناك ميدانند .\r\n( 7 ) مليون ايران ميدانند ورود قشون انگليس بجنوب اين مملكت كه بالاخره خود را بشمال هم رسانيد در ظاهر ببهانه بودن قشون روس در شمال بوده است و عهدنامه روس و ايران محقق ميدارد كه قشون روس ديگر پا به خاك ايران نخواهد گذارد و در اين صورت انگليسيان ناچار خواهند بود قشون خود را از خاك ايران به كلى خارج نمايند .\r\n( 8 ) ايرانيان محاسبات خود را با روسيه تزارى سنگين ميبينند زيرا از يك طرف دعاوى خسارتى بسيار ملكى مالى حقى و شرفى بر روسيه تزارى دارند و قطعا روس بلشويك از تسويه اين دعاوى ابا خواهد كرد و هم ممكن است روس كنونى بخواهد از بابت مطالبات بانك روس در ايران و از بابت لوازم جنگى كه در آذربايجان داشته‌اند و غيره طرح دعاوى بر ما بنمايد در اين صورت عهدنامه‌ئى كه تمام دعاوى فرضيه آن طرف را ساقط نمايد و در ازاى حقوق پايمال شده ايران تعويضاتى بدهد از بخشيدن قروض سابق از مسترد داشتن املاك و اراضى كه تحت فشار از ايران گرفته‌اند از واگذاردن مؤسسات و متعلقات خودشان در ايران بملت آزاد ما بعلاوه لغو كردن عهدنامه‌هاى قديم كه همه به حال ايران مضر بوده است حتى عهدنامه‌هاى مشترك با دولت ديگر را البته صلاح مملكت و موجب مسرت فوق العاده خاطر ايرانيان مىباشد و آيندهء روشنى را به خود وعده ميدهند .\r\nمعاهده روس و ايران - در روزنامه نيم رسمى ايران شماره 814 هشتصد و چهارده در سيم ماه ربيع الثانى يكهزار و سيصد و سى و نه هجرى ( 1339 ) شرح ذيل منتشر گشت .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nمواد ذيل در مسكو تحت نظر كميسر خارجه و نماينده ايران نوشته شده و بهيئت معظم دولت در تهران پيشنهاد شده و در نتيجه مجلس مشاوره عالى بعضى از آن جرح و تعديل شده بدين صورت كه ذيلا درج مىشود روز جمعه گذشته بتوسط آقاى منشور الملك بآستارا مخابره گرديده كه از بادكوبه بآقاى مشاور الممالك سفير كبير ايران در روسيه مخابره شود و اختيارات تام بآقاى مشاور الممالك داده شده است كه در مسكو آن را از طرف دولت ايران قطعيت داده بامضاى حكومت سويتى برسانند .\r\n( 1 ) دولت جمهورى روسيه تمام عهدنامجات و قراردادها و معاهدات دولت سابق روسيه را با ايران لغو مينمايد .\r\n( 2 ) دولت جمهورى روسيه تمام معاهدات و قراردادهاى دولت سابق روسيه را با دولت ثالثى راجع بايران لغو مينمايد .\r\n( 3 ) دولتين متعاهدتين از دخالت در امور داخلى يكديگر احتراز ميورزند .\r\n( 4 ) دولت جمهورى روسيه قروض ايران را بروسيه باطل ميشمارد و در هر محلى كه براى تأديه قروض مزبور معين شده بود دخالت نخواهد نمود .\r\n( 5 ) روسيه بانك استقراضى را با نفوذ و اشيا و محاسبات و اموال منقول و غير منقول آن را بايران تفويض مينمايد .\r\n( 6 ) روسيه شوسه انزلى تهران قزوين همدان و كليه متعلقات آن و اسكله و وسايط نقليه در راه اروميه را و تمام خطوط تلگرافى كه روسيه در ايران كشيده است و پرت انزلى و تمام متعلقات آن را بايران تسليم و تفويض مىكند .\r\n( 7 ) دولتين متعاهدتين در كشتيرانى در بحر خزر حق متساوى خواهند داشت .\r\n( 8 ) تمام امتيازاتى كه دولت سابق روسيه و اتباع آن از ايران گرفته‌اند از درجه اعتبار ساقط است اراضى و املاكى كه روسيه سابق دارا بود فقط عمارت سفارت در تهران و زرگنده و عمارات قنسولگريها بملكيت روسيه باقى ميماند دولت ايران هم وعده ميدهد كه امتيازات مزبور را بدولت خارج ديگرى يا باتباع دولت ديگر ندهد دولت روسيه در اداره كردن قريه زرگنده مداخله نخواهد داشت الغاى امتيازات البته شامل راه‌آهن جلفاى تبريز و كشتيهاى درياچه اروميه هم خواهد بود .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n( 9 ) جزيره اشوره‌ده و فيروزه بدولت ايران اعاده مىشود و در رود اترك طرفين متعاهدتين حق متساوى دارند براى رفع اجحافات از هرحيث اراضى و مياه در طرف خراسان كميسيونى از روس و ايرانى معين و اختلافات را رفع خواهند كرد دولت ايران مالكيت روس را در سرخس روس تصديق مينمايد .\r\n( 10 ) دولت روس تمام ادارات روحانى روس را در ايران منحل و عمارات آنها را بايران واگذار مينمايد كه براى تأسيسات ملى به كار ببرند .\r\n( 11 ) حق قضاوت قنسولها به كلى باطل شده و رعاياى طرفين روس و ايران تابع قانون محلى خواهند بود .\r\n( 12 ) اتباع طرفين در خاك يكديگر از خدمت نظامى و پرداخت عوارض جنگى معاف هستند .\r\n( 13 ) در مسافرت اتباع طرفين در خاك طرفين رعاياى روس در ايران و رعاياى ايران در روس حقوق ملل كاملة الوداد را خواهند داشت .\r\n( 14 ) تجارت و حقوق گمرك امتعه روس در ايران بموجب نظامنامه عليحده در كميسيونى مركب از طرفين معين خواهد شد .\r\n( 15 ) طرفين حق ترانزيت در خاك يكديگر خواهند داشت .\r\n( 16 ) طرفين متعاهدتين هرچه زودتر باب مخابرات پستى و تلگرافى را باز خواهند كرد و قرارداد آن توسط كميسيون عليحده معين مىشود .\r\n( 17 ) طرفين در پايتخت يكديگر با رعايت حقوق بين المللى نماينده سياسى خواهند داشت .\r\n( 18 ) طرفين در نقاطى كه لازم بدانند تأسيس قنسولگرى خواهند نمود و بايد اين تأسيس و تعيين قنسولگرى قبلا به اطلاع و تصويب طرفين رسيده باشد .\r\n( 19 ) اگر قشون دشمن روسيه بخواهد از ايران بروسيه حمله كند پس از آنكه دولت روسيه توجه دولت ايران را به اين مسئله جلب كرد اتمام حجت خواهد نمود در صورتى كه دولت ايران قادر بجلوگيرى نشد ممانعت از ورود قشون روس نخواهد كرد و روسيه از آذربايجان و ارمنستان در تجاوز بايران ممانعت خواهد نمود .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n( 20 ) هر گاه صاحبمنصبان بحرى كه دولت ايران استخدام نمايد از خدمت دولت ايران بخواهند سوء استفاده نموده بر عليه روسيه اقدام نمايند روسيه انفصال آنها را از ايران خواهد خواست .\r\n( 21 ) دولت ايران وعده ميدهد كه در باب اعطاى امتياز شيلات با كمپانيهاى مركب از تبعه ايران و روس داخل مذاكره شود براى فروش و حمل ماهى بروسيه موجبات تسهيل در قرارداد تجارتى و گمركى فراهم خواهد نمود .\r\n( 22 ) در هرشهرى كه بانك استقراضى خانه داشته باشد و در آنجا قنسولخانه روسيه منزل نداشته باشد يكى از خانهاى بانك براى قنسولگرى داده خواهد شد .\r\n( 23 ) روس متعهد مىشود تمام خساراتى كه از قشون روس بايالت گيلان وارد شده جبران نمايد براى تعيين خسارات كميسيونى از طرفين منعقد خواهد شد .\r\n( 24 ) عهدنامه در مدت سه ماه بتصويب طرفين خواهد رسيد .\r\n( 25 ) عهدنامه بروسى و فارسى نوشته شده و هردو مضمون سنديت خواهد داشت\r\n( 26 ) عهدنامه بعد از امضاء فورا مجرى خواهد شد .\r\nصورت معاهده مزبور بتوسط منشور الملك كه در بادكوبه انتظار جواب دارد بمسكو فرستاده مىشود و چون يك ماده كه روسها خواسته‌اند و مفادش ممانعت نكردن دولت ايران است از نشر مسلك بلشويكى در اين مملكت در اين صورت حذف شده است بمشاور الممالك اجازه ميدهند گرچه در ضمن يك مكاتبه رسمى بوده باشد آن را بپذيرد و بگويد اين چيزى نيست كه در عهد نامه نوشته شود .\r\nاين اقدامات دولت در مليون حسن اثر كرده از هركس در همه جا اظهار بشاشت و رضايت شنيده مىشود اما كسانى كه از اوضاع روزگار چندان بى خبر نميباشند و مخصوصا انگليسيان را ميشناسند نميتوانند اين مسئله را به اين سادگى پذيرفته و به اين آسانى گذشته و تمام شده بپندارند .\r\nبلى آنقسمت از عهد نامه كه داده‌هاى روس است بايران نزد انگليسيان بىاعتنا و نزد ايرانيان بخشش دوست اشكالى ندارد ولى چگونه انگليسيان راضى ميشوند سفير بلشويك با جمعى كارگر بتهران وارد شده درهاى سفارت روس را براى انتشار\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nافكار بلشويكى و اشتراكى كاملا باز بگذارند و براى خروج و دخول اشخاص مخالف سياست انگليس كه اغلب منور الافكاران هستند رادعى و مانعى نبوده باشد و همچنين چگونه انگليس در موضوع ماده نوزدهم سكوت مىكند كه قشون روس براى بيرون كردن قشون بيگانه ديگر كه خود اوست حق داخل شدن به خاك ايران را داشته باشد و بهر صورت انگليسيان چگونه رضايت دادند اين عهد نامه از كابينه سپهدار اعظم بگذرد با اينكه كابينه مزبور كاملا در دست قدرت آنهاست اين مطلبى است كه درست نميتوان فهميد و البته بىرضايت آنها نگذشته است و ديگر سلطان احمد شاه را كه از ترس دارائى خود از شنيدن نام بلشويك بيشتر وحشت دارد تا نام ملك الموت چگونه راضى كرده‌اند در ايران در تبليغات بلشويكى گشوده گردد پس بگفته عوام بايد زير اين كاسه نيم كاسه‌ئى بوده باشد كه باطمينان نقشه‌ايكه در پس پرده است ميخواهند عهد نامه مزبور بجريان تصويب بيفتد سر روسها را به كار معاهده گرم كنند و مليون را كه با بيصبرى انتظار گذشتن معاهده را دارند از جوش و خروش بيندازند تا بفراغت خاطر اسباب اجراى نقشه‌ئى را كه در دست گرفته‌اند و چند روزى وقت لازم دارد فراهم بياورند و آنچه در پس پرده است آشكار گردد و بتوانند مقاصد را به صورت ديگر انجام بدهند .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nفصل بيست و چهارم امرار وقت و پريشانى احوال دولت\r\nپيش از آنكه پشت پردهء سياست‌بازى را ببينيم لازم است شمه‌ئى از اوضاع سلطنت و دولت بيان نمائيم .\r\nشاه كه با نهايت اصرار ميخواست باروپا برود . و مليون صلاح نميديدند و ميگفتند اگر ميرود بايد استعفا بدهد و برود و نه تنها افكار وطنپرستان مخالف مسافرت او در اين موقع باريك بود بلكه از دربار لندن هم به زبان وزير مختار آنها پيغام به او ميرسيد حركت نكند و با تخت و تاج خويش بازى ننمايد و او نميپذيرفت ناگهان عزم رحليش باقامت مبدل ميگردد و با اطمينان خاطر ميماند پيداست آگاه شده است نقشه‌ئى در كار است كه خيال او را از آنچه از آن ميترسد آسوده خواهد نمود .\r\nو اما دولت و دولتيان - بعد از مجلسى كه سپهدار اعظم مركب از شاهزادگان و رجال اولى مملكت براى شور در عهدنامه روس و ايران منعقد ساخت و آن كار بصورتيكه نوشته شد پايان يافت كشمكش باطنى ميان منتظر الوزاره‌ها و رئيس دولت شدت كرد بر سر مسند رياست و يا بگفته دو طرف برعايت مصالح مملكت .\r\nدر اين كشمكش چهار نفر وزير كاشان رفته و برگشته بيشتر دوندگى دارند خود را وجيه المله و اولى بدخالت در كارهاى ملكى ميدانند و كمك ميدهد افكار آنها را برادرى يكى از ايشان با ميرزا جواد خان سعد الدوله كه ميخواهد رئيس دولت بشود و اين چهار تن را هم بعضويت بپذيرد اما مليون با رياست سعد الدوله موافق نيستند و سعى وجيه المله‌ها هم در موافق كردن آنها بىاثر ميماند در اين صورت كسى كه بتواند دولتى تشكيل كند و آن چهار نفر را هم بعضويت بپذيرد ميرزا حسن خان مشير الدوله اولا و ميرزا حسنخان مستوفى الممالك است ثانيا اشخاص ديگر هم در كار هستند كه از آنهاست عبد الحسين ميرزاى فرمانفرما .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nفرمانفرما چند سال والى فارس بوده در اينوقت بتهران آمده پسرش فيروز ميرزاى نصرة الدوله وزير خارجه سابق را از اروپا طلبيده ميكوشد رئيس دولت بگردد .\r\nنگارنده بموجبى در ايام ورود او بتهران از وى ديدن مينمايد در مجلسى كه پر است از محترمين تهران بشاهزاده ميگويم شنيده‌ام در راه زمين خورده‌ايد صدمه‌ئى بدهانتان وارد شده جواب ميدهد با يك صداى آميخته بغرور و تكبر بلى طبيعت مشتى به دهان ما زد تا كى بتوانيم آن را تلافى نمائيم .\r\nنگارنده بدون ملاحظه ميگويد تلافى كنيد ! يعنى مشتى به دهان طبيعت بزنيد خير هرگز چنين تصوريرا به خود راه ندهيد اگر او به همين اندازه قناعت كرد شما هم راضى باشيد كه مشت دوم را نزند اين جواب نه تنها شاهزاده مغرور را شرمنده ميسازد بلكه از اين جواب و سئوال حال بهت و حيرتى در وجود حاضرين رويميدهد و بالاخره شاهزاده معذرتى ميخواهد و ميگذرد .\r\nبالجمله بعد از چند روز يك ملاقات خصوصى از اين شاهزاده نموده به او ميگويم با اينكه ميدانم نصيحت در وجود شما اثرى ندارد باز محض اتمام حجت ميگويم دنيا دگرگون شده است و سيلى رو بمملكت ما ميآيد كه هرسدى در راه او باشد محو مىشود و خار و خسها را از ميان ميبرد اوضاع حاضر هم قابل دوام نميباشد امروز روزى استكه شما پيش افتاده با سرمايه قابلى كه داريد قواى متفرق شده نظامى را جمع كنيد مخصوصا قوهء قزاق را كه در حال پريشان است مرتب ساخته بدولت و قواى آن مركزيت داده باصلاحات داخلى بپردازيد و از تجاوزات خارجى جلوگيرى كنيد از بلشويك روس هم وحشت نكرده خود را كرپاتكين ايران نمائيد .\r\nفرمانفرمااز روى حيرت ميگويد من چگونه ميتوانم كرپاتكين ايران بشوم .\r\nنگارنده - كرپاتكين اول سردار دولت تزارى در دورهء بلشويكى روسيه هم توانست خدمت بزرگ به وطن خود بنمايد چون فداكارى كرده دارائى هنگفت خود را در سفرهء عمومى گذارد و اگر اين كار را نكرده بود او هم مانند ديگر همقطارانش بلكه مانند امپراطور معظمش ببدترين عقوبتها گرفتار گشته بود .\r\nفرمانفرما ميگويد اگر آن سيلى كه گفتيد برسد من هم جزو آن خار و خسها\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nخواهم بود كه از ميان ميبرد جواب مىدهم اگر آن كار كه گفتم كرديد ديگر خار و خس نخواهيد بود فرمانفرما اظهار مىكند به من تكليف رياست دولت را ميكنند نميپذيرم ولى براى رياست قشون حاضر هستم و در مدت شش ماه سى هزار قشون حاضر كرده جلوگيرى از بلشويك را هم تعهد مينمايم .\r\nاينجا ميفهماند كه ميخواهد به اين عنوان و از اين راه باز دخلى كرده بر دارائى هنگفت خويش بيفزايد و انتظار فداكارى و وطنپرستى از اين گونه رجال داشتن خبط و خطاست .\r\nفرمانفرما ميكوشد به مقصود خود برسد و زمامدار مملكت بگردد ولى نه مليون ميپذيرند و نه دوستان خارجى او بعد از فريبى كه از پسرش نصرة الدوله در كار قرارداد خوردند ديگر فريب حرفهاى او را ميخورند ناچار بميرزا حسن خان مستوفى الممالك متوسل مىشود كه او را رئيس دولت بكند و خود وزير جنگ بگردد در اينوقت نجفقلى خان صمصام السلطنه بختيارى هم باز به خيال رياست دولت افتاده ششم يا هفتم اشخاص داوطلب ميگردد و حوزه خود را گرم كرده بيكاران را وعده كار ميدهد سفرهء ايلاتى خود را بيش از پيش براى سورچرانان ميگستراند و بقدرى هياهو راه ميندازد كه سپهدار اعظم استعفا داده كنار ميرود و بحران دولت به طول ميانجامد چه اشخاص وطن‌دوست با مشكلاتى كه در كار سياست خارجى هست به آسانى و بىشرط و قيد نميتوانند زير بار بروند رقابت شديد اشخاص رياست‌طلب و منفعت‌پرست هم قواى مختلف آنها را در هم شكسته نميگذارد هيچيك به مقصود نزديك گردند .\r\nشاه هم كه پيش از اين از بحران دولت انديشه داشت در اينوقت انديشه‌ئى ندارد و بالاخره مستوفى الممالك كه بواسطه كم طمعى و تهى دستى كه از مال دنيا دارد جرئتش از ديگران بيشتر و ملاحظه‌اش از خارجه‌ها كمتر است از طرف شاه مأمور تشكيل دولت مىشود .\r\nمستوفى الممالك از شاه مهلت ميطلبد بلكه قبلا با انگليسيان در موضوع قرارداد مذاكره كرده بلكه راهى براى لغو كردن آن بدست آورد و بتواند بيمحذور مجلس را باز نمايد و با مجلس كار بكند .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nمستوفى الممالك بر خلاف دو رئيس دولت پيش از خود كه بانگليسيان وعده ميدادند مجلس را دائر كرده قرارداد را بمجلس خواهند برد با صراحت لهجه به آنها ميگويد قرارداد قابل بردن بمجلس نيست و من بعد از داخل شدن به كار اول تلگرافى را كه امضاء خواهم كرد دستورالعملى است بسفراى خارجه خود كه از هركجا صلاح باشد براى اصلاحات ادارى مخصوصا ماليه و صاحبمنصب براى قشون اجير كرده بفرستند چونكه به همه حاجت داريم و نميتوانيم همه را از انگليس بخواهيم بديهى است اين اقدام من مخالف قرارداد وثوق الدوله و موجب رنجش شما خواهد شد در صورتى كه رنجيدن شما را هم صلاح مملكت نميدانم پس بهتر اين است قبلا باهم طرح لغو شدن قرارداد را بريزيم و ضمنا معلوم كنيم شما از ما چه ميخواهيد و ما از شما چه همين كه سنگينى اين بار از دوش من برداشته شد مشكلات انتخابات و افتتاح مجلس و هرمشكل داخلى ديگر را عهده‌دار حل آن خواهم شد .\r\nانگليسيان سفارت تهران جواب ميدهند ما دستورى از لندن نداريم كه با شما در اين موضوع داخل مذاكره شويم مستوفى الممالك از آنها تقاضا مىكند بلندن تلگراف كرده جواب بخواهند بىاينكه نتيجه‌ئى از اين تقاضا بگيرد زيرا آنها نقشهء ديگر دارند و به اين صحبتها اهميت نميدهند .\r\nپس از مستوفى الممالك كارى ساخته نشده بكنار ميرود و چند روز مملكت بىدولت ميماند فقط شاه با جرئتى كه نظيرش از او كمتر ديده شده است معاونين وزارتخانه‌ها را طلبيده هريك را مسئول كار خويش قرار داده ميسپارد خبر جريان كارها را به خود او بدهند .\r\nشاه مجددا بسپهدار اعظم تكليف كرده است دولتى تشكيل بدهد يكى براى گذرانيدن وقت تا موقع آشكار شدن آنچه در پس پرده است برسد و ديگر آنكه استعفاى سپهدار در مسكو سوء اثر كرده است و تصور نموده‌اند بواسطه امضاء عهدنامه آنها او مجبور شده است كناره‌گيرى كند و نميدانند جانشين او با آنها چه معامله خواهد كرد و ميخواهند او بجاى خود بماند شاه هم صلاح ديده است موقتا هم كه باشد او رئيس دولت بوده باشد .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nسپهدار از شاه تقاضا مىكند چهار نفر وزير كاشان‌رفته را هم بعضويت كابينه خود بپذيرد شاه ميداند شماره روزهاى عمر اين كابينه بيشتر از عدد اعضاى آن نيست در اين صورت تقاضاى سپهدار را رد نميكند و او هيئت دولتى را كه سه نفر از چهار نفر وزير كاشان‌رفته هم جزو آنها هستند بشاه معرفى مىكند در صورتى كه آن چهار نفر باهم عهد و پيمان دارند از يكديگر جدا نشوند بلى چهارم آنها اسباب براى بدست آوردن خبرهاى مخفى از منابع خارجى بيش از رفقايش در دست دارد و مىشود كه خبردار شده باشد از آنچه در پس پرده سياست‌بازيها مشغول خودآرائى است به زودى هويدا مىشود و نتوانسته باشد رفقاى خود را قانع كند كه خوددارى نمايند و او ميرزا اسماعيل خان ممتاز الدوله است . اينجا بايد دانست كه چون عده نمايندگان مجلس چه از آنها كه در عهد قرارداد گذارندگان انتخاب شده‌اند و چه آنها كه در رياست اول سپهدارى با سهل‌انگارى برگزيده گشته‌اند به حد نصاب براى افتتاح مجلس رسيده است و همهء آنها به غير از معدودى از وطنپرستان از ايشان اصرار دارند به زودى مجلس دائر گردد دولت خبر داده و در روزنامه‌ها نشر شده است كه روز يكشنبه 27 جمادى الاولى يكهزار و سيصد و سى و نه ( 1339 ه ) مجلس شورايملى افتتاح خواهد شد در اين صورت ميان روز معرفى وزراء بشاه و روز افتتاح مجلس مدت بسيار كمى فاصله است در صورتى كه بواسطه سوء انتخابات و از ترس تصويب شدن قرارداد در مجلس افكار ضد افتتاح مجلس شدت و عموميت يافته است گرچه ترميمى هم در قرارداد بشود چنان كه انگليسيان به آن رضا داده‌اند و ميتوان گفت امروز تعجيل در افتتاح مجلس انديشه عالى و فكر مقدس هرايرانى وطنپرست مىباشد در اين حال تكليف اين دولت بينوا در اينوقت تنگ و در مقابل اين هيجان شديد ملى چه خواهد بود .\r\nگفتم هيجان شديد ملى بلى با اينكه عنوان حكومت نظامى است هيچ قوه‌ئى نميتواند مردم را از اظهار نارضائى كردن از قرارداد و از تعجيل افتتاح مجلس باز دارد برعايت حفظ قانون و باميد نگاهدارى استقلال سياسى و اقتصادى مملكت بلغو كردن قرارداد مشئوم .\r\nاينك نظرى بدربار سلطنت‌آباد يعنى عمارت ييلاقى سلطان احمد شاه نموده\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nمشاهده كنيم كه سپهدار اعظم وزراى خود را بشاه معرفى مىكند و شاه به آنها تأكيد مينمايد كه روز موعود مجلس بايد افتتاح گردد .\r\nيكى از سه وزير داراى وجاهت ملى عرض مىكند آيا بهتر نيست افتتاح مجلس قدرى تأخير شود تا در اطراف آن تجديد نظرى بشود شاه نميپذيرد و مذاكرات طولانى مىشود و در ضمن صحبتها شاه به آنها يعنى به پيشنهاددهنده تأخير افتتاح مجلس و دو رفيق او ميگويد شما وجيه المله ميباشيد ممتاز الملك جواب ميدهد ما نوكريم وجاهت نوكر بوجاهت ارباب اوست اگر اعليحضرت وجاهت ملى دارند ما هم داريم و اگر ندارند ما هم نداريم باز شاه سخن تعرض و تمسخرآميزى ميگويد ميرزا حسنخان محتشم السلطنه خوددارى نكرده عرض مىكند اگر از ما نگرانى داريد بهتر اين است ما را ببغداد و يا بهندوستان تبعيد فرمائيد و آسوده خاطر شويد .\r\nبالجمله كار بكدورت كشيده سه وزير وجيه المله دو ساعت بيشتر از عمر وزارتشان نگذشته متعرضانه و مستعفى از شميران به شهر برگشته بخانهاى خود ميروند و رئيس الوزراء هم با حال بيتكليفى باتفاق وزراء ديگرش به شهر بازگشت مينمايد و هم ناگفته نماند كه در همين روز پيش از معرفى وزراء شاه نمايندگان وكلاى سفارشى را كه آمده‌اند از طرف اكثريت نمايندگان اظهار بىاعتمادى به اين سه نفر وزير بكنند پذيرفته و به آنها وعده مساعد داده است در اين صورت مذاكرات او در مجلس معرفى وزراء و تعرض بسه وزير مزبور ساده و بىاساس نبوده است .\r\nخلاصه دو سه روز باز دولتى در كار نيست و رئيس الوزراء برعايت رفقاى سه‌گانه‌اش و بملاحظه افكار عمومى بشاه استعفاء داده عرض كرده است بىوجود آن سه نفر نميتواند قبول مسئوليت بنمايد .\r\nدر اين صورت روز افتتاح مجلس كه وعده داده شده است بواسطه نبودن دولت قهرا تأخير مىشود بىآنكه كسى رسما تأخير آن را خبر داده باشد و تاريخ ديگر را معين نموده باشد اما نمايندگان فرمايشى به خود وعده ميدهند كه روز هيجدهم ( 18 ) جمادى الاولى كه روز جشن ساليانه تأسيس مجلس است بآرزوى خود خواهند رسيد در اين حال نظرى به كار مليون بايد كرد و ديد براى جلوگيرى از افتتاح مجلس با\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nنمايندگان فرمايشى چه نقشه‌ئى را تعقيب مينمايند .\r\nنقشه مليون اين است كه يك عده از انتخاب‌شدگان كه از روى صحت انتخاب شده‌اند و در اقليت هستند عريضه‌ئى بشاه نوشته استدعا كنند در افتتاح مجلس دست نگاهداشته شود تا نمايندگان آذربايجان و گيلان برسند اين عريضه بامضاى يازده نفر كه در ميان آنها امضاى مهمترين اشخاص از نمايندگان تهران و غيره هست فرستاده مىشود و صداى غريبى در تهران كرده نمايندگان فرمايشى را سخت غضبناك ميسازد اما توجه زياد مليون بنمايندگان مخالف آنها رفته‌رفته در ميان آن جمع اختلاف كلمه انداخته عده‌ئى از آنها براى تحصيل وجاهت از اكثريت بر كنار شده همعقيده بودن خود را با نمايندگان يازده‌گانه اظهار ميدارند و عدد موافقين با تأخير افتتاح مجلس به بيست نفر ميرسد و اكثريت موافق باقليت مبدل ميگردد نسبت بعدد صلاحيتدار براى رأى دادن در مجلس .\r\nنگارنده هم در اينوقت بتقويت موافقين با تأخير افتتاح مجلس رساله‌ئى تحت عنوان حقيقت نوشته طبع و نشر ميدهد رسالهء مزبور مشتمل است بر خلاصه وقايع رياست وثوق الدوله و عقد قرارداد و تأثير آن در دخالت دولتيان و بيگانگان در انتخابات نمايندگان مجلس شورايملى و نصيحت دادن بملت در خاتمه دادن بخودسريها و شروع باصلاحات اساسى با رعايت حدود حكومت ملى تا گرفتار عاقبت وخيم نگرديم اين رساله هم اثر نيكو ميبخشد .\r\nدر اثر اين هياهوها نمايندگان فرمايشى هم كه سى و چند نفر هستند از پيشرفت اقدامات خود در افتتاح مجلس نااميد شده براى جلب توجه مليون به خود لايحه‌ئى نشر ميدهند حاصلش برائت ذمه از خيانتكارى و اظهار عقيده بخاتمه دادن بخودسريها و لزوم افتتاح مجلس شورايملى و بالاخره براى رفع بدگمانيها كه نسبت به آنها هست تصريح ميكنند كه قرارداد وثوق الدوله را مضر به حال مملكت ميدانند اينورقه منتشر مىشود بىآنكه مورد توجه مليون شده باشد و يا اندك وجاهتى بامضاءكنندگان آن بدهد چه بديهى است از روى چه مقصد و براى چه مقصود نوشته شده است در بحبوحه اين قضايا قضيه خنده‌آور آنكه بامر شاه سپهدار اعظم استعفاى خود را پس گرفته خود\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nرا رئيس دولت ميخواند بىآنكه بخواهند يا بخواهد اعضاى كابينه‌ئى معين و معرفى كند و بىآنكه بداند پيش رو و پشت سر او چه مىباشد سپهدار از شاه رخصت گرفته است يكى از چهار نفر وزير وجيه المله كه شاه هم به او كمتر از ديگران بدبين است وزير خارجه نمايد و او ميرزا حسنخان محتشم السلطنه است او را نزد شاه برده اظهار ملاطفتى شنيده روز بيست و هفتم برج دلو يكهزار و دويست و نود و نه شمسى ( 1299 ) سپهدار اعظم آخرين كابينه حكومت ملى را در فرح آباد نزديك تهران رسما بشاه معرفى مىكند با دو سه نفر اعضاء و تصور مينمايد دولت تشكيل داده اما چه دولت بىاساس و چه كابينه سريع الزوال و بيمعنى .\r\nتشكيل اين دولت در اينوقت بمنزلهء هيكلى است كه براى بىهدف نبودن تيرهائى كه به زودى از تركشها در آورده مىشود از مقوى يا از چوب بسازند كه با اصابت كردن تير اول محو و نابود ميگردد .\r\nبهر حال پنج روز بيشتر از عمر اين دولت نميرود كه پرده بالا رفته آنچه در پس پرده در قزوين تهيه شده در تهران آشكار ميگردد چنان كه در فصل بعد ميخوانيد آرى شب آبستن است تا چه زايد سحر .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n\r\nفصل بيست و پنجم اجراى سياست مخفى و مقدمات كودتا\r\nآن شب آبستن كه خوانندگان كتاب من شايد با بيقرارى انتظار ديدن بامدادش را دارند آن شامگاه تيره كه عفريت سياست‌بازى بيگانه آتش نهفته‌ئى را با انبر باريك سياه اندامى از زير خاكستر در آورده ميخواهد آخرين بافه خرمن حكومت ملى ما را بسوزاند شب دوشنبه سيم برج حوت يكهزار و دويست و نود و نه ( 1299 ) شمسى است كه در تاريكى آنشب آنچه بدستيارى بيگانگان و از بيگانه بيگانه‌تران در پس پرده تدارك ديده شده است دولت چند روزه سپهدار را در عمارت ابيض باغ گلستان تهران مانند دود رقيق در جو هوا منحل ميسازد .\r\nتا خوانندگان اين كتاب باسباب اين بازى مضحك پى برده بر هويت بازيگران اين صحنه نيكو آگاه گشته بدانند نقشه‌ئى كه در پس ابرهاى متراكم درياى مانش با قلمهاى پردار هندى بر صفحه سياست آسياى وسطى راجع بايران كشيده شده بچه صورت در تهران بموقع اجرا گذارده مىشود لازم است قدمى چند واپس نهاده فصل پيش از اين فصل را خوانده ريشه‌ها را در آنجا ديده شاخه و برگها را در اين فصل مشاهده نموده نتيجه و ميوهء تلخ و شيرين اين درخت را در فصل بعد بدست آورند .\r\nكميته آهن كه بدستيارى كلنل هيك انگليسى در اصفهان تأسيس شد و مركز آن بالاخره در تهران بدست فيروز ميرزاى نصرة الدوله و سيد ضياء الدين يزدى و دوستان آنها افتاد دستيار انگليسيان شده براى بيرون كردن صاحبمنصبان روسى از قزاقخانه و دخالت كردن صاحبمنصبان انگليسى و جمع‌آورى اردوى متفرق شده قزاق در اطراف قزوين و بالاخره براى بدست گرفتن زمام كار دولت و بموقع اجرا گذاردن روح قرارداد وثوق الدوله كار ميكنند .\r\nدر موقعى كه شاه و نصرة الدوله در فرنگ هستند و دومى ميكوشد قراردادى را\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nكه خود شريك انعقاد آن بوده است بهر وسيله باشد عملى نمايد با لرد كرزن وزير خارجه انگلستان نقشه كودتائى را در تهران ميكشند كه بر ضد مخالفين قرارداد جارى گردد و در ضمن كودتاى مزبور حكومت ملى ايران كه تنها مانع اجراى قرارداد است روحا منحل شده قوهء حكومت استعمارى انگليس در باطن جانشين آن بگردد .\r\nانگليسيان بعد از يك سلسله مخالفت كه از مليون ايران با قرارداد ميبينند و نارضائيها كه از بعض دول بزرگ مشاهده ميكنند حاضر ميشوند با بدست گرفتن ماليه و قشون ايران روح قرارداد را جارى ساخته به نگذشتن صورت آن از مجلس شوراى ملى اهميت ندهند .\r\nولى وارد شدن روتشتين سفير روس بلشويك در اثر عهدنامه روس و ايران و توجه فوق العاده ايرانيان بروس نورس براى خلاصى از فشار انگليس و شدت نمودن افكار ضد قرارداد در مليون ايران انگليسيان را نااميد مىكند كه در مقابل حكومت ملى و تظاهرات مليون و موجوديت رقيب قوى پنجه‌ئى مانند دولت روس بلشويك بتوانند زمام ماليه و قشون را هم بدست بياورند مصمم ميشوند در عنوان نهضت نظامى حكومت ملى ما را در باطن لغو كنند گرچه صورت بيمعنائى از آن براى مصالح سياسى خارجى باقى بماند و اينكه آيا اين نقشه در ايران كشيده شده در لندن تصويب گشته است و يا در لندن كشيده شده و بتهران دستور اجراى آن رسيده است بر نگارنده معلوم نيست و بهرصورت بايد دانست كه دست انگليسيان در زير پردهء نازكى مشغول انجام اين نقشه است و كابينه سپهدارى براى گذرانيدن وقت تا تدارك لازم ديده شود مانند شخص رنجور با عصا سر پا مانده است و بىتكليف امرار وقت مىكند و از او بى تكليفتر شخص سلطان احمد شاه است كه خود را در كمال حيرانى سوار مركبى ميبيند كه زمامش بدست سفارت انگليس است بلى در اين ايام متأسفانه نرمان وزير مختار انگليس خود را حاكم حقيقى مملكت تصور مينمايد و اسمارت نايب آن سفارتخانه سياستمدار اين مملكت و واسطه ميان سفارتخانه مزبور و سپهدار اعظم رئيس دولت سيد ضياء الدين مدير روزنامه رعد مىباشد .\r\nرئيس الوزراء در دست اين واسطه مقهور است به دو جهت يكى رياست او بر\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nكميته‌ئى كه بتوسط آن كميته او بمقام رياست دولت رسيده است و ديگر آنكه بانك شاهى كه يگانه سرچشمه پول است چنان كه از پيش شرح داده شده بىاجازه سفارت انگليس بدولت پولى نميدهد سفارت هم به دادن وجهى كه براى اجراى سياست آنها بىثمر باشد رخصت نميدهد در اين صورت كسى كه بتواند بسفارتخانه آمدورفت نموده رخصت دريافت پولى از بانك بگيرد بديهى است چه اندازه محل توجه خواهد بود چنان كه ديده مىشود سپهدار اعظم در آخر شبى مكتوبى دوستانه به سيد ضياء الدين مينويسد قربان او ميرود و التماس مىكند كه صبحگاه پيش از ملاقات او بسفارت انگليس رفته اجازت دريافت چند هزار تومانى براى مصارف فورى دولت گرفته به او برساند سفارت انگليس ببانك اجازه پرداخت پول به قدر كافى بقزاقخانه ميدهد اما بتوسط صاحبمنصبان انگليسى و بكابينه سپهدار اعظم براى اينكه موقتا صورت خود را نگاهدارد قوت لا يموتى مىرساند آن هم با واسطه و در خواست چنان كه گفته شد و بدربار سلطنت بيش از قدر ضرورت تا شاه جوان پول‌دوست براى پذيرفتن نقشه آنها حاضر بوده باشد و پولى كه بدربار داده مىشود قسمت عمده آن در همان روز ببانك برگشته به روى حساب اعليحضرت گذارده مىشود .\r\nدر اين احوال نصرة الدوله در انگلستان زمينه حاضر مىكند كه خود را بتهران رسانيده در زير لواى قرارداد زمامدار امور مملكت شده و با كودتا خار حكومت ملى و قانون اساسى را از پيش پاى قرارداد و قرارداد گذارندگان بر طرف سازد غافل از آنكه رفيق و همقدم او در عقد قرارداد يعنى سيد ضياء الدين مدير رعد شهد صاحب اختيارى كه در حكومت سپهدارى چشيده بكامش شيرين آمده ماليخولياى زمامدارى امور مملكت در مغزش توليد شده با كاركنان سفارت انگليس در تهران همدست و همداستان گشته نخواهد گذارد نصرة الدوله يا ديگرى به روى تقدم بجويد .\r\nاز طرف ديگر هيجان افكار ملى بر ضد قرارداد و قرارداد گذارندگان و دستهاى داخلى آنها روزبروز شدت مينمايد خصوصا بعد از امضاء شدن عهدنامه روس و ايران كه روح سوسياليستى در فضاى اين مملكت مانند نسيم از جانب شمال وزيده همه را مگر معدودى طرفدار سياست روس و مخالف انگليس نموده و مينمايد .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nدر اين صورت انگليس سياستمدار كه همه وقت و در هركجا مخصوصا در مستعمرات و جاهائى كه طمع استعمار آنها را دارد دفاع به مثل را بر دفاع بضد ترجيح ميدهد تا به عكس العمل آن گرفتار نشود از روى اين سياست ميخواهد از تهييج افكار سوسياليستى جلوگيرى كند بدست يك سوسياليست ساختگى و براى اين كار حناى نصرة الدوله‌ها و متمولين و اعيان رنگى نخواهد داشت زيرا بدست آنها اين مقصود حاصل نميگردد در اين صورت يك روزنامه نويس اميدوار مىشود بعنوان سوسياليستى در زير لواء سياست بيگانه دست خود را بدامان رياست دولت برساند و در اين خيال با سياستمدار انگليس در ايران همداستان ميگردد .\r\nو بايد دانست كه صاحبمنصب ارشد انگليس در ايران اكنون ژنرال ديكسن است ديكسن از روى قرارداد وثوق الدوله بايران آمده تا مستشار نظامى بوده باشد پيش از اين هم در ايران بوده است كمى هم زبان فارسى ميداند و به همين اندازه به اين مملكت بيعلاقه نيست .\r\nديكسن بعد از ديدن تنفر شديد ايرانيان از قرارداد با ديپلماسى انگليس كه ميخواهد برغم ملت قرارداد را اجرا كند اختلاف نظر حاصل كرده صلاح ملت و مملكت خود را نميداند كه ملت ايران را اين درجه از خود برنجانند .\r\nكار اختلاف نظر ميان سياستمدارى و صاحبمنصبى نظامى مزبور شدت مىكند و هردو بلندن شكايت مينمايند و بالاخره سياسيون پيش برده دست ديكسن دلسوز را از كار كوتاه كرده كلنل اسمايس نام را بجاى او ميگمارند .\r\nديكسن پس از انفصال از شغل خود اطمينان جانى ندارد كه از سرحد سلامت خارج گردد بچه ملاحظه معلوم نيست اين است كه خود را كوريه سفارت امريكا ساخته زير بيرق امريكائى خود را ببغداد مىرساند و از آنجا به وطن خود باز ميگردد . و اما اسمايس اين شخص باتفاق ديكسن بايران آمده است كه در قسمت قشونى آذربايجان مستشار بوده باشد و چون بلا تكليف مانده در بريگاد قزاق استخدام يافته است .\r\nديگر كلنل هنستز نام مدتى است از هندوستان بايران آمده و با استاوزلسكى صاحبمنصب روس در قزاقخانه خصوصيت حاصل كرده است و پس از واقعه دلخراش كه\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nدر گيلان روى ميدهد و هواپيمايان نظامى انگليس اردوى ايرانى را بمبارده ميكنند بعذر اشتباه كردن آن باردوى دشمن و نبودن رابطه ميان اين دو لشگر خود را بميان افكنده رابط اردوى قزاق ايرانى و قشون ساخلو انگليس قرار ميدهد .\r\nگويند اين شخص در بيرون كردن صاحبمنصبان روسى از قزاقخانه ايران و دخالت دادن صاحبمنصبان انگليسى به آن اداره مأموريت سرى داشته و به همين نظر با استاوزلسكى بخدعه طرح الفت ريخته است و چون خدمت خود را انجام داده با گذاردن يادگارهاى بدى از خود در ايران به طرف هندوستان كه محل اقامت اوست روانه گشته است .\r\nبعد از رفتن هنستز جاى او را در قزاقخانه اسمايس ميگيرد و با سيد ضياء الدين و رفقاى كميته او دست اتحاد ميدهد اسمايس در قزوين مانده بجمع‌آورى قزاق مشغول است و سيد ضياء الدين به ظاهر دوست و كاركن سپهدار اعظم و واسطه ميان او و بانك شاهى و سفارت انگليس است و در باطن همدست اسمايس در اجراى نقشه كودتا و رئيس الوزرائى خويش و براى اين مقصود مكرر از تهران بقزوين ميرود و برميگردد .\r\nاسمايس براى اجراى نقشه كودتا محتاج است يكى از صاحبمنصبان ارشد قزاقخانه را انتخاب كرده به ظاهر او را رئيس قزاق بسازد چه سردار همايون برگزيده سپهدار اعظم بر فرض آنكه لياقت اين كار را داشته باشد ممكن نيست دولتيرا كه سپهدار بر آن رياست دارد كودتا نمايد در اين صورت بايد يكى از صاحبمنصبان جزء را با خود در اجراى اين خيال همراه سازند در ميان صاحبمنصبان قزاق كسى كه استعداد اين كار را دارد و رتبه‌اش هم بالاتر است عبد اللّه خان طهماسبى است با او چنان كه از خودش شنيده شد داخل مذاكره ميشوند و او نميپذيرد .\r\nشايد با ديگران هم صحبتى داشته باشند كه نگارنده نشنيده باشم بالاخره با رضا خان امير پنجه مازندرانى مذاكره ميكنند و او ميپذيرد و ممكن است آنكه نپذيرفت و آنكه پذيرفته با اختلاف نظر قضاوت وجدانى هردو از روى احساسات وطنپرستى بوده باشد .\r\nبهرصورت رضا خان شرايطى كه بايد بكند و تعهداتى كه بايد بگيرد مىكند\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nو ميگيرد و ببزرگتر وظيفه اولى خود ميپردازد يعنى با خود همراه كردن صاحبمنصبان ديگر كه شايد در ميان آنها بالارتبه‌تر هم بوده است و البته اين كار آسانى نبوده است و انصاف بايد داد كه در اين مرحله نمونهء خوبى از لياقت و قابليت خويش نشان داده است .\r\nدر تهران شاه و وليعهد خبر دارند كودتائى خواهد شد اما تا چه اندازه از جزئيات آن آگاهند معلوم نيست چيزى كه معلوم است اين است كه آنها را اطمينان داده‌اند اين كودتا به هيچ وجه خللى بسلطنت آنها نميرساند بلكه براى تشكيل يك دولت قوى است كه بتواند از نفوذ مسلك بلشويكى كه افكار بشدت به آن توجه دارد جلوگيرى نمايد .\r\nو هم در تهران سفارت انگليس و كاركنان ايرانى آنها كه كميته زرگنده در رأس ايشان واقع شده است انتظار كودتا را دارند و در قزوين اسمايس انگليسى ميداند و اشخاص محرم با او كه اكنون رضا خان هم قوهء مجريه آنها واقع شده است پيش از آنكه داخل موضوع كودتا بشويم باز بايد نظرى باروپا افكنده ببينيم نصرة الدوله در چه حال و چه كار است .\r\nنصرة الدوله در اروپا ميداند در تهران كودتا خواهد شد و تصور مىكند نظر بدوستى كه با انگليسيان دارد ميتواند زمامدار مملكت بشود و شايد تا يك اندازه بىخبر نباشد كه رفيق او مدير روزنامه رعد هم در حال دست‌وپا زدن براى خويش است ولى نميتواند تصور كند كه دست وى بدامان زمامدارى برسد و ميكوشد زودتر خود را بتهران برساند ولى پيمودن راه طولانى درياى سفيد و قرمز و آمدن از راه بصره و بغداد كه بواسطه ترس عبور از روسيه او را با شتابى كه در آمدن دارد به اختيار كردن اين راه دور و دراز ناچار ساخته است دست او را از رسيدن بدامان مقصود كوتاه كرده و بحريفش فرصت و مجال داده است .\r\nنصرة الدوله ببغداد ميرسد و با دوست قديم خود سرپرسى كاكس وزير مختار سابق انگليس در ايران و حاكم سياسى كنونى انگليس در عراق عرب ملاقات مينمايد و شايد بهتر پى ميبرد كه سيد ضياء الدين از او پيش افتاده مأمورين سياسى انگليس هم در تهران در راه مانده را مثل اين است فراموش كرده باشند بىآنكه به جهت حقيقى\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nآن پى برده باشد .\r\nبخاطر ميرسد كه نصرة الدوله در حال گذشتن از درياها شايد در عالم خيال به خود وعده ميداده است در ورود ببغداد بدست خصوصيت با سرپرسى كاكس از تندروى رفيق خود در تهران جلوگيرى مىكند و كاركنان سفارت انگليس را در تهران با همان دست با خود همراه ميسازد و به مقصود ميرسد نصرة الدوله در عالم خيال همه چيز را مىديده است مگر سياست تازه رسيده روس را در ايران كه در غياب او در سرتاسر مملكت طنين انداز شده افكار عمومى را به خود جلب نموده است و عقيده ضد اشرافى و مخالف سرمايه‌دارى طورى قوت گرفته است كه حواس انگليسيان و دوستان آنها را بشدت پريشان ساخته براى جلوگيرى از آن بهر وسيله باشد متوسل ميشوند بىآنكه توجهى بخصوصيت وزير خارجه انگلستان با كسى و يا دوستى سرپرسى كاكس با شخصى داشته باشند .\r\nسياستمداران انگليس در ايران جز بوسيله يك حمله شديد مصنوعى بر ضد اعيان و اشراف بمعنى كه در ايران گفته مىشود و فريب دادن بعوام و خواب خرگوشى دادن بخواص چاره ندارند .\r\nنصرة الدوله در فاصله ميان ترك لندن و رسيدن بتهران از حوادث اخير و احساسات تازه هموطنانش بىخبر مانده بلكه ملاقاتها كه در كرمانشاهان با اكبر ميرزاى صارم الدوله مسعود حاكم غرب و شريك عقد قرارداد و دوست صميمى خود نموده و تدارك اسلحه‌ئى كه در كرمانشاهان و همدان مىديده است مىرساند كه در كرمانشاهان و همدان هم آنطور كه بايد از اوضاع سياسى مركز آگاه شده باشد نشده و معلوم نيست با كى جنگ داشته كه اسلحه تهيه مىديده است .\r\nنصرة الدوله هرچه بتهران نزديكتر مىشود بهتر ميفهمد سيد ضياء الدين با كميته آهن و فولاد سفارت انگليس را از دست او گرفته است قزاقخانه هم در دست قدرت آنهاست و براى عمليات او زمينه‌ئى باقى نمانده است .\r\nاينجاست كه نصرة الدوله كاركن و دوست انگليس بديدهء اشخاص بىخبر منفور آنها تصور مىشود در صورتى كه اينطور نيست و او همان است كه بوده نهايت پيش‌آمدها\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nاز روى مصلحت او را عقب انداخته و كسى را كه سمت پادوى نسبت بوى داشته جلو انداخته است و گرنه سياستمداران انگليس نه با او دشمنى داشته‌اند و نه با حريفش دوستى بالجمله نصرة الدوله و خانواده‌اش روز و شب دوندگى ميكنند بلكه پناهگاهى بدست بياورند و رو بهر در ميروند آنجا را به روى خود بسته مشاهده ميكنند و بالاخره گرفتار شدن خود و پدرش بدست مأمورين كودتا و افتادن آنها بزندان چنان كه خواهيد خواند بار زحمت دوندگى بسيار را از دوش آنها بر ميدارد .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nفصل بيست و ششم بر افكندن دولت با حمله نظامى كودتا\r\nسپهدار اعظم رئيس دولت با وزراء خود سرگرم كار يا در حال بىتكليفى و انتظار است و از اقدامات كميته زرگنده بدستور سفارت انگليس البته بى خبر نيست و ميداند انگليسيان نقشه‌ئى دارند و قطعا بموقع اجرا ميگذارند ميداند تغيير اوضاعى مىشود ولى نظر بروابطى كه با سفارت و با كاركنان كميته دارد تصور مىكند نتيجه‌ها همه بدست خود او خواهد آمد و چيزى كه تصور نميكند اين است كه او از ميان برود و شخص پادو او رئيس دولت بگردد .\r\nاينك بقزوين رفته ببينيم آنجا چه خبر است اسمايس انگليسى دستوردهنده و اداره‌كننده اين جنبش است سيد ضياء الدين و رفقاى كميته‌ئى او قوهء ايرانى سياسى او هستند و رضا خان سرتيپ قزاق قوهء اجراكننده نظامى وى اين هيئت مصمم ميشوند با يكعده قزاق كه جمع‌آورى شده بتهران بيايند دولت سپهدارى را برهمزده دوائر دولتى را تصرف كنند اشخاصى از مليون و رجال دولتى را كه وجودشان در غير زندان شايد با اجراى مقاصد منافى بوده باشد محبوس سازند و روح قرارداد وثوق الدوله را كه به تصرف درآوردن زور و زر مملكت باشد به اين صورت عملى نمايند حكومت ملى و قانون اساسى مملكت را هم كه موى دماغ آنها شده است معنا زير پا بگذارند .\r\nبديهى است سلطان احمد شاه را چنان كه از پيش گفته شد اغفال كرده و با تطميعى كه شده است او را با خود همراه كرده‌اند و جز همراه شدن چه ميتوانسته است بكند در صورتى كه نكرده است آنچه را كه بايد كرده باشد .\r\nبهرحال عصر يكشنبه دوم برج حوت اردوى قزاق به چهار فرسخى تهران يعنى بشاه آباد ميرسد برياست رضا خان امير پنجه .\r\nسيد ضياء الدين مبلغى پول به اجازه سفارت انگليس از بانك شاهى گرفته جامه\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nتازه‌ئى را كه بعد از بيرون شدن از عبا و عمامه خواهد دربر كرد همراه برداشته بپيشواز اردوى قزاق ميرود صاحبمنصبان ارشد سفارت انگليس هم در اين استقبال كردن او را تنها نميگذارند .\r\nنزديك غروب آفتاب روز مزبور بتوسط صاحبمنصبان ژاندارمرى كه اردوى آنها در يوسف‌آباد نزديك تهران اقامت دارد بدولت و دربار خبر ميرسد كه اردوى قزاق رو بتهران ميآيد و بژاندارمرى نظر خصمانه مىكند .\r\nسپهدار اعظم بطور سهل‌انگارى معاون خود ميرزا حسين خان اديب السلطنه را طلبيده به او دستور ميدهد براى كسب خبر و تحقيق علت آمدن اين اردو بتهران بشاه‌آباد برود .\r\nرئيس الوزراء ميخواهد وانمود كند كه از اين پيش‌آمد به كلى بىخبر است و اين يك طغيانى است از طرف قزاقخانه بروز كرده بايد جلوگيرى كرد .\r\nبهرصورت در دربار اضطراب شديد هويداست و كسى كه اضطرابى ندارد شاه است و وليعهد چنان كه گفته شد اديب السلطنه در شاه‌آباد با بعضى از صاحبمنصبان قزاق صحبت ميدارد ناگاه سيد ضياء الدين را در لباسى كه نديده بوده است ميبيند كه تعارف مختصرى بوى نموده با نمايندگان سفارت انگليس و صاحبمنصبان قزاقخانه بمجلس مشاورهء نظامى ميرود و بعد از چند دقيقه با اردو به طرف تهران روانه ميگردد .\r\nمعاون مزبور تنها و بلا تكليف مانده تا مأمور برگردانيدن او بتهران آمده او را از بىتكليفى درآورده در تهران ساعتى چند توقيف و بعد آزاد ميگردد .\r\nاردو به شهر نزديك مىشود اداره ژاندارمرى در تحت امر سرهنگ حبيب اللّه خان شيبانى مهياى جلوگيرى مىشود ولى به آنها از شهر خبر ميرسد كه بجاى خود نشسته متعرض اردوى قزاق نبوده باشند .\r\nدر اين صورت پيش‌قراول اردو بىمانع پشت دروازه تهران ميرسد دروازه را گشوده ديده وارد شهر مىشود .\r\nاعضاى جزء نظميه تهران از اصل واقعه بى خبر هستند گفتم اعضاء جزء بلى زيرا رئيس نظميه كه وسيتدهال سوئدى است و خود جزو كميته آهن است و ممكن نيست\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nبى خبر بوده باشد ولى بمصلحت تابينهاى خود را اطلاع نداده است .\r\nنزديك نصف شب يا پاسى گذشته اردو وارد شهر مىشود و با چند تير توپ خوابها را بيدار و همه را از آمدن خود خبردار ميسازد و چون بميدان توپخانه ميرسند در تصرف نمودن مركز نظميه از مأمورين جزء بى خبر اندك مقاومت ديده زدوخورد بسيار مختصرى شده چند نفر آژان مجروح و مقتول ميگردند و شهر به تصرف قزاق در ميآيد\r\nبديهى است از صداى توپ و تفنگ اضطرابى در خلق تهران حاصل است ولى بيش از نيمساعت طول نميكشد كه سروصداها افتاده بيخواب و يا بدخواب‌شدگان دوباره بخواب ميروند ژاندارم و پليس هم ميفهمند تكليف آنها اطاعت كردن از فرمانده اين قوهء كودتاكننده است و باداى تكليف خود ميپردازد .\r\nصبح روز سيم حوت هزار و دويست و نود و نه ( 1299 ) يكى از روزهاى تاريخى است مأمورين نظميه از هرطرف باتفاق قزاق براى انجام خدمت حركت مينمايند و مأموريت عمدهء آنها گرفتار كردن شاهزادگان و رجال معروف متمول است و يكعده از مليون كه آنها را بقزاقخانه برده توقيف مينمايند .\r\nگرفتارى اين مردم موجب وحشت شده جمعى كه محل نظر هستند مخفى و جمعى به خيال فرار كردن ميفتند در صورتى كه بيرون رفتن از شهر ممكن نيست\r\nتلگراف و تلفن و پست به كلى تعطيل است دواير دولتى بسته و از كودتاكنندگان جز گرفتن و توقيف كردن اشخاص كارى ديده نميشود .\r\nبديهى است در اين گيرودار دو مقصد هست يكى جلوگيرى از حصول عكس العمل اين انتهاض بدست مخالفين و ديگر وانمود كردن كه اين نهضت سوسياليستى است بر ضد سرمايه‌داران و اعيان و اشراف .\r\nو از اين دو مقصد مهمترى هم شايد بوده باشد كه از كيسه متمولين توقيف شده مخارج اين اردوكشى دريافت شود چنان كه بعد بدان اشاره خواهد شد .\r\nدر اين روز بيانيهء مختصرى به امضاء رضا رئيس كل قوا و تحت عنوان حكم ميكنم مشعر بر لزوم اطاعت و حفظ انتظام نشر مىشود و روز بعد بيانيهء مفصل به همين امضاء به صورت ذيل منتشر ميگردد .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n« هموطنان وظايف مقدسه فداكارى نسبت بشاه و وطن ما را بميدانهاى خونين مرگبارى كه قشون دشمن براى تسخير ايران و تهديد پايتخت با قواى فزونتر و اسلحه مكملتر تشكيل نموده بود افراد دلاور قزاق اين وظيفه مقدسه را با جان و دل استقبال كردند زيرا تنها قوهء منظم ايرانى كه ميتوانست وظيفه مدافعه وطن را ايفاء نمايد همين قوه و افراد آن بودند كه بدون لباس بدون كفش بدون غذا بدون اسلحه كافى سينه و پيكر خود را سپر توپهاى آتش‌فشان نمودند غيرت و حميت ايرانى را ثابت و دستجات انبوه متجاسرين را از پشت دروازه قزوين تا ساحل دريا راندند .\r\nاگر فداكارى و خدمات جانبازانه اردوى قزاق نتيجه مطلوبه را حاصل نكرد و نتوانستيم خاك مقدس وطن و عصمت برادران گيلانى خود را از دست دشمن نجات دهيم تقصيرى متوجه ما نبود بلكه خيانتكارى صاحبمنصبان و كسانى كه سرپرستى امور به آنها محول شده بود موجب عقيم ماندن نتيجهء خدمات ما گرديد ولى باز افتخار ميكنيم كه فوران خون قزاقان دلير توانست پايتخت وطن مقدس ما را از استيلاى دشمن نجات دهد اگر خيانتكاران خارجى توانستند نتايج فداكاريهاى اولاد ايران را خنثى نمايند براى اين بود كه خيانتكاران داخلى ما را بازيچه دست و آلت شهوترانى خود و ديگران قرار ميدادند هنگام عقب‌نشينى از باطلاقهاى گيلان در زير آتش توپ دشمنان احساس نموديم كه منشأ و مبدأ تمام بدبختيهاى ايران ذلت و فلاكت قشون خيانتكاران داخلى هستند در همان هنگام كه خون خود را در مقابل دشمن مهاجم ميريختيم بحرمت همان خونهاى پاك مقدس قسم خورديم كه اولين موقع فرصت خون خود را نثار نمائيم تا ريشهء خيانتكاران خودخواه تن‌پرور داخلى را برانداخته ملت ايران را از سلسله رقيت مشتى دزد خيانتكار آزاد نمائيم .\r\nمشيت كردگارى و خواست حضرت خداوندى اين فرصت را براى ما تدارك ديده اينك در تهران هستيم ما پايتخت را تسخير نكرده‌ايم زيرا نميتوانسته‌ايم اسلحه خود را در جائى بلند كنيم كه شهريار مقدس و تاجدار ما حضور دارد فقط بتهران آمديم براى اينكه پايتخت خود را پاك و شايسته اين نمائيم كه معنى حقيقى سرپرستى مملكت و مركزيت حكومت بدان اطلاق گردد حكومتى كه در فكر ايران باشد\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nحكومتى كه فقط تماشاچى بدبختيها و فلاكت ملت خود واقع نگردد حكومتى كه تجليل و تعظيم قشون را از اولين سعادت مملكت بشمار آورد نيرو و راحتى قشون را يگانه راه نجات مملكت بداند حكومتى كه بيت المال مسلمين را وسيله شهوترانى مفتخواران تنبل و تن‌پروران بىحميت قرار ندهد حكومتى كه سواد اعظم مسلمين را مركز شقاوتها و كانون مظالم و قساوت نسازد حكومتى كه در قطار سرزمين آن هزارها اولاد مملكت از گرسنگى و بدبختى حيات را بدرود نگويند حكومتى كه ناموس و عصمت گيلانى تبريزى كرمانى را با خواهر و مادر خود فرق نگذارد حكومتى كه براى زينت و تجمل معدودى بدبختى مملكت را تجويز ننمايد حكومتى كه بازى دست سياسيون خارجى نباشد .\r\nما سرباز هستيم و فداكار و حاضر شده‌ايم براى انجام اين آمال خون خود را نثار نمائيم و غير از قوت و عظمت قشون براى حفظ شهريار و وطن مقدس آرزوئى نداريم هرلحظه چنين حكومتى تشكيل شود و موجبات شرافت وطن آزادى آسايش و ترقى ملت را عملا نمودار سازد و با ملت نه مثل گوسفندان زبان بسته رفتار نمايد بلكه بمعنى واقعى ملت بنگرد آن لحظه است كه ما خواهيم توانست بآتيه اميدوار بود چنان كه نشان داديم وظيفه مدافعه وطن را ايفا نمائيم با تمام برادران نظامى خود ژاندارم افواج پليس كه آنها هم با دلهاى دردناك شريك فداكاريهاى اردوى قزاق بودند كمال صميميت داشته و اجازه نخواهيم داد كه دشمنان سعادت قشون بين ماها تفرقه و نفاق بيفكنند همه شاه‌پرست و فداكار همه اولاد ايران همه خدمتگذار مملكت هستيم زنده باد پادشاه ايران پاينده باد ملت ايران قوى و باعظمت باد قشون و قزاقان دلاور ايران رئيس ديويزيون قزاق اعليحضرت شهريارى و فرمانده كل قوا رضا »\r\nاين بيانيه منتشر مىشود و در صورتى كه با دربر داشتن قسمتهاى سياسى كه با توجه به آنچه در فصلهاى اخير اين كتاب ذكر شده بر خوانندگان پوشيده نيست راجع بقصور و تقصير دولتهاى پيش حقايقى را هم دربر دارد در خلق تهران اثر نيكو نبخشيد و هركجا چشم پليس و قزاق را دور ديدند از ديوارها كندند و نابود ساختند چرا ؟ براى آنكه در اين پيش‌آمد انگشت خارجه را ميديدند و نميتوانستند قضاوت كنند كه شايد روزى\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nبرسد كه اين پيش‌آمد ساخته شده مقدمه يك نهضت حقيقى ملى شمرده شود و در پس اين مجاز حقيقتى هويدا گردد .\r\nبالجمله در تهران و اطراف آن حكومت نظامى به تمام معنى دائر ميگردد و از دروازه‌هاى تهران بىاجازه حكومت كسى حق خارج شدن ندارد راهها در دست قواى نظامى است در ولايتهاى نزديك مانند قزوين و قم و غيره بفوريت حكومت نظامى اعلام مىشود و بولايتهاى دور دست با تلگراف دستور ميدهند كه هريك از حكام اوامر دولت تازه را اطاعت كردند بجاى خود خواهند بود و هركدام سرپيچى كردند دستگير شده بمركز فرستاده شوند و روى اين خطاب هركجا ادارهء قزاق بود برئيس آن اداره و هركجا قزاق نبود برئيس اداره ژاندارمرى بود .\r\nاين عمليات لشگرى و اما ترتيب امور كشورى روز سيم اين واقعه يا ششم برج حوت سيد ضياء الدين با دستخط همايونى كه عينا نوشته مىشود رئيس دولت ميگردد .\r\n« نظر باعتمادى كه بحسن كفايت و خدمتگذارى جناب ميرزا سيد ضياء الدين داريم معزى اليه را بمقام رياست وزراء برقرار و منصوب فرموده اختيارات تامه براى انجام وظايف خدمت رياست وزرائى بمعزى اليه مرحمت فرموديم جمادى الاخر 1339 محل صح همايونى »\r\nخوانندگان اين نكته را بايد متوجه بوده باشند كه در حكومت مشروطه ملى پادشاهى كه خودش داراى اختيارات تام نيست چگونه ميتواند در غياب مجلس برئيس سيد ضياء الدين طباطبائى\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nدولتى اختيارات تام بدهد از اينجا ميتوان استنباط كرد كه براى مشروطه و قانون اساسى در اين وقت در دربار و در ديده دولت تشكيل دهندگان چه اعتبار و احترامى باقى مانده است و باز هم بشاهدهائى براى تائيد اين مدعا به زودى برخواهند خورد بالجمله علاوه بر اين دستخط همايونى براى تقويت كار رئيس دولت از طرف شاه تلگرافى خطاب بحكام ولايتها صادر و مخابره مىشود به صورت ذيل :\r\nحكام ايالات و ولايات در نتيجه غفلت‌كارى و لا قيدى زمامداران دوره‌هاى گذشته كه بىتكليفى عمومى و تزلزل امنيت و آسايش را در مملكت فراهم نموده ما و تمام اهالى را از فقدان هيئت دولت ثابتى متأثر ساخته بود مصمم شديم كه بتعيين شخص لايق خدمتگذارى كه موجبات سعادت مملكت را فراهم كند ببحرانهاى متوالى خاتمه بدهيم بنابر اين باقتضاى استعداد و لياقتى كه در جناب ميرزا سيد ضياء الدين سراغ داشتيم اعتماد خاطر خود را متوجه معزى اليه ديده ايشان را بمقام رياست وزراء انتخاب و اختيارات تامه براى انجام وظايف خدمت رياست وزرائى بمعزى اليه مرحمت فرموديم شهر جمادى الاخرى 1339 محل صح همايونى .\r\nپس از اين مرحله و بعد از چند روز كه كليه روزنامه‌ها تعطيل است در هشتم برج حوت بيانيه رئيس الوزراء منتشر ميگردد بشرح ذيل :\r\nهموطنان پس از پانزده سال مشروطيتى كه به قيمت گرانبهاترين خون فرزندان ايران خريده شده پس از پانزده سال امتحانات و تجربيات و تحمل انواع محن و مصائب پس از پانزده سال كشمكش با اشكالات غير قابل تصور داخلى و خارجى وطن ما بروزگارى افكنده شد كه نه تنها هيچيك از سياستمداران وقت نخواستند بار گران مسئوليت زمامدارى را به عهده گيرند بلكه حتى مبعوثين و وكلاء جرئت نكردند كه بوظايف خويش اقدام نمايند و از قبول تحمل اين بار استنكاف ورزيدند آيا مسبب و مسئول اين وضعيت و بىتكليفى چه اشخاص بودند .\r\nكسانى كه ملت را بوعده‌هاى مشروطيت و آزادى و استقرار قانون و عدالت فريب داده در همان حال اين مواعيد را حجاب قرار دادند تا در سايه آن رويه هرج و مرج اساس انتفاع شخصى و لجام گسيختگى اصول ملوك الطوايفى قرون وسطى\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nاصوليكه با سياهى و تيرگيهاى فجايع و خيانات احاطه شده بود مستقر سازند .\r\nچند صد نفر اشراف و اعيان كه زمام مهام مملكت را به ارث در دست گرفته بودند مانند زالو خون ملت را مكيده ضجه ويرا بلند ميساختند و حيات سياسى و اجتماعى وطن ما را بدرجه‌ئى فاسد و تباه نمودند كه حتى وطنپرست‌ترين عناصر معتقدترين اشخاص بزنده بودن روح ملك و ملت اميد خود را از دست داده كشور ما ايران را در ميان خاك و خاكستر سرنگون ميديدند .\r\nپژمردگى و افسردگى و بالاخره نزديك شدن آخرين لحظات انديشه‌آور ادامه وضعيات را غير ممكن ساخت موقع فرا رسيد كه عمر حكومت اين طبقه سپرى گردد مسببين فلاكت و پريشانى ايران كه باز هم دست نالايق خويش را از عمارت فرو ريخته ايران نميكشيدند به حساب دعوت شوند .\r\nبالاخره روز واژگون و انتقام فرا رسيد در اين روز تاريخى و هولناك است كه اراده نيرومند اعليحضرت اقدس شاهنشاه زمام امور را در دست من جاى ميدهد مرا روى كار ميآورد اكنون قضا و قدر مرا تعيين كرده است كه مقدرات و سرنوشت ملت خود را در اين موقع بحران و خطرناك در دست گرفته وى را از آن پرتگاهى كه حكومتهاى بىاراده و نالايق پرتاب كرده بودند نجات بخشم با اطلاع و احاطه از مشكلات سهمگين وقت من اطاعت امر تاجدار ارجمند و اين پيش‌آمد را وظيفه مقدسه وطنپرستى و انسانيت دوستى گرفته شانه‌هاى خويش را حاضر براى قبول اين بار مينمايم .\r\nمن امر خسرو متبوع معظم خويش را اطاعت و اين بار را قبول ميكنم نه از آن جهت كه بلياقت شخصى خود اعتماد ميكنم بلكه اعتمادم اول بخداى متعال بخشنده نيرومند و دليرى است كه خدمتگذاران و پاك نيتان را هدايت و راهنمائى مينمايد .\r\nدوم بشاهنشاه ايران است كه پرتو علاقه وى بر سعادت وطن مانند خورشيد درخشان و قلبش از فرسودگى و ضعف ملت و مملكتش خونين است .\r\nسيم بر قشون شجاع و وفادارى كه دشت و هامون را با خونهاى خويش در راه وطن گلگون كرده و بالاخره بحس فداكارى هموطنان عزيزى است كه با چشمهاى باز گذشته را نگريسته و آينده را منصفانه قضاوت و حكميت خواهند نمود .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nهموطنان شما بهتر از همه كس واقف و مطلعيد از وظايف شخصى كه در يك چنين موقع سهمگينى بار مسئوليت را بدوش ميگيرد زيرا شما هستيد كه جبات و موجوديتتان آغشته فلاكت بدبختى ناامنى و بىتكليفى است .\r\nهموطنان لازم است عمارات متزلزل و لرزانى كه مفتخواران در آن آشيانه نهاده‌اند سرنگون گردد لازم است اداراتيكه تأسيس آنها براى اسراف و تبذير مال و پولى است كه با قطرات عرق توده ملت تحصيل شده يا بالاتر و بدتر از همه به قيمت شرافت و استقلال ايران از اجانب قرض شده است از ميان برود و بجاى آن مبانى محكمى استوار گردد كه وظيفه خدمتگذارى بمملكت را از عهده برآيد موقع فرارسيد كه شرافت و استقلال وطن به شكل پول در جيب مفتخوران فرو نرود بايد سعى و كوشش نمود كه مملكت با عوايد داخلى خود اداره شود و براى گردش دوائر مفتخوارى محتاج به قرض از اجانب نگردد انجام اين امر يعنى محو و انهدام مفتخوارى و ايجاد مبانى امنيت و رفاه و استفادهء كارگران از مشقت خويش اولين وظيفه من خواهد بود لازم است بنيان عدليه ما كه مركز فجايع و جنايات است واژگون و معدوم گشته بر روى خرابه‌هاى وى يك عدالتخانه حقيقى كه اركانش مبنى بر عدل و نصفت باشد بنا گردد زيرا فقط چنين عدالتخانه‌ئى ميتواند شالوده يك حكومت عادلى بوده باشد لازم است قيمت زحمت و مشقت كارگران و دهقانان سنجيده گشته و دورهء فلاكت و بدبختى آنان خاتمه يابد براى حصول اين مقصود اولين اقداميكه بايد به عمل آيد تقسيم خالصجات و اراضى دولتى ما بين دهقانان و همينطور وضع قوانينى كه زارع را از املاك اربابى بيشتر بهره‌مند سازد و در معاملات ارباب با دهقانان تعديلى شود و موجبات صحى و زندگانى آنان را تأمين كند لازم است وضعيت هرج‌ومرج كنونى ماليه و تشكيلات سوئى كه مهمترين عامل اخلال آن بوده است محو گشته بجاى آن تشكيلاتى برقرار گردد تا مالياتهائى كه از ملت گرفته مىشود با رعايت كمال اقتصاد و صرفه‌جوئى صرف حوائج ملت گردد .\r\nلازم است كه اخلاق و قواى روحيه و احساسات ابناء وطن ما بوسيله تعليمات مليه وطنپرستانه نمو و ترقى نمايد تا وطن ما موطن فرزندان لايق فداكار گردد .\r\nلازم است مدارسى تأسيس گردد كه براى كشور ايران آرى براى ايران كه مانند\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nخورشيد فروزان و آبادان بود و اكنون از تمدن و ترقى دور افتاده است تدارك فرزندان لايق و شايسته نمايد بهره‌مند شدن از نعمت و تعليم و تربيت نبايد از حقوق مختصه طبقات متمول اولاد و وارثان ظالمان بىلياقت گردد بلكه بر عكس تمام طبقات مردم و دهقانان بايد از نعمت تعليم و تربيت بهره‌مند شوند .\r\nلازم است تجارت و صناعت بطرق علمى تشويق گشته حيات تجارتى و صنعتى ما از ورطه كنونى كه نتيجه ضعف ادارى است خلاصى يابد .\r\nلازم است سختى و گرانى زندگانى كه بواسطه فقدان وسائل حمل و نقل و شدت احتكارى و در عين حال زينت و تجملات بيهوده غير قابل تحمل گرديده خاتمه يابد لازم است وسائل ترقى را كه با استقرار وسائل حمل و نقل و ارتباطات ميسر ميگردد برقرار نمود .\r\nعلاوه بر مراتب فوق و توأم با تغييرات متحتمه مقرر خواهد شد كه اقدامات جزئيه براى خاتمه دادن بوضعيات فلاكت‌آميز پايتخت و ساير مراكز ايران به عمل آيد .\r\nبراى اين مقصود بلديه معاصرى با تشكيلات وسيع و مهمى تأسيس خواهد شد كه پايتخت ايران منظرى شايسته كرسى يكدولت شاهنشاهى را داشته و فلاكتهاى بيحد و حصر سكنه آن خاتمه يابد همين اقدام نسبت بساير بلاد ايران به عمل خواهد آمد زيرا نبايد محروم از نعمتى باشند كه پايتخت از آن متمتع است از براى اينكه تمام اين اقدامات ميسر گردد بايد قبل از همه چيز و ما فوق هرگونه اقدامى مملكت داراى قشونى گردد كه دشمنان خارج و داخل را به حساب دعوت نمايد لازم است امنيت در محوطه شاهنشاهى ايران حكمفرما گردد و اين فقط در پرتو قشون و قواى امنيه ميسر مىشود فقط سپاهيان دلير ما قادرند كه حيات و هستى مملكت را تأمين نموده ترقى و سعادت و اقتدار را فراهم سازند قبل از همه چيز قشون همه چيز اول براى قشون و باز هم براى قشون اين است اراده و مرام ما تا زمانيكه قشون بدرجات عاليه خود نائل گردد .\r\nاما سياست خارجى ما در اينجا هم نيز يك تغيير اساسى لازم است لازم است يك سياست شرافتمندانه بر مناسبات ما با ممالك خارجه حكومت داشته باشد در اين ايام هيچ\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nمملكتى بدون ارتباط با جامعه ملل نميتواند زندگانى نمايد بعد از جنگ بين المللى كه مبانى تشكيلات جديده دنيا اصول مشاركت و دوستى شده است اصول مزبور در وطن صلحجوى ما بيش از ساير نقاط قابل اتخاذ است ملت ما انسان‌دوست است نسبت بجميع ملل خارجه مهربان و شفيق و صميمى است ملت ما وارث حكم و اندرزهاى اعصار و قرون متواليه است حكمى كه حسن مناسبات بين المللى را مقرر ميدارد ولى بديهى است دوستى ما نبايد وسيله استفاده‌هاى غير مشروع اجانب گردد كه در جامعه ملل بشرافت و استقلال ايران لطمه وارد گردد .\r\nمناسبات ما با هريك از دول خارجه نبايد مانع از حسن مناسبات و دوستى با سايرين گردد بنام همين دوستى كاپيتولاسيون را كه مخالف استقلال ملك و ملت است الغاء خواهم نمود و براى موفقيت در اين مقصود و اينكه اتباع خارجه از عدالت تام بهره‌مند بوده حقوق خود را بتوانند حقا دفاع نمايند ترتيبات و قوانين مخصوصه با محاكم صلاحيتدارى وضع و ايجاد خواهد شد تا همه نوع وثيقه داشته باشند .\r\nبر طبق اصول فوق الذكر اعلام ميدارم كه بعضى از امتيازاتى كه در گذشته باجانب داده شده است بايد اساسا مورد تجديد نظر واقع گردد ما بايد به تمام همسايگان به نظر دوستى نگريسته و با همه آنها مناسبات حسنه همجوارانه داشته باشيم و روابط مودت و تجارت را محكم كنيم .\r\nدر اين تجديد تشكيلات ما بايستى در استفاده از مساعدتهاى جميع دول اعم از اينكه مساعدتهاى مزبوره به صورت مستشار يا سرمايه باشد آزاد باشيم و هيچ ملتى هرقدر قوى و نيرومند باشد نبايد ما را محدود نمايد ما آزاديم و آزاد باقى خواهيم بود\r\nبنام همين اصول و بخاطر همين اصول است كه من الغاء قرارداد ايران و انگليس مورخه اوت 1919 را اعلام ميدارم .\r\nقرارداد كه موقع انعقاد آن وضعيات دنيا دگرگون بود موجباتى كه ما را ناگزير باستفاده از آن مينمود ديگر وجود ندارد اراده قطعى اصلاحات داخلى و تصميم بعظمت و نيرومندى قشون ما را از احتياج بقراردادهائى كه در نتيجه وضعيات تغيير يافته دنيا و حوادث بر ما تحميل گشت مستغنى ميسازد .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nمن الغاء قرارداد ايران و انگليس را اعلام ميدارم تا تأثيرات سوئى بر سيرهء ما نداشته باشد زيرا در ظرف صد سال اخير در سختترين و تيره‌ترين دقايق تاريخ ما انگلستان بدفعات دست دوستانه خود را براى مساعدت نسبت بايران دراز كرد از طرف ديگر ايران نيز بدفعات نسبت بانگليس صداقت و وفادارى خود را ثابت نمود بنابر اين نبايد گذارد يك چنين دوستى تاريخى بواسطه عقد قراردادى كدر گردد .\r\nالغاء قرارداد هرنوع سوء تفاهمى را كه ما بين ملت ايران و انگلستان وجود داشته معدوم و شالوده جديدى را براى مناسبات صميمانه ما با تمام ممالك طرح‌ريزى خواهد نمود .\r\nتخليه ايران از قشون اجانب مهمترين موضوعى است كه اساس مناسبات دوستى ما را با دول همجوار مستحكمتر خواهد نمود و انتظار داريم پس از تصديق قراردادهائى كه نماينده ما با حكومت مسكو منعقد نموده باب روابط و داديه با روسيه مفتوح و نگرانى توقف قشون اجانب بوسيله تخليه هردو طرف به عمل آيد .\r\nهموطنان بنام شاهنشاه جوانبخت ما كه از اعليحضرت وى جميع قوا و احكام ساطع است بنام قشون دلير و فداكار وى من شما را بانتظام و سعى و كوشش در نجات وطن دعوت مينمايم من اعتماد بمشاركت شما دارم من اعتماد بوطنپرستى شما دارم از تمام شما درخواست مينمايم كه بوسيله طرح و پيشنهادها و تقديم افكار و مشورتهائى كه در نزد من كمال وقع و تعظيم را خواهد داشت مرا مساعدت كنيد .\r\nاكنون اعلام ميدارم كه از اين ببعد فرصت ملاقات كمتر خواهم داشت لكن هرگونه مسائلى كه كتبا ارسال گردد مورد توجه و مطالعه كامل واقع خواهد شد در همان حال اعلام ميدارم كه هيچ چيز و هيچ ملاحظه مرا از مهمى كه بر عهده گرفته‌ام باز نخواهد داشت زيرا پس از تفضلات سبحانى و تأئيدات اولياى اسلام بتوجهات قاهرانه شهريار ارجمند مستظهر و بنيات پاك وى متكى هستم حتى اگر برادرم در نجات مملكت از مصائب كنونى مخالفت ورزد به او رحم نخواهم كرد .\r\nهموطنان شما را بانتظام و كار دعوت مينمايم هشتم حوت يكهزار و دويست و نود\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nو نه 1299 سيد ضياء الدين طباطبائى رئيس الوزراء\r\nخوانندگان كتاب من نيكو مىتوانند در موضوع مندرجات اين بيانيه و ميزان ارزش آن قضاوت كنند مخصوصا در موضوع سياست خارجى و بهرصورت اين بيانيه حماسه‌آميز بيك مقاله سياسى و اجتماعى كه بخواهند براى درج كردن در روزنامه تنظيم كنند بيشتر شباهت دارد تا بدستور اساسى يك دستور اعظمى و نكته مهم در اين بيانيه نام نبردن از قانون اساسى مملكت است مگر به صورتى كه در آغاز نگارش اشاره شده است و ديگر به كلى مسكوت عنه مانده در صورت ظاهر و گرنه غير مستقيم آن را هدف تير كشنده‌ئى هم ساخته‌اند چنان كه به زودى خواهيد خواند .\r\nبالجمله دولت نظامى تازه به كار روائى ميپردازد و قوهءئى كه بتوان تصور كرد به آسانى زير بار اوامر او نرود قوهء ژاندارمرى است كه بگفته بعضى از سياستمداران خارجى از حدود خود تجاوز كرده رنگ قشونى به خود گرفته است و لكن پيش‌بينى كه براى اين كار شده اين محذور را بر طرف ميسازد و آن اين است كه يكى از صاحبمنصبان ژاندارمرى ماژور مسعود خان كيهان از اعضاى حوزه سياسى سيد ضياء الدين وزير جنگ كابينه اوست و بعلاوه گلرب سوئدى رئيس كل تشكيلات ژاندارمرى را داخل سياست كودتائى كرده‌اند و او از هرگونه مخالفتى كه بخواهند بكنند جلوگيرى خواهد كرد خصوصا كه بقونسولهاى انگليس در ولايات از طرف سفارت آنها دستور ميرسد كه در اجراى اوامر دولت تازه با مأمورين اجراء مساعدت نمايند اين است كه به زودى نفوذ حكومت جديد باغلب ولايتها سرايت مىكند مگر در چند ايالت كه محتاج بعمليات ميشوند مانند خراسان كه قوام السلطنه برادر وثوق الدوله والى آنجا مخالفت مىكند و بكلنل محمد تقى خان رئيس ژاندارمرى محل دستور ميدهند او را گرفتار كرده تحت الحفظ بتهران ميفرستد و محبوس مىشود و كرمانشاهان كه صارم الدوله مسعود والى غرب اطاعت نكرده او نيز بدست ژاندارمرى محل توقيف و بمركز فرستاده مىشود و فارس كه دكتر محمد خان مصدق السلطنه والى آن ايالت پس از اندكى مقاومت استعفاء داده با حمايت ايل بختيارى از گرفتارى محفوظ ميماند و مانند گيلان كه از\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nحكومت تازه در آنجا اثرى ظاهر نميشود بواسطه نفوذ روسهاى بلشويك و بسبب اقتدار ميرزا كوچك خان در جنگل كه هنوز بمخالفت خود با حكومت مركزى باقى است .\r\nاما احوال محبوسين - محبوسين جمعى در تهران و نواحى آن در اداره قشونى محبوسند و جمعى بخارج يعنى بدور دست‌تر فرستاده شده‌اند و نوعا با آنها بدرفتارى مىشود مخصوصا با اشخاص متمول كه براى گرفتن قسمتى از تمول آنها كيسه هائى دوخته شده است و در اين بى پولى و با اين اردوكشى بمساعدت نقدى آنها احتياج دارند اما آنها هم به آسانى سر كيسه‌ها را باز نميكنند و از زحمت و بىاحترامى ديدنها انديشه نمينمايند خصوصا ميرزا كوچك خان\r\nكه به زودى ميفهمند خطر جانى متوجه آنها نيست كه از دادن پول خوددارى ميكنند مگر بعضى از آنها كه مختصر وجهى ميدهند و بعضى كه تعويضاتى بدولت ميسپارند و مگر آنچه از اموال آنها از قبيل وسائل نقليه بعنوان ضرورت قشونى ضبط حكومت نظامى ميگردد .\r\nگفته شد محبوسين دانستند خطر جانى متوجه آنها نيست بلى پول‌داران از حبس‌شدگان اغلب از خارجه‌دوستان بودند و انگليسيان كه اكنون بجاى همه خارجه‌ها نشسته‌اند و زمام حقيقى امر در دست آنهاست بمصلحت وقت و لزوم وجود موقتى\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nيك حكومت ضد اعيان و اشرافى سبب گرفتارى اين جمع شده است و آن سياست كه تمام شد اينها هم آزاد ميشوند و بعلاوه بواسطه اين گرفتارى موقتى تحصيل وجاهت ملى كرده بعد از اين از وجود آنها بيشتر استفاده خواهند كرد .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\nفصل بيست و هفتم رياست سه ماهه ضيائى و سياست داخلى و خارجى سردار سپه\r\nپيش از نگارش شرح عنوان فصل شمه‌ئى از حال و كار خود در اين نهضت نظامى بنگارم .\r\nنظر بوقايع گذشته كه خوانندگان كتاب من از آنها آگاه هستند موقع براى من خالى از مخاطره نيست بملاحظات چند :\r\n( 1 ) خانهء من يكى از مركزهاى مهم آزاديخواهان واقعى شده و اجتماعات آنها بيشتر در اين خانه است و با هرسياست كه انگشت بيگانه در آن باشد مخالف هستند .\r\n( 2 ) چون چرخ اين انتهاض را دست سفارت انگليس در زير يك پردهء بسيار نازكى ميگرداند و در دفتر نام اشخاص ايرانى در سفارت مزبور نام نگارنده سفيد و روشن ديده نميشود خصوصا بعد از واقعه شانزدهم ربيع الاول يكهزار و سيصد و سى نه ( 1339 ه ) و اقدام متهورانه من در عقيم گذاردن نتيجهء مجلس عالى دربار كه بسعى انگليسيان تهيه شده بود براى بدست گرفتن زور و زر اين مملكت چنان كه در فصل بيست و يكم نگارش يافت .\r\n( 3 ) عمليات نگارنده راجع بكميته آهن كه بصلاح وطن خود كردم و در فصل دوازدهم تحرير شده از خاطر انگليسيان و دوستان آنها محو نشده است و اگر بخواهند تلافى كنند موقع مناسبى بدست آورده‌اند .\r\n( 4 ) زمان كمى بيش نگذشته است از انقلاب مختصرى كه در تهران بدست محصلين مدارس بر ضد سياست‌بازيهاى داخلى و خارجى و مخصوصا عمليات نظميه كه\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nوستدهال سوئدى در رأس آن بود رويداد و مركز آن در خانهء نگارنده بود اكنون وستدهال باز در رأس نظميه است و يكى از عوامل كودتا بوده و البته آن واقعه را فراموش نكرده است و همه‌گونه اسباب براى تلافى كردن در دست دارد .\r\nبهرصورت صبح زود روز سيم حوت جمعى از جوانان از آزاديخواهان بتصور اينكه انتهاض آزاديخواهى است بر نگارنده وارد شده مرا ببيرون آمدن از منزل و شركت نمودن در كار انتهاض‌كنندگان ترغيب ميكنند اما پس از چند دقيقه مذاكره ملتفت شدند كه آنها را ببازى خواهند گرفت بلكه اگر به صورت اجتماع بطور بىاحتياطى از آن در بيرون بروند همه گرفتار خواهند شد از اين جهت يك يك و از درهاى متعدد كه آن خانه داشت بيرون رفتند .\r\nنگارنده نيز بيكى از محله‌هاى دور دست تهران رفته در خانه يكى از دوستان پنهان گشتم تا نتيجه انتهاض هويدا گردد اما پس از چند روز از مجراى كاركنان جزء نظميه خبردار ميشوم كه در صورت اشخاص مظنون بمخالفت با حكومت حاضر نام نگارنده نيز بوده است و بطور خصوصى قيد شده كه اگر مخالفتى از من ظاهر نشد متعرض من نگردند بىآنكه بدانم قيدكننده كى بوده است در اين صورت به خانه خود آمده تا مدتى كسى را نپذيرفته يكجهت به كار تأليفات ميپردازم خلاصه روز هشتم برج حوت بيانيه رئيس دولت بصورتيكه نوشته شد به نظر ميرسد و با اينكه بسيارى از مندرجات آن از آمال و آرزوهاى من و هرشخص وطن‌دوست است و تصديق دارم كه هروقت دولتى بخواهد شروع باصلاحات اساسى اين مملكت بكند بايد بناهاى بىاساس سست بنياد ادارى كنونى را به كلى سرنگون كرده نه به روى خرابه‌هاى آنها بلكه از خيلى زيرتر آن خرابه‌ها بناهاى محكمى كه قابل اداره كردن يك مملكت وسيع مانند ايران است بسازد و پيش از همه كارخانه آدم‌سازى ما يعنى وزارتمعارف بايد براى انجام اينكارها مرد آماده كند چه قوت بىعلم هم مانند علم بىقوت است با وجود اين خواندن بيانيه انقلابى رئيس دولت نه تنها مرا خرسند نساخت بلكه بواسطه برخوردن بيك جمله و يك كلمه در آن ضربت شديدى بر قلب من وارد شد .\r\nو اين آن بود « بنام شاهنشاه جوانبخت ما كه از اعليحضرت وى جميع قوا\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nو احكام ساطع است » زيرا در حكومت ملى جميع قوا از ملت ساطع است و بسه قسمت منقسم شده قوهء مقننه و مجريه و قضائيه را تشكيل ميدهد و صدور تمام قوا و احكام از شخص پادشاه اين عنوان حكومت استبدادى است .\r\nاين خاطره قلب مرا متأثر مينمايد و باطن خيالات نهضت‌كنندگان را آشكار ميسازد ولى از طرفى ميشنوم مباشرين مجلس شورايملى كه بمناسبت عيد ساليانه تأسيس مجلس شوراى ملى مشغول تهيه بساط عيد بودند و مقارن شد با اين نهضت نظامى و از طرف دولت تازه روى موافقتى با ادامه دادن كار نديده ميخواستند بساط ناتمام را به كلى برچينند يك مرتبه از طرف رئيس دولت امرى به آنها ميرسد كه جشن را بگيرند و رئيس دولت و نمايندگان سفارت انگليس باتفاق يكديگر در آن جشن حاضر ميشوند و گفته مىشود مشاورين خارجه صلاح نديدند بساط جشن برچيده شود تا سوء تأثيرى در جامعه نكند و از روى اين نظر شايد بخواهند صورتى از مشروطه و قانون اساسى نگاهدارند براى كلاه قانونى گذاردن بر سر عمليات خود در نزد رقيبان بيگانه و معنى و حقيقت آن را لغو نمايند .\r\nو هم در روزنامه ايران كه سه روز بعد از نشر بيانيه رئيس دولت نشر مىشود و بيانيه را درج مىكند به اين مقام كه ميرسد كلمه قوا را حذف كرده مينويسد « كه از اعليحضرت وى جميع احكام ساطع است » و مىرساند كه جمله مزبور به صورت نخستين مورد اعتراض شده بترميم آن پرداخته‌اند .\r\nو اما عمليات سيد ضياء الدين - با سه نفر از رجال اولى مملكت هيچ گونه ستيزگى نميكند مستوفى الممالك - مشير الدوله و مؤتمن الملك چونكه وجهه ملى دارند و مناسبات آنها هم با انگليسيان دوستانه است بىآنكه نوكر بوده باشند سيد ضياء الدين با رؤساى ايل بختيارى خصوصيت و مدارا مىكند چون قوهء شخصى دارند و بعضى از آنها بطور خصوصى با انگليسيان مربوط هستند .\r\nسيد ضياء الدين بسپهدار اعظم رئيس دولت پيش از خود متعرض نميشود اما او اطمينان ندارد و آن شب را به سختى گذرانيده و صبح بسيار زود روز سيم حوت ديده مىشود در سفارت انگليس در اطاق انتظار بعد از معطلى طولانى وزير مختار را ملاقات\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nكرده از او تأمين ميابد و به خانه خود رفته انزوا ميجويد بديهى است پنج روز عزت رياست وزرائى ديدن نه بلكه پنجاه روز و پنجاه ماه آن بذلت پنج دقيقه در اطاق انتظار بيگانه‌ئى هركه بوده باشد بودن ارزش ندارد چه رسد كه مدت از يكساعت هم گذشته باشد و بهرصورت سپهدار اعظم به شخص شاه و يا وليعهد پناه ميبرد بهتر بود تا بيگانه در صورتى كه به آسانى دستش به آنها ميرسيد ولى در اين گونه موارد انسان گاهى همه چيز خود را گم مىكند و اين توسل رئيس دولت پيش بسفارت انگليس ميزان دخالت و نفوذ آنها را در كار جارى و انتهاض نظامى مىرساند .\r\nسيد ضياء الدين كه خود را سوسياليست ميخواند و آن بيانيه را نشر ميدهد و اعيان و اشراف را گرفتار كرده بزندان ميندازد بايستى از تجمل اجتناب كند و دموكراسى خود را از دست ندهد ولى ديده مىشود كه ميان خود و خلق فاصله زياد قرار داده درها و در بندها ميگذارد حاجب و دربانها مقرر ميدارد و در گذشتن از معابر با سوارهاى قزاق بيرق الوان‌دار بسيار حركت مينمايد .\r\nسيد ضياء الدين بلديه وسيعى با بودجه كافى تأسيس مىكند و پيش از هركار بخراب كردن سردرهاى ميدان توپخانه و جاهاى ديگر ميپردازند و ميكوشد كه باصلاحات ادارى شروع كند و در عين حال چون پدرش از روحانىنمايان عوام‌فريب است امر مىكند در وقت ظهر در كوچه و بازار اذان بگويند و روزهاى جمعه را به كلى تعطيل كنند و در سر ميزهاى رسمى ميهمانيهاى خود كه نمايندگان خارجه هم هستند مشروبات الكلى نميگذارد براى اينكه اظهار مسلمانى كرده باشد و از اين راه دل عوام را بدست بياورد و در نظر خواص سياستمدارى كرده باشد .\r\nسيد ضياء الدين پيشرفت كارش بحسن موافقت با رضا خان سردار سپه است كه او شخص داراى عزم و اراده و بينهايت نامجوست و البته ميخواهد هرچه مىشود بنام وى بوده باشد در اين صورت اگر نخواهد با رئيس الوزراء همراهى كند كار او زار خواهد بود .\r\nسيد ضياء الدين با اينكه اين نكته را ميداند باز ميكوشد فرمانده قوا را مطيع خود سازد و بلكه مسعود خان كيهان وزير جنگ او كه صورتى بيش نيست و در جنبه عزم و اراده و خيالات بلند سردار سپه بسى ناتوان به نظر ميآيد ميخواهد سردار سپه را\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nمحكوم و زيردست خود بداند .\r\nاين است كه به زودى روح اختلاف كلمه ميان رئيس الوزراء و فرمانده كل قوا حكمفرما مىشود و طولى نميكشد كه مسعود خان خواه يا ناخواه خارج شده سردار سپه خود وزير جنگ ميگردد .\r\nسردار سپه چنان كه از پيش گفته شده قوه‌ئى كه در مقابل خود ميبيند ژاندارمرى است كه رنگ قشونى به خود گرفته و با وزارت جنگ يك صاحبمنصب ژاندارمرى بهم زدن تشكيلات آن خالى از اشكال نيست ولى با وزارت جنگ خودش آن اشكالات بر طرف مىشود .\r\nسردار سپه در اين انتهاض اول وظيفه‌اش جمع‌آورى قواى متفرق‌شده قزاق بوده است و دادن تشكيلات تازه به آنها وظيفه دومش متحد الشكل ساختن تمام قواى نظامى است و با داشتن وزارت جنگ به آسانى ميتواند به اين مقصود هم كامياب گردد و البته امر مطلق بودن در مملكت را بر اطاعت كردن اوامر ديگرى ترجيح ميدهد و از اينجاست كه سستى كار رئيس دولت شروع مىشود خصوصا كه بعضى از رجال دولت كه محبوسند و در تفتين كردن ميان اشخاص مهارت دارند بوسيله كاركنان خود هرچه مىتوانند ميان وزير جنگ و رئيس دولت تفتين ميكنند و روى دل وزير جنگ را بجانب خود بر ميگردانند .\r\nروز سيزدهم نوروز است سردار سپه اردوى قزاق را كه در نزديكى تهران است ميهمان كرده هيئت وزراء هم آنجا هستند مخالفت باطنى سردار سپه با سيد ضياء الدين و بىاعتنائى وزير جنگ برئيس دولت در اين روز نيكو هويدا مىشود چه در موقع نطق وزير جنگ براى صاحبمنصبان و تابينها كه از مجلس وزراء برخاسته ميرود صحبت بدارد سيد ضياء الدين به او ميگويد سلام مرا هم به آنها برسانيد وزير جنگ را از اين سخن ناخوش آمده بجاى رسانيدن سلام رئيس دولت بصاحبمنصبان و قزاقان ميگويد وقتى آقا سيد ضياء الدين رئيس الوزراء شد من فرمانده قوا گشتم و وقتى من فرمانده قوا گشتم او رئيس الوزراء شد يعنى من و او از يك مجرا و در يك روز به اين مقام رسيده‌ايم او بر من تفوقى ندارد كه من واسطه رسانيدن سلام او بشما بوده باشم .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nاينك بعلل سقوط دولت ضيائى و آزاد شدن محبوسين سياسى اشاره نمايم\r\nاز يك طرف احتياج كودتاكنندگان بمحبوس نگاهداشتن محبوسين بر طرف مىشود و از طرف ديگر كدورت ميان وزير جنگ و رئيس الوزراء شدت مىكند بطوريكه نگاهدارى هردو بر سر كار از عهدهء نگاه‌دارندگان خارج ميگردد و احتياج آنها و البته احتياج مملكت بوجود سردار سپه بيشتر است تا بوجود مانند سيد ضياء الدينها و شايد سيد ضياء الدين نيز بعد از زمامدار شدن با نماينده سياسى روس بلشويك كه تازه وارد شده و تصور مىكند حكومت سوسياليستى است بيش از قدر ضرورت خصوصيت كرده باشد كه موجب نارضائى انگليسيان شده باشد و بهرصورت اسباب داخلى و خارجى فراهم مىشود و سيد ضياء الدين از كار افتاده از ايران طرد مىشود و بمحض معزولى او نه تنها محبوسين آزاد ميگردند بلكه از ميان آنها يكنفر برياست دولت برگزيده مىشود و او ميرزا احمد خان قوام السلطنه است كه شرح گرفتارى او را بدست كلنل محمد تقيخان در خراسان بامر سيد ضياء الدين با رفتار او نسبت بكلنل در ايام رياستش و عاقبت كار او در فصل بيست و نهم خواهيد خواند .\r\nكلنل محمد تقى خان\r\nخلاصه محبوسين براى خود شيرينى كردن نزد عوام باتفاق قوام السلطنه رئيس الوزراء بمجلس شوراى ملى كه در شرف دائر شدن است ميروند و ديده مىشود كه عبد المجيد ميرزاى\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nعين الدوله كه مكرر رئيس دولت بوده و قوام السلطنه سمت منشيگرى او را داشته است بمنشى سابق خود و رئيس دولت وقت تكيه داده و او زير بازوى ويرا گرفته بواسطه درد پائى كه دارد او را به زحمت بمجلس مىرساند .\r\nبهرحال محبوسين آزاد ميشوند قوام السلطنه چند صباح بمصلحتى رئيس دولت مىشود مجلس شوراى ملى بىمحذور كار قرارداد با نمايندگان مخلوط از نمايندگان حقيقى و فرمايشى افتتاح ميگردد و از طرف ديگر احتياجى كه بوجود قوام السلطنه بوده است چنان كه در فصل بيست و نهم خواهيد خواند بر طرف مىشود و محتاج ميشوند بيك رئيس دولت داراى وجهه ملى و طرف اطمينان شاه از اين رو ميرزا حسن خان مشير الدوله رئيس الوزراء ميگردد .\r\nرياست مشير الدوله باصرار شاه است كه او بتواند حدود قانون اساسى را حفظ كند كه نگاه‌دارندهء سلطنت او بوده باشد شاه تصور مىكند اين كار در اينوقت از مشير الدوله ساخته است و خواهد توانست كه سردار سپه را وادارد در مقابل قانون اساسى سلام نظامى داده او را حاكم بر خود بداند اما در صورتى كه براى خود شاه در مقام سلطنت قدرت و اختيارى نيست براى دست‌نشاندهء وى در مقام رياست دولت چه قدرت و اختيارى خواهد بود .\r\nبهرحال سردار سپه بعد از بيرون كردن سيد ضياء الدين و متفرق ساختن جميع رفقاى كودتاى خود از صاحبمنصبان قزاق چنان كه در فصل بيست و هشتم خواهيد خواند و خاتمه يافتن كار خراسان و گيلان خود را حكمران مقتدر مستقل مملكت ميداند تمام قوا در دست اوست نفوذ قشونى به همه جاى مملكت رسيده است سلطان احمد شاه و برادرش محمد حسن ميرزاى وليعهد مقهور دست قدرت او هستند و او براى گذرانيدن وقت به آنها مدارا و حفظ صورت مىكند در اين حال اگر راضى شده است يك شخص قانونى و طرفدار مشروطه رئيس دولت باشد از روى همان مداراها و براى مصلحت است .\r\nسردار سپه به سمت وزارت جنگ گاه‌گاه در هيئت وزراء حضور ميابد براى دادن دستورهائى به آنها و مجبور هستند هرچه امر كند اطاعت نمايند .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nمشير الدوله در طليعه دستور رياست خود حفظ قوانين جارى مملكت را از روى اساس مشروطيت اول وظيفه خود دانسته است در صورتى كه براى او اختيارى نيست و هرساعت در تهديد وزير جنگ و فرماندهء كل قواست اين است كه دوامى نكرده روزى امير اقتدار محمود خان انصارى كه گاه‌گاه بنيابت و نمايندگى از طرف وزير جنگ در هيئت وزراء حاضر مىشود و بدستور وزير جنگ با مشير الدوله در هيئت خشونت مىكند و به او ميفهماند كه بايد كناره‌گيرى نمايد چرا ؟ چونكه زمينه براى رياست وزرائى وزير جنگ حاضر شده است و سلطان احمد شاه كه شوق مسافرت بفرنگ بر هرشوقى در وجود او غلبه دارد و ميكوشد بهر وسيله باشد خود را از حوزهء اقتدار سردار سپه بيرون بيندازد راضى شده دستخط رياست وزرائى وزير جنگ را صحه بگذارد بشرطه آنكه او فورا اسباب مسافرت ويرا باروپا فراهم نمايد .\r\nاين كار به زودى انجام ميگيرد سردار سپه رئيس دولت شده تا كنار بحر خزر شاه را بدرقه كرده او را بوعدهء ابدى از مملكت روانه ميسازد .\r\nمحمد حسن ميرزاى وليعهد به ظاهر نايب السلطنه مىشود براى امضاء كردن فرمانها و احكام و قوانين و جانشينى شاه در سلامهاى عمومى و خصوصى بىآنكه از طرف وزير جنگ حق احترامى كه او انتظار دارد ادا شود او هم جز بردبارى چاره‌ئى ندارد .\r\nدر اين ايام نگارنده روزى در عمارت ييلاقى وليعهد صاحبقرانيه او را ملاقات ميكنم وليعهد از روى دلتنگى و بطور خصوصى از رفتارى كه با او مىشود از طرف رئيس دولت شكايت مينمايد و در عين حال نخوت خود را هم از دست نداده ميگويد ما بسلطنت خود علاقمند هستيم روح سلطنت همان روحى كه جد ما آقا محمد خان قاجار با شمشير بدست آورده است با خون در بدن ما جارى است مردم هم بما علاقه دارند در اين صورت كسانى كه بخواهند بر ضد ما رفتار كنند چه مىتوانند كرد وليعهد از نگارنده تصديق ميخواهد اما چون نميخواهم تصديق بىتصور كرده باشم سكوت مينمايم وليعهد اصرار مىكند كه عقيده خود را آشكار كنم ناچار آنچه در دل دارم به زبان آورده بىملاحظه ميگويم چه ميتوانيد بكنيد اگر چنان كه من تصور ميكنم\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nسلطنت شما منقرض شده باشد .\r\nوليعهد با كمال پريشانى خاطر ميگويد من بگفته‌هاى شما معتقد هستم اين چه صحبتى بود كه حواس مرا به كلى پريشان كرد ميگويم نخواستم حقيقتى را كتمان كرده باشم و براى اينكه اندكى از پريشانى خاطر وى بكاهم اضافه ميكنم كه هنوز شاخه‌ئى از اين درخت كهن سال پوسيده سرسبز است اگر آن را قطع كرده در زمين لايقى بكارند زندگانى خود را از سر خواهد گرفت و آن شاخه شخص شما هستيد غرض اين است كه بعد از انقراض سلطنت قاجاريه وليعهد با انداختن خود در آغوش ملت و با خدمتگذارى حقيقى بمملكت بتواند بعنوان ديگر در ميان جامعه رياست نمايد بديهى است اين سخن محض دلجوئى اوست و گرنه براى رياست جامعه ايران بهر عنوان كه بوده باشد اشخاص فاضل و صالحتر از محمد حسن ميرزا فراوانند .\r\nبهرحال وليعهد را به حال پريشان خود گذارده برويم ببينيم سردار سپه براى رسيدن به مقصد خود چه ميكنند و در سياست داخلى و خارجى چه رويه‌ئى را اختيار مينمايد .\r\nسردار سپه با اينكه ذاتا خارجه‌دوست نيست در سياست خارجى ناچار است تا يك اندازه نظريه انگليسيان را رعايت كند چه با اين شرط روى كار آمده است آنها هم براى خشنود نگاهداشتن وى او را در انجام مقاصد خصوصى و يا عمومى تا حدى كه منافى سياست ايشان نباشد مساعدت مينمايند .\r\nانگليسيان اكنون در ايران به چند چيز نظر دارند اول بمسائل اقتصادى و فوائد مادى كه از اين مملكت مىبرند از نفت جنوب و بانك شاهى و بازارهاى تجارتى .\r\nدوم آنكه نقشه‌هاى آنها در ايران براى حفظ هندوستان خصوصا در مقابل روس بلشويك كاملا بموقع اجرا گذارده شود سيم جلوگيرى از نفوذ مسلك بلشويكى در اين قوم كه بواسطه فقر و فاقه زمينه مستعدى آماده دارد و براى حصول اين مقصد بلكه همه مقاصد وجود امنيت كامل در شهرها و در طرق و شوارع لازم است .\r\nانگليسيان ميخواهند مقاصد سياسى و اقتصادى آنها در ايران انجام بگيرد بى آنكه لازم باشد براى حفظ سياست خويش متحمل ضرر مادى بگردند و بلكه بتوانند\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nمخارجى را هم كه در ايام جنگ به جهت حفظ منافع خود در جنوب ايران بتأسيس پليس نموده‌اند هرقدر بشود پس بگيرند و هم آرزو دارند بر مدت امتيازات ايرانى خود مخصوصا نفت جنوب و بانك شاهى بيفزايند .\r\nسردار سپه در مذاكرات خصوصى كه با انگليسيان داشته انجام اين مقاصد را بدان ميماند كه وعده داده باشد چنان كه از اطراف صحبتهاى خودش كه در مجالس خصوصى مىكند آشكار ميگردد .\r\nبديهى است بعضى از انتظارهاى انگليسيان با آمال ملى ما موافق است و آرزو داريم بانجامش كامياب گرديم و بعضى از آنها مخالف مصالح مادى و معنوى ماست و آرزومنديم كه آنها بانجامش كامياب نشوند .\r\nخلاصه چيزى كه اندكى دست و بال سردار سپه را در سياست خارجى باز گذارده است سياست مدارا كردن با روس است كه ضرورتا روسها هم معامله متقابل ميكنند و دولت ميتواند از اين مداراها انتهاض فرصت نمايد .\r\nانگليسيان سردار سپه را آزاد گذارده‌اند تا بهرصورت بتواند در دل روسها رفته آنها را از خود مطمئن بسازد و بهمراهى خود با آنها ايشانرا اميدوار كند كه بجاى خود نشسته تجاوزهائى ننمايند و اين سياست هم بسيار به كار پهلوان ميدان سياست كنونى ما خورده است .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n\r\nفصل بيست و هشتم سردار سپه و نظاميان و واقعه قتل ايمبرى امريكائى\r\nبايد دانست يكى از مشكلترين كارهاى سردار سپه راه بردن صاحبمنصبان ارشد قزاقخانه است كه بعضى از آنها پيش از كودتا داراى رتبه بالاتر از رتبه وى بوده‌اند و باتفاق آنها كودتا كرده و آنها خود را در همه چيز شريك او ميدانند بر آوردن همهء توقعات آنها مشكل و جلوگيرى از حسادت و رقابت باطنى ايشان خاصه جوانان جوياى نامشان غير ممكن به نظر ميآيد .\r\nسردار سپه با ملاحظه بسيار و با سياست خوف و رجا آنها را اداره مىكند سالخوردگانشان را به دادن شغل حكومت نظامى در مركز و ولايات و رسانيدن دست آنها بسر چشمه‌هاى مداخل گرچه جابرانه بوده باشد راضى مىكند و جوانانشانرا بتطميع و تهديد كردن ميان اميدوارى و نااميدى نگاهميدارد و بهرصورت باشد نميگذارد صدائى از سرى بلند شود آن هم سر نظامى چه ميداند اگر از يكى از آن سرها صدائى بلند شود ناراضيها دور او جمع ميشوند و كار مشكلتر ميگردد .\r\nو بهرحال بودن سردار سپه در ميان جمعى كه به آنها سلام نظامى ميداده است و اكنون آنها ناگزيرند به ظاهر به او با خوشحالى و در باطن با بدحالى سلام بدهند و خود را نسبت بوى در حال تهديد جانى و مالى ببينند منظرهء موحشى را نشان ميدهد ولى سردار سپه با بردبارى و با تدبيرات عملى اين حوزه را راه ميبرد و روزبروز از مشكلاتش ميكاهد و در اين كار بروز لياقت ميدهد .\r\nسردار سپه رؤساى ارشد از صاحبمنصبان مزبور را در قسمتى از كارهاى لشگرى و كشورى طرف مشورت قرار داده گاهى باهم مينشينند و صحبتهاى دوستانه ميكنند و در اين مجامع نسبت به آنها اظهار فروتنى و رفاقت مىكند و مانند پيش از رسيدن به اين مقام با هريك رفتار مينمايد و اين يكى از بهتر تدبيرهاى اوست در آرام نگاهداشتن\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nهمكاران ديرينه خود بىآنكه هيچگونه خرجى را متضمن بوده باشد .\r\nسردار سپه بعد از تبعيد كردن شريك كودتاى خود سيد ضياء الدين و استقلال در وزارت جنگ و فرماندهى كل قوا دست و بالش براى به كار واداشتن صاحبمنصبان قزاق بازتر مىشود و در بسط دادن قوهء نظامى در اقطار مملكت اعضاى حوزه اولى قزاق را به كار انداخته بعضى را در مركز شغل مهم ميدهد و بعضى را بعنوان امارت لشگر شرق و غرب و جنوب و شمال و يا بعنوان حكومت نظامى چنان كه از پيش اشاره شد به اطراف ميفرستد و گاهى بمصلحت آنها را امر مىكند موقتا براى پيشرفت كارهاى كشورى كسوت نظامى خود را تغيير بدهند و هرامير لشگرى در هرنقطه‌ئى از مملكت در كارهاى كشورى و لشگرى داراى همان اقتدارات مىشود كه سردار سپه در مركز دارد بلكه به ظاهر با تجمل‌تر از رئيس خود رفتار ميكنند و پيرايه‌ها بر خود ميبندند و طولى نميكشد كه سردار سپه و امير لشگرهاى وى همه چيز مملكت و ملت را در قبضهء قدرت درآورده آنچه در ظرف مدت يكصد و پنجاه سال دوره سلطنت قجر و پيش از آن نزد رؤساى ايلات و گردنكشان بزرگ در سرحدات و نقاط مختلف مملكت از ملك و مال و جواهر و اسلحه جمع شده بوده است بدست اين جمع ميفتد و قسمت عمده بلكه مرغوب‌ترين آنها در تصرف سردار سپه در ميآيد .\r\nهرچه ملك مرغوب است هرخانه عالى است مالك يا بناكننده‌اش نظامى است هرمعامله نقدى بزرگ در مملكت مىشود يكطرفش و يا هردو طرفش نظامى است و بالاخره از ميان نقدينه‌هاى تازه گرد آمده بانك پهلوى بوجود ميآيد و بدست نظاميان اداره مىشود .\r\nگفتم بانك پهلوى بلى سردار سپه تا اين وقت نام خانوادگى ندارد در اين وقت لغت پهلوى را نام خانوادگى براى خود اختيار مىكند و شخصى را كه اين نام خانوادگى را داشته واميدارند استعفاء بدهد و از اين ببعد مؤسسه‌ها بناها خيابانها بندرها و غيره به اين نام خوانده ميشوند و از جمله آنهاست بانك پهلوى كه قسمت عمدهء سرمايه‌اش متعلق است بسردار سپه .\r\nبانك پهلوى علاوه بر فوائد مادى و معنوى عمومى و خصوصى كه دارد تأثير سياسى مهمى هم مينمايد و آن اين است كه بانك شاهى ايران و انگليس كه غير از\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nبانك رهنى روس كه اكنون از ميان رفته است رقيبى در ايران نداشته و خود زمامدار مطلق امور بانكى اين مملكت بوده است و از ايجاد شدن رقيبى تا آنجا كه ميتوانسته است جلوگيرى ميكرده تصور نميكرده است روزى بشود از سرمايه‌هاى داخلى مملكت بانكى ايجاد شود كه تكيه‌گاه آن قوهء نظامى قابل اعتنائى بوده باشد و با سياست بازيهاى بانكى خارجى دست از تعقيب كار خود برندارد تأسيس بانك پهلوى بر خلاف اين تصور بانك شاهى بوده است و بما نويد ميدهد كه به زودى بتوانيم بآرزوى ديرينه مليون كه تأسيس بانك ملى است چنان كه در جلد دوم اين كتاب نوشته شد رسيده پايهء اوضاع دادوستد نقدى مملكت را در مجراى طبيعى و قانونى خود بيندازيم .\r\nخلاصه سخن در قدرت و نفوذ نظاميان بود در سرتاسر مملكت اينك ببزرگترين اسباب دست آنها براى اعمال نفوذ و قدرت خود اشاره نمايم .\r\nبزرگتر وسيله در دست قدرت امراء لشگر و زيردستان آنها در همه جاى مملكت موضوع لزوم خلع سلاح قواى غير نظامى مملكت است از ايلات و عشاير و غيره .\r\nالبته بايد تصديق داشت كه براى امنيت مملكت گرفتن اسلحه از دست اشخاص غير نظامى از واجبات است و سردار سپه در اقدام به اين كار با مشكلات بسيار كه در بر دارد خدمت مهمى را بجا ميآورد و در عين حال هم بايد دانست كه اجراكنندگان حكم خلع سلاح يعنى امراء لشگر و زيردستان آنها در راه استفاده‌هاى شخصى بهانه بزرگى بدست آورده‌اند و صورتى به خود گرفته است كه اگر حقايق احوال جارى در اجراى اين حكم در سرتاسر مملكت عكس برداشته شده در برابر نظر اعتبار گذارده شود صورت موحش تأسف‌آميزى را نشان ميدهد از سختيها و بدبختيها كه دربر دارد با اين وصف چون شخص سردار سپه از تمام آن افراد بهتر است اگر شمه‌ئى از ستمكاريهاى مزبور به گوش او برسد با اينكه نميخواهد نظاميان ارشد را برنجاند باز تا آنجا كه بشود از تجاوزاتشان بزيردستان جلوگيرى مينمايد و بهرحال در عين بدرفتارى نظاميان در همه جا با مردم و ستمگريها كه واقع شده و مىشود بايد اعتراف داشت كه قوهء نظامى نورس در زمان كم كار خوب هم بنفع مملكت بسيار كرده است .\r\nنظاميان از يك طرف بتكميل عده و انتظامات داخلى خود و تهيه ذخائر جنگى\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nو غيره پرداختند و از طرف ديگر بتسطيح و ارابه‌رو كردن طرق و شوارع و تأسيس بلديه‌ها در شهرهاى بزرگ و كوچك و توسعه و ايجاد خيابانها و معابر و فراهم آوردن وسايل تفريح و تفرج براى خلق از تياترها و سينماها و اصلاح قهوه‌خانه‌ها و مهمانخانه‌ها پرداخته يك مرتبه در مركز و ولايات اصلاحات شهرى و طرق و شوارعى با هرقوه‌ئى كه ميسر بود گرچه موجب اتلاف نفوس و تصرفات نامشروع در اموال غير ميشد شروع گشت از يكطرف بيكاران را به كار واداشتند كه زمينه براى افكار ديگر حاضر نشود و از طرف ديگر سركارداران و دارندگان را بتفننهاى تازه مشغول كردند تا صدائى از سرى بلند نگردد .\r\nعمليات نظاميان در داخل مملكت توليد هيجان و ايجاد حس كاركرد و در خارج صداى مملكت را بلند نمود و ضرورة تجددخواهان بجانب سردار سپه متوجه گرديدند خصوصا كه بواسطه علاقمندى شخص او بآبادى مملكت و به تهيه وسايل جنگى نوظهور زمينى و هوائى و تلگراف بىسيم و كارخانجات و غيره كه همه در ايران تازگى داشت مردم تجددخواه را سرگرم نگاه ميداشتند و دلهاى علاقمند را جلب ميكردند .\r\nو از همه بهتر نمايشهاى لشگرى او بود كه سربازهاى مفلوك ژوليده بشغل قصابى و غيره مشغول را مردم در لباسهاى فاخر وطنى و با اسلحه‌هاى نوظهور در صفهاى منظم نظامى مشاهده كرده لذت ميبردند گرچه قهرمان ما مدرسه عالى نديده و خارجه نرفته است اما داراى ذوق سرشار و جربزهء ذاتى و صاحب صفتهاى نيكوئى است كه بر صفات نكوهيده‌اش برترى دارد و از همه مهمتر صفت بردبارى و تحملى است كه از يك شخص داراى خشونت نظامى و حس آتشبارى دور به نظر ميآيد سردار سپه ميتواند افكار و آرزوهاى خود را در دل و سر خويش پنهان نگاه دارد و ملالت باطنى را از اشخاص در زير پرده لبخندهاى ساختگى مستور كند بطوريكه طرف مقابل به زودى درك ننمايد گرچه اين صفت را نميتوان از صفات نيكو شمرد اما براى يك سياستمدار اسباب كار خوبى است .\r\nاما صفتهاى نكوهيده‌اش طمعكارى و تملق‌دوستى در رأس آنها قرار دارد و فحاشى و بدزبانى كه دارد از قدر و مقام او ميكاهد سردار سپه ميخواهد بگويد\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nهرچه هست اوست و هركه هرچه بكند از اوست و نميخواهد اندك توجه را از خلق نسبت به كسى ببيند و يا بشنود گرچه آنشخص خدمتگذار حقيقى نسبت بمملكت بوده باشد .\r\nسردار سپه اگر بتواند گريبان خود را از چنگ صاحبمنصبان ارشد قزاق نجات بدهد تا بتواند بسبب اين كار به بسيارى از كارهاى مهم ديگر كامياب شود براى جمع مال كردن و تكثير ضياع و عقار نمودن خود حدى قائل بگردد و هم اشخاص تحصيل‌كرده بىطمع وطن‌دوست را گرچه عددشان كم است دور خود جمع نمايد و بتشويق از آنها كردن بر شماره ايشان بيفزايد و با مخذول و منكوب ساختن خيانتكاران از عدهء آنها بكاهد شايد بتواند در آينده نزديكى از دست‌رفته‌هاى مملكت را دوباره بدست بياورد .\r\nاينك به حال و كار چند تن از صاحبمنصبان ارشد قزاق شركاء كودتاى سردار سپه اشاره نمائيم يكى از آنها محمود خان انصارى است كه امير اقتدار لقب دارد و از پيش نام برده شده و عبد اللّه خان طهماسبى كه مردى متهور و داراى عزم و اراده است و كريم خان بوذر جمهرى كه بشغل بنائى ميپرداخته بعد قزاق شده و صاحبمنصب گشته شخص عامى پشت كاردارى است و خدايار خان كه مردى خودپسند و منفعت‌پرست است و ديگر محمود خان آيرم و احمد خان و محمد حسين خان و غيره كه اغلب داراى درجه‌هاى سرتيپى و سرهنگى ميباشند و همه خود را شريك كودتا ميشمارند و هريك ميخواهند سردار سپه دوم بوده باشند و بعضى از آنها بدوم بودن هم قناعت ندارند .\r\nدر ميان اين جمع دو تن بيش از ديگران طرف اعتماد سردار سپه ميباشند اول كريم آقا خان بوذر جمهرى و دوم محمود امير اقتدار است و دو تن بيشتر مورد بدگمانى او هستند اول عبد اللّه خان طهماسبى دوم احمد خان است .\r\nسردار سپه كريم آقا خان را كفيل بلديه تهران مىكند و كارهاى شخصى خويش كه قسمت عمده‌اش جمع مال و تزييد روزمرهء ضياع و عقار است به او ميسپارد او همه را به خوبى اداره كرده خاطر سردار سپه را از خود راضى مىكند بوذر جمهرى در خرابى و آبادى شهر تهران از خيابانها و ميدانها و خانه‌ها كيسه خود را پر مىكند و بسردار سپه\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nنيز سود بسيار مىرساند و همان اندازه كه بخراب و آبادكنندگان سود ميرسد صاحبان آنها زيان ميبينند خصوصا كه اين كار از روى نقشه اساسى علمى ثابتى نيست و گاهى خرابى و آبادى يك محل مكرر واقع مىشود و صاحبش از هستى ساقط ميگردد .\r\nسردار سپه محمود خان انصارى را حاكم تهران مىكند و او حكومت با اقتدارى مينمايد و عبد اللّه خان طهماسبى را والى نظامى آذربايجان ميسازد و او در آن مملكت پرآشوب قدرت‌نمائى كرده گردنكشان آن ايالت را كه همه وقت مورد ملاحظه دولتها و حكومتها بوده‌اند محو ساخته دارائى آنها را ضبط مينمايد و سرآمد ايشان اقبال السلطنه ماكوئى است كه در جاى خود سلطنت ميكرده خزانه‌ئى داشته كه طلاى مسكوك آن در كمتر نقطه‌ئى از نقاط مملكت وجود داشته است با مهمات جنگى بسيار طهماسبى باقبال السلطنه حمله كرده او را دستگير ميسازد و بالاخره اعدامش نموده تمام دارائيش را ضبط مىكند و البته قسمت عمده‌اش بسردار سپه ميرسد .\r\nطهماسبى خيابان وسيعى در وسط شهر تبريز احداث مىكند و در آبادى شهر مزبور و ديگر شهرهاى آذربايجان سعى بليع مينمايد و مردم قدردان آن ايالت او را در حسن موفقيت و آباديهاى مزبور همه‌گونه مساعدت مينمايند راههاى عمده اين ايالت را كه قافلانكوه بزرگترين خارهاى سنگين آن راههاست همه را صاف و ارابه‌رو مينمايد گرچه جمعى از كارگران در قافلانكوه در سرماى زمستان كه در تحت اوامر نظامى اجبارا كار ميكرده‌اند بىدست و پنجه شده و يا تلف شده باشند .\r\nبا اينوصف رفتار طهماسبى كه با روحيات خلق آذربايجان مناسبت داشته طورى او را مورد توجه مردم آنسامان ميسازد كه اسباب بدگمانى سردار سپه مىشود و حق هم داشته است بدگمان بشود سردار سپه براى اينكه مردم آذربايجان را به خود متوجه بسازد و از نفوذ رقيب خويش در آن سرزمين بكاهد مكرر بآذربايجان مسافرت مىكند و با خلق آنجا فوق تصور ايشان ملايمت و مهربانى مينمايد و وعده ميدهد همه ساله سفرى به آنجا بنمايد و بالاخره در يكى از مسافرتهاى خود بتبريز بطهماسبى وعدهء وزارتجنگ داده به اين بهانه او را از تبريز كنده بتهران ميآورد و به ظاهر وزير جنگ مىشود و حاكم نظامى تهران اما در باطن تحت نظر گرفته شده و هيچ‌كاره .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nسردار سپه چنان روى خوش بطهماسبى نشان ميدهد كه تصور مىشود او را كاملا از خود مطمئن ساخته باشد در صورتى كه طهماسبى ميداند همه ظاهرسازيست اما چاره‌ئى ندارد مگر مدارا كند و همان معامله را كه ميبيند عينا بجا بياورد طهماسبى در عين كار وزارت جنگ و حكومت تهران چون هيچ‌كاره است به خيال ميفتد از روانى قلم خود استفاده كرده تاريخ پهلوى را بنويسد سردار سپه هم او را بانجام اين خيال تشويق مىكند به دو سبب يكى آنكه مدتى سرش باينكار گرم بوده باشد و ديگر آنكه مدح و ثناى خود را بقلم حريف خويش با هرچه دربر دارد از مبالغه و اغراق باقى بگذارد .\r\nطهماسبى كتاب را به زودى مينويسد و به صورت زيبائى بطبع مىرساند بىآنكه ببسيارى از مندرجات آن معتقد بوده باشد بلكه نقطه نظرش تنها جلب قلب سردار سپه بوده است اين كتاب طبع و نشر مىشود بىآنكه در آنچه در دل و دماغ مادح و ممدوح از بغض و كينه بوده است اندك تغييرى داده باشد .\r\nسردار سپه احمد خان را والى لرستان مىكند و او در گرفتن و بستن و كشتن گردنكشان آنسامان دريغ نميدارد كه يكى از مهمترين آنها مير سيد حسنخان سردار امجد الشترى است و در جلد سيم اين كتاب در ضمن اردوى نظامى ساختن نظام السلطنه ما فى براى آلمانها در جنگ عمومى نام برده شده است .\r\nاين سردار بدست احمد خان امير لشگر غرب گرفتار شده سردار ميرود و دارائى بسيار او ضبط مىشود و بايد دانست كه انتظام كار لرستان از كار ديگر ايالتها مشكلتر و طرف شدن با لرها با وجود پناهگاههاى طبيعى دارند كار آسانى نميباشد و با اين وصف قشون جوان ما با اسلحه‌هاى نوظهور و طياره‌هاى بمب‌انداز كه ميتواند آن پناهگاهها را نيز ويران سازد بخلع سلاح نمودن لرها كامياب ميگردد و غارتگران را بفلاحت و زراعت واميدارد بعد از لرستان ايالت فارس است كه امن كردن آنجا آسان نيست چه علاوه بر اختلافات ايلاتى و استعدادهاى جنگى غير نظامى وافر در ايلات و عشاير و در نزد خوانين بزرگ موقع جغرافيائى آن ايالت و وقوع آن در جوار درياى هند و وجود نفوذ سياسى و اقتصادى دولت انگليس در آنحدود و مسئله مهم نفت و كمپانى انگليس بر مشكلات انتظامات فارس و خلع سلاح كردن ايلات و عشاير\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nآنها و خاتمه دادن بملوك الطوايفهاى آنجا افزوده است سردار سپه در كار فارس بملاحظه سياست انگليس بملايمت رفتار مىكند و با آوردن قوام الملك مهمترين خوانين فارس و اسماعيل خان صولت الدوله رئيس ايل قشقائى بتهران باسم نمايندگى مجلس شوراى ملى و مصونيت قانونى نمايندگان مجلس و سرگرم كردن آنها بتعيشات و تفننات رفته‌رفته ابواب جمعيهاى ايشانرا در تحت قدرت نظاميان در آورده كار مشكلات فارس را به اين تدابير آسان مينمايد .\r\nاز ايالتهاى ايران دو ايالت است كه بدان مينمايد كه از دائرهء حكومت اين مملكت خارج شده باشند يكى بلوچستان و ديگر خوزستان .\r\nقوهء نظامى كرمان كه تحت امر محمود خان امير لشگر آيرم است كم‌كم به طرف بلوچستان پيش رفته قسمتى از آن مملكت حاصلخيز را كه بنام بلوچستان ايران در مقابل بلوچستان انگليس كه در اين قرن توليد شده باقيست به تصرف درآورده رئيس گردنكشان آنجا دوست محمد خان بلوچ را گرفتار كرده بتهران ميآورند و پس از فرار كردن او از مركز و دوباره بدست آمدن و اعدام شدنش كار انتظام بلوچستان هم آسان مىشود و اما خوزستان به دو جهت كارش مشكل است يكى بواسطه آنكه مؤسسات كمپانى نفت ايران و انگليس وسعت زياد يافته و انگليسيان از بىوضعى دولتهاى پيش استفاده كرده مداخله‌هاى نامحدود در آن ايالت مينمايند و بمأمورين ناتوان بلكه اغلب نادان دولت رخنه نميداده‌اند مأمورين مزبور هم كه از خود و از مركز نااميد بوده‌اند خود را مجبور ميديده‌اند فرمانبردار آنان بوده باشند از اين جهت تمام قدرت در دست كاركنان كمپانى افتاده است و محدود ساختن آنها علم و قدرت و جرئت هر سه ميخواهد .\r\nسبب دوم اشكال كار خوزستان وجود شيخ خزعل محمره‌ايست كه سالهاست خانواده‌اش در آنجا رياست داشته‌اند و خودش در سايهء بستگى باطنى بانگليسيان در روزگار فترت ايران قدرت و نفوذ فوق العاده در تمام خوزستان يافته است و بدان ميماند كه استقلالى براى خود قائل شده باشد و دولت مركزى را هيچ بشمارد .\r\nخزعل هرگز بتهران نيامده است گاهى نماينده فرستاده تحف و هدايائى برجال\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nدولت داده و به كار خود پرداخته است هرحاكم كه از طرف دولت بخوزستان ميرفته است بعد از استقرار يافتن در مركز ايالت ناچار بوده سفرى بمحمره كرده سلام آميخته بطمعكارى بشيخ نموده با حاجت بر آورده شده بازگشت نمايد .\r\nدر آن ايام كه انگليسيان ميخواسته‌اند در باطن بصره و نواحيش را در قبضه قدرت خود نگاهدارند و مخصوصا بعد از آنكه آلمانها بكشيدن راه‌آهن بغداد پرداخته‌اند و بصره منتهى اليه آن ميشد براى حفظ مصالح سياسى و اقتصادى خود در جنوب ايران و در شط العرب و بلكه براى حفاظت هند بدست انداختن روى بصره و اطراف آن بيشتر علاقمند شدند و سازش كردن با رؤساى اعراب آن ناحيه و همراه كردن آنها را با سياست خود پرداخته از هرگونه مساعدت مادى و معنوى دربارهء آنها دريغ نميكردند و حتى از ذخائر جنگى به آنها دادن هم مضايقه نمينمودند خزعل كه از يك طرف سرحددار ايران و تابع اين مملكت بود و از طرف ديگر غالبا در فشار مأمورين طمعكار عثمانى واقع بود دولت ايران هم استعدادى در خوزستان و در بنادر فارس نداشت صلاح كار را در آن ديده بود كه خود را باطنا در آغوش انگليسيان بيندازد تا از پول و اسلحه آنها استفاده كند و آنها هم او را در مقابل خدمتى كه بسياستشان مىكند از شر عثمانيان و بلكه از بدرفتارى كه دولت ايران بخواهد نسبت به او بكند نگاهدارى نمايند .\r\nمغلوب شدن آلمان و عثمانى در جنگ عمومى و آمدن بين النهرين در تحت حمايت انگليس و تمركز يافتن قواى جنگى دريائى و صحرائى و هوائى بسيار انگليس در بصره و نواحى آن و اقتدار پيدا كردن دولت ايران با حسن رابطه با انگليسيان احتياج آنها را از نگاهدارى خزعلهاى آن اطراف بر طرف ميسازد و توسعه دائرهء مؤسسات نفت در آبادان و مسجدسليمان و غيره آنها را واميدارد پيش‌آمدهاى نظامى در ايران آنها را حاضر مىكند كه بگذارند نفوذ قواى لشگرى و كشورى ايران بخوزستان و بنادر برسد و از قدرت دولت براى حفظ مؤسسات خود استفاده نمايند در اين صورت وجود خزعل در محمره با خودسريها كه دارد با اين سياست منافى خواهد بود و ديگر آلت كندشدهء بىمصرفى است كه بايد دور بيفتد و بعد در جاى خود خواهيد خواند كه\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nاين كارد بىمصرف را بچه تدبير و با چه اسباب دور ميندازند خلاصه دولت سردار سپه درصدد آبادى خوزستان بر ميآيد و عمليات دولت در آن ايالت هم همرنگ عمليات او در ديگر ايالتها ميگردد و خوزستان خراب رو بآبادى ميگذارد .\r\nخصوصا كه راه‌آهن جنوب از آنجا شروع مىشود و قسمتى از راه‌آهن مزبور كه در تجارت انگليس و در كارهاى مربوط بنفت بيشتر محل حاجت است و سالهاست انگليسيان نظر دارند اين قسمت از راه‌آهن ساخته شود بسرعت تمام انجام ميگيرد و كم‌كم خود را بدزفول رسانيده با تأنى به طرف تهران ميآيد تا كى به منزل برسد .\r\nاينك چند كلمه از كردستان گفته شود ديرگاهى است انگليسيان نظر دارند ميان روسيه و تركيه و ايران كردستان مستقلى ايجاد كنند و آن را تحت حمايت خود نگاهدارند براى مصالح سياسى كه دارند بديهى است اجراى اين نقشه براى ايران و تركيه زيان دارد زيرا كه كردستان ترك و كردستان ايران ضميمه كردستان مستقل ميگردد .\r\nدر اينوقت كه تركان بعد از برهمخوردن دولت آل عثمان و اساس خلافت اسلامى در آن مملكت روح تازه سلحشورى به خود گرفته تركيه در ميان دولتهاى قوىپنجه دارد سرسبز مىشود پيشرفت سياست استقلال كرد براى انگليسيان از طرف تركيه البته دچار اشكال خواهد بود .\r\nو نيز از طرف ايران كه انگليسيان خود را طرفدار پيشرفت كار سردار سپه ميدانند و نميخواهند اسباب رنجش او را فراهم كنند مسئله ايجاد كردستان مستقل را عجالة تعقيب نميكنند پيش‌آمدها هم در ايران و در بين النهرين لزوم تعجيل كردن در اين كار را ايجاب نمينمايد در اين صورت حكومت نظامى ما بسرعت در كردستان نفوذ مييابد بىآنكه مانع سياست بيگانه در پيش‌پاى عمليات آنها خودنمائى كند با تركان هم هرطور باشد در مسائل مربوط بكردستان سازش ميكنند اينجا مناسب است بعمليات و نظريات سردار سپه در مازندران اندكى مفصلتر قلمفرسائى شود مازندران وطن حقيقى سردار سپه است و به آن ناحيه بيشتر از ديگر نواحى مملكت نظر دارد حسادتها و رقابتهاى تازه و كهنه هم البته با خوانين عمدهء آن ايالت در كار بوده و هست .\r\nسردار سپه آرزو دارد مالك تمام املاك مازندران بشود دفائن و خزائن از جواهر\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nو پول و اشياء نفيس خود را كه شايد خود او هم نتواند درست حساب آنها را نگاهدارد در آنجا جمع كند و مطمئن باشد اگر روزى از اين مقام افتاد خواهد توانست آنجا زندگانى اربابى كرده دارائى هنگفت خود را حفظ كند و از روى اين نظر استحكامات در آنجا ميسازد و اسباب مدافعه فراهم مينمايد غافل از آنكه همكاران و همفكران او كه همه وقت در همه جاى دنيا پيدا شدند و با اين‌گونه هوسها آيندهء خود را تأمين شده تصور ميكردند هرگز بآرزوهاى خود نرسيدند .\r\nسردار سپه اگر براى خودش اين تلاش را مىكند كه همه ايران اكنون براى او مازندران است و بايد با حسن‌رفتار با خلق كارى بكند كه تا زنده است همه جاى ايران مال او بوده باشد و اگر براى بازماندگانش مىكند بايد بداند كه بعد از او اگر همه ايران براى بازماندگانش باقى نماند مازندران هم با هرگونه سند مالكيت حقيقى يا اجبارى كه در صندوقچه‌هاى آهنين ذخيره داشته باشد باقى نخواهد ماند و حق راه خانه صاحبش را ميشناسد گرچه از چاله‌ها درآيد و بچاه‌ها بيفتد .\r\nسردار سپه از قلع و قمع كردن هركس كه در مازندران مانع رسيدن او بآرزوى خويش تصور كند بهر وسيله باشد دريغ نميكند پسرها را كه خطر مزاحمتشان بيشتر است از پيش برميدارد و پدرها را از داغ آنها بدق ميكشد و يا بخودكشى واميدارد .\r\nسردار سپه بگرفتن املاك كوچك از دست خوانين جزء به آسانى كامياب ميگردد ولى نقطه‌نظر مهم او متصرفات محمد وليخان سپهسالار اعظم است كه مكرر در اين كتاب نام برده شده است و اول ملاك است در مازندران و يكى از متمولين درجه اول است در ايران .\r\nسردار سپه با تمام قوت فكرى و عملى نقشهء گرفتن املاك سپهسالار را تعقيب مىكند و جان سپهسالار و پسرش بر سر اين كار ميرود و بالاخره سردار سپه مالك نور و كجور و تنكابن مىشود و قسمتهاى ديگر مهم آن ايالت را نيز به تصرف خود در ميآورد و بومهن را كه نزديكترين نقاط دارائى مازندران اوست بتهران مركز عمليات قرار ميدهد .\r\nبديهى است در كار اصلاح و تسطيح طرق و شوارع كه سردار سپه براى آبادى\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nمملكت و عمليات نظامى به آنها علاقمند است بشوسه كردن و ارابه رو نمودن راه ناهموار و سخت مازندران كه پادشاهان صفوى هم با سعى و با خرج بسيار هم نتوانستند اين راه را درست بسازند و جز با قاطرهاى بومى عادت‌كردهء مازندرانى به آنجا سفر كردن مشكل بود علاقه مخصوص دارد .\r\nسردار سپه در اين كار كوشش بسيار مىكند و تمام قواى راه‌سازى را در آنجا به كار ميبرد و با خسارت جانى يك عده از نظاميان بالاخره راه مازندران ارابه‌رو مىشود و كار آمدوشد به آن ايالت پرنعمت آسان گشته بدان ميماند كه مازندران بتهران نزديك شده باشد و مركبات و ديگر حاصلهاى درختان بارآور مازندران و حاصلهاى زمينى از برنج و غيره و معدنيش در بازار تهران ارزان و فراوان مىشود بزرگتر عمليات كه در مازندران مىشود ساختن راه‌آهن شمال است كه از بندر شاهپور كنار درياى خزر بتهران كشيده مىشود قسمتهاى مسطح آن به زودى ساخته مىشود و قسمتهاى كوهستانى كه محتاج كوه شكافتن و تونل زدن است بتدريج پيش ميرود .\r\nو اينكه آيا اين نقشه راه‌آهن كنونى چه در جنوب و چه در شمال غير از آن قسمت كه از پيش نوشته شد به كار مؤسسات نفتى انگليسيان مىخورد و البته دائر ميماند باقى بچه صورت تمام مىشود و بچه صورت باقى خواهد ماند و سود و زيانش كدام بر ديگرى غلبه خواهد داشت موضوعى است كه نه نگارنده در اين موضوع تخصصى دارم و نه اين تأليف گنجايش بحث و تحقيق در اين‌گونه موضوعات را دارد .\r\nچيزى كه در عمليات سردار سپه بيشتر موجب اميدوارى است اين است كه سردار سپه با اينكه خود مدرسه نديده است بمدرسه معتقد است چه بمدارس كشورى و چه بمدارس لشگرى و در توسعه معارف همراه است لزوم تأسيس يك اونيورسيته كامل را در تهران مكرر مذاكره مىكند و هم در توسعه مدارس نظامى سعى بليغ مينمايد هرسال يك عده صاحبمنصب جوان تازه از مدارس نظامى در آمده را براى تكميل تحصيلات بخارج ميفرستد و نواقص علمى و عملى و اخلاقى نظاميان رفته‌رفته بر طرف ميگردد خصوصا كه طولى نميكشد چنان كه خواهيد خواند خدمت نظامى اجبارى ميگردد و احتياج بتوسعه دائره معارف لشگرى بر زيادت مىشود .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nو بايد دانست كه سردار سپه در تكميل امنيه و نظميه اهتمام بسيار كرده هردو اداره را وسعت و ترقى داده است براى نظميه مركز و ولايات مدرسه تأسيس شده اشخاص تحصيلكرده خوش‌اخلاق وظيفه‌شناس كم‌كم دارند جاى شيره‌كشهاى بد همه چيز را ميگيرند و به زمان كم و بيش از آنچه انتظار ميرفته وضع و ترتيب نظميه‌ها تغيير ميكنند و رو بتكميل ميرود .\r\nسردار سپه بخبرهاى خصوصى نظميه كه نزد او فرستاده مىشود ترتيب اثر ميدهد در صورتى كه خبرهاى بىاصل كه از روى اسبابچينى است هم در ميان آنها مكرر هست و بدبختيها براى مملكت و بيشتر براى اشخاص توليد مىكند .\r\nشنيده مىشود گاهى يكى از اعضاى حوزه‌هاى فساد كه با نظميه هم مربوط هستند راجع به كسى نزد سردار سپه سعايتى مىكند و بعد از يكى دو روز سردار سپه جزو خبرهاى رسمى نظميه راجع به همان شخص بيچاره خبر بدى ميخواند و قطع حاصل مىكند به صحت آنچه شنيده است و طرف را هركه باشد دچار زحمت مينمايد و اين ترتيب كار فتنه‌انگيز رفته‌رفته دارد بدگمانى او را به اشخاص زياد مىكند و عاقبت خوشى ندارد در پايان اين فصل بيك واقعهء تأسف‌انگيز اشاره نمايم .\r\nعمليات سردار سپه و نظاميان در ولايات و در تهران همان اندازه كه تجددخواهان را به رسيدن روزگار بهترى اميدوار كرده در مذاق كهنه‌پرستان و روحانىنمايان تلخ آمده عوام روا ميدارند بخرافات آئين‌نما بيش از پيش اهميت بدهند و نظاميان را بىدين و بىعقيده بخوانند .\r\nخصوصا كه مجلسيان بر سردار سپه فشار آورده‌اند كه با دائر بودن مجلس شوراى ملى حكومتهاى نظامى را در مركز و ولايتها لغو نمايد و او در ظاهر موافقت مىكند و براى محكمتر برقرار نمودن آنها بدست نظاميان و نظميه‌هاى مركز و ولايتها آشوب‌طلبان باقدامات فتنه‌انگيز تشويق ميشوند و در همه جا آثار فتنه و فساد هويدا ميگردد و در مركز از همه جا بيشتر و عمده آن فسادها بعنوان حمايت از دين و عوايد مذهبى است براى جلب توجه عوام اين است كه بعنوان بروز كرامت از امامزاده‌ها و حتى از سقاخانه‌ها روضه‌خوانيها در سر گذرها با فرياد و فغانهاى بسيار برپا مىشود و هيجانى كه صورت\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nآن در راه ديانت است و باطنش از يك طرف بر ضد عمليات تجددپرور نظاميان و از طرف ديگر از روى سياست براى اثبات لزوم ابقاى حكومت نظامى با وجود دائر بودن مجلس شورايملى در همه جا آشكار است .\r\nدر اين احوال سقاخانه‌ئى كه در كنار خيابان حسن‌آباد تهران است نزديك مريضخانه دولتى تا بازار فروش امتعه دكاكين اطراف خود را گرم نمايد سرى بميان سرها انداخته يك شب جمعه كه شمع و چراغى براى نذر و برآمدن حاجت در خود ميبيند شهرت ميابد عليلى را كه به آن توسل جسته شفا داده است و يك مرتبه تمام قواى مذهب‌نماى ضد نظاميان از يكطرف و سياست نظاميان در دامن زدن به آتش فتنه‌ها از طرف ديگر در اطراف سقاخانه مزبور تمركز يافته خسته و ناتوان و حاجتمند بسيار دور سقاخانه اقامت نموده و چون فضاى خيابان گنجايش آن جمعيت را نداشته و دست توسل‌جويان بدامان پنجره‌هاى ريسمان بسته شده سقاخانه نميرسيده از اطراف صدها نخ طولانى يكسرش بدست يك عليل حاجتمند و سر ديگرش بپنجره سقاخانه بسته شده منظره غريبى را نشان ميدهد و اين مردم چند روز آنجا اقامت ميكنند بىآنكه كسى مختصر مقصودى حاصل كرده باشد مگر حكومت نظامى به ظاهر لغو شده كه در اثر اين واقعه بكرامت سقاخانه و يا نظميه تهران در اظهار بيعلاقگى از روى سياست بحفظ امنيت كه دوباره بشدت در سرتاسر مملكت برقرار ميگردد بىآنكه مورد اعتراض كسى واقع بشود شرح مطلب آنكه .\r\nيكى از اين روزها ايمبرى نام قونسول جوان بىتجربه امريكائى صبحگاه بصرافت طبع خود و يا بفريبى كه از ديگرى خورده باشد دوربين عكاسى خود را برداشته كنار اين جمعيت آمده ميخواهد عكس اين منظره عجيب را بردارد كه يكى از عوام متعصب و يا از مفسدين متقلب فرياد مىكند نگذاريد اين خارج مذهب براى سخريه كردن بدين ما عكس بردارد مردم ميشورند و آزار بسيار به آن جوان مينمايند در اينحال پليس دخالت كرده ميخواهد او را بنظميه ببرد و با وجود بودن در دست پليس جراحت متعدد به او وارد مىشود و در تخت خواب مريضخانه نظميه جان ميدهد و اينكه ايمبرى بصرافت طبع خود باينكار اقدام كرده يا از طرف ديگرى تشويق شده است و بر فرض\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nدوم آيا اين قضيه نابهنگام با دلتنگيهائى كه ببودن مستخدمين امريكائى در رأس ماليه ما هست ارتباطى دارد يا نه و اينكه سياست خارجى ديگر كه ميكوشد امريكائيان را از خيال قرض دادن مبلغ هنگفتى بايران براى اصلاحات اساسى كه در نظر است بازدارند ربطى دارد يا نه صحبت بسيار است اما بر نگارنده در اين نظريات حقيقتى مكشوف نيست و بيشتر حدس ميزنم پيش‌آمدى اتفاقى بوده خبث فطرتى از مردمى فتنه‌جو بروز كرده چنين كار ننگين در قرن بيستم در پايتخت ايران در وسط روز در ملاء عام رويداده باشد .\r\nدولت امريكا پس از تحقيقات دانست دولت ايران تقصيرى نداشته باعدام كردن يكى از اشرار كه رجاله‌ئى را بقتل قونسول تهييج ميكرده و بگرفتن مبلغى بعنوان خونبها كه آن را هم براى تحصيل كردن يك عده شاگرد ايرانى در امريكا اختصاص دادند از اين قضيه درميگذرد و كسانى كه نميخواستند كار قرض دادن امريكائيان بايران سر بگيرد بآرزوى خود ميرسند .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\nفصل بيست و نهم دو قهرمان لشگرى و كشورى\r\nدر طى نگارشات جلد سيم از اين كتاب و همين جلد نام اين دو قهرمان مكرر برده شده است گرچه بر حسب زمان نگارش بقيه شرح حال اين دو كشته شده در راه وطن و عاقبت كارشان دير شده باشد ولى شاخ گل هركجا كه ميرويد گل است و براى اداى وظيفه وجدانى اين فصل را بنام اين دو مجاهد پاك‌دل نگاشته روان آنها را شاد مينمايد .\r\nكلنل محمد تقيخان آذربايجانى و ميرزا كوچك خان جنگلى گيلانى دو قهرمان فصل بيست و نهم كتاب من ميباشند گرچه لغت كلنل بيگانه است اما چون به اين لغت معروف شده براى آسانى در نگارش به همين اسم نگارش مييابد .\r\nدر ميان جوانهاى وطن‌دوست ايرانى كه نگارنده آنها را ميشناخته است مخصوصا در ميان لشگريان كلنل يكى از خوبان بلكه برگزيدگان ايشان بوده است .\r\nكلنل داراى صفات نيكو و اخلاق پسنديده بود و دوست و دشمن بپاكدامنى و وطن‌دوستى و بيعلاقگى او بمال دنيا اعتراف داشتند .\r\nكلنل محمد تقى خان\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nكلنل ميان روح زمخت نظامى كه آثارش از صورت وى هويدا بود با روح لطيف ادبى كه ظهور آن از دل شيداى پرمحبتى انتظار ميرود جمع‌كرده دومى نيز از لبخندهاى شيرين و نگاههاى پرعاطفت او آشكار ميگشت براستى اين جوان مجسمه غرور نظامى و عاطفت ادبى بود و اين غريب است .\r\nنگارنده وصف اين جوان سلحشور را پيش از آشنا شدن با او شنيده بودم و در سال يكهزار و سيصد و بيست و چهار ( 1324 ه ) در ايام مهاجرت در كرمانشاهان چنان كه در فصل سى و هفتم از جلد سيم اين كتاب نگارش يافته است با او آشنا شدم .\r\nكلنل حاكم نظامى كرمانشاهان شد و نگارنده در كميته دفاع ملى كارروائى داشتم پس از معاشرت نمودن دانستم آنچه درباره او بگوشم رسيده بود كمتر بوده است از آنچه به چشم خود ديده‌ام و اين هم نادر الوجود است كلنل كه دورادور مرا ميشناخت از آشنائى نزديك بموجب فطرت پاك خود از اين آشنائى اظهار خشنودى مينمود .\r\nكلنل حكومت نظامى را در كرمانشاهان از طرف كلنل پپ آلمانى كه اداره كننده قوهء مدافعين ملى بود دريافت كرد بىآنكه متذكر مضرت آن بوده باشد نگارنده او را متذكر ساخت و فورا حكم مزبور را رد كرد در صورتى كه مليون بحكومت او همه رضايت داشتند ولى نه به اين ترتيب اين بود كه بعد از رد كردن آن حكم از طرف مقام ايرانى صلاحيتدار همان حكم براى او فرستاده شد و به كار خود پرداخت .\r\nدر موقع شكست خوردن اردوهاى ملى ايرانى و عساكر بكمك آمده از طرف عثمانى و غلبه قشون روس در كرمانشاهان و عقب‌نشينيها و آمدن قشون روس تا نزديك خانقين و حمله كردن اين جوان رشيد باتفاق سرهنگ حبيب اللّه خان شيبانى با عدهء كمى از ژاندارمرى بر قشون هنگفت روس و تار و مار كردن آنها صداى رشادت او نه تنها در عراق عرب بلكه در استانبول و برلين هم طنين‌انداز گشت چنان كه از پيش نوشته شده .\r\nكلنل پس از افتادن بغداد بدست قشون انگليس و خاتمه يافتن كار مدافعه ملى كردن مليون ايران در غرب وطن باستانبول و برلين ميرود و شرح آن مسافرت را او خود نگاشته در رساله‌ئى كه بنام وى در اداره ايرانشهر در برلين طبع شده منتشر گشته\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nاست و نگارنده نميخواهد آنچه را در آن رساله بقلم خود او و يا دوستانش نوشته شده اينجا نقل نمايم بلكه ميخواهم اطلاعات خصوصى خود را بنويسم .\r\nكلنل پس از توقف طولانى در برلن و اشتغال به كارهاى نظامى زمينى و هوائى باميد خدمتهاى بهترى به وطن خويش برميگردد بىآنكه بقدردانى و حقشناسى كسى نسبت به خود اعتمادى داشته باشد .\r\nدر سال يكهزار و سيصد و سى و هشت ( 1338 ه ) در تهران با جامه كشورى بر نگارنده وارد شد از ديدار او خرسند شدم و علت تغيير لباس دادن او را پرسيدم گفت چون از روحيات كنونى اداره ژاندارمرى آگاه نبودم نخواستم با جامه لشگرى وارد شوم كه تكليفى متوجه من بگردد و نتوانم از عهده اداى آن برآيم .\r\nدر آن ايام رساله‌ئى تحت عنوان ايران آينده نوشته بودم و راه اصلاحات اساسى كه در مملكت بايد بشود در آن رساله نموده شده بود كلنل را بسيار خوش آمد و گفت اميدوارم اجراى اين رساله بدست من ميسر گردد و نسخه‌ئى از آن براى خود نوشت .\r\nپس از چند هفته باز بيامد و اظهار داشت رياست ژاندارمرى خراسان را به من تكليف ميكنند چه صلاح ميدانيد ؟ گفتم در كار بودن شما را در هركجا و بهر كار از بيكار بودنتان بهتر ميدانم كلنل از تهران بخراسان رفته بانتظام امور ژاندارمرى آن سامان پرداخت و دچار حسادت و كارشكنى والى خراسان شد .\r\nوالى خراسان در اينوقت ميرزا احمد خان قوام السلطنه است قوام السلطنه جوان عياش خودخواهى است معلومات او محدود است و چون مدتى زيردست ميرزا عليخان امين الدوله معارف‌پرور كار كرده خط و ربط فارسيش بر ديگر معلوماتش برترى دارد مدتى منشى حضور مظفر الدينشاه بوده است عليقليخان سردار اسعد بختيارى كه بعد از خلع محمد عليشاه بوزارت رسيد او را بمقام معاونت وزرائى و بعد بوزارت جنگ رسانيد .\r\nدر زمان وزارت برادرش ميرزا حسن خان وثوق الدوله والى خراسان شد در آن ايالت اظهار قابليتى كرد كه نه تنها سبب شد بعد از عزل برادرش از رياست دولت بجاى خود باقى بماند بلكه در عداد اشخاصى كه لياقت رياست دولت را دارند\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nنام او هم برده مىشود .\r\nكلنل در خراسان با وجود مخالفت باطنى والى مقتدر و با كارشكنيها كه از او مىكند باز كار خود را پيش برده اداره ژاندارمرى را منظم ساخته امنيت را در همه جاى ايالت برقرار مىكند و از روى وظيفه وجدانى به كارهاى تجددپرورانه از توسعه معارف و نشر افكار تازه و فراهم آوردن موجبات تفريح و تفرج براى خلق باسلوبى كه در ممالك خارج معمول است ميپردازد و تجددخواهان آن ديار بوى توجه كامل مينمايند با والى مزبور هم بهرصورت بوده است راه ميرفته .\r\nچنان كه از پيش نوشته شد پس از كودتا قوام السلطنه از دولت تازه اطاعت نميكند دولت مزبور هم كلنل را والى نظامى آذربايجان ساخته به او امر ميدهد قوام السلطنه را توقيف كرده او را تحت الحفظ بتهران بفرستد اينجا موقعى است كه كلنل ميتواند در مقابل آزارهائى كه از قوام السلطنه ديده از او انتقام بكشد ولى نيكوئى فطرت و شهامت او مانع مىشود كه از شخص زمين‌خورده‌ئى انتقام كشيده باشد اين است كه قوام السلطنه را باداره ژاندارمرى بميهمانى ميخواند و ميهمانى را با روى خوش و صميمانه برگزار مىكند و چون موقع بازگشتن او ميرسد تلگراف دولت را به او ارائه ميدهد و او را بطور احترام توقيف نموده بعد از چند ساعت باز بطور احترام اما تحت الحفظ بتهرانش ميفرستد و جزو رجال دولت محبوس بزندان ميرود .\r\nبعد از گرفتارى قوام السلطنه كلنل زمامدار مطلق امور ايالت فراخ خراسان مىشود شب و روز ميكوشد و در آرام كردن مملكت و آسايش خلق و رفع نواقص قشونى و اصلاحات دوائر كشورى دقيقه‌ئى فروگذار نمينمايد و شرح عمليات آن رادمرد دلير وطن‌دوست و اصلاحات بسيار كه در مدت كم در آن ايالت نموده است زيب تاريخ خراسان است .\r\nكلنل چنان كه خودش ميگويد سيد ضياء الدين را نميشناخته است تنها موضوع توقيف و حبس قوام السلطنه كه لازمه‌اش وجود جرئت و تهور در شخص رئيس دولت است او را به چشم وى بزرگ نموده و مساعدتهاى فورى كه از طرف رئيس دولت مزبور در كار حكومت نظامى كلنل ميشده او را مفتون ساخته است و تصور كرده در رحمتى به روى\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nايران گشوده شده او ميتواند از اين در وارد گشته بآرزوهائى كه در خدمت به وطن دارد برسد .\r\nكلنل با سياست استعمارى انگليس در شرق و مخصوصا در ايران كاملا مخالف بود و ميگفت ايرانيان جوان در راه تحصيل و نگاهدارى استقلال تام سياسى و اقتصادى خود بايد بهرصورت ممكن باشد گريبان خود را از چنگ سياست‌بازيهاى اروپائيان مخصوصا انگليسيان رها نمايند .\r\nدر اين صورت نميشود فرض كرد كه انقياد كلنل بدولتى كه بدست انگليسيان تأسيس شده و اشخاص طرفدار آن سياست انگليس هستند از روى موافقت وى با آن سياست بوده است چنان كه بعضى تصور كرده‌اند .\r\nكلنل در خراسان مخصوصا بعد از استقلال يافتن در كار حكومت نظامى با نمايندگان انگليس و روس بلشويك هردو راه ميرفت و براى تحصيل مهمات جنگى از هردو استفاده مينمود .\r\nاينك نظرى بتهران و بمحبوسين و بدولت ضيائى و عمليات سردار سپه بايد نمود تا بتوان بقيه شرح حال اين قهرمان وطن‌دوست را بپايان رسانيد - چنان كه در فصل بيست و هفتم خوانديد سردار سپه در كابينه ضيائى نخست فرمانده قوا بود و بعد وزير جنگ گشت و بر بىاعتنائى به سيد ضياء الدين افزوده شد و قوه ژاندارمرى را منحل ساخته از آن قوه و قوهء قزاق و سربازان قديم قوهء متحد الشكلى ايجاد نمود اندكى مخالفت و مقاومت ژاندارمرى هم براى نگاهدارى صورت خود نتيجه نداد تنها نگرانى كه براى سردار سپه هست مسئله ژاندارمرى خراسان است كه رنگ يك اردوى منظم كامل السلاحى را به خود گرفته و با وجود صاحبمنصب عالمى مانند كلنل محمد تقيخان بر سر آن قوه نميشود بديده بىاعتنائى بدان نگريست در اين مقام ميتوان تصور كرد انتخاب كردن قوام السلطنه از ميان آنهمه رجال محبوس براى رياست دولت در صورتى كه اشخاص از هرجهت مقدم بر او متعدد بودند براى اين مقصود بوده است كه از روى حس انتقام و يا اسبابچينى كه بدستور او در خراسان از طرف خوانين جزء كه بعضى از آنها با قوام السلطنه ارتباط داشته‌اند بر ضد كلنل بشود او را از ميان بردارند\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nو هم ميتوان تصور كرد كه در ميان اسبابهاى موجب برهمخوردن كار رياست سيد ضياء الدين يكى را هم همراهى كردن او با كلنل ديد كه اين با نقشه انحلال ژاندارمرى در هركجا منافى بوده و او نميتوانسته است صدمه‌ئى بكلنل بزند .\r\nبهرحال بمحض اينكه قوام السلطنه رئيس دولت مىشود كلنل را بتهران احضار مينمايد و او از آمدن بتهران امتناع ميورزد چه ميداند عاقبت وخيم دارد .\r\nاز اين تاريخ در زبان دولتيان كلنل ياغى خوانده مىشود چنان كه او خود در مكتوبى كه به زودى آن را خواهيد خواند به اين كلمه اشاره مىكند .\r\nكلنل در خراسان بعمليات خود ادامه ميدهد و پىدرپى بر قواى خويش ميافزايد خلق خراسان هم وجود او را آيت آسمانى دانسته راضى نميشوند حكومت وى پايان بيابد و اين كشمكش دو سه ماه طول ميكشد در حدود سمنان تفتيش نظامى در مراسلات خراسان برقرار ميگردد و روابط دولت با آن ايالت به كلى منقطع مىشود .\r\nقوام السلطنه در مسند رياست وزراء خود را بمنزلهء تابينى نسبت بسردار سپه مينماياند سردار سپه هم او را در كار گرفتارى كلنل و خاتمه دادن به كار خراسان كاملا يارى مىكند .\r\nبديهى است سردار سپه راضى نيست قوهء منظمى در خراسان نزديك روس بلشويك بيرون از اداره او آن هم بدست يك صاحبمنصب ژاندارمرى با وجاهت ملى كه دارد موجود بوده باشد ولى چون هنوز كارهاى قشونى خودش كامل نيست و كار اتحاد قزاق و ژاندارم يعنى قشون متحد الشكل هنوز درست نضج نگرفته است احتياط مىكند با كلنل ستيزگى نمايد و هم نميخواهد در اين وقت كه از طرف روس بلشويك كمال نگرانى را دارد رسما بجنگ داخلى بپردازد بعلاوه كه تصور مىكند اگر كلنل و ميرزا كوچك خان از رشت و خراسان دست بهم داده رو بتهران بيايند با اينكه رويدل مليون همه با آنهاست نه تنها جلوگيرى مشكل خواهد بود و ممكن است كار خودش برهم بخورد بلكه سلطنت سلطان احمد شاه نيز خاتمه بيابد .\r\nاين است كه ترجيح ميدهد غائله خراسان را غير مستقيم خاتمه بدهد و با آن\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nقوه و غائله شخصا روبرو نشده با آن طرف نگردد .\r\nاز روى اين نظرهاست كه بكلنل از طرف دولت تكليف مىشود خراسان را ترك گفته سفرى بخارج مملكت بنمايد و اين بهترين راه حل قضيه بود كه جان پرقيمت قهرمان ما محفوظ ميماند براى روزگارى كه وجودش بيشتر به كار وطن بيايد شايد كلنل حاضر بود اين پيشنهاد را بپذيرد اما اطرافيان او كه بر عاقبت كار خود ميترسيدند او را مانع شدند شهامت او هم كه نميخواست خود سلامت بجهد و دوستانش دچار زحمت بشوند كمك كرد و او را واداشت كه اين امر را هم نپذيرد .\r\nدولتيان در اينحال تدبير ديگر كردند و آن اين بود كه والى مقتدرى براى خراسان انتخاب كرده روانه كنند و حكومت نظامى كلنل را لغو نمايند و او تنها رئيس قواى نظامى خراسان بوده باشد تا اين غائله بخوابد زان پس او را بدست حكومت محل گرفتار كنند براى اين كار نجفقلى خان صمصام السلطنه را انتخاب كردند صمصام - السلطنه بختيارى مردى سالخورده كدخدامنش است و چنان كه از پيش گفته شده در زمان نايب السلطنه بودن ميرزا ابو القاسمخان ناصر الملك همدانى برياست وزراء رسيده است و در حكومتهاى مهم بوده يك عده سوار بختيارى با خود دارد كه رئيس قشون خراسان بر آنها حكمى ندارد صمصام السلطنه ايالت خراسان را ميپذيرد ولى بملاحظات زياد در رفتن تعلل مىكند و با كلنل داخل مكاتبه مىشود كلنل به او وعده ميدهد موجبات تجليل و پيشرفت كار او را در خراسان فراهم كند .\r\nدر اين احوال قوام السلطنه گلرپ سوئدى رئيس كل ژاندارمرى را با يكى دو نفر صاحبمنصب بخراسان ميفرستد به خيال اينكه كلنل مجبور خواهد بود بر حسب تكليف نظامى تسليم رئيس كل ژاندارمرى بشود و در اين صورت زودتر خواهند توانست بغائله خراسان خاتمه بدهند .\r\nكلنل از مسافرت رئيس كل ژاندارمرى آگاه مىشود و بديهى است تكليف خود را مشكل ميبيند زيرا از يكطرف نميخواهد بر خلاف ترتيب نظامى رفتار كرده باشد و از طرف ديگر يقين دارد فرستادن گلرپ و چند صاحبمنصب جزء بخراسان از طرف قوام السلطنه براى دلجوئى كردن و پاداش خدمت دادن به او نيست بلكه مقصود\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nگرفتارى و هلاكت اوست اين است كه قبول مىكند گلرپ را در سرحد خراسان بپذيرد با يك شرط بىآنكه معلوم كند آن شرط چيست .\r\nگلرپ با همراهانش با غرور و موفور از تهران روانه ميشوند كلنل هم با يكعده از صاحبمنصبان خود كه به آنها اعتماد دارد از مشهد به طرف سرحد ميآيد .\r\nچيزى كه تا نزديك سرحد بر رئيس كل ژاندارمرى پوشيده است اين است كه شرط ملاقات او با كلنل چه خواهد بود آنجا ميفهمد كه بايد خود و همراهانش به كلى ترك سلاح كنند بعد از آن كلنل را ملاقات نمايند در صورتى كه كلنل و همراهانش مسلح بوده باشند گلرپ كه به ظاهر براى صلح آمده است نه براى جنگ چاره ندارد مگر اين شرط را بپذيرد اين است كه مأمورين كلنل با كمال ادب و احترام رئيس كل ژاندارمرى را با همراهان او خلع سلاح نموده زان پس كلنل بر آنها وارد مىشود .\r\nبديهى است كلنل مسلح در مقابل رئيس كل ژاندارمرى بىاسلحه ميهمان خود هرقدر ادب و فروتنى كند چيزى نباخته بلكه بر سرشكستگى گلرپ و همراهانش افزوده است .\r\nكلنل بگلرپ حالى مىكند كه او ياغى دولت نيست ولى براى تمكين كردن از دولتى كه قوام السلطنه در رأس آن قرار دارد و ميخواهد در مقابل فرمانبردارى كه كلنل از دولت پيش از او نموده است از وى انتقام بكشد حاضر نميباشد .\r\nكلنل در اين ملاقات گلرپ از خيالات بد دولت قوامى درباره خود بيش از پيش پى برده بگلرپ جواب منفى داده او را بتهران برميگرداند و خود بمركز ايالت بازگشته زين پس دسيسه‌هاى دولتيان را با احتياطتر تلقى مينمايد .\r\nدر اين ايام نگارنده شرحى بكلنل نوشته به او تذكر مىدهم كه اشتهار دارد شما حكومت صمصام السلطنه را نپذيرفته‌ايد در صورتى كه براى حل مشكلات اين پير مرد بختيارى دله بخراسان ميآمد و اسم ايالت بر سر او بود ضررى نداشت تحصيل رضاى او هم مشكل نبود رياست قوام السلطنه دوامى ندارد و بعد از او شايد بتوانيد با سردار سپه كنار آمده باتفاق رو بيك مقصد رفته به وطن خود خدمت نمائيد .\r\nكلنل پس از چندى جواب مكتوب نگارنده را به خط خود و بشرح ذيل نوشت :\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n« ليله هفتم سنبله يكهزار و سيصد ( 1300 ) قربانت شوم مرقومه شريفه يازدهم اسد چنديست زيارت شده بواسطه گرفتارى كه البته حس خواهيد فرمود از عرض جواب معذور بودم اينك فرصتى بدست آورده اين دو كلمه شرط ادب را بجا ميآورم ( نامه كلنل محمد تقيخان به خط خودش )\r\nخبر خيلى است لكن اولا چون همه ملالت‌انگيز است نميخواهم بارى به روى بارهاى\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nديگر جناب مستطاب عالى بگذارم ثانيا ميترسم چون از طرف ياغى نوشته مىشود به مقصد نرسانند رضا بقضاء اللّه و تسليما لامره با حركت و تشريف فرمائى حضرت اشرف آقاى صمصام السلطنه ابدا مخالفتى نداشتم سهل است وسايل تجليل هم كاملا فراهم شده بود كه كميسيون « 1 » رسيد و نقشه معلوم شد .\r\nدر حق نايب سيد جلال خان بموجب عريضه‌ايكه عرض خواهد كرد از هيچ قسم همراهى كوتاهى نخواهد داشت بيش از اين حال تحرير را نداشته و چون زندگانى اعتبارى ندارد خداحافظى ميكنم ارادتمند صميمى محمد تقى » .\r\nاين مكتوب در شاهرود بدست تفتيش نظامى دولت افتاده گشوده و خوانده مىشود و با تمبر تفتيش بدست نگارنده ميرسد و رسيدن آن خالى از غرابت نميباشد .\r\nاز تاريخ نگارش اين مكتوب تا آخر عمر اين دلاور سى و سه روز بيشتر فاصله نيست و پيش‌بينى او در آخر مكتوب بجا بوده است كه خدانگهدار گفت و رفت .\r\nدر اين يك ماه و سه روز قوام السلطنه چند تن از صاحبمنصبان ژاندارمرى خراسان را تطميع كرده واميدارد براى گرفتارى و يا كشتن كلنل همداستان شوند مسئله كشف و كنكاش‌كنندگان گرفتار ميشوند اما كلنل آنها را ميبخشد بعضى را موقتا دور مىكند و بعضى را باحسان كردن درباره ايشان به ظاهر شرمنده ميسازد .\r\nقوام السلطنه از اين راه كه به مقصود نرسيد بعضى از رؤساى ايلات اطراف قوچان را بمخالفت كردن با كلنل واميدارد آنها سر از فرمانبردارى كلنل ميپيچند كلنل اردوى مختصرى براى دفع آنها ميفرستد آن قوه شكست مىخورد و بدست ياغيها خلع سلاح مىشود كلنل روز يازدهم ميزان يكهزار و سيصد ( 1300 ) شمسى با يكعده صاحبمنصب و تابين بكمك آنها يا استخلاص اسيران ميرود در جعفرآباد يكفرسخ و نيمى قوچان با سركشان طرف مىشود جنگ سختى رويداده از دو طرف عده‌ئى كشته و مجروح ميشوند عاقبت فشنگ كلنل و همراهانش تمام شده در صورتى كه بر سر تلى تيراندازى مىكند چند گلوله دشمن بر او رسيده از پا درميآيد گويند ضربتى كه در اين حال از دست يكى از صاحبمنصبان منافق خود او بر او رسيده است در هلاكت\r\n\r\n\r\n","description":"","footnote":"\r\n( 1 ) مرادش گلرپ و همراهان اوست\r\n","page_name":" 276 ","page_number":276},
  {"content":"\r\n\r\nوى تسريع مىكند اما حقيقت اين خبر بر نگارنده معلوم نيست گرچه با شناسائى كه باخلاق صاحبمنصب متهم مزبور دارم دور نميدانم حقيقت داشته باشد بهرصورت دشمن بر كلنل احاطه كرده سرى را كه بگفته سخن‌سنجان بر فرقدان فرود نميآمد از بدن جدا نموده بر سر نيزه كرده به اطراف ميگردانند و درباره اسيران از همراهان وى از هرگونه ستمكارى دريغ نميكنند پس از چند روز بكوشش هوادارانش سر به بدن ملحق شده جنازه او را بمشهد ميآورند و خلق مشهد در تشييع جنازه اين قهرمان وطندوست داد حق‌شناسى ميدهند .\r\nنعش كلنل در مقبره نادر شاه افشار به خاك سپرده مىشود و چون اين خبر بقوام السلطنه رئيس دولت و دشمن جان كلنل ميرسد تا كينه خود را بروز داده باشد برئيس قشونى كه بخراسان ميفرستد دستور ميدهد شبانه قبر كلنل را نبش كرده نعش او را درآورده در قبرستانى دفن كند كه او در يك مكان معروف آبرومندى به خاك سپرده نشده باشد .\r\nمأمورين قوامى باينكار كه شرعا و عقلا ناصواب است اقدام مينمايند غافل از آنكه آرامگاه حقيقى كلنل سويداى قلب وطن‌پرستان ايران است و دست هيچ صاحبقدرت تا ابد بدامان نبش و هدم آن نميرسد بعلاوه روزى بيايد كه بر سر قبر كلنل مقبره‌ئى عاليتر از آرامگاه نادر شاه بسازند بيادگار شهامت و وطنپرستى يك جوان رشيد پاكدامن ايرانى در صورتى كه از دشمنان او نامى برده نشود مگر براى لعنت فرستادن به آنها .\r\nاينك بعاقبت كار دوم قهرمان ملى فصل بيست و نهم يعنى ميرزا كوچك خان بپردازيم .\r\nميرزا كوچك خان گيلانى چنان كه مكرر از پيش نوشته شده خصوصا در فصل دهم و شانزدهم مردى وطن‌دوست و پاكدامن بود در انقلابات سياسى مملكت و در تبديل اساس حكومت استبدادى بشوروى در حوزه مشروطه‌خواهان خدمت ميكرد بالاخره در طى انقلابات كه حكومت ملى ما دچار مخاطره گشت اين مرد باغيرت اردوئى از مليون مجاهد تشكيل داده آن را در جنگل گيلان تمركز داده چند سال در مقابل تجاوزات خارجى و حوادث داخلى ايستادگى كرد نه تطميع او را از خيال خود بازداشت\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nو نه تهديد ميرزا كوچك خان به همان اندازه كه روس و انگليس از او دور بودند او هم از آنها دورى ميجست و فريب هيچيك را نميخورد .\r\nشرح وطن‌پرستى و انتظام كارهاى ادارى اين شخص در ظرف مدت چند سال در جنگل و ميهمان‌نوازيها كه از وطنخواهان وارد شده ميكرد در صفحات تاريخ بىشائبه گيلان ثبت است اينجا نگارنده تنها ميخواهد عاقبت كار او را بنويسد چنان كه پيش از اين گفته شده است مقارن نهضت نظامى اخير ايران مجاهدين ميرزا كوچك خان را از جنگل برشت آورده او را رياست كل گيلان دادند و در آن موقع با قوائى كه در دست او بود و با مساعدتى كه روسهاى بلشويك با وى مينمودند اگر ميخواست ( چنان كه وعده ميدادند ) هرگاه ميرزا كوچك خان\r\nبه طرف تهران ميآمد مالك تخت و تاج سلطان احمد شاه قاجار ميگشت و اگر زمزمه جمهوريت بميان ميآمد او براى انتخاب شدن برياست از بسيارى نزديكتر بود چه جمهورىطلبان به او توجه داشتند ولى چون اهل هوى و هوس نبود و جز خدمت حقيقى به وطن خود منظورى نداشت و حوزه‌ئى را كه بر وى احاطه كرده بود منزه نميدانست و ميترسيد بدست آنها آلت اجراى مقاصد بلشويكان روس و غارتگران قفقاز واقع گردد و مملكت دچار مخاطره بشود اين بود كه در مدت كم رياست كل گيلان با كمال احتياط رفتار كرد و تا آنجا كه توانست از تجاوزات بيگانگان جلوگيرى نمود و چون\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nديد دارد رشته از دست او بيرون ميرود و ديگران بنام او ميكنند هرچه بخواهند از اقتدار و رياست صرف‌نظر كرده دوباره خود را با عده‌ئى از اشخاص مطمئن همعقيده خويش بجنگل كشانيده آنجا بخوددارى پرداخت تا پس از كودتا و نهضت نظامى كه سردار سپه بانتظام امور گيلان شروع كرد و قواى دولتى با مسلحين گيلانى و مجاهدين قفقازى جنگ كردند و در موقعى كه داشت قواى دولت مغلوب ميشد سردار سپه خود بگيلان رفت و در ميدان جنگ حاضر شده كار را بنفع دولتيان تمام كرد و قواى مجاهدين را به كلى متفرق ساخت مصمم گشت كار جنگل را هم خاتمه بدهد اين بود كه قوه بجنگل فرستاد .\r\nميرزا كوچك خان كه استعداد خود را براى مدافعه آن قوه كافى نميدانست و باستحكام كار سردار سپه پى برده بود و شايد هم بدحال نبود بدست يك قوهء ايرانى بهرج و مرجهاى مملكت خاتمه داده شود گرچه بزيان خود او بوده باشد با قوه‌ئى كه از طرف سردار سپه بجنگل رفت روبرو نشد و هرچه آنها پيش رفتند او عقب‌نشينى اختيار كرد و پىدرپى از اطرافيان او كاسته شد تا باقى نماند مگر چند تن از خواصش كه از او جدا نميشدند بالاخره مأواى او در جنگل با هرچه از سلاح و آذوقه در آنجا بود بىمانع بدست اردوى دولت افتاد و او خود با همان چند تن از هواخواهان واقعى خويش فرارى شده پس از چند روز نعش آنها را بدست آورده كه از گرسنگى و سرما تلف شده بودند .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nفصل سىام سردار سپه و مليون و خاتمه نفوذ روحانىنمايان\r\nچنان كه در اول فصل بيست و هفتم نگارش يافت نگارنده بعد از واقعه كودتا خود را از سياست دور گرفته بخدمتهاى معارفى پرداخته مراوده‌هاى خويش را بسيار محدود ساختم و براى گرفتن تصميمى در تكليف آينده خود انتظار روشن شدن هواى سياست را ميكشيدم .\r\nروزى يكى از دوستان سيد ضياء الدين رئيس الوزراء وقت پيغامى از او آورد كه ما داريم بمقاصد ديرينه شما خدمت ميكنيم در اين صورت چرا نميآئيد با ما كار بكنيد جواب قانع‌كننده‌ئى بپيغام مزبور دادم و اضافه نمودم آيا ايشان اطمينان دارند كار خودشان دوام و ثباتى داشته باشد ؟\r\nشنونده حيرت نمود زيرا تصور نميكرد به اين زودى خللى به كار او برسد اما بيش از دو هفته از اين تاريخ نگذشت كه سيد ضياء الدين معزول و تبعيد گشت و بعد از رفتن او ربروى كار آمدن ميرزا حسنخان مشير الدوله حاجتى بسردار سپه نداشتم كه لازم باشد با او آشنائى كنم اما سردار سپه كه دلجوئى كردن از مليون جزو دستور اوست و ميكوشد هريك از آنها را بهر وسيله باشد جلب كرده با خود همخيال نمايد خصوصا كه بواسطه انتظامات قشونى و امنيتى كه در مملكت حاصل شده مورد توجه مليون هم گشته است تقاضاى ملاقات مينمايد و من طفره ميزنم گاهى مورد ملامت رفقاى خود واقع ميشوم ميگويند امروز روز خانه‌نشينى نيست روزى است كه بايد اطراف اين شخص جمع شده از يكطرف ببدان و بدخواهان كه ميخواهند از هرزور و قوه استفاده كنند نبايد فرصت داد از اين قوه بهره‌مند شوند و زهر خود را بمملكت بپاشند و از طرف ديگر شايد با نزديك شدن به او بشود راهنمائيهاى خوب كرد و نصيحتهاى نيكو به او داد ميگويند سردار سپه ميخواهد با مليون و قواى صالح مملكت كار بكند اصلاحات\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nاساسى هم كه منظور نظر مليون است جز در سايه قدرت و قوت دولت صورت‌پذير نميباشد .\r\nبه روى همين اصل جمعى از آزاديخواهان به او نزديك شدند ولى شيادان طماع يا وطنخواهان دروغى كه از خدمت كردن بسياست بيگانگان هم باك نداشتند پيشتر و بيشتر از آنها سردار سپه را احاطه كردند او هم مجبور بود از آنها نگاهدارى كند مخصوصا كه او در ميان خود و آرزوهايش سدى مشاهده مىكند كه نامش قانون اساسى است و ميداند كه اشخاص آزاديخواه و وطن‌دوست حقيقى نميتوانند با كارى كه مخالف قانون اساسى باشد موافقت كنند و بحكومت ملى پشت پا بزنند در اين صورت بوجود اشخاص ابن الوقت و بيعلاقه بقانون هم خود را محتاج ميداند گاهى هم كه به او گفته شده است اين اشخاص سرمشق درستكارى و وطنپرستى نميباشند جواب داده است قسمتى از كارهاى من بدست اين گونه اشخاص صورت ميگيرد و پس از حصول مقاصد آنها را طرد مينمايم .\r\nخلاصه سردار سپه از يكى از دوستان من ميخواهد مرا بملاقات او ببرد و باصرار آن دوست روزى بديدن وى ميروم سردار سپه باغچه كوچكى مشتمل بر سه اطاق داشته است طبقه دوم آن عمارت را تازه ساخته‌اند و دو اطاق از آن را اقامتگاه خصوصى قرار داده پذيرائيهاى مخصوص را در آنجا مىكند .\r\nنگارنده بر او وارد شده او را پشت ميز تحرير نشسته ميبيند با تواضع و احترام پذيرفته ميشوم و از ملاقات اظهار خشنودى كرده بصحبت ميپردازيم .\r\nسردار سپه ميگويد من نميخواهم با اين اوضاع مخالفت كنم مرادش اوضاع حكومت ملى است كه نگارنده را از طرفداران آن شناخته است و اضافه مىكند كه ميخواهم با اشخاص صالح وطنپرست همدست شده به وطن خود خدمت نمايم .\r\nسردار سپه در اين مجلس آنقدر اظهار وطنپرستى مىكند كه در راه يادآورى بدبختيهاى ملت از ريختن چند دانه اشك تأسف هم خوددارى نمينمايد .\r\nنگارنده اجمالى از نظريات خود در كليه امور مملكت و مخصوصا در توسعه معارف و اصلاحات اقتصادى بيان مىكند و همه را پسند نموده از اين ملاقات اظهار مسرت مينمايد و تقاضا مىكند او را مكرر ملاقات نمايم و هرچه را در راه خدمت به وطن\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nصلاح بدانم بىملاحظه به او بگويم نگارنده تقاضاى ويرا پذيرفته گاه‌گاه بملاقات وى ميروم و همه وقت بطور خصوصى و تنها مرا ميپذيرد و چون ميفهمد اهل هيچگونه توقعى نميباشم بيشتر حرمت ميگذارد .\r\nدر اينوقت اوضاع مطبوعات دچار هرج‌ومرج شديدى است روزنامه‌نويسان اولا بيشتر آنها از اشخاص سرمشق درستكارى و بيطمعى نميباشند بعلاوه بواسطه كم بودن خواننده روزنامه‌ها اغلب دخل و خرج نميكند و ناچار بايد دخلهاى هوائى داشته باشند تا بتوانند به كار خود مداومت بدهند و راه آن دخلها منحصر است بمدح و دم متمولين تا از روى بيم و اميد سركيسه بگشايند .\r\nاز طرف ديگر روزنامه‌ها از روى همان احتياج و يا از روى اغراض خصوصى رفته‌رفته صورت ميدان مبارزهء دوستى و دشمنيهاى شخصى به خود گرفته بيك دشت نبرد خصوصى بيشتر شباهت يافته‌اند تا بنمايندگى افكار عمومى و البته ناراضيهاى از عمليات سردار سپه و نظاميان هم از پول دادن بجرائد براى نشر اخبار مخالف دريغ نميكنند و راه دخل خوبى براى روزنامه‌نگاران باز شده روزبروز قوت ميگيرد و شدت مىكند .\r\nسردار سپه از يكطرف نميخواهد بر ضد آزادى مطبوعات به ظاهر قدمى بردارد و از طرف ديگر ناچار است خود را از تعرض ارباب قلم نگاهدارد اين است كه گاهى به دادن پول مختصر آنها را ساكت مىكند و از نگارشات مخالف خوددارى ميكنند و چون آن پولها تمام شد دوباره شروع مينمايند و ناچار مىشود با تهديدهاى مستقيم و غير مستقيم آنها را ساكت و آرام نگاهدارد با اينوصف نتوانست اين رويه بين‌بين را زياد طول بدهد و ناچار شد بعمليات سخت توسل بجويد اين بود كه مدير روزنامه حيات جاويد را با خورد كردن دندانهاى او بواسطه مشت خود سياست كرد و بدن مدير ستاره ايران حسين صبا را با زدن سيصد شلاق مجروح ساخت بعد از اين دو واقعه روزنامه‌نگاران اندكى بجاى خود نشستند روزى نگارنده آگاه شده كه نظاميان باداره روزنامه وطن ريخته مدير آن ميرزا هاشم خان را بطورى كه مشرف بمرگ شده است زده‌اند و روزنامه - هاى او را در آتش سوزانيده‌اند و چون خبر بسردار سپه رسيده است گفته بىاطلاع من بوده چون بر ضد قشون نوشته است قشون عصبانى شده در مقام انتقام كشيدن برآمده\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nاست موقع را مناسب ديدم او را ملاقات كرده با يك خيرخواهى وظيفه وجدانى را كرده باشم فورا او را در دفتر وزارت جنگ ملاقات مينمايم و ميپرسم اين چه اوضاعى است كه نظاميان برپا نموده‌اند سردار سپه ميخواهد عصبانى شود و از تندروى روزنامه نويسان فرياد نمايد او را بصبر و بردبارى و عفو و اغماض ميخوانم و از او ميپرسم آيا شما گفته‌ايد اين كار بامر من نيست و قشون عصبانى شده است اگر شما گفته‌ايد آيا تصور نميكنيد مخالفين شما از اين اعتذار استفاده كرده بگويند قشون اطاعت و انتظام خود را از دست داده است آيا تصور نميكنيد گفتن اين سخن بر خلاف مصلحت خودتان بوده است سردار سپه از شنيدن اين سخن بانديشه طولانى فرو رفته در حالتى كه سر خود را روى دستها و دستها را به روى ميز گذارده سر بر ميدارد و چشمهاى وى خونين به نظر ميآيد و اين عادت اوست در مواقعيكه متغير مىشود كم‌كم حال تغير خود را بر طرف كرده به حال عادى آمده ميگويد بلى اين نظر شما صحيح و خيرخواهانه مىباشد شاهد هم بر صحت اين نظر دارم اين دو روز در آخر شبى به من خبر دادند در نزديكى منزل من در خانه‌ئى اجتماعى بر ضد من است و اجازه خواستند سر زده به آن خانه رفته آنها را دستگير نمايند من احتياط كرده اجازه ندادم و سپردم دورادور آن خانه را تحت نظر بگيرند تا صبح هركس بيرون آمد اگر مظنون است دستگير كنند اتفاقا روز بعد هيچكس كه مورد سوءظن باشد از آن خانه در نيامد و معلوم شد دسيسه‌ئى بوده است سردار سپه همان وقت قلعه‌بيگى شهر را احضار كرد و او را بعد از آنكه به اين اطاق آمده نگارنده را آنجا ديده بود باطاق ديگر برده هردستور كه بايد بدهد داد و بيفاصله اوضاع تغيير كرد مدير وطن را هم با مهربانى بمريضخانه برده تحت معالجه گذاردند .\r\nسردار سپه با مهربانى بسيار از نگارنده خواست هروقت نظرى در خير و صلاح او و يا صلاح مملكت باشد فورا به او اطلاع بدهم و اضافه كرد كه هروقت بخواهيد ميتوانيد مرا در اين اطاق ملاقات نمائيد .\r\nاينجا بايد نكته‌ئى را تذكر بدهم تا بتوان از مقدمه‌ئى كه ذكر شد نتيجه گرفت و آن اين است جمعى از شيادان كه خود را بمليون وطنخواه نسبت ميدهند چنان كه نوشته شد بسردار سپه نزديك شده از قدرت او استفاده ميكنند و نميخواهند مليون\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nحقيقى و اشخاص بىطمع آن هم كسانى كه بتوانند حرف حق خود را به او حالى كنند بوى نزديك گردند سردار سپه هم براى مقاصدى كه دارد نگاهدارى و تحصيل رضاى آنها را لازم ميداند .\r\nپيش آمدن اين قضيه و تغيير عقيده دادن فورى سردار سپه و جلوگيرى شدن از نقشه‌ئى كه همان اشخاص براى رسيدن بمقصدهاى خصوصى كشيده بودند و آگاهى آنها بر اينكه مذاكرات نگارنده در وجود او مؤثر بوده است آنها را واميدارد رابطه خصوصى مرا با سردار سپه قطع نمايند چه كرده‌اند و چه گفته‌اند بر من پوشيده است ولى بعد از يكى دو هفته باز پيش‌آمدى شد كه دانستم دسيسه است خواستم سردار سپه را آگاه كنم از او وقت خواستم يك وقت عمومى را معين كرد كه نتوانستم بطور خصوصى با او صحبت كنم يكى دو هفته اينطور شد و مرا متحير ساخت يك وقت در ملاقات عمومى به او نزديك شده گفتم من اطاق كوچك وزارت جنگ را دوست ميدارم لبخند زد و گفت با اينوصف مرا همينطورها ببينيد آنگاه دانستم مفسدين فتنه‌انگيزى كرده‌اند و از اين بابت حيرتى نكردم زيرا كار مفسد فتنه‌انگيزى است بلكه از اين حيرت كردم كه حوزهء فساد چه اندازه قويست و چه نفوذى در وجود اين مرد قوى الاراده دارد بهرحال ديگر كمتر توانستم او را تنها ببينم اما او بهرصورت به من با نظر مهربانى و احترام نظر ميكرد .\r\nدر اين ايام محمود خان سرتيپ امير اقتدار حاكم نظامى تهران است چنان كه از پيش گفته شد و بدست او از هرگونه اقدام مخالف نظريات نظاميان جلوگيرى مىشود و از اينكه بعض اقدامات مخالف صلاح مملكت باشد هم خوددارى نميشود چنان كه يكى دو تن از زنهاى معروف مطرب را بامر حكومت نظامى ادارهء نظميه در وسط روز در ميدان توپخانه كه اكنون ميدان سپه ناميده مىشود در جوال كرده برسم دوران استبداد يا بربريت با شلاق زدند و اين كار مخصوصا در نظر خارجيها بسيار بد اثر كرد در صورتى كه هيچ جنبهء نوعى سياسى يا مذهبى نداشت بلكه از روى غرضهاى خصوصى بود و از اين غريبتر آنكه پيرايه بستند كه بواسطه وارد شدن بعضى از اشخاص خارجه به خانه آنها بوده در صورتى كه حقيقت نداشت و عذر بدتر از گناه بود خلاصه در اين ايام كابينه مشير الدوله متزلزل شد و در مقابل حكومتهاى نظامى در مركز و ولايتها و تحكمات\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nنظاميان نميتوانست خوددارى كند .\r\nاز طرف ديگر جمعى بتلاش افتادند مستوفى الممالك را بر سر كار آورده در سايه او براى خود فكر شغل و كارى بكنند و مصمم شدند در ميدان توپخانه تهران ميتينگى بدهند و تقاضاى تشكيل يك دولت جوان تجددپرور بنمايند ولى بتوسط نظميه و بدست هوچيان از دادن ميتينگ در وقت اجتماع مردم جلوگيرى شد و در نتيجه مشير الدوله استعفا داد و مستوفى الممالك رئيس دولت گشت و سردار سپه در مقام وزارت جنگ و فرماندهى قوا باقى ماند گفتم بدست هوچيان از دادن ميتينگ جلوگيرى شد شگفت نيست كه اين لغت را نشناسيد چونكه تازه وضع شده است اين لغت گفته مىشود بيك دسته از رذلترين مردم تهران و ولايات كه در هرلباس هستند و بتوسط نظميه‌ها تشكيل شده در تحت نظر همان اداره براى جلوگيرى كردن از هرگونه تظاهر ملى بعنوان ملى بودن از راه هوچيگرى مثلا ناطقى بخواهد صحبت كند و انتقادى از كار نظاميان بنمايد دسته هوچيها جمع شده ميان حرف او داد و فرياد ميكنند و نميگذارند كسى گوش بسخن گوينده بدهد .\r\nو بالجمله چون هنوز حكومت كودتا طورى مسلط نشده است كه با قوهء نظامى از بروز احساسات ملىنما و دسته‌بنديهاى مليون جلوگيرى كند اين جمعيت را تشكيل داده‌اند تا از احساساتيكه در گوشه و كنار از مليون بروز مىكند با هوچيگرى مليون ساختگى جلوگيرى نمايند .\r\nبسردستگان اين جمع حقوقى داده مىشود و حاجتهاى ايشان برآورده ميگردد تابينهاى آنها هم كه همه يا بيشتر ولگردها و اشخاص بيكار بىحيثيت هستند با مختصر بروز سخاوتى كه از سردسته‌ها ببيند مست ميشوند و براى هو كردن حاضر ميگردند .\r\nدر ميان اين جمع روحانىنما تاجر و كاسب بيكسب و تجارت روزنامه‌نويس بىروزنامه روضه‌خوان بىمنبر و بانى و وكيل بىموكل وجود دارند آبروى حكومت ملى ما بازيچه دست آنها شده است و احتمال ميرود بدست همين مردم حكومت ملى از ميان برود زيرا اشخاص شرافتمند از مليون از ترس آبروى خود با اين جمع كه نميدانند آبرو و شرافت چيست البته طرف نشده خود را\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nدور ميگيرند .\r\nدر اين صورت ميتوان گفت براى حكومت ملى تشكيل اين جمعيت خطرش از هرگونه مخاطره كه براى آن بوده است بيشتر خواهد بود و گاه باشد كه وكيل و وزير و مدير و دبير هم از ميان همين جمع بيرون بيايند و كار مليون حقيقى با كمى عددى كه دارند از اين كه هست زارتر بگردد .\r\nبرگرديم باصل مبحث كه مناسبت سردار سپه با مليون بوده باشد سردار سپه در عين آنكه جمعى از اشخاص طماع بدسابقه را دور خود جمع كرده است باز از خصوصيت كردن با اشخاص خوش‌سابقه كه در ميان مردم وجاهتى دارند خود را بينياز نميداند اين است كه با آنها بهر وسيله باشد راه پيدا كرده خصوصيت مىكند و با هريك بمذاق او صحبت ميدارد اگر با مشير الدوله بواسطه جديتى كه دارد در حفظ حدود مشروطيت نتوانسته است راه برود و او را باستعفاى از رياست دولت واداشته با مستوفى - الممالك كه وجاهت ملى او از مشير الدوله كمتر نيست و ملايمتش از او بيشتر خصوصيت مىكند او را برياست دولت مىرساند و بدست او خود را بمليون نزديك مينمايد .\r\nبآقا سيد حسن مدرس نماينده مجلس كه در ميان روحانيان و مليون نفوذى دارد گرم گرفته چون او شخص خودخواه رياست‌جوئى است و ميخواهد در كسوت روحانيت سياستمدار و طرف مشورت دولت در كارها باشد بمقاصدى كه دارد سردار سپه او را راضى نگاهميدارد و گاهى با او خلوت كرده در موضوعاتى كه بىاهميت باشد با او شور مىكند .\r\nحقيقة از يك شخص تحصيل‌نكرده داراى روح خشن نظامى اين درجه ملايمت و مسالمت و بردبارى كردن و كار خصوصيت را بسرحدى رسانيدن كه بوى تملق‌گوئى از آن بيايد غريب است و در عين حال گاهى هم از حال طبيعى خارج مىشود مخصوصا اگر ببيند كسى آن احترام را كه او توقع دارد بجا نياورد از هرگونه فحاشى كه شايسته مقام او نيست خوددارى نميكند و گاهى در معابر پياده شده اشخاصى را كه احترام نكرده‌اند بدست خود كتك مىزند .\r\nبا اين تفصيل شرم حضورش هم كم نيست و زود مىشود توجه او را جلب كرد\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nخصوصا با تقديم كردن چند كلمه مزاج‌گوئى كه در وجود او اثر شديد دارد چنان كه يكى از اشخاص مهم نظامى در يك مجمع خصوصى شنيده شد به او ميگفت ما انتظار نداريم كه شما تنها كارهاى دنيائى ما را مرتب كنيد بلكه انتظار داريم بعد از مرتب كردن كارهاى دنيائى كارهاى دينى و آخرتى ما را هم منظم فرمائيد و او با لبخندى رضايت خاطر خود را از گوينده هويدا ميساخت و تعجب اين است كه در عين تملق دوستى نميخواهد تملق بوضعى و به حدى گفته شود كه معلوم باشد تملق است و اين هم بلندنظرى او را مىرساند سردار سپه خيال كرده است رئيس الوزراء بشود و باز يك قدم به مقصد اصلى خويش نزديكتر شده باشد در اين خصوص با نگارنده مشورت مىكند ميگويم نه صلاح شما است و نه صلاح مملكت زيرا اكنون مقام شما در وزارتجنگ ثابت شده بتغيير كابينه‌ها تغيير نميكند ولى اگر دولت را شما تشكيل داديد ممكن است با يك استيضاح كردن مجلس متزلزل بگردد و مجبور شويد با مجلس طرف بگرديد مقام شما امروز مقامى است كه بايد چند كابينه در آستين خود داشته باقتضاى روز و بمناسبت سياست داخلى و خارجى هركدام از كار واماندند ديگرى را بجاى او بگذاريد و چرخ مملكت را بدست او گردانيده بر مشكلات فايق بيائيد .\r\nسردار سپه نميخواهد آنچه را در دل و سر دارد بگويد اين است كه به ظاهر اظهار مىكند اگر اين نكته را زودتر متذكر شده بودم نميپذيرفتم ولى حالا دير شده و قدمهائى برداشته‌ايم كه نميشود برگشت بديهى است اين سخن اساس ندارد و براى حفظ نزاكت است .\r\nسردار سپه ذاتا بروحانيان علاقه‌ئى ندارد و روحانىنمايان را ميشناسد كه حقيقتى در وجودشان نيست ولى بمصلحت با رؤساى آنها خصوصيت مىكند و تا وقتى كه بر ضد قشونيها كارى نكنند تا يك اندازه خواهشهاى آنها را انجام ميدهد و آنها را راضى نگاه ميدارد آنها هم بانجام يافتن اندكى از مطامع كه دارند زود راضى ميشوند چونكه از وى بيم دارند و بهرصورت بايد دانست نفوذ اين طبقه كه جاى هرنفوذى را گرفته بود در حكومت كودتائى كم‌كم دارد بنقطه صفر ميرسد\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nو دست روحانى و روحانىنما از دخالت در سياست به كلى كوتاه ميگردد و اين البته صلاح سياست روحانيت هردو مىباشد .\r\nبه اين مناسبت ضرر ندارد در فصل بعد نظرى باوضاع روحانيت در داخل خارج بنمائيم .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nفصل سى و يكم قم و مركز روحانيت روحانيان نجف و اصفهان\r\nمدتى است شهر قم مركز روحانيت شده است بواسطه وجود شيخ عبد الكريم عراقى سلطان‌آبادى شيخ مزبور پس از تكميل تحصيلات خود در عراق عرب بايران باز آمده مدتى در سلطان‌آباد بتصدى امور شرعى ميپرداخته است در تغييرات اوضاع مملكتى بقم رفته آنجا حوزهء رياست روحانى مفصلى با خرج گزاف برپا نموده طلاب علوم دينى را دور خود جمع كرده طرف توجه دولت و ملت شده است سياست وقت با او موافقت دارد او هم با سياست داخلى و خارجى حاضر مخالفتى ندارد و مخالفت نكردن اين مركز روحانى با عمليات حكومت نظامى البته در ساكت و آرام نگاهداشتن هرگونه هيجانى كه بخواهند از طرف توده ملت بر ضد اوضاع تحريك نمايند مدخليت دارد مخصوصا در جلوگيرى از نشر افكار كمونيستى در جامعه ايرانى بعنوان مخالف مذهب بودن اين حوزه روحانى ميتواند كارروائى داشته باشد و از اين رو تشكيل حوزه روحانى تازه با اين هياهو در مركز مملكت با اوضاع سياسى داخلى و خارجى ما بىارتباط نميباشد و رابطه مخصوصى ميان سردار سپه و اين مركز روحانى موجود است .\r\nدر اين ايام بواسطه اختلافى كه در بين النهرين بين انگليسيان و رؤساى روحانى مذهب جعفرى روى داده است و توهينى كه از حكومت بين النهرين برؤساى مزبور شده است و آنها را تبعيد كرده‌اند آقايان در شهر قم اقامت نموده انتظار دارند دولت ايران با انگليس قطع روابط كرده ملت در سرتاسر مملكت تعطيل عمومى نمايد و رؤساى مزبور را ظاهرا و باطنا بمقام خود برگرداند شخص اول و دوم و يا دو شخص درجه اول رؤساى مزبور سيد ابو الحسن اصفهانى و آقا ميرزا حسين نائينى هستند كه خود را مرجع تقليد ميدانند .\r\nسلطان احمد شاه ميان دو محذور بزرگ واقع شده است يكى رعايت سياست\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nانگليس و ديگر ملاحظه هياهوى روحانيان در قم و در همه نقاط مملكت بحمايت تبعيدشدگان .\r\nشاه يكى از شاهزادگان را از طرف خود و وزير علوم را از طرف دولت بعنوان ميهماندارى بقم فرستاده است و ميكوشد به اين كار حسن خاتمه بدهد ولى سياست عالى اقتضا نميكند اين كار جز بدست سردار سپه خاتمه بيابد بعلاوه دو فايده هم در طول كشيدن توقف آقايان در قم موجود است يكى آنكه خسته شوند و از تقاضاهاى خود بكاهند دوم آنكه حمايت‌كنندگان ايشان در خارج و داخل بدانند وجود آنها چندان اهميت ندارد و ممكن است براى هميشه آشيانه آنها برهم بخورد چه آنها در فضل و تقوى مرتبه استادان خود را ندارند چه رسد بمقام استادان استادانشان مانند حاج ميرزا حسن شيرازى و شيخ مرتضى انصارى .\r\nنكته ديگر كه قابل توجه است اين است كه تصور ميرفت در واقعه تبعيد رؤساى روحانى مزبور از عراق عرب رئيس روحانى ساكن قم شيخ عبد الكريم با مقام و مرتبه ثابتى كه دارد و با روابط خصوصى او با سردار سپه آرام نخواهد گرفت تا توهينى را كه بهمكاران محترم او وارد شده جبران نمايند ولى برعكس ديده مىشود كه شيخ بزرگوار به اين واقعه چندان اهميت نميدهد و وارد شدن دو رئيس روحانى از او به ظاهر سالخورده‌تر و بلكه مهمتر را بسادگى تلقى مينمايد در ابتداى ورودشان ديد و بازديد مختصرى كرده بعد خود را از دخالت در كار ايشان دور ميگيرد بديهى است اين رفتار او در نظر طلاب دينى كه اطراف وى هستند و روحانيان ديگر قم و ولايات خوش‌نما نميباشد بلكه عوام علاقمند بروحانيان ساكن عراق عرب را هم خوش نميآيد ولى او چه ملاحظات داخلى و خارجى دارد كه همه اين ملاحظات را زير پا ميگذارد و بهرصورت اين رفتار شيخ هم در بىاهميت نمودن تبعيد رؤساى روحانى مزبور البته بىاثر نميباشد و آنها را قلبا ميرنجاند ولى چاره ندارند مگر مدارا كنند و بايد كه دانست انگليسيان پيش‌بين از سالهاى دراز پيش از اين در نقشه‌ئى كه براى استعمار بين النهرين ميكشيده‌اند اين نكته را در نظر داشته‌اند كه اگر چنين روزى پيش بيايد آيا رؤساى روحانى مذهب جعفرى از عرب و عجم كه نفوذ فوق العاده در بين النهرين\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nو ايران و هندوستان دارند و هرقدر هم كه از عثمانيان ناراضى باشند يك دولت مسيحى را بر مسلمان ترجيح نميدهند با آنها چه رفتار خواهند كرد چنان كه اين مسئله از يادداشت كوچكى كه به خط ميرزا زين العابدين خان شريف منشى سفارت انگليس در تهران ديده شد بيكى از دوستان پدرم نوشته است در موقعى كه او عازم رفتن به زيارت كربلا و نجف بوده است در حدود يكهزار و سيصد و هفت ( 1307 ه ) و قطعا بدستور وزير مختار انگليس بوده است .\r\nمنشى مزبور در اين يادداشت مينويسد حضرت آقاى وزير مختار از شما تقاضا دارند بعراق عرب ميرويد مطالعه كنيد اگر روزى دولت ما بخواهد آنجا تصرفاتى بكند رؤساى مذهب شيعه ساكنين آنديار با ما چه معامله خواهند كرد .\r\nبديهى است از اهميت انداختن مركزيت رياست روحانى شيعه مذهب را در عراق عرب از مقاصد مهم انگليسيان است خصوصا بعد از وقوع جنگهاى اعراب در آن ديار با قشون انگليس و دخالت نمودن رؤساى روحانى مزبور در آن زد و خوردها و حتى حضور خود و يا اولادشان در ميدانهاى جنگ كه شرح آن وقايع را در تاريخهاى معاصر بين النهرين بايد خواند .\r\nو مخصوصا مرقومات دو رئيس روحانى ايرانى شيعه در آن موقع كه بر ضد تجاوزات و تصرفات انگليس در بين النهرين صادر شد و موجب زحمت زياد براى انگليسيان شد يعنى آقا ميرزا فتح اللّه شريعت اصفهانى و آقا ميرزا محمد تقى شيرازى كه براى برهم زدن اين نفوذ روحانى بيشتر مصمم شدند در اين صورت تشكيل شدن مركز روحانى قم و اخراج رؤساى روحانى از عراق عرب با آن وضع فجيع و توقف طولانى آنها در قم بلا تكليف با هرچه دربر دارد پيداست از روى چه سياست مىباشد و بالاخره بعد از نااميد شدن رؤساى روحانى مزبور از اينكه بر اقدامات سلطان احمد شاه پادشاه شيعه و يا رؤساى روحانى ايران و تجار و اعيان و اشراف مملكت در خاتمه يافتن بدبختى و بىتكليفى آنها اثرى مترتب بوده باشد سردار سپه قدم پيش نهاده با شرط اينكه رؤساى روحانى در عراق عرب بوجه من الوجوه در\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nامور سياسى دخالت نكنند به بيتكليفى آنها خاتمه ميدهد و براى حفظ صورت از طرف امير فيصل شاه عراق كسى بقم آمده آقايان را ببازگشت نمودن بخانهاى خود ميخواند .\r\nرؤساى روحانى مخارج راهى گرفته از راهى كه آمده‌اند برميگردند و در ورود ببغداد از طرف دولت نورس عراق تجليلى از آنها مىشود و غائله ختم ميگردد .\r\nسردار سپه يكى از صاحبمنصبان ارشد نظام را باتفاق آقايان بعراق عرب ميفرستد سردار رفعت به ظاهر براى احترام آقايان روانه مىشود ولى در باطن مقصد ديگر دارد و آن اين است كه علاقمندى سردار سپه را بدين و آئين و مورد توجه اولياء خدا بودن او را بمردم خاطرنشان كند اين است كه در مراجعت شمشيرى از طرف حضرت عباس سپهسالار حسين بن على در واقعه عاشورا كه عوام ايران و بلكه خواص هم بنيروى روحانى ابو الفضل العباس معتقدند براى سردار سپه آورده بالاى او را به اين تشريف شريف مشرف ميسازد سردار سپه براى درك اين شرافت تهيه مفصلى ديده دعوت عمومى مىكند و در ميان چندين هزار كس شمشير مزبور را با تشريفات بسيار بر كمر ميبندد و در نظر عوام نظر كرده خوانده مىشود و بديهى است از اين واقعه سلطان احمد شاه بسيار دلتنگ ميگردد .\r\nاز اين ببعد نفوذ روحانيت شيعه كه بيش از يك قرن دوام كرده بود و بوجود حاج ميرزا حسن شيرازى چنان كه در جلد اول اين كتاب نوشته شده باوج رفعت رسيده در جانشينان او اثرش رو بضعف ميگذارد .\r\nدر ايران هم با كوتاه شدن دست روحانىنمايان از دامان دخالت در سياست اهميتى براى آنها باقى نميماند خصوصا كه طرفدار سياست روحانيان اگر سلطان احمد شاه است كه مقام خود او متزلزل مىباشد و اگر سردار سپه از روى مصلحتى با آنها موافقت مىكند تا وقتى است كه او به همه آرزوهاى خود نرسيده باشد و ناچار است همه را راضى نگاهدارد و پس از رسيدن بآرزوهاى خود بديهى است موافقتى با آنها نخواهد كرد .\r\nو اگر تصور شود در ميان عوام مقامى براى روحانيت باقى مانده است تصور\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nباطلى است زيرا بواسطه رفتارهاى ناپسند مخالف شريعت كه از روحانىنمايان و اطرافيان و اولاد و بستگان خوبان از اين طايفه كه بسيار كم هستند صادر شده احترامى در نظر خاص و عام براى كسوت روحانيت باقى نمانده است بعلاوه آثار تمدن قرن حاضر آمدوشد زياد با خارجه‌ها انقلاباتيكه در قرن اخير در ايران بنام مذهب شده است توسعه معارف و مطبوعات كه اگر بر ضرر روحانىنمايان نبوده بنفع آنها هم گفته و نوشته نميشده است و بالجمله باقتضاى عصر و زمان بازار روحانىنمايان كساد شده است خوبان هم به آتش بدان سوخته و ميسوزند در اين صورت فاتحه روحانيت موجود را خوانده شده بايد دانست و انتظار كشيد در ضمن تكميل كار تعليم و تربيت عمومى توجهى هم باصلاحات مدارس دينى بشود و اوقاف مملكت كه منبع بسيار مهمى است براى اصلاحات معارفى و مخصوصا امور مذهبى حسن اداره بيايد و تعليمات دينى پايه‌اش بمحور حقيقى خود بيفتد و امتحان و حساب و كتابى در كار بيايد و در اطراف اين درخت كهنه پوسيده نهالهاى تازه برويد داراى شرايط علمى عملى و اخلاقى روحانيت و آن برگزيدگان مقدس بتوانند در سايه رخصتى كه خوشبختانه در مذهب خود دارند اسلام ايرانى را با مقتضيات عصر تطبيق كرده گرد خرافات را از دامان پاك طريقه جعفرى بر طرف سازند و آن را قابل تجديد حيات نمايند و اين سعادتى است براى ايران همان ايران كه مهد روحانيت و يكى از مهمترين سرچشمه‌هاى انديشه‌هاى مقدس آسمانى بوده است .\r\nنگارنده در اينموضوع مانند بسيارى از موضوعات مربوط به وطن خوش‌بين هستم و آن روز را براى ايران دور نميبينم چه افكار را مستعد اين كار مشاهده ميكنم\r\nاينك بقضيه‌ئى كه در اين ايام در اصفهان اتفاق ميفتد و رؤساى روحانى متوارى ميشوند اشاره نمايم .\r\nچنان كه مكرر در جلد اول و دوم اين كتاب نگارش يافته است در اصفهان نفوذ روحانى و روحانىنمايان از ديگر شهرهاى ايران بيشتر بوده است چونكه مدتى اين شهر پايتخت روحانيت آميخته بسياست بوده است و هنوز هم چيزى از اثر آن نفوذ و قدرت ديده مىشود و ممكن است بعد از تمام شدن نفوذ اين طبقه در همه جاى ايران\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nدر اصفهان باز حشاشه‌ئى از آن باقى مانده باشد .\r\nياد دارم در يك نوشته ظرافت‌آميز خوانده‌ام كه روحانيت در اصفهان بمنزله گودالى است در يك كره برنجى زنگ‌زده كه چون تمام كره را پاك كردند در آن گودال هنوز اثر زنگ باقى است شهر اصفهان و توابع آن پر است از عمامه بسر عمامه سياه و سفيد براى سيد و غير سيد از مجتهدين پيشنمازها اطباء واعظ و روضه‌خوانها معلمها مدرسها طلاب علوم دينى محررين شرعيات و غيره و عمامه قلابدوز براى تجار و كسبه و ملاكين و كدخداهاى دهات اشخاص غير سيد آنها و ساداتشان باز عمامه سياه نهايت كوچكتر از عمامه ديگران .\r\nخانواده حاج شيخ محمد باقر كه سالهاست بواسطه در دست داشتن مسجد شاه اصفهان خود را بر ديگر روحانيان آنشهر مقدم ميدانند اكنون رياستش رسيده است بحاج شيخ نور اللّه و شرح حال او از پيش نوشته شده كه بواسطه ذوق ادبى و اظهار وطنپرستى و اندكى تجددخواهى كه دارد خود را بمليون و تجددخواهان هم نزديك نگاهميدارد و به اين سبب كار رياستش بالا گرفته و با تمول سرشارى كه حاصل نموده است به كارهاى روحانيت چندان اهميت نميدهد و بيشتر به كارهاى شخصى و بخوشگذرانيها وقت ميگذراند چنان كه داستان حرمسراى او نقل مجالس اصفهانيان است ديگر ملا حسين فشاركى كه از توابع خانواده مزبور بوده است و اكنون شخص اول روحانيان اين شهر مىباشد و كارش منحصر است بروحانيت ديگر روحانيان و روحانىنمايان اصفهان را تحت حمايت خود نگاهداشته به صورت ظاهر با اينكه سالخورده‌تر است از حاج شيخ نور اللّه تمكين مىكند و او را بر خود مقدم ميدارد و حوزه رياست روحانى اصفهان با اتحاد ظاهرى اين دو شخص صورت خود را حفظ كرده نميگذارد عوام اصفهان پى ببرند كه ريشه درخت سياست روحانى در آنجا متزلزل شده به زودى شاخ و برگش زرد خواهد شد و گاهى موجبات زوال نفوذ آنها بدست خودشان بيشتر فراهم مىشود تا بدست مخالفينشان بواسطه غلبه هواى نفس بر پرهيزكارى .\r\nتشكيل قوه نظامى مهمى در اصفهان بدست سردار سپه و مركز ارگان حزب جنوب واقع شدن اين شهر رفته‌رفته دست و پاى قدرت روحانيان را جمع مىكند\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nو حكومت محمود خان امير اقتدار شكست قطعى بسياست روحانيان ميدهد .\r\nامير اقتدار خود در سلك روحانيان بوده است و تحصيلات روحانى خويش را در همين شهر نموده افراد اين رؤساى روحانى و اولاد و بستگان آنها را كه اغلب نااهل هستند نيكو ميشناسد اكنون با اختيارات زياد و با تكيه دادن باردوى نظامى مهمى براى درهم شكستن نفوذ روحانيان جامه كشورى دربر كرده در نهايت سادگى و با آميزش كامل با توده ملت حكومت مىكند و موفق مىشود در مدت بسيار كم در خانه رؤساى روحانى اصفهان را ببندد .\r\nامير اقتدار از يكطرف خود بمردم ستم نميكند كه بواسطه برانگيختن و متوسل بروحانيان شدن محتاج بوده باشند و از طرف ديگر توسط روحانيان را در هيچ كار نميپذيرد و يكى دو تن از نوكر ملاها كه در خانه هريك از رؤساى روحانى هستند و در دوائر حكومتى آمدوشد دارند و بنام ارباب خود و پيغامهاى راست و دروغ واسطه كارهاى مردم شده دخل مينمايند سياست مىكند و بىاهميتى رؤساى روحانى در نظر حكومت مقتدر سردار اقتدار بر همه كس هويدا مىشود مردم نيز دلخوشى از اين طايفه نداشته و بر اهل دنيا بودن بيشتر آنها پى برده بوده از روى اضطرار و بواسطه تعديات حكام و مأمورين آنها در خانه روحانيان ميرفته‌اند .\r\nاز طرف ديگر بسبب توسعه معارف تازه و وجود اشخاص منور الفكر گرچه عددشان كم است در افكار تازه هم به روى مردم اين شهر گشوده شده است و به حاكم مقتدر كم‌طمعى بيشتر جرئت ميدهد قدمهاى تندترى براى خاتمه دادن بنفوذ روحانى - نمايان بردارد .\r\nدر اينحال مسئله تحديد ترياك در همه جاى ايران جدا تعقيب مىشود و در اصفهان از همه جا بيشتر چه اين ولايت مركز مهم ترياك‌كارى و تيار كردن ترياك است براى فروش به داخل و خارج رئيس ماليه اصفهان از طرف ما فوق خود كه مستخدمين ماليه امريكائى باشند موضوع تحديد را دنبال مينمايد و قاچاقچيهاى شهرى و دهاتى را تحت فشار گذارده در گرفتارى و حبس و زجر آنها فروگذار نميكنند و بالجمله كار استفاده‌كنندگان از كشت و زرع و خريد و فروش ترياك به طرف شدن با مأمورين\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nدولتى كشيده بلوا ميكنند و در تلگرافخانه چادرها برپا نموده تحصن ميجويند و بتوسط نمايندگان اصفهان در مجلس شوراى ملى چهارم كه علاقمند بآزادى كشت و خريد و فروش ترياك در ميان آنها هست بمجلس و بدولت شكايت ميكنند به خيال آنكه به آسانى غائله بر طرف شده ترياك آزاد خواهد شد غافل از اينكه مسئله تحديد ترياك از مسائل بين المللى شده مشكلات آن به آسانى بر طرف نميگردد .\r\nبالجمله مدتى ميگذرد و از طرف دولت و مجلس بمتحصنين در تلگرافخانه اصفهان جوابى داده نميشود در اينحال روحانيان خانه نشسته بدست حكومت مقهور شده موقع بدست ميآورند و خود را بميان اين معركه ميندازند خصوصا كه بيشتر آنها ملاك هستند و در آزاد شدن ترياك سود مىبرند دخالت روحانيان در قضيه مشكلات را بر زيادت مىكند و حكومت را واميدارد بر عمليات خود در برهم زدن اين اجتماع بيفزايد خاصه كه هريك از روحانيان با تحريكات كه شده يك چند صد نفرى به خانه آنها ريخته آنها را به ظاهر اجبارا بتلگرافخانه مىبرند و شنيده شد كه جمعيت زيادى به خانه ملا حسين فشاركى ريخته او را بيرون آورده با طبلى كه ميزدند پياده بتلگرافخانه ميبردند و پيرمرد در جلو اين جمع كه از يكطرف سلام و صلوات ميفرستادند و از طرف ديگر براى هيجان مردم طبلى ميكوفتند عصاى بلند خود را پيوسته بالا و پائين برده بهواى صداى طبل به زمين ميزده است از شدت خوشحالى كه در خانه رياست بسته شده او دوباره در اثر اين اجتماع گشوده خواهد شد و مخصوصا نظر داشته‌اند كه بحكومت امير اقتدار خاتمه داده شود و از تحت فشار او درآيند ولى بطلان اين تصورات به زودى آشكار ميگردد و بمحض پادرميانى كردن رؤساى روحانى حكومت با قوهء مسلح دخالت نموده چند نفر را مجروح كرده مردم را متفرق ميسازد مسببين اين تحصن را گرفته سياست مينمايد و رؤساى روحانى بطور تعرض از اصفهان حركت مينمايند .\r\nحاج شيخ نور اللّه ميآيد بتهران و ميرود بخراسان بىآنكه اندك احترامى در تهران از طرف دولت ديده باشد و ملا حسين فشاركى و سيد العراقين كه رياست مدرسهء چهار باغ اصفهان را دارد و جمعى ديگر از روحانيان درجه دوم در شهر قم\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nاقامت ميكنند .\r\nاصفهان آرام گرفته حكومت امير اقتدار بيش از پيش قوام ميگيرد و شرح عاقبت كار رؤساى روحانى مزبور را در فصل سى و دوم خواهيد خواند .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n\r\nفصل سى و دوم رياست وزرائى سردار سپه - نمايشگاه امتعه وطن - روحانيان اصفهان - احوال نگارنده\r\nدر عين كارروائى خستگىناپذير سردار سپه در وزارتجنگ و در رياست حكومت نظامى مملكت قهرمان مازندرانى ما در زير پردهء نازكى ميكوشد دست خود را باريكه سلطنت كيانى برساند .\r\nكهنگى و پوسيدگى درخت يكصد و پنجاه ساله پادشاهى قجر بضميمه بيحالى ذاتى و منفعت‌پرستى و عياشى سلطان احمد شاه هم مشكلات اين كار را براى او آسان مىكند .\r\nسردار سپه به اين پادشاه و برادرش وليعهد اعتنائى ندارد و تنها براى گذرانيدن وقت و حاضر شدن اسباب با آنها مدارا مىكند و گرنه از ديدارشان بيزار است ، مخصوصا از ديدار وليعهد زيرا او به قدر برادرش بسردار سپه اعتنا نميكند و بواسطه بىتمولى جرئت مخالفت‌كردنش با او از شاه متمول علاقمند به دارائى خويش افزون است .\r\nمحمد حسن ميرزا وليعهد - سلطان احمد شاه\r\nوليعهد كه مدتى است از مركز حكمرانى خود كه آذربايجان است دور مانده\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nو يك حكومت نظامى قوى در آن ايالت بجاى او حكمران گشته است ميخواهد از رياست دولت داشتن بىمعناى مشير الدوله‌ها و مستوفى الممالكها كه بمصلحت روى كار آمده‌اند بىآنكه مختصر قدرتى داشته باشند استفاده كرده باز خود را بآذربايجان بيندازد و شايد تصور مىكند در آنجا خواهد توانست با رؤساى عشاير كه با وى سابقهء خصوصيت و اطاعت دارند بست‌وبند كرده با اشخاص ناراضى از عمليات نظاميان همداستان شده حوزه‌ئى تشكيل بدهد و از بىاعتنائى سردار سپه به خود بكاهد بديهى است سردار سپه راضى نخواهد شد وليعهد به اين مقصود برسد يكى بملاحظه خيالات باطنى خود كه ميخواهد بسلطنت قاجاريه خاتمه بدهد و ديگر آنكه ميداند ميان وليعهد و امير لشگر آذربايجان اختلاف كلمه حاصل مىشود و موجب اختلال امور آن ايالت ميگردد اين است كه هروقت در هيئت وزراء به سمت وزارت جنگ حاضر است و اين صحبت بميان ميآيد روى قبول نشان نداده از داخل شدن در اين مذاكرات خوددارى مىكند از طرف ديگر وليعهد بشاه فشار ميآورد و شاه برئيس الوزراء ميگويد بىاطلاع سردار سپه فرمان حكومت آذربايجان وليعهد را صادر كنند فرمان صادر مىشود و بصح شاه ميرسد و وزير داخله بآذربايجان تلگراف مىكند و وليعهد آماده مسافرت شده بلكه نقل مكان نموده در شرف حركت است كه ورق برميگردد .\r\nماه محرم رسيده است و در اداره قشونى روضه‌خوانى ميكنند شاه بملاحظه سردار سپه بمجلس روضه‌خوانى نظاميان آمده است و در غرفه‌ئى روى صندلى نشسته در كنار همين غرفه چند تن از روحانيان نشسته‌اند سردار سپه هم با مشير الدوله رئيس الوزراء اندكى دور تر نگارنده بكرسى شاه از همه نزديكتر است ميشنود شاه پيشخدمتى را طلبيده به او ميگويد بوليعهد تلفن كن اتومبيل من كار نميكند براى اينكه بيايم بديدن تو بايد اتومبيل خودت را بفرستى پيداست وعده كرده است در مكان نقل‌شده وليعهد براى رفتن بآذربايجان از او ديدن نمايد و هرگز تصور نميكند اين كار برهم بخورد و از روى خست ميخواهد اين راه را با اتومبيل وليعهد رفته و برگشته باشد اتومبيل وليعهد حاضر مىشود سردار سپه از پشت ستون برخاسته جامه نظامى خود را مرتب مىكند و بحاضرين ميگويد اعليحضرت را راه بيندازيم تشريف ببرند بعد بنشينيم\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nصحبت بداريم شاه با جثه كوچك خود در كسوت نظامى روى صندلى نشسته سردار سپه را با آنقامت برازنده در برابر خود ميبيند ايستاده سلام ميدهد و ميگويد اتومبيل حاضر است بيدرنگ جواب سلام داده از جاى جسته روانه مىشود و سردار سپه و رئيس دولت او را راه مياندازند و برميگردند با حاضرين بصحبت ميپردازند .\r\nبديهى است سردار سپه ميداند شاه كجا ميرود و براى چه ميرود اما هيچ به روى خود نميآورد و خوددارى مىكند كه مسئله تا دم آخر سير خود را كرده برهم خوردنش بيشتر براى او قدرت و عظمت توليد كند و براى شاه و وليعهد و رئيس دولت خوارى و خفت .\r\nسردار سپه بعد از سنجيدن اطراف كار و اطمينان يافتن از هركجا كه لازم باشد در آن دم آخر كه وليعهد ميخواهد روانه شود هيئت دولت را تهديد كرده نارضائى خود را به مسافرت او بشاه و بوزراء مىرساند و كوشش بسيار شاه و وليعهد و هيئت دولت در اجراى فرمان و فرستادن وليعهد به كلى بىنتيجه مانده و وليعهد با نهايت خفت از منزل نقل مكان كرده به خانه خود برميگردد و كدورت باطنى ميان سردار سپه و وليعهد بملالت ظاهرى ميرسد شاه بعد از اين از سردار سپه گله مىكند ( چنان كه نگارنده خود از سردار سپه شنيده است ) و ميگويد شما وليعهد را از رفتن بآذربايجان منع كرديد سردار سپه جواب ميدهد اعليحضرت هم در صدور فرمان حكومت آذربايجان وليعهد با من مشورت نكرديد و الا عرض ميكردم صلاح نيست .\r\nموفقيت سردار سپه بجلوگيرى از مسافرت وليعهد به او جرئت ميدهد كه بتواند در مخالفت كردن با شاه و وليعهد بيش از پيش جلو برود و هم بر بىاعتنائى او برئيس دولت افزوده مىشود تا آنكه بشرح ذيل او را باستعفا دادن واداشته خود رئيس دولت ميگردد .\r\nسردار سپه از شاه تقاضا مىكند او را رئيس الوزراء نمايد شاه كه در قضيه وليعهد كمال دلتنگى را دارد و خود را محبوس محترمى در چنگال وزير جنگ مشاهده مىكند تقاضاى او را با يك شرط ميپذيرد و آن اين است كه بىفاصله اسباب مسافرت ويرا بفرنگ فراهم نمايد سردار سپه اين شرط را مطابق آرزوى خود ديده آن را پذيرفته رئيس دولت مىشود و فورا اسباب حركت شاه را فراهم كرده او را روانه مىكند و تا\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nبندر انزلى مشايعت مينمايد و برميگردد و با وليعهد نايب السلطنه صورت‌سازى مىكند به ظاهر دولتى تشكيل ميدهد و براى اسكات روسها يكى دو نفر وزير سوسياليست هم داخل كابينه مينمايد و در باطن اختيار تمام امور كشورى و لشگرى را در دست خود ميگيرد .\r\nاينجا بايد بشمه‌ئى از احوال خود اشاره نمايم در اين ايام ميخواهم از امنيتى كه حاصل شده است استفاده كرده باقتصاديات مملكت خدمتى نموده باشم از دولت اجازه تأسيس نمايشگاه امتعه وطنى را تحصيل كردم با حسن توجه سردار سپه ميخواهم شروع نمايم خبردار ميشوم ميرزا حسن خان محتشم السلطنه كه مكرر در اين كتاب نامبرده شده نيز در اين انديشه بوده است اين است كه با او شركت كرده انجمنى از اشخاص مناسب اين كار چه از رجال دولت و چه از تجار و كسبه تشكيل داده بفراهم آوردن مقدمات كار ميكوشيم و با حسن موافقت دولت مخصوصا شخص سردار سپه كار ما بسرعت پيش ميرود براى محل نمايشگاه عمارت تكيه دولت در نظر گرفته مىشود .\r\nتكيه دولت اتصال دارد بباغ گلستان تهران و دربار دولت اين بنا براى تعزيه خوانى در زمان سلطنت ناصر الدين شاه قاجار ساخته شد صحن وسيع آن فلكه و اطرافش سه طبقه غرفه و طاقش از آهن مشبك است كه در ايام تعزيه‌خوانى به روى آن آهنها چادر كشيده طاق مزبور را ميپوشانيدند و تعزيه‌خوانى ناصر الدين شاه در اين تكيه و تجملاتى كه در آن نموده ميشد و تعيشهائى را كه بنام عزادارى مذهبى دربرداشت شرحش كتابى مخصوص لازم دارد .\r\nتكيه دولت در سه طبقه بنا شده بود و بعد از مدتى معلوم شد بملاحظه سنگينى طاق يك طبقه‌اش بايد برداشته شود اين است كه اكنون دو طبقه مانده است با همان طاق آهنين .\r\nبعد از كشته شدن ناصر الدين شاه ديگر تكيه دولت اعتبار و تجملهاى اولى را به خود نديد و اگر در زمان سلطنت مظفر الدين شاه و محمد عليشاه گاهى تعزيه‌ئى در آنجا برپا ميشده است جلال و عظمت پيش را نداشته بعد از مشروطيت و در انقلابات سياسى اين مؤسسه بىبودجه مانده به كلى متروك و در شرف خرابى و ويرانى بود\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nدر اين وقت مرمت مىشود و پوش آن كه در انبارها داشت ميپوسيد در ميآيد و اصلاح مىشود و طاق تكيه را ميپوشاند و براى دفع باران‌پوش مشمعى بر آن افزوده ميگردد غرفه‌هاى تكيه دولت ميان ولايتها و ايالتهاى ايران و تجار و اصناف تهران تقسيم شده به زودى پر از اجناس نفيس شده مزين ميگردد .\r\nتأسيس نمايشگاه امتعه وطنى براى اول دفعه هيجان غريبى در ولايتها و مركز توليد كرده نمونه بهترين امتعه ايران براى نمايش دادن حاضر مىشود .\r\nگرچه نمايشگاه بواسطه انقلابات جوى بيش از يك ماه و نيم طول نميكشد اما بقدرى فكر توسعه دائره اقتصاديات مملكت را قوت ميدهد كه ميتوان گفت سنگ اول بناى توسعه اقتصاديات و تكميل نواقص امتعه وطنى بواسطه اين نمايشگاه گذارده شده است و از يك يا دو انديشه هزارها فكر و انديشه توليد گشته است بطوريكه ميتوان اميدوار بود در بسته‌ئى به روى مملكت گشوده شد .\r\nنمايشگاه امتعه وطنى با حضور محمد حسن ميرزا وليعهد بنيابت شاه غائب و سردار سپه رئيس دولت و وزراء و رجال اولى مملكت و هيئت نمايندگان دول اجنبى افتتاح شد سردار سپه ناچار است در اين مجلس پشت سر وليعهد بايستد با كمال كراهت كه دارد اين است كه در موقع عكس برداشتن سر خود را حركت ميدهد كه شناخته نگردد .\r\nبالجمله چون هنوز اختلاط زن و مرد بطور آزادى در مجامع عمومى رسم نشده است و زنها در ميان مردان بايد رو بسته باشند از صبح تا ظهر ورود نمايشگاه بخانمها اختصاص داده مىشود و از بعد از ظهر تا نيمه شب به آقايان و با اينكه عملجات مردانه و صاحبان غرفه‌ها مشغول كار خود و پذيرائى از واردين هستند خانمها در ورود بنمايشگاه و گردش در آن حتى در قسمتهاى تفريحى تقريبا رو گشوده ميباشند و اخلاق و رفتارى از خود بروز ميدهند كه از عالم نسوان يك ملت پيش افتاده انتظار ميرفته است و بالجمله رفتار خانمهاى تهران در اول نمايشگاه امتعه وطنى ما را اميدوار مىكند بآينده شرافت و سعادتمندى كه پرده‌نشينان اين ملت دير يا زود سر از اين چادر و نقاب سياه معمول و يا روبند سفيد متروك درآورده جامعه تاريك ما را روشن خواهند كرد .\r\nنظميه جوان تهران هم در حسن انتظام نمايشگاه هنرمندى قابل تقدير از\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nخود بروز ميدهد .\r\nنمايشگاه امتعه وطنى كليه امتعه داخلى را ترويج كرد مخصوصا پارچه‌هاى پشمى و ابريشمى كرمان و يزد و كاشان و قلمكارهاى پرده‌ئى و روميزى كار اصفهان و نقره سازى و قلمزنيهاى آنشهر و ديگر شهرها را چينى و كاشىسازى شيراز و نطنز و قم موجب توجه گشت و قسمت جنگل و چوبهاى قيمتى و محصولات و گلها و ميوه‌ها كه بدست يك آلمانى مستخدم ايران مرتب شده بود نظرها را جلب ميكرد .\r\nدر اين نمايشگاه از امتعه خارجى چيزى ديده نميشد مگر ماشين‌آلات زراعتى و غيره كوشش بسيار نمايندگان روس كه بعضى از مال التجاره‌هاى خود را هم آنجا نمايش بدهند بىنتيجه ماند و نمايشگاه حدود نظامنامه خود را نگاهدارى كرد .\r\nبا اينكه حق ورود مختصر بود عايدات و مخارج بضميمه مساعدتى كه از طرف دولت شده بود باهم تكافو كرد و مقرر شد كه بعد از چند سال مكرر گردد .\r\nيكروز سردار سپه براى ديدن قسمتهاى نمايشگاه مدت طولانى در آنجا ماند همه غرفه‌ها را بدقت ديد نگارنده همه جا با او بودم هركجا را كه ميديد ببعضى از اشياء اشاره ميكرد و ميگذشت و سپرده شد كه بهرچه اشاره كرده است آنها را كنار بگذارند و آخر شب صورت جامعى از آنها حاضر شده با قيمت هريك بضميمه اشياء براى او فرستاده مىشود و او قيمت آنها را ميپردازد روز ديگر نگارنده او را ملاقات مىكند پس از اظهار ملاطفت ميگويد ممكن بود من بيكى از نوكرها بگويم آنچه را در نظر داشتم خريدارى كرده بياورد ولى اين كار را نكردم و اشاره كردم و گذشتم براى اينكه بدانم حسن اداره نمايشگاه چه اندازه است و از ترتيبى كه داده شده بود بسيار مسرور شدم اين حكايت را نوشتم كه درجه توجه اين شخص را بجزئيات امور برساند .\r\nنمايشگاه با نتيجه نيكو پايان يافت و عمارت تكيه دولت و نواحى آن كه بعد از ويران ماندنها صورت آبادى به خود گرفته بود مورد استفاده دولت نظامى واقع گشت براى كارهاى عمومى .\r\nدر اين ايام شاهزاده سليمان ميرزاى محسن را كه نماينده سوسياليستها گفته مىشود و در جلد سيم اين كتاب مكرر نام برده شده است سردار سپه وزارت معارف ميدهد\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nو بتقاضاى وى دفتر اعانه‌ئى باز مينمايد براى توسعه معارف دعوتى از رجال و اعيان تهران مىكند به خانه خود و وجوهى جمع‌آورى مىشود سردار سپه در آن مجلس قلم خودنويس خويش را بدست مستوفى الممالك داده از او ميخواهد نام يكعده از حاضرين را بنويسد براى تشكيل انجمنى بنام انجمن معارف براى نظارت در مصرف نمودن آن وجوه نام يك جمع نوشته مىشود كه نگارنده هم يكى از آنهاست سردار سپه امر مىكند اين جمع كه بيشتر آنها از رجال اولى مملكت و از وزراى سابق معارف هستند باطاق ديگر رفته هيئت رئيسه خود را تعيين نمايند نگارنده را به خدمت اداره كردن آن انجمن انتخاب ميكنند .\r\nگرچه زمينه براى جمع‌آورى وجه بسيار چيده شده بود ولى عمر وزارت معارف سوسياليست خيلى كوتاه شد و بيش از صد هزار قران جمع‌آورى نگشت اما انجمن دوام كرد و با اين وجه چندين كتاب تاليف و ترجمه گشت و يكى از خدمات معارفى بىشائبه شمرده شد .\r\nدر اين ايام انتخابات مجلس شوراى ملى براى دورهء پنجم شروع مىشود سردار سپه در اين انتخابات دو نظر دارد اول آنكه در تمام حوزه‌هاى انتخابى او نماينده اول نام برده شود براى اثبات وجاهت ملى داشتن وى دوم آنكه نمايندگان مجلس اشخاصى باشند كه با سياست شخصى او موافقت كنند .\r\nبا رعايت همين دو نظر بحكام نظامى ولايات و بنظميه‌ها دستور دخالت در كار انتخابات داده مىشود و به صورت ظاهر هم گفته مىشود انتخابات آزاد است .\r\nخوانندگان كتاب من ميدانند در چهارمين مجلس شوراى ملى بدست ميرزا حسنخان وثوق الدوله رئيس دولت وقت دولت در كار انتخابات دخالت كرد و پايه انتخابات از محور طبيعى و قانونى خود خارج شد و خواستند اشخاصى بنمايندگى مجلس شوراى ملى برگزيده شوند كه با قرارداد ايران و انگليس موافقت كنند وثوق الدوله رفت قرارداد او بر حسب ظاهر بهمخورد ولى پايه انتخابات بمحور طبيعى خود نيفتاد چه بعد از كودتا و تشكيل حكومت نظامى سياست اقتضا كرد صورت مشروطه و مجلس ملى براى رنگ قانونى دادن بكارها محفوظ بوده باشد با بودن زمام انتخابات بدست قوهء نظامى\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nو تفاوتى كه انتخابات دورهء پنجم با دورهء چهارم دارد اين است كه در دورهء چهارم رئيس دولت نظرى نداشت باينكه اشخاص داراى وجاهت ملى انتخاب بشوند بلكه تنها نقطه‌نظر او ساختن مجلسى بود كه بتواند قرارداد خود را از آن بگذراند ولى سردار سپه بواسطه خيالات بلندى كه در سر دارد مخصوصا ميخواهد اشخاصيكه حرف آنها در جامعه ايرانى نفوذى داشته باشد بوكالت مجلس پنجم برگزيده شوند نهايت با قيد اطمينان داشتن از موافقت آنها با سياست خود تا بتواند بدست ايشان بمقاصد شخصى و نوعى كه دارد برسد و از روى اين نظر حكومتها و نظميه‌ها براى اشخاص داراى وجاهت ملى كه آنها را با سردار سپه موافق يا غير مخالف ميدانستند تبليغات كردند و از موانعى كه در پيش پاى انتخاب آنها توليد گردد جلوگيرى نمودند .\r\nبه اين سبب زمينه انتخاب شدن نگارنده بوكالت مجلس پنجم در اصفهان حاضر شد چه تجددخواهان اصفهان به من علاقمند بودند و روحانىنمايان آن شهر هم كه موافقت نداشتند اولا جرئت مخالفت نميكردند و ثانيا تصور احتياجى بوجود نگارنده مينمودند بهرحال مقتضى موجود و مانع مفقود بود و نگارنده با اكثريت هنگفتى از شهر اصفهان بنمايندگى مجلس پنجم شورايملى انتخاب شدم بىآنكه بمحذوراتى كه نمايندگى اين مجلس كه يك مجلس عادى نيست دربر دارد خصوصا براى من متوجه بوده باشد .\r\nگفتم خصوصا براى من بلى كسانى كه در زندگانى خويش اصل يا اصولى اختيار نكرده باشند و باصطلاح عوام نان را بنرخ روز بخورند با هرپيش‌آمد مىتوانند موافقت كنند و برعكس اشخاصيكه پايه زندگانى خود را به روى اصول معينى گذارده باشند بسيار مشكل است بتوانند وجدان‌كشى كرده سياست ابن الوقتى اختيار كنند كه با حقيقت و واقعيت ملازمه‌ئى ندارد .\r\nبالجمله خبر نمايندگى من از اصفهان بوسيله مكتوبى كه امير اقتدار حكمران اصفهان بسردار سپه مينويسد بتهران ميرسد و سردار سپه بنگارنده تبريك گفته تصور مىكند مانند يك سرباز هرچه بگويد ميپذيرم در صورتى كه من در هركار اول بايد اصول زندگانى خود را رعايت كنم و بعد از آن هرچيز را .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nاينجا لازم است بمناسبت خود با محمد حسن ميرزاى وليعهد هم اشاره نمايم چنان كه از پيش گفته شده ميان من و وليعهد خصوصيت بوده است و او توقع دارد در هرحال با او صميمانه رفتار نمايم در اينوقت كه او به ظاهر جانشين شاه است و نهايت كدورت باطنى را با سردار سپه دارد و ميان من و سردار سپه خصوصيت هست با خيالات بلندى كه او در سر دارد تكليف نگارنده مشكل ميگردد اما من با هردو راه ميروم و هردو را بدست اتفاق و اتحاد بهمديگر دادن توصيه ميكنم در صورتى كه سردار سپه براى سازش كردن با وليعهد حاضر نيست و وليعهد به كلى از او نااميد است .\r\nروزى وليعهد را در باغ گلستان تهران ملاقات ميكنم در ضمن صحبت ميپرسد از آن شاخه سبز چه خبر داريد ؟ مرادش صحبتى است كه مدتى پيش از اين با او داشته‌ام كه سلطنت قاجاريه منقرض است و اين درخت كهنه و پوسيده شده است ديگر قابل زندگانى نيست فقط شاخه‌ئى از آن هنوز خشگ شده اگر آن را قطع كرده در جاى ديگر بكارند شايد به صورت ديگر سرسبز بگردد يعنى خود او .\r\nجواب مىدهم متأسفانه برگهاى آن شاخه هم زرد شده دارد از صلاحيتى كه داشت ميفتد وليعهد پريشان خاطر ميگردد و نگارنده معذرت ميخواهد كه نميتواند به روى حقيقت پرده‌كشى نمايد .\r\nدر اين مجلس وليعهد از بدرفتارى سردار سپه با او اظهار دلتنگى مىكند و باز او را نصيحت كرده ميگويم بهر طور بشود با او راه برويد و رضايت خاطرش را بدست آوريد ميگويد تصور ميكنم به هيچ راه ممكن نباشد زيرا طعم صاحب اختيارى كل در زير دندانش مزه كرده است و ميكوشد خود را به آن مقام برساند وليعهد از برادر خود سلطان احمد شاه نيز شكايت كرده ميگويد اين اوضاع در اثر بيحالى و بيعلاقگى او بمملكت پيش آمده است دل خود را باسم بىرسم سلطنت خوش كرده بماهى چهل هزار - تومان گرفتن و در اروپا عيش و نوش كردن دل خوش است و نميداند اينجا بر من چه ميگذرد و عاقبت كار ما چه خواهد شد و اين اول دفعه است كه از زبان وليعهد از روى نااميدى اينطور شكايت شنيده مىشود .\r\nسردار سپه وليعهد را بسيار كم ملاقات مىكند و در ملاقاتها كه بيشتر در مجالس\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nرسمى است با وى بطور بىاعتنائى رفتار مينمايد اما وليعهد به روى خود نياورده در مجالس خود گاهى هم از او تعريف مىكند چون ميداند خبرچين متعدد در اطراف او گذارده‌اند و آنها را ميشناسد .\r\nبهرحال اختلاف دولت و دربار و دسته‌بندى باطنى وليعهد براى خوددارى در مقابل سردار سپه و نظاميان روزبروز بالا ميگيرد رجال قديم و روحانيان و تجار و كسبه و اشخاص ناراضى از نظاميان طرفدارى از وليعهد ميكنند در صورتى كه بيشتر آنها از شخص سلطان احمد شاه راضى نيستند و از اين رو فكر ديگرى توليد شده است كه احمد شاه بنفع برادرش وليعهد از سلطنت استعفاء بدهد بديهى است وليعهد اين فكر را در زير پردهء نازكى ترويج مىكند و از خرج كردن در اين راه بذل و بخششهائى هم بقدرى كه بتواند دريغ نمينمايد چنان كه او خود بنگارنده گفت كه اين فكر هم در ميان مردم هست .\r\nموضوع مهم ديگر كه در سياست داخلى و خارجى ما در اينوقت دخالت دارد ناراضى بودن سردار سپه مىباشد از مستخدمين ماليه امريكائى كه ميلسپو در رأس آنها واقع است امريكائيان پيش از كودتا استخدام شده‌اند و به آسانى كوتاه كردن دست آنها پيش از به آخر رسيدن مدت استخدامشان آسان نبوده و نيست .\r\nميلسپو پايه كار خود را روى قانون گذارده ميخواهد هرچه مىكند مطابق مقررات مجلس شورايملى بوده باشد و با حكومت نظامى و ديكتاتورى ( بگفته گويندگانش ) همراه نيست و نميتواند همراه باشد از طرف ديگر سردار سپه نميخواهد در كار ماليه تابع نظريات امريكائيان بوده باشد .\r\nميلسپو عايدات مملكتى را تمركز داده است و زمام امر ماليه را بموجب قانون كاملا در دست گرفته ميخواهد از اختيارات زيادى كه مجلس به او داده است استفاده كرده در دخل و خرج هروزارتخانه نظر داشته باشد از اين جهت ميان او و نظاميان كه نميخواهند تحت نظر درآيند غالبا كشمكش موجود است ميلسپو ميخواهد همهء وزارتخانه‌ها بتناسب حقوق بگيرند و آنقدر وجوه بتناسب ميان آنها توزيع شود اما سردار سپه ميخواهد نصف عايدات مملكت بوزارتجنگ اختصاص بيابد و بودجه\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nآن وزارتخانه مقدمتر از همه وزارتخانه‌ها پرداخته شود و اين اساس اختلاف ظاهرى ميان رئيس مملكت و رئيس كل ماليه مىباشد هريك هم در عالم خود و از روى نظريه‌ئى كه دارند ذى حق هستند .\r\nو بالاخره نصيحت‌كنندگان داخلى و خارجى رئيس مستخدمين امريكائى را متذكر ساختند كه اينجا ايران است آن هم در حكومت نظامى نميشود زياد قانونى بود بايد اقتضاى آب و هواى مملكت رفتار كرد و اگر بخواهد باستخدام خود مداومت بدهد بايستى سردار سپه را از خود خشنود بدارد او هم در هردو موضوع كه موجب اختلاف بود سكوت و همراهى مىكند و صدا و نداها در اطراف كشمكش نظاميان و امريكائيان فروكش مينمايد خصوصا كه در اين ايام بدست ميرزا حسينخان علاء كه مدتى وزير مختار ايران در امريكا بوده است و اين مستخدمين را او استخدام كرده جمعيتى در تهران تشكيل مىشود از هرطبقه بعنوان دوستان اتحاد ايران و امريكا اين تأسيس تا يك اندازه مساعدت معنوى بمستخدمين مزبور مىكند و حسن رابطه آنها را با نظاميان نگاهدارى مينمايد و سردار سپه هم در جلسات آن جمعيت گاهى حاضر ميدود با وجود اين سردار سپه انتهاض فرصت مينمايد كه عذر ميلسپو را بخواهد تا بىمانع بتواند در امور ماليه مداخله كند تملق‌گويان اطراف او هم از دامن زدن به اين آتش و تشويق كردن او به اين اقدام خوددارى نميكنند چنان كه روزى نگارنده در مجلس سردار سپه حاضر است بعضى از همان اشخاص از نمايندگان مجلس شوراى ملى را ميشنود به او ميگويند حالا كه در تحت لواى حضرت اشرف چرخ مملكت به راه افتاده است و كارها همه سروصورت گرفته امريكائيها را هم بايد عذرشان را خواست و اين ننگ را بر طرف ساخت كه در قرن بيستم ما مجبور باشيم از ماوراء بحار براى اصلاح ماليه خود مستشار يا صاحب اختيار بياوريم .\r\nو ميبيند سردار سپه از شنيدن اين كلمات خوشحال است ولى نگارنده پيش از آنكه او جواب بدهد بگويندگان رو كرده اعتراض ميكنم اين چه صحبتى است ميداريد مگر حضرت اشرف نميدانند وجود مستخدمين ماليه امريكائى اكنون لازم است و آنها بايد بمانند خدمات خود را به آخر برسانند تا مملكت در ازاى مخارج هنگفتى\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nكه براى آنها كرده است از وجودشان استفاده كرده باشد سردار سپه با ملامت باطنى كه اثرش از جبهه او هويداست مرا تصديق مىكند و بايد دانست كه انگليسيان هم با بودن مستخدمين امريكائى در ايران موافقت ندارند و در واقع استخدام آنها را نتيجه مخالفت ايرانيان با قرارداد وثوق الدوله ميدانند و تصور ميكنند شايد آنها بتوانند وسيله استقراضى را از امريكا براى اصلاحات ماليه ما فراهم كند و اين كار بر ضرر سياست و اقتصاد انگليس در ايران تمام مىشود خصوصا در كار نفت جنوب كه امريكائيان در آن خالى از نظر رقابتى با انگليسيان نميباشند .\r\nبهرصورت مستخدمين امريكائى ماليه را كه بعد از عمليات مستر شستر امريكائى و خارج شدنش بتحريكات روس و انگليس پيش از جنگ عمومى از ايران به صورت هرج‌ومرج افتاده بود سروصورتى داده‌اند و اگر اين ترتيب چند سال دوام كند و يك عده از جوانهاى ما زيردست مستخدمين مزبور كارآگاه و آزموده شوند پايه امور مالى بمحور ثابتى خواهد افتاد ولى مستخدمين مزبور با ملاحظه‌ئى كه از انگليسيان دارند و با مسالمت و ملايمتى كه نسبت بسردار سپه و نظاميان نشان ميدهند باز همه وقت در حال تزلزل هستند مخصوصا كه در ميان خود آنها وفاق و اتفاق نيست و بعضى از ايشان بر ضد رئيس خود براى اينكه مقام او را بگيرند با رقيبان و مخالفين او از داخله و خارجه خصوصيت نموده براى وى كارشكنى مينمايند .\r\nو بهرصورت ميلسپو شخص فهميدهء متينى است گرچه هوش و جربزه سرشارى ندارد و بعلاوه آنطور كه انگليسيان شرق و شرقيان را ميشناسند امريكائيان نميشناسند .\r\nاينك بايد انتظار افتتاح مجلس پنجم را كشيد و ديد او با امريكائيان مستخدم ماليه چه معامله خواهد كرد و چه اندازه خواهد توانست نگهدار و پشتيبان آنها بوده باشد .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n\r\nفصل سى و سوم مجلس پنجم يا دو سال ميان دو محذور\r\nآغاز مجلس پنجم شوراى ملى و حوادث آن - چه آسان است زندگانى بى شرط و قيد و چه دشوار است عكس آن در فصل پيش گفته شد كسانى كه پايه زندگانى خود را به روى اصل يا اصلهاى ثابت معينى نگذارده باشند در هرپيش‌آمد مىتوانند نان را بنرخ روز خورده بىمحذور بگفته عوام خر خود را برانند و دخالت آنها در كارهاى سياسى كه در فرهنگش لغتهاى حقيقت واقعيت و وجدان يافت نميشود اشكالى ندارد ولى براى كسانى كه برعايت حقيقت و انصاف و وجدان مقيد بوده باشند البته دخالت در سياست كار مشكلى است بسيار هم مشكل است نگارنده از آن هنگام كه براى زندگانى خود اصولى برگزيده‌ام تا اينوقت كه بنمايندگى از ملت قدم در عرصه سياست ميگذارم در پيش‌آمدها كه به آنها ابتلا ميافته‌ام هروقت پاى صورت‌سازى و حقيقت‌كشى بميان ميآمده است خود را دور ميگرفته‌ام كه آن جريان مخالف درگذرد بىآنكه دامان من به آن آلوده شده باشد در اينوقت بحوزه‌ئى ميفتم كه اشخاص داراى اين مسلك در آن كمند و اكثريت حكومت دارد در اين صورت نه ميتوان تنها كار كرد و نه ميتوان كوركورانه تابع اكثر شد خصوصا كه اين مجلس را سردار سپه آلتى در دست خود ميداند و تصور نميكند در اين يكصد و چند نماينده مخالفى داشته باشد و يا اگر باشد نتوان او را موافق كرد در اين حال البته مشكلاتش از مشكلات مجلسهاى ديگر بر زيادت است .\r\nاين مختصر براى نشان دادن مقصود از عنوان اين فصل كافيست و در ضمن نگارشات توضيحات بيشترى داده خواهد شد و بالجمله در روز بيست و دوم بهمن يكهزار و سيصد و دو شمسى ( 1302 ) مطابق با پنجم رجب يكهزار و سيصد و چهل و دو قمرى محمد - حسن ميرزاى وليعهد بمجلس ميآيد براى افتتاح رسمى آن سردار سپه هم رئيس\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nدولت است و ناچار بايد با وزراء خود در اين تشريفات حاضر بوده باشد و به قدر ضرورت چند دقيقه در موقعى كه وليعهد بتالار مجلس وارد مىشود سردار سپه نيز حضور مييابد و باز باطاق ديگر ميرود و بىاعتنائى شديد سردار سپه بوليعهد اينجا نيكو هويدا ميگردد\r\nخلاصه مجلس دائر مىشود انجمنهايش انتخاب شده برسيدگى باعتبارنامه‌ها ميپردازند و باعتبار تقدم سن اول جلسه عمومى برياست نگارنده منعقد مىشود و ميرزا حسينخان مؤتمن الملك كه در چند مجلس رئيس بوده است برياست انتخاب ميگردد ميرزا حسينخان مؤتمن الملك ميرزا حسن خان مشير الدوله ميرزا حسنخان مستوفى الممالك آقا سيد حسن تقىزاده دكتر محمد خان مصدق السلطنه ميرزا حسينخان علاء آقا سيد محمد رضاى مساوات كه همه داراى وجهه ملى هستند و در مشروطه‌خواهى داراى سوابق نيكو ميباشند با يكديگر روابط خصوصى دارند نگارنده هم با اين جمع مربوطتر است تا با ديگر نمايندگان بديهى است اين كسان كه بعضى از آنها غالبا بمشاغل مهم مملكتى ميپرداخته‌اند و در آزادى خواهى شهرتى دارند مورد ملاحظه ميرزا حسينخان پيرنيا مؤتمن الملك\r\nديگرانند و در اين مجلس داراى نفوذ معنوى ميباشند گرچه جزء منفردين هستند ولى باهم كار ميكنند و نظريه يكديگر را رعايت مينمايند .\r\nبعد از اين يك هيئت روحانى و روحانىنما در مجلس هست بنام هيئت علميه كه بعضى از غير روحانيان هم به آنها ملحق شده‌اند عددشان بپانزده نفر ميرسد و در رأس\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nآنها آقا سيد حسن مدرس اصفهانى قرار دارد كه شرح حال او را در آخر اين فصل خواهيد خواند و در اين دو هيئت دارايان افكار تند و كند هردو وجود دارند .\r\nهيئت ديگرى هست كه خود را سوسياليست ميخواند با عدهء كمى و سليمان ميرزا محسن رئيس آنهاست اين سه هيئت اگر باهم اتفاق كنند باز اكثريت را تشكيل نميدهند بلكه يكعده بنام تجددخواه كه عددشان ميان شصت و هفتاد است و طرفداران سردار سپه ميباشند اكثريت دارند گرچه اين اجتماع براى گذرانيدن اعتبارنامه‌هاست كه اشخاص ضعيف خود را داخل اين جمع نموده‌اند و شايد بعد از گذشتن اعتبارنامه‌ها براى اين جمع اين عدد باقى نماند اما در هرصورت با موافقتهائى كه از دستجات ديگر با اينها در مطالب بشود و يا از منفردين كه عددشان كم نيست يكعده با آنها موافقت نمايند اين جمع داراى اكثريت خواهند بود و كارهاى دولت و مخصوصا نظريات سردار سپه بدست آنها انجام ميگيرد .\r\nبهرحال مجلس دائر و كميسيونها انتخاب مىشود نگارنده در كميسيون معارف كار مىكند و ميكوشد يك كميسيون رسمى بر كميسيونهاى مجلس بيفزايد بنام كميسيون اقتصاد گرچه از طرف حاسدين و اشخاص كوته‌نظر مخالفتهائى مىشود ولى بالاخره نگارنده موفق شده كمسيون مزبور را ايجاد مىكند و خود نيز در آن كميسيون باداى وظيفه ميپردازد .\r\nاعتبارنامه‌ها در ميان كميسيونها تقسيم شده داستان رد و قبول و كشمكش گذرانيدن و رد كردن آنها از مجلس شروع ميگردد و چند هفته وقت مجلس صرف اين كار مىشود و در حقيقت اين نقص بزرگى است در كار اعتبارنامه نمايندگان مجلس شورايملى ما كه در رد و قبول آنها و تصديق صحت و سقم اعتبارنامه‌ها به عهده خود نمايندگان است گرچه هنوز اعتبارنامه تصديق و تكذيب‌كنندگان خود تصديق نشده باشد پس بهتر بود كه رسيدگى باعتبارنامه نمايندگان و تصديق و تكذيب صلاحيت نماينده به عهده ديوان عالى تميز و يا هيئت ديگر ميبود اما اين نقص در قانون انتخابات ما هست تا كى بر طرف شود در اين صورت نه تنها اشخاص خارج از حوزه طرفداران سردار سپه از گذشتن اعتبارنامه خود نگرانند بلكه يكعده از جوانها كه نه سن وكالت دارند و نه\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nصلاحيت شخصى چون جزو هوچيان حكومت نظامى بوده‌اند با اسبابچينى خود را بمجلس انداخته از نقاط دور دست بدست نظاميان يا نظميه‌ها با سفارشهائى كه دربارهء آنها شده است وكيل شده‌اند و اشخاص مهم مجلس از منفردين و هيئت علميه براى حفظ حيثيت خود و حيثيت مجلس ميكوشند اعتبارنامه آنها تصويب نشود و آنها از مجلس خارج گردند سردار سپه هم با مخالفت اشخاص مهم نميتواند از جوانهاى مزبور حمايت كند و بطرفداران خود بسپارد آنها را بپذيرند چونكه براى پيشرفت مقصد اصلى كه دارد به آن اشخاص بيشتر حاجتمند است تا به پادوهاى نورس كه با پول و شغلهاى ديگر آنها را به آسانى ميتواند راضى كند بهرصورت اعتبارنامه چند نفر از جوانهاى مزبور رد مىشود و آنها بعد از آنكه مدتى در مجلس بوده بلكه بعضى از آنها بموجب قانون كه منشيهاى موقتى از جوانترين اشخاص انتخاب شوند جزو هيئت رئيسه هستند از مجلس خارج ميشوند .\r\nبيرون كردن يك عده از جوانهاى پادو و نظاميان از مجلس قوى بودن مجلس را در نظرها جلوه ميدهد و مخالفين ظاهرى سردار سپه كه در رأس آنها آقا سيد حسن مدرس واقع است و مخالفين باطنى او كه در ميان دستجات و منفردين هستند از اين موفقيت براى خود قوت و قدرتى تصور ميكنند در صورتى كه هردو بىاساس است و تنها سياست مدارا كردن سردار سپه كه يك سياست موقتى است اين موقعيت را ايجاب نموده است و گرنه نگاهداشتن آنها در مجلس براى سردار سپه اشكالى نداشته است سردارسپه در مقابل دستجات مخالف خود و يا ناموافق كه در مجلس و در خارج هستند و مردم به آنها توجه دارند جمعيتى بنام تجددخواه تشكيل داده نمايندگان آنها در مجلس خود را مخالف هيئت علميه مينمايانند سردسته آنها در مجلس سيد محمد بيرجندى معروف بتدين است كه از پيش در اين كتاب نامبرده شده و او خود نيز چون روضه‌خوان بوده است در كسوت روحانيان مىباشد .\r\nايندسته كه داراى اكثريت ميباشند براى اعتبارنامه‌هاى هيئت علميه مخصوصا سردسته آنها آقا سيد حسن مدرس كارشكنى ميكنند در اين صورت مدرس ميبايد با منفردين و دستجات ديگر سازش كند و با اشخاص بيطرف طرفيت حاصل نكند اما\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nديده مىشود كه چون اعتبارنامه نگارنده بمجلس ميآيد و كميسيون خبر صحت آن را ميدهد او مخالفت مينمايد از روى خودپسندى ذاتى كه دارد و بملاحظه بعضى از روحانىنمايان اصفهان كه از نگارنده دلخوش نميباشند .\r\nقانون است كه اگر كسى با اعتبارنامه ديگرى مخالفت كرد ديگر در آن روز نميشود در آن موضوع صحبت داشت و مذاكرات ميماند براى جلسه ديگر در ظرف بيست و چهار ساعت فاصله مدرس آنقدر سرزنش از زبان اين و آن مخصوصا از زبان رجال محترمى كه در مجلس هستند ميشنود كه در جلسه ديگر حرف خود را پس گرفته بىآنكه لازم باشد دفاعى از حق خود بكنم اعتبارنامه من ميگذرد در صورتى كه هنوز معلوم نيست حال اعتبارنامه او چه خواهد بود چه اكثريت مجلس مخالف است و از همين جهت اصرار دارد كه آوردن خبر اعتبارنامه‌اش بمجلس تأخير بشود بلكه بتواند سردار سپه را راضى كند بدستجات موافق خود بسپارد با او مخالفت نكنند و يا او را در ضمن نطقهائيكه در مجلس مىكند تهديد نمايد و از اين رو او را مجبور سازد بموافقت نمودن .\r\nكارهاى مجلس معوق مانده است كشمكشهاى باطنى آشكار شده مدرس و همراهان او بعد از نااميد شدن از موافقت سردار سپه به اشاره و كنايه و گاهى بصراحت نسبت به او بدزبانى ميكنند تا روزيكه مجلس بواسطه معوق ماندن كارها حال مشوشى دارد در موقع تنفس يكى از كاركنان سردار سپه كه شخص طبيبى است و خالى از تهور نيست از زبان مدرس سخن اهانت‌آميزى نسبت بسردار سپه ميشنود و با او طرف مىشود و كار بخشونت و فحاشى ميكشد و بالاخره طبيب مزبور كه احياء السلطنه لقب دارد پشت‌گردنى سختى بمدرس مىزند بطوريكه عمامهء او از سرش افتاده هنگامه برپا ميگردد و تمام مخالفين ظاهرى و باطنى سردار سپه بعنوان حمايت از مظلوم از مدرس طرفدارى ميكنند و غائله دارد بزرگ مىشود .\r\nنگارنده تصور مىكند تنها چيزى كه ميتواند از پيش‌آمدهاى ناگوارى جلوگيرى كند اين است كه مدرس اطمينان حاصل نمايد اعتبارنامه‌اش از مجلس خواهد گذشت اين است كه بىافاته وقت خود را بسردار سپه رسانيده در حجره خلوت به زبان خيرخواهى\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nطرفداران موقع ناشناس او را نكوهش ميكنم كه چه موقع كتك زدن بمدرس بود او از خدا ميخواست و شايد تعمد داشت كه با يكى از بستگان شما طرف شود و از او بى حرمتى ببيند تا دشمنى باطنى آشكار گردد و اگر اعتبارنامه او از مجلس بواسطه مخالفت طرفداران شما رد شد بر وجاهت ملى او افزوده شود و همه كس بداند غرض خصوصى در كار بوده است و اين براى مقام شما شايسته نيست .\r\nسردار سپه سخنان مرا تصديق كرده از پيش‌آمد اظهار نارضائى مىكند و بالاخره مقرر ميگردد بطرفداران خود در مجلس بسپارد با اعتبارنامه مدرس موافقت نمايند تا اين غائله بر طرف بگردد .\r\nسردار سپه يكى از نزديكان خود را بمجلس ميفرستد و بكاركنان خود پيغام ميدهد در اين موضوع و نگارنده نيز خاطر رئيس مجلس را از نتيجهء اقدام خود آگاه ميسازد و او نيز بمدرس ميگويد اگر از اين پيش‌آمد به كلى صرفنظر كرده غائله را بخواباند اعتبارنامه شما از مجلس خواهد گذشت مدرس هم راضى مىشود و غائله ختم ميگردد و قصه مهمترى پيش ميآيد كه مدتى مجلس را به خود مشغول ميسازد در صورتى كه در چهار مجلس پيش سابقه نداشته است بر حسب قانون نمايندگان مجلس شورايملى بعد از گذشتن اعتبارنامه آنها بايد به قرآن سوگند ياد كنند كه بقانون اساسى خيانت ننمايند .\r\nدر مجلسهاى پيش رسم اين كار با تشريفاتى كه دارد بطور عادى و بدون هيچ نظر مخالفى صورت ميگرفته است اما در اين مجلس براى اداى اين تكليف محذوراتى در كار است گرچه سبب اشكال براى همهء نمايندگان يكسان نميباشد و تا مطلب نيكو هويدا بگردد بايد نظرى بتاريخ گذشته كرد .\r\nدر آغاز تأسيس اساس حكومت ملى كه محمد عليشاه قاجار بعد از مرگ پدرش با مشروطه مخالف شد و براى امضاء كردن متمم قانون اساسى حاضر نميشد و كار بمعاوضه و مجادله كشيد در موقع صلح به اين شرط راضى شد قانون مزبور را امضاء كند كه بموجب يك ماده بقاى سلطنت در خانوادهء او تثبيت بگردد و اين ماده متأسفانه جزو قانون اساسى شد .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nبعد از خلع محمد عليشاه كه مليون قدرتى بسزا داشتند و ميتوانستند زمام كار رياست عالى مملكت را بدست سزاوارترين اشخاص علما و عملا و اخلاقا بسپارند تنها و تنها برعايت قانون اساسى طفلى را كه بگفته روزنامه‌نويسان خارج در آن عهد گريه ميكرد مادرش را ميخواست سلطنت دادند\r\nسلطان احمد شاه تا صغير بود نايب السلطنه‌هاى او كه بموجب قانون اساسى به آن مقام رسيده بودند قانون را احترام ميكردند بعد از آن كه خود متصدى امور سلطنت شد به ظاهر دم از قانون‌خواهى ميزد بىآنكه در واقع اهميتى به آن بدهد چونكه خود را بر مركب آرزوها سوار ميديد و معارضى در كار نبود تا وقتى كه حريفى مانند سردار سپه بميدان آمد از ترس تجاوز كردن او بحدود سلطنت او خود اول طرفدار لزوم رعايت حدود قانون اساسى گشت در صورتى كه بواسطه سست عنصرى و طمعكارى كه دارد تجددخواهان مملكت به او و بسلطنتش علاقه ندارند و قطع دارند با وجود او و وجود رجال كم‌جرئت محافظه‌كار كه اطراف او هستند دولت يكقدم هم رو باصلاحات اساسى برنخواهد داشت و از اينرو نمايندگان حقيقى ملت نميخواهند بقانونى قسم بخورند كه لازمه‌اش باقى بودن بر آن چيزى است كه تاكنون بوده است و تصور ميكنند مملكت باستانى آنها باعظمت تاريخى كه دارد بيش از اين نبايد از قافله ترقى و تعالى ملل عقب بماند و اصلاحات اساسى را بدست هركس بشود و بيگانه در آن دخالت نداشته باشد مغتنم ميشمارند دسته ديگرى هم هستند كه اين نظر اساسى را ندارند بلكه فقط چون ميدانند سردار سپه هواى سلطنت در سر دارد و مانع او تنها يك ماده از قانون اساسى است محض اظهار تقرب به او از سوگند ياد كردن بر حفظ قانون خوددارى دارند نگارنده نيز جزو اشخاصى است كه در اداى اين رسم تعلل دارد بىآنكه نظر خصوصى به كسى و يا به كار كسى داشته باشم زيرا سلطنت‌طلب نيستم و آرزو دارم روزى بيايد كه ملت ما بتواند براى رياست عالى خود از روى امتياز فضلى و قابليت ذاتى كسى را انتخاب نمايد و تمام استعداد و قابليتها را براى رسيدن به آن مقام منيع تشويق كند\r\nو هم ملاحظه دارم مبادا در ميان اين كشمكشها قانون اساسى پايمال شود و به وطن\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nدوستى سردار سپه اگر اطمينان باشد باشخاصى كه اطراف او را گرفته‌اند اعتمادى نيست .\r\nاز طرف ديگر ملاحظه مىشود براى خراب كردن بنيانهاى بدبختى كه بدست پادشاهان عياش بىعلاقه بمملكت و رجال خودخواه بىلياقت و روحانىنمايان طماع از خدا بى خبر برپا شده ملت را بروز سياه‌خوارى و ذلت نشانيده سرتاسر مملكت به صورت ويرانه‌ئى درآورده است يك بازوى قوى يك ارادهء محكم لازم است كه از يك طرف بدبخت‌كنندگان ملت را در هركسوت بوده باشند بجاى خود نشانيده آنها را به حساب و كتاب بخواند و از ديگر طرف معارف را وسعت داده مردان لايق براى امور كشورى و لشگرى باقتضاى احتياجات كنونى مملكت آماده سازد\r\nخلاصه در اين انديشه‌ها امرار وقت كرده نيمداند بچه صورت ميتواند خود را از ميان دو محذور درآورد نه با قانون اساسى مىشود بازى كرد چه اين شرط امانت و انصاف نيست و نه مىشود دست روى دست گذارده همه را از قضا و قدر انتظار داشت و تنها بعنوان تجددخواهى و آزادىطلبى خشنود بود در اين صورت اكنون كه سردار سپه زمام قواى مملكت را در دست دارد و از درهم شكستن نفوذهاى شخصى و جمعى خان خانانى و پيشوائى مقدس روحانى باك ندارد او را بايد تشويق و تقويت نمود تا بر مشكلات فائق آمده بتواند مانعهاى ترقى و تعالى ملك و ملت را بر طرف سازد .\r\nروزى سردار سپه مرا طلبيده ميگويد هيئت علميه مجلس تازه رام شده و كارها دارد بجريان ميفتد فقط آنها از تعلل كردن يك عده از نمايندگان كه از جمله شما هستيد در كار سوگند خوردن دلتنگ ميباشند و تقاضا كرده‌اند از شما و از ديگر رفقاى قسم نخورده بخواهم در اداى اين رسم تعجيل نمايند كه اين غائله هم بر طرف شود\r\nجواب مىدهم چون نمايندگى را پذيرفته‌ام ناچار بايد وظايف و تشريفات آن را بجا بياورم اما به شخص شما ميگويم اگر رفتم بكرسى خطابه مجلس و قسم ياد كردم از حدود قانون اساسى تجاوز نكنم ديگر بكارى كه مخالف اين قانون بوده باشد اقدام نخواهم كرد سردار سپه با بشرهء برافروخته ميگويد اين چه حرفى است امروز اين اقتضاء را دارد رفتار ميكنيد فردا هم هرچه اقتضا كرد همانرا خواهيد نمود ديگران هم همين كار را ميكنند فرداى اين روز قسم ياد نكردگان بعضى با يك توريه و بعضى بطور صراحت\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nقسم ياد ميكنند و اين غائله هم رفع شده مجلس رسميت مييابد و به كار ميپردازد .\r\nحالا بايد ديد سردار سپه از اين مجلس چه ميخواهد - در رأس مقاصد سردار سپه در مجلس پنجم سه مقصد قرار گرفته است دو مقصد مقدمة و يك مقصد ذى المقدمه\r\nاما دو مقصد مقدمه اول زياد كردن بودجه وزارتجنگ در حدود نصف بودجه مملكتى تقريبا دوم گذرانيدن قانون نظام اجبارى - اولى در مجلس مخالف دارد اما مخالفين در اقليت هستند و اكثريت ميپذيرند مأمورين ماليه امريكائى همچنانكه گفته شد اجبارا قبول ميكنند اين مقصود سردار سپه صورت ميگيرد و دست و بال او براى توسعه دادن دائرهء قشونى و تأسيس كارهاى مربوط به اين دائره باز مىشود در چند مركز از مملكت تلگراف بىسيم تأسيس مىشود بتأسيس قوهء هوائى و دريائى ميپردازند اسلحه كافى خريدارى ميكنند مدارس نظام را وسعت ميدهند و و و .\r\nو اما مقصود دوم او در مجلس مخالفى ندارد زيرا ترتيب سربازگيرى بونچه كه معمول بوده است و از مالكين املاك مخارج آن و از جوانان دهاتى نفرات گرفته ميشده است و جوانهاى شهرى به كلى از خدمت نظامى معاف بوده‌اند رويه ناپسندى است و بىاعتدالى و ستمكارى بسيار در بر دارد و شركت نمودن تمام جوانان مملكت در خدمت سربازى در راه وطن موافق عدل و انصاف است و موجب حسن تربيت و هيجان روح جوان و تبديل نسل تن‌پرور ناتوان و پژمرده وظيفه‌ناشناس بنسل تواناى تن و جان زنده وظيفه‌شناس خواهد بود بديهى است در بادى امر بواسطه بىعادتى و مهيا نبودن وسائل حسن انتظام سربازخانه‌ها تحمل اين كار بر جوانان در مهد ناز و نعمت پرورده شده سخت است ولى رفته‌رفته بدست خود اينها نقصها بر طرف مىشود و جوانهاى تحصيل‌كرده تربيت‌شده در مدرسه‌هاى نظامى داخل و خارج بدرجه صاحبمنصبى رسيده حسن ترتيب و انتظام جسمانى و روحانى و اخلاقى سربازخانه‌ها را به جائى خواهند رسانيد كه جوانان تا آخر عمر لذت زندگانى دورهء سربازى خود را فراموش ننمايند .\r\nو بالجمله همين قانون نظام وظيفه است كه بعدها همين لغت بجاى لغت اجبارى گذارده خواهد شد كه روح سلحشورى در اثر بىلياقتيها و سياست‌بازيهاى داخلى\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nو خارجى در شرف محو شدن را دوباره در اين ملت بهيجان ميآورد و در دنياى متشنج كنونى خصوصا در جوار دولت بلشويكى كه روزمره بر قواى خود ميفزايد تنها وسيله نگاهدارى مملكت است چنان كه در هنگامه جنگ عمومى اگر ما سى چهل هزار قشون منظم ميداشتيم بجاى خسارتهاى مادى و معنوى بسيار كه با وجود بيطرفى بما وارد شد در راه حفظ بيطرفى از دو طرف استفاده‌هاى مهم مينموديم\r\nبهرصورت قانون نظام وظيفه اجبارى از طرف تمام نمايندگان باتفاق آراء از مجلس گذشته سردار سپه به زودى آن را عملى نمود در ظرف مدت كم در سرتاسر مملكت بجريان ميندازد .\r\nو اما مقصد سيم سردار سپه كه ذى المقدمه ناميده شد رسيدن بمقام سلطنت است و ميخواهد باقتضاى زمان و بملاحظه جامعه ملل اين كار به صورت قانونى انجام گرفته باشد براى ديدن نتيجه اين مقصود بايد قدرى انتظار كشيد زيرا قانون اساسى چنان كه از پيش گفته شد بقاى سلطنت را در خانواده محمد عليشاه قاجار شرط كرده است و سلطان احمد شاه و برادرش وليعهد به آسانى از اريكه شاهى فرود نخواهند آمد در اين صورت يا بايد قانون اساسى لغو شود كه هيچ ايرانى وطندوست هرگز باينكار كه اساس رستگارى اوست تن در نخواهد داد و يا بتدبيرهاى عملى راه حلى براى اين مشكل بدست آورد بهرصورت اين تقاضاى سردار سپه محذور بزرگى در مجلس شوراى پنجم توليد كرده است كه يكعده از اشخاص مهم مجلس را بسردار سپه بدبين نموده است و جزر و مد غريبى در مجلس ايجاد شده روزبروز قوت ميگيرد و بر مشكلات ميفزايد\r\nشاه در فرنگستان مشغول انجام خيالات شخصى است و محمد حسن ميرزاى وليعهد در تهران مانند مرغى است كه در چنگال شهبازى گرفتار شده باشد\r\nوليعهد دشمنى شديد سردار سپه را با خود احساس نموده خيالات بلند ويرا كه در هواى سلطنت پرواز مىكند نيكو ميداند و از اينرو بدسته‌بندى مخفى در مجلس و در خارج حتى در ميان عوام الناس پرداخته است هيئت علميه مجلس و همدستان آنها را با خود همراه ساخته آقا سيد حسن مدرس او را اطمينان داده است با پيشرفت اين مقصود سردار سپه موافقت نكند و نگذارد او از راه مجلس به مقصود خود برسد بعضى\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nاز رجال دولت هم كه در مجلس هستند و با خيالات سردار سپه موافق نيستند بنام حفظ قانون در اين موضوع با هيئت علميه مجلس در باطن موافقت ميكنند و شايد آنها را هم تشجيع بمخالفت مينمايند .\r\nدر اين حال اشخاص تجددخواه وطندوست از يكسو با كهنه‌پرستى و سياست پوسيده قجر و محافظه‌كاران از روحانىنمايان و غيره مخالفند و بخاتمه دادن بسلطنت قاجاريه كه اكنون بيعلاقه‌ترين آنها بمملكت صاحب تاج و تخت است علاقمند ميباشند و ميدانند تا يك تغيير وضع كلى داده نشود اصلاحات اساسى شروع نميگردد و از اين نقطه‌نظر ميخواهند با سردار سپه همراهى كنند و از طرف ديگر سه محذور در كار ميبينند كه نميتوانند بىشرط و قيد در اين مرحله قدم بگذارند اول مسئله سياست خارجى است كه معلوم نيست با نفوذى كه انگليسيان در مملكت دارند و با قراردادهائى كه با سردار سپه در موافقت با سلطنت او نهاده‌اند و با ضديت آنها با روس بلشويك آيا سردار سپه خواهد توانست موازنه سياست خارجى را نگاهدارد كه هردو طرف آرام بوده باشند يا نه محذور دوم آنكه آيا ممكن خواهد شد بىآنكه قانون اساسى لغو شود قاجاريه از سلطنت خلع شوند يا خير و اگر اين قانون اساسى لغو شد آيا در روزگار امروز با بودن حكومت نظامى در داخله و با وجود بدبينى كه انگليسيان بقانون اساسى ما دارند بواسطه مزاحمتى كه در اجراى قرارداد وثوق الدوله كرده است آيا دگر به اين زوديها ملت ايران خواهد توانست يك قانون اساسى وضع كند كه ايندرجه حقوق ملت در آن رعايت شده باشد يا نه .\r\nمحذور سيم آنكه سردار سپه اكنون براى پيشرفت مقاصد خود بيعاطفه‌ترين افراد ملت را كه در هركسوت موجودند و هريك در عالم خود بىشرافتى شناخته شده‌اند اطراف خود جمع كرده است و يا آنها ويرا پناهگاه براى استفاده‌هاى خصوصى خود قرار داده‌اند او هم از بىشرط و قيدى آنان استفاده مىكند در اين صورت اشخاص باوجدان البته ملاحظه دارند كه رشته امور مملكت بدست اين گونه كسان نيفتد خصوصا كه اكنون سردار سپه رئيس دولت و مسئول در مقابل مجلس ملى مىباشد و بواسطه علاقمندى ذاتى كه به وطنش دارد و بيعلاقگى كه بسياست‌بازيهاى بيگانگان\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nنشان ميدهد تا اندازهء ميتوان اطمينان داشت وطن‌فروشى نميكند اما اگر بمقام سلطنت رسيد آيا اطرافيان كنونى خود را طرد خواهد كرد و زمام امور را بدست اشخاص باوجدان وطن‌دوست خواهد داد يا همين اشخاص بد همه چيز مصدر امر ميگردند اولى مشكل به نظر ميآيد و دومى براى مملكت خطرناك خواهد بود اين است كه تكليف آزاديخواهان از وطنپرستان از نمايندگان مجلس شورايملى بسى مشكل شده است تا پيش‌آمدها چه اقتضا نمايد .\r\nاينك بر حسب وعده‌ئى كه داده شد چند كلمه در آخر اين فصل از شرح حال مدرس گفته شود .\r\nمدرس آقا سيد حسن اسپه‌ئى قمشه‌ئى اصفهانى است كه باز هم در اين كتاب به حال و كار او اشاره شده است مدرس شخصى بلند بالا ضعيف‌اندام سيه‌چرده است با صورت كشيده و محاسن تنگ در كسوت روحانيان عمامه شوريده كوچك سياهى بر سر دارد قباى كرباسى آبى رنگ غالبا در بر عبائى بر دوش سينه او همه وقت گشوده سر دستها باز پاها بىجوراب نعلينى در پا عصائى در دست بىاندازه خودخواه و رياست‌طلب در آن هنگام كه بنا شده است يكعده از روحانيان عضو مجلس شورايملى باشند بعنوان طراز اول چنان كه در جلد دوم اينكتاب نگارش يافت اين شخص به اين سمت از اصفهان سيد حسن مدرس\r\nانتخاب شده بتهران ميآيد و عضو مجلس شوراى ملى مىشود و در چهار مجلس بعد هم يا از اصفهان و يا از تهران وكيل شده است چه در اسبابچينى و پشت‌هم‌اندازى قدرت مخصوص و پشتكار شديد دارد .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nمدرس با وجود آمدوشد زياد با رجال دولت و اعيان مملكت باز جنبهء طلبگى خود را از دست نداده روى گليمى مينشيند منقل آتشى برابر خود ميگذارد اسباب قليان و چاى را كنار و روى منقل ميچيند با يكى دو سه جلد كتاب مذهبى كه در كنار او هست و هركس بر او وارد شود داراى هرمقام باشد بايد روى زمين و به روى همان گليم بنشيند مدرس ميخواهد بمردم بفهماند كه او به دنيا بىاعتناست در صورتى كه گفته مىشود به پول طلا علاقه بسيار دارد و از هركجا و بهر عنوان باشد با يك صورت‌سازى از دخل نمودن خوددارى ندارد .\r\nمدرس در انتخابات مجلس شورايملى دخالت مىكند از اشخاص متمول از تجار و غيره پول ميگيرد كه صرف انتخاب شدن خودش و آنها بكند و البته ناچار است قسمتى از آنها را هم خرج نمايد .\r\nمدرس فهرست وكلائى را مثلا از تهران ترتيب ميدهد كه در تمام آنها نام خودش هست و در بعضى نام بعضى از اشخاص كه به آنها وعدهء بوكالت رسانيدن داده است و از اين فهرستها بسيار حاضر كرده بدست اشخاص ميدهد و دسته‌دسته تحت نظارت كامل واميدارد آنها را بصندوقهاى انتخاب بريزند چنان كه در بين يكى از انتخابات كه نگارنده رياست يك حوزه را داشتم از مدرس شنيدم ميگفت يقين دارم در ميان اين صندوقهاى سربسته من اكثريت دارم و اين حرف را از روى اعتماد بعمليات خود ميزد .\r\nمدرس در ابتداى كار سردار سپه به خيال اينكه با تكيه دادن بقوهء نظامى بهتر خواهد توانست بمقاصد خود كامياب گشت با او دوستى و آميزش كرد سردار سپه هم با اينكه بنوع مدرسها عقيده ندارد و سالوسى را دوست نميدارد براى پيشرفت كار خود با وى به ظاهر مهربانى نمود اما به او در كارها رخنه‌ئى نداد و با او در كارى كنكاشى نكرد در صورتى كه او اين آرزو را در سر داشت به اين سبب مدرس از او رنجيده شد و چون ميان سردار سپه و باقىمانده از دودمان قجر يعنى سلطان احمد شاه و برادرش وليعهد كشمكش رويداد مدرس خود را به طرف شاه و وليعهد كشانيد و به آنها وعده داد در مجلس شورايملى بموجب قانون اساسى از سلطنشان دفاع نمايد و شهريه يك ماه سلطان احمد شاه را در غيبت او از وليعهد دريافت كرد براى مصارف لازم اين مدافعه\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nچنان كه وليعهد خود بنگارنده گفته است و در جاى خودش شرح آن را خواهيد خواند و مبلغ چهل هزار تومان بوده است .\r\nمدرس در ميان هم‌كسوتان خود يعنى روحانيان مقامى ندارد و آنها او را از خود نميدانند اما او در بحبوحه سياستمدارى جنبه روحانيت را از دست نداده آن را بمنزله شمشير برنده در دست خويش تصور مىكند و از بيخبرى عوام استفاده مينمايد مدرس در خارج مجلس شورايملى با رجال دولت بيكار بست‌وبند مىكند كه آنها را بشغل و كار برساند و به اين ترتيب براى خود طرفدار مهيا ميسازد حتى آنكه ميرزا حسنخان مستوفى الممالك را كه مكرر رئيس دولت بوده و اكنون تنها بوكالت مجلس ساخته است به طرف خود برده به او وعده داده است باز او را برياست دولت برساند و شنيده مىشود مستوفى الممالك گفته است سيد علمى بلند كرده است و ما هم زير علم او رفته‌ايم .\r\nو بالجمله مدرس در مجلس شورايملى و در دربار و در خارج نزد يكعده از مردم مورد ملاحظه است و تنها جائى كه حناى وى در آنجا هيچ رنگ ندارد نزد آزاديخواهان حقيقى و تجددپروران واقعى است كه ميدانند در دنياى امروز كارها با سياست روحانى حسن جريان نخواهد داشت و سياست و روحانيت از يكديگر بايد به كلى جدا بوده باشند .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n\r\nفصل سى و چهارم مجلس مشاوره خصوصى كار خزعل خان - قهر كردن سردار سپه و انقلابات در تهران\r\nدر اينوقت كه مجلس شورايملى و دربار سلطنت و دولت نظامى سردار سپه بواسطه آنچه در فصل پيش گفته شد در حال اضطراب است و بواسطه تحريكات درباريان طرفدار شاه و وليعهد و مخالفين سردار سپه روزبروز بر نفرت خلق از او افزوده مىشود بىآنكه سبب ظاهرى داشته باشد چنان كه براى مصرف خيرى در فضاى مدرسه نظام كه روبروى خانه او واقع است جشنى مجلل برپا مىكند تا اعانه جمع نمايند و اسباب تفريح و تفرج بسيار در آنجا فراهم ميآورند و تصور ميكنند خلق تهران بدانجا هجوم خواهند آورد ولى رنگ عموميت نميگيرد و اشخاص معينى از طرفداران و بستگان خود او و يا از نظاميان هستند كه مكرر ميروند و بيشتر اوقات مثل اين است كه واردى نداشته باشد و پيداست كه از توجه مردم بدانجا جلوگيرى مىشود و سردار سپه از اين پيش‌آمد بسيار دلتنگ است و در زحمت حالى و خيالى زياد امرار وقت مىكند و بهركس و بهرجا توسل ميجويد بلكه بتواند در مقابل هيجانهاى مخالف خوددارى كرده بتكميل اسباب موفقيت خود در رسيدن بآرزوهايش كامياب گردد .\r\nدر اين احوال روزى يكى از تجار تجددخواه كه مدتى در خارجه بوده است و اكنون در تهران ميان تجار عنوانى دارد و با سردار سپه نيز بىربط نميباشد نزد نگارنده آمده براى سردار سپه دلسوزى مينمايد كه اين شخص ميخواهد خدمتى به وطنش كرده باشد اما دشمنانش براى او سخت اسبابچينى ميكنند و حواس او را پريشان نموده‌اند كارش محكم نيست شايد از ميان برود و جاى افسوس است كه به زودى نتوانيم مرد با عزم و اراده‌ئى مانند او بدست بياوريم چه ميشد كه رجال مهم مملكت با او همخيال شده او را تنها نميگذاردند تا ميتوانست با اطمينان خاطر قدمى برداشته كارى از پيش ببرد\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nگفتم سردار سپه بايد يك مجلس مشاوره خصوصى داشته باشد و با مشورت كار بكند گفت اشخاصى را كه براى اين كار مناسب ميدانيد نام ببريد و صورتى نوشته شود من او را حاضر ميكنم از ميان آن صورت عده‌ئى را انتخاب كرده يك حوزه شوروى براى خود تشكيل بدهد نگارنده نام پانزده نفر از رجال دولت را نوشته به او ميدهد و بعد از دو روز از طرف سردار سپه بطور خصوصى هشت نفر از آن اشخاص به خانه او دعوت ميشوند و اين عادت اوست كه هرتصميمى گرفت فورا انجام ميدهد شش نفر از اين هشت نفر را از ميان منفردين از نمايندگان مجلس انتخاب مىكند بشرح ذيل ميرزا حسن خان مستوفى الممالك - ميرزا حسن خان مشير الدوله - دكتر محمد خان مصدق السلطنه - آقا سيد حسن تقيزاده - ميرزا حسين خان علاء و نگارنده دو نفر را هم از رجال دولت خارج از مجلس بر اين شش نفر ميافزايد و آنها مهديقليخان هدايت مخبر السلطنه و ميرزا محمد عليخان فروغى ذكاء الملك هستند .\r\nسردار سپه در مجلس اول نطق متينى مىكند در لزوم خاتمه دادن باوضاع ناهنجار گذشته و شروع باصلاحات اساسى و تقاضا مىكند با اين جمع جلسه‌هاى مرتبى داشته باشد و هرچه مىكند با شور آنها بكند تا براى كسى جاى نگرانى نباشد كه كارهاى او بر وفق صلاح مملكت است .\r\nاين مجلس هرچند روز يك مرتبه در خانه يكى از اعضاء شبانه منعقد مىشود و چند ساعت طول ميكشد و هركجا باشد سردار سپه در آنجا حاضر ميگردد و در كارهاى جارى صحبت ميدارد مخصوصا در امور مالى و اقتصادى و گاهى هم در آخر شبها در منزل خودش مجلس منعقد ميگردد و پيشخدمتان و دربانان فردفرد اعضاء را ميشناسند .\r\nسردار سپه از اين اجتماع خصوصى اظهار مسرت مىكند اعضاى حوزه هم خوشحال هستند كه سردار سپه حاضر شده است با مشورت آنها كار بكند و بعضى از آنها كه ببقاى سلطنت در خانواده قجر علاقمند هستند تصور ميكنند اين مجلس خواهد توانست سردار سپه را از خيال ربودن تخت و تاج از دست قاجاريه بازدارد .\r\nبديهى است اين اجتماع در خانه سردار سپه و يا در خانه‌هاى ديگر با حضور سردار سپه ممكن نيست پوشيده و پنهان بماند كم‌كم اشخاصى از كاركنان خصوصى او\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nچه از نمايندگان مجلس و چه غير آنها كه شب و روز مراقب آمدورفت رقيبان خود هستند بر آن پى مىبرند و بر آنها بسى ناگوار ميآيد كه در مذاكرات اين مجالس شركت نداشته باشند چه آنها خود را به او از همه كس نزديكتر ميدانند بعلاوه در ميان ايشان جاسوسانى براى بيگانگان هست كه ناچارند اربابان حقيقى خود را از هرچه سردار سپه مىكند خبردار سازند چگونه مىشود ندانند در اين جلسات چه مذاكره مىشود اين است كه ميكوشند يا خود را داخل كنند و يا اين اجتماع را برهم بزنند در اين مجلس بسردار سپه نصيحت داده مىشود با ادامه خدمت مستخدمين امريكائى در ماليه موافقت كند به ظاهر ميپذيرد ولى پيداست كه از اين تقاضا دلتنگ مىشود چونكه مخالف مقاصد اساسى اوست .\r\nاينجا بايد بقضيه بغرنج شيخ خزعل محمره‌ئى اشاره نمائيم تا بتوان باسباب يك انقلاب بىانتظارى پى برد .\r\nسالهاست سرحددارى خوزستان بعهدهء شيخ جابر محمره‌ئى و خانواده او بوده است از او بمزعل رسيده و از مزعل بخزعل اين خانواده در سالهاى آخر قوت و قدرت يافته تمول زياد حاصل نموده مالياتى مختصر بدولت و تعارفهائى برجال اولى مملكت داده در محل خود بر طوائف اعراب رياست و حكومت ميكرده‌اند و بحاكمى كه از طرف دولت بعربستان ميرفته است اعتنائى نداشته‌اند .\r\nحكمرانان عربستان هم كه بيشتر اشخاص طمعكار كم‌حيثيت بوده‌اند باينكه شيخ محمره تعارفى به آنها بدهد و آنها را يكى دو روز در محمره يا فعليه ميهمانى نمايد خرسند بوده از تملق گفتن از وى هم دريغ نداشته‌اند چه رسد كه بخواهند بر او و بر ابوابجمعى او حكومت كرده باشند .\r\nخصوصا كه هرقدر دولت ايران ناتوان ميشده و سياست انگليس در جنوب اين مملكت قوت ميگرفته بر قدرت و استقلال شيخهاى محمره افزوده ميشده است خاصه بعد از افتادن اختيار نفت جنوب بدست كمپانى انگليسى كه خوزستان در تحت نفوذ تام انگليسيان رفته است .\r\nشيخ محمره در ظاهر عنوانش سرحددارى دولت ايران است ولى در باطن براى\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nنگاهدارى تمول هنگفت خويش خود را طرفدار سياست انگليس جلوه ميداده و با آنها بست‌وبندهاى پنهانى ميداشته از گرفتن پول و اسلحه هم از آنها براى خدمت كردن بسياست استعمارى و اقتصادى ايشان دريغ نميداشته است و با اين سياست نه تنها دربار ايران را از خود مرعوب نگاه ميداشته است بلكه عثمانيان همسايه ديوار به ديوار را از خود ميترسانيده از آنها در بصره و نواحى آن همه‌گونه استفاده ميكرده است .\r\nدر اينوقت سياست مزبور بشيخ خزعل رسيده است كه مردى متهور و بيعاطفت داراى تمول بسيار و اولاد متعدد مىباشد و اكنون در سن ما بين شصت و هفتاد است .\r\nخزعل در ضعيف كردن سياست دولت مركزى در خوزستان وجودش مدخليت بزرگ داشته است اكنون كه دولت نظامى بوجود سردار سپه قوت گرفته است و ملوك الطوايفيها يكى بعد از ديگرى خاتمه داده شده و مىشود و سردار سپه ميخواهد خوزستان را هم تحت نفوذ نظامى خود درآورده همرنگ ديگر ايالتهاى ايران بسازد بديهى است كه اين مخالف ميل و قدرت و عادت خزعل مىباشد و ميكوشد از اقتدار او كاسته نشود و بهر وسيله متوسل ميگردد تا زير بار حكومت سردار سپه نرفته باشد شيخ محمره از انگليسيان كه تكيه‌گاه او بوده‌اند و از آنها اميدوارى داشته است اكنون آن اميد را ندارد چه آنها با حاصل بودن مقاصد سياسى و اقتصادى كه در ايران دارند در نزد حكومت مركزى مملكت ديگر بوجود امثال خزعلها احتياجى ندارند و بگفته مولوى چونكه صد آمد نود هم پيش ماست و از طرف ديگر منافع خود را در ايران و آسايش خاطر خويش را از حريف ستيزه بلشويك در اين قسمت از دنيا تا يك اندازه بقوى بودن دولت ايران ميدانند و نفوذ حكومت نظامى سردار سپه را در خوزستان اگر سودمند به حال مقاصد سياسى و اقتصادى خويش ندانند زيان‌بخش هم تصور نميكنند .\r\nو بهرصورت انگليسيان براى خاطر خزعل كه يكوقت طرف حاجت آنها بوده است سردار سپه را نميرنجانند با وجود اين به ظاهر با خزعل مهربانى كرده نصيحت ميدهند از سردار سپه اطاعت كند او هم ناچار است بپذيرد بسردار سپه هم ميگويند اندكى با وى مدارا كند و هرگز راضى نميشوند ميان آنها كار بمنازعه بكشد چونكه\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nبراى لوله‌هاى نفت يا خزانه‌هاى زرخيز كه در آن ناحيه دارند خطرناك است انگليسيان آنقدر سياست بخرج ميدهند كه براى سرگرم و دلخوش كردن موقتى خزعل در ضمن اشخاص كه براى سلطنت عراق عرب نام مىبرند يكى هم خزعل مىباشد .\r\nبهرصورت سردار سپه در اينوقت از خزعل نگرانى شديد دارد خصوصا كه ميشنود او با سلطان احمد شاه در فرنگ مكاتبه دارد و ممكن است روزى شاه باعتماد به پول و اسلحه و استعداد خزعل از كشتى در محمره پياده شود و ناراضيهاى مملكت به او پيوسته گردند .\r\nسردار سپه نوشتجاتى بدست آورده است از مدرس رئيس هيئت علمى مجلس و ديگران كه بخزعل نوشته او را قوت قلب داده‌اند كه در مخالفت خود باقى بماند و هم شهرت دارد كه خزعل پولهائى هم بتهران براى اشخاص فرستاده است .\r\nمخالفين سردار سپه بخزعل حالى كرده‌اند كه با همراهى شاه و مجلس با وى سردار سپه نميتواند بر او غالب شود و بالجمله كم‌كم دارد خزعل صورت ياغيگرى به خود ميگيرد تقاضاى سردار سپه را هم كه بتهران بيايد رد كرده است سردار سپه چاره ندارد مگر آنكه با او بجنگد آن را هم كه انگليسيان گفته شد به او اجازه نميدهند در اين صورت ناچار است از خود انگليسها بخواهد خزعل را تحت امر او در آورند .\r\nانگليسيان چند مطلب از دولت ايران ميخواهند از جمله تمديد مدت امتياز نفت جنوب معروف بامتياز دارسى و تمديد مدت امتياز بانك ايران و انگليس معروف ببانك شاهى و پرداخت مبلغ چند ميليون تومان مخارجى كه آنها در ايام جنگ در تأسيس پليس جنوب كرده‌اند در فارس براى حفظ مؤسسات اقتصادى و منافع سياسى كه داشته‌اند در صورتى كه در ميان مليون و مقامهاى صلاحيتدار هيچ زمينه‌ئى براى پذيرفتن اين تقاضاها حاضر نيست سردار سپه هم اگر در مذاكره‌هاى ابتدائى خود به آنها وعده انجامى داده باشد تاكنون نتوانسته است يك قدم رو به اين كار بردارد چه اين موضوع بايد در مجلس مطرح شود و قطعى است كه مجلس هرقدر هم ساختگى باشد و اكثريت آن تابع نظريات سردار سپه نخواهد توانست رأى مثبت در اين مسائل بدهد .\r\nدر اينوقت كه قضيه مخالفت خزعل پيش آمده است و سردار سپه ميان دو محذور\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nبزرگ مانده و اگر انگليسيان خزعل را مجبور نكنند تسليم شود موافقت شاه و وليعهد و دربار و هيئت نافذ مجلس گرچه در حدود اقليت باشد ساخته و پرداخته‌هاى سردار سپه را ويرانه مىكند و خودش نيز از ميان ميرود انگليسيان به او وعدهء همراهى ميدهند با شرط اينكه مقاصد آنها را انجام بدهد او هم از آنها تقاضا مىكند با او در رسيدن دستش باريكه سلطنت همراهى نمايند زيرا با شاه و وليعهد نميتواند كار بكند و اوقات او بايد صرف مدافعه از خود بوده باشد .\r\nانگليسيان تقاضاى او را ميپذيرند به شرط آنكه خلع احمد شاه از سلطنت و نصب وى بيخونريزى صورت بگيرد و هرچه مىشود بتوسط مجلس شوراى ملى و به صورت قانونى بوده باشد .\r\nدر اين احوال كاركنان احمد شاه و وليعهد در مجلس و در خارج دست بهم داده ميكوشند دست سردار سپه را از كار كوتاه كنند ميخواهند بهانه‌ئى بدست آورده او را استيضاح نمايند و چون از روى تحريكات كه در ميان عوام بر ضد او شده است در خلق تنفرى از وى ديده مىشود طرفداران او در مجلس هم نخواهند توانست با افكار عمومى مخالفت كرده ببقاى او رأى بدهند اين است كه گاهى عرصه بر او تنگ مىشود و به ظاهر ميخواهد كناره‌گيرى كند در صورتى كه ممكن نيست به اختيار دست از كار خود بردارد .\r\nمخالفين سردار سپه قسمت عمدهء آنها روحانيان و روحانىنمايان هستند چه از روى نظريات خود و چه از روى نظريات درباريان و رجال دولت مخالف سردار سپه كه زبان آنها را ترجمان عقايد و نظريات خويش بر ضد سردار سپه قرار داده‌اند و بهتر موقع براى موفق شدن اين طبقه باجراى مقاصد خويش ماه رمضان است كه مساجد و منابر دائر است و وعاظ موقع دارند افكار عامه را بر له يا عليه كسى بگردانند و شورش برپا نمايند .\r\nسردار سپه از زمينه‌هائيكه در شهرستانها بر ضد او در ميان مردم حاضر شده و ممكن است در ماه رمضان انقلابى روى بدهد كه او نتواند با قوهء نظامى خود آن را رفع كند بتوسط كاركنان مخفى نظميه كه شايد جزو همان حوزه‌هاى مخفى بر ضد او هم متعدد بوده باشند آگاه است و چاره ندارد مگر اينكه غير مستقيم جلوگيرى نمايد\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nماه رمضان ميرسد سردار سپه اگر بخواهد استعفاء بدهد بر حسب قانون بايد استعفاى خود را بوليعهد كه اكنون نايب السلطنه است بدهد و او قطعا ميپذيرد و تكليف مشكل مىشود در اين صورت بهتر ميداند كه رسما استعفاء ندهد اما خود را به ظاهر از كار دور گرفته در باطن تدبيرى بكند كه مجلس ناچار بشود از او تقاضا كند كه باز به كار بپردازد در اين صورت تجديد قوتى كرده عمليات مخالفين را خنثى خواهد گذارد و مجلسيكه خودش او را آورده است ناچار خواهد بود از او حمايت نمايد .\r\nروزى بمجلس پيغام ميدهد من بقدرى خسته شده‌ام كه ديگر نميتوانم كار بكنم و تهران را ترك كرده بنزديكترين املاك خود در مازندران بتهران يعنى بومهن روانه ميگردد .\r\nاشخاص بى خبر تصور ميكنند كار گذشت و سردار سپه از ميدان بدر شد اما به زودى هويدا ميگردد كه او با نقشه و دستورى دورى جسته است كه اگر بفوريت جلوگيرى نشود مجلس بمخاطره ميفتد و موجب اتلاف نفوس مىشود .\r\nشامگاهى است نگارنده از مجلس شورايملى درآمده در فضاى جلو خان باغ بهارستان قدم ميزنم امير اقتدار امير لشگر محمود خان انصارى را ميبينم تنها در ميان جمع متفكرانه راه ميرود و اطراف بهارستان را ورانداز مىكند محمود خان چنان كه از پيش نوشته شد حاكم اصفهان بود اكنون در تهران و محرم خاص سردار سپه مىباشد نظر بسابقه الفت ميفهمم نقشه دور شدن سردار سپه چه مىباشد .\r\nبامراء لشگر ولايات دستور تلگرافى داده شده است نخست تلگرافهاى تعرض‌آميز بمجلس شورايملى بكنند كه چرا راضى شده‌اند سردار سپه دورى بجويد اگر مؤثر واقع شد و او را برگردانيدند چه بهتر و الا از مركزهاى نزديك دستجات قشونى بمركز آمده باتفاق قوهء ساخلوى تهران مجلس را ببندند حكومت نظامى شديد در مركز و ولايات اعلام كنند و نظاميان خود ببرگردانيدن سردار سپه اقدام نمايند .\r\nامير اقتدار در عالم خيرخواهى چنان مصلحت ميداند در يك جلسه خصوصى مجلس يعنى بىحضور تماشاچى و روزنامه‌نگار اين موضوع مطرح شده پس از تحصيل\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nاكثريت يكعده از نمايندگان از طرف مجلس مأموريت يافته بروند سردار سپه را برگردانند .\r\nنگارنده همان ساعت مؤتمن الملك رئيس مجلس را از آنچه گذشته است آگاه نموده با جلب نظر وى صبح فرداى آن روز تقاضاى جلسه خصوصى مينمايد .\r\nجلسه خصوصى برپا شده سردستگان از پيش بر اصل مطلب آگاه شده‌اند و همه را موافق كرده‌اند حتى هيئت علميه كه در رأس مخالفين واقعند چون خطر به آنها بيشتر از ديگران متوجه است اظهار مخالفت نميكنند و يكعدهء دوازده نفرى از سردسته‌هاى احزاب مجلس و از منفردين كه نگارنده نيز از آنهاست مأمور انجام اين خدمت ميشوند و بيدرنگ بجانب بومهن روانه ميگرديم .\r\nبديهى است سردار سپه از آنچه در مجلس گذشته و از روانه شدن اين جمع بتوسط كاركنان خود پيش از رسيدن ما خبردار شده است و از اينرو تدارك ناهار براى واردين ديده‌اند اگرچه ماه رمضان است اما مسافر در ماه رمضان روزه نميگيرد .\r\nنزديك ظهر است كه به بومهن ميرسيم سردار سپه واردين را خيلى چرب و نرم ميپذيرد خاصه كه مستوفى الممالك و مشير الدوله هم جزو اين عده هستند ناهار صرف مىشود و بعد از ناهار سردار سپه نگارنده را در خلوت ديده اظهار مهربانى بسيار مىكند كه نگذاردم داستان طولانى شود و صورتهاى خطرناك پيش آيد بديهى است امير اقتدار كه پيشنهادكنندهء اين ترتيب بوده او را با تلفن آگاه كرده است كه نگارنده در كار بوده‌ام بهرصورت جمعى از رجال دولت هم با بعضى از نمايندگان و بعضى از صاحبمنصبان ارشد قشونى بتدريج بعنوان پيشواز در بومهن ميرسند جمعيت زياد مىشود سردار سپه مستوفى الممالك مشير الدوله و نگارنده را در اتومبيل خود مينشاند و خود باحترام ميهمانهايش روبروى آنها نشسته ديگران در اتومبيلهاى خود قرار ميگيرند و به طرف تهران روانه ميشويم سردار سپه از اين پيش‌آمد بسيار مسرور است و بدان ميماند كه هيچ واقعه‌ئى روى نداده باشد در نزديكى تهران ميرزا جواد خان سعد الدوله كه اكنون مسن‌ترين رجال دولت است و در خانه نشسته با كسى آمدوشد نميكند ميرسد سردار سپه از آمدن سعد الدوله خوشوقت شده از مستوفى و مشير الدوله اجازه ميخواهد\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nكه باحترام سعد الدوله برود در اتومبيل او با او صحبت بدارد و تقاضا مىكند كه اجاره بدهند او امشب برود بسعدآباد يعنى منزل ييلاقى خود در شميران و فردا بتهران و بمجلس بيايد به اين ترتيب آنها كه بايد بشميران بروند ميروند و نمايندگان بتهران آمده خبر انجام وظيفه را برياست مجلس ميدهند و در اول شب باز مجلس خصوصى منعقد ميگردد تا خبر مزبور رسما در آن مجلس گفته شود .\r\nپيش از آنكه مجلس خصوصى رسميت حاصل كند پيشخدمت يكدسته تلگراف روى ميز پيش روى رئيس ميگذارد رئيس يك‌يك تلگرافها را ميخواند و با تغيير احوال آنها را بدست مستوفى الممالك و مشير الدوله كه نزديك او نشسته‌اند ميدهد آنها هم پريشان‌خاطر ميشوند و بالاخره مستوفى الممالك با نگارنده صحبت مىكند كه كار گذشت ديگر اين تلگرافهاى تهديدآميز رؤساى قشون از همه جا براى چيست ميگويم اين نتيجه دستورى است كه به آنها داده شده بوده است و ديگر اثرى ندارد آنها قانع نشده رئيس و دو شخص مذكور تقاضا مينمايند نگارنده در اين باب با سردار سپه صحبت بدارد تلفنخانه را خلوت كرده شرح مطلب را بسردار سپه در عمارت ييلاقى او گفته جواب ميدهد گذشته است و آنها از آنچه پيش آمده بى خبر بوده‌اند حالا ديگر خبردار شده‌اند آسوده‌خاطر باشيد و از اينجا صحت گفتار امير اقتدار هويدا ميگردد .\r\nاين قضيه ميگذرد اما مخالفين سردار سپه كه نقشهء آنها باطل و زحماتشان در كوتاه كردن دست او از كار بىنتيجه مانده است درصدد طرح نقشه ديگر برميآيند .\r\nنقشهء تازه آنها اين است كه در كار نان تهران و بدى و گرانى آن كه بلواخيز است اهتمام كرده از اينراه شورشى بر ضد سردار سپه برپا نمايند اسباب اين كار را بهرصورت هست فراهم ميآورند و جمعى از روحانىنمايان در رأس اين بلوا قرار داده اجتماعات زياد مىشود تا يكروز كه موفق ميشوند چند هزار نفر از مردم متفرقه را در مسجد شاه تهران جمع كرده امام جمعه ميرزا سيد محمد كه در باطن خود جزو برپاكنندگان اين بلواست و دستش با درباريان و مخالفين سردار سپه يكى است به ظاهر مردم بخانه‌اش كه جنب مسجد شاه است ريخته او را به مسجد ميآورند و او با يكعده از پيشنمازها و روحانىنمايان جلو افتاده به طرف مجلس ميآيند پليس هم نميتواند\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nجلوگيرى كند چه اجازهء به كار بردن اسلحه ندارد خبر بمجلس ميرسد در حالتى كه مجلس معمولى عمومى در شرف منعقد شدن است فورا تبديل بمجلس خصوصى مىشود و در آنجا رأى ميدهند هيئت دولت را بطلبند سردار سپه و وزراء او بفاصله چند دقيقه خود را بمجلس ميرسانند و سردار سپه احتياطا دستور ميدهد يكعده نظامى درب مجلس بكمك نظميه حاضر بوده باشند عدهء مزبور هم پيش از رسيدن مقدمه شورشيان به فضاى جلو خان بهارستان بدر مجلس ميرسند و آمادهء مدافعه ميگردند اينجاست كه سردار سپه باز قابليت خود را مىرساند .\r\nسردار سپه با وزراى خود بمجلس خصوصى وارد شده فرصت نميدهد ناطقين كه اجازه خواسته‌اند صحبتهاى متفرقه بدارند بمحض نشستن راپرت واقعه و عدهء جمعيت و بودن روحانىنمايان را در سر آنها و اينكه ميخواهند بمجلس وارد شده اينجا بمانند و اسباب بسته شدن بازار و بزرگ كردن واقعه را بعنوان كمى و گرانى نان فراهم آورده ضمنا دولت را ساقط نمايند نقل مىكند و ميگويد فرصت هيچگونه سئوال و جواب نيست جمعيت پنج دقيقه ديگر وارد خواهد شد و در خفا بىاسلحه هم نميباشند من احتياطا استعدادى براى جلوگيرى و متفرق ساختن آنها حاضر كرده‌ام فقط ميخواهم آقاى رئيس از مجلس رأى بگيرند كه اگر خيره‌سرى كردند و خواستند متفرق نشوند بزنيم يا خير و جد مىكند كه فورا جواب بدهيد رئيس رأى ميگيرد و اكثريت رأى ميدهد كه به آنها تكليف كنند بروند به مسجد سپهسالار كه جنب بهارستان است آنجا مانده نماينده خود را بمجلس بفرستند و اگر نپذيرفتند و خواستند با فشار وارد شوند بزنند .\r\nسردار سپه صاحبمنصبى را كه رئيس قشون مركز است و پشت در منتظر فرمان طلبيده دستور ميدهد جمعيت را متفرق كنيد و اگر اطاعت نكردند بزنيد ميان دادن اين فرمان و بلند شدن صداى شليك از در مجلس دو سه دقيقه بيشتر فاصله نميشود چه در وسط فضاى جلو خان كسانى كه سر جمعيت واقعند گفته مىشود راه خود را برگردانيده به طرف مسجد برويد و نمايندگان خود را بمجلس بفرستيد آنها اعتنا نكرده ميآيند كه وارد بهارستان بشوند و اين مقارن رسيدن رئيس قشون است بعده‌ئى كه در مجلس\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nحاضر است آنها شليك ميكنند بمحض اينكه صداى شليك بلند مىشود سردار سپه از جا جسته از مجلس خارج شده بسرعت هرچه تمامتر خود را بدر بهارستان رسانيده يك دستور خصوصى بفرمانده قشون داده برميگردد و بعد معلوم مىشود كه دستور مجدد اين بوده است كه شليكها هوائى باشد و اگر ناچار شدند بزنند به طرف پاهاى جمعيت بوده باشد كه كمتر كشتار بشود .\r\nرجاله در مقابل شليك نظاميان چند دقيقه ايستادگى مىكند و شنيده شد كه تك‌تك ششلولهائى هم از ميان جمعيت آتش داده ميشده است و بهرصورت دو سه مرتبه حمله ميكنند كه صف نظاميان را درهم شكسته وارد بهارستان بشوند ولى با افتادن چند نفر مجروح از آنها به روى زمين حمله آنها دفع مىشود و بالاخره روحانىنمايان و محترمين آنها به مسجد سپهسالار رفته قدرى آنجا مانده بعد متفرق ميشوند و يكعده از جوانهاى آشوب‌طلب جوان مجروحى را با سم كشته شده روى تخته نموده بدوش گرفته در شهر ميگردانند بلكه بلواى عمومى بشود اما در هرنقطه نظميه از حصول بىنظمى جلوگيرى كرده سعى و كوشش آنها را باطل نموده عده‌ئى را دستگير و باقى فرار ميكنند در نتيجه جوان بيچاره مجروحى كه روى تخته بوده است از اينطرف و آنطرف انداختن زياد و عاقبت از بر زمين خوردن او بواسطه حمله پليس بر حمل‌كنندگان وى بدرود زندگانى ميگويد كشته شده دفن مىشود مجروحين بمريضخانه‌ها فرستاده ميشوند و يكعده از سردسته‌هاى جوانان توقيف ميگردند و طرف عصر به كلى غائله تمام مىشود مردم هم كه ميفهمند شليك نظاميان با رأى مجلس بوده است بجاى خود مينشينند و اين اقدام مخالفين سردار سپه هم بىنتيجه ميماند و سردار سپه از حسن موافقت مجلس با او در جلوگيرى از بلوا ممنون مىشود .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nفصل سى و پنجم مسافرت نابهنگام - اعطاى رياست كل قوا بسردار سپه ملاقاتها با وليعهد\r\nچنان كه از پيش نوشته شد سردار سپه از طرف خزعل نگران است و ميترسد غائله آنجا بزرگ شود و انتظار دارد ببيند از نرمان وزير مختار انگليس در تهران كه بلندن رفته است و برخواهد گشت چه خبر خواهد رسيد زيرا وزير مختار مزبور به او وعده داده است دربار لندن را براى واداشتن خزعل بفرمانبردارى از اوامر وى حاضر كند و هم وعده داده است تكليف قطعى او را در حسن موافقت كردن دربار لندن با رسيدن دست وى باريكه سلطنت و خلع قجر يا عدم آن معين نمايد .\r\nيكروز بمجلس خبر ميرسد سردار سپه بىمقدمه مهياى مسافرت به طرف جنوب شد و از خزانهء دولت مطالبه پولى بعنوان مساعده شهريهء ماه بعد نمود و مأمورين خزانه‌دارى امريكا نپذيرفتند او هم چند نفر نظامى فرستاد خزانه‌دارى را مجبور كردند پولى كه او خواسته است بپردازد پولها را گرفته به طرف مقصود خود رهسپار شده است و ميلسپو رئيس مستخدمين امريكائى بواسطه اين توهينى كه از طرف نظاميان رويداده است قهر كرده استعفاء خود را بوزير ماليه فرستاده است .\r\nدر اينوقت ميرزا محمد عليخان ذكاء الملك فروغى وزير ماليه است وزير ماليه فورا بمجلس آمده بمناسبت همكارى در انجمن مشاورهء مخصوص سردار سپه و تعهدى كه در آن انجمن از وى گرفته شد كه با مستخدمين امريكائى حسن موافقت داشته باشد با نگارنده صحبت ميدارد تا بداند سردار سپه چرا اين معامله را كرده و چه شده است كه اين مسافرت نابهنگام را به اين صورت نموده و چرا بحوزهء مشاورين خصوصى خود اطلاعى نداده است وزير ماليه نگارنده را هم مانند خود بىاطلاع مييابد و در خصوص استعفاى رئيس كل ماليه به او پيشنهاد ميكنم هيئت مشاوره خصوصى را فورا به منزل خود دعوت كند و ميلسپو را هم آنجا بخواند و با مشورت آنها بقبول يا رد\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nاستعفاى او اقدام نمايد وزير ماليه نظر نگارنده را پسنديده طرف عصر همان روز مجلس در خانه او منعقد ميگردد اين مجلس چند ساعت طول ميكشد و بالاخره ميلسپو قبول مىكند استعفاى خود را پس بگيرد به شرط آنكه اين هيئت هشت نفرى از وزير و وكيل و غيره پشتيبان او بوده باشد و او را يارى كنند كه ديگر چنين كارها روى ندهد و سردار سپه از رفتاريكه مأمورين او در خزانه‌دارى كرده‌اند از هركجا هست كتبا اظهار نارضائى بنمايد هيئت مشاوره ناچار است اين تعهد را كه معلوم نيست انجامش را از عهده برآيد يا نه پذيرفته نگذارد كار ماليه از جريان بيفتد و مشكلاتى در كار استخدام مستخدمين خارجى حاصل گردد .\r\nوزير ماليه راپرت اين مجلس را با تلگراف بقم بسردار سپه ميدهد ولى او از قم گذشته است و در اصفهان دريافت نموده از آنجا شرط دوم رئيس امريكائى را انجام ميدهد و اظهار نارضائى از پيش‌آمد مىكند .\r\nاينك بايد ديد سردار سپه چرا بطور بىباكى بچنين كار اقدام كرده است كه حالا مجبور باشد عذر بخواهد بعد از آگاهى بر سبب اين مسافرت نابهنگام سريع كه تصور ميرفته است مقصد او فقط اصفهان است در صورتى كه خيلى دور تر است احتياج فورى او را به پول زيادى مىرساند و معين مىكند كه همان احتياج فورى بضميمه غرورى كه او را گرفته بوده است بواسطه آگاه شدن از برآورده گشتن مقاصد او در دربار لندن او را به اين اقدام بدنما واداشته است .\r\nدر موضوع خاتمه دادن بخودسرى شيخ محمره و تسليم شدن او بحكومت نظامى تهران بىآنكه كار بجنگ و جدل بكشد انگليسيان چنان صلاح ديده‌اند بمضمون اين شعر اين رفتار شود .\r\n اگر خر نيايد بنزديك بار * تو بار گران را بنزد خر آر \r\nحالا كه خزعل از رفتن بتهران ابا دارد سردار سپه بمحمره رفته آنجا با او صلح و سازش كرده بكشمكش ميان خود و او بهرصورت بشود خاتمه بدهد و برگردد اين نظريه دولت انگليس را وزير مختار نرمان با تلگراف رمز بسردار سپه اطلاع داده است و براى حاضر كردن او باقدام بچنين كار كه البته براى وى بسى ناگوار است\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nحب نباتى هم در تلگراف به دهان وى نهاده است و شهد آن طورى كامش را شيرين نموده كه هرتلخى و شورى را قابل تحمل دانسته مانند عاشقى كه براى رسيدن بوصل معشوق خود را به آب و آتش بزند روانه گشته است .\r\nو آن حب نبات اين بوده است كه وزير مختار انگليس در تلگراف خود گفته است تا سردار سپه بمحمره برسد او هم از لندن با طياره بمحمره خواهد آمد در آنجا ملاقات حاصل خواهد شد و اين ملاقات مژدهء همراه بودن دربار لندن با مقصد اصلى سردار سپه را دربر خواهد داشت و اين مژده است كه سردار سپه را براى پيمودن صدها فرسخ راه و وارد شدن به خانه يكى از بزرگترين دشمنهاى خود حاضر ميسازد البته صلاح مملكت را هم دربر داشته است كه بىخونريزى كار مخالفت شيخ محمره پايان بيابد و بشاهبازى دودمان قجر نيز خاتمه داده شود .\r\nهيچكس در تهران باور نميكند سردار سپه بديدن شيخ خزعل ياغى رفته باشد اما خبرهاى پىدرپى قهرمان ما كه از اصفهان و بفاصله دو سه روز از شيراز و باز بفاصله كمى از بوشهر و ناصريه و بالاخره از محمره ميرسد مطلب را در تهران آشكار ميسازد .\r\nسردار سپه در ناصريه پسران شيخ و در محمره خود او را ملاقات كرده آنها را از خود اميدوار مىكند و صلح و سازش موقتى با ايشان نموده موضوع را بكنارى نهاده باصل مقصود ميپردازد .\r\nسردار سپه از زبان وزير مختار انگليس ميشنود كه اگر بتواند به صورت قانونى يعنى از راه مجلس دست قاجاريه را از اريكه سلطنت كوتاه كند كه كار بخونريزى نكشد و انجام مقاصد آنها هم كه از پيش ببعضى از آن مقاصد اقتصادى اشاره شده است به عهده بگيرد ايشان با سلطنت وى موافقت نمايند سردار سپه شاهد مقصود را در آغوش خويش ديده خزعل را به حال و كار خود گذارده با هرچه دربر دارد و به طرف مركز بازگشت مينمايد و از عمليات او اشخاص كنجكاو پى مىبرند كه او از حالا خود را بر اريكه سلطنت مستقر ميبيند مثلا منشى مخصوص او كه دبير اعظم لقب دارد و شخص اديب با ذكاوتى است در مجلس پنجم نماينده مىباشد در اين سفر با اجازه‌ئيكه از مجلس خواسته همراه او است با تلگراف از محمره بمجلس استعفاى خود را از نمايندگى\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nتقديم مىكند و بديهى است دبير اعظم تا دست خود را بكارى مهمتر و پرفايده صورى و معنويتر رسيده نداند به دادن اين استعفا انهم به اين شتاب كه هيچ ضرورت نداشته است اقدام نميكند و البته آن شغل و كار رياست دفتر مخصوص شاهنشاهى است كه به او مرحمت شده است .\r\nسردار سپه بتهران ميآيد و به كارهاى خود ميپردازد بىآنكه از آنچه در محمره گذشته است مخصوصا در قسمت تغيير سلطنت چيزى به زبان بياورد اما از گوشه و كنار بيانات او تراوشهائى مىشود كه ميفهماند اين آن سردار سپه نيست كه با حال تزلزل از مقام و از شغل و كار خويش از تهران رفت چنان كه در اول جلسه شوراى خصوصى كه برپا مىشود و او اجمالا شرح مسافرت خود را بيان مىكند در ميان صحبتها ميگويد من با اين دو برادر يعنى احمد شاه و وليعهد نميتوانم كار بكنم حاضرين از روى حيرت به يكديگر نگاه ميكنند و جوابى نميدهند سردار سپه سخن خود را تكرار مىكند و جواب ميخواهد ميرزا حسن خان مشير الدوله ميگويد اين كار محذور قانونى دارد بايد در اطراف آن مطالعه كرد سردار سپه ميگويد بسيار خوب مطالعه كنيد و در مجلس ديگر جواب بدهيد حاضرين مخصوصا مستوفى الممالك و مشير الدوله از شنيدن اين سخن پريشان احوال ميشوند چه آنها مدتها بوده است يكى بعد از ديگرى از طرف سلطان احمد شاه رئيس دولت ميشده‌اند در صورتى كه اگر انصاف بدهيم در دوره‌هاى رياست خود كارى كه امروز دنيا انتظار دارد شده باشد بدست آنها نشده است و در هرصورت اگر بصلاح كار شخصى هم بوده باشد ببقاى سلطنت او علاقمند ميباشند بعلاوه نميخواهند سردار سپه از اين كه هست بزرگتر بشود چه ميدانند ديگر در كارها به آنها رخنه نخواهد داد خلاصه بعد از اين جلسه يك جلسه هشت نفرى در خانهء ميرزا حسين خان علاء مىشود بىحضور سردار سپه اين جلسه چند ساعت طول ميكشد و تمام مذاكرات راجع است بجوابى كه بايد بسردار سپه داد بالاخره اكثريت اين مجلس موافق مىشود با جواب منفى دادن و بگفتهء عوام آب پاك به روى دست او ريختن كه اين هيئت نميتواند با خلع شاه و وليعهد بواسطه مخالف قانون اساسى بودن آن موافقت نمايد و گفتن اين جواب بسردار سپه در جلسه ديگر بعهدهء ميرزا حسن خان مشير الدوله مقرر ميگردد و در\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nمجلس ديگر مشير الدوله با تمام قوت قانون‌دانى بسردار سپه حالى مىكند كه ما نميتوانيم با خيال سلطنت او موافقت كنيم بملاحظه حفظ قانون اساسى .\r\nسردار سپه از مذاكرات طولانى مشير الدوله كسل و افسرده مىشود ولى بردبارى خود را از دست نداده گاهى لبخندهاى غيظآميز هم از او ديده مىشود و مطلب باينجا منتهى مىشود كه سردار سپه اظهار مينمايد حالا كه اين كار را مخالف قانون ميدانيد و تصور ميكنيد صورت گرفتنى نيست ناچار هستم بشما بگويم من مقام خود را محكم نميبينم چه با يك دستخط شاه كه از اروپا بكند ممكن است همه زحمتهاى من در امنيت مملكت و شروع باصلاحات اساسى باطل گردد و هدر برود در اين صورت شما كه خيرخواه من و مملكت هستيد چه فكرى داريد كه مقام من ثابت بماند در اين باب فكر كنيد و جواب بدهيد .\r\nباز مجلس مشاوره هشت نفرى بيحضور سردار سپه منعقد مىشود و چنان تصور ميكنند اگر سردار سپه باحترام قانون اساسى از موضوع تغيير سلطنت صرفنظر كند بايستى مقام او را ثابت كرد كه بتواند بآسايش خاطر و از روى اطمينان بخدمات كشورى و لشگرى خويش ادامه بدهد\r\nدر راه رسيدن به اين مقصود با در نظر گرفتن مواد قانون اساسى از حقوق مجلس انديشه بسيار مىشود و بالاخره از يكى از مواد قانون استنباط ميكنند كه مجلس شورايملى ميتواند به كسى در مقام ضرورت فرماندهى كل قوا را مستقيما بدهد و اين استنباط را دكتر محمد خان مصدق السلطنه مىكند كه عالم علم حقوق است .\r\nهيئت مشاوره با اين نظر موافقت مىكند و در جلسه ديگر بسردار سپه گفته مىشود ممكن است از مجلس تقاضا شود و مجلس اين مقام را بطور ثابت به او بدهد كه ديگر شاه هم نتواند او را معزول بسازد .\r\nسردار سپه پس از اطمينان يافتن از هيئت مشاوره كه در مجلس نفوذ دارند بكاركنان خويش در مجلس ميسپارد چنين پيشنهادى بمجلس بدهند و چنين قانونى را بگذرانند .\r\nبديهى است سردار سپه به اين قانع نخواهد بود ولى چون ميخواهد به آرامى\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nپيش برود گرفتن اين مقام را از مجلس از يك طرف موجب اطمينان يافتن از عزل نشدن با حكم شاه ميداند و از طرف ديگر رسيدن به اين مقام را يك مرحله بسر منزل مقصود نزديك شدن تصور مىكند و خوشحال است .\r\nو نبايد از نظر دور داشت كه در گوشهء باغ گلستان يا دربار ايران يك جوان قجر هم بعنوان وليعهدى دولت و بنام نايب سلطنت با نهايت كنجكاوى و بصيرت بر اين جريانها بر اين گفت و شنودها بر اين جواب و سئوالها آگاه است و از آنچه در ناصريه و محمره گذشته و وعده‌ئى كه بسردار سپه داده شده است ممكن نيست بىاطلاع بوده باشد و اگر بىاطلاع هم مانده بوده بعد از آمدن سردار سپه و خاصه بعد از مذاكرهء او در مجلس مشاوره خصوصى كه من نميتوانم با اين دو برادر كار بكنم كه اين بمنزله پرده برداشتن از روى مقاصد باطنى اوست گرچه بتوسط بعضى از همين اعضاء مجلس مشاوره خصوصى باشد كه از بلند پروازى سردار سپه خشنود نميباشند هرچه بايد بفهمد فهميده است و كمال پريشان خاطرى را حاصل كرده بيش از پيش بدست و پا افتاده بمدافعه مخفى از تجاوز سردار سپه بتخت و تاج قجر ميپردازد .\r\nسردار سپه هم بعد از بازگشتن از خوزستان و اطمينان يافتن از رفع مانع خارجى براى رسيدن او به مقصود خود بوليعهد كمتر از پيش اعتنا مىكند و جز به قدر ضرورت آن هم چند دقيقه بطور رسمى او را نميبيند و با او همصحبت نميشود و بيشتر از پيش مراقب است كه او چه مىكند با چه اشخاص خلوت مينمايد بلكه در ميان پيشخدمتهاى وليعهد خبرچين دارد كه از جزئيات كارهاى او ويرا خبردار ميسازند .\r\nاينك نظرى بمجلس شورايملى و باز بدربار - كاركنان سردار سپه بىافاته وقت پيشنهاد خود را برياست مجلس ميدهند و مقرر مىشود دستجات سياسى جلسات خود را دائر كنند منفردين هم همه باهم جلسه داشته باشند تبادل افكار كنند و بتوسط يكى دو نفر رابط از نظريات دستجات مستحضر گردند وقتى خوب اطراف موضوع مطالعه و مباحثه شد در مجلس علنى مطرح شده رأى گرفته شود .\r\nرياست موقتى انجمن منفردين با ميرزا حسنخان مستوفى الممالك مىشود و نيابت رياست بعهدهء نگارنده مقرر ميگردد روز دوم است كه به اين ترتيب مجلس كار مىكند طرف صبح انجمن منفردين بايستى شروع به كار بكند رئيس حاضر نيست نگارنده\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nمشغول اداره كردن مجلس است رئيس وارد شده در كنار نگارنده روى كرسى خود مينشيند من باحترام رئيس زنگ را پيش روى او ميگذارم مستوفى الممالك زنگ را دوباره نزد من گذارده روى كاغذ كوچكى مينويسد هرچه زودتر جلسه را ختم كنيد و يا تنفس بدهيد بعد از يكى دو دقيقه تنفس داده مىشود مستوفى الممالك خطى از رئيس مجلس نشان ميدهد كه به او نوشته است و الا حضرت اقدس وليعهد شش نفر از نمايندگان مجلس را بفوريت احضار فرموده‌اند شمائيد و پنج نفر ديگر زان پس نام پنج نفر را نوشته و در آخر مكتوب تأكيد كرده است بيدرنگ بدربار رفته ببينيد چه فرمايش دارند .\r\nاين شش نفر همان نمايندگان هستند كه در هيئت مشاورهء خصوصى سردار سپه عضو ميباشند و همه جزو منفردين هستند مستوفى الممالك ميرود به منزل خود و بنگارنده ميگويد پس از تنفس دو سه دقيقه جلسه را داير كرده ببهانه‌ئى ختم كنيد و خود با چهار نفر ديگر يعنى مشير الدوله و مصدق السلطنه و تقىزاده و ميرزا حسينخان علاء بيائيد نزد من تا باهم بدربار بحضور وليعهد برويم نگارنده به همين ترتيب رفتار مىكند و همه در خانه مستوفى جمع ميشويم غير از مشير الدوله كه مريض شده و حاضر نميشود .\r\nنگارنده عنوان مىكند چون ما شش نفر عضو مجلس مشاورهء خصوصى هستيم آيا لازم نميدانيد پيش از رفتن بدربار خاطر سردار سپه را مسبوق كنيم كه چنين دعوتى شده و بامر رئيس مجلس بايد بدربار برويم و چون امشب شب جلسه است نتيجه مذاكرات روز در جلسه شب گفته شود تا اسباب بدگمانى سردار سپه فراهم نگردد بعد از قدرى مذاكره پيشنهاد من پذيرفته مىشود و ميرزا حسينخان علاء مأمور ميگردد برود با سردار سپه مذاكره كند بديهى است سردار سپه از اين احضار و از اين حضور ما براى رفتن نزد وليعهد خبردار شده است و رضايت ندارد و نميخواهد اظهار كند اين است كه فرستادهء ما را كه ميداند براى چه كار آمده است نميپذيرد و او ملاقات نكرده برميگردد و ناچار ساعتى بعد از ظهر بدربار ميرويم وليعهد را در نهايت پريشان احوالى مشاهده ميكنيم وليعهد ميگويد اينكه من شش نفر معين از نمايندگان را خواستم براى اين بود كه با همان عده اشخاص كه طرف مشورت سردار سپه هستند صحبت داشته\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nباشم خوب آقايان بفرمائيد ببينم مگر پادشاه رئيس قوه مجريه نيست مگر اعطاى فرماندهى قوا به كسى از وظايف خاص او نميباشد بموجب چه ماده‌ئى از مواد قانون اساسى مجلس ميخواهد در وظيفه رئيس قوه مجريه دخالت كند ؟ و عاليترين درجات نظامى را كه رياست كل قواى مملكت باشد به كسى بدهد بىاطلاع پادشاه مملكت هريك از حاضرين صحبتى ميدارد و دكتر محمد مصدق قانون اساسى را درآورده ماده‌ئى را كه به او استناد شده است ميخواند وليعهد حيرت مىكند كه هيچ متذكر اين ماده نبوده است .\r\nخلاصه مذاكرات اين مجلس بيش از يك ساعت طول ميكشد بىآنكه وليعهد از اين مذاكرات نتيجه براى خود گرفته باشد و ضمنا به او حالى مىشود كه اين ارتكاب اقل محذورين است يعنى اگر اين كار نشود سردار سپه بواسطه متزلزل بودن مقام خود براى مخالفت قانون اساسى كردن صريح حاضر شده است وليعهد هم تصور مىكند سردار سپه به اين منصب قناعت خواهد كرد در اينوقت كه ما در دربار هستيم دستجات نمايندگان كار تصويب شدن پيشنهاد دادن رياست قوا را بسردارسپه تمام كرده خبرش را حاضر ميكنند كه فردا در مجلس علنى خوانده و رأى گرفته شود .\r\nامشب بايد مجلس مشاورهء خصوصى منعقد شود و بملاحظه كسالت مزاج مشير الدوله اجتماع در خانه او مىشود سردار سپه هم حاضر ميگردد .\r\nسردار سپه در اين مجلس خود را قدرى گرفته شاه دستورى بگفته عوام صحبت ميدارد چونكه اطمينان يافته است فردا مقام او ثابت خواهد شد و نگرانيها بر طرف مىشود و به مقصود نزديك ميگردد سردار سپه در اين مجلس راجع بواقعه آن روز و رفتن ما در اثر احضار وليعهد بدربار يك كلمه هم صحبت نميدارد بلكه بمحض نشستن و از صاحبخانه احوالپرسى كردن رو بحاضرين كرده ميگويد انگليسيان چند مطلب از ما ميخواهند كه مدتى طول كشيده است و تكليف تعيين نشده است اخيرا در موضوع مبلغى كه بابت مخارج پليس جنوب مطالبه ميكنند وزير مختار آنها كه از لندن برگشته است آنجا اقدام كرده نصف اين مبلغ را صرفنظر كرده‌اند و اين همراهى است كه شده حالا بايد نصف ديگر را داد و محل پرداخت آن يا از نفت جنوب يا از گمركهاى بنادر\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nخواهد بود اين مطلب را بطور مسلم ميگويد و نميگذارد كسى در اين باب حرفى بزند\r\nسردار سپه از روى روحيات نظامى حرفها را صريح و باصطلاح عوام پوست‌كنده مىزند چنان كه در يكى از جلسه‌هاى مجلس مشاورهء خصوصى كه در خانه دكتر محمد خان مصدق السلطنه منعقد بود از وطنپرستى صحبت بميان آمد او گفت مثلا مرا انگليسيان سركار آوردند اما وقتى آمدم بوطنم خدمت كردم خلاصه در آخر اين مجلس نگارنده نام شخصى از نمايندگان را ميبرد كه اگر صلاح باشد او هم عضو اين مجلس بشود سردار سپه ميگويد حالا كه ديگر كار اين مجلس به آخر رسيده است و به اين بيان ميفهماند كه كار مشاورهء خصوصى بپايان رسيد چنان كه بعد از اين جلسه ديگر جلسه‌ئى منعقد نميشود .\r\nفرداى اينروز در مجلس شورايملى خبر كميسيونها در باب پيشنهاد مزبور خوانده مىشود و با اكثريت هنگفتى رياست ثابت كل قواى مملكت بسردار سپه تفويض ميگردد سردار سپه اين منصب را بمنزله نيم سلطنت تصور مينمايد و آثارى بر آن مترتب مىكند كه از جمله افزودن بر بىاعتنائى بوليعهد مىباشد بحديكه يكعده نظامى پاسبان ارك همايون و دربار سلطنت را برميدارد و دربار بىپاسبان ميماند .\r\nدر اينموقع باز وليعهد بمجلس شورايملى توسل ميجويد و تقاضا مىكند عده‌ئى از نمايندگان او را ملاقات نمايند اتفاقا نگارنده جزو اين عده انتخاب مىشود .\r\nبعد از ظهريست با همكاران خود كه از دستجات مختلف از هردسته‌ئى دو نفر برگزيده شده‌اند باتفاق رئيس مجلس مؤتمن الملك بدربار ميرويم درباريكه بوى مرگ ميدهد نه پاسبانى نه تشريفاتى نه آمدوشدى نزديك عمارت يكى دو سه پيشخدمت ديده ميشوند كه مانند عزاداران سر بگريبان ايستاده انتظار ورود نمايندگان را دارند يكى از آنها پيش افتاده ما را باطاقى كه وليعهد نشسته است رهبرى مىكند و اين اطاق پهلوى طالار برليان مىباشد وارد ميشويم وليعهد ايستاده است و از بس گريه كرده چشمهاى او خون‌آلود به نظر ميآيد و در عين حال كه ميخواهد صورت رسميت خود را نگاهدارد گريه امانش نميدهد و بسكسكه افتاده است .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nرئيس مجلس بجاى نطق معمولى كه در اين گونه جاها بايد بشود او را تسلى ميدهد وليعهد مينشيند و نمايندگان در برابر او مينشينند وليعهد ميخواهد از توهينى كه به او شده است و دربار را بىپاسبان گذاشته‌اند شكايت كند حالش وفا نميكند تنها يكى دو كلمه ميگويد و باز سكسكه و گريه شروع مىشود چند دقيقه مجلس باينصورت ميگذرد رئيس ميگويد مجلس شورايملى آنچه بتواند ميكوشد كه اين توهين جبران شود و پاسبانان دربارى را بجاى خود برگردانند وليعهد برميخيزد و نمايندگان خارج ميشوند .\r\nهيئت بمجلس بازگشته در جلسه خصوصى خبر اين ملاقات را عنوان نموده رأى گرفته مىشود كه بسردار سپه نوشته شود پاسبانان دربار را بجاى خود برگردانند اين كار همانروز انجام ميگيرد و سردار سپه ملتفت مىشود كار بيموقعى واقع شده بوده است .\r\nو بايد دانست كه اگر سردار سپه را به حال خود بگذارند فكرش بلندتر از اين است كه به اين جزئيات توجه نكند اما تملق‌گويان نادان كه مانند نگين انگشتر بر او احاطه كرده‌اند براى خودنمائى او را باينگونه كارها راهنمائى ميكنند آن هم از روى طبع تملق دوست خود و ملاحظه‌ئى كه از آن مردم براى رسيدن به مقصد بزرگ خويش دارد تا يك اندازه با نظريات آنها موافقت مينمايد .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n\r\nفصل سى و ششم زمزمه جمهوريت براى لغو كردن قانون اساسى\r\nپس از آنكه سردار سپه از استحكام مقام خويش اطمينان حاصل مينمايد با كمال شتاب قواى فكرى و عملى خود را به كار ميندازد كه بسلطنت قجر پايان داده تاج كيانى را خود بر سر بگيرد و هيچ محذور داخلى و خارجى در پيش پاى او نيست مگر محذور قانون اساسى كه تنها تكيه‌گاه خانوادهء محمد عليشاه است و سلطنت را در اين خانواده تثبيت كرده .\r\nكاركنان سردار سپه روز و شب بنقشه‌كشى پرداخته‌اند كه بچه وسيله بتوانند اين خار را از پيش پاى او بردارند و نخست به خيال ميفتند وادارند سلطان احمد شاه خود استعفا بدهد و با اينكه ملتفت هستند بر فرض محال او را راضى كردند او بنفع برادرش يا ديگرى از خانوادهء خود استعفا ميدهد و خار بر طرف نميشود در اين راه اقدامات ميكنند و حتى يكى از رجال دولت را بفرنگ ميفرستند تا شاه را تطميع كند و از او استعفا بگيرد و آن شخص از شاه بدزبانى شنيده باز ميگردد و بالجمله از اين نقشه منصرف شده بنقشه ديگر ميپردازند و آن نقشه‌ايست كه ناپلئون بناپارت در فرانسه كشيد و از راه رياست جمهور موقتى دست خود را باريكه سلطنت فرانسه رسانيد .\r\nنقشه‌كشان تصور ميكنند چون عنوان جمهورى بميان آمد قانون اساسى كه روى اساس مشروطيت ساخته شده لغو مىشود احمد شاه و خانوادهء او با پادشاهى كه دارند از ميان ميروند سردار سپه با اسبابى كه در سرتاسر مملكت در دست دارد از نظام و نظميه و غيره برياست جمهور انتخاب ميگردد و چون مانع قانونى بر طرف شد با يك بهانه‌جوئى كه مملكت هنوز استعداد جمهوريت ندارد رياست جمهور بسلطنت مبدل ميگردد .\r\nانگليسيان تهران هم به دو ملاحظه اين نقشه را تصويب ميكنند يكى آنكه با اين\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nنقشه سلطنت احمد شاه به خودى خود منحل مىشود بىآنكه كشمكشى را دربر داشته باشد دوم آنكه به اين ترتيب از زحمت آينده قانون اساسى ما كه نمونه‌اش را در گذشته ديده‌اند و نظر مرحمتى به آن ندارند در كارهاى سياسى و اقتصادى كه با اين مملكت خواهند داشت آسوده ميشوند و در قانون اساسى كه بعد نوشته شود انگشت خواهند رسانيد كه اختيارات وسيع كنونى بملت داده نشود و در مقابل منافع فرض شدهء آنها سدى نبوده باشد بعلاوه كه تصور ميكنند اين عنوان جمهورى بىاساس اغفالى خواهد بود براى روس بلشويك در صورتى كه روسها از اين موضوع غافل نيستند چنان كه به زودى ميخوانيد .\r\nبهرحال زمزمهء جمهورىطلبى يك مرتبه بگوشها ميرسد و سردار سپه عاشق مقام سلطنت و فعال مايشائى جمهوريخواه ميگردد و مستبدين شاه‌پرست بيش از مليون جمهوريخواه حقيقى سنگ جمهورىطلبى را به سينه ميزنند و علنى ديده مىشود از سفارت انگليس كه هرچه هست امپراطورى است تبليغات جمهورى تراوش مىكند و از سفارت روس بلشويك كه غير از جمهوريت چيزى نيست هرچه شنيده مىشود بر ضد اين جمهوريت است و فاش به همه كس ميگويند اين مقدمه سلطنت استبدادى و لغو كردن قانون اساسى است .\r\nبهرصورت عنوان جمهوريت در مجلس شوراى ملى و در خارج انقلاب شديد در اذهان و افكار توليد مينمايد و عموم ملت خواهان حقيقى و حتى جمهوريخواهان آنها از اين عنوان اظهار تنفر شديد مينمايند محافظه‌كاران و متعصبين در مذهب هم كه هريك به جهتى با اين عنوان مخالفت دارند نيز با آنها هم صدا شده سنگر بزرگى در مقابل پيشرفت اين نقشهء سردار سپه و كاركنان او بسته مىشود .\r\nدر اينحال سردار سپه به خيال ميفتد عده‌ئى از مليون خوش‌نام را وادارد ذهن عوام را از تبليغات مخالفين خالى كرده با قلم و زبان بتشويق خلق براى قبول جمهوريت بپردازند نگارنده را هم يكى از آن اشخاص تصور مىكند .\r\nآخر شبى است يكى از كاركنان سردار سپه كه شخص باشرافتى شناخته نشده وارد شده اطلاع ميدهد فردا صبح زود حضرت اشرف انتظار ملاقات شما را دارند .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nآيا مرا تنها خواسته‌اند يا ديگرى هم خواهد بود ؟ ميگويد ظاهرا بعضى ديگر هم باشند .\r\nصبح فردا هنوز هوا خوب روشن نشده است و برف بشدت مىبارد نگارنده خود را به خانه سردار سپه مىرساند پيش از من چهار نفر از نمايندگان مجلس شورايملى كه از كاركنان مخصوص سردار سپه هستند و يكى از آنها همان شخص است كه ديشب براى اطلاع دادن نزد نگارنده آمده بود آمده‌اند .\r\nپنج نفر در اطاق انتظار مينشينيم سردار سپه با لباس راحتى و پالتوئى كه روى دوش افكنده است وارد شده پس از احوالپرسى از حاضرين رو بنگارنده كرده ميگويد شما در ميان طرز حكومتها كه در دنيا معمول است كداميك را بهتر ميدانيد ميگويم جمهورى را چونكه حكومت استعدادى و استحقاقى است از جواب من به ظاهر خشنود مىشود اما در بشرهء او آثار ملالت هويدا ميگردد اما مسرت دليلش واضح است چونكه با نقشهء موقتى او موافقت دارد و اما ملالت چونكه ميداند من سلطنت‌خواه نيستم و آنچه را كه گفتم از روى عقيده بود بالجمله لبخندى زده بحاضرين ميگويد ايشان هم كه با ما موافقند در اين صورت شما چند نفر جلسه‌هاى مرتبى داشته باشيد و براى پيشرفت جمهوريت هرچه ممكن است كارروائى نمائيد و در آخر مجلس بيكى از حاضرين كه به او بيش از ديگران اختصاص دارد ميگويد اين كارها البته خرج دارد پنجاه شصت هزار تومانى برداشته باتفاق آقايان به مصرف اين كار برسانيد از انعقاد اين مجلس و همكارى مخصوص با اين اشخاص متحير و متأسف هستم سخن آخرى سردار سپه هم بر تحير و تأسف من ميافزايد و جز سكوت چاره ندارم .\r\nاين مجلس پنج نفرى سه چهار مرتبه هرمرتبه در خانهء يكى از اعضا منعقد مىشود اما در جلسه اول همه ميفهمند نگارنده بدون شرط و قيد نميتوانم با آنها در اين كار همكارى كنم چه در ابتداى شروع به كار سخن مصرف كردن پول بميان ميآيد و نگارنده از شركت نمودن در آن مذاكره خوددارى كرده ميگويد در اين باب نميتوانم هيچگونه اظهار نظر بنمايم مرا در اين قسمت معاف بداريد رفقا دلتنگ ميشوند و بالاخره مقرر مىشود كه با حضور من در اينموضوع سخنى بميان نيايد و اما در اصل موضوع\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nميگويم من جمهورىطلب هستم اما نه بىشرط و قيد نظريات خود را بقلم ميآورم و بشما ارائه مىدهم اگر موافقت حاصل شد چه بهتر و اگر نشد من خود را دور خواهم گرفت نظريات خود را بشرح ذيل نوشته نسخه‌ئى را ضبط و نسخه ديگر را بهيئت ميدهد .\r\n( 1 ) قانون اساسى بر اعتبار و احترام خود باقى بماند تنها با يك رأى مجلس بزرگ ملى صلاحيتدار چند ماده راجع بسلطنت تبديل بيابد بمواد مناسب با جمهوريت .\r\n( 2 ) رئيس جمهور را با انتخاب آزاد ملت انتخاب كند .\r\n( 3 ) پس از انتخاب رئيس جمهور اگر سردار سپه انتخاب شد دولت از اشخاص عالم وطنپرست امتحان داده تشكيل گردد بديهى است اين ترتيب با نقشه‌ئى كه كاركنان سردار سپه كشيده‌اند براى جمهورى مناسبت ندارد و موجب دلتنگى آنها شده مقصود حقيقى آنها را از زبان يكى از ايشان ميشنوم و مصمم ميشوم خود را دور بگيرم گرچه موجب دلتنگى سردار سپه بگردد .\r\nدر همين ايام عموم روزنامه‌هاى تهران از خلق دعوتى نموده‌اند كه روزى در مدرسه ناصرى جمع شوند و شرحى با امضاى هشت نفر از رؤساى ارباب جرايد بنگارنده نوشته تقاضا كرده‌اند در ترويج فكر جمهوريت در آن مجمع كنفرانسى بدهم و هم تقاضا كرده‌اند ضياء الواعظين شيرازى را كه از نمايندگان خوش‌نام و داراى نطق بليغ است با خود برده او نيز خطابه‌ئى در اين موضوع بگويد بديهى است من تا از اساس كار اطمينان حاصل نكنم نميتوانم بچنين كار اقدام نمايم .\r\nاين است كه در جواب اين مكتوب از حاضر شدن در آن مجلس معذرت ميخواهم و بدوست خود ضياء الواعظين ميسپارم اگر بخواهد دعوت ارباب جرايد را بپذيرد او ميپذيرد و ميرود و ميگويد بىآنكه توجهى از خلق به اين مجلس و مذاكرات آن شده باشد .\r\nحاضر نشدن نگارنده براى صحبت داشتن در اين مجلس و شرط و قيدى كه در همراهى با جمهورى كرده‌ام كه البته خاطر سردار سپه را آگاه كرده‌اند بعلاوه بيمهرى بعضى از اطرافيان سردار سپه كه در فتنه‌انگيزى و ميانه برهم‌زنى مهارتى دارند دلتنگى شديد سردار سپه را از نگارنده باعث ميگردد و از زبان يكى از نزديكترين اشخاص\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nبسردار سپه ميشنوم ميگويد حضرت اشرف از شما روحا متألم شده‌اند در اين صورت لازم ميبينم ملاقاتى از او كرده نگذارم بارى بر دوش دلش بماند صبحگاهى است به منزل او ميروم با يكى از روحانىنمايان در حجره‌ئى بانتظار بيرون آمدن صاحبخانه مينشينم سردار سپه به خيال آنكه روحانى مزبور در اين حجره مىباشد ميآيد در را كه ميگشايد نظرش بنگارنده افتاده از روى غيظ در را برهم زده برميگردد و بفاصله كمى شخص مسطور را باطاق ديگر ميطلبد نگارنده بردبارى خود را از دست نداده مدتى در آن حجره تنها ميماند پس از مدتى ميبينم جمعيت زياد از هرطبقه در فضاى پاى عمارت حاضر شده سردار سپه بملاقات آنها فرود آمده در ميان جمع ميايستد و آنها با يك عين نامه روزنامه‌نگاران\r\nفاصله دور او حلقه زده‌اند شايد در اين حال ديگرى كه مورد غيظ و غضب او بود بيملاحظه داخل حريم او شده به او نزديك ميشد از فحاشى نسبت به او بلكه از دست درازى هم دريغ\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nنميكرد چنان كه مكرر ديده شده است اما چون نگارنده هرگز دست خود را نزد او و نوع او دراز نكرده‌ام اطمينان دارم جرئت بىاحترامى كردن را ندارد اين است كه فرود آمده داخل حريم او شده به او نزديك شده سلام مينمايم ميگويد مگر من با شما در آن موضوع مشورت نكردم مرادش موضوع جمهوريت است جواب مىدهم ( با نزديك شدن بحديكه دورها نشنوند ) بلى آقا ؟ ميگويد اما چه ؟ ميگويم با نظرياتى كه نوشته و تقديم شد ميگويد نديدم نسخه ديگرش حاضر بود به او داده مىشود و چون اندكى نرم مىشود ميگويم اگر بدوستان خود اطمينان نداريد از آن در راهشان ندهيد و اگر اطمينان داريد دست و بالشان را باز بگذاريد كه بشما و بمملكت خدمت نمايند از شنيدن اين سخن از غيظ و غضب فرود آمده آرام مىشود نگارنده اضافه مىكند كه شما در مجلس شورايملى اكثريت نداريد اين سنگر كه براى خود ساخته‌ايد ( مرادم اطرافيان او هستند ) در مجلس و در خارج پنج دقيقه هم نميتواند شما را نگاهدارى كند آيا بد ميكنم در مجلس براى شما سنگر محكمترى ميسازم كه اگر اينجا شكست خورديد به آن سنگر پناهنده شويد ؟ بروم در مجمع عمومى بر خلاف نظر عامه مردم و خواص مجلس سخنى بگويم كه هيچ اثر نداشته باشد مگر اينكه دست مرا از ساختن آن سنگر هم براى شما كوتاه كند آيا اين شرط عقل است ؟\r\nسردار سپه بشرهء عبوس غضبناك خود را بچهرهء خرم و بشاش تبديل كرده دست نگارنده را فشار داده ميگويد برو هرچه ميخواهى بكن و با مسرت روانه ميگردم .\r\nاين قضيه در تاريخ بيستم حوت يكهزار و سيصد و سه شمسى ( 1303 ) مىباشد ده روز به آخر سال مانده است كشمكش ميان سردار سپه و مخالفين او روزبروز بلكه ساعت‌بساعت شدت مىكند و معلوم نيست اگر از مجلس براى تبديل رژيم رأى گرفته مخالفين جمهوريت داراى اكثريت نبوده باشند .\r\nنمايندگان از يكطرف بواسطه تنفر عامه از اين جمهورى بىاساس جرئت نميكنند رأى موافق بدهند هرقدر هم تحت فشار بوده باشند و از طرف ديگر صلاحيت اين اقدام را در خود نميبينند چه آنها را قانون مشروطيت برگزيده است اگر بفسخ مشروطه رأى بدهند بفسخ وكالت خود رأى داده‌اند اين است كه اگر شخص دقيق شود كار\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nجمهورى را در مجلس و در خارج زار مشاهده مىكند اشخاصى در مجلس اظهار طرفدارى از سياست سردار سپه مينمايند كه اكنون ترويج جمهورى كردن است و يك عده دويست سيصد نفرى با همراهى باطنى كاركنان نظميه و غيره بيرق جمهورى در دست گرفته اطراف بهارستان گردش ميكنند و گاهى داخل بهارستان شده ناطقين آنها بر له جمهوريت سخنهائى ميگويند بىآنكه تأثيرى در دلها داشته باشد پيداست كه همه بيروح و ساختگى است بتوسط حوزه‌ئى كه براى ترويج جمهورى تشكيل شد و نگارنده خود را از آن دور گرفتم پولى بشاعر معروف تجددخواه موسيقىدان عارف قزوينى داده شده مجلس ساز و آوازى بافتخار جمهورى كه انتظارش را دارند برپا كند با اينكه ارباب ذوق و تجددخواهان بساز و آواز و اشعار عارف علاقمند هستند حسن توجهى به اين مجلس نميكنند چونكه ميدانند آلودگى بيك مقصد سياسى دارد و اما مخالفين سردار سپه و جمهورى از درباريان از رجال دولت قديم از روحانيان از تجار و كسبه و حتى عوام الناس كه نه معنى مشروطه را ميفهمند و نه معنى جمهورى را با عده‌ئى از متنفذين از نمايندگان مجلس همصدا شده براى دفاع از مشروطه و قانون و يا حفظ دين كه بعوام گفته شده است جمهورى مخالف مذهب است آماده گشته‌اند روزبروز بر قوت آنها افزوده مىشود .\r\nسردار سپه و كاركنان او اصرار بليغ دارند پيش از رسيدن روز اول حمل يا نوروز كار جمهورى تمام شود و عمده نظرشان اين است كه كار سلام خاص و عام نوروز معلوم شود چونكه سردار سپه نميخواهد محمد حسن ميرزاى وليعهد در اين نوروز سلام بنشيند و او مجبور باشد به سمت رياست دولت و كل قوا در برابر او ايستاده سلام بدهد و هم نميخواهد سفراى ممالك اجنبى در اين عيد بسلام وليعهد بروند چنان كه در يكى دو سلام ديگر هم از حاضر شدن در صف سلام دربار طفره زده است اما سلام نوروز را كه تشريفات ملى دارد و از تمام سلامها مهمتر است نميتواند حاضر نشود و نميخواهد حاضر بگردد .\r\nسردار سپه تصور مىكند اگر مجلس بتغيير رژيم مشروطه بجمهورى پيش از نوروز رأى بدهد سلطنت و ولايتعهدى باقى نميماند و هرچه هست خود او خواهد\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nبود تا عنوان رسمى رياست جمهورى درست بشود .\r\nروز آخر برج حوت است جمهورىطلبان از نمايندگان مجلس فشار ميآورند كه در همين روز بايد موضوع جمهورى مطرح و به پيشنهاد آنها رأى گرفته شده كار تمام شود و تصور ميكنند با وجود مذاكرات خصوصى كه با نمايندگان پيرو سياست سردار سپه شده اكثريت رأى موافق خواهد داد ولى نميدانند اكثريت با مطرح شدن اين موضوع به اين شتاب و با اين وقت تنگ موافق نيست و اينجا هيئت علميه مجلس قوت اكثريت را به خود گرفته جدا ايستاده است كه موضوع نبايد مطرح بگردد و آقا سيد حسن مدرس سردسته هيئت مزبور در اين موضوع در معنى سردسته تمام مخالفين سردار سپه و جمهورى خواهان شده علنا بر ضد اين كار صحبت و اصرار مىكند .\r\nسيد محمد تدين بيرجندى در مقابل او سردسته كاركنان سردار سپه و جمهوريخواهان گشته ميرود در ميان مردم بسيار كه در باغ بهارستان در پاى عمارت مجلس جمع شده‌اند و مركبند از كاركنان سردار سپه و از مخالفين او و اتفاقا سيد محمد تدين\r\nدر اين شب با اسبابچينى كاركنان نظميه عدد موافقين جمهورى بيشتر شده است آنها را تحريك مىكند كه باهم همصدا شده باسم و به شخص مدرس را مورد طعن و لعن\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nقرار بدهند از طرف ديگر مخالفين هم ساكت نمانده تدين و كاركنان سردار سپه را لعن مينمايند يكى فرياد مىكند زنده باد جمهورى و ديگرى ميگويد مرده باد .\r\nدارد فتنه بزرگ مىشود نگارنده از عمارت مجلس فرود ميآيد كه خلق را نصيحت كرده اين مرده باد و زنده باد فتنه‌انگيز را موقوف نمايند در پله‌هاى عمارت تدين را ميبينم نفس‌زنان كار خود را در ميان جمع ديده بالا ميآيد چشمش بنگارنده افتاده ميگويد ميخواهيد برويد چه بگوئيد بگذاريد پدر مخالفين را بسوزانند نگارنده به حرف او اعتنا نكرده خود را بجمعيت ميرسانم و با چند دقيقه صحبت آنها را از مخالف و موافق بخطر رويه‌ئى كه پيش گرفته‌اند آگاه ساخته ميگويم بهتر است كه شما از اين زنده و مرده باد گفتنها خوددارى كرده بلكه بمنزلهاى خود رفته بگذاريد نمايندگان شما در مجلس با حواس جمع هرچه صلاح مملكت است بجا بياورند و تكليف وجدانى خود را ادا كنند و گرنه با اين كشمكشها عاقبت كارها وخيم ميگردد .\r\nعجبا كه هردو طرف نصايح خيرخواهانه را شنيده ساكت ميشوند و كمى از آنها متفرق ميگردند و اما در مجلس در اينوقت زنگ زده مىشود كه مجلس علنى دائر گردد و موضوع مطرح شود و اين بر حسب يك تكليف ظاهرى است كه رئيس مجلس اقدام مىكند و گرنه او خود با مطرح شدن موضوع موافق نميباشد مجلس منعقد نميشود چه عدد براى شروع بمذاكره كافى نيست و رئيس ميگويد يكعده از نمايندگان كه رخصت گرفته بودند در تعطيل نوروز مسافرت كنند در همين وقت از تهران دور شده‌اند وعده كافى نيست بديهى است اين عنوان حقيقت ندارد و بهانه‌ايست براى خلاص شدن از دست فشارى كه كاركنان سردار سپه ميآورند و يكعده از نمايندگان مخصوصا غائب شده‌اند ولى كى ميتواند رئيس مجلس را تكذيب كند پس اين كار ميماند براى روز بعد از نوروز جمعيت خلق كه انتظار مجلس علنى را دارند مأيوس شده متفرق ميگردند روز عيد نوروز است بدون داشتن سابقه‌ئى در قرن آخر مراسم عيد در دربار دولت بجا آورده نميشود و سلام خاص و عام دربارى منعقد نميگردد فقط نمايندگان اول اجنبى بوليعهد در دربار و بسردار سپه در خانه او ديدنى مينمايند و ميگذرد .\r\nجمهورىطلبان و يا كاركنان سردار سپه قواى خود را جمع ميكنند كه روز\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nدوم حمل بمجلس آمده نمايندگان را مجبور كنند به كار جمهورى خاتمه بدهند و از طرف مقابل نيز تهيه يك جمعيت سى چهل هزار نفرى ديده مىشود از روحانيان و تجار و كسبه و تودهء ملت كه ببهارستان ريخته مجال بجمهورىطلبان ندهند و نگذارند مجلس باينكار اقدام نمايد . روز دوم حمل مىشود نمايندگان در مجلس جمع ميشوند غائبين هم حاضر ميگردند كاركنان سردار سپه تقاضاى مجلس خصوصى مينمايند و منعقد مىشود در اين مجلس پيشنهاد ميكنند كه اگر اكثريت با دادن رأى موافق بجمهوريت همراه نيست و اين اقدام را خارج از صلاحيت خود ميداند مسئله را بافكار عمومى ملت جوع مينمائيم هرطور رأى عموم در تمام مملكت اقتضا كرد آن كار صورت بگيرد .\r\nپيشنهادكنندگان تصور ميكنند چون اين مراجعه با تلگراف به همه جا مىشود جوابها بتوسط حكومتهاى نظامى ميرسد در هرشهر يك صورت‌سازى شده عده‌ئى را بنام رؤساى طبقات دعوت ميكنند آنها هم اولا از جريان كارهاى مركز بيخبرند و ثانيا در دست حكومتهاى نظامى مجبور و مقهورند هرچه را آنها بنويسند ناچارند امضا نمايند و جوابها همه موافق خواهد رسيد و مجلس ديگر هيچ بهانه براى تعلل كردن در تبديل رژيم نخواهد داشت پيشنهاد را پانزده نفر بايد امضا كنند بنگارنده نيز تكليف ميكنند چون اصل پيشنهاد را كه لزوم مراجعه بآراء عمومى ملت و عدم صلاحيت مجلس را براى اقدام بچنين كار مىرساند درست ميدانم و صورت نادرستش را ميدانم عملى نخواهد شد و تأثيرى نخواهد داشت امضا مينمايم هنوز پيشنهاد بجريان نيفتاده و بمقام رأى گرفتن نرسيده است كه خبر ميرسد مشغول بستن بازار هستند كه خلق بسيارى ببهارستان ريخته از اقدام نمايندگان به كار جمهورى جلوگيرى نمايند اين خبر حواسها را پريشان مىكند بديهى است پيش از رسيدن اين خبر بمجلس بسردار سپه رسيده است او هم نگران مانده است كه چه خواهد شد و چون كم‌كم ملتفت شده است سخنان كاركنان او در مجلس كه ميگفته‌اند اكثريت هنگفتى با او موافقت دارند و هرچه را بخواهد ميتواند از مجلس به آسانى بگذراند حقيقت نداشته و البته فراموش نكرده است كه نگارنده حقيقت امر را در نداشتن اكثريت به او بيملاحظه گفته است پس از اطلاع بر يك چنين هيجان عمومى بر ضد او كه يقين دارد دست متنفذين در\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nمجلس هم در كار است در تكليف خويش متحير ميماند بملك الشعراء بهار و يكى ديگر از نمايندگان كه نزد او هستند ميگويد بيايند بمجلس و از چند نفر مخصوصا نگارنده بپرسند آيا صلاح هست بعد از ظهر امروز او بمجلس بيايد يا نه ؟ نگارنده در جواب همكاران خود ميگويد بهتر است يك انجمن هيجده نفرى كه از دستجات مختلف باشد تقاضا كنيم و اين سئوال در آن انجمن مطرح شود ميپذيرند و تقاضا مىشود و تا شعبه‌ها جمع شده نمايندگان انتخاب شوند و صورت‌سازيهاى معمول بجا بيايد ظهر ميگذرد و بالاخره انجمن برپا گشته مذاكره مىشود قرار شده است سردسته مخالفين سردار سپه و موافقين او در اين انجمن نباشند كه بيطرفانه صحبت داشته شود انجمن رأى نميدهد امروز سردار سپه بمجلس بيايد بلكه فرداى آن روز او بانجمن آمده در اطراف موضوع تغيير رژيم با حضور وى مذاكرات بشود و قرار قطعى داده شود و بايد دانست كه كاركنان سردار سپه از اجتماع تودهء ملت در بهارستان بر مخالفت با سردار سپه و نقشه جمهورى او بر جان خود نگرانند خصوصا كه ميبينند سردسته آنها هم در اين انجمن نيست و نميدانند آيا انجمن رأى خواهد داد سردار سپه بيايد بمجلس يا نه در صورتى كه آرزوى آنها اين است كه او بيايد بلكه در سايهء عمليات نظامى وى محفوظ بمانند .\r\nدر اينحال كه انجمن در موضوع آمدن رئيس دولت بمجلس رأى منفى ميدهد و مشغول است خبر خود را برئيس مجلس داده او بسردار سپه اطلاع بدهد يكى از حاضرين ببهانه‌ئى از انجمن يكدقيقه بيرون رفته و برميگردد در اينحال دو ساعت از ظهر گذشته است مردم بازارى و محلاتى تهران هردسته برياست يكى از روحانيان و يا پيشنمازهاى مسجدها با سلام و صلواة به فضاى بهارستان وارد ميشوند رؤساى آنها بعمارت وارد شده از آنها بامر رئيس پذيرائى مىشود و متفرقه در باغ بهارستان ميمانند يكوقت خبر ميرسد كه سردار سپه آمد انجمن كه مشغول تمام كردن كار خود است حيرت مىكند سردار سپه براى آمدن بمجلس انتظار خبر داشت چگونه شد كه بى خبر وارد گشت ؟\r\nبديهى است انجمن متفرق شده تمام نمايندگان در جلوى پنجره‌هاى مشرف بر باغ بهارستان جمع شده ببينند چه روى خواهد داد .\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nسردار سپه نزديك در بهارستان از اتومبيل پياده شده با چند نفر صاحبمنصب و غيره ميآيد وارد شود جمعيت بقدرى است كه به زحمت پليسها مىتوانند راه باز كنند كه او داخل شود ناطقى به روى سكوى سردر رفته بر ضد سردار سپه و جمهورى - خواهى او نطق مىكند سردار سپه متعرض او مىشود و مردم را متوجه خود ميسازد و جمعى آمادهء معارضه با او ميشوند .\r\nسردار سپه داخل بهارستان شده نظاميان مستحفظ بهارستان كه هروقت او ميآمده طبل زده سلام ميداده‌اند بجاى طبل زدن بنگاهدارى او ميپردازند نظميه محله دولت كه مركزش نزديك بهارستان است تمام قوهء خود را براى حفظ رئيس دولت ببهارستان روانه مىكند و تنها كارى كه مىتوانند بكنند اين است كه راهى از در بهارستان تا پاى عمارت مجلس باز كرده دو صف نظامى در اين مسافت ايستاده از سردار سپه مدافعه ميكنند نگارنده در محلى مشرف بر اين منظره غريب يا ميدان جنگ ايستاده جزئيات را مشاهده ميكنم گفتم يا ميدان جنگ بلى بمحض حايل شدن صفهاى نظامى ميان مردم و سردار سپه مردم شروع ميكنند بپرتاب كردن چوب و سنگ و آجر و هرچه بدستشان بيايد به طرف سردار سپه حتى آنكه كفشهاى خود را در آورده بجاى سنگ و چوب به طرف او مياندازند چيزى كه حيرت‌افزاست اين است كه سردار سپه به آرامى ميرود و هيچ اعتنائى به اين سنگ و چوبها نميكند و ديده مىشود كه سنگى و چوبى به او اصابت مىكند و او به آرامى گرد و خاك آن را پاك مينمايد تا ميرسد بپاى سرسراى سنگى عمارت آنجا پاى ستون اول ايستاده بنظاميان و نظميه فرمان ميدهد مردم را از بهارستان بيرون نمايند نظاميان با سرنيزه تفنگ ميخواهند خلق را بيرون كنند اما كسى اطاعت نميكند و بر جسارت مردم افزوده شده با نظاميان طرف ميشوند و ديده مىشود كه جوانهاى بازارى عباهاى نازك خود را بكمر پيچيده آجرهاى كنار باغچه‌ها را از گل و خاك درآورده نظاميان را هدف ميسازند نظاميان مجبور ميشوند بزنند اما تنها با سرنيزه تفنگ جمعى را مجروح ميسازند خون در اين فضا جارى مىشود و هنوز سردار سپه در جاى خود ايستاده است يكى از همراهانش به او ميگويد اينجا خطرناك است داخل عمارت شويد و او از پله‌ها بالا ميرود .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nدر اينحال عدهء زياد سواره و پياده نظام بكمك نظاميان و نظميه ميرسند و بهروسيله هست خلق را از بهارستان بيرون ميكنند و اشخاصى را كه بيشتر ايستادگى و زد و خورد مينموده گرفته محبوس ميسازند و صدها نفر از همه جور اشخاص محبسهاى نظميه‌هاى شهر را پر مينمايند .\r\nو ديده مىشود كه گاريهاى نظميه مشغول ميشوند فضاى جلو عمارت مجلس يا ميدان مبارزه را كه پر است از سنگ و چوب و آجر و نرده‌هاى باغچه‌ها و كفش و گيوه و غيره پاك نمايند .\r\nنگارنده خود را بپله عمارت مىرساند ببيند سردار سپه چه خواهد كرد ميبينم از پله‌ها كه بالا آمد به طرف دست راست رو باطاق رئيس مجلس رفت اطاق رئيس در قسمت آخر اين عمارت واقع است كه چند راه رو بايد طى كرد تا بدانجا رسيد در همين حال مؤتمن الملك رئيس از اطاق خود بيرون آمده به طرف سرسرا كه محل اجتماع نمايندگان است ميآيد در راه‌رو وسط رئيس دولت و رئيس مجلس بهم ميرسند و ميايستند يكعده از همراهان سردار سپه و از نمايندگان نيز جمع هستند مؤتمن الملك بطور تعرض بسردار سپه ميگويد براى چه اينجا آمده‌ئى سردار سپه آمده‌ام اينجا را نظم بدهم مؤتمن الملك نظم اينجا با من است سردار سپه اما نظم مملكت با من است اين جواب حاضر و بگفته عوام دندان‌شكن درجهء جربزهء ذاتى يك شخص كم‌سواد را آن هم در اينحال پريشان حواسى كه دارد نيكو مىرساند .\r\nرئيس مجلس با تعرض از سردار سپه گذشته به طرف سرسرا و طالار مجلس ميرود و ميگويد حالا به تو حالى ميكنم كه چه بايد بكنى مرادش اين است كه مجلس علنى برپا كرده رأى بىاعتمادى به او ميدهند و از كار ميفتد سردار سپه نيز با تعرض شديد از او گذشته به طرف پله‌هاى عمارت برميگردد كه جواب فعلى برئيس مجلس بدهد يعنى پيش از آنكه او جلسه برپا كند نظاميان گرچه با قوهء قهريه باشد مجلس را منحل كنند در اينحال هردو زير سرسرا ميرسند رئيس ميرود به طرف طالار و سردار سپه پله‌ها را گرفته پائين ميرود بيشتر نمايندگان نيز در همين سرسرا با حال پريشان جمعند .\r\nنگارنده خطر را نزديك ديده بمستوفى الممالك و مشير الدوله كه نزديك هستند\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nميگويم رئيس را از زنگ زدن براى برپا كردن مجلس باز داريد و خود بسرعت در عقب سردار سپه فرود ميآيد نمايندگان همه متحير هستند چه خواهد شد و با غيظ و غضبى كه از سردار سپه ميبينند شايد تصور ميكنند به من صدمه‌ئى وارد آورد اما اينطور نيست و نيت پاك مرا بر او فائق ميسازد در ميان پله‌هاى عمارت فضاى مختصرى هست كه فاصله ميان پله‌هاى مستقيم و دو پله راست و چپ مىباشد در آن فضا بسردار سپه رسيده بازوى او را گرفتم برميگردد مرا ميبيند و ميخواهد بازوى خود را رها كرده برود آهسته به او ميگويم اگر برويد پشيمان ميشويد و بلند ميگويم من هرگز از شما هيچ خواهش نكرده‌ام امروز تنها خواهش من اين است كه برگرديد قدرى راحت كنيد و يك فنجان چاى ميل بفرمائيد و باز آهسته سخن اول را تكرار ميكنم سردار سپه آرام گرفته قدرى تأمل مىكند و يادش ميآيد به او گفته بودم شما در مجلس اكثريت نداريد ؟ و نميتوانيد سنگرى را كه داريد نگاهداريد تقاضاى مرا پذيرفته از پله ديگر بالا ميرود نمايندگان با كمال پريشانى به اين منظره نظر ميكردند همه خوشحال ميشوند سردار سپه بطالار پذيرائى كه روى سردر عمارت واقع است رفته مينشيند و نگارنده در كنار او قرار ميگيرد و ديگر نمايندگان دورادور او مينشينند بعد از چند دقيقه سكوت نگارنده ميگويد بنا نبود تا از ما خبر بشما نرسد امروز بمجلس بيائيد جواب ميدهد شما تلفن كرديد كه فورا بمجلس بيا ميگويم چنين تلفن از ما نشده است و شرح تقاضاى كميسيون هيجده نفرى را با رأى ندادن آن بآمدن او بمجلس نقل كرده ميگويم ما در شرف اطلاع دادن بشما از نتيجه رأى كميسيون بوديم كه شما وارد شديد سردار سپه ميفهمد اينجا اشتباهى رويداده و تقلبى پادرميانى كرده به خود آمده به كلى آرام گرفته چاى ميطلبد و سيگارى آتش مىزند و ملتفت مىشود خيلى بد واقع شد كه مردم را آزار كردند جماعتى را مجروح ساختند و همه را محبوس نمودند ميگويد صاحبمنصبى بيايد يكنفر حاضر مىشود به او دستور ميدهد مردم را پاى عمارت جمع كنيد من بيايم با آنها صحبت بدارم صاحبمنصب روانه شده پس از دو سه دقيقه او خود برميخيزد برود صحبت بدارد در صورتى كه مردمى در بهارستان نيستند و هرچه هست نظامى و نظميه است و نمايندگان و كاركنان مجلس .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nنگارنده فرصت يافته نزد رئيس مجلس رفته او را در حجره‌ئى با مستوفى الممالك و مشير الدوله مييابم و ميگويم سردار سپه از طرف مجلس با تلفون احضار شده بوده است و تصور ميكرده است هيئت رئيسه مجلس او را طلبيده در اين صورت خوب با او معامله نشد رئيس با كمال تحير ميگويد به او تلفن شده است بيايد كى تلفن كرده است ميگويم نميدانم رئيس تلفونچى را طلبيده ميپرسد كى بسردار سپه تلفن كرد بمجلس بيايد ؟ ميگويد تدين و قضيه كشف مىشود كه در موقع رأى ندادن كميسيون هيجده نفرى بآمدن سردار سپه بمجلس و خارج شدن يكى از اعضاء براى يكى دو دقيقه او بتدين كه پشت در انتظار نتيجه را داشته و بر خود و رفقايش يعنى كاركنان خصوصى سردار سپه در اين ازدحام نگران بوده است از طرف مجلس تلفن كرده است سردار سپه تصور نموده از طرف ما و در نتيجهء مشورت بوده كه آمدن او صلاح ديده شده است و فورا خود را بمجلس رسانيده .\r\nپس از كشف اين قضيه رئيس مجلس و مستوفى و مشير الدوله همه تغيير حال يافته آرام ميشوند در اين حال سردار سپه كه مردمى را در بهارستان نديده است با آنها گفتگو كند بعمارت برگشته ملك الشعراء بهار او را به همين حجره رهبرى كرده است وارد شده مينشيند و مشتى روى ميز زده ميگويد هنوز زود است بدانند من چه كاره‌ام و نظرش بسخن رئيس مجلس است كه گفت براى چه اينجا آمده‌ئى ميگويد اگر اروپائيان نظر خود را نسبت بايران تغيير دادند براى اين است كه رضاى مازندرانى در ايران كار مىكند رئيس مجلس برخاسته روانه مىشود سردار سپه شرحى از رفتارى كه با او شده است گله‌آميز بيان مينمايد مشير الدوله جواب طولانى منطقى به او ميدهد و در ضمن ساحت برادر خود رئيس مجلس را بواسطه بىاطلاعى از اينكه او را از طرف مجلس بغلط خواسته‌اند كه بمجلس بيايد پاك مىكند و سخنان معذرت‌آميز مشتمل بر حكمت و نصيحت ميگويد و سخنان مزبور در وجود سردار سپه مؤثر شده آرام ميگيرد و براى اظهار امتنان از وى برخاسته كبريت زده سيگار دست ناطق را كه معطل مانده آتش مىزند و حال گرفتگى مجلس ببشاشت مبدل ميگردد مستوفى - الممالك پيشنهاد مىكند كه سردار سپه و رئيس مجلس در يك حجره بنشينند باهم دوستانه\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nصحبت بدارند و باهم كنار بيايند و هردو هرچه در دامان از يكديگر دارند فرو بريزند نگارنده نيز پيشنهاد مىكند كه مستوفى الممالك هم در ميان آنها بوده باشد و پذيرفته مىشود مستوفى الممالك ميرود رئيس را براى اين ملاقات خصوصى حاضر بسازد در اين حال خبر ميآورند رؤساى روحانى كه در اطاق ديگر جمعند ميخواهند به اين اطاق بيايند بديهى است همهء آنها از سردار سپه انديشه دارند و اكنون كه او غالب شده است و مردم متفرق گشته‌اند نميخواهند او از آنها مكدر بماند نگارنده بىآنكه از سردار سپه رخصت بخواهد بپيغام‌آورنده ميسپارم روساء روحانى را به اين حجره وارد نمايند آقايان يكى بعد از ديگرى وارد شده اطراف ميز مينشينند بىآنكه اندك احترامى از سردار سپه ببينند چند دقيقه مجلس به كلى ساكت ميماند يكوقت سردار سپه رو بنگارنده كرده با تشدد ميگويد مرا اينجا براى چه آوردى ؟ جواب مىدهم رفتند جا معين كنند كه با آقاى رئيس نشسته صحبت بداريد هنوز حرف من تمام نشده مستوفى الممالك در را گشوده سردار سپه را باطاق رئيس ميخواند و او بىآنكه تعارفى برؤساى روحانى بكند روانه مىشود .\r\nمجلس سه نفرى يكساعت طول ميكشد و در نتيجه مذاكرات معذرت‌آميز از دو طرف قرار ميدهند سردار سپه از موضوع تبديل رژيم و تغيير قانون اساسى به كلى منصرف گردد و مجلسيان در حمايت از سلطان احمد شاه بيعلاقه بمملكت اصرارى نداشته باشند طرفداران وليعهد تصور ميكنند مراد اين است كه سلطان احمد شاه بنفع برادرش وليعهد از سلطنت استعفا بدهد چون اين فكر در دماغهائى هست و وليعهد هم آن را در باطن ترويج مىكند در صورتى كه سردار سپه هرگز چنين تصورى ندارد و از وليعهد بيشتر مكدر است تا از شاه .\r\nبهرصورت بعد از اين جلسه خصوصى سه نفرى يك جلسه عمومى مىشود كه بيشتر نمايندگان و جمعى از روحانيان هم در آن مجلس حاضر ميشوند سردار سپه مذاكرات مسرت‌آميز مىكند و بالاخره بادارهء نظميه مينويسد تمام توقيف‌شدگان را رها كنند كم‌كم نمايندگان ميروند و دو ساعت به نصف شب مانده سردار سپه از كارهايش خلاص شده ميخواهد برود نگارنده او را تا ميان پله‌هاى عمارت مشايعت كرده در آنمقام\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nدست او را ميگيرم با تبسم ميگويد چه ميخواهيد ؟ جواب مىدهم در آن اطاق گفتيد براى چه مرا اينجا آوردى حالا جواب عرض ميكنم براى اينكه ميخواستم از اين پله اينطور كه حالا ميرويد رفته باشيد نه آنطور كه چند ساعت پيش ميخواستيد برويد و معلوم نبود عاقبتش چه مىشود .\r\nسردار سپه اظهار مسرت و قدردانى كرده روانه مىشود و موضوع جمهورى بىاساس به كلى از بين رفته حرف آن هم مانند خودش نزد وى تنفرآميز ميگردد .\r\nقسمت عمدهء انتهاض‌كنندگان اين روز معممين تهران هستند از روحانى و روحانىنما و روضه‌خوان و طلاب علوم دينى و تقدس‌مآبان و باصطلاح تجددخواهان كهنه‌پرستان روحانيان و پيش‌نمازهاى شهر قائدين اين نهضت شمرده ميشوند و از طرف مؤسسين حقيقى بهر يك سرا مبلغى بفراخور مقام او داده شده است كه باطرافيان خود و بيكاران تقسيم نموده آنها را براى سياهى لشگر ببهارستان بياورند كه اين است كه در موقع اجتماع مردم ديده مىشود هريك از روحانيان بزرگ و كوچك در موقع ورود ببهارستان بر حمارى سوار است و جمعى در اطراف او با سلام و صلواة چنان كه از پيش گفته شد وارد ميشوند و با اينكه معمول نيست كسى سواره وارد بهارستان بشود در اين روز اين رسم رعايت نشده روحانيان تا پاى سرسراى عمارت مجلس سواره ميآيند و آنجا پياده ميشوند اتفاقا مسن‌ترين روحانيان تهران در اينوقت شيخ عبد النبى مازندرانى ديرتر ميرسد و ورود او مصادف مىشود با وقتى كه نظاميان و نظميه با سرنيزه مردم را از بهارستان بيرون ميكرده‌اند شيخ بر حمارى سوار است و چند صد نفر اطراف او را گرفته بى خبر از جنگ و جدال كه شده ميخواهد وارد بهارستان بشود نظاميان مانع ميشوند و آنها فشار ميآورند صف نظامى را برهم زده وارد شوند در اين كشمكش سرنيزه‌ئى به شكم حمار آية اللّه فى الارضين رسيده او را مجروح مىكند و حمار مزبور در اثر اين جراحت ميميرد و به اين مناسبت ظريفان از تجددخواهان اين نهضت را نهضت حمار ميخوانند .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n\r\nفصل سى و هفتم اقدامات آخرين دودمان قجر - عمليات سردار سپه مجروح شدن مدرس\r\nگويند در اينوقت كه طرفداران سلطنت در تهران بر جمهورىخواهان غلبه كردند اگر سلطان احمد شاه بيدرنگ خود را بتهران رسانيده بود تخت و تاج خود را ميتوانست نگاهدارى نمايد آيا مطلب به اين سادگى است ؟ تصور نميكنم بلكه بايد محذورات ديگر را هم ديد .\r\nسلطان احمد شاه جوان پول‌دوست يا بسلطنت خود علاقه نداشت و يا تصور ميكرد پدرش با گنجانيدن يك ماده در قانون اساسى مملكت سلطنت او و اخلافش را مخلد ساخته است شاه جوان در آغاز پادشاهى خويش ببرادرش وليعهد ميگفته است ديديم مردم با پدر ما چه كردند بايد پولى جمع كرد و گوشهء امنى زندگانى نمود چنان كه از وليعهد شنيده شد برعكس محمد حسن ميرزاى وليعهد بىاندازه علاقمند است تاج كيانى را بر سر بگيرد درصدد جمع مال هم نيست اين است كه گفته شد سردار سپه از وليعهد بيشتر تنفر دارد تا از شاه .\r\nدر اين صورت اگر گفته شود وليعهد تمام نقطه‌نظرش اين است كه برادرش بنفع او از سلطنت استعفا داده او پادشاه قانونى مملكت بشود خطا گفته نشده است چنان كه در فصل 32 گفته شد .\r\nوليعهد باندازه‌ئى در اين خيال پيش ميرود كه موجب بدگمانى شاه از او مىشود پس كشمكش بر سر تخت و تاج ميان سلطان احمد شاه و سردار سپه تنها نيست بلكه ميان وليعهد و شاه و ميان سردار سپه و وليعهد نيز مىباشد در اين صورت از يك قسمت مهم از تجددخواهان سلطنت‌خواه و از طرفداران سردار سپه بگذريم كه آنها مخالف ادامه سلطنت قجر هستند چه شاه و چه وليعهد و چه غير آنها و از جمهورىطلبان حقيقى بگذريم\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nكه آنها مخالف سلطنت هستند چه قجر و چه غير قجر باقى مردم از روحانى و روحانىنمايان و تجار و كسبه و متفرقه را اگر چهار بلكه ده قسمت كنيم يكقسمت هم طرفدار سلطنت احمد شاه نميباشند بواسطه طمعكارى كه دارد و بسبب بيعلاقگى كه بمملكت اظهار نموده يا از او ظاهر شده و مىشود در اين صورت نبايد تصور كرد حالا كه حرف جمهورى بىاساس از ميان ميرود اگر سلطان احمد شاه از پاريس بتهران پرواز ميكرد آغوش ملت براى در برگرفتن او گشوده بود و او بىمانع ميتوانست بر مملكت و بر خانواده خود پادشاهى نمايد و مدعيان خانوادگى و خارج را از ميان بردارد .\r\nسلطان احمد شاه بعد از شنيدن مقام ثابت فرماندهى كل قوا يافتن سردار سپه از طرف مجلس شورايملى و هم شنيدن وعده‌ئى كه انگليسيان در ناصريه بتوسط وزير مختار خود بسردار سپه داده‌اند كه مانع رسيدن او بمقام سلطنت نباشند با شرائطى كه بر او كرده‌اند و البته بعد از اطلاع بر زمينه‌سازى وليعهد براى خويش و توجه يك قسمت از مردم به او حواسش پريشان شده سخت بتلاش افتاده است .\r\nسلطان احمد شاه بدربار لندن مراجعه كرده از آنها گله مىكند آنها اظهار بيطرفى ميكنند اين است كه به خيال ميفتد بايران برگردد بلكه بتواند تخت و تاج را نگاهدارد و البته يكعده كم از رجال محترم مملكت كه مخالف سلطنت سردار سپه هستند اگر براى خودشان هم باشد شاه راه ببازگشت بايران تشويق مينمايند و بموضوع مخالفت وليعهد نه آنها اهميت ميدهند و نه خود شاه چه رسيدن وليعهد بآرزوى خود راهش منحصر است باستعفا دادن شاه اين است كه شاه بوليعهد تلگراف مىكند من بايران برميگردم و نوبت گردش اروپا به تو ميرسد بديهى است اين وعده هم براى دلخوشى وليعهد است كه او را از خيالات ديگر باز دارد .\r\nو اما سردار سپه بعد از درهم پيچيدن بساط گسترده شده جمهورى بىاساس و پس از قول گرفتن از بعضى از متنفذين از نمايندگان مجلس كه از سلطان احمد شاه حمايت نكنند يك جهت شده است كه با جمع‌آورى اسباب و ساختن تقاضانامه خلع قجر و نصب او بسلطنت در تمام مملكت بنام عموم ملت بتوسط نظاميان و نظميه‌ها بمجلس شورايملى صورت قانونى به اين كار داده اكثريت مجلس را بهرصورت ممكن\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nباشد با خيال خود موافق كند و مجلس بعنوان تقاضاى تمام ملت دست قاجاريه را از سلطنت كوتاه كند و او را باريكه پادشاهى برساند .\r\nسردار سپه براى انجام اين نقشه خود به تمام ولايات بنظاميان و نظميه‌ها دستور ميدهد و آنها مشغول اجرا ميگردند و تقاضانامه‌هاست كه پىدرپى كتبا و تلگرافا بمجلس ميرسد در صورتى كه نمايندگان ميدانند در ولايات اين تقاضانامه‌ها بچه صورت حاضر شده است اين است كه زياد اهميت به آنها نميدهند و آنها در هيئت رئيسه مجلس رويهم گذارده شده بجريان نميفتد و جوابى بتقاضاكنندگان داده نميشود از طرف ديگر سردار سپه قيافهء خود را براى رسيدن به مقصود باندازه‌ئى نسبت به همه مخصوصا نسبت بروحانى و روحانىنمايان و اشخاص متنفذ در جامعه تغيير داده با همه مهربانى مىكند كه انسان تصور مينمايد او عوض شده باشد سردار سپه به خانه روحانيان حتى درجه دوم و سيم آنها ميرود از آنها ديدن مينمايد به آنها پول ميدهد با ارباب جرائد نزديك شده همه را از خود راضى مىكند گرچه تحصيل رضاى آنها هم آسان نميباشد چنان كه روزى نگارنده بر سردار سپه وارد مىشود ميبيند مدير روزنامه‌ئى كه شخص سيد تاجرزاده جوانى است در ميان باغچه با سردار سپه در صحبت است و تقاضائى پيش از كرم صاحبخانه از او دارد و او ميخواهد خود را از دست وى خلاص كند چشمش از دور بنگارنده ميفتد صدا مىكند و مرا ميخواند كه او را كمك نموده از چنگ اصرار و ابرام مدير روزنامه رهائى بدهم و در عين حال خوشحال است كه ميتواند با مصرف كردن پول مختصرى از دولت هنگفت كه جمع‌آورى كرده است ارباب جرائد را وادارد براى رسيدن او بآرزوى خويش قلمفرسائى نمايند .\r\nدوستان تجددخواه سردار سپه از او گله ميكنند كه چرا بروحانىنمايان اين درجه پر و بال ميدهد جواب ميدهد مصلحتى اقتضا كرده است اينطور بشود و اين يك رفتار موقتى است .\r\nدو سه ماه بدين منوال ميگذرد و سردار سپه براى رسيدن به مقصود خود چند كار مهم دارد و به همه ميپردازد و بانجام دادن آنها كامياب مىشود .\r\n( 1 ) موافقت دادن صاحبمنصبان ارشد قزاق شركاء كودتاى خود با خيال سلطنت\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nخويش و آرام نگاهداشتن كسانى از آنها كه با وزارت و رياست وى باطنا مخالف بوده و هستند چه رسد بپادشاهيش .\r\n( 2 ) موافق كردن رؤساى روحانى مركز و ولايات با اين مقصد و انصراف آنها از حمايت سلطان احمد شاه و وليعهد .\r\n( 3 ) به چشم ملت كشيدن كارهائى از آبادى مملكت و امنيت طرق و شوارع و توسعه دائره‌هاى نظامى و معارفى و اقتصادى كه مردم بدانند از قاجاريه در مدت يكصد و پنجاه سال سلطنت خود كارى براى ملك و ملت ساخته نشد و او در ظرف مدت كم اينهمه كارهاى سودمند انجام داده است .\r\n( 4 ) بدست آوردن دل شاهزادگان قجر غير از وليعهد ببرآوردن خواهشهاى آنها و روى خوش نشاندادن بيك‌يك ايشان بطوريكه آنها اميدوار بشوند در سلطنت وى بيشتر خوشوقت و خوشبخت خواهند بود تا در سلطنت سلطان احمد شاه .\r\n( 5 ) كه از كارهاى ديگر او مشكلتر است راضى كردن دولتهاى ديگر غير از دولت انگليس مىباشد مخصوصا روس بلشويك سردار سپه با اينكه از روسها نهايت تنفر را دارد و در دوران قزاقى خويش از دست صاحبمنصبان روسى صدمه بسيار خورده است و در اين دوره هم موجوديت او براى جلوگيرى كردن از نفوذ فكر و سياست روس بلشويك است در ايران با روسها به ظاهر طورى رفتار مىكند كه آنها در عين دلتنگى باطنى كه از او دارند ناچارند به او وانمود كنند كه او را دوست و طرفدار خويش ميدانند چنان كه يكى از نمايندگان رسمى روسها ميگفت چون سوسياليستى ايران قوتى ندارد كه ما بتوانيم بدست او مقاصد خود را در مقابل سياست انگليس پيش ببريم ناچار هستيم از همان راه كه آنها رفته و ميروند برويم و با سردار سپه بسازيم كه از راه دوستى كارهاى ما را انجام بدهد و يك جهت خود را در آغوش سياست دشمنان ما نيندازد .\r\n( 6 ) سردار سپه لازم دارد تودهء ملت به او نزديك و با او موافق باشند و اين كار آسانى نيست چه درباريان و روحانى و روحانىنمايان مخالف او ميان وى و تودهء ملت حايل هستند و باصطلاح تودهء ملت شمشيرى در دست دشمنان او ميباشند و گرفتن اين شمشير از دست آنها كار بسيار مشكلى است چنان كه بعنوان جمع كردن اعانه براى بدبخت\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nشدگانى در مدرسه نظام جشنى برپا كرد و مخارج اساسى آن را از خود داد و هياهوى زياد در اطراف آن برپا كردند بلكه مردم تهران را بدانجا بكشانند ولى مخالفين جلوگيرى كرده بهزار يك آنچه انتظار داشتند نرسيدند در صورتى كه او خود همه روزه و گاهى در يكروز دو مرتبه با اعضاء و اجزاء خويش بدانجا وارد ميشد و وروديه بعضى را هم از خودش ميداد .\r\nعصر گاهى است نگارنده براى كارى بر رئيس دولت وارد ميشوم جمعى از نمايندگان مجلس شوراى ملى آنجا هستند همه در كنار او نشسته‌اند مگر يكنفر كه دست به سينه ايستاده است و او سيد محمد تدين نايب رئيس مجلس شورايملى است سردار سپه متوجه او شده با لبخندى به او ميگويد رئيس بنشين حاضرين ملتفت ميشوند كه اين شخص بايستى رئيس مجلس بشود براى اينكه هرطور بخواهند مجلس را بگردانند در صورتى كه با رياست مؤتمن الملك بر مجلس آنقدرت را ندارند .\r\nسردار سپه از نگارنده ميپرسد آيا بجشن مدرسه نظام رفته‌ايد ميگويم خير اظهار حيرت كرده برميخيزد و ميگويد همه باهم ميرويم با يك هيئت ده پانزده نفرى روانه ميشويم يكى دو تن از نمايندگان كه اشخاص طمعكارى هستند در راه به او ميگويند آنجا بايد وروديه داد و خريد كرد ما پول نداريم سردار سپه بهريك از آنها مختصر پول طلائى ميدهد بعد دست بجيب ديگر برده پولى در ميآورد و ميخواهد بكسيكه طرف ديگر او راه ميرود بدهد اما دستى دراز شده براى گرفتن پول از او نميبيند و ملتفت مىشود غفلت كرده است فورا پول را بجاى خود برميگرداند و سعى مىكند ديگران ملتفت نشوند ميرويم بمدرسه نظام و ورود اين جمع در آن فضاى وسيع نمود مىكند چونكه خالى است و جز كاركنان و اداره نمايندگان و يكعده نظامى كسى آنجا ديده نميشود .\r\nسردار سپه با وجود ديدن اين بىاقبالى از خلق تهران به خود نااميد نميشود يكى بواسطه اعتماد بپشتكار خود و ديگر بواسطه بىاعتمادى بادبار و اقبال اين خلق چنان كه در آينده نزديك خواهيد خواند كه چند هزار نفر از هرطبقه از مردم اين شهر در همين مكان كه روبروى خانه سردار سپه است چادرها برپا كرده علمها برافراشته\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nبحمايت از سلطنت همين شخص هياهو برپا مينمايند چه در اول و دوم فروردين اين سال باد مخالف تندتر ميوزيد و همه را بر ضد اين شخص بمجلس شورايملى و بهارستان ميكشيد و به او سنگ و چوب و آجر پرتاب ميكردند و در پنجم و ششم آبان ماه باد موافق از اينطرف تندتر ميوزد اين است كه همه آنها بمدرسه نظامى و خانه و باغ سردار سپه رو آورده چند هزار خلق آنجا گرد آمده‌اند و سلام و صلواة بجانب او پرتاب كرده زنده بادش ميگويند .\r\nاينك موقع دنبال كردن اين موضوع نيست بايد از حال و كار سلطان احمد شاه در اروپا خبر بگيريم بايد به حال و كار وليعهد و اطرافيان او نظر كنيم بايد رفتار كاركنان سردار سپه را در مجلس مشاهده كنيم كه چگونه مىتوانند دست مؤتمن الملك را از رياست مجلس كوتاه كنند و يكى از خودشان را رئيس نمايند بايد از رفتار كاركنان سردار سپه در خارج مجلس براى تهديد كردن مخالفين او صحبت بداريم و بالاخره بآگاهى بر همهء اين مطالب وقايع ايام اول ماه آبان را شرح بدهيم .\r\nسردار سپه در پاريس نزد احمد شاه خبرنگارانى دارد كه از هرچه آنجا ميگذرد او را آگاه ميسازند و از تشبثات او جلوگيرى ميكنند سلطان احمد شاه چنان كه از پيش گفته شد اميدوار بوده است كه چون از مغرب ايران بخواهد وارد شود از هرگونه همراهى شيخ خزعل بهره‌مند خواهد شد اينك نااميد است چونكه بعد از مسافرت سردار سپه بمحمره و اطمينان يافتن او از موافقت انگليسيان با سلطنت او و مدارائى كه با خزعل مىكند و بازگشت بتهران به زمان كمى از طرف نظاميان خوزستان نسبت بخزعل بهانه جوئى شده او و اولادش را دستگير كرده بتهران ميفرستند و تصرفات نظاميان در ابوابجمعى او مانند تصرفات آنها در ديگر نقاط مملكت آزاد ميگردد خزعل هم بتهران آمده ساكن اينشهر و جزو خدمه سردار سپه مىشود و بديهى است اگر توصيه انگليسيان نبود خطر جانى هم براى او بود خزعل بسيار كوشش مىكند از تهران دور بشود اما نتيجه نميگيرد چنان كه ديده مىشود در سن هفتاد سالگى با آن چپيه و اگال كه بر سر دارد در برابر سردار سپه كرنش نموده تقاضاى مرخصى مىكند و التماس مينمايد براى معالجه چشمش بخارج مملكت سفر نمايد و جوابى نميشنود مگر با لبخند تمسخرآميز اينجا كحالهاى خوب داريم و بهرصورت\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nاحمد شاه مصمم است از طرف مغرب يا جنوب وارد شود چونكه نميخواهد از روسيه گذر نمايد تا عاقبت چه شود .\r\nو اما وليعهد روزبروز بر كدورت سردار سپه از او افزوده مىشود خصوصا كه ميبيند او خود را در دامان رجاله تهرانى افكنده ميخواهد به قوت وجهه ملى داشتن از خود دفاع نمايد و اين كدورت شدت مىكند در اثر ورود هردو يعنى وليعهد و سردار سپه به مسجد شاه تهران براى برچيدن مجلس ختم مجتهد مازندرانى شيخ عبد النبى كه در موقع نگارش نهضت حمار بگفته ظريفان نام برده شده سردار سپه پيش از وليعهد وارد مىشود و كاركنان وليعهد از روحانىنمايان و غيره نميگذارند او از طرف خلق انبوه كه آنجا جمعند احترامى كه او انتظار دارد ببيند و در موقع ورود وليعهد با سلام و صلواة و بگفتهء عوام سر دست او را وارد ميكنند و مينمايانند كه اين علىرغم سردار سپه است در صورتى كه پيداست بىاساس مىباشد و تنها در مقابل پولهائى كه از وليعهد گرفته‌اند خواسته‌اند با اين نمايش ساختگى دل او را خوش كرده باشند و در مقابل به آتش كدورت سردار سپه دامن زده او را واداشته‌اند بعمليات خصمانه خود نسبت بوليعهد سرعت داده باشد نگارنده در يكى از ملاقاتهاى خصوصى خود با وليعهد او را ملامت مىكند كه چرا راضى شدند چنين رفتارى بنمايند ميگويد اشخاص كوته‌نظر بىاجازه و بى رضاى من به اين اسبابچينى اقدام كرده بودند .\r\nدر اين احوال سلطان احمد شاه روز حركت خود را از پاريس معين كرده بوليعهد با تلگراف خبر ميدهد بىآنكه در اين باب هيچگونه جواب و سئوال با سردار سپه شده باشد نگارنده از سردار سپه ميپرسد آيا شاه ميآيد ؟ جواب ميدهد مطمئن باشيد نخواهد آمد روزى چند ميگذرد در مجلس شورايملى اقامه روضه‌خوانى است كه جاى نگارش اين كار بىتناسب در مجلس و علتهاى آن اينجا نيست وليعهد به آن مجلس ميآيد در موقع خارج شدن چشمش بنگارنده افتاده تقاضا مىكند از او ملاقات كنم با تعيين وقت و بديهى است همان روز سردار سپه خبردار مىشود اما نگارنده چنان كه به هيچ كدام طمعى ندارم از هيچكدام هم ملاحظه‌ئى ندارم روز وعده بديدن وليعهد ميروم و اين آخرين ملاقات من است با او در ايران اين ملاقات در حوضخانه زير طالار\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nبرليان باغ گلستان مىشود بطور خصوصى وليعهد ميگويد شاه وارد مىشود تلگراف شاهانه به من نموده روز ورود خود را معين كرده است و از جنوب خواهد آمد ميگويم اگر پاى او را به روى خاك بوشهر ببينم باور نخواهم كرد كه وارد شود وليعهد بىآنكه علت اين بدبينى را بپرسد از من سئوال مشورت‌آميز مينمايد كه در اين گيرودار تكليف او چه خواهد بود ميگويم اگر شاه آمد بمحض ورود او مرخصى گرفته براى تكميل تحصيلات خويش باروپا سفر نمائيد و اگر نيامد آنطور كه عقيدهء من است هرچه زودتر و بهروسيله كه ممكن باشد با سردار سپه بسازيد و هرطور رضاى اوست همانطور بنمائيد گرچه هيچ دخالت در كارها نكنيد و گرنه براى شما خطرناك است وليعهد اظهار نااميدى مىكند كه بشود با سردار سپه كنار آمد و از نگارنده تقاضا مىكند سردار سپه را ملاقات كرده پيغام ذيل را به او برسانم ميان من و شما دويست قدم فاصله است بيست قدم آن را شما برداريد و يكصد و هشتاد قدم را من برميدارم تا به يكديگر برسيم .\r\nفرداى اين روز سردار سپه را ملاقات كرده پيغام وليعهد را به او ميرسانم ميگويد جواب بدهيد كه مستقيما بشما جواب خواهم داد نگارنده اين جواب را بوليعهد مينويسد .\r\nو اما سلطان احمد شاه در پاريس مانند كسى كه از هرچه در تهران ميگذرد به كلى بى خبر بوده باشد خود و خانواده و كسانش كشتى گرفته در شرف حركت هستند كه از طرف انگليسيان به او اظهار مىشود رفتن شما بايران خطرناك است .\r\nبديهى است سردار سپه بانگليسيان گفته است اگر سلطان احمد شاه بايران بيايد از ورود او جلوگيرى خواهد شد آنها هم نميخواهند در اين وقت آن هم در جنوب و در اطراف زمينهاى نفت‌خيز آتشبارى بشود از طرف ديگر نگاهدارى سردار سپه را لازم ميدانند براى منافع مادى و معنوى كه در ايران دارند بعلاوه وعده‌هائى هم به او داده‌اند كه نميتوانند وفا نكنند اين است كه لازم ديده‌اند بشاه تذكر بدهند بايران حركت ننمايد و از روى سياست به او بگويند با تخت و تاج خود نبايد بازى بكند در صورتى كه او از پيش بازى كرده و باخته است و در حقيقت پدرش تخت و تاج را از دست داده در آنوقت كه از زرگنده شميران تهران زير بيرق روس و انگليس از ترس جانش پناهنده شد چقدر شباهت دارد فسخ عزيمت كردن سلطان احمد شاه از پاريس از\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nآمدن بايران با فسخ عزيمت نمودن وليعهد از مسافرت بآذربايجان از تهران اولى بسعى غير مستقيم سردار سپه و دومى بسعى مستقيم او در صورتى كه سلطان احمد شاه بايستى قياس كار خود را از كار وليعهد گرفته باشد .\r\nبهر حال شاه پول كشتى را براى خود و تمام همراهانش پرداخته است و پس گرفتن آن ممكن نيست و صرفنظر كردنش با خست او باز غير ممكن اين است كه ملكه سابق مادر خود و قسمت عمده از همراهان را با همان كشتى به طرف بصره و بغداد روانه مىكند و خود با يكى دو سه نفر از خلوتيان در پاريس ميماند بانتظار پيش‌آمدها بى آنكه شنيده شده باشد تشبثهائى براى جبران اين توهين و با نگاهدارى تخت و تاج خود كرده باشد مگر آنكه گفته شود اين آخرين تير نااميدى بوده است كه بدل و دماغ او رسيده و ديگر كار خود را گذشته دانسته باشد و سعى و كوشش را بىنتيجه .\r\nخبر نيامدن شاه در ايران منتشر شد و در ميان مردم بيعلاقه بپادشاه بيعلاقه بمملكت تأثير بدى نكرد مگر در وجود كسانى كه براى صلاح شخصى خود انتظار آمدن او را داشتند و البته در وجود وليعهد بسيار بد اثر مىكند زيرا كه اين خبر به آخر رسيدن سلطنت آنها را مىرساند علاوه بر سختى و بىتكليفى كه براى خود او هست و بر افسردگى او افزوده مىشود وقتى كه ميفهمد ملكه مادرش بايران وارد نشده بلكه از بصره ببغداد رفته است و در كربلا و نجف توقف خواهد كرد .\r\nاينك بمجلس شورايملى رفته ببينيم سردار سپه بدست كاركنان خود چگونه ميتواند به كار تغيير سلطنت رنگ قانونى بدهد پس از واقعه دوم فروردين يكهزار و سيصد و چهار ( 1304 ) هجرى شمسى يعنى اول اين سال و از ميان رفتن صحبت جمهورى بىاساس آرامى در مجلس حكمفرما شده دستجات مختلف به صورت ظاهر باداى وظيفه خود ميپردازند و در باطن كاركنان سردار سپه ميكوشند كار رياست مجلس را از چنگ مؤتمن الملك درآورده در دست خود بگيرند تا براى صورت قانونى دادن بتغيير سلطنت محذورى در هيئت رئيسه نبوده باشد .\r\nمؤتمن الملك رئيس مجلس بواسطه شخصيتى كه دارد و برادرش مشير الدوله در مجلس است و مورد توجه مىباشد با خيالات كاركنان سردار سپه در خوانده شدن\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nو مطرح نمودن مراسله‌ها و تلگرافها كه از ولايتها در تقاضاى تغيير سلطنت بمجلس ميرسد همراه نيست چونكه تصور مىكند نظاميان و نظميه‌ها هستند كه عامل اين كارند در صورتى كه سردار سپه ميخواهد كه در مجلس در اين باب يك را بر هزار و اندك را بسيار قلمداد كنند و در هياهوئى كه در اطراف تقاضانامه‌ها بشود هيجان در ولايات رويداده تقاضاهاى طبيعىترى هم برسد و جرائد هم نقل كنند و زمينه‌ها بهتر حاضر گردد كاركنان سردار سپه برئيس مجلس اعتراض ميكنند چرا تقاضانامه‌ها در مجلس خوانده نميشود و رئيس همه را بدفع الوقت ميگذراند بالاخره بر او سختگيرى ميكنند و او ناچار مىشود استعفا بدهد نتيجه استعفاى مؤتمن الملك را از رياست مجلس در فصل 38 خواهيد خواند اينك بيك حادثه كه در اثر اين حوادث روى داده است اشاره نمائيم .\r\nكاركنان سردار سپه در مجلس و در خارج از تحريكهاى آقا سيد حسن مدرس كه در مجلس نفوذ دارد و در دربار بحمايت قاجاريه و بر ضد سردار سپه بسيار كارروائى مىكند در زحمت هستند و لازم ميدانند گوشمالى به او داده شود و بديهى است نقشه عمليات نظاميان و نظميه‌ها ضد نقشه درباريان است در اين صورت از وقوع اين گونه قضايا در شهر براى رفع موانع و جلوگيرى نكردن نظميه و يا چنان كه شهرت دارد و بسيارى از شهرتها بىاصل است قدرى بالاتر از اين حيرتى نبايد داشت بهرصورت روزى سردار سپه به طرف مازندران براى سركشى باملاك و دارائى زيادى كه در آنجا دارد ميرود در غياب او از تهران صبح زودى است مدرس از خانه‌اش درآمده به طرف مدرسه سپهسالار ناصرى ميرود همراه او فقط يك طلبه روحانى هست در پيچ و خم كوچه باريكى دو نفر بر او حمله كرده دو تير رولور به طرف او خالى ميكنند كه يكى ببازوى وى اصابت كرده جراحتى وارد ميسازد مدرس ميفتد حمله‌كنندگان فرار مينمايند كميسرى نظميه محل نزديك است و شنيده مىشود كه رؤساى آن از محل كميسرى هم بجاى وقوع حادثه نزديكتر بوده‌اند تا چه درجه صحت داشته باشد معلوم نيست شايد هم اتفاقا بوده باشد بهرصورت رؤساى نظميه بفاصله دو سه دقيقه رسيده مضروب را كه در حال غشوه بوده است بمريضخانه نظميه مىبرند خبر بمجلس شورايملى و ببازار ميرسد دستجات همفكر با مدرس در مجلس و جمعى از تجار و كسبه\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nدر اطراف نظميه جمع ميشوند مدرس در مريضخانه به هوش آمده از بودن در مريضخانه نظميه بيشتر وحشت مىكند تا از جراحتى كه بر او رسيده است اصرار مىكند كه او را بفوريت بمريضخانه دولتى ببرند و حتى راضى نميشود جراح آن مريضخانه در كار جراحت او دخالت كند .\r\nحاضرين از نمايندگان مجلس شورايملى و از مردم شهرى كه جمع شده‌اند هم به مقصود او پى برده انديشه او را تأئيد ميكنند و نظميه ناچار مىشود فورا او را در تحت نظر نمايندگان مجلس بمريضخانه دولتى بفرستد مدرس در آنجا پس از معاينه كردن جراحان مطمئن كه ميفهمد زخم او كشنده نيست و جايش امن است آرام ميگيرد بلكه يك مسرت باطنى هم حاصل مىكند كه ميبيند مردم فوج‌فوج از هرطبقه بديدن او ميروند و هرقدر جراحان ميخواهند نگذارند اطراف او جمعيت شود فايده نكرده خودش اصرار دارد در را باز بگذارند هركس بخواهد وارد شود و در همين حال بتحريكات بر ضد سردار سپه و كاركنان او مخصوصا كاركنان نظميه پرداخته با كنايه‌هاى از صراحت بليغتر مىرساند كه اين واقعه بامر كاركنان نظميه روى داده است و مقصودش در اين عنوانها خدمت كردن بطبع رياست‌طلب خود و توجه دادن تمام مخالفين سردار سپه است بجانب خويش و اظهار مظلوميت نمودن براى خودشيرين كردن نزد عوام .\r\nمدرس مانند مجروح مظلوم مختصرى كه از زندگانى خود نااميد باشد روى تختخوابى كه در ميان حجره گذارده‌اند و اطراف حجره براى گردش واردين بدور آن تختخواب باز است دراز كشيده و همه وقت روز آن حجره پر است از واردين در صورتى كه هريك يكى دو دقيقه بيشتر توقف نمينمايند و ميروند و چون كسى ترديد ندارد كه اين يك حمله سياسى است كه واقع شده است به اين سبب بر وجههء ملى او افزوده مىشود و بر تنفر خلق از سردار سپه و كاركنان او بحديكه چون سردار سپه از مازندران برميگردد براى برائت ذمه خويش و جبران تنفرى كه از خلق نسبت به او حاصل شده است و با مقصود اساسى وى منافات دارد در مريضخانه از مدرس عيادت مىكند و او را بهر زبان كه بداند استمالت مينمايد بلكه قدرى زبان خود را نگاهداشته كمتر اسباب نفرت مردم را از وى فراهم آورد .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nيكى از مواقع كه قدرت بردبارى و صورت‌سازى و مزاج‌گوئى سردار سپه براى پيشرفت كارش آشكار ميگردد همين موقع است كه با چند كلمه صحبت مدرس را راضى كرده به ظاهر با خود رام مىكند مدرس هم كه دانسته است در مخالفت كردن با سردار سپه خطر جانى هست موقع را مغتنم شمرده روى خوش به او نشان ميدهد .\r\nخصوصا كه سردار سپه هم بگفتهء عوام رگ خواب مدرس را بدست آورده به او وعده ميدهد بعد از اين در كارهاى دولت با او مشورت خواهد كرد اين است كه بعد از بيرون آمدن مدرس از مريضخانه مكرر ديده مىشود كه اتومبيل سردار سپه در خانه او ايستاده او را سوار كرده بقصر سعدآباد كه عمارت ييلاقى سردار سپه است برده ساعتها با سردار سپه خلوت مىكند و با خوشحالى برميگردد .\r\nاز اين تدبير سردار سپه دو نتيجه ميگيرد اول راضى نگاهداشتن مدرس كه نه تنها بر ضد او حرف نزده بلكه براى او هم كارروائى بنمايد و دوم آنكه او را از نظر مردم بيندازد و به همه بفهماند كه نارضائى مدرس بواسطه مشورت نكردن با او و ببازى نگرفتن او در كارهاى دولتى بوده است اكنون كه به اين مقصود رسيده است راضى و خوشحال است سردار سپه هردو نتيجه را گرفته طولى نميكشد كه مدرس در وجاهت ملى بدرجه پيش از مجروح شدن ميرسد بلكه كمتر و درباريان هم بواسطه خلوتهاى پىدرپى طولانى كه مىكند با سردار سپه به او بدگمان شده از او مىبرند و اما مقصد اساسى مدرس اين است كه با عنوان سيد مقدس بىاعتنائى به دنيا توجه عوام را به خود جلب نمايد و با عنوان وجاهت ملى خواص يعنى رجال دولت و اشخاص متمول را منقاد خويش سازد و بر هردو رياست نمايد و باز بسيار علاقمند است كه در انتخاب رئيس دولت و اعضاى كابينه او نظر داشته باشد تا يكعده از دوستان خود را بوزارت برساند و بدست آنها استفاده‌هاى مادى و معنوى نموده باشد .\r\nسردار سپه ميداند كه مدرس ميخواهد مستوفى الممالك رئيس الوزراء بشود سردار سپه هم ميخواهد چون او بمقام سلطنت رسيد در اول كار يكى از رجال دولت كه وجهه ملى و احترام شخصى داشته باشد رئيس دولت بشود بمصالحى كه در نظر اوست در اين صورت اگر بمدرس وعده داده باشد كه او با سلطنت وى مخالفت نكند و در مقابل\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nسردار سپه مستوفى الممالك را بتقاضاى مدرس رئيس دولت نمايد از حقيقت دور نيست و آثار بعد بر صحت آن شهادت ميدهد و اين تنها مساعدتى بوده است از سردار سپه كه دربارهء مدرس براى رام و آرام كردن وى شده و مؤثر گشته است و بر اين قضيه عدهء بسيار كمى پى برده‌اند در صورتى كه بسيارى حتى از خواص حيرت دارند كه مدرس دشمن سردار سپه چگونه با يكى دو ملاقات خصوصى با او از دربار و درباريان بريد و در يك حدود مخصوص داخل كاركنان سردار سپه شد و چيزى را كه نميتوانند باور كنند اين است كه مدرس با مستوفى الممالك ساخته باشد و همخيال شده باشند و مستوفى الممالك كه ميگفت من نان و نمك قاجاريه را خورده‌ام با آنها مخالفت نميكنم براى رياست وزراء يافتن از طرف شاه بعد از قجر حاضر شده باشد چيزى كه ديده مىشود اين است كه ديده مىشود روابط خصوصى مستوفى الممالك با مدرس بيش از پيش شده است و هم مؤتمن الملك رئيس مجلس ميشنود كه مستوفى الممالك به كسى ميگفته است سيد علمى بلند كرده است ما هم ميرويم زير علم او در اين صورت بايد دانست كه مدرس ديگر كاركن دربار نبوده و از سلطنت سلطان احمد شاه حمايتى ندارد محمد حسن ميرزاى وليعهد هم قضيه را ملتفت شده نه تنها ديگر چشم اميدى به او ندارد بلكه به او بدبين است چنان كه نگارنده خود از وليعهد شنيدم ميگفت چهل هزار تومان 40000 ماهيانه يك ماه شاه را كه در غياب او گرفتم باروپا براى او بفرستم يك قلم بمدرس دادم كه در راه حفظ تخت و تاج ما كار بكند و از ميان رفت حالا برادرم آن پول را از من مطالبه مىكند و ميگويد براى چه به اين مصرف رساندى و نتيجه‌اش چه بود ؟\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n\r\nفصل سى و هشتم انقراض سلطنت قاجاريه و پادشاهى رضا شاه پهلوى\r\nگرچه با كشته شدن ناصر الدين شاه با اراده‌ترين پادشاهان قجر در حقيقت سلطنت اين دودمان منقرض گشت و اگر چهار روزى اعقاب او باز بر اريكه پادشاهى ماندند در سايه حكومت ملى و قانون اساسى بود كه از مظفر الدين شاه گرفته شد و اگر نخواهيم آنقدر دور برويم بايد بگوئيم با خلع محمد عليشاه چنان كه از پيش گفته شد سلطنت دودمان قجر انقراض يافت و چند سال سلطنت احمد شاه بمنزله بارانهاى ريزه‌ايست كه بعد از بارندگيهاى شديد زمانى كم فرود ميآيد .\r\nسلطان احمد شاه مكرر بيعلاقگى خود را بمملكت نشان داده است و چند مرتبه مسافرتهاى طولانى باروپا نموده تا اين دفعه آخر كه ديگر اميدى ببرگشتن خود ندارد و شايد بتوان گفت اگر در ظاهر از ممنوع شدن آمدن بايران اظهار دلتنگى كرده باشد در باطن بدحال نبوده است به چند جهت اول علاقه‌ئى كه به دارائى نقدى خود دارد و همه در بانكهاى خارج است و با توقف اروپا بهتر ميتواند به آن دارائى رسيدگى كند و با يك قسمت از آن در بورسهاى خارج بازى كرده مداخل نمايد دوم او خود را در برابر سردار سپه بمنزله گنجشكى ميبيند كه در چنگال باز گرفتار بوده اكنون خلاص شده است و البته نميخواهد دوباره به آن چنگال گرفتار گردد سيم اسباب عياشى را آنجا براى خود آماده‌تر ميداند گرچه مانند مظفر الدين شاه صحت مزاجش را هم فدا نمايد و اينها همه بنفع سردار سپه تمام مىشود كه بهتر بتواند دست خود را بپايه سرير سلطنت برساند سردار سپه بجلوگيرى كردن از باز آمدن سلطان احمد شاه ريشه پادشاهى قجر را بركنده و با فشارهاى پىدرپى كه بر محمد حسن ميرزاى وليعهد آورده او را سخت از خود مرعوب ساخته است و دست ويرا از تمام اسباب كوتاه نموده در اين صورت ميتواند خيال خود را از طرف شاه و وليعهد به كلى راحت بداند اولى را\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nنيامدنى و دومى را رفتنى بشمارد\r\nسردار سپه وليعهد را مانند محبوس محترمى در عمارت باغ گلستان نگاهداشته منتظر است به كار خلع قجر و نصب خود رنگ قانونى بدهد زان پس او را اخراج نمايد\r\nبديهى است اين كار بايد در مجلس صورت بگيرد و اين فرع وجود يك هيئت رئيسه مطمئنى است از طرفداران سردار سپه از اين نقطه‌نظر مؤتمن الملك رئيس مجلس را چنان كه در فصل پيش گفته شد واداشتند استعفاء بدهد بىآنكه در مجلس كسى بداند علت استعفاى او چيست مؤتمن الملك در خانه خود ميماند و يكعده از موافقين او براى واداشتنش بپس گرفتن استعفاء و يكعده از مخالفين وى براى حفظ صورت و خلط مبحث بهيئت اجتماع بر او وارد ميشوند از نگارنده هم تقاضا مىشود با آنها همراهى نمايم مذاكرات طولانى مىشود و مؤتمن الملك در جواب همه اصرارها عدم استطاعت خود را براى ادامه دادن به خدمت رياست مجلس تكرار مىكند بىآنكه دليلش را بگويد نگارنده هم كه پهلوى او نشسته‌ام و از اصل مطلب بى خبر او را بپس گرفتن استعفايش تشويق مينمايم يكوقت آهسته ميگويد شما اصرار نكنيد ديگر ممكن نيست بگذارند من كار بكنم نگارنده ملتفت ميشوم قضيه چيست جاى خود را تغيير داده برفقاى خويش اشاره ميكنم اصرار ننمائيد پس از اين شكست كه برئيس مجلس و طرفداران او ميرسد كسى را كه ميخواهند كه بدست او اين نقشه را عملى نمايند چون از يكطرف موقعيت شخصى ندارد و از طرف ديگر كار استعفاء مؤتمن الملك بطور اجبار كه قهرا بر همه واضح شده است تأثير بدى در وجود او و بيطرفان نموده زمينه براى رياست وى حاضر نيست و تنها داشتن اكثريت كافى نميباشد .\r\nاين است كه تدبيرى مينمايند كه اسم رياست را بر سر ديگرى گذارند كه همه به او رأى بدهند و رسم آن را اين شخص بجا بياورد براى رياست اسمى مستوفى الممالك را در نظر ميگيرند كه از يكطرف چنان كه نوشته شد اكنون مخالف سلطنت سردار سپه نميباشد و از طرف ديگر بعادتى كه دارد در وكالت مكرر غائب است و در رياست نيز كمتر حاضر خواهد بود پس كار هيئت رئيسه بدست نايب رئيس اول انجام ميگيرد كه تدين بوده باشد .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nاين است با يك اكثريت هنگفت بمستوفى الممالك براى رياست مجلس رأى داده مىشود اينجا اگر بمستوفى رد كند مجبور ميشوند ديگرى را انتخاب كنند و محذور پيش عود مىكند و اگر قبول كند محذورات ديگر براى خود او دارد كه نميخواهد دچار آن محذورات بگردد بهرصورت مستوفى الممالك چند روز نه رد مىكند و نه ميپذيرد و در اين صورت ناچار تمام كارهاى هيئت رئيسه بدست نايب رئيس جارى مىشود و بيدرنگ موضوع نوشتجات و تلگرافهاى از ولايات رسيده راجع بتقاضاى خلع قاجاريه و نصب سردار سپه از دوسيه‌ها درآمده براى مطرح شدن در مجلس حاضر مىشود و بجريان ميفتد در روزهاى اول آبان ماه هيئت رئيسه مجلس كارش منحصر است بفراهم آوردن اسباب اين كار و در مجلس علنى غير از گفتگوى اين موضوع و مبالغه كردن در اظهار بىتابى و بيقرارى ملت در همه جا براى تعجيل در انجام كار گفتگوئى نيست و البته مخالفين هم كه در اقليت هستند بيكار ننشسته‌اند و خود را مقابل كاركنان سردار سپه به كلى از ميدان خارج شده نشان نميدهند تا قضيه كشته شدن به وضع فجيع واعظ قزوينى در اول شب هفتم آبان ماه اتفاق ميفتد و شرح آن از قرار ذيل است .\r\nواعظ قزوينى نامش يحيى شخص ضعيف اندام بلند بالا محاسن زرد رنگ كمى داشت خوش‌قيافه خوش‌محاوره شاعر و نويسنده در سن سى و چند سال در كسوت روحانى پيش از اين اهل منبر بوده است و بعد مدير و سردبير روزنامه نصيحت قزوين شده است يكى از مليون پرحرارت بگفتهء دوستانش سوسياليست و بعقيدهء دشمنانش كمونيست .\r\nواعظ قزوينى در روزنامه خود گاه‌گاه از عمليات نظاميان در ولايات انتقاد ميكرد و اين موجب نارضائى نظاميان شده خاطر سردار سپه را از او ميرنجانند روزنامه‌اش را توقيف مىكند و خودش را بتهران طلبيده مدتى بىتكليف در تهران ميماند .\r\nواعظ قزوينى با نگارنده آشنائى مختصرى داشت و بيش از يكى دو مرتبه او را نديده بودم و لكن با بعضى از دوستان صميمى من روابط زياد داشت مخصوصا با شيخ محمد على الموتى نماينده قزوين معروف بثابت در يك جلسه عمومى در بيرون\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nشهر تهران كه جشن فلاحتى بود و سردار سپه آنجا حاضر شد و نگارنده پهلوى او بودم و ثابت پهلوى من ثابت از من خواست كه از سردار سپه تقاضا كنم واعظ قزوينى را مرخص كند به خانه خود برگردد سردار سپه شنيد كه او اين تقاضا را دارد جواب داد حالا موقع ندارد و بايد اينجا بماند نگارنده احساس كردم اين درخواست ثابت در وجود سردار سپه اثر خوش نبخشيد چونكه بتقاضاكننده هم خوشبين نبود .\r\nروز هفتم آبانماه ساعت ميان پنج و شش كه هوا تاريك بود مجلس شورايملى با جلسه علنى منعقد بود و چراغها ميسوخت در مجلس يعنى در فضاى نگارستان هياهوئى برخاست و صداى چندين تير رولور به گوش رسيد بعلاوه شليكى به طرف عمارت مجلس و طالار جلسه عمومى شد كه شيشه‌ها را شكسته گلوله بچهلچراغها خورد بعضى را شكست و ريخت مجلس برهم خورد نمايندگان و تماشائيها همه رفتند تنها نگارنده و اسماعيل خان سردار صولت نماينده قشقائى در جاى خود نشسته‌ايم بالاخره ما هم ميرويم ببينيم چه خبر بود و اگر مجلس ديگر برپا نميشود روانه گرديم در ميان طالار يك تاى كفش سرپائى نماينده لرستان كه روحانى تجددنمائى است ديده مىشود كه بجا مانده و با يك تاى كفش فرار كرده است بسرسراى عمارت ميرسيم هيئت رئيسه مجلس ديده ميشوند كه با رئيس كميسرى محل محمد عليخان گفتگو ميكنند و ميپرسند چه واقع شد او با حال اضطراب جواب ميدهد چيزى نبود شخص ناشناسى يكى دو تير رو بمجلس خالى كرد پليس او را دنبال نمود فرار كرد هيئت رئيسه به اين جواب قانع شده برميگردند تا جلسه را برپا كنند ولى عده‌ئى از نمايندگان رفته‌اند و عدد كافى نيست متفرق ميشوند .\r\nنگارنده چند دقيقه بعد از ديگران فرود آمده ميخواهد از بهارستان بيرون برود زير سردر كه طاقنمائى كوچك دارد مشتمل بر دو جاى قراول است و به روى همين سردر تاريخ تأسيس مجلس شورايملى بعنوان عدل مظفر نوشته شده ميبينم دو نفر يكى مرد چهل پنجاه ساله و ديگرى جوان بيست و دو سه ساله با حالت بسيار پريشان تكيه بدر داده ايستاده‌اند مرد مزبور كه از دور مرا ميبيند آهسته چيزى به آن جوان ميگويد و جوان برگشته نگاهى به من كرده با اشاره سر جواب منفى به او ميدهد در اين\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nحال محاذى آنها ميرسم و بىآنكه احترامى از آنها ديده شود ميگذرم جوان را حدس زدم از پليسهاى مخفى نظميه بود و شخص ناشناس را بعد شناختم يكى از آدمكشهاى معروف حسين فشنگچى بود بهرصورت اين شب موحش گذشت و صبح فرداى آن كه روز هشتم آبان ماه بود معلوم شد ديشب واعظ قزوينى بدبخت از جلو بهارستان ميگذشته است بر او حمله شده چندين گلوله بر او اصابت كرده و سر تير مرده است و هم شنيده شد كه در يكى از كوچه‌هاى نزديك بهارستان شخص ديگرى را هم كشته‌اند و در آخر شب زمين خون‌آلود را با خاك ميپوشانيده‌اند كه صبح كسى ملتفت نشود آنجا خون ريخته شده\r\nبهرحال واقعه شب دو نتيجه داد يكى آنكه واعظ قزوينى از ميان رفت و ديگر آنكه رعبى در دل اشخاص افتاد كه جرئت مخالفت كردن با پيش‌آمدها را نداشته باشند .\r\nاينك مجلس و مجلسيان را به حال خود گذارده برويم در اطراف خانه سردار سپه قدم زده ببينيم آنجا چه ميگذرد .\r\nچنان كه از پيش اشاره شده بدستور نظميه جمعى از تجار و كسبه و اشخاص متفرقه در فضاى مدرسه نظام روبروى خانه سردار سپه چادرها برپا كرده تحصن جسته‌اند و جمعى در خانه سردار سپه بعنوان تحصن توقف نموده نمايندگان اين جمع روز و شب مكرر با سردار سپه هم مجلس و همصحبت شده برادروار صحبتهاى دوستانه ميكنند خوشروئيها و چرب‌زبانيهائى از سردار سپه ديده و ميشنوند و تصور ميكنند بعد از آنكه سردار سپه بآرزوى خود رسيد باز همين جلسه‌ها را باهم خواهند داشت و همين رويهاى خوش و گفتارهاى دلچسب را خواهند ديد و شنيد و نه تنها شاه‌شناس خواهند بود بلكه همنشين شاه ميشوند .\r\nو اما عنوان تحصن اين جمع - اين جمع فرياد و داد ميكنند و حرارت بخرج ميدهند و دو مطلب ميطلبند اول آنكه در كوتاه كردن دست قاجاريه از سلطنت تعجيل بشود و ديگر آنكه سردار سپه بر آنها منت گذارده از بر سر گرفتن تاج كيانى سرنپيچد عجبا مگر احتمال سرپيچى ميرفته است خير ولى سردار سپه پس از آنكه تمام وسائل خلع قاجار و نصب خود را فراهم آورده است و ديگر شك ندارد كه به زودى به مقصود\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nخواهد رسيد براى مصلحت اظهار بيعلاقگى بتصدى خود به كار سلطنت مينمايد تا اشتها تيزتر شود و با اصرار و ابرام خلق ناچار شده باشد بپذيرد و نظير اين سياست را نادر شاه افشار اختيار كرد در موقعى كه دست آخرين دودمان صفوى را از سلطنت كوتاه كرد و خود آماده تخت‌نشينى گرديد در عين حال ميگفت هركس را ميخواهيد پادشاه كنيد و من به او خدمت خواهم كرد اينقدر گفت تا همه بالتماس افتادند كه او خود تاجدار بگردد اينجا هم سردار سپه همين رويه را پيروى كرد و بالاخره بر اصراركنندگان منت گذارده قول داده است كه اگر مجلس شوراى ملى به او تكليف كند تاجدار بگردد او از پذيرفتنش استنكاف ننمايد سردار سپه روزى يكى دو مرتبه بمدرسه نظام در ميان جمعيت رفته بمهربانى و ملاطفت بسيار آنها را دلگرم نموده بادامه دادن تحصن خود تشويق مىكند و اگر از كاركنان نزديك كسى را ببيند مىرساند كه وظيفه آنها زياد كردن اجتماع است .\r\nاين جمعيت تا روز نهم آبان در خانه سردار سپه در مدرسه نظام ميمانند و مخارج آنها را از هرجهت كاركنان سردار سپه ميدهند و سورچرانان باصطلاح عوام شكمى از عزا درميآورند\r\nسردار سپه در اين چند روز يكقسمت از وقتش صرف پذيرائى از اين مردم است و يك قسمت صرف تهيه ديدن نشستن بر تخت سلطنت و ترتيب كارهاى دربارى از تشريفات و لباسهاى مخصوص درباريان و مستخدمين و غيره و در هرحال در تمام كارها كه مىكند گوشهء نظر هم بباغ گلستان دارد تمام وسائل تبعيد كردن محمد حسن ميرزاى وليعهد را فراهم آورده منتظر است همان ساعت كه كار خلع قجر و نصب او در مجلس صورت قانونى يافت وليعهد را نه تنها از باغ گلستان بلكه از سرحد ايران بوعدهء هميشگى بيرون نمايد .\r\nمحمد حسن ميرزا در گوشه عمارت باغ گلستان دقايق آخر عمر سلطنت دودمان خود را با هزاران غم و اندوه ميشمارد و در عين حال از جان خود هم ايمن نميباشد در صورتى كه نه سردار سپه تا حيات كسى را مزاحم مقاصد خود نداند متعرض جان او مىشود و نه محذورات سياسى ميگذارد كه متعرض جان وليعهد بشود .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nو بهرحال در دو سه روز آخر كسى نه وليعهد را ملاقات مىكند و نه او ميتواند با كسى مذاكره يا مكاتبه داشته باشد و هرچه سردار سپه به مقصود خود نزديكتر ميگردد بر سختى ساعتهاى زندگانى نائب مناب آخرين دودمان قجر افزوده مىشود و در بدترين احوال امرار وقت مينمايد .\r\nباز برويم ببينيم كاركنان سردار سپه در مجلس شورايملى چه ميكنند و زمينه‌ها را چگونه فراهم ميآورند روز هشتم آبان يكهزار و سيصد و چهار ( 1304 ) كاركنان سردار سپه در مجلس ميخواهند اطمينان كامل داشته باشند كه فرداى آن روز در موقع رأى گرفتن بر خلع قجر و نصب سردار سپه اكثريت كامل خواهند داشت و چونكه رأى مخفى گرفته مىشود و معلوم نخواهد بود كى مثبت رأى داده است و كى منفى از اين رو ميخواهند از نمايندگان امضاء بگيرند كه آنها رأى مثبت خواهند داد در صورتى كه باز هم مشكل است معلوم باشد كى رأى مخفى را منفى داده است گرچه امضاء مثبت كرده باشد .\r\nبديهى است هيئت رئيسه مجلس اين تدبير را براى بدست آوردن رأى يكعده‌ئى كه دربارهء آنها مشكوك ميباشند نموده است و الا كاركنان سردار سپه را ميشناسند و ميدانند عدد آنها بيش از نصف نمايندگان است اين است كه ورقه حاضر كرده صورت پيشنهادى را كه به آن رأى گرفته مىشود بالاى آن نوشته ميدهند كاركنان خود امضا ميكنند و در شب هشتم آبان مجلسى در خانه سردار سپه كرده مركب از يك عده از هيئت رئيسه مجلس و يكعده از رؤساى نظام و نظميه و اشخاصى را از نمايندگان به آن مجلس بعنوان اينكه سردار سپه آنها را خواسته دعوت كرده آنجا از آنها امضاء ميگيرند كه ديگر مجال گفتگو نبوده باشد نگارنده در اينروز بواسطه كسالت مزاج بمجلس نرفته از اين موضوع اطلاعى ندارم شب است ساعت ده در حياط را ميزنند صاحبمنصبى است ميگويد از طرف حضرت اشرف آمده‌ام شما را احضار فرموده‌اند ميپرسم درشگه‌ئى اتومبيلى آورده‌ايد ؟ ميگويد خير در اينوقت شب وسايل نقليه عمومى مشكل بدست ميآيد و راه دور است چه بايد كرد ميگويد نميدانم به من امر شده است بشما بگويم فورا برويد به منزل حضرت اشرف ميپرسم شما مأمور هستيد مرا ببريد\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nميگويد خير ولى بايد مطمئن باشم كه رفته‌ايد .\r\nناچار روانه شده نزديك نصف شب است به منزل سردار سپه ميرسم اطاقها همه روشن است و جمعى از تجار و كسبه ديده ميشوند كه در اطاقها نشسته يا خوابيده‌اند و اينها متحصنين هستند سرپله عمارت يكى از نمايندگان مجلس از كاركنان سردار سپه ديده مىشود مانند قراول ايستاده است از او ميپرسم حضرت اشرف كجا هستند ميگويد اندرون - پس كى مرا احضار كرده است ميگويد برويد در زيرزمين آنجا تكليف شما معين مىشود ميفهمم احضار از طرف سردار سپه حقيقت نداشته است و اين تدبيرى بوده كه از طرف كاركنان سردار سپه به كار رفته ناچار ميروم باطاق زيرزمين جمعى از نمايندگان و صاحبمنصبان نظام و نظميه در اطراف نشسته ميزى در وسط است و روى ميز ورقه‌ايست بمحض نشستن ياسائى نماينده سمنان ورقه را برداشته بدست من داده ميگويد امضاء كنيد ورقه را ميخوانم و ميفهمم مطلب چيست و ميبينم ما بين شصت و هفتاد نفر از يكصد و بيست نفر نماينده آن را امضاء كرده‌اند ديدن اين ترتيب و عنوان غير واقع احضار شدن از طرف سردار سپه طورى مرا منزجر ساخته است كه هرپيش‌آمد ناگوارى را بر اين حال ترجيح مىدهم ورقه را روى ميز ميگذارم نماينده سمنان با تشدد ميگويد امضا كنيد جواب مىدهم اگر رائى داشته باشم در مجلس شورايملى مىدهم نه در اين سردابه ميگويد اگر امضا نكنيد بد خواهد شد اينجا من صداى خود را بلند كرده ميگويم مرا تهديد ميكنيد از اين بدتر براى من چه مىشود صداى من كه بلند شد از اطراف آمدند ببينند چه خبر است يكى از نمايندگان كه در اين صحنه رل بزرگى بازى مىكند با نگارنده دوست و شخص بافتوتى است ميرزا على اكبر خان داور جاى خود را تغيير داده نزديك مينشيند و خيرخواهى مىكند كه اندكى ملاحظه كرده اسباب دردسرى براى من فراهم نشود و چون يقين مىكند امضاء نخواهم كرد بحاضرين رو كرده ميگويد اجازه بدهيد با فلانى در باغچه گردش كرده برگرديم هردو درآمده نگارنده با وسيله نقليه يكى از دوستان كه اتفاقا ميرسد خود را به منزل مىرساند و داور بحوزه‌ئى كه بوده برميگردد و ميگويد فردا در مجلس رأى خود را خواهد داد فرداى اين شب يعنى روز نهم آبانماه هنوز هوا روشن نشده است آقا سيد حسن تقىزاده\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nوارد شده ميگويد براى تعيين تكليف امروز در مجلس آقاى علاء رفتند به منزل مستوفى الممالك با او تبادل نظر كرده بيايند اينجا و يا با تلفون خبر بدهند بديهى است هيچيك از ما خبر نداشته‌ايم از آنچه ميان مدرس و مستوفى الممالك و آنچه ميان اين دو و سردار سپه گذشته است و تصور ميشده است از منفردين ما سه نفر و دكتر مصدق و مؤتمن الملك و مشير الدوله و مستوفى الممالك داراى يك نظر ميباشند و هرچه بگويند و بكنند باتفاق يكديگر خواهد بود مستوفى الممالك هم تا اين ساعت غير از اين نظر نظرى اظهار نكرده است در اينحال ميرزا حسينخان علاء از خانه مستوفى الممالك تلفون مىكند كه رأى آقاى مستوفى الممالك اين است كه همه برويم بمجلس و رأى مثبت ندهيم شما برويد بمجلس و ما هم خواهيم آمد نگارنده شرح واقعه شب را براى تقىزاده نقل ميكنم ميگويد بسراغ من آمدند رو نشان ندادم اينجا بايد دانست كه دكتر محمد خان مصدق كه در اين موضوع رأى مثبت ندارد يك چنين مناسبت كه ما سه نفر با مستوفى الممالك در شور كردن در كار امروز داريم او با مدرس دارد و تصور مىكند همان مدرس قديم است سردسته هيئت روحانى مجلس و مخالف با آنچه كاركنان سردار سپه حاضر كرده‌اند و چون از مدرس ميشنود كه بمجلس خواهد آمد قطع مىكند براى مخالفت كردن است و او هم با عزم جزم در عقيدهء خود بمجلس ميآيد وعدهء مخالفين با مؤتمن الملك و مشير الدوله هشت نفر خواهند شد .\r\nغافل از آنكه مؤتمن الملك و مشير الدوله امروز بمجلس نخواهند آمد نقشه سياست مشترك مستوفى الممالك و مدرس هم كه از رفقاى خود پوشيده نگاهداشته‌اند از پيش گفته شده كه مدرس با سلطنت سردار سپه موافقت كرده است با اين شرط كه مستوفى الممالك رئيس دولت باشد اين شرط پذيرفته شده و مدرس تصور كرده ميتواند دولتى را كه مستوفى الممالك تشكيل بدهد و او بعضى از دوستان خود را وزير كند در دست گرفته در معنى حكومت نمايد در اين صورت آنها از اين حوزه بر كنار هستند و در خصوص صورت‌سازى در جلسه نهم آبان كه هردو نفر يعنى مستوفى الممالك و مدرس بتوانند طورى بازى كنند كه همكاران نزديك آنها و همفكران پيش از اين ايشان بسياست تازهء آنها پى نبرند و در مجلس هم حاضر شده و نشده باشند حاضر شده براى اغفال ديگران\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nو حاضر نشده براى واقع نشدن در محذور مخالفت نمودن ظاهرى نسبت به آنچه سرا با آن موافقت دارند نقشه‌ئى دارند كه در مجلس بموقع اجرا گذارده مىشود بلى قرارداد آنها با يكديگر و قرارداد هردو با سردار سپه اين مىشود كه هردو نفر بمجلس بيايند و پيش از آنكه مجلس منعقد شود تيمور تاش از طرف سردار سپه بمجلس آمده مستوفى الممالك را ببرد به منزل سردار سپه و او را بامر سردار سپه تا بعد از تمام شدن كار در مجلس آنجا توقيف نمايند و چون خواست برود عدم قبول رياست مجلس را نوشته بيكى از نمايندگان بدهد در مجلس بخوانند مدرس هم تا موقع خوانده شدن اين ورقه در مجلس بنشيند و چون ورقه خوانده شد بهانه بدست آورده از مجلس برود و بگويد چون مجلس رئيس ندارد رسميت نخواهد داشت .\r\nاين نقشه عينا عملى مىشود مستوفى الممالك بعد از مدتى كه بمجلس نميآمده امروز ميآيد و ميرود در حوزه‌ئى كه مدرس بر آن رياست دارد مينشيند بفاصله كمى تيمور تاش وارد شده با شتاب و رفتارى كه مخصوص خود اوست مستوفى الممالك را برداشته روانه ميشوند رفقاى نگارنده يعنى تقىزاده و دكتر مصدق و ميرزا حسينخان علاء از اين پيش‌آمد اظهار حيرت ميكنند بعد از رفتن مستوفى الممالك مجلس علنى در تحت رياست نايب رئيس اول سيد محمد تدين منعقد مىشود .\r\nمجلس امروز از هرجهت تازگى دارد اولا دستورش منحصر است بتغيير سلطنت طرفداران سردار سپه مانند لشگر فاتح بطالار مجلس وارد شده هريك در جاى خود قرار ميگيرند ثانيا تماشاچيان اين جلسه غالبا غير از تماشاچيان جلسه‌هاى عادى مجلس هستند و در ميان آنها اشخاصى ديده ميشوند كه با نگاههاى غضب‌آلود خود ميخواهند اگر مخالفى باشد او را ترسانيده از خيال مخالفت بيندازند و بهرصورت مجلس روح وحشتناكى به خود گرفته است كه نميشود وصف كرد صورت مجلس پيش خوانده مىشود و تصويب ميگردد اول كسى كه تقاضاى نطق پيش از دستور كرده است مدرس است اظهار مىكند مجلس رئيس ندارد نايب رئيس ميگويد چرا آقاى مستوفى - الممالك هنوز رد نكرده‌اند كه رئيس بوده باشند مدرس ميگويد خير رد كرده‌اند و رو مىكند بميرزا حسينخان علاء كه طرف ديگر مجلس نشسته است و مستوفى الممالك\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nنزد اوست ميگويد بخوانيد ورقه خوانده مىشود و نتيجه‌ئى كه ميبخشد اين است كه مدرس بعذر بىرئيس بودن مجلس خود را از ميان دو محذور بودن خلاص كرده از مجلس بيرون ميرود و نايب رئيس ميگويد خوانده شدن اين ورقه اثرى ندارد چونكه جواب رد يا قبول دادن مستوفى الممالك بايد بهيئت رئيسه رسيده باشد و بطور رسمى در مجلس خوانده شده باشد و اين گفتار او مطابق قانون است\r\nبهرحال دستور شروع مىشود و پيشنهاد خلع قجر و نصب سردار سپه خوانده مىشود چهار نفر نام خود را ثبت كرده‌اند بعنوان مخالف بودن اول دكتر محمد مصدق دوم آقا سيد حسن تقىزاده سيم ميرزا حسينخان علاء چهارم نگارنده دكتر مصدق از رفتار بىانتظارى كه از مدرس رويداده بحيرت مانده دنبال وى رفته است كه سبب آن را بپرسد نامش خوانده مىشود حاضر نيست تقىزاده بكرسى خطابه رفته اظهار مىكند كه او خدمات سردار سپه را تقدير مينمايد و وجود او را براى مملكت مفيد ميداند و با ارتقاء رتبه وى مخالف نيست ولى نميخواسته است اين تغيير سلطنت در يك چنين هوا و محيطى واقع شده باشد يعنى به صورت غير طبيعى و عادى مدافع لايحه ميرزا على اكبر خان داور چند كلمه دفاع مىكند و مينشيند بعد از آن ميرزا حسينخان علاء در همان زمينه نطق دكتر محمد خان مصدق السلطنه\r\nتقىزاده صحبتى داشته مخالفت خود را اظهار مىكند و داور دفاع مينمايد و نوبت بدكتر مصدق ميرسد كه حاضر شده است .\r\nدكتر مصدق نطقى مفصل و منطقى نموده بدون هيچ ملاحظه عقيده خود را\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nبيان مينمايد و بر سر عقيده خود ايستاده ميگويد وجود سردار سپه در اين مقام كه هست يعنى رياست وزرا براى مملكت سودمند است اما اگر شاه شد بموجب قانون ديگر مسئوليت نخواهد داشت و استفاده‌ئيكه اكنون مملكت از وجود او مىكند ديگر نخواهد كرد مگر آنكه بعد از رسيدن بمقام سلطنت باز بخواهند وزير مسئول هم بوده باشند كه اين با اساس مشروطيت منافى است و چنين حكومت در هيچ كجا وجود ندارد و براى تحقير موضوع نام يكى از دولتهاى بسيار كوچك را كه بمنزلهء يك حكومت كدخدائى است ميبرد دكتر مصدق نطق پرحرارت خود را با اظهار مخالفت صريح پايان ميدهد و مدافع را در دفاعيكه مىكند به زحمت مياندازد دو ساعت از ظهر گذشته است يكى پيشنهاد مىكند مذاكرات كافى است نگارنده با كفايت مذاكرات مخالفت مىكند نايب رئيس ميگويد بگذاريد فلانى هم حرف خود را بزند تا تمام مخالفين حرفشان را زده باشند .\r\nنگارنده بر كرسى خطابه رفته پس از اسكات كسانى كه ميخواهند هوچيگرى نمايند ميگويم وقتى قانون اساسى در اين عمارت نوشته ميشد و آنوقت هم فشار كمتر از حالا نبود سخن من باينجا ميرسد صداى مشت يكى از نمايندگان كه به روى تخته خورده مىشود بلند شده ميبينم همان شخصى است كه شب پيش مرا تهديد ميكرد ميگويم بديهى است ميخواهيد بگوئيد حالا فشارى نيست اما شما هم حق نداشتيد ديشب در مجلس معهود مرا تهديد نمائيد اين سخن او را ساكت و شنوندگان را متحير ميسازد خلاصه عنوان ميكنم كه قجر رفت خدا و عمليات او او را برد سردار سپه ميآيد خدا و عمليات خودش او را ميآورد پس چرا من در صف مخالفين هستم چونكه غير از اين دو سيمى هم هست كه نامش قانون است كه نميدانم كدام ماده از مواد آن بما اجازه ميدهد در اين كار بدين صورت مداخله نمائيم و بر خلاف قسميكه در همين موضوع ياد كرده‌ايم رفتار كنيم و در اين زمينه مخالفت خود را بيان كرده مينشينم در صورتى كه رفقاى من هريك پس از اظهار مخالفت از مجلس بيرون رفته‌اند داور چند كلمه اظهار مىكند و مجلس برأى گرفتن ميپردازد رأى مخفى گرفته مىشود و باكثريت تام لايحه تصويب شده كار خاتمه مييابد و نتيجه‌ئى كه بر مذاكرات مخالفين مترتب ميگردد اين\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nاست كه سردار سپه ملتفت مىشود اين مجلس براى تصرف كردن در قانون اساسى و تغيير سلطنت دادن صلاحيت ندارد و درصدد تشكيل يك مجلس بزرگتر كه نمايندگان طبقات مختلف از ولايات آمده ضميمه اين مجلس شده صورت قانونى به كار خود بدهد برميآيد چنان كه نوشته خواهد شد .\r\nمرحوم حاج ميرزا يحيى دولت‌آبادى\r\nو از اين جهت پس از آنچه در نهم آبان در مجلس شورايملى ميگذرد تا موقع\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nانعقاد مجلس عالى بسردار سپه عنوان اعليحضرت گفته نميشود بلكه و الا حضرتش ميگويند .\r\nبهرصورت هيئت رئيسه مجلس بيفاصله بعد از تمام شدن مجلس لايحه حاضر شدهء خود را بتوسط نايب رئيس و يكعده از رؤساى شعب مختلف بحضور و الا حضرت مىبرند و الا حضرت آنها را استقبال كرده باحترام ميپذيرد و بنايب رئيس مجلس در ازاى اين خدمت شش هزار تومان انعام ميدهد .\r\nو اما و الا حضرت معزول يعنى محمد حسن ميرزاى وليعهد در همين روز يعنى بعد از ظهر نهم آبان مأمورين تبعيد او وظيفه خود را انجام ميدهند به ترتيب ذيل :\r\nصاحبمنصبى بر وليعهد وارد شده به او امر ميدهد كه لباس نظامى را تبديل نمايد پس از انجام اين كار او را از عمارت باغ گلستان خارج كرده در اتومبيل سفرى نشانده با نهايت سرعت و بيدرنگ در هيچ كجا مسافت ميان تهران قلعه سبزى را طى كرده از سرحد عراق عرب خارج مينمايند و دسته ديگر از نظاميان و عملجات دربارى اثاثيه سلطنتى را بحيطه تصرف در ميآورند سردار سپه بعد از اين روز تا روز انعقاد مجلس عالى خلطه و آميزش خود را با مردم چندان تغيير نميدهد و متحصنين را با مهربانى از خانه خود و از مدرسه نظام خارج مينمايد و بيفاصله به تهيه تشكيل مجلس عالى ميپردازند و طولى نميكشد كه با وسايل نقليه نظامى جمعى از رؤساى روحانى درجه اول از تجار و اعيان و معاريف ولايات بتهران رسيده با يك دعوت بزرگ از اشخاص مهم از هرطبقه از مردم تهران در تكيه دولت يك مجلس عالى تشكيل شده آن مجلس لايحه‌ئى را كه در نهم آبان در مجلس شورايملى تصويب شده تثبيت و تأئيد مينمايد .\r\nو سردار سپه اعليحضرت پادشاه كل ممالك محروسهء ايران ميگردد و بپسرش محمد رضا كه هنوز به حد بلوغ نرسيده است مقام وليعهدى داده مىشود و باز طولى نميكشد كه مجلس رسمى ديگر در اطاق موزه باغ گلستان با حضور سفراى خارجى و نمايندگان عادى و فوق العاده ملت تأسيس شده اعليحضرت تاج كيانى را بر سر ميگذارد و دولتى برياست ميرزا حسنخان مستوفى الممالك تشكيل داده مىشود كه وزراء آن با مشورت مدرس تعيين ميشوند و مدرس چند روزى خود را ايران مدار تصور مىكند گفتم چند روزى بلى چونكه سردار سپه شاه مىشود بىآنكه اندك تغييرى در مداخله كردن در\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nتمام كارها بدهد و يا آنكه كمتر قدرت و اختيارى براى رئيس دولت و وزراء او بوده باشد چه رسد به ديگرى كه بخواهد از قدرت و اختيار وزير استفاده اعتبارى نموده باشد .\r\nسردار سپه بعد از تاجگذارى كه كارش تمام مىشود و ديگر بمستوفى الممالكها و بمدرسها احتياجى ندارد با آنها بسرسنگينى رفتار مىكند و مخصوصا بمدرس كه ديگر هيچ اعتنا نميكند آنها هم تكليف خود را ميدانند و به زودى خواهيد خواند\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nكه عاقبت كارشان چه مىشود .\r\nاينك نظرى بدربار پهلوى انداخته ببينيم آنجا چه ميگذرد گفتم دربار پهلوى بلى سردار سپه نام خانوادگى نداشته است و خود اول سلسله است لغت پهلوى را كه نام خانواده ميرزا محمود خان پهلوى بود براى نام خانوادگى خود اختيار كرده صاحب اول او را واميدارند از آن نام استعفا بدهد و از اين رو منبعد سردار سپه پهلوى و دربارش دربار اعظم پهلوى ناميده مىشود و براى رياست دربار اعظم عبد الحسين خان تيمور تاش بجنوردى خراسانى انتخاب ميگردد اين شخص مكرر در اين كتاب نام برده شده است اكنون در ميان اشخاص غير نظامى نزديكترين اشخاص است بشاه پهلوى و چون تحصيل كرده و خارج ديده و شخص كاركن و تجددخواه است براى تغيير دادن اوضاع مملكت وجودش در دربار مؤثر واقع ميگردد و البته همين تيمور تاش و امثال او در دورهء پيش از پهلوى هم مصدر كارها بودند بىآنكه توانسته باشند قدمى رو باصلاحات اساسى بردارند پس اساس كار علاقمندى شخص پهلوى است بترقى دادن مملكت كه اشخاص تجددخواه مىتوانند جرئت كرده به دادن تغييراتى كامياب گردند .\r\nتيمور تاش دربار باشكوهى براى پهلوى مرتب مىكند و چون مردم تهران در روزهاى آخر كه در خانه شاه و در مدرسه نظام هروقت ميخواسته‌اند شاه را ميديده‌اند اكنون هم تصور ميكنند مىتوانند بدربار و بحضور شاه آمدوشد نمايند تيمور تاش آب پاك بدست همه ريخته ميگويد شرفيابى حضور اعليحضرت براى همه كس ممكن نيست و براى آنها هم كه ممكن است وقت و ترتيب معين دارد تيمور تاش ميخواهد با داشتن وزارت دربار نمايندهء مجلس شوراى ملى هم باشد اما نميتواند باينكار رنگ قانونى بدهد كه وكلاء اگر وزير شدند بوكالت هم باقى بمانند با وجود اين براى اداره كردن مجلس زمام اكثريت مجلس را در دست گرفته هرطور دستور بدهد به همان طور در مجلس جارى مىشود تيمور تاش مانند صدر اعظمهاى قديم در تمام كارهاى دولتى در هروزارتخانه دخالت مىكند و هيچگونه عزل و نصبى بىاجازهء او واقع نميگردد .\r\nو بالجمله طولى نميكشد كه تيمور تاش مرجع كل امور مملكت و واسطه ميان همه با شاه واقع ميگردد غير از نظاميان و كارهاى مربوط بنظام چه شاه پهلوى در\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nكارهاى نظامى مانند ايام وزارت جنگ خود دخالت تام كرده بهيچكس هيچگونه رخنه نميدهد و اگر اسم وزارت جنگ را بر سر كرسى بگذارند صورتى است بيمعنى و ابدا اختيارى به او داده نميشود و بايد دانست كه در غير كارهاى نظامى شاه پهلوى حاجتمند وجود چنين شخصى است مخصوصا در مسائل مربوط بخارجه و بالاخص به كار روس بلشويك كه از آنها انديشه دارد و در دست داشتن شخصى را كه زبان آنها را بداند و با چرب زبانى بتواند ايشان را بمصلحت اغفال نمايد مغتنم ميشمارد و بهرصورت جاى تيمور تاش در دربار پهلوى خاليست و او جاى خود را ميگيرد در صورتى كه معلوم نيست آيا تيمور تاش با آن تلون مزاج كه دارد و تجاوز از حدى كه لازمهء هرمتلون المزاج است آيا خواهد توانست خود را در مقابل شاه پهلوى طورى نگاهدارد كه تا آخر دوام كند يا نه ؟ و در سياست خارجى آيا خواهد توانست روس و انگليس هردو را راضى نگاهدارد تا بواسطه نارضائى يكطرف از جانب او و يا نارضائى هردو طرف از هردو جانب صدمه نخورد و آيا بعد از آنكه شاه پهلوى احتياجش از وى بر طرف شد باز او اين تقرب را خواهد داشت يا نه و بالاخره با بىبندوبارى شديد كه در كار خرج بلكه ول خرجيها زيادرويها دارد عاقبت زندگانى او چه خواهد شد خصوصا با رفيق ناقلائى كه دقيقه‌ئى دست از او برنميدارد يعنى فيروز ميرزا نصرة الدوله مسائلى است كه آينده را بايد انتظار كشيد بهرصورت اكنون اين شخص شخص دوم مملكت شمرده مىشود و هركس باسم رئيس دولت باشد ناچار بايد مطيع اوامر تيمور تاش كه حكايت كننده از امر شاه است بوده باشد .\r\nدر اين صورت پيداست عمر رياست مستوفى الممالك كه در باطن در اثر قرارداد پنهانى روى كار آمده است و در ظاهر باصرار شاه كه حتى براى حفظ صورت به او پيغام داده شده كه اگر بر شما ناگوار است به من تعظيم نمائيد من از شما توقع تعظيم كردن ندارم بيائيد رياست وزراء را قبول نموده دولت را تشكيل بدهيد بسى كوتاه خواهد بود چه نه او ميتواند آلت بىاراده‌ئى در دست شاه و وزير دربارش بوده باشد و نه آنها ميخواهند در مقابل قدرت و اختيارات نامحدودى كه براى خود قائل هستند ارادهء شخص ديگرى را ببينند آن هم اراده‌ئى كه نظريات اشخاص ديگرى را هم در هرلباس\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nدر برداشته باشد .\r\nمستوفى الممالك باشتباهى كه در قبول كردن اين رياست كرده است وقتى پى ميبرد كه خود را در ميان دو محذور ميبيند يا آلت بىاراده شدن مانند يك سرباز در مقابل صاحبمنصب خود و يا اگر بپذيرند استعفاء دادن و خارج شدن خصوصا كه بار سنگين توقعات مدرس و جمعى از همدستان او را هم بدوش گرفته و نميتواند يك قدم هم آنها را بمقاصد خود نزديك نمايد .\r\nمستوفى الممالك بعد از يكعمر آقائى كردن ساعتهاى سختى از عمر آخرين رياست خود را طى مىكند با اضطراب ظاهرى و باطنى و بالاخره ناچار شده استعفا ميدهد و كنار ميرود .\r\nدر اينوقت كسى از وزراء كه همدست وزير دربار و بلكه رفيق مسلط بر اوست فيروز ميرزاى نصرة الدوله است كه او را وزارت ماليه داده‌اند براى اينكه دست مستخدمين امريكائى را از كار كوتاه كرده آنها را روانه كند نصرة الدوله و وزير دربار چنان صلاح ميدانند كه مهديقليخان هدايت مخبر السلطنه را كه عضو كابينه است حاضر كنند نام رياست وزراء با او باشد و كارش با آنها چونكه هنوز به كلى از داشتن نام يك شخص از رجال قديم بر سر رياست وزراء بىنياز نميباشند مخبر السلطنه هم بهر ملاحظه كه بوده است اين كار را قبول مىكند چنان كه از خود او شنيدم ميگفت با اينها قرار داده‌ام دستشان را باز بگذارم كار بكنند و هم ديده مىشود در روزهاى اول رياست وى شبى در مجلسى كه همه جمع هستند و نگارنده نيز حاضر است رئيس الوزراء از جانب شاه احضار ميگردد و چون ميخواهد برود فيروز ميرزاى نصرة الدوله دست تيمور تاش را كشيده ميگويد با او برويد نگذاريد تنها بماند و از اين كار دو چيز فهميده مىشود يكى آلت بىاراده بودن هدايت رئيس دولت و ديگر بازيگر ميدان بودن نصرة الدوله و سمت او نسبت بوزير دربار .\r\nنصرة الدوله با پرروئى شديد كه دارد با ميلسپو رئيس مستخدمين امريكائى پيچيدگى مىكند و حتى مكاتباتى را كه ميان او و رئيس ماليه رد و بدل مىشود مشتمل بر تعرضها و تحكمهاى بسيار از طرف او ميدهد در روزنامه‌ها براى تحقير كردن از رئيس\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nماليه ميلسپو نشر ميدهند و بالاخره ميلسپو مجبور مىشود استعفا داده ايران را ترك بگويد .\r\nپس از خاتمه يافتن كار مستخدمين مزبور حاجتى كه بوجود نصرة الدوله بوده است بر طرف مىشود و با يك پيش‌آمد نه بازيگرى ميدان دربار پهلوى و نه رياست و وزارت ماليه و نه مقام و مرتبه شاهزادگى براى او باقى ميماند شرح مطلب آنكه ايلات فارس شورش ميكنند بر ضد سلطنت پهلوى در موقعى كه اكبر ميرزاى مسعود بهترين دوست و رفيق فيروز ميرزاى نصرة الدوله والى فارس است و محمد حسين ميرزاى سرتيپ برادر نصرة الدوله رئيس قشون ساخلوى آن ايالت مىباشد و هردو مورد بدگمانى شاه واقع ميشوند و رشته اين بدگمانى بفيروز ميرزا اتصال يافته او را معزول و محكوم و از حقوق مدنى محروم ميسازند و نصرة الدوله همه چيز يك مرتبه هيچ مىشود و چرب زبانى و جرئت و جسارت او در مجلس محاكمه علنى وى در عدليه نميتواند او را از مهلكه نجات بدهد\r\nو بالاخره اغتشاش فارس با سعى و كوشش و فداكارى شديد امير لشگر حبيب اللّه خان شيبانى و با جنگهاى خونين كه ميان قشون دولت و ياغيان از عشاير فارس واقع مىشود و جمعى كثير از دو طرف كشته ميشوند بر طرف شده مدتى امير لشگر مزبور والى نظامى فارس ميگردد و آن ايالت را مانند ساير ايالات منظم ميسازد .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n\r\nفصل سى و نهم باقى عمر مجلس پنجم و شرح حال نگارنده و رفيقان\r\nسلطنت پهلوى و دولت او را به حال و كار خود گذارده از كارهاى مجلس پنجم و بقيه عمر او بعد از تغيير سلطنت و از شرح احوال نگارنده و رفيقان صحبتى بداريم .\r\nمجلس پنجم بعد از نهم آبانماه يكهزار و سيصد و چهار ( 1304 ) شمسى كه كار تغيير سلطنت را انجام داد از جوش و خروشى كه داشت افتاده مانند باركشى كه چون بار سنگين خود را بجا نهاد تكيه داده استراحت مىكند راحت كرده به كارهاى جزئى ميپردازد و وظيفه‌ئى براى خود تصور نميكند مگر آنكه لايحه‌ئى از طرف دولت بيايد و بقيد يك فوريت يا دو فوريت آن را با يك صورت‌سازى مختصر بگذراند و در حقيقت اكثريت مجلس تابع نظر تيمور تاش وزير دربار پهلوى مىشود چنان كه از پيش اشاره شد در اين صورت هرانتظار از مجلس باشد بايد آن انتظار را از دربار داشت و بس آقا سيد محمد تدين هم بآرزوى خود رسيده در چند ماه آخر عمر مجلس پنجم از نيابت برياست مجلس ميرسد بىآنكه جز اطاعت اوامر دربار كارى داشته باشد .\r\nو اما حال و كار نگارنده و رفقاى من بعد از نهم آبان - بعد از مخالفت نمودن نگارنده و سه نفر از رفقا با لايحه تبديل سلطنت ما چهار نفر بعلاوه ميرزا حسنخان پيرنيا مشير الدوله از حضور در مجلس خوددارى مينمائيم اما ميرزا حسينخان پيرنيا مؤتمن الملك كه در كارها روح تعبدى دارد گاه‌گاه بمجلس رفته صورت ظاهرى را براى خود نگاهميدارد .\r\nيكى دو هفته در خانه‌هاى ما چهار بلكه پنج نفر آزاد نيست و بعضى كه خواسته‌اند بر ما وارد شوند مورد تعرض كاركنان نظميه شده بلكه كسانى از آنها آزار و اذيت هم ميبينند در اين صورت اطلاع ما از حال و كار يكديگر بوسيله تلفون و يا گاهى بطور غير مستقيم است پس از انقضاى كار مجلس مؤسسان و اتمام امر سلطنت اندكى\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nوضع تغيير كرده كمتر متعرض آمدوشد ما ميشوند با اينكه ما دعوت دربار را براى حضور در آن مجلس نپذيرفته و حاضر نشده‌ايم بيست روز به اين ترتيب ميگذرد بعضى از رفقا را نظر اين است از اين دو سه ماه بقيه عمر نمايندگى مجلس صرف نظر كرده ديگر بمجلس نرويم و بعضى نظر دارند كه خود را از كارها دور نگرفته بنمايندگى تا آخر عمر مجلس باقى بمانند ولى نميخواهند تصميم انفرادى گرفته باشند .\r\nبالاخره موقعى بدست آمده جلسه‌ئى مىشود و اكثريت با كسانى ميگردد كه طرفدار ادامه دادن بحضور در مجلس ميباشند و آنها مشير الدوله و تقىزاده و ميرزا حسينخان علاء هستند دكتر محمد خان مصدق و نگارنده در اقليت مانده بتبعيت رأى اكثر روز بعد از اين مجلس در بهارستان حاضر ميشويم بعضى مانند پيش داخل جريان كارها ميشوند و بعضى تنها بحفظ صورت قناعت كرده وقت ميگذرانند تا مجلس تمام شده از ميان دو محذور چنان كه از پيش نوشته شد رهائى مييابند .\r\nمجلس پنجم به آخر رسيد و بايد ديد آيا كار بزرگش تنها تغيير دادن سلطنت بوده يا آنكه در عين گرفتارى به آن كار و عوارضش كارهاى اساسى ديگر هم كرده است ؟\r\nگرچه كارهاى مجلس را در دفاتر خود مجلس بايد رسيدگى كرد اما بمناسبت عضويت نگارنده در مجلس پنجم از خوانندگان كتاب خود رخصت ميطلبم بشمه‌ئى از كارهاى مهم كه در آن مجلس طرح اساسيش ريخته شده از آن يادگار مانده است اشاره نمايم .\r\nنگارنده در مجلس اظهار مىكند من در خدمت نمايندگى خود در دو راه بيشتر قدم خواهم زد يكى در راه معارف براى روشن كردن دماغها و ديگر در اقتصاديات براى سير كردن شكمها كه چون قومى راه را از چاه خواست تميز بدهد و رو بسعادت خود رهسپار گردد بايد شكمش سير و دماغش روشن بوده باشد و چون كميسيون معارف در مجلس موجود است اما كميسيون مخصوص براى اقتصاديات وجود نداشته است لهذا پيشنهاد ميكنم كميسيونى به اين نام بر كميسيونهاى رسمى براى همه وقت افزوده شود و هم پيشنهاد ميكنم انتخاب اعضاى اين كميسيون بموجب مادهء دوم نظامنامه مجلس بانتخاب جمعى صورت بگيرد و هردو پيشنهاد من پذيرفته مىشود انتخاب جمعى بواسطه اشكالى كه دارد تا كنون براى هيچ موضوع در مجلس سابقه نداشته است در\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nاين موضوع عملى شده با وجود مخالفتهائى كه از اشخاص حسود مىشود يكعده از بهترين اشخاص براى اين كميسيون انتخاب ميشوند نگارنده هم بمناسبت اينكه پيشنهادكننده هستم بعضويت آن منتخب ميگردم .\r\nكميسيون اقتصاد داير مىشود ميلسپو رئيس مستخدمين امريكائى وجود اين كميسيون را در مجلس مغتنم شمرده غالبا در جلسات آن حضور مييابد در كارهاى اقتصادى با اعضاى كميسيون تبادل نظر مىكند كميسيون نيز در گذرانيدن لايحه‌هاى اقتصادى از مجلس كمك مينمايد از قبيل آزاد گذاردن طرق و شوارع از گرفتن راه‌داريها كه به صورت خجالت‌آورى در تمام راههاى مملكت و دم دروازه‌هاى هرشهر برقرار بود و از قبيل شوسه كردن راهها و زياد كردن وسايل نقليه و برداشتن گمرك از آنچه براى اين مصرف بمملكت وارد مىشود و توسعه كار فلاحت و زراعت و غيره ولى كار كميسيون اقتصاد هم مانند ديگر كميسيونهاى مجلس در موقع تشنجهاى سياسى و كشمكش تغيير سلطنت دچار وقفه ميگردد با اينكه كميسيون مزبور مورد توجه خاص شاه كنونى و رئيس دولت آنروزى شده خودش گاهى در آنجا حاضر مىشود و در مذاكرات شركت مينمايد و بهرحال كميسيون اقتصاد آنچه از دستش برميآيد مىكند و البته به تمام آرزوهاى خودش نميرسد چه آنها وقت و فرصت بيشتر لازم دارد .\r\nمجلس پنجم بودجه معارف را زياد مىكند و مسئله تعليم اجبارى را تعقيب كرده نقشه توسعه دار المعلمين و دار المعلماتهاى ابتدائى را در مركز و ولايات حاضر كرده بدست وزارت معارف ميدهد كه آن را عملى نمايد .\r\nمجلس پنج رأى ميدهد تا شش سال سالى يكصد نفر از بهترين محصلين مدرسه متوسطه تمام كرده را از روى مسابقه براى تكميل تحصيلات در شعب مختلف علمى و ادبى و فنى با يك اداره سرپرستى جامع باروپا بفرستند با بودجه كافى و بيدرنگ اين كار عملى ميگردد .\r\nمجلس پنجم قانون نظام اجبارى را كه بعدها برعايت احتراز از لغت اجبار نظام وظيفه خوانده مىشود باتفاق آراء ميگذراند و بار سنگين مدافعه از وطن را از دوش رعيت‌زادگان با تحميل مصارف آن بر مالكين املاك برداشته بدوش تمام افراد\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nملت ميگذارد با رعايت شرايطى كه لازمه اين كار است و مخارج قشونى را از آنقد وجوه مملكت مقرر داشت مجلس پنجم تصور مىكند با اين اقدام و اقدامى كه در كار معارف كرده است پايهء علم و قدرت مملكت را به روى بنيان خلل‌ناپذير گذارده است .\r\nمجلس پنجم با يك نشست و برخاست القاب فضاحت‌آور را به كلى لغو كرده نام خانوادگى را بجاى القاب تشويق نمود گفتم فضاحت‌آور بلى در دوره سلطنت قاجاريه لقب‌فروشى متاعى از امتعه دربارى شده بود و به حدى وسعت دائره يافته بود كه نامها فراموش شده براى پيدا كردن لغت به جهت لقب طورى دائره تنگ گشته كه ناچار يك لقب به اشخاص متعدد داده ميشد و اشخاص آبرومند كمتر پيرامون لقب گرفتن ميرفتند و مجبور بودند عذرى بخواهند و لقب بگيرند چنان كه از يكى از آنها شنيده شد ميگفت داشتن لقب افتخارى ندارد اما نداشتن آن سرشكستگى دارد .\r\nديگر گفتم لقب‌فروشى بلى فرمان لقب‌نويس - بصح همايون رسان - بخاتم همايونى مهر كن و به مهر صدر اعظم رسان و طغرى گذار همه از دادن فرمان استفاده ميكردند حتى شخص شاه و وزير هم يك تقديمى بتفاوت استطاعت صاحبان القاب ميگرفتند و از اين رو كاركنان دربارى اشخاص را بگرفتن لقب تشويق ميكردند و اين تنها براى رجال دولت نبود بلكه بروحانىنمايان و حتى محررها و نوكرهاى آنها باطباء بوعاظ و روضه‌خوانها و تعزيه‌گردانها و بتجار و كسبه هم سرايت كرده بود اوايل امر بتقليد گذشتگان لغتى را گرفته بملك و دولت و سلطنت اضافه كرده لقب ميساختند بعد دايره را وسعت داده هرچه صيغه افعل تفضيل و صفت مشبهه بود كه معنى نيكو ميبخشيد مضاف لقب واقع ميگشت و مضاف اليه هم بمناسبت شغل و كار لقب‌بگير تغيير ميكرد مثلا لغت اشرف يا شريف مضاف بود و ملك و سلطنت و دولت مضاف اليه براى رجال دولت و به جهت باقى مردم اگر روحانى بودند علماء يا شريعت و اگر واعظ بودند واعظين و ذاكرين اگر طبيب بودند حكما و اطباء و اگر تاجر بودند تجار و غيره و در هرشهر و قصبه باز همين القاب در هرطبقه وجود داشت و لغتهاى اعيان و اشراف و سادات رعايا فقراء نيز همه مضاف اليه لقب ميشدند حتى تعزيه‌گردان را هم معين البكاء لقب ميدادند مجلس پنجم القاب را لغو كرد و تا مدتى چون اشخاص باسم خود ناميده\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nميشدند شناخته نميگشتند در اين حال براى گذاردن نام خانوادگى محتاج بتفحص كردن در كتابهاى لغت شدند بعضى از رجال دولت و غيره قسمت اول لقب خود را نام خانوادگى قرار دادند و اين جمع زودتر شناخته ميشدند تا كسانى كه نام خانوادگى تازه تحصيل كرده بودند .\r\nلغو كردن القاب نه تنها لكه افتضاح لقب را از صفحه مملكت پاك كرد بلكه محذور بزرگى را كه براى جمعى از مردم صاحب لقب ميراثى حاصل شده بود كه بىبضاعت شده بودند و نميتوانستند زندگانى شخص صاحب لقب را داشته باشند و نه ميتوانستند با دارائى لقب بشغلهاى كوچك از نوكرى و دربانى و غيره پرداخته تحصيل معاش كنند بر طرف ساخت ديگر از كارهاى مجلس پنجم تغيير دادن ماه‌هاى عربى و تركى بود بماههاى فارسى پوشيده نيست كه بعد از غلبه عرب بر ايران ماه‌هاى عربى جانشين ماه‌هاى فارسى شد و با به كار بردن نام ماه‌هاى فارسى منحصر شده بود به زبان شعرا و اهل ادب و آنها هم نميتوانستند دوازده ماه را مرتب از حفظ بشمارند و ناچار بودند اگر ضرورتى روى ميداد بشعر نصاب توسل بجويند كه گفت ز فروردين چو بگذشتى مه ارديبهشت آيد تا به آخر .\r\nماه‌هاى عربى قمرى در دوائر مذهبى و در ميان جامعه ايرانى رواج كامل داشت و چون براى محاسبات دولتى بسال و ماه شمسى محتاج بودند به نوشتن برجهاى عربى توسل ميجستند به دوازده برج خورشيد و در تقويم كه تنها يكى بود كه در مملكت نوشته ميشد و نويسنده آن از طرف دولت با لقب نجم الدوله يا نجم الملك امتياز اين كار را داشت ماه‌هاى تركى را به كار ميبردند و در دفتر محاسبات ديوانى هم معمول بود بىآنكه نامى از ماه‌هاى قشنگ فارسى برده شود .\r\nمجلس پنجم موش و بقر ترك و بره و گاو عرب را متروك ساخت و فروردين و ارديبهشت را رواج داد گرچه در دوائر مذهبى تا چندى باز ماه‌هاى عربى نوشته ميشد ولى پيداست كه از ميان ميرود و شايد محرم و رمضان آنها يكى بمناسبت عزاى حسينى و ديگرى بمناسبت روزه گرفتن مقدسين باز دوامى داشته باشد .\r\nمجلس پنجم در موضوع كبيسه شش ماه اول سال را هرماه سى و يكروز و ششماه\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nدوم را هرماه سى روز قرار داده مگر ماه آخر كه تغييرپذير بود و اين موجب آسانى كارها گرديد .\r\nعمليات ديگر مجلس پنجم را كه در دوائر مالى و قضائى نموده است در دفاتر مجلس بايد جستجو كرد و اين كتاب گنجايش ذكر بيش از اين را ندارد .\r\nو اما حال و كار نگارنده و رفقاى من بعد از خاتمه يافتن مجلس پنجم نگارنده هيچ انتظار نداشته‌ام ديگر بتوانم در مجلس شورايملى خدمت نمايم چه اولا انتخابات ديگر آزاد نخواهد بود و هركس را دربار بخواهد انتخاب مىشود در اين صورت در انتخاب شدن به روى من بسته است و ثانيا دو سال نمايندگى مجلس طورى روح مرا خسته كرد كه رغبتى بنمايندگى ندارم خصوصا كه در آخرين مجلس ملاقات خصوصى من با شاه پهلوى كه پيش از رسيدن او بمقام سلطنت به چند روز اتفاق افتاد و او مرا بموافقت با سلطنت خود ميخواند و وعده ميداد كه هرچه بخواهم به من بدهد در صورتى كه نيكو ميدانست هيچ چيز از او نميخواهم در ضمن مذاكرات گفت نمايندگى مجلس ديگر به كار شما نميخورد زيرا شما مقيد هستيد كارها از روى قانون جارى باشد ( مرادش انتخابات براى نمايندگى بود ) در صورتى كه مجلس تا چند دوره بايد به همين صورتها دائر بوده باشد يعنى انتخاباتش بدستور دولت انجام بگيرد از اين بيان هم تكليف نگارنده راجع بنمايندگى در مجلس شورايملى معين ميگردد .\r\nرفقاى من تا يك اندازه از رسيدن بمقام نمايندگى نااميد هستند با وجود اين بعضى از ايشان كوشش مينمايند و بعضى چيزها هم در روزنامه‌ها براى جلب قلب شاه پهلوى نشر دادند .\r\nرفقاى من تصميم گرفتند كه هريك جداگانه از شاه پهلوى ديدن نمايند شاه هم همه را بمهربانى پذيرفت بىآنكه از گذشته چيزى به روى خود بياورد بلكه چون ميدانست كه در اين مخالفت كه با لايحه سلطنت او شده است غير از رعايت قانون اساسى نظرى در كار نبوده است و در حقيقت وظيفه نمايندگى را اداء نموده‌ايم در ملاقاتها كه روى ميداد احترام ميكرد ما هم تا مجلس ششم دائر شد و ديگر ما را وظيفه‌ئى نبود در عيدها و در مواقع لازم در جرگه نمايندگان بحضور او رفته صورت ظاهر را حفظ\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nميكرديم و نگارنده باز بخدمات معارفى پرداخته بنگارش يك دوره كتاب ابتدائى بهتر از آنچه تاكنون نوشته شده شروع كردم و تا كلاس سيم ابتدائى تمام درسهاى يك سال را در هررشته در يك جلد كتاب جمع‌آورى كرده به بهتر صورت وزارت معارف آنها را بطبع رسانيد و به قيمت بسيار مختصر بدست محصلين داد و تدريس آنها را تا كتابى بهتر نوشته نشده باشد اجبارى قرار داد و براى كلاس چهارم دو كتاب مرتب شد و براى پنجم و ششم عناصرى حاضر كرده وزارت معارف بدست ديگران آنها را مرتب ساخت و چون اساس تعليمات به روى شرعيات بود و اين براى تعليمات ابتدائى مناسب نبود نگارنده مسائل دينى را بطور اختصار در آخر هرجلد از كتابهاى مزبور نوشت تا اولا اطفال از تعبديات شروع به تحصيل نكرده باشند و ثانيا اين كتابها در مدارس ملل متنوعه نيز تدريس شود نهايت چند صفحه آخر آنها تبديل شود بعقايد مذهبى دارايان هرمذهب كه بوده باشند .\r\nاينجا لازم است بيك قضيه ديگر كه بعد از نهم آبان و پس از تغيير سلطنت رويداد اشاره نمايم نظميه تهران پس از خاتمه يافتن سلطنت قاجاريه نه آشكارا و بنام خود بلكه شبانه بعنوان تنفر داشتن ملت از نام قجر در بعضى از سردرهاى عمارتهاى دولتى و يا مؤسسه‌هاى معارفى و غيره كه نام قجر نوشته شده بود آنها را محو كرد و شروع كرد از عمارت مدرسه سادات كه در سردر آن نام سيف الدوله قجر نوشته شده بود كه وقف‌كننده آن بنا بود .\r\nنگارنده چنان كه در جلد اول و دوم اين كتاب نوشته شد در تأسيس اينمدرسه و در نگاهدارى آن رنج بسيار بردم از شكستن و بردن كاشيهاى وقفنامه مدرسه دلتنگ شدم خصوصا كه دانستم شروع كردن بكارى كه در نظر داشتند از اينجا نه تنها محض تملق‌سرائى از شاه پهلوى بوده است بلكه يك غرض شخصى را هم در بر داشته است و اساسا كارى ناشايسته بوده است زيرا اگر در هرتغيير سلطنت آثار پيش را محو كنند و يا نام اثرگذارندگان را بردارند نام محوكنندگان نام گذشتگان هم بدست آيندگان محو ميگردد و بهتر اين است كه محو كردن نام گذشتگان به صورت باقى گذاردن اثر بهتر و خوبتر از خود بوده باشد تا تاريخ مقايسه كرده اثر كوچكتر در مقابل اثر بزرگتر\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nو عاليتر از هرجهت خودبخود محو گردد و قضاوت حقيقى شده باشد .\r\nخلاصه پس از آگاهى بر وقوع اين واقعه مكتوب سختى بمحمد خان درگاهى رئيس كل نظميه نوشتم و اين بعد از ديده شدن عين كاشيهاى شكسته شده سردر مدرسه در عمارت كميسرى محل بود از روى اتفاق بتوسط يكى از كسان نگارنده در مكتوب مزبور نوشته شد اگر نظميه تكليفى در اين كار متوجه خود مىديده است از كسى ميترسيده كه روز روشن آن تكليف را ادا كرده باشد و مجبور باشد مانند دزد در شب تاريك باينكار اقدام نمايد اگر تصور ميكنيد اينها خدمت است باعليحضرت پادشاه پهلوى خير خدمت نيست بلكه خيانت است اين مكتوب رئيس مزبور را كه شخصى خودپسند است سخت عصبانى مىكند بطوريكه با تلفون از من ميپرسد اين مكتوب را بكى نوشته‌ايد ميگويم برئيس نظميه بيشتر عصبانى شده ميگويد مگر شما يك نماينده بيشتر هستيد جواب ميشنود مگر شما يك پاسبان بيشتر هستيد و سخن قطع مىشود نگارنده و طرف هردو درصدد هستيم مسئله را تعقيب نمائيم اما عبد اللّه خان امير لشگر طهماسبى كه اكنون حاكم نظامى تهران است بميان افتاده از نگارنده ميپرسد از كجا بر شما يقين شده است كه اين كار نظميه مىباشد جواب مىدهم از آنجا كه كاشيها در عمارت كميسرى در فلان محل در پس پرده‌ئى ريخته است امير لشگر كه شخص حساسى است و اين گونه كارها را نميپسندد طورى متأثر مىشود كه دو كف دست خود را سخت به پيشانى مىزند كه تا مدتى اثرش در پيشانى او باقيست و افسوس مىخورد بهرصورت امير لشگر از نگارنده دوستانه تقاضا مىكند مسئله را مسكوت عنه بگذارم و كاركنان مدرسه سادات شبانه بروند وقفنامه مدرسه يعنى كاشيهاى شكسته را تحويل بگيرند و اين كار صورت ميگيرد اما كدورت ميان نگارنده و رئيس نظميه تا مدت طولانى باقى ميماند و در اثر همين قضيه براى اظهار قدرت كردن قسمتى از كاشيهاى سردر مدرسه سپهسالار ناصرى را هم كه نام ناصر الدينشاه در آن بوده است و با خط جلى زيباى استاد بىنظير ميرزا غلامرضاى خوشنويس نوشته شده است و در حكم گوهر گرانبها بود و هم قسمتى از كاشيهاى سردر مسجد شاه تهران را كه باز به خط خوش نوشته شده بود بمناسبت نام فتحعليشاه قاجار برميدارند و معلوم نميشود آنها را چه\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nكردند بهرحال انتخابات مجلس ششم شورايملى شروع مىشود و دولتيان تصور ميكنند بهرصورت و با هراشخاص بخواهند نمايندگان مجلس ششم را انتخاب كنند صدائى از سرى بلند نشده هيچكس هيچگونه اعتراض نخواهد كرد اين است كه انجمن انتخابات را از كاركنان خود انتخاب كرده رياست آن را به سيد محمد تدين ميدهند اجتماع اين اشخاص مخصوصا تحت رياست اين شخص مورد اعتراض شديد مليون ميگردد و بقدرى موجب هيجان افكار مىشود كه درباريان انحلال انجمن به كار شروع كرده را براى آرام كردن افكار لازم ديده باينكار اقدام ميكنند .\r\nو يك انجمن مركزى انتخابات تحت رياست ميرزا حسنخان مشير الدوله پيرنيا كه در دوره‌هاى پيش هم غالبا رئيس اين كار بوده است تشكيل مييابد و مشير الدوله يكعده از مليون را كه با او مربوط هستند براى عضويت حوزه‌هاى انتخابى و اداره كردن آنها دعوت مىكند نگارنده هم با اينكه بهيچوجه نميخواهم در سياست دخالت كنم باصرار دوستان در اين كار شركت كرده تا آنجا كه بتوانم از بىقانونيها كه مىشود جلوگيرى مينمايم .\r\nدر نتيجه تغيير انجمن مركزى و دخالت كردن مليون يكعده از اشخاص وجيه المله نيز انتخاب ميشوند در صورتى كه اگر انجمن اول بود نميگذاردند غير از صورتى كه بدست كاركنان نظميه است كسى كه نامش در آن صورت نباشد انتخاب شود چنان كه در همان يكى دو روز كه انجمن اول در كار بود آثارش ظاهر گشت و ديده شد كه اگر دربارهء كسى از رأى دهندگان بدگمان ميشدند كه صورت ديگر ميخواهد در جعبه آراء بيندازد ورقه را از دستش گرفته ميخواندند و صاحبش مورد تعقيب واقع ميشد\r\nبهرصورت در تهران چند نفر از مليون خارج از صورتى كه دربار بنظميه داده بود انتخاب شدند درباريان هم ناراضى نبودند زيرا مقصود حقيقى آنها در دست داشتن اكثريت كامل مجلس است و اين كار با انتخابات فرمايشى در ولايات كاملا تأمين شده است در اينحال چند نفر اشخاص خارج از حوزه هم در تهران انتخاب شده باشند براى مقصد آنها مضر نخواهد بود خصوصا كه از طرف شاه فرمانى هم صادر شده است كه انتخابات آزاد است با اينكه معنيش اين است كه براى دولت و دولتيان آزاد است ولى\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nباز به صورت ظاهر بديده اشخاص بى خبر انتخاب شدن چند نفر از مليون جارى شدن مفاد آن فرمان را مىرساند و اين آخر نمايش حكومت ملى است كه باينصورت انجام ميگيرد .\r\nاينجا لازم است از روى انصاف و حقگوئى تحقيق مختصرى هم بشود و آن اين است ما نبايد فراموش كنيم كه در دوره‌هاى اولى مجلس كه انتخابات آزاد بود در انتخاب وكيل توجه عوام بيشتر به اشخاص مقدس ظاهر الصلاح بود چه تصور ميكردند آنها از روى ديانت اسلامى كه دارند مصالح دينى را اولا و دنيائى را ثانيا رعايت خواهند كرد و به اشخاص تجددخواه سياستمآب كمتر توجه ميشد مبادا حدود دينى را در مجلس رعايت نكنند و از روى همين نظريه بود كه روحانيان اصرار كردند ماده‌ئى در قانون اساسى نوشته شود كه اگر چيزى از مجلس گذشت كه مخالف شرع اسلام باشد قانونيت ندارد و هم موضوع لزوم وجود چند نفر از رؤساى روحانى در مجلس باسم طراز اول از روى همين نظريات بود اين بود كه مجلس شورايملى بيك مجلس مذهبى بيشتر شباهت داشت تا يك مجلس سياسى و اقتصادى چنان كه براى اظهار مسلمانى كردن و عوام‌فريبى نمودن در ايام محرم و صفر ده روز در مجلس عزادارى ميشد و چند هزار تومان مصرف ميگشت تا در مجلس ششم كه اين كار موقوف شد و موجب رنجش جمعى از اهل منبر و كاركنان گشت كه هرسال از اين راه استفاده‌هاى مادى مينمودند در اين صورت تا يكدرجه در انتخابات مجلس تا چندى نظر داشتن كه اشخاص تجددخواه واقف بمواقف عصر انتخاب شوند تا مملكت را پيش برده در اصلاحات اساسى دولت را مساعدت نمايند شايد صلاح مملكت باشد اما بايد از راه قانونى نظامنامه انتخابات را درست كرد كه اين نتيجه را بدهد نه اينكه به ظاهر انتخابات را آزاد بخوانند و در واقع مردم را مجبور كنند بصورتيكه آنها داده‌اند و يا باشخاصيكه آنها تعيين نموده‌اند رأى بدهند و مجلس و مشروطه را بازى تصور ننمايند .\r\nخلاصه مجلس ششم مانند يك مؤسسه دولتى در تحت نظر وزير دربار دائر مىشود و وجود چند نفر از اشخاص داراى رأى و فكر مستقل در آنجا بىاثر ميماند حتى يك انتقاد مختصر هم نميتوانند بكنند و جز سكوت كردن و نزد وجدان خود خجل\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nبودن چاره‌ئى ندارند .\r\nوظيفه مجلس به ظاهر رعايت كردن قوانين مشروطه است و در باطن اجراى هرچه از دربار دستور برسد بىچون و چرا مجلس ششم دو سال به اين ترتيب عمر خود را ميگذراند و كاركنان آن باستثناء معدودى كه در انتخابات بغلط انتخاب شده‌اند يعنى از فهرست نظميه‌ها بدر برگزيده گشته‌اند از روى احساسات ملى خشنود هستند كه نمايندگى آنها مانند ميراث پدر در دورهء ديگر بلكه دوره‌هاى ديگر هم حق آنهاست و بيك شغل دولتى بيشتر شباهت دارد تا بيك نمايندگى ملى .\r\nنمايندگان مجلس هفتم ببعد بدون استثنا اول بايد رضايت دربار پهلوى را تحصيل كنند و شنيده مىشود كه هريك مبلغ معينى هم در خفا بايد بوزير دربار بدهند و شرط معين را هم كه رأى دادن بهر لايحه‌ئى كه از طرف دولت بيايد بمجلس بدون اعتراض تقبل كنند آنگاه نام آنها داخل فهرست نمايندگان در آن دوره شده با تعيين آنكه از چه محل انتخاب شوند و آن فهرست بدست نظميه مركز و ولايات داده شده آنها هم تكليفشان معين است و همه چيز در دست خودشان و كاركنان مخصوصى است كه دارند نظميه‌ها در موقع انتخابات دار التحريرى تشكيل داده هزارها اوراق مطابق فهرست دولت نويسانده حاضر ميگذارند و آنها را بتوسط سردسته‌ها بافراد ميدهند كه در صندوق انتخابات بريزند در اين صورت نتيجه قطعى است كه مطابق دستور دولت انتخاب شده است و گاهى اهل محل بهيچوجه نمايندگان و يا نمايندهء خود را نميشناسند بلكه شايد اسمش را هم نميدانند .\r\nاين رويه دولتيان در مجلس چهارم چنان كه از پيش نوشته شده بدست تدبير وثوق الدوله براى گذرانيدن قرارداد ايران و انگليس شروع شد و در هرمجلس كم و بيش انجام ميگرفت اما در مجلس هفتم بطورى كارش بفضاحت كشيد كه حتى اشخاصى كه داراى استقلال رأى بودند و بمصلحت انتخاب شدند ناچار گشتند استعفا بدهند .\r\nگفتم از روى مصلحت بلى دربار پهلوى براى پى گم كردن بتغيير وضعى كه براى مشروطه و مجلس و انتخاب و حكومت ملى روى داده است در دورهء هفتم چنان صلاح ديد كه نام سه نفر از رجال اولى قديم را كه همه وقت در انتخابات حائز مقام اول بوده‌اند\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nو در دورهء ششم با اينكه انجمن مركزى انتخابات عوض شد و يك اندازه آزادى داده شد بعضى از آنها انتخاب نشدند و بعضى هم به زحمت اكثريت نسبى يافتند و افتضاح‌آور بود جزء صورتى كه بنظميه ميدهد بنمايد گفتم افتضاح‌آور بلى چه كسانى كه نام آنها در فهرست نظميه بود داراى سى هزار رأى مثلا بودند و كسى كه همه وقت بيش از همه كس رأى داشت رأى طبيعى براى او از سه چهار هزار تجاوز نكرده خوب نشان ميداد كه تنزل يك مرتبه از سى هزار بسه هزار بچه دليل بوده است در صورتى كه داراى سى هزار رأى معروفيت و وجاهت نداشت و داراى سه هزار رأى هردو را داشت .\r\nبهرصورت انتخابات دورهء هفتم شروع شد و مردم ديدند مستوفى الممالك و مؤتمن الملك و مشير الدوله هم دوش بدوش نمايندگان فرمايشى داراى عددهاى هنگفت رأى هستند و بر همه كس واضح شد كه نام اين سه نفر هم جزو نامهاى سفارشى شده است از روى مصلحت و منتظر بودند ببينند اين سه نفر اين انتخاب را پذيرفته كرسيهاى پارلمان را اشغال خواهند نمود يا مقام خود را حفظ كرده رد خواهند كرد در اطراف اين موضوع دو سه روزى صحبت بسيار بود و بالاخره هرسه نفر نپذيرفتن اين وكالت را بهر كجا بايد بنويسند نوشتند و درباريان با سعى و كوشش بسيار كه كردند نتوانستند آنها را از اين اقدام بازدارند و البته اين كار براى دربار پهلوى و دولت وقت موهن بود .\r\nدر آخر اين فصل ميخواهم چنان كه بسياست مجلس شورايملى يا مشروطه‌بازى اشاره شد بسياست داخلى و خارجى دولت اعليحضرت رضا شاه پهلوى هم اشاره نمايم و بگذريم .\r\nسياست داخلى دولت راضى نگاهداشتن شخص پادشاه است كه نمايندهء ايشان تيمور تاش وزير دربار است و در تمام امور دولت غير از وزارت جنگ چنان كه از پيش نوشته شده دخالت دارد و گردش چرخ وزارتخانه‌ها با صورت‌سازى قانون‌نما و تكثير عايدات به وضع كردن مالياتهاى تازه و توسعه دادن دوائر قشونى كه نصف كل عايدات مملكتى به اين مصرف ميرسد و البته بمقتضاى سليقه شخص شاه كه دوست ميدارد مملكت آباد گردد و در عهد او كارهاى تازه بسيار شده باشد طرق و شوارع در تمام نقاط مملكت ساخته شده و مىشود در شهرها خيابانهاى عريض و طويل بنام پهلوى\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nبنا ميگردد وضع عمارت‌سازيها تغيير كرده عمارتهاى چند طبقه با سنگ و آجر بسبك تازه ساخته مىشود خيابانهاى شهرها كه خاك و گل بود سنگى و آسفالتى ميگردد روشنائيهاى برقى در همه جاى مملكت زياد ميگردد كارخانجات قندسازى و نخ‌ريسى و پارچه‌بافى و غيره پىدرپى افزوده ميگردد مهمانخانه‌ها در همه جا بسبك خارج بنا ميگردد بانكملى با سرمايه كافى تأسيس ميگردد دواير قضائى وسعت و انتظام بهترى به خود ميگيرد دايره معارف كه اساس كار است جنب‌وجوش نيكوئى كرده بناهاى عالى براى دارالمعلميها و اونيورسيته و موزهء ملى و غيره شروع مىشود و بالجمله اصلاحات اساسى ملكى كه زمينه‌اش از نيم قرن پيش تهيه ميشده است باقتضاى وقت و بواسطه وجود يك شخص با عزم و اراده در رأس مملكت يكى بعد از ديگرى عملى شده و مىشود مدارس نسوان رو بترقى ميگذارد و آمدوشد آنها بخارج كم‌كم قباحت رو گرفتن را بىپرده كرده زمزمهء رو گشودن آنهاست و به زودى جامعه نيم‌تنه ايرانى هردو شق بدنش آشكار شده به كار ميفتد .\r\nو اما سياست خارجى دولت در درجهء اول دو كلمه است انگليسيان را كاملا راضى نگاهداشتن و روسهاى بلشويك را ناراضى نگاه نداشتن و در هردو قسمت دولت پهلوى كار روائى كرده تاكنون كار خود را با موفقيت پيش برده است انگليسيان بدست دولت پهلوى مقاصد اساسى خود را در سياست و اقتصاد هردو انجام داده و تقاضاهاى آنها كه از اين دولت داشتند صورت گرفت و اگر گاهى از طرف دولت به ضرر عاجل مادى آنها اقدامى بشود از قبيل الغاى امتياز اسكناس در بانك شاهى و الغاى موقتى امتياز نفت جنوب كه اساس قانونى نداشته است و تجديد آن به صورت قانونى و تصويب مجلس شورايملى و بلكه جامعه ملل و در ضمن اضافه كردن مدت امتياز نفت و بانك كه جزو مقاصد اساسى انگليسيان در ايران بود و از پيش شرح داده شده شايد كوته‌نظران تصور كنند آن اقدامات بر عليه سياست و اقتصاد انگليسيان رويداده موجب تكدر خاطر آنها شده است چنان كه گاهى بمصلحت مينمايانند كه با آنها مخالفت مىشود ولى اينطور نيست و چون بدقت حساب كنيم ميبينيم مطابق ميل و صلاح حقيقى آنها واقع شده باطنا خرسند هستند و اگر پولى اضافه از آنچه پيش از اين بابت نفت\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nجنوب و غيره ميداده‌اند اكنون بدهند هزار يك آنچه بر منافع مادى و معنوى آنها افزوده شده است نميباشد و آنها بهترين تاجر دنيا هستند و جائى نميخوابند ( آن هم در مشرق ) كه باصطلاح عوام آب از سر آنها بگذرد و باقى احوال سياست داخلى و خارجى را از اين مختصر كه نوشته شد ميتوان دانست .\r\n\r\n","description":"","footnote":"","page_name":" 407 ","page_number":407},
  {"content":"\r\n\r\n\r\nفصل چهلم عاقبت كار نگارنده در ايران و توقف در اروپا\r\nپيش‌آمد اوضاع سياسى داخلى ايران و مخصوصا حكومت نظامى و مبدل شدن مجلس شورايملى ما بيك مؤسسه دولتى يعنى لفظ بىمعنى ماندن حكومت ملى كه تكيه‌گاه آزاديخواهان حقيقى مملكت بود و تفرقه افتادن ميان يكعده كم كه در حمايت كردن از قانون اساسى همدست و همداستان بودند و اكنون بعضى از آنها به كلى كنار مانده و بعضى داخل جريان كارهاى دولتى شده‌اند بعلاوه صفت دهن‌بينى كه در مصادر امور شدت دارد و وجود حاسدين و بدخواهان داخلى و خارجى براى شخص نگارنده مرا مصمم مىكند گليم خود را از موج بيرون كشيده ديدگان خويش را از رنج دود آتشى كه از حرارت آن گرم نشده‌ام دور نگاه بدارم .\r\nخيال خود را با يكى دو از دوستان بميان ميگذارم آنها نيز تصميم مرا تصويب ميكنند تنها نگرانى كه دارم اين است كه اگر بخواهم بىاجازه دولت از مملكت بيرون بروم مختصر معاشيكه از وزارت معارف به من ميرسد و تنها ممر معيشت است قطع خواهد شد و اگر بخواهم رخصت حاصل كنم معلوم نيست موافقت حاصل گردد اين است كه انديشه خود را پنهان نگاه داشته براى اجراى آن انتظار فرصت ميكشم .\r\nدر اين احوال بعضى از همدرسان اولاد من مصمم ميشوند براى تكميل تحصيل خود باروپا بروند اولاد منهم با اينكه از كيسه تهى پدر بى خبر نيستند تقاضا ميكنند آنها را هم باروپا بفرستم و چون اين مقدمهء موفقيت من باجراى نقشه‌ايست كه در نظر دارم بهرصورت هست اسباب حركت آنها را فراهم آورده عيال و اولاد را از تهران ببروكسل ميفرستم و اينكه بلژيك را اختيار ميكنم بسه دليل است اول زبان آنها را ميدانم دوم زندگانيش اكنون از ديگر نقاط اروپا ارزانتر است و سيم آنكه ميرزا على اكبر خان بهمن كه يكى از دوستان صميمى نگارنده است وزير مختار ايران است\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nدر آنمملكت و ميتواند كمكهائى بخانوادهء من نموده باشد پس از انجام اين كار و تنها ماندن در تهران به ظاهر از آمدوشد كردن بوزارتمعارف به قدر لازم دريغ نميكنم و ميكوشم كتابهاى ابتدائى كه براى آن وزارتخانه در دست تأليف دارم زودتر تمام شود و ضمنا كارهاى شخصى خود را مرتب كرده رفته‌رفته خود را آمادهء مسافرت مينمايم و از آمدوشد با رجال دولت تا بتوانم خوددارى كرده حتى در عيدها و مواقع رسمى هم بحضور شاه نميروم و ميخواهم از نظرها دور بوده باشم .\r\nخصوصا اكنونكه من از كسوت روحانيان درآمده‌ام و ديگر ملاحظاتى كه در آن لباس بود نه موقع دارد و نه ضرورت گفتم از كسوت روحانى درآمده‌ام آرى تاكنون با اينكه بشغل روحانيت نميپرداخته‌ام كسوت پدرى را با اصلاحيكه در آن كرده‌ام و جمعى ديگر هم پيروى كرده‌اند از دست نداده‌ام چونكه لباس محترمى است گرچه نااهلان و روحانيان ميراثى از احترام آن بسى كاسته‌اند و بهرصورت در اينوقت بموجب قانونيكه از مجلس گذشته اين لباس اختصاص يافته است بكسانيكه بشغل روحانيت مشغولند بديهى است براى من تدريس علوم دينى كه با اين عنوان حق خواهم داشت در آن كسوت بمانم اشكالى ندارد اما ذاتا بدربر داشتن لباسى كه در همه جاى دنيا نتوان آن را پوشيد علاقمند نبوده و نيستم و تاكنون ملاحظات مانع بوده است اكنون كه آن ملاحظات بواسطه اين قانون بر طرف شده مغتنم ميشمارم كه خود را از اين قيد خلاص نمايم ياد دارم در سال يكهزار و سيصد و سى و دو هجرى ( 1332 ) از سفر خارجى بايران برميگشتم و در نزديكى سرحد ميخواستم به زحمت براى خود عمامه حاضر نمايم بهمراهان ميگفتم چه ميشد كه دولت حكم ميكرد اين منديل بر سر پيچيدن موقوف ميگشت حالا آن آرزو بر آورده شده است از طرف ديگر كلاهى را كه بنام كلاه پهلوى باجبار ميخواهند بر سر مردم بگذارند دوست نميدارم به دو سبب يكى آنكه شكل آن را دوست ندارم و ديگر آنكه اگر شكلش هم مطلوب بود نميخواستم باجبار كلاهى بر سر گرفته باشم گرچه بديهى است اين كلاه يك لبه پهلوى موقتى است و شايد طولى نكشد كه به صورت كلاه تمام لبه معمول همه جاى دنيا درآيد .\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nخلاصه كارهاى من سروصورتى گرفته مصمم ميشوم خيال مسافرت خود را عملى نمايم و در اين باب با يحيى خان قراگوزلو وزير معارف صحبت ميدارم يحيى خان دوست من است و آرزو دارد اسباب آسايش مرا تا آنجا كه بتواند فراهم آورد ولى البته ملاحظاتى هم دارد كه نميتواند آنها را از دست بدهد يحيى خان بتيمور تاش وزير دربار پهلوى بستگى دارد و ملاحظه‌اش تنها از اوست از اين روى بطور خصوصى از نگارنده تقاضا مىكند با وزير دربار تجديد الفتى بنمايم نگارنده نيز اين نظر را صواب دانسته از وزير دربار ملاقات ميكنم و از او تقاضا ميكنم همراهى كند بتوانم به مقصود خود برسم اتفاقا موقعى است كه فيروز ميرزا نصرة الدوله فرمانفرمائيان وزير ماليه رفيق و تلقين‌كننده به او مغضوب شاه و منكوب شده وزير دربار هم تكانى خورده از خود نگران است و ميخواهد دل اشخاص را بدست آورده باشد اين است كه به من وعدهء موافقت داده وزارت معارف با موافقت او چهار ماه به من اجازهء مسافرت با استفاده از حقوق ميدهد .\r\nبموجب قانون استخدام نيز اين حق را دارم وزير معارف احتمال ميدهد من به زودى بايران برنگردم خاصه كه خانواده‌ام نيز همه در اروپا هستند اما به روى خود نياورده به ظاهر تصور مىكند سفر من بيش از چهار ماه طول نكشد و پىدرپى سفارش مىكند كه سعى كنيد سر چهار ماه در تهران بوده باشيد .\r\nاينجا دو محذور ديگر در كار است كه ممكن است عائق مسافرت من بوده باشد اول تحصيل تذكره است كه اكنون در دست نظميه مىباشد و رئيس نظميه همان محمد خان درگاهى است كه در فصل پيش نام وى اشاره شده با من مخالفت شديد دارد و مشكل است بىاجازه شاه به من تذكره بدهد اين محذور را با يك حكمت عملى و طرح آشتى ريختن با او بر طرف كرده تذكره خود را دريافت ميكنم .\r\nمحذور دوم اين است كه اگر از شاه مرخصى نگرفته بروم بدنماست و دور از ادب و اگر بخواهم بروم مرخصى بگيرم چون ميداند اگر رفتم ديگر به زودى برنميگردم ممكن است اجازه ندهد و ديگر بطور قطع رسيدن به اين مقصود ممكن نخواهد بود چند روزى در اين انديشه هستم اتفاقا شاه سفرى بآذربايجان مينمايد و من وقت را مغتنم\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nشمرده روز چهارم آبانماه يكهزار و سيصد و هشت ( 1308 ) شمسى از تهران حركت كرده براى مرتبه چهارم بجانب اروپا رهسپار ميگردم و از راه مسكو و برلين بىتوقف بفاصله نه روز ببروكسل وارد ميشوم روزى چند در بروكسل خانوادهء خود را ديده از سلامت آنها و اشتغال پسر و دختر به تحصيل خرسند شده چند روزى براى ملاقات دوستان بپاريس ميروم در اينوقت ميرزا حسينخان علاء كه يكى از دوستان من است و از اعضاى حوزهء سياسى ما در مجلس پنجم بود وزير مختار ايران است در فرانسه و هم رئيس ادارهء سرپرستى محصلين است از طرف وزارت معارف و بعلاوه با يحيى خان وزير علوم نسبت سببى و دوستى محكم دارد در اين صورت نظر دارم بدست اين شخص تا آنجا كه بشر اسباب توقف خود را در اروپا فراهم آورم علاء به من وعده ميدهد آنچه بتواند در اين كار مرا يارى خواهد كرد .\r\nروزى چند در پاريس مانده دوستان آنجا را ملاقات كرده ميرزا محمد خان قزوينى كه مكرر در اين كتاب نام برده شده ميبينم كه زندگانيش از پيش بهتر شده عيال گرفته و يكجهت در پاريس ماندنى شده است .\r\nديگر محمد حسن ميرزاى وليعهد سابق را ملاقات ميكنم كه در يكى از هتلهاى پاريس با حال زارى امرار حيات مىكند سلطان احمد شاه آخرين پادشاه قجر در سن جوانى در پاريس تازه وفات كرده است و نعش او هنوز دفن نشده چونكه وصيت كرده است او را در كربلا يا نجف دفن نمايند و براى گرفتن اجازه از حكومت عراق مدتى لازم بوده است اين است كه نعش را در مسجد مسلمانان در پاريس نگاهداشته‌اند تا آن رخصت حاصل گردد نگارنده باتفاق حاج حسين آقاى امين الضرب تهرانى كه مدتى است در پاريس مانده به مسجد مزبور ميرود و نعش سلطان احمد شاه را در تابوت روى ميزى در يكى از ايوانچه‌هاى مسجد ميبيند يك فرش ايرانى گسترده‌اند و ميز و تابوت روى آن فرش نهاده شده و يكى دو قاليچه ايرانى براى زينت به ديوار آن صفه آويخته و پرده‌ئى در برابر صفه مزبور كشيده شده است ديدن نعش يك پادشاه كه در سايه لاقيدى و بيعلاقگى بمملكت خود تخت و تاج خويش را با وطنش از دست داده جانش را هم به روى هوى و هوس نهاده و به اين خوارى مرده است در وجود نگارنده تأثير\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nشديد مينمايد .\r\nملكه ايران مادر سلطان احمد شاه با خانواده‌اش همه در پاريس هستند و اولادش دختر و پسر مشغول تحصيل ميباشند از دارائى هنگفت شاه مخلوع بواسطه انقلابات مالى بانكهاى اروپا و امريكا خيلى كاسته شده است با وجود اين مبلغ معتنابهى در بانكها پول نقد دارد و عايدات آنها را بخانواده و كسان خود تخصيص داده است بىآنكه كار خيرى را هم در نظر گرفته باشد از جمله چون برادرش محمد حسن ميرزا استطاعت شخصى ندارد او را هم سهمى داده است كه با آن بتواند معيشت نمايد بهرحال از اوضاع و احوال ايرانيان پاريس و مخصوصا محصلين دولتى آگاه شده ببروكسل مراجعت مينمايم و دو سه ماهى استراحت كرده چون مدت رخصت رو به تمام شدن ميگذارد از وزارت معارف دو ماه تقاضاى تمديد مدت مىكند و پذيرفته مىشود با مأموريت كه در كنگره‌هاى حمايت اطفال و تربيت خانوادگى كه در شهر ليشه در نمايشگاه بين المللى آنجا منعقد شد از طرف دولت نماينده بوده باشم كار كنگره‌هاى مزبور تمام مىشود و پس از فرستادن خبر آنها براى دولت از طرف علاء وزير مختار پاريس بوزارت معارف نوشته مىشود كه توقف من در اروپا براى دادن كنفرانسهاى ادبى و اخلاقى جهت محصلين دولتى و غيره سودمند است و اينجانب خود شرحى بهيئت دولت مينويسد كه نظر بكسالت مزاج بعضى از خانواده‌ام و محذورات ديگر نميتوانم به زودى بايران برگردم در اين صورت اگر دولت خدمتى در خارج دارد گرچه بسيار كوچك بوده باشد براى انجام آن حاضر هستم و اگر ندارد همين ورقه بمنزله استعفاءنامه من از خدمت دولت خواهد بود .\r\nاين ورقه در تهران در هيئت وزراء خوانده مىشود و بعرض شاه پهلوى هم ميرسد و بضميمه تقاضائى كه ميرزا حسينخان علاء نموده است هيئت دولت رأى ميدهد كه نگارنده بعنوان كمك كردن بادارهء سرپرستى محصلين در پاريس و بطور خصوصى رسيدگى به حال و كار محصلين دولتى فرستاده شده از طرف وزارت معارف ببلژيك در اروپا توقف نمايم و با اين عنوان براى وعدهء غير معين در خارج ماندنى ميشوم .\r\nكار محصلين تاكنون در اينشهر و اين مملكت با سفارت ايران بوده است حالا\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nكه بنگارنده رجوع شده و سروكار من با سفارت پاريس است نه سفارت بلژيك البته سفير ايران در بلژيك باطنا خوشحال نميباشد ولى نظر بدوستى كه با من دارد و تصور مىكند مرا بر او در روزگار گذشته حقوقى بوده است كه او بايد آنها را اداء كند موافقت مينمايد و نگارنده كار محصلين را كه روزبروز بر كيفيت و كميت آن افزوده مىشود اداره مينمايم و گاهى براى دادن كنفرانس بپاريس رفته محصلين دولتى كه عده زيادى هستند جمع شده براى آنها كنفرانس مىدهم و كنفرانسهاى مزبور اغلب بتوسط اداره سرپرستى طبع و نشر مىشود .\r\nنگارنده در ضمن اين كارها از فراغت خاطرى كه حاصل است استفاده نموده جلد سيم اين كتاب را كه در شرف اتمام بوده تمام مىكند و جلد چهارم را كه كمى از آن نوشته شده بود از روى يادداشتهاى زياد كه داشته‌ام مينويسم و قسمت دوم كتاب ادبى خود ارديبهشت را شروع كرده بتدريج زياد مينمايم و رساله‌هاى ديگر ترجمه و تأليف و يا تأليف ميكنم و بالجمله وقت خود را در كار سه قسمت كرده يكى را صرف كار محصلين و يكى را صرف رسيدگى به حال و كار اولاد خود و خانواده ميكنم و البته در اين قسمت عيال من حميده خانم كه بزندگانى اروپا تا يك اندازه آشنا شده است مرا كمك مىكند و قسمت سيم را صرف كار تأليفات خود و مراسلات با دوستان در هركجا هستند مينمايم و زندگانيم صورت انتظامى به خود گرفته است گرچه قسمت زندگانى كه در تهران است و مخصوصا مدرسه سادات كه شخصا به كار آنجا رسيدگى ميكردم در غياب من آن انتظام كه داشته از دست ميدهد با وجود اين بدست خواهرم كه زن كارآمد و بااطلاع است كارهاى آنجا را هم نميگذارم رشته‌اش گسسته شود و به اين ترتيب امرار حيات مىشود وزارت معارف هم رتبه مرا بالا ميبرد و حقوق ثابت من بزندگانى ساده با قناعتى كه دارم كفايت مىكند خصوصا كه دوست من آقا سيد حسن تقىزاده براى مصلحتى كه در نظر شاه بوده است بوزارت ماليه ايران منصوب ميگردد و چون دولت دو بودجه تشكيل ميدهد داخلى و خارجى داخلى را نقره ميدهد و خارجى را طلا تقىزاده كوشش كرده حقوق مرا هم با پول طلا ميپردازند و در تبديل آن با پول بلژيك رفاهى در معيشت حاصل شده ميتوانم خرج تحصيل اولادم\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nرا بپردازم اما اين پيش‌آمد بىدوام است و ناگهان لطمه بر زندگانى وارد ميگردد كه اگر حسن مساعدت وزير علوم نبود موفقيتها در توقف اروپا و دورى از جار و جنجالهاى خطرناك تهران ما را مجبور ميكرد كه كار تحصيل اولاد را ناتمام گذارده همه بايران برگرديم شرح واقعهء آنكه پيش‌آمدى تيمور تاش وزير دربار پهلوى را بناحق از نگارنده رنجانيده و چون سال به آخر رسيد و بودجه سال نو را نوشتند و البته وزير دربار در آن نظر داشت نگذارد حق مرا آنطور كه بود اداء كنند و طلا را نقره كرد و در اثر اين اعمال غرض آنچه به من ميرسيد نصف شد و كار زندگانى و تحصيل و همه مختل گشت روز عيد نوروز است كه مراسله وزارت معارف ميرسد و اين خبر را ميدهد با اين قيد كه وزير معارف و ماليه دو دوست من هرچه كوشيدند اين حق ناشناسى عملى نشود موفق نشدند يكى از دوستان خواست سخن تسلىآميزى بگويد گفتم بدسيرتان در زمين را مىتوانند به روى كسى ببندند اما هرگز دستشان ببستن در آسمان نخواهد رسيد و آنان نيز در مكافات دهرى روى سعادت نخواهند ديد چنان كه به زودى وزير معارف از راه ديگر كسر معاش مرا جبران كرد و توانستم بتوقف خود در خارج ادامه داده تحصيل و تربيت فرزندانم را به آخر برسانم .\r\nاينجا چند سال زمان را بايد درهم پيچيد زيرا زندگانى من در بلژيك يكنواخت بوده بپيش‌آمدهاى قابل نگارش آن بطور اختصار اشاره مينمايم و اوضاع و احوال عمومى ايران در اين مدت با مسائل عمدهء اروپا و غم و شادى بلژيك در فصل چهل و يكم باز بطور اختصار نگارش مييابد .\r\nدر اين وقت كه ديماه يكهزار و سيصد و چهارده شمسى ( 1314 ) است ميخواهم جلد چهارم كتاب خود را به آخر برسانم و آن را نيز جلد نموده پهلوى سه مجلد ديگرش بگذارم خلاصه سرگذشت زندگانى شش ساله خود را در اروپا مينگارم و اين فصل را تمام كرده بنگارش فصل آخر ميپردازم و اگر عمر من وفا كرد و باز حوادثى رويداد كه ضميمه‌شدنش به اين جلد از كتاب مناسب بود ممكن است بعنوان ذيل كتاب چهارم نگارش بيابد .\r\nدر مدت شش سال كه تا اينوقت از توقف من در اروپا ميگذرد تقريبا پنج سال\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nآن را در خدمت وزارت معارف بوده بيشتر اوقات من صرف كار محصلين دولتى در اين مملكت بوده است و محصلين غير دولتى از دختر و پسر كه اولياء آنها از نگارنده محض خدمت به وطن تقاضاى سرپرستى نمودن از آنها را داشته‌اند كسانى كه با جوانان خاصه جوانان خودرو و خودپسند زمان ما تماس داشته از روحيات و عمليات آنها آگاه بوده باشند ميدانند بر كسى كه خواسته باشد با راستى و درستى در كارها قدم بگذارد در اداى وظيفه وجدانى و رسمى خود كوتاهى نكرده باشد طرف شدن با يكعده از جوانان با سوء تفسيرى كه براى آزادى در يك مملكت آزاد مينمايند چه اندازه زحمت جسمانى و روحانى دارد بهرحال ايندوره را با هرچه در برداشته از دوستيها و دشمنيها و بدفطرتيها كه از پاره‌ئى از همان جوانان كه بسگ هار زنجير گسسته بيشتر شباهت داشته‌اند تا بيك جوان وظيفه‌شناس باوجدان گذارنيده دلخوش هستم كه در ميان جمع‌دارايان اخلاق مزبور يكى دو نفر بيشتر نبودند و در مقابل يكعده اشخاص وظيفه‌شناس به خوبى تحصيل كرده خود را براى خدمت حقيقى نمودن به وطن خويش آماده كرده روانه شده و ميشوند و در آخر سال يكهزار و سيصد و سيزده ( 1313 ) شمسى وزارت معارف زحمت كشيدن اين بار را از دوش من برداشت و براى خدمت نمودن در مركز وزارت معارف مرا بتهران طلبيد در صورتى كه احوال روحى من و اوضاع خانوادگى بعلاوه ملاحظات ديگر كه در كار است اجازه نميداد كه در آنوقت بايران برگردم يعنى در موجبات توقف در خارج و موانع بازگشت به وطن تغييرى حاصل نشده بوده است و بهرحال بعد از كشمكشها در وسط اين سال تقاضاى تقاعد نموده از خدمت رسمى دولت خارج گشتم و از تحت فشاريكه جان مرا ميكاست درآمدم .\r\nوزارت معارف كه ميدانست حقوق تقاعدى من ( چونكه مدت چند سال را كه من مشغول خدمت بمعارف بودم و در جلد اول اين كتاب نگارش يافته و نه تنها حقوق از دولت نميگرفتم بلكه دارائى خود را هم صرف آن كار كردم جزو خدمت رسمى من محسوب نداشتند ) كفاف نصف اقل معيشت مرا هم نميكند مقرر داشت در مقابل خدمت قلمى بترجمه و تأليف كتابهاى سودمند اخلاقى و تربيتى كسر معاش مرا جبران نمايد و بهرحال چون يك عمر با توكل بر خداوند گذرانيده و هرگز درمانده نشده‌ام\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nباز هم توكل بر خداوند مينمايم .\r\nو اما خانوادهء من دختر بزرگم فروغ در علم تعليم و تربيت ليسانسيه شد و در نقاشى مهارت يافت و با مادر خود بايران برگشت براى داخل شدن در زندگانى و خدمت نمودن بهموطنان خويش پسرم على در كار الكتريسيته مهارت يافت و بايران برگشت تا خدمت نظام وظيفه خود را انجام داده بخدمات وطنى بپردازد و دختر كوچكم فخرى در كنسرواتوار بروكسل در قسمت ويولون كار كرده آرزو دارد موسيقىدان قابلى بشود .\r\nو بهرحال در اداى وظيفه تربيت اولاد كه يكى از مهمترين وظيفه‌هاى بشرى است نه من و نه مادر آنها كوتاهى نكرديم و نزد قاضى وجدان شرمندگى نداريم .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\n\r\nفصل چهل و يكم احوال عمومى ايران و حوادث عمدهء آن در اين چند سال\r\nبا در نظر گرفتن آنچه در فصلهاى پيش از اين نوشته شد خوانندگان كتاب من تصديق ميكنند كه پس از استقرار سلطنت پهلوى حكومت ملى بمعنى خود محو شده حكومت نظامى جانشين آن گشت نهايت آنكه رضا شاه پهلوى براى پيشرفت كار خود در داخل و خارج و سرگرم نگاهداشتن يك عده تقريبا دويست نفرى از نمايندگان و از كاركنان مجلس شورايملى كه بيكارى آنها ممكن بود توليد زحمت نمايد نگاهداشتن صورتى را بنام مجلس شورايملى لازم ديد تا عمليات دولت را در هرچه رأى وى بوده باشد بواسطه گذرانيدن از مجلس رنگ قانونى بدهد مخصوصا در قسمت مالياتها و جمع و خرج دولت چنان كه ديده شد در تمام اين مدت يك لايحه از لوايح دولت از مجلس رد نشد و اگر گاهى مختصر اعتراضى در لايحه شد اعتراض عبارتى و لفظى بود و در اصل و اساس كسى حق اعتراض نداشت و در اينموضوع هيچكس حتى اعضاى مجلس شورايملى كه اغلب بلكه همه نمايندهء سفارشى هستند و هركدام صفت يك سرباز را دارند در هردوره وكيلند و هركدام اندك شخصيت و استقلال فكرى بروز بدهند اسم آنها از صورت در دورهء بعد خارج ميگردد ترديدى ندارد .\r\nچيزى كه قابل توجه است اين است كه آيا براى صلاح مملكت بهتر بود اين صورت بيمعنى نگاهدارى شده باشد و يا آنكه بساط مشروطه را برميچيدند و بساط يك حكومت استبدادى را ميگسترانيدند اينجا عقيده‌ها مختلف است و ما بهر دو عقيده با دلائل آنها اشاره كرده قضاوت را برأى خوانندگان واميگذاريم .\r\nجمعى طرفدار عقيدهء اول هستند و ميگويند بقاى اين صورت با هرضرر مادى و معنوى اخلاقى و غيره كه دربر داشته باشد صلاح مملكت است بدلايل ذيل\r\n\r\n","description":"","footnote":"","page_name":" 417 ","page_number":417},
  {"content":"\r\n\r\n( 1 ) از عادت نيفتادن دولتهاى وقت كه بايستى با مجلس شورايملى كار بكنند .\r\n( 2 ) چون دول بيگانه حكومت ايران را مشروطه شناخته‌اند هرقدر هم كه بعضى از آنها كه در جريان احوال ايران هستند بدانند صورت بيمعنى است بهتر است كه اصل عنوان را محفوظ مانده بدانند و تصور كنند اگر يك قوهء نظامى در يك مملكت مشروطه فوق قواست بمصلحت زمان براى جلوگيرى نمودن از افكار تند كمونيستى است چنان كه در ممالك ديگر مانند آلمان تركيه و ايطاليا و غيره هم وجود دارد .\r\n( 3 ) بدست همين صورت بيمعى قوانينى در ماليه در عدليه و در بلديه‌ها وضع مىشود كه مملكت بينهايت به آنها محتاج است و هم در قوانين وضع شده سابق اصلاحاتى مىشود كه در مقام عمل بنواقص آنها برخورده‌اند و اگر اين صورت باقى نبود نه آنها وضع ميشد و نه اين اصلاحات صورت ميگرفت .\r\n( 4 ) بديهى است در اثر اقتضاى زمان و تغييرات روزگار مخصوصا در سياست خارجى اوضاع ايران بدينصورت باقى نخواهد ماند و آنچه در دماغ جوانان محصل ما لشگرى و كشورى توليد شده و مىشود چه در مدارس خارجى و چه در مدارس داخلى روزى را پيش خواهد آورد كه تكان سختى بمملكت بدهند و پيكر آن را از آلايشهاى دوره‌هاى استبداد پاك نمايند در اين صورت روح دادن به اين پيكر بيروح آسانتر است تا از نو ايجاد كردن يك حكومت ملى منزه و به تمام معنى چه ايجاد آن شايد مستلزم حصول انقلاب و خونريزى بوده باشد و معلوم نيست عناصرى كه بتوانند يك مملكت وسيع را با نقصان علم و تربيت و اختلافات عشايرى و غيره از گرداب انقلاب سلامت بيرون آورده هيچگونه بهانه بدست بيگانگان ذينفع در مملكت نداده آن را بسر منزل سعادت حقيقى خود فرود آورند موجود باشد و يا به زودى و به قدر كفايت موجود گردد .\r\nخصوصا كه در قسمت نظامى سابقه و سرمشق خوبى هم از پيش گذارده نشده و ممكن است اگر انقلابى روى بدهد تمركز قواى نظامى كه اكنون بواسطه وجود شخص رضا شاه پهلوى حاصل است حاصل نگردد و صاحبمنصبان ارشد كه هريك در نقاط دور و نزديك مملكت خود را شاهى ميپندارند بجان يكديگر بيفتند و اين از هرخطر براى مملكت بدتر خواهد بود .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n( 5 ) نبايد فراموش كرد حكومت روحانىنمايان را در اين مملكت كه بنام رياست روحانى خود را اولى به تصرف در اموال و اعراض بلكه نفوس خلق ميدانستند و با همه چيز ملت بازى ميكردند به حدى كه بيداران ملت در اقليت كاملى كه داشتند در فشار تهديد دائمى آنها بودند و عقب ماندن ايران از قافله تمدن دوران دو قسمت از سه قسمت بار گناهش بدوش آن شيادان از خدا بى خبر بود و يكقسمت از سه قسمت بدوش بىلياقتى حكومتهاى وقت و باعتبار اينكه اگر بىلياقتى حكومتها نبود يكمشت مردم بىهمه‌چيز بنام خدا و آسمان هرقدر هم كه ملت نادان بود نميتوانستند اينطور بر جان و مال و عرض خلق تسلط بيابند مىشود برعكس گفت و دو قسمت از بار گناه را بدوش حكومتهاى بىقابليت نهاد و يكقسمت را بدوش روحانىنمايان و بالاخره همه را بدوش بيخبرى ملت كه حكومت هم نمايندهء لياقت اوست بهرصورت حكومت نظامى حاضر ايران قوت و قدرت روحانىنمايان را درهم شكسته در خانه آنها را بربسته است و در عمليات كه مىكند مخصوصا در قسمت بيرون آوردن زنان از زندان چادر سياه و داخل كردن ايشان در جامعه شغل و كار مجلس شورايملى بهرصورت بيمعنى هم كه باشد براى حكومت در مقابل عوام و روحانىنمايان پناه‌گاهى محسوب ميگردد .\r\n( 6 ) يكى از مواد قانون اساسى اين است كه مجلس شورايملى تعطيل‌بردار نيست و حفظ اين ماده گرچه بصورت‌سازى بوده باشد بهتر از اين است كه با آن مخالفت صريح شده باشد .\r\nدر مقابل كسانى كه معتقدند اين صورت اگر نميبود بهتر بود دلائلى دارند كه عمدهء آنها دو دليل است .\r\nاول آنكه اگر عنوان حكومت استبدادى بود براى مدافعه از قانون اساسى و حكومت ملى افكار زودتر و بهتر بهيجان ميآمد و در مقام احقاق حق قانون برميآمدند .\r\nدوم آنكه بعضى امتيازها كه بخارجه‌ها داده شده و از مجلس نگذشته بوده است صورت قانونى نداشته و همه وقت براى ما جاى اعتراض باز بوده است اما وقتى از اين مجلس گذشت ديگر جاى اعتراض باقى نخواهد بود مخصوصا در قسمت تمديد مدتها كه دربارهء بعضى از امتيازها شده و شايد بر نفع مملكت نبوده است چنان كه\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nبه زودى خواهيد ديد .\r\nو اما آنچه يك شخص وطن‌دوست بيغرض در موضوع مجلس و مشروطه ميتواند بگويد اين است كه ما اگر چراغ وجدان خود را روشن كرده براستى كلاه خويش را قاضى نمائيم بايد اعتراف كنيم كه ما در مدت چندين سال آزادى و مشروطيت براى حسن اداره كردن كارهاى خود لياقتى بخرج نداديم و نتوانستيم از آزادى و عنوان حكومت ملى استفاده نمائيم آزاديخواهان بجان يكديگر افتادند و دزدان و شيادان مملكت لباس مشروطه‌خواهى دربر كرده بميدان آمدند و جا را براى وطنپرستان حقيقى تنگ كردند بلكه براى آنها مقامى باقى نگذاردند در اين صورت بر فرض كه در ضمن يك حكومت استبدادى افكارى هم براى بازگشت بحكومت ملى توليد گردد و يا شكل حكومت مشروطه را هم بخواهند به صورت ديگر كه ملىتر بوده باشد درآورند آيا آن استعداد و لياقت كه بتواند حكومت ملى را بهر اسم و رسم بوده باشد اداره كند و نگذارد سرچشمه‌هاى فساد كه هنوز به كلى خشك نشده و قهرا بىجريان مانده است دوباره جارى گشته قدمهاى پيش‌گذارده شده به صورت ارتجاع واپس گذارده شود محقق نيست و همه فرع لياقت ملت است لياقت ملت از دبستانها بايد ظهور نمايد و آن بر دو قسم است لياقت علمى و لياقت تربيتى بر فرض كه در ظرف مدت چهل سال آخر دايره معارف ما وسعت گرفت و در داخل و خارج يكعده معتنى به از پسر و دختر كم و بيش تحصيلاتى كردند اما تصديق بايد داشت كه حسن تربيت يعنى ملكه نفسانى راستى و درستى و استقلال فكر و اعتماد بنفس همدوش تحصيلات آنها نبوده بلكه بواسطه نقصان تربيت خانوادگى غالبا تحصيلات آنها بر فساد اخلاق عارضى خانوادگى افزوده است در اين صورت بهتر است از فرصتى كه حاصل شده است استفاده نموده با يكدست اوضاع حاضر را بهرصورت باشد راه برده با دست ديگر بتوسعه معارف حقيقى معارفى كه انسانهاى بالقوه را بتواند انسان بالفعل بسازد بپردازيم و مخصوصا دايرهء تعليم و تربيت نسوان را وسعت داده براى پسران و دختران فردا ما در تربيت نمائيم .\r\nخصوصا اكنون كه زنها در شهرهاى ايران سر از حجاب درآورده اين قسمت از پيكر جامعه ما هم كه بطور فلج بيكار مانده بود به كار ميفتد كه ما ميتوانيم با روگشوده\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nشدن زنها اسباب تربيت جوانان را در سايهء احساسات طبيعى بهتر فراهم بياوريم خوانندگان كتاب من در جاى خودش خوانده‌اند كه ده سال پيش اجتماعهاى كوچك زن و مرد در مجلسهاى تقريبا مخفى دچار چه مشكلات بود و البته همان بذر است كه اكنون سرسبز شده كانون بانوان در ايران تشكيل ميدهد و صدها از رجال و اعيان و اشراف مملكت با خانمهاى روگشودهء خويش در آنجا و در مجالس عمومى ديگر حاضر ميگردند و در سايهء قدرت حكومت نظامى كنونى هيچگونه زبان در هيچ دهان جرئت اعتراض كردن ندارد و البته پيش‌آمدهاى روزگار هم غير از اين اقتضا ندارد .\r\nو اما كارهاى مهم مربوط به داخل و خارج كه در ظرف اين مدت در ايران واقع شده است بطور اجمال اين است .\r\nراه‌آهن كه محل خرج آن ماليات قند و چاى معين شده بود بحسن اهتمام شاه پهلوى از جنوب و شمال شروع شده رو بتهران ميآيد و اينكه آيا انتخاب اين دو مركز شروع كاملا مطابق مصالح اقتصادى مملكت بوده است و يا اينكه مصالح اقتصادى و سياسى بيگانگان در آن دخالت داشته است يا نه و اينكه در شروع باينكار با نبودن اطلاع كافى در نزد كاركنان مملكت و نقصان امانتها آيا صرفه‌جوئى كردن و خرج دوباره و سه‌باره نكردن رعايت شده است يا نه و بالاخره اينكه راه‌آهن بزوديها ميتواند خرج و دخل كند يا نه مسائل علمى و اقتصادى است كه از موضوع تاريخ‌نويسى خارج است چيزى كه مسلم است اين است كه يكقسمت از اين راه‌آهن كه در جنوب مملكت به كار ادارهء نفت ايران و انگليس مىخورد و كمپانى نفت سالها بود درصدد ساختن آن بوده است اكنون به پول و سعى ايرانى ساخته شده به او منفعت مىرساند و بهرصورت راه آهن آبادكنندهء مملكت ايجادكنندهء مسافر و مال التجاره است و كوشش بسيار شخص پادشاه پهلوى در ايجاد آن قابل بسى تمجيد ديگر از كارهاى مهم كه صورت گرفت تأسيس بانكملى بود .\r\nخوانندگان كتاب من ميدانند در ابتداى تأسيس مشروطه در ايران طرح بانكملى ريخته شد و سرمايه مختصرى براى آن جمع‌آورى گشت ولى بقدرى اراده‌ها ناتوان و طمعكاريها زياد و تحريكات بانك ايران و انگليس كه در آنوقت يگانه بانك\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nدر ايران بود بر ضد بانكملى شدت داشت كه بگفته عوام به دنيا نيامده سرزا رفت و آنچه جمع شده بود به صاحبانش برنگشت اما در مرتبه دوم باحتياج زمان و اهتمام شاه پهلوى انجام يافت و بانك فلاحتى در ضمن آن ايجاد شد و ماليه دولت بلكه مملكت تقريبا در بانكملى تمركز يافت و توانست بتعديل صادر و وارد مملكت كه تفاوت شديدش وحشت‌انگيز بود كمك نموده مملكت را از تهديد ورشكستگى نجات بدهد .\r\nخلع سلاح كردن ايلات و عشاير كه باعث ناامنى طرق و شوارع و جنگ و جدالهاى داخلى بود خانه‌نشين كردن بعضى ايلات و بزراعت پرداختن آنها شوسه و ارابه‌رو نمودن بسيارى از راهها تأسيس كارخانه‌هاى متعدد در هرشهر تأسيس شركتها در هرشعبه از تجارت و فلاحت و توسعه معارف و بناى عمارتهاى عالى براى مؤسسات معارفى توسعه روزافزون قشون تأسيس هواپيمائى تأسيس بحريه در خليج فارس و در بحر خزر كارهائى است كه در تواريخ اين عهد همه ثبت شده است و من نميخواهم بنويسم آنچه را همه نوشته و مينويسند و از مبالغه‌نويسى هم براى خوش‌آمد اشخاص دريغ نميكنند در اين صورت از اين مرحله ميگذريم با مسرت و شادى كه آرزوهاى وطنپرستان ايران دارد باقتضاى زمان و در اثر وجود يك ارادهء قوى صورت حصول مييابد و باشد كه لطف خدا شامل شده دست اين اصلاحات بدامان يك حكومت ملى بمعنى حقيقى خودش برسد تا از خطر ارتجاع محفوظ مانده شخصيات بنوعيات مبدل گردد و يك ارادهء نوعى ناشى از افكار عمومى ملت بجاى يك ارادهء شخصى نشسته وطن‌خواهان بدانند ايران براى همه وقت نجات يافت و در صفحه آسيا دوم مملكت پيش افتاده و باوج ترقى خود رسيده گرديد و با اين نويد از دنيا بروند .\r\nديگر از كارها كه در اين چند سال واقع شد و صداى ايران را در همه جاى دنيا بلند كرد و تا يك اندازه افتخار آن شامل حال نگارنده است حكايت جشن هزار سالگى فردوسى است\r\nگرچه در سال يكهزار و سيصد و هفت ( 1307 ) شمسى به اين نكته پى برده بودم كه پس از چند سال فردوسى ما هزار ساله خواهد شد و با يكى از دوستان اين صحبت در ميان آمده بود كه ملت ايران بايد براى هزار سالگى شاعر بزرگ بلكه بزرگترين\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nشعراى خود جشنى كه لايق مقام و مرتبهء اوست برپا كند اما آنوقت زود بود براى شروع بتبليغات اين كار تا پس از مستقر شدن در بروكسل و گذشتن سه سال از آن موعد در سال يكهزار و سيصد و ده ( 1310 ) مكتوب ذيل را بهيئت دولت نوشته فرستادم .\r\nتوسط وزارت معارف بهيئت وزراء عظام بنابر آنچه دائرة المعارف اسلامى نوشته است تولد فردوسى در نهصد و سى و دو مسيحى 932 بوده است در اين صورت بعد از چند ماه فردوسى ما هزار ساله مىشود و سزاوار است از طرف فضلا و ادباى ايران در تحت هدايت و حمايت دولت اديب فاضل كنونى جشن هزار سالگى او بطورى كه لايق مقام اين شاعر بزرگ است گرفته شود و چون فردوسى شاعر دنيا شناخته شده است شايسته است جشن او با شركت تمام مجامع ادبى دنيا و بطور بين المللى باشد .\r\nبديهى است گرفتن يك جشن بزرگ بين‌المللى براى فردوسى هزار ساله در داخله و خارجه حسن اثر دارد و معرف خوبى است از ترقيات ايران در اين عهد همايون فوائد بسيار ديگر هم دارد كه بر خاطر مبارك پوشيده نيست .\r\nاينجانب مدتى است در اين انديشه هستم با جمعى از آقايان فاضل ايرانى و اروپائيان دوست ايران در اين موضوع مذاكره نموده همه معتقدند كه گرفتن اين جشن بطور بين‌المللى لازم است .\r\nيادداشتهائى هم حاضر نموده است كه اگر اساس كار تصويب شد بعرض برساند براى حسن اداره شدن در داخل و خارج و گرفتن نتيجه مطلوب .\r\nو ضمنا براى مخارج كار عايداتى از خود كار تحصيل شود بواسطه نشريات و غيره كه تحميلى بر خزانه دولت نشود اميد است با در نظر گرفتن نتايج عالى آن خاصه در اينوقت كه ديگران بدون در دست داشتن چنين وسيله معظم درصدد كارهاى بين المللى هستند و براى تبليغات تعالى خويش ايران هم از اين وسيله توجه افكار عمومى خارج را به خود جلب نمايد .\r\nاز طرف ديگر با دانشمندان ايرانى كه در خارج اقامت دارند مكاتبه كرده خاطر همه را متوجه انجام اين كار مينمايد و از جمله شرحى بميرزا محمد خان فاضل قزوينى كه در پاريس اقامت دارد و در اين كتاب مكرر نام برده شده مينويسد و تقاضا\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nمىكند با ميرزا حسين خان علاء وزير مختار و رئيس اداره سرپرستى مذاكره كند و او را وادارند در اين كار اقدامات لازم بنمايد و در اين خط مينويسم اينكه مذاكره با آقاى علاء را بتوسط شما ميكنم براى شاهد بودن قضيه است چونكه مكرر افكار سودمندى داشته اظهار نموده است و اشخاص حق ناشناس آنها را گرفته براى خويش عنوان قرار داده اصل خيال را ضايع و باطل كرده‌اند .\r\nفاضل مزبور تا مستندى از وزير مختار مذكور بدست آورده باشد شرحى به او نوشته مكتوب مرا براى او ميفرستد و جواب مساعد دريافت نموده نتيجه را بنگارنده اطلاع ميدهد .\r\nعلاء در اين موضوع با تهران مكاتباتى مىكند و رشته مطلب طولانى مىشود تا آخر سال يكهزار و سيصد و ده شمسى كه تيمور تاش وزير دربار پهلوى باروپا ميآيد و نگارنده بوسائل مختلف او را بهمراهى با اين كار تشويق مينمايد تيمور تاش بتهران بازگشت نموده شاه پهلوى را باقدام بگرفتن جشن هزار سالگى فردوسى واميدارد و چون مقبرهء فردوسى در خراسان در دست ساختن است تصور ميكنند بهتر بوده باشد گرفتن جشن را تأخير بيندازند تا موقع افتتاح مقبره يا آرامگاه ابدى فردوسى و تصميم ميگيرند كه در پائيز يكهزار و نهصد و سى و چهار مسيحى بوده باشد تيمور تاش اين تصميم را با تلگراف بميرزا حسينخان علاء اطلاع ميدهد و علاء شرح ذيل را بنگارنده مينويسد در سى و يكم 31 فروردين يكهزار و سيصد و يازده ( 1311 )\r\nدوست عزيزم جناب اشرف آقاى وزير دربار ابلاغ ميفرمايند براى جشن هزار ساله فردوسى پائيز هزار و نهصد و سى و چهار ( 1934 ) تعيين شده است مراتب را براى اطلاع عالى اشعار ميدارد حسين علاء بعد از آن در تاريخ بيست و هشتم 28 ارديبهشت يكهزار و سيصد و يازده 1311 مكتوب ديگر از علاء ميرسد بشرح ذيل .\r\nدوست عزيزم مرقومه ششم ارديبهشت يكهزار و سيصد و يازده 1311 جنابعالى عز وصول بخشيد براى تهيه مراسم و تشريفات جشن هزار ساله ولادت فردوسى كميسيونى تشكيل شد كه در منزل جناب مستطاب آقاى ميرزا محمد خان قزوينى جلسات مرتبى دارد خيلى ممنون ميشوم نظريات خود را زودتر مرقوم بفرمائيد كه در\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nكميسيون مذكور مطرح و مورد مطالعه قرار داده شود حسين علاء\r\nنگارنده نظريات خود را در طرز شروع به كار مينويسد و بيش از همه چيز راجع بدعوت كردن از تمام علماى مستشرق دنيا بايران و شركت جستن در انعقاد اين جشن تأكيد ميكنم انجمن مزبور نقشه‌ئى با رعايت نظريات نگارند كشيده بمركز ميفرستد و در تهران از روى آن نقشه شروع به كار ميكنند .\r\nشرح گرفتن جشن هزار ساله فردوسى در ايران و در همه جاى دنيا در تواريخ و مطبوعات ايران و خارجه درج شده است و نگارنده نميخواهد در اين كتاب چيزى را كه همه جا نوشته شده است بنويسد بلكه مقصد از داخل شدن در اينموضوع نمودن يك روح پليد حق‌ناشناس است كه اگر در سالهاى آخر در ميان هموطنان ما شدت نكرده باشد قطعا از آنچه بوده است كمتر نشده .\r\nشايد خوانندگان كتاب من تصور كنند دولتيان ايران تا به آخر در اينموضوع از افكار من استفاده كرده و مرا در انجام جريان فكر خود انداخته براى رفتن بايران مرا دعوت نموده در مجالس و محافل از من اظهار قدردانى كرده اول مدال فردوسى را به من عطا كرده‌اند خير اگر اين تصور بشود باطل است زيرا پس از نوشتن و فرستادن نظريات خود در انجام اين خيال به كلى مرا كنار گذارده بهيچوجه در هيچ كارش شركت ندادند و اسمى از من در هيچ مجلس برده نشد .\r\nبلى دو خط از ميرزا حسينخان علاء كه در موقع گرفتن جشن فردوسى رئيس بانكملى ايران بود به من رسيد از روى ملاحظات و احساسات شخصى خودش آن هم توليد مفسده‌ئى كرد كه شايد در جاى خود نگارش يابد اول در موقع تمام شدن بخت‌آزمائى براى جمع‌آورى پول گرفتن جشن فردوسى روى كارتى كه صورت مجسمه فردوسى و اعضاى بخت‌آزمائى طبع شده شرح ذيل را نوشت و فرستاد .\r\nدوست عزيزم اين يادگار خاتمه كشيدن قرعه بخت‌آزمائى فردوسى را ( 14 تير ) در عمارت دانشسراى عالى حضور حضرتتان كه مبتكر تجليل آن حكيم شهير و گرفتن جشن هزار ساله او هستيد تقديم مينمايم موقع را مغتنم شمرده مراتب ارادت قلبى را تجديد مىكند حسين علاء\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nمكتوب دوم روى ورقه‌ئى كه بناى تازه بانكملى ايران نقش است وزير آن به خط قديم از كتيبه مقبرهء داريوش در نقش رستم اين جمله نقل شده است « به من سپرده را نيك نگهدارم » نوشته شده است دوست عزيزم قربانت شوم مرقومه مباركه پنجم اسفند زيارت و از مژده سلامتى آن وجود شريف مسرور شدم كثرت مشغله متأسفانه مانع مكاتبه شده و الا هميشه در فكر حضرتعالى بوده و هستم در موقع تجديد سال تبريكات خالصانه و ادعيه قلبيه خود و عيالم را تقديم نموده خير و سعادت سركار را از خداوند خواهانيم همانطور است كه ميفرمائيد گرفتن جشن هزار ساله فردوسى از افكار صائبه حضرتعالى بوده و مشغول انجام آن هستيم انشاء اللّه وسايل فراهم مىشود البته در اروپا هم مراسم تجليل آن بزرگوار به عمل خواهد آمد .\r\nارادتمند قديم حسين علاء 18 اسفند ماه 1312\r\nبهرحال آرامگاه فردوسى به خوبى ساخته مىشود مستشرقين از همه جا بايران دعوت ميشوند و در انجمن بزرگ اين جشن شركت ميجويند و همه بخراسان رفته آرامگاه فردوسى را زيارت ميكنند و پادشاه پهلوى آرامگاه مزبور را افتتاح مىكند و هم در تمام ممالك باهتمام دولت جشن هزار سالگى فردوسى گرفته مىشود و نام ايران در سرتاسر جهان بلند ميگردد و اين بود مقصد و مقصود نگارنده و هرايرانى وطندوست كه ببهترين صورت ممكن انجام يافت در بروكسل نيز از طرف دولت بلژيك با شركت ما ايرانيان جشنى گرفته شد و هم نگارنده رساله‌ئى راجع بفردوسى نوشته بايران فرستادم و با سعى جمعى از محصلين ايرانى مجسمه نيم تنه فردوسى با فلز ساخته شده بموزهء ملى ايران فرستاده شد و مدالى از آن تهيه گشت و بيادگار باقيماند و اين بود نتيجه يك فكر نيكو .\r\nو ديگر آنكه ميرزا ابو القاسم قائم مقام فراهانى كه در قرن سيزدهم اسلامى در آسمان جلالت قدر و در عالم فضل و ادب در ايران بمنزله ستاره درخشانى است و نثر فارسى كنونى ما در اثر اصلاحاتى است كه آن دانشمند اديب نموده است كشته‌شدنش بامر محمد شاه قاجار در سال يكهزار و دويست و پنجاه و يك هجرى قمرى ( 1251 ) و كشته شدن ميرزا تقيخان فراهانى وزير بىنظير ايران بامر ناصر الدين شاه قاجار در سال يكهزار\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nو دويست و شصت و هفت هجرى ( 1267 ) از جنايتهاى بزرگى است كه در دورهء سلطنت قجر در مملكت ما واقع شده است .\r\nنگارنده در هريك از اين دو موضوع رساله‌ئى نوشته در مجمع محصلين ايرانى در پاريس بطور كنفرانس خواندم و اولى در اسلامبول و دومى در مصر بطبع رسيد .\r\nپس از گرفتن نتيجه مطلوب از پيشنهاد جشن فردوسى متذكر شدم كه صد سال هم از شهادت قائم مقام ميگذرد و چون حق اين مرد بر معارف ما زياد است همان بهتر كه بمناسبت صدمين سال شهادت او اظهار قدردانى و حق‌شناسى از او شده باشد .\r\nدر اينحال كتاب كهنه خطى به زبان روسى راجع بايران در اواسط قرن سيزدهم اسلامى بدستم افتاد كه صورت قائم مقام را در لباس سلام در آن كتاب نقاشى شده ديدم چون در زمان حيات خودش ساخته شده است مغتنم شمرده عكسى از آن گرفته ورقه پستى يكسو مزين به اين صورت و ديگر سو يادآورى صدمين سال شهادت او را نوشته عدهء زيادى طبع و نشر دادم و بوزارت معارف ايران و انجمن آثار ملى و انجمن ادبى تهران از بروكسل نوشتم از يادآورى صدمين سال مزبور غفلت ننمايند .\r\nاز هرسه جا اظهار موافقت شد و قرار دادند در تير ماه يكهزار و سيصد و چهارده ( 1314 ) اين رسم را در سرتاسر مملكت بجاى بياورند ولى چه رويداد كه مسكوت عنه ماند بر من پوشيده است .\r\nديگر از كارهاى پرهياهوئى كه اخيرا در ايران واقع شد قضيه نفت جنوب و امتياز كمپانى انگليسى معروف بكمپانى دارسى است .\r\nپيش از اين نوشته شده است يكى از تقاضاهاى دولت انگليس از دولت شاه پهلوى اين بود كه سى سال بر مدت اين امتياز افزوده شود امتيازيكه هنوز از مجلس ملى ما نگذشته و بر حسب قانون رسميت ندارد و البته سر تا پايش هم بر نفع صاحب امتياز و ضرر ايران است و در سالهاى اخير هم همه وقت دولت ايران با كمپانى در موضوع حق خود در كشمكش بوده است و بالاخره شاه پهلوى امتياز مزبور را لغو كرد با اين قيد كه نماينده كمپانى بتهران رفته با شرايط بهترى آن را تجديد نمايند انگليسيان به ظاهر صورت اعتراضى بجا آوردند در صورتى كه پيدا بود اساسى ندارد و به زودى نماينده كمپانى بتهران رفت\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nو بافزودن مبلغى بر حق ايران كه در مقابل آنچه ميبرد چيزى شمرده نميشود و باضافه كردن مدت سى سال كه از پيش تقاضا كرده بودند كار تمام شد و بعلاوه از مجلس شوراى كنونى هم با اظهار شعف بسيار گذشت و از اين هم بالاتر آنكه چون بعد از صورت اعتراضى كه از طرف انگليسيان بجاى آمد قضيه در صورتى كه هيچ مربوط بجامعه ملل نبود به آنجا رجوع شد و ميرزا على اكبر خان داور وزير عدليه از طرف دولت بژنو رفته در جامعه موضوع طرح شد و قرار دادند مدتى وقت داده شود كه دولت ايران و كمپانى دارسى باهم كنار بيايند به اين ترتيب سجل امتياز مزبور در جامعه ملل هم مهر شد .\r\nديگر از كارهاى عمدهء اين ايام گرفتارى و حبس و مرگ عبد الحسين تيمور تاش وزير دربار پهلوى است شاه پهلوى بعد از اتمام كار امتياز نفت جنوب تيمور تاش وزير دربار را در قصر قجر كه محبس عمومى است حبس به ظاهر بعنوان رشوه‌خوارى محاكمه‌ئى هم از او در عدليه شد و محكوم گشته مدت حبس و وى به طول انجاميد تا كميسر خارجه دولت شوروى بتهران آمده در خانهء جعفر قليخان سردار اسعد بختيارى كه وزير جنگ است او را منزل دادند و به ظاهر مورد احترام گشت ميهماندار او سردار اسعد بشاه تقرب داشت و با تيمور تاش رفيق بود شنيده شد كه كميسر خارجه روس بلشويك از شاه تقاضا كرد تيمور تاش را در محبس ملاقات كند بديهى است قبول و رد اين تقاضا هردو محذور داشت خاصه كه تيمور تاش زبان روسى ميدانست و ممكن بود در آن ملاقات كسى كه روسى بداند حاضر نباشد كه معلوم شود مذاكرات چه بوده است اما مرگ ناگهانى تيمور تاش در محبس در همان روز اين محذور را بر طرف كرد و اينكه كميسر خارجه روس ميهمان دولت بچه مناسبت خواست شخص مقصر محبوسى را ملاقات نمايد گرچه به صورت ظاهر بمناسبت روابط ظاهرى بود كه تيمور تاش بر حسب وظيفه خود چنان كه از پيش نوشته شده است با روسها داشت براى قانع و ساكت نگاهداشتن آنها اما در حقيقت بصرافت طبع خود اين تقاضا را كرده بود و يا آنكه دوستان تيمور تاش او را واداشته بودند به اين تقاضا كه بعد از ملاقات بتواند بهانه بدست داشته باشد و نزد پادشاه از وى شفاعت كند بر نگارنده پوشيده است بهرصورت تيمور تاش از ميان رفت\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nو شاه وزير دربارى ديگر معين نكرد و گفت وزراء همه وزير دربارند اين نكته هم ناگفته نماند كه تيمور تاش در قضيه الغاى امتياز نفت جنوب كه به صورت ظاهر بر عليه انگليسيان بود بىدخالت نبود و باز بر نگارنده واضح نيست كه گرفتارى و بدبختى او تا چه اندازه با مسئله امتياز نفت مربوط بوده و يا هيچ ربط نداشته است و تنها زياده‌روى او در تصرفات در كارهاى دربارى بلكه در امور سلطنت از روى جلفى و غرور ذاتى كه داشت او را به اين شدت مبغوض شاه پهلوى ساخته بود و بهرصورت تيمور تاش صفات بد و خوب هردو را داشت اعمال بد او دامنگير خودش شد و كارهاى خويش كه از روى صفت تجددخواهى از او سرزد و راهنمائيهاى خوبيكه بشاه كرد و براى ترقى مملكت سودمند بود در مملكت باقيماند .\r\nبعد از قضيه تيمور تاش كار مهمى كه در تهران شد گرفتارى سردار اسعد وزير جنگ بود بايد دانست كه در مسئله انقلاب فارس بر ضد دولت پهلوى و كشته شدن يكعده از نظاميان از صاحبمنصبان و غيره در راه گله‌كويه گفته ميشد بتحريك بختياريها بوده است كه باطمينان وزارت جنگ اسمى سردار اسعد نميخواستند كاملا خلع سلاح شده باشند در صورتى كه شاه پهلوى باينكار شديدا علاقمند بود و البته موجباتى حاصل گشت كه در يكروز سردار اسعد و برادرش امير جنگ و جمعى از خوانين بختيارى گرفتار شدند و سردار اسعد در محبس مرگ ناگهانى يافت و ديگران با يك محاكمات نظامى بحبسهاى طولانى محكوم گشتند و بايد دانست كه كشمكش ميان دو دسته از خوانين بختيارى كه عموزاده يكديگر هستند و بر سر رياست ايل غالبا باهم رقابت ميكنند در گرفتارى سردار اسعد و كسان او بىدخالت نبوده است و اينكه اين قضيه به كار تيمور تاش ارتباطى داشته است يا نه و اينكه آيا با كار نفت جنوب و تجديد امتيازش بواسطه حق صدى چند كه خوانين بختيارى از كمپانى نفت حق الارض ميگرفتند ربطى داشته است يا نه چيزهائى شنيده مىشود كه چون بدرستى آنها اطمينان نيست از نگارشش صرفنظر مىشود و قضايائى است كه با مرور زمان حقايق آنها گاهى كشف مىشود و گاهى در پردهء استتار باقى ميماند .\r\nديگر از قضاياى نظير اين قضيه موضوع رياست ايل قشقائى بود كه اسمعيل خان\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nصولة الدوله با برادرش در سر رياست ايل كشمكش داشت و شخص باعرضه‌ئى بود در مجلس پنجم او را نمايندهء قشقائى نموده به اين بهانه خواه و ناخواه در صورتى كه تهران را نديده بوده است بتهران آمد و تحت نظر نظاميان و نظميه واقع بود و نهايت اهتمام را ميكرد كه مظنون واقع نگردد كم‌كم در تهران ماندنى شد و چون پيش‌آمدها اقتضا كرد او را محبوس ساختند صولة الدوله محبوس بود تا انقلاب فارس در سال يكهزار و سيصد و هفت ( 1307 ) شمسى روى داد و حبيب اللّه خان سرتيپ شيبانى چنان كه در فصل سى و هشتم 38 نوشته شد مأمور انتظام آن سامان گشت و او در فارس احساس كرد انقلاب قشقائى جز بدست صولة الدوله آرام نميگيرد اين بود كه از شاه تقاضا كرد او را از محبس درآورده به او اظهار ملاطفت شود و بفوريت ويرا بفارس بفرستند تقاضاى رئيس قشون فارس پذيرفته شده صولة الدوله را با طياره فرستادند و او قشقائى را آرام كرد تا كى آنجا بود و چه شد كه باز گرفتار توقف تهران شد و چه شد كه باز بمحبس افتاد وسائل تحقيقش اكنون فراهم نيست بهرصورت صولة الدوله در محبس قصر قجر بود كه تيمور تاش هم به همان محبس رفت و شنيده شد كه تيمور تاش را در حجرهء پهلوى حجره سردار قشقائى حبس نمودند و چون سردار مزبور خبردار شد كه وزير دربار همسايه او شده است مشتى به ديوار زده در حضور مأمور محبس گفت اى وزير دربار ما را به اين روز انداختى و خودت نيز پيش ما آمدى يا بعبارت ديگر شبيه به اين از اينجا معلوم مىشود كه صولة الدوله تيمور تاش وزير دربار را علت حبس و بدبختى خود ميدانسته است بهرصورت صولة الدوله هم در محبس وفات ناگهانى كرد\r\nديگر از كارها كه در اينمدت اتفاق افتاد مسافرت پادشاه پهلوى بود بمملكت تركيه و اين اول مسافرت اين پادشاه بود بخارج شاه پهلوى با مصطفى كمال رئيس جمهور تركيه دورادور رابطه الفت يافت و شنيده شد كه شايد به خيال بوده است براى وليعهدش با تركان وصلت نمايد اما من هيچ دليل بر صحت اين گفته در دست ندارم بهرصورت وزير خارجه ترك بتهران آمد و روابط دو دولت را زياد كرد و از شاه پهلوى دعوت نمود مسافرتى بتركيه بنمايد و وعده داد كه رئيس جمهور تركيه نيز بايران مسافرت خواهد كرد .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nتركان با تشريفات لشگرى و كشورى بسيار رضا شاه پهلوى را پذيرفتند و او را چند روز بيش از آنچه بنا بود بماند نگاه داشتند و همه چيز مملكت خود را به او نمودند اين مسافرت و ديدن اوضاع تركيه در وجود شاه اثرهاى نيكو بخشيد و پس از آمدن بايران جد و جهد او در آبادى شهرها و راهها و تبديل اوضاع كهنه باوضاع تازه بر زيادت گشت خصوصا كه رئيس جمهور وعدهء بازديد نمودن داد و شاه ميخواست تا موقع آمدن او بايران خيلى بر اصلاحات داخلى افزوده شده باشد .\r\nشاه از تركيه بدولت خود تلگراف كرد كه رعيتها براى اينكه در آفتاب تند كار ميكنند كلاه تمام لبه بر سر بگذارند و بديهى است اين مقدمه است كه منبعد كلاه يك لبه پهلوى كه با كراهت بر سر مردم گذارده شده بكلاه تمام لبه مبدل گردد چنان كه در بازگشت بايران اين كار جارى شد و خواه و ناخواه همه كلاه تمام لبه بسر گرفتند تا مگر عوض شدن كلاه رفته‌رفته سرها و دماغها و انديشه‌ها را عوض نمايد و گرنه سر بيفكر چه افسر بر سر بگيرد چه افسار تفاوت نخواهد داشت .\r\nتغيير دادن عمامه‌ها و كلاههاى بىلبه بكلاه پهلوى مخصوصا در ولايات و بخصوص در شهرهائى كه بيشتر مذهبى هستند مانند مشهد و قم البته بسيار مشكل بود اما با قوهء نظامى اين كار جارى شد اكنون تبديل كلاه پهلوى بكلاه تمام لبه يعنى كلاه فرنگيان بگفتهء ايرانيان اگر در تهران طرفدار زياد داشته باشد در ولايات مخصوصا در ولايتهاى مذهبى آسان نيست اين است كه در مشهد براى كلاه فرنگى بسر نگرفتن ايستادگى مىشود و كار بتحصن در صحن و حرم ميكشد و مردم با نظاميان و نظميه طرف ميشوند و بالاخره كار بزد و خورد ميكشد و جمعى از دو طرف حتى در صحن امام رضا و حرم او كشته ميشوند و عاقبت دولتيان فائق آمده انقلاب را آرام و حكم تبديل كلاه را جارى ميكنند و پس از چند ماه تحقيق محمد ولى اسدى كه توليت آستانه قدس رضوى را بنيابت از شاه كه متولى حقيقى آستانه است داراست مورد سوء ظن واقع گشت كه مسبب واقعى انقلاب بوده است و در همين ديماه يكهزار و سيصد و چهارده ( 1314 ) او را در مشهد محكمه نظامى محكوم باعدام كرده تيرباران نمودند .\r\nگفتم محكمه نظامى بلى قانونى از مجلس شورايملى گذرانيدند كه اگر كسى\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nمخل نظم و آسايش شد محاكمه او در محاكم نظامى بشود و بچه صورت محقق شده است كه اسدى مسبب حقيقى آن انقلاب بوده است ميگويند خودش اعتراف نموده و البته اين اعتراف در محكمه نظامى شده است بهرصورت اگر حقيقتا اين شخص باعث اتلاف نفوسى شده بسزاى رفتار خود رسيده است .\r\nو زائد نميدانم كه مندرجات ذيل را هم بر مندرجات فوق بيفزايم در عين تاريكيها كه از زندگانى روزمره خود گاهى ميخواهند مرا فرو بگيرند يك خاطرهء بزرگ آنها را از هم پاشيده مرا در بحبوحه روشنائى و مسرت خاطر ميندازد و آن اين است كه پيش از جنگ عمومى و شكست قطعى حكومت ننگين ترازى هرايرانى وطنپرست به غير از اشخاص بسيار خوشبين و يا بى خبر از اوضاع روزگار زوال استقلال سياسى و اقتصادى ايران را پيش‌بينى ميكرد و اميدى ببقاى اين مملكت در تحت حكومت ايرانى نداشت ولى پيش‌آمدها اين نااميدى را باميدوارى مبدل ساخت و اوضاع خارج و داخل به اين ملت مهلت داد و فرصت بخشيد كه نفسى تازه كرده تجديد حيات نمايد اكنون ما داريم از آن فرصت استفاده ميكنيم و هنوز چند سال باينمدت باقيست در اين صورت كه اين فرصت را هنوز بلكه هنوزها داريم و از طرف ديگر چندين هزار دختر و پسر كشورى و لشگرى داخل و خارج مشغول تحصيلند و معارف سرچشمه‌ايست كه خود بالطبع آبهاى گل‌آلود را صاف و نواقص خويش را بذاته بر طرف ميسازد و ميتوان بطور قطع گفت ايران از خطر زوال استقلال نجات يافت ايران براى همه وقت مال ايرانى خواهد بود و اين است آرزوى حقيقى هرايرانى وطنپرست و البته مشروط است بيك شرط و آن اين است كه ايرانى سه اصل مقدس نياكان را پيروى كرده راستى و درستى در گفتار و كردار و پندار را شعار خود بسازد و بداند هرچه هست در راستى است و چراغ دروغ فروغى ندارد - ديماه يكهزار و سيصد و چهارده ( 1314 ) شمسى اتمام يافت به خط مؤلف .\r\nميخواهم در موضوع نجات يافتن ايران از خطر زوال باز سطرى چند بنگارم اين آرزو را بيك شرط اخلاقى مشروط ساختيم در صورتى كه تصور مىشود يك شرط سياسى هم بايد بر آن افزود آرى شرط سياسى هم دارد و آن اين است كه دولت\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nعاقبت‌انديشى كرده براى اينكه تاريخ بعد از وفات نادر شاه افشار تجديد نشود و پيوسته شده‌ها دستخوش پراكندگى نگردند و براى اينكه قوهء ملى منظمى نگاهدارندهء اصلاحات اساسى تازه بوده باشد و بالجمله براى اينكه بآيندهء مملكت اطمينان كامل بتوان داشت چه از داخل و چه از خارج تا زنده است پايهء حكومت ملى متزلزل شده را با رعايت اقتضاى زمان مستحكم بسازد و قانون را به تمام معنى بجاى قوهء شخصى بگذارد و برود در اين صورت بزرگتر كارى كه شايسته باشد در رأس كارهاى او قرار داده شود اين كار خواهد بود و مراد من از جمله‌ئى كه مكرر گفته و نوشته‌ام ميان ايران و سعادتش اكنون يك قدم فاصله است و آن يكقدم را تنها دولت ميتواند بردارد همين بود كه نگارش يافت و گرنه پوشيده نيست كه قهريات و شخصيات قابل دوام نميباشد .\r\nدر تاريخ هفتم ماه اسفند يكهزار و سيصد و شانزده در موقع تجديد نظر بمندرجات اين جلد از كتاب خود براى تكميل آنچه در بالا گفته شد بنگارش اين سطور پرداخت خدايا عاقبت محمود گردان - مؤلف يحيى دولت‌آبادى .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nخط مرحوم دولت‌آبادى\r\n\r\n","description":"","footnote":"","page_name":" 434 ","page_number":434},
  {"content":"\r\n\r\n\r\nمرگ گرگ\r\n شنيدم آنكه صيادى به يك دشت * به منزلگاه گرگان روبرو گشت\r\nپدر مىبود و مادر با دو فرزند * كز آنها زندگانى بود خرسند\r\nنخستين روبرو با گرگ نر شد * ز آدم‌خواريش اندر حذر شد\r\nبه قصد جان او تيرى بينداخت * كه از آن تير كار گرگ را ساخت\r\nچو گرگ نر به روى خاك افتاد * نگاهى با غضب كرد او به صياد \r\n\r\n","description":"","footnote":"","page_name":" 435 ","page_number":435},
  {"content":"\r\n\r\n نه ترسيد و نه لرزيد و نه ناليد * ز مرگ بىفغان بر خود بباليد\r\nكه تا زنده بدم اشكم دريدم * چو مرگ آمد در آغوشش كشيدم\r\nدر ان دم خواست ماده گرگ دل ريش * بگيرد انتقام شوهر خويش\r\nو يا مانند شوهر كشته گردد * به خون خويشتن آغشته گردد\r\nضرورت ديد اما حفظ جانش * رهاند از خطر تا كودكانش\r\nچو اين انديشه در مغزش برانگيخت * گرفت او كودكان با خويش و بگريخت\r\nبه جاى امن برپا كرد خانه * به آنها داد پند مادرانه\r\nكه خود برگشتگى آريد طاقت * نه بنمائيد با انسان رفاقت\r\nنه داخل گشته در آن عهد و پيمان * كه با حيوان اهلى بسته انسان\r\nدعا و التماس و آه و زارى * بود بىغيرتى و خاكسارى \r\n\r\n","description":"","footnote":"","page_name":" 436 ","page_number":436},
  {"content":"\r\n\r\n دليرى بايد و گستاخى سخت * براى زندگى كردن نكوبخت\r\nكشيدن رنج و مردن با شهامت * به از ديدن ز نامردم حقارت\r\nاگر خود گرگ آدم‌خوار باشيد * از آن بهتر كه خوار و زار باشيد \r\nدر خرداد ماه يكهزار و سيصد و چهارده ( 1314 ) به تقاضاى دوست مهربان محمد على جمالزاده از اشعار شاعر شهير فرانسوى آلفرد دووينى اقتباس شد .\r\nبروكسل - 1314\r\n\r\nپايان عمر\r\n عمر من دارد به پايان مىرسد * بىسروسامان به سامان مىرسد\r\nجسم خاكى باز مىگردد به خاك * جان افلاكى به جانان مىرسد\r\nطاير روح از قفس پر مىزند * رخش جان را گاه جولان مىرسد\r\nخاكيان را با سبك بارى به دهر * دست بر دامان كيهان مىرسد\r\nگر تو مشكل مىنگيرى كار خود * دردها آسان به درمان مىرسد\r\nدر حساب خويش مىبايد نوشت * هرچه بدبختى به انسان مىرسد \r\nبروكسل - اول ديماه 1314\r\n\r\n","description":"","footnote":"","page_name":" 437 ","page_number":437},
  {"content":"\r\n\r\n\r\nفصل چهل و دوم خاتمه جلد چهارم\r\nدر فصل چهلم در تاريخ ديماه يكهزار و سيصد و چهارده ( 1314 ) كه سال ششم اقامت من در بلژيك بود باجمالى از شرح حال خود در ايام اقامت اين مملكت اشاره رفته است در اينوقت كه خردادماه يكهزار و سيصد و هفده ( 1317 ) مىباشد و آخرين ماه توقف من در بلژيك بلكه در اروپاست بشرح حال خود در سه سال اخير و باوضاع داخلى و خارجى ايران در مدت مزبور اشاره نموده جلد چهارم كتاب خود را خاتمه مىدهم .\r\nخوانندگان كتاب من دانسته‌اند در آبانماه يكهزار و سيصد و هشت ( 1308 ) شمسى كه وارد اين مملكت شدم بوعدهء نامعين اقامت كردم به دو سبب يكى براى تكميل تحصيل اولادم در اين ديار و ديگر براى دور بودن از جار و جنجال ايران در رژيم تازهء خود و پرداختن به كارهاى علمى و ادبى كه بيش از همه چيز به آنها علاقمند بوده و هستم .\r\nدر اين سه سال ممر معاش من منحصر بوده است بدستمزد خدمت قلمى كه از طرف وزارت معارف رجوع ميشده قسمتى از اين وقت صرف ترجمه و تأليف كتاب تربيت اراده تأليف استاد فرانسوى ژول پاى « 1 » شد كه باشتياق كامل باينكار پرداختم از يكطرف كار با روحيات من مناسب بود و از طرف ديگر اين كار را يكى از بهترين خدمات معارفى خود تصور ميكردم و در عين حال از دستمزدش كه بىاشكال در خارج به من ميرسيد با قناعت امرار حيات مينمودم و گمان نميرفت براى اين اشتغال مختصر معارفى محذورى پيش بيايد خصوصا كه دانسته بودم وزارت معارف در بودجه خود مبلغى براى ترجمه و تأليف كتب علمى دارد و قسمتى از آن را بنام نگارنده نگاهميدارد و چون اين كار تمام شد كار ديگر رجوع خواهد شد پس تا آخر عمر ممكن است\r\n\r\n\r\n","description":"","footnote":"\r\n( 1 ) -  J . payot \r\n","page_name":" 438 ","page_number":438},
  {"content":"\r\n\r\nاشتغال من باينكار بوده باشد اما از آنجا كه هيچ گل بىخار نيست در راه اين زندگانى علمى فكرى دو خار روئيد كه پيمودن اين راه را براى من مشكل ساخت اول آنكه در ترجمه و تأليف تربيت اراده بواسطه دست تنگى زبان ما از بابت لغت و اصطلاح علمى و لزوم وضع آنها به زحمت زياد افتادم و اتفاق افتاد كه شبانه روز ده يا دوازده ساعت كار ميكردم بىآنكه ملاحظه كنم در اين سن اين درجه اشتغال پىدرپى ممكن است براى صحت مزاجم زيان‌بخش بوده باشد بلى انسان غالبا خطر را وقتى حس مىكند كه با آن روبرو شده ديگر نتواند از چنگ آن رهائى بيابد شبى تا ساعت ده كار كرده خستگى غلبه كرد دست كشيده از عمارت فرود آمده در ميدان باصفاى پيش روى عمارت يكربع ساعت قدم زده در ضمن اين هواخورى در موضوعى كه در دست نگارش بود الهامى بدماغم رسيد كه تا فراموش نشود خواستم آن را يادداشت نموده باشم بسرعت بجايگاه خود بازگشته پشت ميز كار نشسته بنگارش آن پرداختم عمارت در بسته و من تنها بمحض شروع به كار با خطر ناخوشى زياده كارى مواجه شده خون متوجه دماغ گشت معادله بدن از بين رفت و حالى دست داد كه هرگز نديده بودم كاريكه در آن حال توانستم بكنم و مرا نجات داد اين بود كه خود را كشان‌كشان بدر عمارت رسانيده آن را گشوده فريادى زدم و همانجا افتادم همسايگان طبقه بالا و پائين عمارت صداى مرا شنيده فورا خود را رسانيدند و بعلاج پرداختند و بالاخره خطر دور شد اما در اثر اين عارضه ناتوانى روى داد كه ملازم مزاج من گرديده باقتضاى سن ديگر مفارقت نخواهد كرد بهرصورت بعد از اين عارضه مزاجى ناچار شدم نه تنها شبها به كار فكرى اشتغال نورزم بلكه روزها هم از ساعت چهار بعد از ظهر از اشتغال فكرى خوددارى نمايم اين شد نتيجه بىاحتياطى كه نصف وقت كار از دست من رفت .\r\nبالجمله بعد از اين عارضهء مزاجى بااحتياط كار كتاب تربيت اراده را بپايان رسانيده قرب سيصد ( 300 ) صفحه كتاب را تا در مطبعه‌هاى تهران بتوانند بىغلط چاپ كنند بدست خود با ماشين تحرير پاك‌نويس كرده بوزارت معارف فرستادم وزارت معارف با تشكر از انجام اين كار تقاضا كرد چند كتاب را در موضوع روانشناسى\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nو تعليم و تربيت نام ببرم تا او يكى را انتخاب كرده بترجمه و تأليفش بپردازم اين كار انجام شد و كتابى از تأليفات استاد ديگر فرانسوى پيفولت « 1 » برگزيده شد تحت عنوان استفاده از روانشناسى در تربيت كه بتأليف آن پرداخته روان‌نامه‌اش نام نهادم و چون در اينوقت بواسطه مشكلات مالى در ايران و در همه جا مخصوصا در روابط دادوستدى نقدى و جنسى خارجى ايران كار تحصيل اسعار خارجى روزبروز در ايران مشكل مىشود احتياط كرده بر مواد قرارداد خود با وزارت معارف افزودم كه وزارتخانه ملتزم است دستمزد اين كار را در هركجا كار انجام مييابد بپردازد وزارت معارف شرط مرا پذيرفت در اين صورت مطمئن شدم تا مدتى باز ميتوانم در خارج مانده به اين اشتغال بپردازم اما پس از اندك مدت وزارتخانه مزبور دچار اشكالى شد كه وفاى به اين تعهد را از عهدهء خود دور ديده حتى نتوانست در مقابل ارادهء شخصى پادشاه پهلوى كه زمام اسعار خارجى را غير از آنچه در وزارتخانه‌ها صورت خرج جارى دارد بدست خود گرفت و از فرستادن اين گونه وجوه بخارج جلوگيرى كرد مگر براى كسانى كه بخواهند با آن وجه بايران برگردند استقامت ورزيده تعهد خود را محترم بشمارد .\r\nاينجاست كه خار دوم در راه زندگانى فكرى من در خارج روئيده مرا از بابت معاش دچار عسرت مينمايد با وجود اين هشت نه ماه خوددارى نموده با تنزل دادن خرج به كمتر چيزى كه ممكن بود با حفظ صورت گذران كرد باقامت خود ادامه دادم بانتظار اينكه دختر كوچكم كه سال آخر تحصيل او در موسيقى است و در اينشهر تحصيل مىكند كارش را تمام كرده باتفاق او بتهران بروم و در ضمن قسمتى از روان‌نامه را نيز ترجمه و تأليف نمودم ولى پيش‌آمدها نگذارد به اين مقصود برسم ناچار دخترم را گذارده خود در آخر اين ماه كه خرداد يكهزار و سيصد و هفده ( 1317 ) مىباشد بايران بازگشت مينمايم تا پيش‌آمدهاى بعد چه اقتضا نمايد .\r\nاينك باوضاع سياست داخلى و خارجى ايران در اين چند سال اخير اشاره نمائيم .\r\nسياست خارجى ايران در اين چند سال نسبت بروس و انگليس تغيير نيافته\r\n\r\n\r\n","description":"","footnote":"\r\n( 1 )  A . piffault \r\n","page_name":" 440 ","page_number":440},
  {"content":"\r\n\r\nاست به اين ترتيب كه چون آن هردو در داخل و خارج خود ابتلاى بسيار داشته و دارند و از طرف ديگر هم در ايران پادشاه پهلوى مراقب بوده است بهانه‌ئى بدست آنها نيفتد نه آنها مجال داشته‌اند رل تازه‌ئى در ايران بازى كنند و نه موضوعى پيش آمده است كه تغيير وضع سياسى را ايجاب كرده باشد اما آلمانها در اين چند سال نفوذ خود را در ايران زياد كرده‌اند و روزبروز هم آلمان با ايران قرارداد تجارتى بسته هرچه بتواند از مواد اولى ما ميبرد چه براى خود و چه براى فروش در بازارهاى ديگران و تحصيل اسعار خارجى در اين صورت زندگانى در ايران يكى از اين بابت و ديگر بواسطه تنزل پول ما در مقابل اسكناس زيادى كه منتشر شده و مىشود پيوسته مشكلتر ميگردد و بهرصورت بر نگارنده پوشيده است كه اگر منافع و مضار حقيقى اين سياست تازه برگزيده شده خارجى را بسنجيم كداميك برترى خواهد داشت .\r\nايران در سياست خارجى با تركيه و افغان و عراق بست‌وبندها كرده است و شايد با ممالك ديگر عربى هم همان بست‌وبندها را بكند و اينكه در اين رويه تا چه حد دست انگليسيان عاقبت‌انديش دخالت داشته و دارد باز بر من پوشيده است و بايد ديد با تبدلات مهم سياسى اروپا و دسته‌بنديهاى تغييرپذير مهرهء سياست خارجى ما كجا استقرار خواهد يافت اميد است در خانه‌ئى باشد كه بسر منزل سعادت ايران نزديكتر بوده باشد .\r\nو اما سياست داخلى كه در تحت قدرت شخص پادشاه پهلوى با افزون نمودن قواى نظامى بطور روزمره اداره مىشود بيك نهج در جريان است پادشاه رئيس هرسه قوهء مقننه و قضائى و اجرائى است و زمام امر همه در دست اوست در صورتى كه به ظاهر هريك صورت ظاهرشان محفوظ است و آنچه بيطرفانه از دور ميتوان قضاوت كرد اين است كه اگر از نقطه‌نظر جمعى ايران كنونى را در ميان اوضاع و احوال پرآشوب دنيا ببينيم و بخواهيم سود و زيان آن را در ايام حكمرانى رضا شاه پهلوى بسنجيم سودش بر زيان افزون خواهد بود گرچه تبعيضهائى دور از مروت هم شده باشد و بشود و اشخاص ذيحقى از حق خود محروم بمانند و اشخاص بيگناهى شهيد غرضهاى خصوصى اشخاصى بگردند و بالجمله گرچه صورت‌سازيهائى جاى حقايق را گرفته باشند و بهرحال در\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nهر قضاوت و در هركجا اقتضاى محيط اجتماعى و لازمه زمان و مكان و اوضاع عمومى و خصوصى را نبايد از نظر دور داشت و موضوع نسبى بودن امور دنيا را نبايد فراموش كرد كه بد در مقابل بدتر اگر خوب نباشد خوب نسبى خواهد بود اينجا بخاتمه جلد چهارم نيز پايان داده اين نسخه را كه بدينصورت منحصر بفرد است براى وقت خودش در مأمنى سپرده سعادت ابدى ايران را از پروردگار متعال درخواست مينمايم و اميدوارم اين اثر ناقابل هديه‌ئى به آيندگان ما باشد و يكى از عناصر لايق تاريخ ايران شمرده شود .\r\nنگارنده يحيى دولت‌آبادى در بروكسل دوازدهم خرداد ماه يكهزار و سيصد و هفده ( 1317 ) .\r\n\r\n","description":"","footnote":"","page_name":" 442 ","page_number":442},
  {"content":"\r\n\r\n\r\nپايان حيات\r\nآخرين جلد كتاب حيات يحيى بقلم نويسنده تواناى آن بدينجا يعنى بروزهاى آخر اقامت او در اروپا خاتمه يافته نويسنده آن را برعايت مقتضيات وقت در يكى از بانكهاى بروكسل بامانت سپرده خود رهسپار ايران گرديد و به اين آرزوى خويش كه غالبا ميفرمود ( آرزو داشتم روزهاى آخر عمر را در وطن عزيزم بسر برم ) نايل آمده يكسال و چهار ماه پايان حيات پرافتخار را در باغ مسكونى موروثى خود واقع در قلهك شميران طى نمود و چون در روزهاى آخر ميفرمود قصد دارم فصلى بنام پايان حيات از هنگام مراجعت بايران نوشته ضميمه جلد چهارم نمايم و متأسفانه خود مجال نگارش آن را نيافت در اينجا زير همان عنوان باختصار از آنچه بر او در روزهاى آخر حيات گذشته است ياد ميكنيم .\r\nمرحوم دولت‌آبادى پس از حركت از بروكسل در اوايل تير ماه يكهزار و سيصد و هفده ( 1317 ) شمسى بتهران وارد و در قلهك اقامت گزيد و پس از فراغ از ديدار اقوام و دوستان نخست قسمتى از عمارت كهنه و فرسوده باغ خود را خراب كرده بجاى آن يكى دو اطاق محقر بسبك نوين براى خود بنا كرد چه معتقد بود انسان اگر يك ساعت هم از حياتش باقيست بايد سعى كند حتى المقدور در رفاه و آسايش طى شود .\r\nپس از اتمام بنا بجز روزهاى دوشنبه و پنجشنبه كه براى انجام امور شخصى و سركشى بدبستان سادات به شهر ميآمد بقيه ايام را در باغ مزبور بسر برده بگردآورى آثار پراكندهء ادبى خود و ملاقات با دوستان و آشنايان ميپرداخت در توسعه و تكميل مدرسه سادات كه از تأسيسات شخصى اوست كوشش فراوان داشت و روزهائى كه به شهر ميآمد غالبا در همانجا مانده بمعلمين رموز تعليم و تربيت ميآموخت و با بيان شيوا آنانرا بوظيفه مهمى كه به عهده دارند متوجه ميساخت و هم در نظر داشت مؤسسه مزبور\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nرا براى اطفال بىبضاعت تبديل بشبانه‌روزى نموده دورهء اول متوسطه را نيز در آن داير نمايد .\r\nمرحوم دولت‌آبادى با اينكه در اينمدت كوتاه هم از ديدن بعضى حق‌ناشناسيها و ناملايمات مصون نماند ولى روح باعظمت او در برابر شدائد مقاومت شگفت‌انگيز داشت و نه تنها يأس و نااميدى به خود راه نميداد بلكه پيوسته با روحى پر از اميد و نشاط زيسته و اين روحيه را در خود تا آخرين دقايق حيات حفظ كرده بود - با قناعت و عزت نفس امرار حيات ميفرمود - بنظافت و نظم و ترتيب در زندگى توجه و علاقه خاص داشت - هرگز بيكار نمينشست و اوقات گرامى را صرف مطالعه و نگارش و جمع‌آورى آثار خود ميكرد جلد دوم كتاب ارديبهشت را مرتب كرده براى اينكه يك جا با جلد اول چاپ شود آماده ساخت و هم در نظر داشت رساله‌هائى كه در موضوعات گوناگون سياسى و ادبى سابقا منتشر ساخته و نسخ آنها كمياب شده همه را در يك مجلد جمع كرده بعنوان رسائل يحيى مجددا طبع و منتشر سازد - در روزهاى آخر عمر بنگارش زندگانى على بن ابيطالب پرداخت و با آنكه شب و روز و حتى در آخرين روز حيات از نگارشش فارغ ننشست متأسفانه مجال اتمام آن نيافت .\r\nروز جمعه چهارم آبانماه يكهزار و سيصد و هيجده ( 1318 ) شمسى يا آخرين روز زندگانى را با وجود كسالت مزاج به نوشتن كتاب ياد شده و ملاقات دوستان و اقوام پرداخته مقارن غروب براى استراحت ببستر رفت و در هماندم بسكته قلبى بدرود حيات گفته طومار هشتاد سال عمر پرافتخار خود را كه سراسر آن صرف خدمت بفرهنگ و آزادى ايران شده بود درهم پيچيد و حيات جاودانى را آغاز كرد و تا انجام كتاب حياتش نيز بقلم خود او مزين بوده باشد وصيتنامه ادبى وى را در اينجا نقل نموده اين اثر نفيس را بيادگار آن مرد وطنپرست تقديم هموطنان عزيز مينمايم -\r\nفروغ دولت‌آبادى ارديبهشت يكهزار و سيصد و سى و يك ( 1331 )\r\n\r\n","description":"","footnote":"","page_name":" 444 ","page_number":444},
  {"content":"\r\n\r\n\r\nهو الحى الذى لا يموت\r\nمرگ حق است براى همه كس آمدن دليل رفتن است همه ميرويم چنان كه همه رفتند من تصور ميكنم مرگ نعمت بزرگى است از نعمتهاى الهى من تصور ميكنم براى كسى كه خود را شناخته باشد مرگ بمنزله تغيير لباس بوده باشد و انتقال از نشأه‌ئى بنشأه ديگر من تصور نميكنم مرده باشم من خود را همه وقت زنده ميدانم و زندگانى خود را جاودانى تصور ميكنم من شما دوستان شما آشنايان را مخصوصا آنها را كه بيشتر به آنها علاقه دارم در هرحال مشاهده ميكنم در خوشى شماها خوشحالم و در اندوه شماها اندوهناك .\r\nآيا اينها تخيلات شاعرانه است كه از دماغ من ظاهر مىشود تصور نميكنم چه بزرگان دين و دنيا و دانشمندان جهان اين مطالب را مسلم گرفته و بر صحت آنها دليل و برهان اقامه كرده‌اند من خود نيز در دوران زندگانى دنيائى خود باحوالى برخورده‌ام كه اين فكر را يعنى فكر بقاى نفس بعد از فناى بدن را تقويت مينمايد بهرحال بدوستان خود ميگويم از مرگ من دلتنگ نباشيد مرا در برابر ديدهء خود ببينيد من روزبروز جايگاه خود را در سويداى قلب شما ثابت‌تر مينمايم آيا دنيا مرا فراموش مىكند ؟ كدام دنيا دنياى مزخرف مادى حق‌ناشناس با مردم مزخرف‌پرست خود شايد و بايد هم فراموش كند چنان كه تا در قيد حيات دنيوى بودم مرا فراموش كرده بود اما دنياى حق‌شناس دنياى فضل و ادب هرگز طرفداران خود را فراموش نكرده و نميكند .\r\nبالجمله دوستان من رفقاى معارفى و ادبى من يحيى از اين عالم رفت اما در عالم جان علاقهء او هرگز از شما منقطع نخواهد شد دوستان عزيز من من در چهار روزه عمر خود در راه خدمت بمعارف و منور ساختن دماغ جوانان كه آتيه وطن بدست آنهاست به قدر بضاعت مزجات خود سعى كردم و هيچ قوه‌ئى نتوانست مرا از اين راه دور نمايد\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nدشمنان معارف سنگهاى بزرگ در راه من انداختند خارهاى دردناك در چشم من فرو بردند قرض مرا در دادن سزاى اعمال آنها شما اى جوانان منور الفكر حق‌شناس اداء كنيد بكور كردن چشم آنها بواسطه توسعه و ترويج معارف و تهذيب اخلاق عمومى چه ذلت و خوارى ما بانحطاط اخلاقى مربوط است پيش از آنكه بنقصان علمى بوده باشد .\r\nشايد شما بخواهيد نام مرا زنده نگاهداريد راهش اين است كه در روز وفات من همه ساله در تمام مدارس ذكور و اناث مملكت معلمين روى تخته اين سه كلمه را نوشته خدا - وطن - وجدان و باستعداد گوينده و شنونده در اين موضوعات صحبت بدارند و روح اين سه كلمه را در دماغ شاگردان تزريق نمايند تا آيندگان ما خداشناس وطن‌دوست و وجدان‌پرور تربيت گردند و رفته‌رفته تاريكيهاى بىايمانى و بىوجدانى بر طرف شده بواسطه حب وطن جايگاه نياكان از دستبرد تجاوزات بيگانه و بيگانه‌پرستان محفوظ ماند .\r\nمن دنيا را وطن مشترك خود ميدانم و نوع بشر را دوست دارم ولى در اين حال دنيا و اهلش نميتوانم ايران را از ديگر اماكن دنيا و ايرانى را از ديگر مردم آن دوستدارتر نبوده باشم اين است كه بشما هم وصيت ميكنم وطن خود را دوست بداريد و باز هم دوست بداريد .\r\nمحصلين و محصلات فرزندان روحانى من مرگ ناگهانى فرزند چهارده ساله تحصيل كنندهء من مجد الدين در غربت قطره زهرى بود كه بجام شربت زندگانى من و خانواده‌ام چكيد و هروقت خواست مفارقت او قلب مرا مجروح مرحوم مجد الدين دولت‌آبادى\r\nكند خود را بوجود شما تسلى دادم اكنون كه پدر روحانى شما از دنيا رفته شما\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nبايد بحسن علم و عمل روان او را از خود شاد كنيد بلكه بتوانيد و البته خواهيد توانست قصور و تقصير گذشتگان را تلافى نموده كشتى وطن را كه گرفتار چهار موجه طوفان حوادث است نجات داده بساحل سلامت برسانيد اين است آرزوى من ، من رفتم وطن و هموطنان را به خدا سپردم و السلام على اولياء اللّه اولا و آخرا .\r\nيحيى دولت‌آبادى\r\nپايان جلد چهارم\r\n\r\n","description":"","footnote":"","page_name":" 447 ","page_number":447},
  {"content":"\r\n . \r\n","description":"","footnote":"","page_name":" 448 ","page_number":448},
  {"content":"\r\n\r\n\r\nبسمه تعالى\r\n\r\nتوضيح لازم\r\nهمانطوريكه در مقدمه جلد اول متذكر شديم ، هدفمان از چاپ اين اثر تاريخى فقط نقل صحيح و بدون تحريف يادداشتهاى مؤلف و روشن نمودن زواياى تاريك تاريخ معاصر ايران است . البته در بعضى موارد ، نويسنده از جادهء انصاف خارج شده و مطالب را بدقت طرح نكرده است . چون دست بردن در متن كتاب را خيانت در امانت مىدانستيم ، بر آن شديم كه موردى را كه قابل توضيح است تذكر دهيم تا شبهه‌اى در اذهان باقى نماند و ايرادى بر ناشران وارد نباشد .\r\nشهيد سيد حسن مدرس كه در طول عمرش همواره با ديكتاتورى رضا خان به ستيز برخاست و بالاخره در اين راه به شهادت رسيد . مؤلف در اين كتاب نظر لطفى به مدرس ندارد ! با اينكه در چندين مورد وى را مخالف رضا خان قلمداد مىكند در مواردى ديگر او را متهم به سازش پنهانى با رضا خان مىنمايد . زندگى پربار شهيد مدرس بيانگر خصلت سازش‌ناپذيرى او با زورمندان است و در همين راه نيز پس از سالها تبعيد بدست عمال رضا خان با زبان روزه و در هنگام نماز بشهادت رسيد . بهرحال به نظر مىرسد كه مخالفت مؤلف با مدرس خصومت شخصى باشد ، چرا كه در صفحه 314 كتاب ، مؤلف با ناراحتى خبر مخالفت مدرس با اعتبارنامهء خود را مىدهد و اين احتمالا دليلى عمده از دلائل مخالفت دولت‌آبادى با مدرس است .\r\nناشران\r\n\r\n","description":"","footnote":"","page_name":" 449 ","page_number":449},
  {"content":"\r\n . \r\n","description":"","footnote":"","page_name":" 450 ","page_number":450},
  {"content":"\r\n\r\n\r\nفهرست اعلام ( جلد چهارم )\r\n\r\n","description":"","footnote":"","page_name":" 451 ","page_number":451},
  {"content":"\r\n . \r\n","description":"","footnote":"","page_name":" 452 ","page_number":452},
  {"content":"\r\n\r\nفهرست اعلام\r\n\r\nآ\r\nآذرى ، ميرزا احمد خان 139 ، 140\r\nآزاد آذربايجانى ، ميرزا ابو القاسم 433\r\nآيرم ، محمود خان 256 ، 259\r\n\r\nالف\r\nاپيكيان 151\r\nاجلال السلطنه صدرى 111\r\nاجلال الملك 85 ، 86 ، 88 ، 106\r\nاحتشام السلطنه ، محمود خان 16 ، 32 ، 33\r\nاحسان الله خان 143 ، 152 ، 153\r\nاحمد ( حاج ) 140 ، 141\r\nاحمد خان 256 ، 258\r\nاحمد ميرزا ( شاه ) 81 ، 101 ، 107 ، 131 ، 146 ، 162 ، 177 ، 191 ، 210 ، 215 ، 220 ، 227 ، 248 ، 249 ، 272 ، 278 ، 289 ، 291 ، 292 ، 298 ، 306 ، 307 ، 316 ، 319 ، 322 ، 328 ، 329 ، 338 ، 345 ، 346 ، 360 ، 362 ، 363 ، 365 ، 367 ، 368 ، 369 ، 370 ، 374 ، 375 ، 411 ، 412\r\nاحياء السلطنه 314\r\nاديب السلطنه گيلانى ، ميرزا حسين خان 191 ، 228\r\nاردبيلى ، سيد حسين 129\r\nارنسكى 59\r\nاسپه‌ئى قمشه‌ئى اصفهانى - مدرس استراوزلسكى 137 ، 145 ، 154 ، 155 ، 160 ، 161 ، 162 ، 183 ، 222 ، 223\r\nاسدى ، محمد ولى 431 ، 432\r\nاسفنديارى ، حاج ميرزا حسن خان - محتشم السلطنه\r\nاسمارت 220\r\nاسمايس ( كلنل ) 222 ، 223 ، 224 ، 227\r\nاسميت 64 ، 65 ، 136\r\nاشترى ، ميرزا احمد خان 141\r\nاصفهانى ، سيد ابو الحسن 289\r\nاقبال السلطنه ماكوئى 257\r\nالموتى ، شيخ محمد على ( ثابت ) 190 ،\r\n\r\n","description":"","footnote":"","page_name":" 453 ","page_number":453},
  {"content":"\r\n\r\n377 ، 378\r\nامام جمعه ، حاج سيد محمد 197 ، 198 ، 332\r\nامان الله خان 433\r\nامير اقتدار ، محمود خان انصارى 249 ، 256 ، 257 ، 284 ، 295 ، 296 ، 297 ، 305 ، 330 ، 331 ، 332\r\nامير فيصل 292\r\nامين الدوله ، ميرزا على خان 269\r\nامين الشريعه 194\r\nامين الضرب ، حاج حسين آقا 411\r\nانتظام الدوله 118 ، 121\r\nانصارى ، ميرزا على قلى خان - مشاور - الممالك\r\nانصارى ، شيخ مرتضى 290\r\nانورپاشا 12 ، 14 ، 15 ، 16 ، 24 ، 25 ، 35 ، 58\r\nايمبرى 265\r\n\r\nب\r\nباب ( سيد ) 432\r\nبپ ( كلنل ) 9 ، 11 ، 268\r\nبختيارى ، نصير خان 112\r\nبرانتى ( مسيو ) 48 ، 51\r\nبراوين 95 ، 137\r\nبلوچ ، محمد خان 259\r\nبناپارت ، ناپلئون 345\r\nبوذر جمهرى ، كريم خان 256\r\nبهمن ، ميرزا على اكبر خان 408\r\n\r\nپ\r\nپاى ، ژول 438\r\nپهلوى ، ميرزا محمود خان 390\r\nپيرنيا ، ميرزا حسن خان - مشير الدوله\r\nپيرنيا ، ميرزا حسين خان مؤتمن الملك\r\nپيفولت 440\r\nپسيان ، محمد تقى خان ( كلنل ) 11 ، 239 ، 247 ، 267 ، 268 ، 269 ، 270 ، 271 ، 272 ، 273 ، 274 ، 275 ، 276 ، 277\r\n\r\nت\r\nتدين بيرجندى ، سيد محمد 151 ، 194 ، 195 ، 313 ، 352 ، 359 ، 366 ، 384 ، 394 ، 402\r\nتربيت ، ميرزا محمد على خان 32\r\nتقىزاده ، سيد حسن 32 ، 46 ، 57 ، 311 ، 325 ، 341 ، 382 ، 383 ، 384 ، 385 ، 395 ، 413\r\nتنكابنى ، محمد ولى خان ( سپهسالار اعظم ) 26 ، 27 ، 105 ، 131 ، 262\r\nتهرانى ، حاج ميرزا حسين 13\r\nتيمور تاش ، عبد الحسين خان 384 ، 390 ، 391 ، 392 ، 394 ، 405 ، 410 ، 413 ، 424 ، 428 ، 429 ، 430\r\n\r\nث\r\nثابت - الموتى ، شيخ محمد على\r\n\r\n","description":"","footnote":"","page_name":" 454 ","page_number":454},
  {"content":"\r\n\r\n\r\nج\r\nجابر محمره‌ئى ( شيخ ) 326\r\nجعفر قلى 99 ، 112\r\nجوزانى ، رضا 99 ، 111\r\n\r\nچ\r\nچادوش ، شيخ عبد العزيز 58\r\nچتو 58\r\n\r\nح\r\nحامد الملك شيرازى ، ميرزا احمد خان 117\r\nحشمت ( دكتر ) 140 ، 141\r\nحيدر پاشا 21\r\n\r\nخ\r\nخالو قربان 143\r\nخدايار خان 256\r\nخراسانى ، آخوند ملا محمد كاظم 13\r\nخزعل ( شيخ ) 259 ، 260 ، 326 ، 327 ، 328 ، 329 ، 335 ، 336 ، 337 ، 367\r\nخليل پاشا 14 ، 85\r\nخيابانى ، شيخ محمد 85 ، 106\r\n\r\nد\r\nداور ، ميرزا على اكبر خان 382 ، 385 ، 448\r\nدبير اعظم 337 ، 338\r\nدرگاهى ، محمد خان 401 ، 410\r\nدنيكن 138\r\nدولت‌آبادى ، حميده 413\r\nدولت‌آبادى ، على 416\r\nدولت‌آبادى ، فخرى 416\r\nدولت‌آبادى ، فروغ 416 ، 433 ، 444\r\nدولت‌آبادى ، مجد الدين 446\r\nدولت‌آبادى ، حاج ميرزا يحيى 387 ، 436 ، 437 ، 442 ، 443 ، 444 ، 445 ، 447\r\nديكسن ( ژنرال ) 136 ، 222\r\n\r\nذ\r\nذكاء الملك - فروغى ، ميرزا محمد - على خان\r\n\r\nر\r\nروتشتين 220\r\nرؤف بيك ، حسين 20\r\n\r\nس\r\nسالار الدوله 20\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nسپهدار گيلانى ، فتح الله خان 152 ، 114 ، 165 ، 166 ، 180 ، 181 ، 210 ، 211 ، 213 ، 214 ، 215 ، 216 ، 217 ، 218 ، 219 ، 220 ، 221 ، 223 ، 227 ، 228 ، 244 ، 245\r\nسترستن ( مسيو ) 61\r\nسرپرسى كاكس 97 ، 99 ، 119 ، 122 ، 124 ، 125 ، 126 ، 127 ، 128 ، 129 ، 130 ، 164 ، 224 ، 225\r\nسردار اسعد بختيارى ، على قلى خان 269 ، 428 ، 429\r\nسردار امجد الشترى ، مير سيد حسن - خان 258\r\nسردار سپه ، رضا خان 223 ، 224 ، 227 ، 231 ، 245 ، 246 ، 247 ، 248 ، 249 ، 250 ، 251 ، 252 ، 253 ، 254 ، 255 ، 256 ، 257 ، 258 ، 259 ، 261 ، 262 ، 263 ، 264 ، 271 ، 272 ، 274 ، 279 ، 280 ، 281 ، 282 ، 283 ، 284 ، 285 ، 286 ، 287 ، 289 ، 290 ، 291 ، 292 ، 298 ، 299 ، 300 ، 301 ، 302 ، 303 ، 304 ، 305 ، 306 ، 307 ، 308 ، 309 ، 310 ، 312 ، 313 ، 314 ، 315 ، 316 ، 317 ، 318 ، 319 ، 320 ، 322 ، 324 ، 325 ، 326 ، 327 ، 328 ، 329 ، 330 ، 331 ، 332 ، 333 ، 334 ، 335 ، 336 ، 337 ، 338 ، 339 ، 340 ، 341 ، 342 ، 343 ، 344 ، 345 ، 346 ، 347 ، 348 ، 349 ، 350 ، 351 ، 352 ، 353 ، 354 ، 355 ، 356 ، 357 ، 358 ، 359 ، 360 ، 361 ، 362 ، 363 ، 364 ، 365 ، 366 ، 367 ، 368 ، 369 ، 370 ، 371 ، 372 ، 373 ، 374 ، 375 ، 376 ، 377 ، 378 ، 379 ، 380 ، 381 ، 382 ، 383 ، 384 ، 385 ، 386 ، 387 ، 388 ، 389 ، 390 ، 391 ، 399 ، 400 ، 401 ، 405 ، 410 ، 412 ، 413 ، 417 ، 418 ، 422 ، 424 ، 426 ، 427 ، 428 ، 429 ، 430 ، 431 ، 432 ، 433 ، 434 ، 435 ، 436 ، 440 ، 441\r\nسردار صولت - صولت الدوله\r\nسردار محيى - معز السلطان\r\nسردار معتمد 152\r\nسردار معظم ( بجنوردى خراسانى ) ، عبد الحسين خان 139 ، 194\r\nسردار مقتدر ، على اكبر خان 38\r\nسردار همايون 183 ، 223\r\nسعد الدوله ، ميرزا جواد خان 165 ، 211 ، 331 ، 332\r\nسعدى 30\r\nسعيد حليم پاشا 25 ، 36\r\nسنجابى ، شير خان 38\r\nسنجابى ، على اكبر خان 10\r\nسياح ، عبد الحميد خان 145\r\nسيد العراقين 296\r\nسئدربلن ( آرشوك استكهلم ) 59 ،\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n60 ، 61\r\nسيف الدوله 400\r\n\r\nش\r\nشاپشال 107\r\nشريعت اصفهانى ، ميرزا ملا فتح الله 146 ، 291\r\nشريف ، ميرزا زين العابدين خان 291\r\nشريف الدوله كاشانى ، ميرزا على محمد خان 76\r\nشستر ( مستر ) 309\r\nشوكت بيك 11\r\nشهاب الدوله 191 ، 193\r\nشيبانى ، حبيب الله خان 11 ، 154 ، 228 ، 268 ، 393 ، 430\r\nشيرازى ، حاج ميرزا حسن 164 ، 194 ، 290 ، 292\r\nشيرازى ، ميرزا محمد تقى 146 ، 291\r\n\r\nص\r\nصارم الدوله ، اكبر ميرزا 101 ، 225 ، 239\r\nصالح ( شيخ ) 58\r\nصبا ، حسين 282\r\nصديق ، عيسى 74\r\nصراف ، حاج سيد محمد 198\r\nصفاء الممالك نائينى 43\r\nصفا بيك ، محمد 9\r\nصمصام السلطنه ، نجفقلى خان بختيارى 98 ، 128 ، 213 ، 273 ، 274 ، 276\r\nصمصام الممالك 10\r\nصولت الدوله ، اسماعيل خان 259 ، 378 ، 340\r\n\r\nض\r\nضياء الواعظين شيرازى 348\r\n\r\nط\r\nطباطبائى ، سيد ضياء الدين 115 ، 127 ، 134 ، 150 ، 164 ، 181 ، 219 ، 220 ، 221 ، 223 ، 224 ، 225 ، 227 ، 228 ، 232 ، 233 ، 239 ، 244 ، 245 ، 246 ، 247 ، 248 ، 253 ، 270 ، 271 ، 272 ، 280\r\nطباطبائى ، ميرزا محمد صادق 151 ، 164\r\nطلعت پاشا 15 ، 25 ، 34 ، 35 ، 36 ، 37 ، 40 ، 58 ، 78\r\nطومانيانس 201\r\nطهماسبى ، عبد الله خان 223 ، 256 ، 257 ، 258 ، 401\r\n\r\nظ\r\nظل السلطان ، مسعود ميرزا 112 ، 113\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n\r\nع\r\nعباس ميرزا 136\r\nعبد الجبار 58\r\nعبد الحميد الثانى 17 ، 21 ، 24\r\nعبد الستار 58\r\nعبد المجيد 25\r\nعدالت السلطنه ، غلامحسين خان 87 ، 88\r\nعراقى سلطان آبادى ، شيخ عبد الكريم 289 ، 290\r\nعلاء ، ميرزا حسين خان 308 ، 311 ، 325 ، 338 ، 341 ، 383 ، 384 ، 385 ، 395 ، 411 ، 412 ، 424 ، 425 ، 426\r\nعين الدوله ، عبد المجيد ميرزا 105 ، 106 ، 248\r\n\r\nغ\r\nغازانى ، شيخ عبد الرشيد 57\r\n\r\nف\r\nفاضل قزوينى ، ميرزا محمد خان 411 ، 423 ، 424\r\nفتحعلى خان ( كلنل ) 142\r\nفتحعليشاه 401\r\nفردوسى 422 ، 423 ، 424 ، 425 ، 426 ، 427\r\nفريد ، محمد 57 ، 58\r\nفشاركى ، ملا حسين 294 ، 296\r\nفشنگچى ، حسين 379\r\nفضل الله خان ( سرتيپ ) 136\r\nفروغى ، ميرزا محمد على خان 172 ، 325 ، 335 ، 434 ، 435\r\n\r\nق\r\nقاجار ، آقا محمد خان 249\r\nقائم مقام فراهانى ، ميرزا ابو القاسم 426\r\nقراگوزلو ، يحيى خان 410 ، 411\r\nقرة العين 432\r\nقزوينى ، محمد بن عبد الوهاب 46\r\nقوام السلطنه ، ميرزا احمد خان 239 ، 247 ، 248 ، 269 ، 270 ، 271 ، 272 ، 273 ، 274 ، 276 ، 277\r\nقوام الملك 259\r\n\r\nك\r\nكاشانى - شريف الدوله\r\nكاشى ، ماشا الله خان ( سردار ) 99 ، 110 ، 116 ، 117 ، 118 ، 119 ، 120 ، 121 ، 122 ، 135\r\nكاشى ، نايب حسين 99 ، 110 ، 116\r\nكاظم پاشا 11 ، 85\r\nكرپاتكين 145 ، 212\r\nكرزن ( لرد ) 220\r\nكرنسكى 55\r\nكريستنسن 64 ، 65\r\nكلمانسون 133\r\nكن ، هانرى 71\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nكوچك خان جنگلى ( ميرزا ) 93 ، 134 ، 138 ، 139 ، 140 ، 141 ، 142 ، 143 ، 151 ، 152 ، 153 ، 154 ، 156 ، 240 ، 267 ، 272 ، 277 ، 278 ، 279\r\nكيهان ، مسعود خان ( ماژور ) 150 ، 239 ، 245 ، 246\r\n\r\nگ\r\nگاد 54\r\nگلرب 239 ، 273 ، 274 ، 276\r\nگوستاو پنجم 64\r\nگيلانى ، ميرزا كريم خان 151 ، 164\r\n\r\nل\r\nلاهوتى خان 106\r\nلنين ، ولاديمير ايليچ 48 ، 49 ، 55\r\nلياخوف 95\r\n\r\nم\r\nمازندرانى ، آقا شيخ عبد الله 13\r\nمازندرانى ، شيخ عبد النبى 361 ، 368\r\nمامقانى ، شيخ اسد الله 33\r\nمجد السلطنه 82 ، 83 ، 85 ، 86 ، 87\r\nمحتشم السلطنه ، حاج ميرزا حسنخان 84 ، 134 ، 216 ، 218 ، 301\r\nمحسن سليمان ميرزا 38 ، 303 ، 312\r\nمحمد باقر ( شيخ ) 294\r\nمحمد حسن ميرزا ( وليعهد ) 81 ، 82 ، 83 ، 85 ، 86 ، 87 ، 88 ، 86 ، 106 ، 224 ، 228 ، 245 ، 248 ، 249 ، 250 ، 298 ، 299 ، 301 ، 302 ، 306 ، 307 ، 310 ، 311 ، 319 ، 329 ، 330 ، 338 ، 340 ، 341 ، 342 ، 343 ، 344 ، 351 ، 353 ، 360 ، 362 ، 363 ، 365 ، 368 ، 369 ، 370 ، 374 ، 375 ، 380 ، 381 ، 388 ، 411 ، 412 ،\r\nمحمد حسين خان 256\r\nمحمد حسين ميرزا 393\r\nمحمد خامس ( سلطان ) 25\r\nمحمد على خان 378\r\nمحمد على ميرزا ( شاه ) 13 ، 73 ، 81 ، 101 ، 269 ، 301 ، 315 ، 316 ، 319 ، 345 ، 375\r\nمخبر السلطنه ، مهدى قلى خان هدايت 106 ، 128 ، 325 ، 392 ، 433\r\nمختار الملك تبريزى 134\r\nمدرس ، سيد حسن 286 ، 312 ، 313 ، 314 ، 315 ، 319 ، 321 ، 322 ، 323 ، 352 ، 371 ، 372 ، 373 ، 374 ، 383 ، 384 ، 389\r\nمدير الملك ، ميرزا محمود خان 150\r\nمساوات ، سيد محمد رضا 311\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nمستشار الدوله ، ميرزا صادق خان 128 ، 134 ، 135\r\nمستوفى الممالك ، ميرزا حسن خان 128 ، 154 ، 164 ، 165 ، 211 ، 213 ، 214 ، 244 ، 285 ، 286 ، 299 ، 304 ، 311 ، 323 ، 325 ، 331 ، 332 ، 338 ، 340 ، 341 ، 357 ، 359 ، 360 ، 373 ، 374 ، 376 ، 377 ، 383 ، 384 ، 385 ، 388 ، 389 ، 391 ، 392 ، 405\r\nمسعود ، اكبر ميرزا 393\r\nمشاور الممالك انصارى ، ميرزا عليقلى خان 101 ، 102 ، 145 ، 185 ، 207 ، 209\r\nمشير الدوله ، حسن خان پيرنيا 128 ، 144 ، 145 ، 146 ، 147 ، 150 ، 151 ، 154 ، 155 ، 162 ، 163 ، 164 ، 165 ، 166 ، 181 ، 194 ، 195 ، 197 ، 211 ، 244 ، 248 ، 249 ، 280 ، 284 ، 285 ، 286 ، 299 ، 300 ، 311 ، 325 ، 331 ، 332 ، 338 ، 339 ، 341 ، 342 ، 357 ، 359 ، 370 ، 383 ، 394 ، 395 ، 402 ، 405\r\nمصدق السلطنه ، دكتر محمد 239 ، 311 ، 325 ، 339 ، 341 ، 342 ، 343 ، 383 ، 384 ، 385 ، 386 ، 395 ،\r\nمظفر الدين شاه 82 ، 269 ، 301 ، 375\r\nمعتمد گيلانى ، حسينخان 115 ، 167 ، 168\r\nمعز السلطان ، عبد الحسين خان 152 ، 153 ، 162\r\nمعين التجار بوشهرى ، حاج آقا محمد 135\r\nمفخم الدوله 53\r\nمكرم الملك 86 ، 87 ، 88 ، 106\r\nملك الشعرا بهار ، ميرزا تقى 127 ، 129 ، 150 ، 355 ، 359\r\nممتاز الدوله ، ميرزا اسمعيل خان 134 ، 215\r\nممتاز الملك 198 ، 216\r\nمنتصر السلطنه ، ميرزا فرج الله خان 172\r\nمنشور الملك 145 ، 207 ، 209\r\nمنوچهر خان ( طبيب ) 150\r\nمنير ( ملا ) 113\r\nمؤتمن الملك ، ميرزا حسين خان پيرنيا 128 ، 154 ، 244 ، 311 ، 331 ، 343 ، 357 ، 366 ، 367 ، 370 ، 371 ، 374 ، 376 ، 383 ، 394 ، 405\r\nموثق الدوله 188\r\nموثق الملك ، ميرزا سيد على خان 82\r\nمؤدب الدوله كرمانى 151\r\nموسى خان ( ميرزا ) 150\r\nميلسپو 307 ، 308 ، 309 ، 335 ، 336 ، 392 ، 393 ، 396\r\n\r\n","description":"","footnote":"","page_name":" 460 ","page_number":460},
  {"content":"\r\n\r\n\r\nن\r\nنادر شاه 277 ، 380 ، 436\r\nناصر الدين شاه 301 ، 375 ، 401 ، 426\r\nناصر الملك ، ميرزا ابو القاسم خان 178 ، 273\r\nنائينى ، ميرزا حسين 289\r\nنجفى ، شيخ محمد تقى 113\r\nنرمان 165 ، 211 ، 220 ، 244 ، 291 ، 335 ، 336 ، 337 ، 363\r\nنصرة الدوله ، فيروز ميرزا 98 ، 101 ، 102 ، 115 ، 129 ، 131 ، 136 ، 145 ، 170 ، 212 ، 213 ، 219 ، 221 ، 222 ، 224 ، 225 ، 226 ، 391 ، 392 ، 393 ، 410\r\nنظام السلطنه ما فى 10 ، 11 ، 14 ، 16 ، 17 ، 26 ، 33 ، 38 ، 39 ، 83 ، 128 ، 258\r\nنواب ، حسين قلى خان 46 ، 69\r\nنور الله ( حاج شيخ ) 294 ، 296\r\nنورى بيك 36 ، 37\r\n\r\nو\r\nواعظ قزوينى ، يحيى 377 ، 378 ، 379\r\nوثوق الدوله ، ميرزا محمد حسنخان 27 ، 39 ، 80 ، 98 ، 99 ، 100 ، 101 ، 102 ، 104 ، 105 ، 109 ، 110 ، 115 ، 116 ، 118 ، 121 ، 122 ، 123 ، 124 ، 129 ، 131 ، 134 ، 135 ، 136 ، 137 ، 139 ، 140 ، 141 ، 144 ، 145 ، 146 ، 147 ، 149 ، 150 ، 151 ، 152 ، 163 ، 164 ، 165 ، 166 ، 168 ، 169 ، 170 ، 171 ، 181 ، 192 ، 201 ، 203 ، 214 ، 217 ، 219 ، 222 ، 227 ، 239 ، 269 ، 304 ، 309 ، 320 ، 404\r\nوثوق السلطنه ، مهدى خان 158\r\nوحيد الدين 25\r\nوستهال 151 ، 166 ، 228 ، 243\r\nويلسن 56 ، 68\r\n\r\nه\r\nهاشم خان ( ميرزا ) 282\r\nهدايت ، مهدى قلى خان - مخبر السلطنه هنستز ( كلنل ) 222 ، 223\r\nهوليمان ( مسيو ) 51\r\nهيگ ( كلنل ) 115 ، 167 ، 168 ، 219\r\n\r\nى\r\nيزدى ، سيد ضياء الدين - طباطبائى ، سيد ضياء الدين يزدى ، سيد كاظم 13\r\nيكانى 130\r\n\r\n","description":"","footnote":"","page_name":" 461 ","page_number":461},
  {"content":"\r\n . \r\n\r\n","description":"","footnote":"","page_name":" 462 ","page_number":462}
  ]