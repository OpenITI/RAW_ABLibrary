[
  {"content":"\r\n . \r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ معاصر\r\n1\r\nحيات يحيى\r\nجلد اول\r\nتاليف يحيى دولت آبادى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nانتشارات عطار : خيابان انقلاب - خيابان ارديبهشت - تلفن : 6409323\r\nانتشارات فردوس : خيابان مجاهدين اسلام - شماره 262 - تلفن : 302533\r\nحيات يحيى ( جلد اول )\r\nتأليف : يحيى دولت آبادى\r\nچاپ پنجم : 1371 - تهران\r\nچاپ : چاپخانه تابش\r\nتيراژ : 3000 نسخه\r\nهمه حقوق محفوظ است .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد اول 
  ]\r\n\r\nسرآغاز\r\nاكنون كه به يارى خداوند يكتا ، جلد اول كتاب حيات يحيى از چاپ درآمده و منتشر مىگردد جاى بسى خوشوقتى است كه با چاپ اين جلد ، دورهء كامل اين اثر نفيس در دسترس استفادهء عموم قرار گرفته و خوانندگان گرامى بشمه‌يى ديگر از خدمات برجستهء نويسندهء كتاب در راه نشر معارف و تأسيس مدارس ملى پىبرده ملاحظه خواهند نمود كه در آن روزگار تيره‌وتار كه اكثريت قريب باتفاق مردم در تاريكى جهل و بيسوادى مىزيسته‌اند چگونه معدودى از جان گذشته مشعلدار راه هدايت ملت شده ، براى نشر فرهنگ و باسواد كردن مردم رنجها برده و خون دلها خورده و از مواجهه با هيچيك از مشكلات و خطرهاى گوناگون نهراسيده‌اند و سرانجام با كوششهاى مداوم توانسته‌اند بناى فرهنگ نوين مملكت را پايه‌گذارى كنند .\r\nكتاب حاضر كه تصادفا مقارن با شصتمين سال تأسيس دبستان سادات كه يكى از تأسيسات شخصى مرحوم دولت‌آبادى است ، از طبع خارج مىشود آئينهء سراپا نماى آن عصر و شرح خدمات معارفخواهان واقعى و مبارزات آنان با دشمنان معارف است كه شايد از حيث اشتمال بر وقايع و چگونى تأسيس مدارس جديد در نوع خود بىنظير بوده و اصيل‌ترين تاريخ معارف نوين مملكت باشد . آرزوى اينجانب كه وصى همسر بزرگوارم در امر طبع و نشر آثار او مىباشم ، اين است كه ديگر آثار آن دانشمند از قبيل كتابهاى ارديبهشت - آئين در ايران - روان‌نامه - تربيت اراده و غيره نيز كه فهرست كامل آنها در مقدمهء جلد دوم اين كتاب منتشر شده است ، بهمت معارفخواهان چاپ و روان صاحب آن آثار از اين رهگذر شاد گردد .\r\nدر پايان سخن از زحمات آقاى ناصر دولت‌آبادى كه هرچهار جلد كتاب بكوشش ايشان بچاپ رسيده تشكر مىكنم .\r\nحميده دولت‌آبادى\r\nارديبهشت‌ماه 1336 تهران\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n\r\nمقدمهء چاپ دوم\r\nشايد بتوان گفت كه حيات يحيى در مقايسه با ديگر كتابهايى كه در باب انقلاب مشروطه بچاپ رسيده ، از مستندترين اسناد ، و در كنار تاريخ مشروطه ايران و تاريخ بيدارى جاى دارد . در اين كتاب حوادث تاريخى ايران از اواسط حكومت ناصر الدين شاه تا كودتاى 1299 رضا خان و بدست گرفتن قدرت توسط وى به بىپرده‌ترين شكل بيان و تحليل شده و شايد بخاطر همين بىپردگى در بيان حوادث بود كه به مدت 25 سال نام اين كتاب در ليست كتب ممنوع الانتشار قرار داشت . اينك كه بعد از يك ربع قرن اقدام به چاپ جلد اول و دوم آن مىنمائيم سعى نموده‌ايم تا حد امكان كيفيت چاپ كتاب را بالا بريم درپى اين تصميم بود كه بجاى عكسهاى كتاب كه ديگر قابل چاپ نبود از اصل عكسها استفاده گرديد اما با اين وجود هنوز هم كاستيهاى فراوان دارد كه اميد است در چاپهاى بعدى مورد اصلاح قرار گيرند . انشاء اللّه\r\nچاپ ايندسته از اسناد تاريخى صرفا بخاطر روشن‌شدن حوادث و جريانات تاريخى كشورمان مىباشد نه دفاع از عقايد و نظرات مندرج در آنها و اصولا وظيفه و قصد ناشران نيز نمىتواند چنين باشد .\r\nالبته واضح است كه چون اين قبيل از اسناد بيشتر جنبه خاطرات را دارا مىباشند نمىتوانند هم مصون از دخالت برداشتها و نظريات شخصى نويسنده باشند ؛ كه البته اين وظيفه مورخان و صاحب‌نظران است كه بايد صحيح را از سقيم بازشناسند .\r\nناشران\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفهرست جلد اول\r\nفصل اول : ولادت و تحصيلات ابتدائى 11\r\nفصل دوم : تربيت ابتدائى و مسافرت 17\r\nفصل سوم : عراق عرب و روحانيت 23\r\nفصل چهارم : تحصيلات مقدماتى 28\r\nفصل پنجم : جنگ و طاعون و مراجعت به ايران 34\r\nفصل ششم : پدرم و ظل السلطان 39\r\nفصل هفتم : ايران و قواى آن 44\r\nفصل هشتم : قوه روحانيان 50\r\nفصل نهم : يكسال و نيم در تهران و باز هم اصفهان 56\r\nفصل دهم : سه سال در اصفهان 62\r\nفصل يازدهم : قصد حجاز 69\r\nفصل دوازدهم : تنهائى در عراق عرب 75\r\nفصل سيزدهم : مصر و حجاز و ايران 81\r\nفصل چهاردهم : سيد جمال الدين اسدآبادى 91\r\nفصل پانزدهم : اوضاع ملكى و احوال دولت 100\r\nفصل شانزدهم : دخانيه و فسخ آن 105\r\nفصل هفدهم : احوال خانواده 111\r\nفصل هجدهم : پايان دشمنى و تأهل 117\r\nفصل نوزدهم : اوضاع ملكى و احوال بيداران 123\r\nفصل بيستم : روحانيت و روحانيون 130\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nفصل بيست و يكم : قتل ناصر الدينشاه 137\r\nفصل بيست و دوم : سلطنت مظفر الدينشاه 147\r\nفصل بيست و سوم : ميرزا آقاخان كرمانى و رفيقانش 159\r\nفصل بيست و چهارم : اوضاع دربار و عزل امين السلطان 171\r\nفصل بيست و پنجم : امين الدوله و معارف عمومى 178\r\nفصل بيست و ششم : خيريه رشديه و انجمن معارف 185\r\nفصل بيست و هفتم : مدرسه علميه و افتتاحيه و انجمن معارف 193\r\nفصل بيست و هشتم : مطبوعات و مطابع 199\r\nفصل بيست و نهم : عزل امين الدوله و سير قهقرائى 205\r\nفصل سىام : امين السلطان و معارف 213\r\nفصل سى و يكم : انجمن معارف و كتابخانه ملى 221\r\nفصل سى و دوم : انجمن معارف و خطر انحلال 228\r\nفصل سى و سوم : انجمن معارف و مدارس 237\r\nفصل سى و چهارم : مدرسه متبركه سادات 245\r\nفصل سى و پنجم : مدرسه ادب و كماليه 254\r\nفصل سى و ششم : مدرسه سادات و طغيان فساد 261\r\nفصل سى و هفتم : دولتيان و مدرسه سادات 268\r\nفصل سى و هشتم : دفع فتنه و اوضاع معارف 276\r\nفصل سى و نهم : دبستان دانش و فتنه مدرسه رشديه 283\r\nفصل چهلم : فتنه جديد و رايحه اميد 291\r\nفصل چهل و يكم : شوراى معارف و احوال مدارس 300\r\nفصل چهل و دوم : اوضاع مملكت و احوال خانواده 313\r\nفصل چهل و سوم : دار الفنون تهران 325\r\nفصل چهل و چهارم : خطر جديد مدارس و نظرى بمدارس قديم 338\r\nفصل چهل و پنجم : احوال داخلى و اوضاع خارجى 349\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nبسمه تعالى\r\n\r\nمقدمه\r\nكيست آنكس كه داراى اندك ادراك باشد و فوائد تاريخ را نداند تاريخ است كه گذشته و حال و آينده را بهم آشنا ميسازد .\r\nتاريخ است كه خزانهء خيروشر اين عالم شمرده مىشود . تاريخ تغييرپذير نيست چونكه آئينه گذشته است و گذشته تغييرناپذير است تاريخ مانند صفحهء عكس در برابر كردار نيك‌وبد هركس صورت حقيقى آن را برميدارد و با كسى خصوصيت و يا خصومت ندارد تاريخ تهييج مينمايد ، تشويق مىكند ، جرأت ميدهد ، جلادت ميفزايد تسلى ميبخشد و بالجمله حيات جاودانى داده تثبيت قوميت و مليت مينمايد .\r\nملل بزرگ عالم داراى عظمت نگشتند مگر در سايه تاريخ . اشخاص بىنام‌و نشان داراى نام‌ونشان نشدند مگر در پرتو تاريخ . مملكت ما كه تاريخ قديمش يكى از مهمترين تاريخهاى دنيا است و حوادث اخيرش اگر از وقايع قديم مهمتر نباشد كمتر نيست متأسفانه هنوز تاريخى ندارد كه مشتمل باشد بر صور حقيقى آن حوادث و اگر چيزى در داخل و خارج نگارش يافته بيشتر آلوده است به پرده‌پوشيها و غرض‌هاى شخصى و روابط خصوصى بلى در قرنهاى اخير بزرگانى بوده‌اند كه بقلم خود در هر رشته از حوادث كه دست يافته‌اند نگارش و گزارشى داشته‌اند ولى بواسطه نامساعدتى زمان و آزاد نبودن كلك و بنان در پرده خفا مانده بيشتر از ميان رفته است و همچنين است سرگذشت زندگانى اشخاص كه براى آيندگان ميتواند دستور عبرت و سرمشق سعادت بوده باشد .\r\nدر مملكت ما كمتر كسى بصرافت ميافتد شرح زندگانى خود را بقلم آورده بيادگار براى آيندگان بگذارد در صورتى كه نگارش شرح زندگانى حيات جاودانى\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nميدهد نام‌ونشان انسان را باقى ميگذارد و آيندگان را چراغ هدايت مىشود . آرى پاره‌ئى از مردم نامجو سفرنامه‌هائى بيادگار گذاشته‌اند بصورتيكه خوانندگان را سودى نميبخشد و نتيجه‌ئى كه از تاريخ مطلوب است از آنها گرفته نميشود .\r\nبعضى از ناكسان و ستمكاران خواسته‌اند در سايهء زور و زر و بقلم مزاح‌گويان حقايق را پنهان نموده مساوى اعمال خود را محسنات جلوه داده تاريخ‌سازى نمايند .\r\nاما بديهى است كه اين گونه كتاب‌ها را روزگار خاصه بعد از مرگ صاحبش رخصت نمىدهد قدم بميدان معلومات عالم بگذارد و دست باقدرت طبيعت آنها را به زودى محو و نابود ميسازد برعكس شرح زندگانى ساده خالى از اغراق و پرده‌پوشى مبرى از آلايش خودستائى و حق‌ناشناسى آميخته با حوادث حقيقى روزگار در حوزهء معلومات جهان مقام شرافت مييابد و صاحبش را زندگانى جاويد ميبخشايد .\r\nنگارندهء اين كتاب از آغاز جوانى همه‌وقت بخاطر ميآورد . شرح زندگانى خود را خالى از هرگونه آلايش و پيرايش آميخته با اجمالى از حوادث واقعه ايران و عالم نگاشته بيادگار بگذارم تا در سنه 1310 هجرى كه سى سال قمرى از زندگانيم ميگذشته شروع بنگارش اين كتاب نموده نخست با پروردگار خود عهد كردم كه از سوانح عمرى ننويسم مگر آنچه براستى گذشته باشد و از حوادث دهرى ننگارم مگر آنچه را تصور حقيقت در آن نموده باشم مسلم است از حوادث عمومى عالم و از وقايع عمدهء وطن خويش مطالبى را ميتوانستم يادآور شوم كه خود در جريان آنها بوده يا وسيله خبرگرفتن از آنها را در دست داشته‌ام و از آنجا كه احوال جارى بحوادث گذشته نزديك مربوط است بيش از آنكه بگذشتهاى دور مربوط بوده باشد اميدوارم آيندگان نزديك را خواندن كتاب من موجب مزيد عبرت و بصيرت گشته نگارنده را بدعاى خير ياد كرده از سهو و خطائيكه رفته باشد كه البته بىسهو و خطا نيست اغماض نفرموده بتصحيح و تكميل آن بپردازند خدايا عاقبت محمود گردان .\r\nيحيى دولت‌آبادى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nبسم اللّه الرحمن الرحيم\r\n\r\nفصل اول ولادت و تحصيل ابتدائى\r\nنگارندهء اين نامه فرزند هادى يحيى دولت‌آبادى گويد :\r\nپدر من از روحانيون و از دانشمندان بزرگ معروف ايران است از احفاد قاضى نور اللّه شوشترى ، پدر و اجداد وى همه در زمرهء روحانيان و از جمله اخيار بوده‌اند .\r\nجد اعلاى من مير عبد الكريم از شوشتر به اصفهان آمده در دولت‌آباد برخوار كه به دو فرسنگ مسافت در شمال شهر اصفهان واقع است اقامت گزيده كتاب غنية العابدين را در اخبار و آثار ديانت اسلامى امامى مشتمل بر دوازده جلد آنجا تأليف نموده است ، اجداد من به طول زمان در دولت‌آباد مختصر علاقه ملكى تحصيل كرده امور شرعيه آن آبادى را با دهات اطراف آن تصدى مينموده‌اند مير عبد الكريم دوم جد من در دولت‌آباد علاقه ملكى خود را زياد كرده دائرهء معيشت خويش را وسعت داده برياست شرعى برخوار قناعت نكرده در اواخر عمر در شهر اصفهان هم خانه ملكى تحصيل نموده مرجعيت مختصرى يافته است .\r\nپدرم در ابتداى سن براى تحصيل در شهر اصفهان اقامت داشته گاهى بدولت - آباد رفت‌وآمد ميكرده پس از آنكه از تحصيلات معمول آن عهد فراغت يافته با سلسله مير محمد صادق واعظ كه در محلهء بيدآباد اصفهان ساكن ميباشند وصلت نموده مادر من از طرف پدر از آن سلسله و از طرف مادر نوه ملا على حكيم نورى است كه در عصر خود اول حكيم متشرع بوده است پدرم بسبب حسن معاشرت و عقل معاش و بواسطهء دارائى كه شخصا تحصيل كرده يا بعد از فوت پدر به او ارث رسيده محل توجه\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nخاص و عام شده اعتباراتش بيش از پدر گرديده كم‌كم بر علاقه ملكى خود در دولت - آباد و جاهاى ديگر افزوده است ، پدرم در شهر اصفهان احترامى شايان تقدير يافته بعد از فوت پدر باز آمدورفت خود را بدولت‌آباد در مدت چند سال ترك نكرده با قدرت كامل امور شرعيه و عرفيه برخوار را هم اداره مينموده است بقسمى كه از دولت‌آباد هيچوقت و از باقى برخوار بيشتر اوقات غير از مالياتى كه بحكومت اصفهان ميداده‌اند كسى سروكارى با حكومت نداشته بلكه مرجع كل حوادث واقعه آن حدود محضر پدرم بوده است .\r\nتا اين تاريخ كه سى سال از عمرم ميگذرد و شروع بنگارش اين شرح‌حال نموده‌ام پدرم پنج پسر و يك دختر دارد پسر ششمى هم داشته كه در شش سالگى وفات كرده من پسر دوم هستم كه در سنهء 1279 هزار و دويست و هفتاد و نه هجرى روز چهارشنبهء هفدهم ماه رجب در دولت‌آباد متولد گشته‌ام از پنج‌سالگى مرا به تحصيل خط و سواد واداشته‌اند به اين ترتيب كه تا مدتى نزد زنهائى كه عبارت سادهء ميتوانسته‌اند بخوانند و قرآن را از روى عقيده مذهبى به زحمت فراميگرفته اغلب از نوشتن محروم بوده‌اند عمر خود را صرف كرده بىآنكه بدانم از آنها چه آموخته‌ام از اين قبيل زنها در شهرها بيشتر و در دهات كمتر يافت ميشده شغلشان پرستارى كودكان در خانه خودشان و يا در خانهاى محترمين بوده است مسلم است در فرستادن كودكان نزد اين قبيل زنها ملاحظه پرستارى شدن از آنها و كمى از وقت را آرميدن افزون بوده است تا تحصيل سواد نمودن و چگونه ميتوانم به ياد آورم وضع منزلهائى را كه تعليم‌دهندگان يا تربيت‌كنندگان زنانه آن عصر خصوصا در دهات براى كودكان ميداشته‌اند و اطفال بيگناه را چگونه نگاهدارى ميكرده‌اند در چه حجره‌هاى مرطوب به روى چه فرشهاى ناپاك در چه وضعهاى نامناسب اگرچه مكتب‌خانهاى از اينها بالاتر هم كه بتوسط معلمهاى مردانه دائر بوده غير از افزون بودن جمعيت و قيل و قال مزيتى بر آن‌ها نداشته‌اند بهر صورت اين مدت را نميتوانم از زمان شروع به تحصيل بشمارم تا هفت ساله ميشوم پدرم من و برادر بزرگم را كه آنوقت نه ساله بوده است جدا به تحصيل واميدارد .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nپدرم محررى دارد ملا عباس نام مردى تندخو و باسواد است در دولت‌آباد نوشتجات شرعى را مينويسد از اين راه معاش مىكند و از جانب پدرم نيز گاهى به او رعايت مىشود در اين وقت درس دادن به من و برادرم را ضميمه مشاغل او قرار ميدهند معلم بيشتر اوقات خود را صرف تحريرات شرعى و كسب معاش مىكند و روزى دو ساعت يا كمتر هم تكليف معلمى را درباره ما ادا شده تصور مينمايد .\r\nپيش از آنكه ترتيب تحصيل ابتدائى خود را بيان كنم باز ببعض مشغله‌هاى معلم كه بعد از شغل تحريرات به آنها بيشتر از درس دادن بما اهميت ميداده اشاره كنم .\r\nمعلم ما قيم شرعى ميشده از جانب پدرم بر اطفالى كه بىولى باشند و تصرف در مال آنها وظيفه حاكم شرع است از اين راه مكتبخانه ما بصرافخانه كوچكى شباهت يافته بوده كه غالبا در آنجا معاملات و دادوستد ميشد .\r\nمعلم ما از نقدينه صغيران كه نزد او جمع ميگشت و يا از ذخيره خودش باسم مال صغير بمردم قرض ميداد و ملك و خانه بگرو ميگرفت گفتم يا از ذخيره خودش باسم مال صغير بلى به دو سبب اگر از مال خودش هم بود به اسم مال صغير ميداد اول آنكه نميخواست معلوم شود او ذخيره دارد . دوم آنكه چون در شرع اسلام دادوستد ربائى حرام است گرچه به خواندن صيغهء صلح و بخشش كلاه شرعى بر سرش ميگذارند و مال الاجاره املاك را در ازاى سود قرض محسوب ميدارند ولى باز هم در عنوان رعايت صرفه و صلاح صغير بهتر ميتوانسته معاملات را بر وفق دلخواه جارى كند و نيكوتر موفق ميشده مساعدت پدرم را بجانب خود جلب نمايد اگر اشكالى در پيش ميآمد و حاجتمند تقويت او ميگشت .\r\nشغل ديگر معلم كه آن را بزرگترين تفننات خود ميدانست و هرچه ميتوانست مستور نگاه ميداشت شغل كيمياگرى بود .\r\nمعلم ما شوق زيادى باينكار داشت كتابهاى كهنه در اين فن بدست آورده ميخواند و امتحان مينمود و يقين كرده بود از اين راه دولتمند ميگردد .\r\nمعلم ما روزها پس از فراغت از شغل تحريرات و معاملات شرعى و حضور در محضر محاكمات پدرم به كار قرع و انبيق ميپرداخت نشادر و زرنيخ و غيره مهيا ساخته\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nباندازه‌ئى كه چشم ما از دود كوره كيمياگرى و دماغ ما از بوى بد دواهائى كه به كار ميبرد بيشتر زحمت ميديد تا گوش ما از تعليمات او بهره برده باشد .\r\nمن و برادرم نزد اين معلم همدرس بوديم روزها وقت صبح ميرفتيم به خانه او كه فاصله كمى با منزل ما داشت تا نزديك ظهركه معلم غائب بود به نوشتن چند سطر خط نسخ روى لوحه حلبى و ببازى نمودن با اطفال معلم وقت خود را ميگذرانيديم بعد از ناهار كه از خانه خودمان بازگشت به اين خانه ميشد معلم حاضر شده سطرى چند از قرآن بما درس ميداد سرمشقى مينوشت و مشق گذشته را تحويل ميگرفت و براى خواندن فارسى كاغذهاى تحريرى خود را كه عبارت بود از لاشه‌هاى باطل شده سندهاى معاملاتى كه با مردم داشت بما ميداد بخوانيم و خواندن خطهاى تحريرى بىاندازه زحمت داشت از فارسى چيزى را كه بشوق ميخواندم كتاب موش و گربه بود شعرهاى آن را حفظ كرده آن كتاب را كه تقريبا در ميان آنچه براى خواندن من حاضر شده يگانه چيزى بود كه با سن و تحصيل من مناسبت داشته مىشناختم و آن را دوست مىداشتم .\r\nيكى دو سال به اين ترتيب ميگذرد و فايده قابلى از تحصيل نزد اين معلم حاصل نميشود و اما از تأثيرات تربيتى در اين خانه بعد از بيان نمودن وضع آن خانواده در فصل دوم معلوم خواهد شد كه چه بهره‌ئى برده‌ام و لوح ساده خاطر من در اول مرحله اكتسابات عملى چه نقش‌ونگارهاى مختلف پذيرفته است .\r\nبعد از اين معلم سرخانه يافتيم به اين ترتيب كه پدرم يكى از منسوبان خود را سيد مقدسى بسن پنجاه سال ميرزا محمد خراسانى كه سواد عربيش بد نبود سرخانه آورده ما را درس ميداد چون خانواده ما بيشتر در دولت‌آباد اقامت ميداشت ناچار معلم بايد در ده بماند ، آقاى معلم كه به عيال و اولادش علاقه بسيار داشت از توقف ده دلتنگ بود و تمام هفته روز بلكه ساعت‌شمارى ميكرد كه روز پنجشنبه برسد او به شهر رفته شب جمعه روز جمعه و شب شنبه را در شهر مانده و صبح شنبه بازگشت نمايد .\r\nپدرم به اين ترتيب كار تحصيل ما را منظم كرد و اين اندازه مراقبت در آن عصر از كارهاى بزرگ و اقدامات مهم بود كه پدرى براى تربيت نمودن اولاد خود بجاى\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nآورد . آقاى معلم كتاب صرف مير و امثله را براى ما درس ميگويد اگرچه درس گفتن اين گونه كتابهاى ابتدائى براى او اشكالى ندارد ولى از شغل معلمى و تربيت آموزگارى اطفال به كلى بى خبر و بعلاوه طبعا كم‌تقرير است .\r\nمعلم ما چون ميخواهد مطلبى را بيان كند رنگ صورتش قرمز مىشود زبانش لكنت گرفته عاجز ميماند بطوريكه گاهى در بين درس‌گفتن سكوت مىكند و باز به زحمت بيان مينمايد بهرصورت چند ساعت طرف صبح و چند ساعت طرف عصر به كار درس ما ميپردازد و چند ماه هم به اين ترتيب ميگذرد در ضمن آقاى معلم براى اينكه هم بدولت‌آباد نيايد و هم از فايدهء معلمى ما محروم نماند پدرم را ترغيب مىكند ما را بيكى از مدرسه‌هاى اصفهان كه براى اقامت و تحصيل علوم مذهبى طلاب داير است بفرستد و خود آمده در مدرسه بما درس بدهد .\r\nپدرم اين رأى را پسنديده در مدرسه صدر كه يكى از بهترين مدرسه‌هاى اصفهان و از بناهاى حاج محمد حسين خان صدر اصفهانى است حجره‌ئى براى ما ميگيرد .\r\nحجره‌هاى اين مدرسه بعضى محل اقامت طلاب غريب و بومى است كه روز و شب اقامت دارند و بعضى محل تحصيل اشخاصى است كه در شهر خانه دارند روزها بمدرسه ميروند و شبها در خانهء خود ميمانند من و برادرم در يكى از زاويه‌هاى مدرسه صدر داراى يك حجره روزانه ميشويم از دولت‌آباد ميرويم به اصفهان با يك لله پيرمرد مقدس از مردم دولت‌آباد كه فى الجمله سواد خواندن و نوشتن دارد ملاحسين نام .\r\nملاحسين مردى است ما بين شصت و هفتاد سال ريش بلندى دارد كه با حنا قرمز مىكند عمامه كرباس سفيدى بر سر ميبندد و قباى كرباس آبىرنگى در بر ، عباى كهنه سياهى بر دوش گيوه ضخيمى در پا تسبيح درشت زردرنگى در دست دارد و دائم صلوات ميفرستد ملاحسين ميخواهد بر ما تحكم كند اما ما از او اطاعت نميكنيم او هم مجبور است با ما همراهى نمايد شبها در خانه خود هر وقت پدر و مادرم دولت‌آباد باشند تنها ميمانيم و با يك زندگانى بىوضع و بىترتيب بسر ميبريم صبح زود يعنى يك ساعت پيش از آنكه آفتاب طلوع كند ملا حسين ما را از خواب بيدار كرده در بجا آوردن نماز صبح و زود بمدرسه رفتن تعجيل مينمايد بىآنكه چيزى خورده باشيم در هواى\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nتاريك بجانب مدرسه ميرويم .\r\nموسم تابستان است وارد بازار ميشويم بوى بد كثافتهائى كه از دكانها در پاى آنها ريخته شده و هواى بازار را متعفن نموده سخت در دماغ ما اثر مىكند چراغهاى بازار كه عبارتست از چراغ موشيهاى كوچك كه با روغن كرچك ميسوزد و روشنائى كمى دارد از دور چشمك ميزنند و در شرف خاموش شدن ميباشند كشيكچيان بازار كه كثيف‌ترين مردم هستند از زحمت بيدارى شب فراغت يافته روى سكوهاى بازار چرت ميزنند سگهاى بيصاحب بسيار در كنار بازار از گرسنگى پارس ميكنند ما بايد مسافت طولانى فاصله ميان خانه و مدرسه را در بازار طى نمائيم و اين زحمت بزرگى است كه همه روزه غير از روزهاى تعطيل ميبايد تحمل كرد .\r\nچون بمدرسه ميرسيم ملا حسين با سلام و صلوات كليد حجره را از جيب خود درآورده در را باز مىكند بمحض باز شدن در بوى بدى از حجره بمشام ما ميرسد .\r\nحجره ما علاوه بر اينكه روشنائى آن فقط از همين در بسته است چون در زاويه واقع شده از حجره‌هاى صحن مدرسه تاريك‌تر و چون پيش از ما بدست اشخاص كثيف بوده بسيار كثيف است .\r\nبالجمله وارد حجره شده چون هوا هنوز طورى روشن نشده است كه بتوان چيزى خواند ناتمامى خواب شب هم فشار مياورد ناچار به روى نمد زيره‌ئىرنگ كه روى حصير بورياى كف حجره فرش است افتاده تسليم خواب ميشويم تا ساعتى از روز ميگذرد و آقاى معلم وارد مىشود بناچارى برخاسته با كمال كسالت براى شنيدن تقريرات او حاضر ميگرديم چند ماه هم اين ترتيب جارى است هر وقت پدر و مادر ما در دولت‌آباد هستند روزهاى پنجشنبه حيوان سوارى ميآورند سوار شده بدولت‌آباد رفته صبح شنبه يا عصر جمعه مراجعت مينمائيم و اين بهتر گردش و تفريح ماست روزها در مدرسه يكى دو ساعت بيشتر با معلم نيستيم و پس از رفتن معلم انس ما با جوانى است كه پدرش از روضه‌خوانهاى معروف اصفهان است نامش ميرزا محمود پدرش ملا عبد اللّه خونسارى اين جوان هم‌سن و همدرس ماست و در همان زاويه مدرسه حجره كوچك روزانه‌ئى دارد كم‌كم باهم مأنوس شده با يكديگر مباحثه ميكنيم ، يك روز صبح ميايد وارد\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nحجرهء خود بشود دستش نميرسد قفل در را باز كند به روى آلتهاى كاغذ لق كه بجاى شيشه كاغذبان گرفته‌اند پا ميگذارد كاغذ لق خراب مىشود در اين حال پدرش رسيده در مقابل اين تقصير جزئى با عصائى كه سرش آهن دارد بر سر و صورت او مىزند بطورى كه خون از صورتش جارى ميگردد و او را از مدرسه به خانه ميبرد و اين وسيله انس هم از ما گرفته مىشود بالجمله روزگارى بدين احوال ميگذرانيم و از اين معلم مختصرى از صرف‌ونحو عربى فراگرفته به خواندن شرح سيوطى بر الفيه ابن مالك شروع مينمائيم من از كودكى شوق زياد به ادبيات مخصوصا به اشعار داشتم .\r\nگلستان سعدى و كتاب حافظ را پيش خود ميخواندم معراج السعادة فارسى را هم كه كتاب اخلاقى است و از روى جامع السعادات عربى نوشته شده درس ميگرفته از همه مشكلتر در ابتداى تحصيل خواندن قرآن بود كه هيچ نميفهميدم و طوطىوار تلفظات مشكل آن را بايستى فراگيرم مشق خط نسخ هم از تكليفات تحصيلى مهم شمرده ميشد و خوشخط بودن از جمله فضيلتها بود .\r\n\r\nفصل دوم تربيت ابتدائى و مسافرت\r\nتربيت ابتدائى من در خانه و خارج - اما در خانه اگرچه پدر من در شناختن آداب‌ورسوم معمول آن عهد و حسن معاشرت ضرب المثل بود و ليكن ميان ما و خودش سد بزرگى از ملاحظات ميگذارد با او معاشرت نداشتيم به او انس نميگرفتيم جز براى حاجتى يا رسانيدن پيغامى و گرفتن جوابى به حجره او وارد نميشديم در برابر او هرگز بىاذن نه در خلوت و نه در جلوت نمينشستيم با او مگر در سفرها كه ناچار بوديم همسفره نميشديم به اين سبب انس و علاقه ما بيشتر بمادرمان بود مادر من باهوش خوش‌محاوره ، بلندنظر و در خانه‌دارى و اداره كردن زندگانى كم‌نظير شمرده ميشد در عين مهربانى كه با ما داشت هيچوقت از دايره اطاعت او پا بيرون نميگذارديم .\r\nو بالجمله اگر در خانواده ما شرايط تربيت كودكان بوجه نيكو باقتضاى زمان\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nو مكان فراهم نبود ولى چون خانواده‌ئى نجيب و محترم بود اخلاق ناپسندى هم كه موجب اكتسابات نامناسب باشد ديده نميشد .\r\nو اما تربيت در خارج تربيت خارجى بيشتر ميبايد در مكتبخانها بوده باشد مكتبخانه اول ما كه زنانه بود بخاطر نميآورم چه اثرات تربيتى در وجود من كرده باشد و اما مكتبخانه دوم يعنى خانه ملا عباس .\r\nملا عباس دو زن دارد زن پيرى كه از او چند پسر و دختر داشت بىآنكه هيچگونه تعلق خاطر به آنها داشته باشد و زن جوانى با دو سه فرزند كه تعلق خاطر بسيار به آنها داشت .\r\nاين دو زن و اين اولاد همه در يك خانه زندگى ميكردند ميان زن پير و جوان همه روزه كشمكش و نزاع بود به اين ترتيب كه تا معلم در خانه بود آنها آرام بودند زن پير مشغول خدمت و زن جوان با معلم ميزيست چون معلم از خانه بيرون ميرفت فورا زن پير شروع ميكرد بفرياد زدن و بدگوئى از زن جوان نمودن او هم نظر به اطمينانى كه از محبت شوهر نسبت به خود داشت از جواب دادن به او عاجز نميماند در اين حال وضع اولاد بىسواد بىتربيت اين دو زن معلوم است چه خواهد بود هريك از اين دو زن در همه‌چيز ميخواهند اولاد خود را مقدم بدارند و بفرزندان ديگرى بديدهء حقارت نظر نمايند .\r\nاولاد زن جوان علاوه بر رقابت مادر بواسطه زيادتى محبتى كه از پدر نسبت به خود مشاهده ميكنند مغرور شده ميخواهند بر خواهر و برادرانى كه از آنها بزرگتر هستند برترى بجويند آنها هم تمكين نميكنند .\r\nخلاصه اوضاع غريبى در اين خانواده جارى بود كمتر روز بلكه كمتر ساعت بود كه ببهانه‌ئى ميان دو زن و ميان اولاد اين و آن گفتگو و زشتگوئى نباشد گاهى رشتهء سخن به طول ميكشيد تا معلم وارد شده بكلمات سخت ملامت‌آميز آنها را آرام مينمود پس از آنكه از اين معلمخانه يا خانه رسوائى خلاص شديم همقدرانيكه گاهى با آنها معاشرت داشتيم اولاد خويشاوندان پدرى و مادرى و اولاد همسايگان بودند .\r\nبديهى است اطفال خود روى مدرسه نديده تربيت نيافته داراى چه حدود از\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nادب و انسانيت و حسن اخلاق مىتوانند بوده باشند چه براى خود و چه براى سرايت دادن بمعاشرين خود .\r\nبهر صورت بايد دانست كه نرسيدن دست مربى قابل بدامان لوح ساده حساس يك طفل يا نرسيدن دست او بدامان حسن اكتسابات عملى ممكن است طرح ملكه‌هائى در وجود او بريزد كه آثار بدبختيش در تمام عمر از او مفارقت ننمايد .\r\nگرچه ما را در آنزمان ميان همقدران تربيت يافته ميخواندند و شايد هم بواسطهء اخلاق خانوادگى نسبت به بسيارى از اولاد خويشاوندان و همسايگان از حيث اخلاق برترى داشته‌ايم و ليكن چگونه كفايت مىكند اين برترى نسبى در برابر پاره‌ئى از خلقها كه باقتضاى فطرت آنها را دوست نميدارم و ميدانم بودن آنها در لوح وجود من از اثر معاشرتهاى ابتدائى است و چون راسخ شده به زحمت ميتوانم آنها را ترك يا كم نمايم بلى چنان كه براى يك طفل نشو و نما كردن سازگار يا ناسازگار صلاحيتش بيشتر است تا يك شاخه درخت همچنين حاجت آن طفل هم بحسن تربيت مربى بيشتر است تا حاجت آن شاخه درخت بدست پرورش باغبان و خوشبختى و بدبختى شخص در تمام عمر كاملا مربوط است بحسن تربيتهاى ابتدائى او از اين سبب آغوش مادر را اول مكان سعادت يا شقاوت بايد دانست بالجمله در سنه 1289 ( يكهزار و دويست و هشتاد و نه ) هجرى كه من ده ساله بوده‌ام پدرم براى تكميل علوم مذهبى بعراق عرب رفت پدرم ذاتا سفردوست و تجددخواه است و مكرر بعنوان زيارت قبور پيشوايان دين كه در مملكت ما نزد مقدسين محترم‌ترين عنوان‌ها براى سفر كردن است مسافرت كرده اقامت خود را در آن مكان‌هاى شريف طول ميدهد در اين سفر هم در عراق عرب براى چند سال قصد اقامت نمود و اهل‌وعيال خود را به آنجا طلبيد .\r\nدر اوائل سنه 1290 هجرى ما يعنى مادرم با چهار فرزندش بعراق عرب رفتيم .\r\nمردى كه در اين سفر محرم مادرم مىباشد پسر دائى من است كه براى تحصيل شرعيات بعتبات ميرود نامش ميرزا على اصغر فرزند حاجى ميرزا جعفر نورى است خانوادهء ما با اين همسفر و چند نوكر بجانب كرمانشاهان روانه ميشوند .\r\nدر اين ايام بواسطهء تعديات مأمورين دولت عثمانى بتبعه ايران دولت ايران\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nرفتن زوار را بعراق عرب منع كرده بود و ما بىرعايت اين قدغن حركت كرده بوديم در كرمانشاهان معلوم مىشود كه گذشتن از سرحد خالى از اشكال نيست ولى آنها كه بزرگتر قافله‌اند باز اعتنا نكرده روانه ميشوند چون بكرند رسيديم معلوم شد از طرف شاهزاده عماد الدوله حكمران كرمانشاهان مؤكدا به حاكم كرند امر شده نگذارد هيچكس بعنوان زيارت عتبات به خاك عثمانى وارد شود حكومت كرند با خوانين كرندى است كه ملك نياز خان يكى از مردان دلير آنها بوده در ايام حكومت خود در ميدان جنك با يكى از طايفه‌هاى ياغى كشته شده است و بعد از او حكومت ببرادرش عباسقلى خان رسيده عباسقلى خان جوان رشيد خوش‌اندام خشرو و خوشخوئى است رؤساى اين خانواده چه ملك نياز خان چه برادرانش عباسقليخان ، كريمخان و على مراد خان با پدرم مهربانى دارند و بيشتر اطمينان بزرگترهامان در اين بىملاحظگى بدوستى آنها بوده است .\r\nبعلاوه از كرمانشاهان تاجرى از اهل خراسان كه مردى سفر كرده و دنيا ديده است با ما همسفر شده عقل و تدبير او در آسايش ما و فراهم آمدن موجبات تسهيل مسافرت مدخليت مييابد .\r\nهمين كه بكرند ميرسيم حاكم از ورود ما آگاه شده مهربانى مىكند و بطور خصوصى وعده ميدهد در امر گذشتن از سرحد با ما همراهى نمايد فرداى آن روز مرد بزرگتر خانواده يعنى خالوزاده‌ام با برادرم و من بديدن عباسقليخان ميرويم .\r\nكرند قصبهء كوچكى است در دامنه كوه و از ييلاقات باصفاى آن ناحيه محسوب است منزل خوانين در باصفاترين جاهاى قصبه واقع است عباسقليخان باقتضاى فصل بهار در ايوانى نشسته كه از ديوار آن‌كه دامنهء كوه است چشمهء آب وافرى جارى است اطراف آن گل‌كارى زيادى شده و منظره بىنهايت نيكو دارد اطراف اين ايوان خوانين و محترمين كرندى و كرمانشاهانى كه براى كار يا بديدن آمده نشسته و جمعى كثير از كردان پاى ايوان دست به سينه ايستاده‌اند .\r\nعباسقليخان كلاه نمد سياهى بر سر و دستمال ابريشمى سياه و سفيدى بر آن پيچيده سردارى و شلوار مشكى در بر بالاى ايوان كنار چشمه نشسته است .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nعباسقليخان ما را باحترام پذيرائى مىكند پس از تعارفات ميپرسد با وجود قدغن شما حركت نموده‌ايد بعتبات برويد البته از طرف دولت اجازه گرفته‌ايد حاضرين همه متوجه ما هستند .\r\nعباسقليخان منتظر است از ما جواب مثبت بشنود ولى بزرگتر ما موقع را نشناخته ميگويد خير اجازه از دولت نداريم فقط باطمينان دوستى و محبت شما حركت كرده‌ايم .\r\nاين جواب نه‌تنها عباس قليخان را متغير مىكند و وضع او را در ظاهر تغيير ميدهد بلكه وضع مجلس را هم دگرگون كرده ما را خفيف ميسازد على الخصوص بعد از جواب تغيرآميزى كه حاكم ميدهد و ميگويد عجب خيال خامى كرده‌ايد من مأمور دولت هستم التزام داده‌ام اگر بگذارم كسى از اينجا عبور كند دست مرا ببرند هرگز به اين اميد نباشيد حتما بايد برگرديد .\r\nبعد از اين سخن پيداست كه بر ما چه ميگذرد منكه سنم مقتضى نبوده اين مطالب را درست بفهمم ولى احساس مهربانى و ملالت و فرق گذاردن ما بين مهر و قهر فطرى انسان است گرچه در ابتداى طفوليت باشد .\r\nخلاصه خوب احساس ميكنم شوق و شعف خود را در هنگام ورود به اين مجلس كه اول مجلس حكومت است كه وارد شده‌ام و هم دلتنگى و ملالتى را كه در وقت خروج از آن مجلس حاصل شده خصوصا كه در هنگام خروج از طرف حاكم به غير از يك خدانگهدار سرد هيچگونه احترام ديده نميشود .\r\nهمين كه به منزل ميرسيم مادر و باقى همراهان از واقعه خبردار شده صداى خود را بگريه و زارى بلند مينمايند تاجر خراسانى خالوزاده‌ام را بر گفتار ناسنجيده بيموقعش ملامت مىكند و ما را تسلى داده ميگويد اين صحبت حاكم بمصلحت بوده دلتنگ نباشيد درست است كار قدرى مشكل شده ولى اميدوارى هست كه اسباب خوش فراهم شده روانه گرديم .\r\nاين واقعه طرف عصر است چون شب مىشود جوانى از محرمان عباسقليخان به منزل ما آمده پيغام مهرآميز او را مشتمل بر نصيحت و معذرت مىرساند .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nاما معذرت در وضع رفتار او با ما در آخر مجلس بملاحظه نماينده حاكم كرمانشاهان و خبرنگار او كه حاضر بوده‌اند .\r\nو اما نصيحت كه چرا موقع را نشناخته در صورتى كه در ضمن سئوال بما القاى جواب كرده ندانسته‌ايم چه گفته باشيم و بالاخره بيان تكليف كه بايد روزى چند در كرند مانده منتظر اظهار مهربانى و خصوصيت ظاهرى او هم نباشيم تا او خود با حكومت كرمانشاهان مكاتبه نموده بوسيله‌ئى رخصت طلبيده ما را روانه نمايد .\r\nآمدن اين شخص و ديدن اين مهربانى حاكم همه را ممنون و تاجر خراسانى را كه شاهد صدق سخنان تسليت‌آميز اوست بيشتر از همه مسرور مينمايد يكروز خبر ميكنند حاكم بديدن ما ميآيد معلوم مىشود كار تمام شده محذور ملاحظات بر طرف گشته با كمال خوشحالى تشريفات او را بجاى آورده ميآيد و مينشيند و ميگويد چون حكومت كرمانشاهان دانسته است شما به قصد مجاورت عتبات ميرويد و پدر شما آنجا مجاور است و عنوان شما غير از عنوان زوار مىباشد كه مورد قدغن دولت است از اين سبب رخصت داده روانه شويد و شرحى سفارشنامه بپسر خود كه در قصرشيرين حكومت دارد مينويسد بما ميدهد ( قصر آخر منزل است در خاك ايران كه بعد از آن بسرحد عثمانى ميرسد ) بعد از يكروز با كمال خشنودى روانه ميشويم عباسقليخان بما پيغام ميدهد من خود قصد گردش دارم و از همين راه كه شما ميرويد خواهم آمد اگر احيانا مأمورين جزء سرحدى از روى طمع بخواهند مانع رفتن شما شده بشما زحمت بدهند اطلاع بدهيد تا رفع نمايم .\r\nاز كرند ميرويم بزهاب و از آنجا بقصرشيرين .\r\nحاكم قصر جوانى است بسن هيجده سال اخلاقش شبيه باخلاق پدرش مكتوب را گرفته ضبط مينمايد و حكمى مينويسد به عهده اسمعيل خان سرحددار كه در قلعه سبزى نزديك سرحد اقامت دارد و سفارش مىكند مانع نشده بگذارد ما از سرحد بگذريم .\r\nروز ديگر بقلعه سبزى ميرسيم هوا منقلب باران بشدت مىبارد تصور مينمايم در قلعه سبزى غير از چند دقيقه براى نشان دادن خط فرزند عباسقليخان معطلى نخواهيم داشت اما اسمعيل خان حكم حاكم قصر را با كمال بىاعتنائى بر زمين انداخته\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nبا سخنان ناپسنديده او و پدرش را اهانت نموده ما را از رفتن ممانعت و در يك خانه پوشالى كه در سر راه ساخته شده سقفش مانع از ريختن باران بر سر ما نيست فرود ميآورد .\r\nاسمعيل خان نوكر عباسقليخان و پسرش مىباشد نميتواند حكم آنها را رد كند پس در اين رفتار ناشايسته غرضى ندارد بجز اينكه از ما مداخلى كرده باشد اما نميداند عباسقليخان در عقب سر ماست و چه عالمى با ما دارد .\r\nتاجر خراسانى با يك تن ديگر از همراهان مراجعت مينمايند تا شرح‌حال را به حاكم كرند اطلاع بدهند ساعتى پس از رفتن آنها اسمعيل خان خبردار مىشود كه عباسقليخان بسرحد ميآيد و ما نزد او آدم فرستاده‌ايم از كرده پشيمان گشته وقت شام است اظهار مىكند من شما را نشناختم اكنون ميتوانيد برويد ولى ما شب را بهر سختى بود گذارنيده صبح فردا فرستادگان بازگشت مينمايند با مأمورى از جانب حكومت مأمور مزبور وارد شده طنابى طلبيده دستهاى اسمعيل خان را از عقب سر بسته او را جلو اسب انداخته بقصرشيرين ميبرد ما تشكرنامه‌ئى به عباسقليخان نوشته از او درخواست مينمائيم از تقصير اسمعيل خان درگذرد .\r\nبالجمله از آنجا گذشته بجانب بغداد روانه شده در كاظمين به زيارت دو امام همام و بملاقات پدر مستفيض و از زحمت سفر خلاص ميشويم .\r\n\r\nفصل سوم عراق عرب و روحانيت\r\nبراى شرح دادن كيفيت اقامت پدرم در عراق عرب ميبايد اجمالى از وضع آنجا را بيان نمايم .\r\nعراق عرب ديرگاهى است مركز رياست روحانى شيعه‌مذهب و محل تحصيل علوم مذهبى براى طلاب ايرانى و جعفرى مذهبان از ساير ممالك گشته .\r\nدر قرنهاى اخير مدتها اصفهان براى طلاب ايران مركز تحصيل و مجمع مهم رؤساى روحانى بوده و اين يادگار در آن شهر از زمان سلطنت صفويه باقى مانده است\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nبعد از صفويه و پس از واقعه افغان و سلطنت نادرى و زنديه و قاجار كه پايتخت بشيراز و بعد بتهران تبديل شده اصفهان رو به خرابى ميگذارد ولى اقتدار روحانيتش تا مدت مديد باقى است تا اينكه بوجود حاج سيد محمد باقر رشتى و حاج محمد ابراهيم كلباسى كه در ايام سلطنت فتحعليشاه قاجار رئيس روحانيون ايران بوده‌اند خاتمت مييابد در آن ايام حاج شيخ مرتضى انصارى شوشترى در اصفهان خود را براى رياست تامهء روحانى حاضر مىكند و هم در بعضى از شهرهاى ديگر ايران مانند كاشان ، بروجرد و غيره براى استفاده نمودن از رؤساى بزرگ روحانى كه در آنجاها اقامت دارند مدتى توقف مينمايد و بالاخره از ايران مهاجرت نموده بعراق عرب رفته در نجف اقامت ميگزيند .\r\nتا آنوقت عراق عرب مرجع طلاب ايرانى نبوده فقط بزرگان از روحانيون شيعه مذهب عرب در آن مكانهاى شريف اقامت داشته‌اند و براى طلاب شيعه‌مذهب عرب مركزيت داشته است .\r\nشيخ انصارى در نجف ترقى مىكند و در مقابل فقاهت سرشار علماى عرب كه رئيس آنها شيخ محمد حسن صاحب كتاب جواهر الكلام ( جواهر الكلام مهمتر كتاب مذهبى شيعه است كه در قرنهاى اخير نوشته شده ) تدريس اصول فقه را پيش گرفته از اين راه كه عربها بسيار كم پيموده‌اند خود را ممتاز ميسازد و مقام علمى او را رونق ميدهد سادگى فوق العاده‌ئى كه در معيشت دارد و زهد و تقوائى كه به حد وافر داراست .\r\nبالجمله برهم خوردن مركزيت اصفهان از يك طرف و آوازهء ترقى شيخ انصارى در نجف از طرف ديگر به زمان كمى نجف را مركز روحانيون عجم و مرجع روحانى ايرانيان هم مينمايد .\r\nطلاب ايرانى از اطراف ايران بدانجا هجرت كرده حوزه درس و رياست روحانى شيخ انصارى رونقى كامل ميگيرد خصوصا بعد از رحلت رؤساى بزرگ مانند صاحب جواهر و صاحب ضوابط و صاحب فصول و غيره شيخ انصارى در طريقه خود از مؤسسين شمرده مىشود و تأليفات او تجديد مطلعى در علوم مذهبى شيعه نموده به حدى رونق مييابد كه دايرهء آوازه فقاهت فقهاى عرب را محدود ميسازد و بالاخره رياست تامهء مذهب\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nجعفرى در ايران و عربستان و هندوستان و همه‌جا منتهى مىشود بنجف و بوجود شيخ بزرگوار حوزهء درس شيخ تشكيل مىشود از محصلين ترك و عرب و عجم و غيره كه در ميان آنها جمعى مجتهد و يا قريب الاجتهادند .\r\nدر سنه 1281 هجرى شيخ انصارى از دنيا ميرود و بعد از او جمعى از مبرزين دعوى اعلميت نموده آرزو دارند بجاى او بنشينند و البته نظريات طلاب حوزه درس شيخ در انتخاب رئيس مدخليت دارد .\r\nدو قسمت عمده از طلاب مزبور ترك و فارس ميباشند تركان اگرچه عددا كمتر از فارس‌ها هستند ولى تمكنا و تعصبا از آنها برترى دارند و هريك از اين دو دسته ميخواهند رئيس از آنها بوده باشد در ميانهء تركان دو تن به اين مقام نزديكتر از ديگرانند اول آقا سيد حسين كوه‌كمرى آذربايجانى دوم ملا محمد ايروانى در اين صورت حاج سيد حسين اول رئيس تركان مىشود و ايروانى دوم و در ميان فارسها دو تن از همه سزاوارترند يكى حاج ميرزا حسن شيرازى و ديگر حاج ميرزا حبيب اللّه رشتى اين هردو رياست مييابند بىآنكه اول و دوم آنها معلوم بوده باشد .\r\nدر اين صورت رياست تامه شيخ انصارى تجزيه شده ترك و فارس پيدا مىكند قسمت كوچكى از طلاب عرب هم به اين دو ملحق گشته و قسمت بزرگ آنها حوزه‌هاى روحانى عرب را كه در ايام رياست تام شيخ انصارى بىنام‌ونشان بوده ترويج مينمايند .\r\nمرجعيت پول هند هم كه رياست شيخ را قوت ميداده تجزيه شده ميان رؤساى مزبور تقسيم ميگردد گفتم مرجعيت پول هند بلى چون‌كه وجوه بسيار از شيعيان هند بعنوان سهم امام نزد شيخ ميآمد و بعلاوه يكى از بزرگان هندوستان موقوفه‌ئى گذارده تا حاصل آن‌كه مبلغ معتدبه است ما بين طلاب و مقدسين از مجاورين عتبات عاليات تقسيم گردد اين پول هم بدست شيخ ميرسيده و ببهتر وجه كه ممكن بوده است از روى سرشمارى نمودن از مستحقين و سرى دادن به آنها تقسيم ميگشته و گاهى بعضى از خانوادهاى مقدس راستگو مرغان خانگى را هم جزو سرشمارى آورده و بيشتر بهره ميبرده‌اند .\r\nبعد از وفات شيخ پول هند تجزيه شده سهم هريك از نجف و كربلا و كاظمين به همان محل فرستاده مىشود و بدست رؤساى متعدد تقسيم ميگردد ولى بواسطهء اسباب چينى\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nارباب طمع مكرر مركز تقسيم آن وجه در هرجا تغيير يافته موجب زحمت و كشمكش مىشود و بالاخره قنسولگرى انگليس در بغداد مركز تقسيم و قنسول ناظر حقيقى آن ميگردد و مسلم است اشخاصيكه طرف‌دار سياست آنها باشند بهره‌مندتر خواهند بود .\r\nاز اينجا بگذريم و به مقصود نزديك شويم بديهى است هريك از اشخاص كه داراى قسمتى از رياست شيخ انصارى شده‌اند توقع دارند مرجعيت كل و مركزيت تام داشته باشند و هريك آرزو دارند وجوه سهم امام و غيره از اطراف متوجه آنها باشد در صورتى كه همه همدوش يكديگرند و هيچ‌يك تمكين از ديگرى ندارند در اين صورت براى هريك رسيدن به اين مقصود مشكل خواهد بود و طولى نميكشد كه حاج سيد حسين ترك از دنيا ميرود ملا محمد ايروانى رئيس اول تركان و شيخ محمد حسن مامغانى رئيس دوم مىشود حاج ميرزا حسن شيرازى كه استعداد رياست تامه يافتن را از همه افزون دارد و دنيا را نيكوتر از ديگران ميشناسد ميبيند اقامت در نجف نميگذارد او بمقام خود رسيده امتيازاتى كه دارد نمودار گردد چه در آنجا شناخته نميشود مگر يكى از رؤساى روحانى در صورتى كه او قانع به اين مقام نيست و خود را همدوش ديگران على الخصوص حريف فارسىزبان خود حاج ميرزا حبيب اللّه رشتى نميداند اين است كه در صدد مىشود از نجف دور گردد بلكه به مقصد نزديك و به مقصود برسد اما نميخواهد از عراق عرب بيرون رفته باشد در اين صورت كربلا بواسطهء توجه نفوس ايرانيان بلكه عموم شيعيان به آنجا براى اقامت وى مناسب است ولى چون شيخ زين العابدين مازندرانى كه عملا ممتاز و بعد از وفات شيخ انصارى حوزه رياست وى رونق گرفته است آنجا اقامت دارد و هم ملا حسين فاضل اردكانى كه داراى رياست تام است و در لباس روحانى در اين عصر سرحلقه منور - الافكاران شمرده مىشود در كربلا ساكن است از اين سبب ميرزاى شيرازى آنجا را براى اقامت اختيار نميكند و اما كاظمين اگرچه از رئيس روحانى ايرانى معروفى خالى است ولى از يك طرف نزديك بغداد است و چندان محل توجه مقدسين عتبات و جاهاى ديگر نيست و از طرف ديگر شيخ محمد حسن آل يس كه از رؤساى معروف روحانى عرب مىباشد در آنجا اقامت گزيده پس از همه‌جاى عراق عرب بىمانع‌تر براى اقامت اين رئيس روحانى محترم سامره است شهر كوچك سامره دوردست افتاده سكنه آن\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nسنىمذهب و زندگانى آنها بواسطه مراوده شيعيان است به آن شهر براى زيارت قبر دو امام خود امام دهم امام يازدهم و خانه و سردابى كه منصوب است به امام دوازدهم و آنجا را محل غيبت كبراى او ميدانند .\r\nميرزاى شيرازى اقامت سامره را درنظر ميگيرد ولى يقين ندارد كه بتواند آنجا زيست كند يعنى مطمئن نيست كه سامره هم مانند نجف و كربلا و كاظمين محل مجاورت ايرانيان و شيعه‌مذهب بگردد و طلاب در آنجا گردآمده حوزه رياست او گرم شود .\r\nاين است كه حقيقت خيال خود را آشكار نكرده بعنوان زيارت از نجف حركت كرده بسامره ميرود و چون توقف آنجا از حد معمول ميگذرد معلوم مىشود اين يك سفر زيارت ساده‌ئى نبوده است ميرزاى شيرازى از يك طرف براى اقامت سامره زمينه حاضر مينمايد و از طرف ديگر وعده مراجعت بنجف را هم ترك نميكند و البته رفتار و گفتار او هردو درست بوده است كم‌كم جمعى از بزرگان طلاب كه محل توجه ميباشند از نجف بسامره هجرت مينمايند آخوند ملا كاظم خراسانى ، حاج سيد اسمعيل صدر اصفهانى آقا سيد محمد كاظم يزدى ، آقا ميرزا محمد تقى شيرازى ، حاج ميرزا حسين نورى آخوند ملا فتحعلى عراقى ، حاج ميرزا اسمعيل شيرازى كه داماد ميرزا شيرازى است و غيره .\r\nجمع شدن اين اشخاص در سامره موجب قوت قلب رئيس محترم در اقامت آنجا شده طولى نميكشد كه حوزهء رياست وى رونق گرفته مرجعيت سامره اگر از نجف و كربلا افزون نباشد كمتر نيست خصوصا كه شيعيان بواسطه سردابه‌ئى كه در سامره منسوب به امام دوازدهم است بدانجا توجه خصوصى دارند و اين نظر بر علو مقام نائب امامى كه ساكن باشد ميفزايد .\r\nدر اين هنگام كه ما بكاظمين ميرسيم مدت كمى از اقامت ميرزا در سامره گذشته است .\r\nپدرم نيز قصد كرده براى تكميل تحصيلات خود در حوزه درس ميرزاى شيرازى جزو متوقفين سامره بوده باشد اين است كه ما را با خود بسامره ميبرد .\r\nميرزاى شيرازى ورود پدرم را با اهل‌وعيال على الخصوص كه پدرم متمول است و حاجتمند مساعدت پولى ميرزا نيست نيكو پذيرفته با وى معاشرت الفت‌آميز مينمايد .\r\nحوزهء درس ميرزا كه در گوشه ايوان صحن عسگريين منعقد مىشود عددش\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nهنوز بده نفر نرسيده و پدرم يكى از آنهاست يك تابستان بما در سامره ميگذرد و چون عادت به آن هواى گرم نداشته‌ايم و اسباب زندگانى درست مهيا نبوده است بر كوچك و بزرگ ما زحمت بسيار وارد ميگردد .\r\nبهر صورت اگرچه صلاح عنوان روحانيت پدرم اين بوده كه مدتى در سامره مانده با انتساب به آن حوزه بايران مراجعت نمايد ولى يكى بواسطه همان جمع نبودن اسباب زندگانى و ديگر بملاحظهء بىرغبتى خودش بتوقف طولانى در آن حوزه كه معلوم نبوده عاقبتش بكجا ميكشد و شايد ملاحظات ديگر هم داشته كه بر نگارنده پوشيده است پس از چندماه از سامره روانهء نجف ميگردد .\r\nپدرم مصمم مىشود مدتى در نجف بماند خانه و زندگانى به قدر لزوم تدارك ديده خود به تحصيل فقه عالى ميپردازد من و برادرم را هم بتحصيلات مقدماتى واميدارد .\r\n\r\nفصل چهارم تحصيلات مقدماتى\r\nدر نجف معلمى براى من و برادرم تعيين مىشود كه در مدرسه معتمد حجره‌ئى دارد درس ما عبارت است از كتاب شرح جامى در نحو ، شرح رضى در صرف حفظ نمودن الفيه ابن مالك در نحو و از برنمودن هزار شعر با وجود حافظهء سرشارى كه دارم در آن سن براى من زحمت بيهوده بسيار دارد گفتم زحمت بيهوده زيرا از آن هزار شعر كه با يك سال عمر صرف كردن حفظ نموده‌ام به غير از معدودى در خاطرم نمانده است اما معمول تحصيل نيكو در آن زمان اين بوده و بزرگتران ما هم تصور ميكرده‌اند اين بهترين اقسام تحصيل مقدماتست يكسال ميگذرد پس از آن شروع ميكنم به خواندن مغنى اللبيب عن كتب الاعاريب تأليف ابن هشام چون در شرح جامى و الفيه زحمت بسيار كشيده مغنى را نيكو ميفهميده‌ام ولى با همه زحمت و مراقبت كه اغلب مورد تحسين پدر و استادان بوده‌ام اين تحصيلات براى مكالمه نمودن در زبان عرب چندان مفيد نبوده آموزندگان هم نظرى به اين مسئله نداشته‌اند و عربى خواندن را براى عربى دانستن ميخواسته‌اند نه از براى مكالمه كردن بالجمله اگر در آن سن مدت طولانى در ميان\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nعربها نمانده و در معاشرت با كودكان آنها وضع تكلم كردن را فرانگرفته مورد استعمال لغت‌ها و ترتيب و تشكيل جمله‌ها را از زبان آنها نميشنيدم با همه تحصيل و زحمت باز در مكالمه نمودن عاجز بودم .\r\nچنان كه بعضى از بزرگان را ميبينم سالها زحمت تحصيل صرف‌ونحو عربى را كشيده و شايد بعضى از آنها در آن زبان تأليفات دارند و هنگام محاوره از تركيب نمودن و صحيح ادا كردن يك جمله عاجز ميباشند خلاصه در مدت دو سال اقامت نجف بضميمه آنچه پيش از آن تحصيل كرده‌ام زبان عربرا علما و عملا تا حدى كه ممكن بوده فراگرفته به خواندن شرايع الاسلام تأليف محقق كه يكى از بهترين كتابها در علم فقه مىباشد ميپردازم .\r\nبراى تكميل ادبيات عربى مقدارى از كتاب مطول تأليف تفتازانى را به زحمت خواندم گفتم به زحمت آرى چه معلمى كه اين كتاب را بما درس ميداد زبان فارسى نميدانست و با وجود تسلطى كه من در زبان عرب داشتم باز درس او را درست نميفهميدم در صورتى كه اگر به زبان بومى ميخواندم فهميدن مطالب آن كتاب براى من اشكالى نداشت بلى علم را به زبان بومى بايد خواند كتاب علمى را به زبان بومى بايد نوشت و معلم بايد به زبان بومى محصل آشنا باشد تا بتواند توضيحات لازم را بدهد و ديگر از چيزهائى كه در نجف در ضمن تحصيلات مقدماتى فراگرفتم كمى از تفسير قران بود و در ضمن خواندن كتاب مغنى مانند كتاب كشف الابيات كه در شواهد شعرى آن كتاب نوشته شده كشف الاياتى براى شواهد قرانى آن مينوشتم و اين اول تأليفى است كه شروع نموده‌ام تفسير فارسى ملا فتح اللّه كاشانى را مطالعه ميكردم و تفسير ابو البقاء و غيره را ميخواندم و از روى آنها كار تأليف را انجام ميدادم افسوس كه اوراق آن تاليف غير از يكى دو جزو باقى از ميان رفته و گرنه يادگارى بود از تأليف عهد دوازده سالگى نگارنده و آن يكى دو جزو نزد من محفوظ است .\r\nبر خوانندگان اين كتاب پوشيده نباشد كه اين ترتيب تحصيل فقط از نقطهء نظر رسيدن بمقام اجتهاد و نشستن بر مسند حكومت شرعى بوده است مقام پدرم نيز مقتضى غير اين اختيارات براى تحصيل اولادش نبوده و اگر ميخواستند مرا قياس بديگر همقدران\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nنموده باشند از اينكه من در دوازده سالگى تا اين درجه تحصيل كرده بودم پدرم خوشحال بود و شايد بر همگنان خويش معنا مباهات مينمود .\r\nاما من شخصا نميدانسته‌ام براى چه تحصيل ميكنم و ميخواهم چه بشوم اين تحصيل تنها براى اخرت است يا در دنيا هم به كار من خواهد خورد و يا اينكه آيا مطالب دانستنى ديگر هم كه در اصلاح معاد و معاش مدخليت داشته باشد براى ياد گرفتن هست يا نه بهر صورت پدرم تصور ميكرده است ببهترين ترتيب كه يكى از هم‌لباسهاى وى اولاد خود را به تحصيل ميگمارد او به تكليف خويش درباره ما رفتار كرده است و دست هيچگونه ملامت هم نميتواند بدامان خيال مقدس او برسد چه مرسوم عهد و زمان براى ما همين بوده و بس بلكه ترغيبى كه او در تحصيل ادبيات ما مينمود و هم در حسن خط كه از فضائل بزرگ شمرده ميشده و بواداشتن ما به خواندن كتابهاى اخلاقى مانند حقايق ملا محسن فيض كاشانى ( كه خودش شخصا براى من و برادرم آن كتاب را درس ميداد ) و غيره افكار او از افكار ديگران ممتاز بوده است و الفيه ابن مالك كه به خط خود در آن زمان نوشته‌ام يادگار باقى است از حسن مراقبت من در كار تحصيل و حسن خط - مناسب ميدانم در اين مقام به حال و كار معلمين خود در ايام اقامت نجف و به وضع سه مكتبخانه كه در اين مدت طى نموده‌ام نيز اشاره نمايم اول معلم ما در نجف ملا حسين دزفولى بود .\r\nملا حسين مردى بسن پنجاه سال صورت درهم‌پيچيده محاسن سياه و قرمز ، قامت كوتاه ، از طلاب كثيف نه خود تنها كثيف است بلكه حجره‌ئى دارد در نهايت كثافت در و ديوار ان سياه شده بطورى كه گاهى سياهى دود چراغ و غيره از سقف حجره فروميريزد .\r\nدر گوشه اين اطاق اجاقى ساخته از خشت خام بىآنكه دودكشى از بالا براى آن آن قرار داده باشد هر وقت اجاق را براى تهيهء چاى يا خوراك روشن مىكند دود فضاى حجره را پر مينمايد بطوريكه تا مدتى معلم و شاگردان يكديگر را نديده و با زحمت زياد مدت غير معين را بسر ميبريم گاهى در همان حال ما را مجبور مىكند الفيه ابن مالك را از بر بخوانيم .\r\nما ديدگان را برهم گذارده و دهان را گشوده دود خورده و تكليف را ادا مينمائيم يكطرف اين اطاق تخته پوست سياهى افتاده محل جلوس معلم است طرف ديگر آن كنار\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nديوار مقدارى هيزم و زغال ريخته شده فرش اطاق عبارت است از دو پارچه گليم كهنه كه روى حصير بورياى مندرسى افتاده است ما در مقابل روى معلم به روى يكى از آن دو گليم مينشينيم .\r\nاسباب زندگانى معلم ديگچه و روغن داغ‌كن و كفگير مسى است كه هيچوقت آنها را نميشويد از شدت سياهى و كثافت پشت و روى آنها در سياهى يكرنگ شده و نيز يك كاسه و بشقاب كاشى دارد كه هرچه مىخورد در آن‌دو ظرف است بىآنكه آنها را بشويد كترى مسى و يك استكان و نعلبكى بزرگ دارد براى چاى خوردن .\r\nيك لحاف و يك متكاى چرك و كثيف با چند جلد كتاب كه بيشتر شيرازه‌هاى آنها برهم خورده است ملا حسين مردى پرخور است روزها به قدر خوراك دو سه تن شخص متعارف نان و نانخورش ساده مىخورد و اغلب در هفته دو مرتبه پلو ميپزد برنج زيادى ميجوشاند آبش را بوسيله آبكش سبدى كه دارد ميگيرد شبت تازه زيادى خورد نموده با آن برنج در ديگچه به زحمت جاى داده به روى آتش ميگذارد هنوز رنگ و بوى خامى آن باقيست با كفگير در ميان بشقاب ريخته كمى روغن داغ كرده بر آن ميريزد و مىخورد در ضمن هم بما درس ميدهد يا صحبت ميدارد معلم ما در هفته دو مرتبه هردفعه چندين فنجان بزرگ آن هم پىدرپى چاى غليظ پرشكر مياشامد و چاى را در كترى ريخته ميجوشاند تا سياه رنگ مىشود .\r\nملا حسين غير از من و برادرم از ملازادگان ايرانى مجاور نجف دو نفر شاگرد ديگر هم دارد روزهاى تعطيل اغلب ما را بگردش ميبرد گردشگاه نجف منحصر است بمزار وادى السلام كه بيفاصله بيرون شهر نجف است و بكنار درياچه نجف چرى كه محل ظاهر شدن قنات آب شيرين است و براى آشاميدن مردم نجف بخرج زياد از طرف ايرانيان جارى گشته بدست حاج سيد اسد اللّه رشتى اصفهانى از روحانيان اصفهان .\r\nملا حسين در گردشگاهها بالمره وضع خود را تغيير داده با ما رفيق و همبازى مىشود اغلب بند كمر خود را فلاخن ساخته هدفى از سنگ ترتيب ميدهد ما با فلاخن نشان مىزنيم و اين بهترين بازى است كه ما را مشغول ميسازد پس از چندى ملا حسين بدزفول سفر كرده پدرم ما را ميفرستد به خانه حاج شيخ جعفر شوشترى كه نزديك خانهء ماست .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nحاج شيخ جعفر از بزرگان علماى شوشتر و سالهاست در نجف اقامت دارد منبر موعظه او در ميان تمام روحانيان شيعه مذهب ممتاز است و از همين راه نزد عوام منزلتى فوق العاده تحصيل كرده حاج شيخ جعفر معلمخانه تميزى براى اطفال خود در خانه مرتب نموده حاج سيد عبد الحسين شوشترى را كه شخص مقدس فاضلى است بمعلمى آن مكتبخانه گماشته است .\r\nپدرم از شيخ بزرگوار خواهش مىكند ما را با اولاد خود همدرس نمايد خواهش وى پذيرفته شده كار تحصيل ما در مكتب‌خانه تميز نزد معلم بافضلى مرتب ميگردد در اين مكتب‌خانه من و برادرم با سه تن ديگر همدرس هستيم ما تحصيل ميكنيم و آن سه تن ببطالت ميگذرانند هرچه معلم آنها را نصيحت مىكند سودى نميبخشد يكروز در حالى كه من و برادرم فقط با معلم در مكتب هستيم حاج شيخ جعفر بمكتب درآمده نشسته بمعلم و بما اظهار مهربانى كرده ميگويد فرزندان ، من بىنهايت از حسن مراقبت شما در تحصيل رضايت دارم ولى از اولاد خود راضى نيستم آنها را لايق تحصيل كردن نميدانم همان بهتر بولايت ( شوشتر ) بروند آنجا گوگل‌چرانى نمايند درس خواندن ، مطالعه كردن ، زحمت كشيدن ميخواهد سرسرى نميشود درس خواند من چهل سال است منبر ميروم هنوز هر وقت بخواهم منبر بروم چند ساعت مطالعه ميكنم اين كودكان تصور ميكنند بىزحمت ميتوان تحصيل كرد بهر صورت همدرسهاى شما ميروند اما من مكتب شما را برهم نميزنم چون ميبينم شما تحصيل مينمائيد در حقيقت شما اولاد روحانى من هستيد همه روزه بيائيد و به كار تحصيل خود بپردازيد من در عالم طفوليت تأثير تشويقات شيخ را در وجود خود نيكو احساس ميكنم و چون پدرم از واقعه خبردار مىشود از شيخ بزرگ و او بينهايت تشكر مينمايد .\r\nدو سه ماه هم مكتب‌خانه مزبور براى من و برادرم دائر است .\r\nيكروز صبح ميرويم بمكتب ميبينم اسباب سفر در خانه شيخ مهياست كجاوه‌ئى بر قاطرى بسته و محملى بر قاطر ديگر و باز حيوانات سوارى و لوازم ديگر هست معلوم مىشود شيخ عازم است بكربلا مسافرت نمايد معلم ما را هم با خود ميبرد و مكتب ما برهم مىخورد متحيريم چه كنيم كه شيخ و معلم از خانه درآمده بجانب دروازه شهر روانه\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nميشوند چون ما را ميبينند مهربانى كرده ميگويند با ما بيائيد ما ميرويم و كجاوه و محمل را بدنبال ميآورند تا از شهر خارج ميشويم و اين عادت مقدسين نجف است چون ميخواهند مسافرت نمايند با احترام مرقد محترم امير المؤمنين ( ع ) در شهر سوار نميشوند كوچكى شهر نجف هم اين احترام را كم‌زحمت مىكند چون از شهر بيرون ميرويم در سر تپه‌ئى كه معمول است مسافرين آنجا سوار ميشوند شيخ و همراهان ايستاده يكيك مشايعت‌كنندگان را وداع گفته بعد از همه شيخ به من و برادرم رو كرده ميگويد اگرچه بضرورت مكتب شما برهم خورد ولى من ترتيب ديگرى براى شما داده‌ام و دست ميبرد در شال سفيدى كه بر كمر پيچيده كاغذ كوچكى لوله كرده يك سر آن را ته زده درآورده بدست برادرم داده ميگويد الان برويد در محلهء خويش خانه سيد محمد معلم شوشترى اين مكتوب را به او داده براى شما درس خواهد گفت .\r\nما تشكر و وداع كرده بىدرنگ بجستجوى معلم تازه برآمده او را پيدا نموده مكتوب را ميرسانيم .\r\nمعلم تازه مردى است بسن پنجاه سال قامت كوتاه محاسن سياه و قرمز لباس كهنه دربر دارد و عمامه سياه‌رنگ پريده‌ئى بر سر بسته قطعه‌ئى از آن را بر سينه آويخته در گوشه اطاقى كه بر زمين آن خاك است روى تخته پوستى نشسته چند جلد كتاب پيش روى او بر زمين نهاده شده سينى حلبى كوچكى مشتمل بر يك سبيل قرمزرنگ از گل پخته و يك كيسه توتون و يك سنگ و چخماقى و كمى قو براى آتش زدن در برابر اوست طرف ديگر اطاق پارچه بورياى كوچكى روى زمين گسترده شده كه دو نفر طفل به زحمت مىتوانند روى آن قرار بگيرند سيد محمد مردى عيالمند و فقير است زن و دخترانش لباسهاى بلند كرباسى چيت‌زده گلى رنگ پوشيده هريك دو عباى كهنه دارند كه چون براى زيارت يا بحاجتى از خانه بيرون ميروند يكى را بر دوش و ديگرى را بر سر افكنده مانند زنان عرب خود را ميپوشانند .\r\nگرچه آمدن ما نزد اين معلم در صورتى كه مسلم است اجرتى در مقابل درس دادن بما خواهد داشت حاجتمندى شديد كه دارد ميبايد او را خشنود كرده باشد خصوصا كه از طرف شيخ محترم هم در حق ما به او سفارش شده است ولى برعكس\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nچون وارد ميشويم و سفارشنامه را ميدهيم باز كرده ميخواند و ميگويد آقا شيخ خدا عمرت بدهد باز مرا بدردسر مقدمات درس گفتن ميندازى خدا خيرت بدهد بعد رو مىكند بما و ميگويد چه ميخوانيد جواب ميدهيم كتاب مغنى معلم ميگويد اين كتاب را مكرر درس گفته‌ام و اكنون مدتى است عزم كرده‌ام ديگر بدرس دادن كتب مقدماتى خود را معطل نكنم و بالاخره فكرى كرده ميگويد شيخ گفته است نميشود خواهش او را رد كرد و شروع مىكند بدرس گفتن مدتى نزد اين معلم قابل تحصيل علم نحو ميكنيم و بهره كامل از او ميبريم بعد از چندى يكروز ميگويد تاكنون من براى شما درس ميگفتم از امروز شما بايد كتاب را مطالعه سابق نموده بگوئيد من گوش بدهم اگر اشتباهى باشد بشما بگويم با اينكه اين كار براى ما سخت است ناچار پذيرفته چند ماه هم به اين ترتيب مداومت مىشود تا موقعى كه پدرم مصمم ميگردد از عراق عرب به ايران مراجعت نمايد .\r\n\r\nفصل پنجم جنگ و طاعون و مراجعت بايران\r\nنجف گرچه شهر كوچكى است ولى بواسطهء قبيله‌هاى عرب كه اطراف آن هستند خالى از اهميت نيست مردم اين شهريك قسمت ايرانيان هستند كه مجاور شده‌اند از علماى روحانى از طلاب و از تجار و كسبه كه آبادكننده اين شهر ميباشند .\r\nقسمت دوم اعرابند كه پيش‌از آبادى نجف در آن محل و نواحى آن صحرانشين بوده‌اند و اكنون شهرى شده از مجاورين و زوار ايرانى از هر جهت استفاده مينمايند قسمت اعراب نجف از ديرگاه دو فرقه بوده‌اند بنام زكرد و شمرت ما بين اين دو فرقه همه وقت نزاع بوده مكرر باهم جنگ كرده از هر طرف جمعى كشته شده‌اند جمعيت زكرد چند برابر بيش از شمرت است و در تقسيم مكانى هم عمده محلات شهر بدست زكرد است ولى شمرت را رشادت و تهور افزون مىباشد حكومت كوچك نجف هم از اين كشمكش استفاده مىكند و اغلب منافع خصوصى را بر مصالح عمومى از روى كوته نظرى و طمعكارى ترجيح ميدهد بهر صورت يكى از اوقات برهمزدن زكرد و شمرت\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nمقارن ايام اقامت ما در نجف است بر سر امر جزئى و اختلاف كمى كه ما بين يكنفر زكرد با يك شمرت واقع شده هنگامه جنگ در ميان دو فرقه برپا ميگردد .\r\nخانهء ما در كنار محله شمرت است و از دو طرف دو خانه هست كه هريك سنگر يكى از متخاصمين است و بر خانه ما مشرف جاى لوله‌هاى تفنگ از دو سوى در ديوارهاى دو خانه نمايان مىباشد .\r\nيكروز وقت شام شروع به تيراندازى مىشود درهاى صحن بسته شده مبادا آسيبى بحرم امير المؤمنين ( ع ) برسد يا اينكه مناره‌هاى بلند مرقد محترم سنگرگاه يكى از دو فرقه بگردد دو روز اين جنگ طول ميكشد مردم شهر خاصه آنها كه در نزديكى سرحدها منزل دارند اغلب در سردابه‌ها زيست ميكنند كه از خطر محفوظ بمانند خانواده ما هم‌چنين كرده براى اطفال كوچك جنگ نديده صداى تفنگ كمتر شنيده وحشت و دهشت بزرگى است .\r\nبعد از آنكه جمعى از دو طرف كشته ميشوند حكومت مداخله كرده شمرتها را از شهر بيرون نموده آتش فتنه را به ظاهر خاموش مينمايد .\r\nقلعه‌بندى ايرانى شهر نجف هم مدخليت بزرگ در موفق شدن حكومت كوچك نجف در رفع غائله دارد .\r\nگفتم قلعه‌بندى ايرانى نجف بلى اگرچه عراق عرب از مستعمرات عثمانى است ولى آثار آبادى آن و بناهائى كه در نجف و كربلا و كاظمين و سامره شده است اغلب بواسطهء سرمايه‌داران از رجال دولت يا تجار و اعيان ايرانى شده است از جمله قلعه مستحكم نجف است كه بهمت عالى حاج محمد حسينخان صدر اصفهانى كه از مردمان خيرخواه بلندهمت و در اوايل قرن سيزدهم اسلامى مدتى شخص اول ايران بوده ساخته شده اين قلعه از آجر پخته و گچ بنا شده است و بواسطهء مهيا نبودن اسباب على الخصوص آب در نزديكى نجف با مصارف فوق العاده پايان يافته .\r\nميرزا محمد سعيد شاعر اردستانى شاعر آن عهد قصيده معروف خود را بتوصيف قلعه مزبور ختم نموده است و يك شعرش اين است :\r\n بنايش چون خلوص نيت بانى است مستحكم * فضايش چون صفاى باطن صدر است روح‌افزا \r\n\r\n","description":"","footnote":"","page_name":" 35 ","page_number":35},
  {"content":"\r\n\r\nحاج محمد حسينخان نه تنها در نجف قلعه و مدرسه ساخته بلكه عمارت‌ها و مدرسه‌هاى صدر در اصفهان و طهران و در ديگر شهرهاى ايران فراوان است در ترويج محصولات ايران كوشش نموده قلمكار صدرى و برنج صدرى از يادگارهاى اوست .\r\nحادثه ديگر كه در ايام اقامت ما در نجف روى ميدهد طاعون شديد است كه بروز كرده كشتار بسيار مينمايد بمحض بروز اين مرض حكومت مراوده عموم را با خارج قطع نموده باينواسطه كمتر به جاهاى ديگر سرايت مىكند اين اول دفعه است كه من مرض عمومى ميبينم و چون به عادت طفوليت از خانه مكرر بيرون ميايم ديدن اموات و اضطراب مردم در من اثر غريب مىكند و مرا سخت مضطرب ميسازد بعد از چند روز پدرم غدغن مىكند از خانه بيرون نرويم و از احوال موحش شهر خبردار نشويم باينوسيله آرام ميگيريم تا حادثه بر طرف مىشود و بخانواده ما آسيبى نميرسد .\r\nبالجمله اوائل سنه 1294 ( يكهزار و دويست و نود و چهار هجرى ) آخر زمستان از عراق عرب بجانب ايران مراجعت مينمائيم اول فروردين‌ماه بكرمانشاهان ميرسيم بديهى است بعد از چند سال در عراق عرب ماندن ديدن اوضاع ايران جلوه مخصوصى دارد .\r\nحاكم كرمانشاهان در اين وقت سلطان مراد ميرزا حسام السلطنه است اين شاهزاده محترم‌ترين شاهزادگان است رفع فتنه سالار در خراسان در سنه 1266 ( يكهزار و دويست و شصت و شش ) و فتح هرات در سنه 1273 ( يكهزار و دويست و هفتاد و سه ) بدست اين شاهزاده بر مقامات او افزوده همه وقت براى ايالتهاى بزرگ نامزد ميشده حكومت كرمانشاهان لايق مقام او نيست اما از آنجا كه ما بين دولتين ايران و عثمانى كدورت است حسام السلطنه را بحكومت اين سرحد فرستاده‌اند تا مترسى براى عثمانيان بوده باشد چنان كه تأثير خود را در بغداد نموده و به تمام نقاط عراق بلكه در قسطنطنيه هم سرايت كرده است .\r\nعثمانيان در خفا بجمع‌آورى قشون در سرحدات ايران پرداخته‌اند و همهمه عظيمى از اين بابت در عراق عرب برپاست در ورود پدرم به كرمانشاهان حسام السلطنه از او احترام مىكند و پس از يكى دو مجلس ملاقات اظهار اخلاص بوى مينمايد و تا زنده است رشته الفت را نگاه ميدارد .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nبالجمله باصفهان ميآئيم از ابتداى ورود باصفهان پدرم ترتيب سابق را كه در مراوده بدولت‌آباد داشت تغيير داده يكجهت در شهر اقامت مىكند حوزه درسى تشكيل داده مجلس مرافعه و حكومت شرعى برپا نموده يعنى يكى از روحانيان و حكام شرع اصفهان ميگردد و بواسطه مكنت و حسن معاشرتى كه دارد به زودى محل توجه گشته ترقى كامل مىكند حكومت اصفهان در اين وقت با شاهزاده مسعود ميرزا ظل السلطان است ظل السلطان بزرگترين پسران ناصر الدين شاه و شخص ستمكار طماع متهورى است اصفهان را منظم نموده آثار توسعه يافتن دائره حكومت او نمايان است .\r\nدر اين شهر هنوز از عظمت قديم روحانيان نمونه‌ئى باقى است يعنى رؤساى روحانى در اين شهر نسبت بديگر شهرهاى ايران بيشتر هستند و نفوذشان زياد است گرچه حكومت مقتدر ظل السلطان نفوذ روحانيان را تا يكدرجه محدود كرده ولى نظر بتعصب عوام باز كجدار و مريز با آنها راه رفته ما بين خوف و رجا ايشان را راه ميبرد بعلاوه نميخواهد بالمره قدرت آنها را تمام كند چه تصور مىكند براى پيشرفت كارش در طهران و محفوظ ماندنش از حسادت برادران كه يكى از آنها مظفر الدين ميرزا وليعهد دولت است و ديگر كامران ميرزا نائب السلطنه در دست داشتن قوهء روحانيان اصفهان به كار او خواهد خورد .\r\nرياست روحانيان اصفهان در اينوقت رسيده است بحاج شيخ محمد باقر از اولاد مشايخ محترم نجف امامت مسجد شاه اصفهان هم كه از بناهاى بزرگ صفويه است به او رسيده و بزرگتر اسباب رياست او شده حوزه درس مفصلى دارد با دست باز و حسن معاشرت بر ديگران تقدم يافته است ظل السلطان از شيخ ملاحظه دارد و هرچه ميتواند براى رياست عامهء او مدعى ميتراشد چنان كه در ابتداى ورود پدرم كه ميبيند آثار ترقى در او ظاهر است ميخواهد او را به اين مقام بياورد ولى پدرم بملاحظاتى مساعدت نكرده فريب نميخورد .\r\nحاج شيخ محمد باقر اولاد متعدد دارد و همه را به زودى لباس شرعمدارى پوشانيده است و اين يكى از بزرگترين بدبختيهاى ماست كه تصور ميكنيم هر مقام را بوراثت ميتوان دريافت حاج شيخ محمد باقر پسران خود را براى تحصيل بنجف ميفرستد و بعد\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاز مدت كمى مراجعت نموده مصدر امور شرعى ميگردند و از آنهاست شيخ محمد تقى كه براى جلب قلب عوام خود را آقا نجفى ميخواند با اينكه دايرهء اطلاعات او محدود است و تحصيلات درستى ندارد بترجمه كردن پاره‌ئى از كتب عربى دينى و تأليف نمودن پاره‌ئى از آثار فقهى و اخلاقى در نظر عوام خود را دانشمند جلوه داده ميخواهد بعد از پدر بر مسند رياست تامه روحانى آنشهر بلكه تمام ايران بنشيند و مردم اصفهان هم آنها كه نميدانند ندانسته بوى اظهار ارادت ميكنند و آنها كه ميدانند بملاحظه پدرش سكوت مينمايند .\r\nشيخ محمد تقى در زير يك پرده نازك بجمع‌آورى مال و ازدياد مكنت به خريدن املاك و مستغلات پرداخته بجمع وسائل كسب ثروت متشبث مىشود ولى بنام اشخاص ديگر كه تا مقام زهد و تقواى خود را درنظر عوام نگاهداشته باشد ولى شنيده نميشود كه براى كار از مردم پول بگيرد يعنى رشوه‌خوارى كند اين شخص در ابتداى ورود پدرم باصفهان با او اظهار خصوصيت بسيار مىكند پدرم نيز در ظاهر با وى الفت مينمايد خصوصا كه با بعضى اشخاص بزرگ اصفهان مانند مير محمد حسين امام جمعه و غيره سابقه كدورت دارد در اين وقت كه ميخواهد در شمارهء رؤساى روحانى باشد بر خود لازم ميداند با اشخاصى كه محل توجه عوام هستند الفت داشته باشد .\r\nبهر صورت پدرم از اول امر در خط قدس و تقوى سير ميكرده و خداپرستى را بر هرچيز مقدم ميداشته است حوزهء درس فقهى تشكيل داده نماز جماعت ميخواند روضه خوانى مرتب با معنائى در خانه خود دائر نموده خود بمنبر ميرود و موعظه مؤثرى بمردم مينمايد و بزرگتر چيزى كه موجب توجه عوام و خواص به او شده حسن معاشرت و منبر موعظه اوست بايد دانست كه عوام اصفهان ذاتا ملاپرست ، مراددوست و آقاپرور هستند و ميتوان گفت كه اين خصلت در آنها از يادگارهاى عهد صفويه باقيمانده است .\r\nچنان كه اگر بدقت در اخلاق و عادات روحانيان اصفهان در عهد صفويه نظر نمائيم و آثار علمى و عملى آنها را نيكو ببينيم آنگاه بتدريج در احوال طبقات ديگر از روحانيان كه بجاى آنها نشسته‌اند تا عهد ما دقت نمائيم همان رنگى را كه در آن زمان به روى گفتار و كردار و اخلاق و عادات آنها ديده ميشده است امروز باز بعد از گذشتن چند\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nقرن ميبينيم و همان آثار را مشاهده ميكنيم كه باقتضاى زمان در صورتهاى مختلف نمودار بوده است و البته مردمى كه در زير دست تربيت اين قبيل اشخاص بار بيايند ممكن نيست همرنگى با مردم آن زمان نداشته باشند ملا محمد تقى مجلسى اول مردى عارف و زاهد بوده است ولى پسرش ملا محمد باقر مجلسى دوم باقتضاى زمان منكر عرفان شده عارف بودن پدر را اهم انكار نموده و سياست مطلوب صفويه را ترويج مينموده است .\r\nقصد و نيت او چه بوده خدا ميداند ولى تأليفات و تحقيقات سطحى او در آثار مذهبى شيعه بجاى آنكه بر معنويت روحانيت طريقه حقه جعفرى بيفزايد از آن كاسته و درنظر خواص وقعى ندارد .\r\nشيخ محمد تقى نجفى به رسيدن بمقام پدرش قانع نيست بلكه ميخواهد بجايگاه مجلسى دوم نشسته در قرن سيزدهم اسلامى مردم اصفهان را رو بقهقرا برگرداند در صورتى كه ترقيات زمان اين فرصت را به او نميدهد .\r\nخلاصه پدرم با اينكه داراى افكار حقيقت‌آميز است و سالوسى و عوام‌فريبى منافى مقام اوست ولى نظر بنقصان تربيت عوام اصفهان و هم در مقابل رفتار ديگران مجبور است مقام ظاهر خود را نگاهدارد و با اين گونه اشخاص خصوصيت نمايد بىآنكه رابطه معنوى ميان آنها بوده باشد .\r\n\r\nفصل ششم پدرم و ظل السلطان\r\nظل السلطان در ابتداى ورود پدرم باصفهان تصور مىكند به آسانى ميتواند او را به خود جلب نموده از جملهء اسباب پيشرفت مقاصد خصوصى خويش قرار بدهد ولى طولى نميكشد كه ميفهمد با استغناى طبع پدرم و درستكارى و بىطمعى كه دارد بدام آوردن او كار آسانى نيست و از رفتار عاقلانه و پيشرفت فوق العاده كار رياست شرعى او نگران ميماند پدرم ملتفت خيالات او هست و ميداند نبايد او را از خود بدگمان نگاهدارد اما ميان دو محذور ميماند يكى حفظ مقام خود با ملاحظه نظر عوام كه از روحانيان مقدس آميزش نمودن با حاكم ظالم را توقع ندارند ديگر بدگمانى\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nظل السلطان كه از او بهيچوجه بر طرف نميشود مگر بدست طمع دراز كردن در برابر او و شركت نمودن در مظالمش ولى پدرم از نفع موهوم الفت با ظل السلطان صرف نظر كرده مقام خود را محافظت مينمايد به قدر ضرورت با وى آمدوشد كرده از كدورت باطنى او انديشه نمينمايد .\r\nروزگارى بدينمنوال ميگذرد حوزه رياست پدرم روزبروز ترقى نموده مجلس درسش رونق گرفته فضلاى طلاب در آن مجلس حاضر ميشوند نگارنده هم با اينكه سنم هنوز اقتضا ندارد با طلاب سالخورده فاضل همدرس باشم نظر بترقى كه در مقدمات نموده‌ام در آن مجلس حاضر شده درسهاى خصوصى هم در فقه و اصول و حكمت و غيره دارم و نزد ميرزا عبد الرحيم افسر كه خوشنويس معروف اصفهان است تحصيل خط نستعليق مينمايم - براى بقيه موضوع اين فصل ناچارم شرحى از احوال عموى خود كه چند سال از پدرم كوچكتر است بنويسم . پس از ورود پدرم باصفهان مدتى عمويم از او تمكين دارد و بمهربانى رفتار مىكند پدرم نيز از اين الفت خوشحال است چه از خانواده پدرى جز اين برادر كسى را ندارد و او را دوست ميدارد و از اينكه اختلاف مشرب و اختيارات غالبا ميان آنها جدائى ميانداخته بسى دلتنگ بوده است .\r\nاسباب اختلاف ما بين اين دو برادر بيشتر بواسطه اشخاصى فراهم ميگردد كه با عمويم طرح الفت ريخته از او جلب منفعت نموده او را بمخالفت نمودن با برادرى كه بجاى پدر اوست واميدارند بهر صورت اين الفت موقتى است و به زودى مبدل بكدورت ميگردد و اين كدورت در كشمكش ميان پدرم و ظل السلطان دخالت حاصل مىكند ظل السلطان به خيال ملاكى افتاده بهترين املاك اصفهان را ميخرد و از جمله به خيال ميافتد ملك مرغوب پدرم را هم كه در كرون اصفهان دارد از او بگيرد پدرم از واگذار كردن ملك ابا نموده يكوقت خبردار ميشويم عمويم سهم خود را در آن ملك بىاطلاع پدرم بظل السلطان فروخته و او در ملك ما راه پيدا كرده اسباب زحمت براى پدرم فراهم ميگردد .\r\nپدرم به خيال مسافرت افتاده در اواخر سنه 1297 ( يكهزار و دويست و نود و هفت هجرى ) بخراسان روانه ميگردد و خانواده خود را نيز همراه ميبرد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nدر آن وقت من هفده ساله هستم و اين سفر با سوداى شديد كه در سر دارم براى من تفريح و تفرج مهمى است هفت ماه در مشهد مانده وقت را بخوشى و آسايش با گشت و گذار بسيار ميگذرانيم .\r\nپدرم نيز بحسن معاشرت محل توجه عمومى ميگردد و چون محضرهاى شرعى مشهد از اغتشاش و رشوت‌خوارى محفوظ نيست محمد تقى ميرزاى ركن الدوله فرزند محمد شاه كه از شاهزادگان محترم و حكمران خراسان است بپدرم توجه كرده ظل السلطان\r\nحكومت شرعى را در پاره‌ئى از حوادث مهم كه پيش ميآيد بوى رجوع نموده ميخواهد او در مشهد بماند و يك اداره حكومت شرعى منظم بىشائبه در آن شهر برپا كند پدرم اين خواهش حكومت را نپذيرفته ميداند ملاحظه نمودن روحانيان مشهد از او تا وقتى است كه او مقيم نگشته رقيب كار آنها نشده و گرنه با او ضديت مينمايند و آسوده‌اش نميگذارند چنان كه در همين مدت اقامت كم هم نتوانسته‌اند در خانه او را باز ديده باشند و از اسباب‌چينى بر ضد او دريغ نداشته‌اند .\r\nدر اين احوال از اصفهان خبر تعديات ظل السلطان در ملك مشترك و انواع تعدى و آزار كه برعيتهاى ما مينمايند حتى آنكه حاصل آنها را شبانه در صحرا آتش ميزنند و حيوانات آنها را ميكشند پىدرپى ميرسد براى اينكه باقى ملك را\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nخواه يا ناخواه تصاحب نمايد پدرم هرچه بكتابت و تلگراف ميخواهد اين غائله را را بر طرف نمايد نميشود ناچار بتهران مراجعت مىكند .\r\nحسام السلطنه سلطان مراد ميرزا در اينوقت در طهران است با پدرم خصوصيت بسيار مىكند ديگر رجال دولت و رؤساى روحانى هم از او احترام و پذيرائى مينمايند از روحانيان حاج ملا على كنى كه متمولتر و محترمترين آنهاست و آقا سيد صادق طباطبائى و آقا سيد مرتضى صدر العلماء و برادر وى آقا ميرزا محمد باقر كه مدتى در حوزهء درس فقه ملا حسين فاضل اردكانى در كربلا همدرس و رفيق پدرم بوده است بيشتر با وى الفت دارند .\r\nپدرم شروع بتدريس فقه مينمايد امامت جماعت مىكند منبر رفته موعظه مينمايد و طولى نميكشد كه در طهران معروف و مرجع ميگردد .\r\nاقامت او در طهران و مرجعيت وى و آميزش بزرگان دولت و ملت با او بىنهايت اسباب خيال ظل السلطان مىشود و از تندروى و زحمت دادن ببستگان ما تا يك اندازه خوددارى مينمايد پدرم نيز مصمم مىشود در طهران اقامت نمايد و اگر استقامت در اين رأى كرده بود شايد بسيارى از حوادث ناگوار كه بعد واقع شد صورت نميگرفت و لكن پيش‌آمد احوال اين صلاح را برهم زده باز باصفهان برميگردد و گرفتار محذورات مىشود .\r\nشرح مطلب آنكه پس از يك سال و كسرى اقامت ما در طهران ظل السلطان و مظفر الدين ميرزا هردو بطهران احضار ميشوند و سببش اين است كه پس از معزولى ميرزا حسينخان سپهسالار گرچه صدارت بميرزا يوسفخان مستوفى الممالك رسيده است و لكن رشتهء امور در دست محمد ابراهيم خان امين السلطان است كه در كليهء كارهاى مملكت مداخله مىكند و بواسطهء منافع مادى كه بشاه مىرساند مورد مرحمت بسيار است اختلاف كلمه ما بين صدر اعظم رسمى و غيررسمى اوضاع دولت را رو به خرابى ميبرد و براى اصلاحات چنان صلاح ميدانند وليعهد و ظل السلطان كه جنوب و شمال ايران در تصرف آنهاست بطهران بيايند و ترتيبات تازه‌ئى كه درنظر دارند با حضور آنها داده شود ظل السلطان نظر برقابت شديد كه با وليعهد دارد در اين سفر با ابهت زياد بطهران\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nميآيد هركس بوسيله‌ئى به او اظهار تقرب مىكند ولى پدرم نظر بملالتى كه از او دارد بملاقاتش هم اقدام نمينمايد - در اين سفر بر توسعهء دايرهء حكومت ظل السلطان افزوده مىشود و باقتدارى افزون‌تر باصفهان مراجعت مينمايد و اين بواسطه ارتباط زيادى است كه با مستوفى الممالك دارد چون زمان مراجعتش نزديك مىشود گرچه بىاعتنائى پدرم به او او را بىاندازه مكدر دارد ولى شاهزاده صلاح خود را در آن ميبيند با وى از در مهربانى درآمده بدلجوئى ظاهرى كردن دل او را ربوده به اصفهانش برگرداند اينستكه در خفا از آقا سيد مرتضى صدر العلماء درخواست مىكند اسباب الفت پدرم را با او فراهم آورد .\r\nصدر العلماء مجدانه در اين كار اقدام نموده خواهى نخواهى پدرم را با خود بديدن ظل السلطان ميبرد گرچه اين مجلس براى صلح و آشتى است و لكن عاقبتش خوش نميشود چه ظل السلطان بعد از تعارف سردى از پدرم ميپرسد علماى روحانى چرا اينقدر كندپا هستند هركجا ميرسند اقامت ميكنند پدرم در جواب ميگويد اسباب حركت دو چيز است هوا در سر و قوت در پا ما كه لباس روحانيت دربر داريم اميدواريم هوائى در سر نداشته باشيم قوت پاى ما را هم گاهى ديگران ميگيرند ناچار ميشويم هركجا رسيديم اقامت نمائيم اين جواب ظل السلطان را مكدر ساخته با كمال ملاحظه كه از صدر العلماء دارد بيخدا نگهدار گفتن از مجلس برخاسته و باطاق ديگر ميرود و صدر العلماء با پدرم بازگشت مينمايند ظل السلطان بعد از گذشتن اين مجلس از كم حوصلگى خود پشيمان شده خيال اول خود را تعقيب مينمايد و از صدر العلماء معذرت خواسته مجددا درخواست مىكند اسباب مراجعت نمودن پدرم را باصفهان فراهم آورد .\r\nصدر العلماء هرطور هست پدرم را راضى مىكند و اطمينان ميدهد كه ظل السلطان با وى مهربانى و گذشته را تلافى خواهد كرد و او را به منزل شاهزاده ميبرد شاهزاده در اين مجلس خصوصيت كرده از او قول ميگيرد كه به زودى باصفهان برگردد .\r\nپدرم پس از دو سه ماه با برادر بزرگتر از من باصفهان روانه شده مرا با مادر و ديگر برادرانم در طهران ميگذارد به اين قصد كه اگر در ورود باصفهان ظل السلطان بوعده خود وفا نكرد بازگشت بطهران نمايد پدرم اين ترتيب را از روى احتياط\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمينمايد در صورتى كه نتيجه‌ئى ندارد زيرا ظل السلطان تا وقتى كه او قطع علاقه از طهران نكرده باشد آنچه را در سر و در خاطر از او دارد بروز نخواهد داد او هم نميتواند ما را مدت طولانى در طهران نگاهدارد و خود در اصفهان بماند در اين صورت نه از مهربانيهاى ظاهرى ظل السلطان در ابتداى ورود خود ميتواند اطمينان برفتار او در آتيه حاصل نمايد و نه پيش از حصول اطمينان ما را ميتواند باصفهان بطلبد .\r\nبهر صورت اين تدبير چندان سودمند نيست و صلاح او اين بوده است كه فريب شاهزاده را نخورد تا او حاكم اصفهان است در طهران بماند و يا آنكه بهر صورت باشد او را از خود اطمينان داده طرح الفتى باقتضاى وقت با وى ريخته با اهل‌وعيال باصفهان رفته باشد .\r\nبالجمله پدرم باصفهان ميرسد و مهربانى فوق العاده از ظل السلطان ميبيند به حدى كه هيچ منتظر اين رفتار نبوده است .\r\nظل السلطان ملتفت است كه پدرم بچه ملاحظه خانواده خود را باصفهان نبرده است اينست كه همراهى و مهربانى را به حدى مىرساند كه او را بحسن رفتار آتيه خود با او اميدوار ميسازد و مخصوصا ملك مشتركى را كه سبب كشمكش شده به قيمت مناسبى خريدارى نموده اين موجب اختلاف را هم ظاهرا بر طرف مينمايد بعد از چند ماه شاهزاده از علت ماندن ما در طهران از پدرم پرسش نموده تأكيد مينمايد كه او به زودى ما را باصفهان بطلبد پدرم باز چندى تعلل مىكند و هر وقت بعذرى متعذر ميگردد ولى شاهزاده نپذيرفته بالاخره او را مجبور ميسازد ما را طلب نمايد .\r\nاينجا مناسب است شرحى راجع بقواى مملكت نگاشته ز آن پس سرگذشت ايام توقف خود را در طهران بنگارد .\r\n\r\nفصل هفتم ايران و قواى آن\r\nدر اينوقت دو قوه در ايران حكمرانى مىكند .\r\nيكى قوه دولت كه عبارت است از سلطنت ناصر الدين شاه قاجار صدارت ميرزا\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nيوسفخان مستوفى الممالك و وزارت و حكومت شاهزادگان ( پسرها و عموها و عمو زادگان شاه ) بااهميتى قابل اعتناء از نتيجه زحمات ميرزا حسينخان قزوينى سپهسالار اعظم افواجى از نظام در تحت تنظيمات معلمين اطريشى صورت انتظام گرفته در خزانه دولت از وجوه ذخيره شده پيش هنوز مبلغى باقى است .\r\nايلات و عشاير از دولت انديشه دارند قواى دولت براى انتظامات داخلى كافى است مالياتها به آسانى وصول مىشود حكام تعدى بسيار ميكنند و كسى جرئت شكايت نمودن از آنها را ندارد مخصوصا از شاهزادگان درجه اول ناامنيها بيشتر در سرحدات بروز مىكند كه پيداست دست تحريك خارج در آنست مانند حمله شيخ عبيد اللّه بر سرحدات آذربايجان و مانند تجاوزات تركمنها در سرحدات خراسان كه در عبور و مرور زوار در راه مشهد مقدس چند منزل توپ و سوار از طرف دولت قافله را بدرقه مينمايد روابط دولت با همسايگان از طرف مغرب با عثمانيان اغلب گفتگو حاصل مىشود و دولت از عهده خاتمه دادن به آن اختلافات بوجه دلخواه برميآيد در سياست خارجى عهدنامه‌ئى كه مهمتر از همه آنها در تركمانچاى با روس بسته شده در كار است ولى چيزى كه خاطر دولت را آسوده نگاهداشته و ميخواهد تصور كند ميتواند خواب راحت نموده باشد رقابت ميان روس و انگليس است كه با هيجان شديد در اين مملكت بروز كرده .\r\nروس براى رسيدن بهندوستان و درياى آزاد سعى مينمايد نفوذ خود را در ايران زياد كند درصورتىكه سياست او در برابر سياست انگليس در ايران ضعيف شمرده مىشود .\r\nدولت تكليف خود را در آن ميداند ميانه‌روى كرده به آتش رقابت آنها دامن بزند تا در ميانه آسوده‌خاطر بماند به اين سبب هر وقت امتيازى بيكى از آن دو دولت ميدهد مجبور است ديگرى را هم بهر وسيله باشد راضى نمايد .\r\nناصر الدين شاه صدارت ميرزا تقى خان امير نظام و ميرزا حسين خان سپهسالار را ديده بعلاوه مكرر باروپا سفر نموده اوضاع دول بزرگ و كوچك و ترقيات عالم را مشاهده كرده خود نيز باهوش و كاركن است اگر اين اطلاعات و كاردانيها مقهور\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nهوسناكى و شهوت‌رانى نميگشت به خوبى ميتوانست ايران را آباد نمايد .\r\nولى افسوس كه آسايش خيال موقتى از طرف جنوب و شمال و رقابت خارجى كه معلوم نيست چقدر عمر خواهد داشت او را مغرور كرده كار عياشى به حدى رسيده است كه مجال براى او در كار ديگر باقى نگذارده است .\r\nناصر الدين شاه حرم‌سرائى براى خود ترتيب داده كه براى شرح دادن آن كتاب مخصوص لازم است چند صد زن در آنجا جمع نموده بدست خواجه‌سرايان سپرده هريك از آن خانمهاى بزرگ و كوچك برحسب شان و مرتبه‌ئى كه دارند داراى تبعه و لحقه بسيارند زنان و دختران و خواجگان و وزير و دبير اغلب در خارج حرم داراى خانه و زندگانى و تجملات مخصوص براى آتيه خود هستند اين اداره بزرگ با بودجه قابل اعتنا مخصوص خوشگذرانى اعليحضرت است و تا يك حد هم براى تربيت خانمها سودمند است در گردشهاى بيرون شهر جمعى از آن خواتين را غالبا با خود ميبرد به اين سبب مجبور شده در عمارتهاى ييلاقى هم براى آنها تدارك منزل بگيرد .\r\nدر سفرى كه براى زيارت عتبات عاليات بعراق عرب ميرفته از آنجا كه بيشتر زنها مقدسات و زيارت‌دوست هستند خصوصا زيارت كربلا كه مطلوبيت مخصوص دارد بميل طبع و رقابت يكديگر جمع كثيرى از خانمها ملتزم ركاب همايون بوده‌اند و اين مسئله در انظار مردم عراق عرب خوشنما نبوده او را شاه زنان ميخوانده‌اند .\r\nخلاصه ناصر الدين شاه از آسايش خود و تا يك اندازه بىصدائى مملكت خوشحال است و از بروز افكار جديد كه ميداند برهم شكنندهء عيش و عشرت اوست تا آنجا كه بتواند جلوگيرى مينمايد رجال تحصيل كرده اروپا ديده را از كارها دور مىكند .\r\nصاحبان افكار كهنه را بيشتر روى كار ميآورد اين مردم هم طبعا با افكار تازه ضديت دارند ميرزا على خان امين الدوله را كه شخص دانشمند داراى خيالات جديد است بوزارت پست كه كار كوچكى است معطل گذارده اسم بيرسم رياست شوراى دربار را هم بر سر او نهاده است امين الدوله با بيداران ايران در خارج و داخل مربوط است و نسبت به آنها مرجعيتى دارد .\r\nملكم خان ( صاحب كليات ) كه يكى از بيداران باحرارت است مدتها در سفارت‌هاى\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nبزرگ از طرف دولت مأمور بوده در نشر افكار تازه در ايران كوتاهى نميكند اين ايام بطهران احضار شده بيشتر اوقات با امين الدوله است مجمع سرى تشكيل داده بنام فراموشخانه ميخواهد آنجا را محل آزادى افكار و مركز توليد احساسات جديد قرار بدهد از همه قسم مردم وارد شده‌اند و تا يكدرجه در هيجان خيالات منجمد شده تأثيرات آن هويدا گشته است .\r\nميرزا يوسفخان مستشار الدوله تبريزى صاحب كتاب يك كلمه از واردشدگان آن حوزه است يك كلمه يعنى قانون .\r\nميشنوم يكى از روحانيان بزرگ طماع از طرف شاه تطميع و براى اكتشاف حقيقت اين امر بتزوير وارد شده شاه را از عاقبت اين كار وحشتناك نموده است .\r\nالبته دست رجال دولت آنها كه بر ضد امين الدوله و ملكم و بر ضد اين گونه خيالات هستند نيز در اين تدبير هست تا عاقبت بكجا انجامد .\r\nملكم خان پاره‌ئى تحصيلات در كار چشم‌بندى نموده كه در انظار مردم بىخبر كارهاى او قابل توجه و موجب تحير است .\r\nناصر الدين شاه با معارف همراهى ندارد بلكه ضديت هم مينمايد مثلا مركز معلومات جديد و معلومات عصر حاضر در اين مملكت فقط مدرسه دار الفنون طهران است كه در سنه 1266 باقدام ميرزا تقى خان امير نظام تأسيس شده معلمين اروپائى تعليمات آنجا را به عهده داشته‌اند چند مرحله نيكو سير كرده اكنون دارد تنزل مينمايد روزبروز بر اختلال امورش افزوده مىشود چنان كه در فصل مخصوص بيايد ميگويند اگر ملاحظات بسيار داخلى و خارجى نبود شاه اين مدرسه را برهم ميزد و اثرى از آن باقى نميگذارد حالا براى حفظ ظاهر مجبور است صورتش را حفظ كند و معنيش را لغو نمايد .\r\nچنان كه بعد از عليقلى ميرزاى اعتضاد السلطنه شاهزاده بافضل و كمال وزير علوم و رئيس دار الفنون بىرعايت مناسبت علمى عليقلى خان مخبر الدوله فرزند رضا قليخان لله باشى متخلص بهدايت را جانشين او قرار داده جعفر قليخان برادر مخبر الدوله از طرف برادرش رئيس دار الفنون است اين شخص نقل مىكند روزى در دار الفنون\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nنشسته‌ام خبر ميكنند شاه در خيابان ناصريه ترا ميطلبد چون كارى خارج از ترتيب و عادت است بينهايت مضطرب گشته بسرعت ميروم كالسكه شاه مقابل دار الفنون ايستاده انتظار مرا ميكشد همين كه نزديك شده تعظيم ميكنم با كمال تغير ( در حالتى كه با دست اشاره به ديوار خيابان برابر دار الفنون مىكند ) ميگويد اين چيست من از شدت پريشانى چشمم گويا چيزى نميبيند شاه ملتفت حال من شده قدرى ملايمت نموده ميگويد اين لوحه را بر ديوار نديده‌ئى آن وقت ملتفت ميشوم اعلان مجلس درس فرانسه است كه شخص معلم فرانسوى گذارده ميگويم نديده بودم .\r\nشاه - حالا ديدى الساعه برو بسفارتخانه فرانسه بوزيرمختار بگو ما دار الفنون داريم اگر اين شخص ميخواهد درس بدهد بيايد آنجا و گرنه در خارج دار الفنون مجلس درس داشتن صحيح نيست ميروم پيغام شاه را مىدهم مجلس درس موقوف و لوحه برداشته مىشود بديهى است اين ممانعت محض اين است كه مبادا در ضمن تدريس زبان از مملكت جمهورى فرانسه مذاكرات ديگر بشود ناصر الدين شاه راضى نيست محصلين به اروپا فرستاده شوند و اگر معدودى ميروند و برميگردند اولا تحصيل قابلى نميكند چون نه بآتيه خود اميدوارند نه آنجا سرپرست دارند كه از اتلاف وقت و مال آنها جلوگيرى كند و اگر تنى چند هم بحقيقت تحصيل كردند در مراجعت اولا مصدر خدمتى نميشوند و اگر هم شدند آن خدمت هيچ مناسبت با تحصيلات آنها ندارد .\r\nناصر الدين شاه با اين پايه ضديت با افكار تازه رغبت كاملى بمصنوعات خارجه دارد و از هرگونه تقليد كردن از اروپائيان در آنچه راجع بخوشگذرانى است مضايقه ندارد بساخته و پرداخته‌هاى مملكت خود بىاعتنائى مىكند و بمصنوعات رنگ‌آميز اروپا اظهار رغبت مينمايد و از طرفى هم كار فابريك در اروپا بالا ميگيرد به اين واسطه صنايع دستى و كارخانهاى زياد كه در اغلب شهرهاى ايران براى بافندگى و غيره دائر بوده و از زمان ميرزا تقيخان امير نظام زياد شده و ترقى نموده است همه رو بتنزل گذارده كارگران بسيار بيكار مانده‌اند روزبروز از تجارت داخلى ايران كاسته شده و بر تجارت خارجه آن افزوده ميگردد .\r\nشاه بعد از مسافرت باروپا باشتهاى كاذبى اظهار نموده كه مشورتخانه دولتى\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nتشكيل داده تنظيمات جديد بگذارد ولى چون پاى محدود شدن اختيارات شخصى او بميان ميآيد منصرف ميگردد با اين وصف هر وقت بخواهد رجال خودسر را گوشمال بدهد اين مذاكره را بميان آورده يكى دو مجلس با امثال ميرزا عليخان امين الدوله خلوت مىكند بطوريكه همه تصور ميكنند بحقيقت ميخواهد تنظيماتى بگذارد ولى پس از رسيدن بمقصودى كه دارد گفته‌ها و كرده‌ها فراموش ميگردد .\r\nناصر الدين شاه از سفر اروپا ارمغانى كه آورده اين است كه اداره پليسى در طهران تشكيل داده برياست يكنفر اروپائى كه خود را كنت ميخواند اين اداره تازگى دارد و البته هر تازه‌ئى لذتى دارد اداره پليس تا يك اندازه از بىنظميهاى شهر طهران جلوگيرى نموده و چون سروكارش با عموم است البته تنظيمات بهمه‌جا راه دارد و ببسيارى از مقامات برميخورد و لكن بملاحظه خارجه بودن رئيس اداره تحمل مينمايند .\r\nكنت پاره‌ئى تنظيمات ميدهد كه سابق معمول نبوده مثلا رسم نبوده است در مراسلات شهرى روى پاكت عنوان نوشته شود و عنوان نوشتن فقط براى مكتوباتى بوده است كه بشهرهاى ديگر يا خارجه فرستاده مىشود .\r\nكنت هر مكتوب كه از شهر به او ميرسد اگر روى آن عنوان ننوشته باشد باز نكرده برميگرداند و ميگويد شايد به من نوشته نشده باشد .\r\nمردم به اين حرف ميخندند ولى كم‌كم جارى شده حسن آن را احساس نموده در غير مكتوبات بادارهء نظميه هم در شهر اين كار رواج مييابد و بيشتر از طرف درباريان و طبقه عالى رعايت شده هنوز عموميت نيافته است خلاصه آنكه قدرت ناصر الدين شاه و قدرتهاى شخصى شاهزادگان و رجال بزرگ كه در ايالات و ولايات حكمران دارند بضميمه قواى نظامى و قوه رؤساى ايالات كه قابل اعتناء و بدست دولت مىباشد اول قوه مملكت شمرده مىشود و حال خلق نسبت به اين قوه دائر مدار كم‌طمعى و پرطمعى يا قابليت و بىقابليتى حكام و رؤساى ادارات است كه به تبديل آنها متبدل ميگردد چون قوه دوم هم خالى از اهميت نيست بهتر است كه آن را هم در فصلى عليحده ايراد نمايم .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nفصل هشتم قوهء روحانيان\r\nقوه دوم كه در ايران حكمرانى مىكند قوه ناشى از رؤساى روحانى است كه مهمترين آنها چنان كه در فصل سيم گذشت در نجف و كربلا و سامره سكونت دارند و در هريك از شهرهاى ايران برحسب استعداد خود يكعده داراى مرجعيت هستند .\r\nبديهى است در طهران و اصفهان و تبريز از جاهاى ديگر بيشتر موجود ميباشند آنان كه در عتبات عاليات اقامت دارند مرجع تقليد و دريافت‌كنندگان سهم امامند مطاعيت ظاهرى و باطنى دارند و مقلدين ايشان اطاعت اوامر آنها را واجب ميشمارند .\r\nرؤساى مزبور حكومت شرعى نميكنند يعنى از طرف حكومت محل به آنها كارى رجوع نميشود به اين سبب از محذوراتى كه از تصدى امر قضاوت براى روحانيان ايران هست محفوظ ميباشند و آنان كه در ايرانند دو طايفه‌اند يك طايفه كسانى كه صورت ظاهر روحانيت را رعايت كرده از تجملات دورى نموده زندگانى سهل و ساده‌ئى دارند با دولتيان مراوده نميكنند و آنها را ظلمه ميخوانند و بقضاوت شرعى كردن كارى ندارند اين قبيل روحانيان بيشتر با كسبه و عوام سروكار دارند مردم در نماز جماعت آنها ازدحام كرده بايشان اظهار عقيدت نموده تقديمشان مينمايند .\r\nمعاش ايشان به عهده مردم است وجوهات شرعيه را بعنوان اجتهاد خود يا بتوصيه يكى از رؤساى روحانى مرجع تقليد كه درباره آنها شده باشد دريافت مينمايند عقد و نكاح و طلاق و ديگر وظائف شرعيه به عهده ايشان است طايفهء دوم كسانى هستند كه تصدى امر قضاوت مينمايند و مرجعيت خاص دارند و گاهى اگر رخنه‌ئى بيابند دخيل امور سياسى هم ميگردند اسباب تجمل فراهم ميكنند و بجمع مال ميكوشند كم‌كم جنبهء آقائى يافته رياستمآبيشان بر جنبهء روحانيت غلبه كرده با دولتيان خلطه و آميزش نموده از قدرت آنها استفاده ميكنند و چون بواسطه داخل شدن در دنيا در دل عوام و مقدسين براى خود جايگاه محبت‌آميزى نميبينند ناچار بداشتن روابط خصوصى با دولتيان حوزه رياست خود را رونق داده بواسطه تعدى امر قضاوت شرعى خود را مورد\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nملاحظه خواص ميكنند و همين كه كارشان نضج گرفت بقضاوتهاى كوچك اكتفا نكرده در كارهاى مهم مداخله مينمايد بعضى از اين قبيل از روحانىنمايان هريك جمعى از روحانيان مقدس را بهر وسيله باشد با خود همراه كرده بتوسط آنها در عوام هم نفوذى حاصل نموده دولتيان را بقوهء عوام و عوام را بقوه و قدرت دولتيان از خود ميان خوف و رجا نگاه ميدارند هركدام كه به اين مقام رسيدند در حقيقت ذو الرياستين و داراى هردو قوه گشته از هر راه مداخل نموده ملاك و مالك بزرگ ميگردند .\r\nبديهى است هرچه بر مالكيت آنها افزوده مىشود اعتبارات و قدرتشان زيادتر ميگردد و دولتيان هم يكى بملاحظه اينكه وجود آنها را براى اجراى مقاصد خويش خصوصا در مقابل شورش عوام لازم ميشمرند و ديگر بواسطه انديشه‌ئى كه از روحانيان بىاعتناى به دنيا دارند با اين گونه از آقايان همراهى كرده توسط آنها را نسبت به اشخاص ميپذيرند احكام صادر شده از آنها را اجرا ميكنند ماليات املاك ايشان را تخفيف ميدهند از دادن مستمرى و مقررى به خود و اولاد و بستگانشان مضايقه نميكنند و بعبارت ديگر از آنچه خود مىبرند سهم مختصرى هم به حلق آنها ريخته آنها را از خود راضى نگاه ميدارند دولتيان بواسطه اين گونه از روحانىنمايان تيغ قدرت روحانيان حقيقى را كند نموده خود را بر مركب آرزوى خويش كه خودسرى بىمعارض باشد سوار كرده از هرگونه ستمكارى به زير دستان دريغ نمينمايند .\r\nروحانيان هركدام اهل علم و فضل باشند بالقاب دولتى اعتناء نكرده آن را براى خود كسر ميشمارند و هركدام بوراثت لباس روحانيت دربر نموده باشند بجاى علم و فضل تشبث بالقاب ميجويند مانند امام جمعه ، سلطان العلماء شيخ الاسلام و امثال اينها گاهى مىشود كه دارايان القاب هم صاحب فضل و كمال باشند و ليكن بندرت - بنابر آنچه نوشته شد وزارت عدليه كاملا بمحضرهاى شرعى رؤساى روحانى مربوط است و احكام صادر شده از محضرهاى آنها گرچه بدون ارجاع عدليه باشد مجرى ميگردد و مكرر ناسخ و منسوخ در يك قضيه بمورد اجرا گذارده مىشود چه محضرهاى شرعى غالبا ترتيب ثبت و ضبطى ندارد .\r\nطمعكارى قضات و محررّين شرعيات كه اغلب نفوذ كامل در وجود قضات دارند\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nو توسطهاى داخلى و خارجى از اولاد و اهل‌وعيال و رفقا و دوستان قضات شرعى هم در قضايا صدور ناسخ و منسوخ را ترويج و متداعيين را به حدى دچار مشكلات ميكنند كه گاهى خود بصرافت طبع با يكديگر سازش كرده دعوى را خاتمه داده از شر محاكم شرعيه خلاص ميگردند .\r\nديوانخانه عدليه هم كه فقط محكمه اجرائى شناخته مىشود در صورتى كه هيئت رئيسه آن بىطمع نباشد از اين ترتيب دلتنگى ندارد چه از هر طرف استفاده براى اوست و اگر اتفاقا شخص درستكار باوجدانى رياست يافت چه بر كليه امور دولت و چه در خصوص كار عدليه آنوقت بازار اين قبيل قضاوت‌ها كساد مىشود و اشخاص كه بالنسبه صورت ظاهر را حفظ ميكنند و از رشوه‌خوارى احتراز مينمايند ترويج شده متصدى امر قضاوت شرعى ميشوند چنان كه مكرر اين مطلب وقوع يافته است و از كارهاى با نمايش ميرزا تقيخان امير نظام در اول سلطنت ناصر الدين شاه همين است كه روحانيان حقيقى و قضات آراسته بديانت را ترويج مينموده در اهانت نمودن بدنياطلبان و طمعكاران آنها هيچ ملاحظه نميكرده است به همين سبب آثار عدل‌وداد در ايام رياست او ظاهر بوده افسوس كه دولت مستعجل بوده است .\r\nو هم طايفه ديگر در لباس روحانيت از راه ديگر محترم و تا يكدرجه نفوذ دارند و آن طايفه اهل منبر هستند چون روضه و تعزيه‌خوانى براى حضرت سيد الشهداء ع بزرگترين شعار مذهبى جعفرى شده و روزبروز بر آن افزوده ميگردد چه در ايام محرم و صفر و چه در غير آن بعلاوه تعزيه‌خوانى بواسطه تشبيه و تقليدى كه در آن هست و اسباب زينت و تجملى كه نموده مىشود براى مردمى كه كمتر وسائل تفريح و تفرج دارند مشغوليات بزرگى است روضه‌خوانيها كه در خانها مىشود براى صاحب خانه كسب شرف و درك ثواب و براى واردين رسيدن با جر و تفنن و خوشگذرانى است بعلاوه مجالس روضه‌خوانى مخصوصا در خانهاى تجار و معتبرين از كسبه منتهى با طعام مىشود به اين ترتيب كه به اندازه گنجايش فضائى كه دارند از هر قبيل مردم مخصوصا فقراء جمع شده چند تن روضه‌خوان و مداح مدحى ميسرايند و روضه ميخوانند بعد از آن صاحبخانه بفراخور استعدادى كه دارد ناهار يا شام عمومى ميدهد و گرسنگان را از خانه خود سير\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nبيرون مينمايد اين مجالس عادة ده روز طول ميكشد بيشتر در دهه اول ماه محرم و دهه آخر ماه صفر است و در دهه‌هاى وسط اين دو ماه هم منعقد ميگردد در اين مجالس واردين مردانند و زنان بهره‌ئى ندارند مگر زنان فقرا كه مردان آنها از آنچه بدست آورده باشند براى آنها ببرند .\r\nبعضى از اين مجالس گاهى بقدرى وسعت پيدا مىكند كه روزى چند صد تومان خرج سفره آنها ميگردد مجالس روضه‌خوانى و اطعام خصوصى هم هست اغلب در ليالى دهه‌هاى مختلف محرم و صفر در خانهاى تجار كه محترمين از هر طبقه و بيشتر از علماء روحانى و طلاب را دعوت مينمايند و به اين مجالس بيوعده كسى وارد نميشود .\r\nفقراء از زن و مرد بيرون در اين قبيل تعزيه‌ها جمع ميشوند بانتظار ختم شدن مجلس بالاخره از باقيمانده خوراك مهمانهاى محترم و از چيزى كه براى آنها خصوصا تدارك شده باشد بهره‌ئى مىبرند بواسطه اين قبيل از مجالس عمومى و خصوصى جمعى از مردم بيكار تن‌پرور مفت‌خوار پيدا شده‌اند در هر لباس و بيشتر ازدحام اين مجالس بوجود آنهاست در ايام محرم و صفر همجنسهاى آنها مخصوصا در لباس سيد و آخوند درويش از شهرهاى كوچك و قصبات و دهات دورونزديك در شهرهاى بزرگ خصوصا در طهران جمع ميشوند در كاروانسرائى منزل نموده نه تنها بواسطه اين مجالس دو ماه گذارن مينمايند بلكه در يك شب چند مجلس ميروند و از هرجا چيزى ذخيره نموده با خود به منزل برده ميفروشند و پولش را ذخيره مينمايند در مجالس عمومى در هنگام اطعام طورى دادوقال مىشود كه غالبا براى غير آن مردم تحمل ناكردنى است و اين داد وقال از مباشرين اداره كردن اين كار و از اشخاصى استكه از بردن ظرفها هم اگر بتوانند خوددارى نميكنند .\r\nسادات در طهران بيشتر از نطنز ميآيند در مجالس براى دخل از هيچگونه بىاحترامى نمودن و بىاحترامى ديدن مضايقه ندارند در خانهاى رجال دولت تعزيه و روضه‌خوانى با اطعام جزو تجملات مهم است باينوسيله شهرت عظيم كسب ميكنند و گاهى بواردين از يك تومان و پنجقران تا يك شاهى سفيد پول نقد هم ميدهند و بر اعتبارات و شهرت خود ميفزايند از طرف دولت هم در تكيه دولت مجلس بزرگى\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nدر دهه اول محرم روزوشب برپا مىشود با تجمل بسيار كه يكى از تفننهاى بزرگ شمرده مىشود غرفهاى تكيه دولت را رجال دولت برقابت يكديگر ميبندند و زينت ميدهند عموم خلق خصوصا زنان بحضور اين مجلس رغبت بسيار دارند .\r\nاروپائيان رسمى و غيررسمى كه در طهرانند و در مجالس ملى راه ندارند در اين تعزيه‌خانه مىتوانند حاضر شوند اشخاص رسمى آنها با خانوادهاشان از طرف دولت دعوت ميشوند و اين مجلس را تآتر بزرگ سوگوارى ميخوانند .\r\nتكيه دولت بودجه مخصوص دارد براى تعزيه‌خوان و روضه‌خوان و اجزاى خود و براى مصارف ديگر از هرجهت .\r\nغالب اهل منبر از بودجه تكيه دولت حقوق دارند كه اگر حاضر نشوند هم بموجب دفتر معمول از پول و طاقه شال و غيره دريافت مينمايند .\r\nاين مجالس دولتى در اغلب شهرهاى بزرگ بخرج دولت هست و راه مداخلى است براى حكام ، باز از مجالس عمومى ملى بنويسم .\r\nعلاوه بر مجلسهاى اطعام و روضه‌خوانى مجالس روزه‌خوانى عمومى هست كه مردم جمع ميشوند از زن و مرد مردها يك طرف زنها يك طرف ديگر قبل از شروع بروضه‌خوانى اغلب قهوه و غليان بمردان ميدهند و زنها از اين اكرام بىبهره‌اند .\r\nدر مجالس روضه‌خوانى بجاى قند و گلاب كه سابق معمول بوده اكنون چاى ميدهند و در بعضى از مجالس عمومى مهم تازه رسم شده بزنها هم چاى ميدهند و اين موجب شهرت صاحب مجلس است .\r\nنتيجه مقدمات آنكه براى اداره بزرگ روضه‌خوانى روضه‌خوان بسيار در هر شهر و در هر قصبه و هر ده لازم شده و چون كار باشرف با دخل بىسرمايه‌ايست از سادات و آخوندها خاصه كسانى كه فى الجمله آهنگ صدائى داشته باشند فوج‌فوج داخل اين شغل شده شعرى چند در مرثيه حفظ نموده كتابهاى روضه فارسى را خوانده روضه‌خوان ميگردند اغلب از جعل كردن مطالب و دروغ گفتن و افترا بستن به خداوند پيغمبر و امام مضايقه ندارند فقط شهرت يافتن محل توجه آنهاست و آن نميشود مگر آنكه از روضه‌خوانى آنها مجالس گرم و فرياد و داد شنوندگان زياد بلند گردد\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nو باصطلاح خودشان مجلس آنها بگيرد البته در ميان ايشان اشخاص متدين بااخلاص هم پيدا مىشود و نميشود نباشد .\r\nپيش از اين رسم بوده در مجالس روضه‌خوانى يك نفر روضه ميخوانده و در هر شهر بيش از چند روضه‌خوان نبوده آن هم از مردان متدين پرهيزگار روضه‌خوان بر منبر ميرفته از روى كتاب و يا جزوه‌ئى كه ترتيب داده بوده چند ورق ميخوانده مردم گريه ميكرده‌اند و تمام ميشده است .\r\nو شايد نام روضه‌خوان هم از آنجا باشد كه از روى كتاب روضه الشهداى فارسى كه كتاب معروف قديمى است روضه ميخوانده‌اند .\r\nاين كار تا اين تاريخ هم در شهرهاى ديگر ايران غير از طهران و مخصوصا در قصبات و دهات تا يكدرجه معمول است ولى منحصر بودن يك نفر روضه‌خوان بتدريج موقوف شده در همه‌جا تعدد روضه‌خوان در يك مجلس معمول گشته و در طهران از همه‌جا بيشتر بطوريكه غالب مجالس لااقل پنج و شش روضه‌خوان دارد و در مجالس مهم عدهء آنها به پنجاه و شصت نفر بالغ ميگردد كه بنوبه روزى چند نفر بمنبر ميروند و اين بواسطه زياد شدن اهل منبر است .\r\nبهر صورت اهل منبر طايفه بزرگ مهمى شده‌اند يكقسم آنها محترم‌تر از ديگرانند و آنها كسانى هستند كه عنوان ملائى و واعظى دارند و بعد از آنها روضه خوانهاى باسوادند بعد از آن با آواز و همينطور تا برسد بدرجات پائين‌تر در هر شهر چند تن از اين طايفه ترقى كرده متمول شده بيشتر طرف ملاحظه ميگردند چه درنظر روحانيان و چه درنظر دولتيان چونكه رجال دولت يكى بواسطه توجه عوام به آنها ملاحظه دارند و ديگر بخصوصيتهاى شخصى زيرا كه غالبا اشخاص باذوق عياش داخل اين شغل ميشوند و مشرب آنها با مشرب دولتيان نزديكتر است اما درنظر روحانيان يكى بسبب اهميت كار روضه‌خوانى و توجه عوام به آن كار و ديگر بملاحظه اينكه اهل منبر در منبرها حضورا آنها را دعا كرده مدح و ثنا ميگويند و بر اعتباراتشان نزد عوام افزوده ميگردد .\r\nبهر صورت قوه اهل منبر هم قسمت مهم از قوه روحانيت قابل اعتناء است و در\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nهيجان دادن افكار عوام مدخليت تمام دارد ولى هيجانها غالبا فائده عمومى ندارد بلكه در راه گرم كردن بازار كسب روضه‌خوانيست و بس .\r\n\r\nفصل نهم يكسال و نيم در طهران باز هم اصفهان\r\nدر ابتداى توقف طهران كه مرحله هيجدهم زندگانى را ميپيمايم از ادبيات فارسى با نهايت شوقى كه به آن دارم بهره چندانى ندارم روزى چند بعد از ورود بطهران يكى از دوستان پدرم نزد او نامى از ميرزا غلامرضاى خوشنويس استاد خط نستعليق ميبرد كه در اينوقت معروفترين استادان اين فن است پدرم مرا اجازت ميدهد نزد استاد مزبور رفته از او تعليم خط بگيرم ميرزا غلامرضا در خوش‌نويسى شاگرد آقا سيد على حكاك است كه پسر او مير حسين نيز از اساتيد اين فن شمرده شده و به او بمناسبت معلمى مظفر الدين ميرزا وليعهد دولت خوش‌نويس باشى گفته مىشود ميرزا غلامرضا در نگارش خط سبك مخصوصى دارد كه شبيه بسبك قدما مانند مير عماد و غيره نميباشد در آموزگارى و كتيبه‌نگارى سرآمد اقران است - استاد معظم شخص درويش‌مسلك صاحب قيافه نيكو ضعيف‌اندام متوسط القامة است محاسن سياه شفاف كمى دارد پنجاه و چند مرحله از عمرش ميگذرد لباس درويشى ميپوشد گاهى كلاه سياه و گاه عمامه شال كوچكى بر سر ميگذارد شعر نيكو ميگويد تخلص شاعريش غزال است در شعر سبك لسان الغيب حافظ را ميپسندد .\r\nاين شخص بواسطه استغناى طبع و عزت نفس بيشتر از اقتضاى هنرش در انظار خواص احترام يافته خودش در نگاهدارى مقام خود ساعى است .\r\nتربيت‌يافتگان او كه اغلب از بزرگ‌زادگانند او را احترام شايان ميكنند او خود نيز همين توقع را از آنها دارد .\r\nاديبان معاصر و صاحبان ذوق با وى خلطه و آميزش دارند مجلس مشق محترمى دارد كه بمذاكرات ادبى اخلاقى و تاريخى آن را زينت ميدهد باينواسطه گاهى فضلاء و ادباء تفننا در مجلس مشق براى شنيدن مذاكرات او و كسب كمال حاضر ميگردند .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nدر ضمن صحبت از امام قليخان غارت كه از ادباى نامى اين عصر است و تازه وفات يافته مكرر صحبت نموده بكلمات منظوم و منثور او استشهاد مينمايد و او را استاد ادبى خود ميخواند بالجمله طولى نميكشد كه ميان من و استاد معظم الفت حاصل ميگردد على الخصوص كه با پدرم نيز مأنوس شده آمدوشدهاى دوستانه ميكنند .\r\nنگارنده بتوسط استاد معظم با جمعى از ادباء و دانشمندان طهران آشنا شده از خدمت آنها بهره‌مند گشته از نيك‌وبد دوران تا يك اندازه باخبر ميگردم .\r\nبديهى است طهران نه تنها در اوضاع سياسى نسبت به باقى ايران مركزيت دارد بلكه در ظهور افكار تازه و انعكاس اشعه ترقيات عصر حاضر نيز از ديگر ولايات ايران ممتاز است و هم پوشيده نماند كه با همه سدها كه دولت ناصرى در برابر نفوذ افكار تازه نهاده و صاحبان افكار مزبور اغلب مالك جان و مال و عرض خود نيستند باز سفر كردگان اروپا از محصل و غيره هريك از آنچه مطلوب آنها بوده است ارمغانها آورده كوله‌بارها در اين شهر گشوده و ميگشايند بتوسط كتب و جرائد و معلمين اروپائى نيز چشمه‌هاى دانش جديدى جارى شده و بمحض ملحق شدن بامواج تاريك افكار عمومى محو مىشود و در برابر عادات و اخلاق ديرينه تاب خوددارى ندارد ولى باز خالى از تأثير نميباشد .\r\nملكم خان چنان كه در فصل هفتم گذشت اينك در طهران است به خيال اصلاح خط فارسى افتاده پيش از او هم جمعى از دانشمندان در اين صدد بوده و دانسته‌اند كه يكى از اسباب بدبختى ما وجود اين الفباى پرنقطه بىاعراب است كه اگر بخواهيم تمام معايب آن را در يك جمله جمع نمائيم ميتوانيم بگوئيم در خط ديگران لفظ وسيلهء شناسائى معنى است و در خط ما بدبختانه معنى وسيله شناختن لفظ است - جمعى از دانشمندان اين عصر و عصر گذشته در اين باب جهد كرده نوشتند و گذاشتند و هنوز به جائى نرسيده از آنهاست ميرزا فتحعليخان اخونداف قفقازى از گذشتگان نزديك و ميرزا يوسفخان مستشار الدوله تبريزى و ميرزا حسينخان مصباح السلطنه از معاصرين و بالجمله ملكم اين مقصد را به خواهش آخونداف بموجب منظومه‌ئى كه از آخونداف در دست است تعقيب كرده اشكال حروف را بصورتىكه محتوى اعراب هم هست مرتب\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nساخته گلستان سعدى را با آن حروف در خارج طبع و بطهران ارمغان آورده با درباريان و غيره صحبت بسيار داشته اما كسى روى قبول بوى نشان نداده است به دو سبب يكى بواسطه كوتاه‌دستى ملت از معارف جديد و ديگر بواسطه نامساعدتى شاه و درباريانش با اين گونه افكار چنان كه پيش از ملكم آخونداف سابق الذكر رساله اصلاح خط خود را بدربار ناصرى فرستاده است و جواب يأس شنيده بموجب همان منظومه كه اشاره شد خلاصه ملكم از اين راه نيز آزرده‌خاطر گشته جزوه گلستان مزبور را نزد استاد خط من ميرزا غلامرضا ميفرستد و از نامساعدتى مردم با افكار او شكايت مينمايد استاد معظم بواسطه آن جزوه شرحى از نواقص خط كنونى و محسنات خط ملكمى بيان كرده مكتوبى را كه در جواب مراسله ملكم خان نوشته و آرزو كرده است ترويج آن خط به عهده او مقرر آيد در مجلس مشق ميخواند ولى بآرزوى خود نميرسد .\r\nباز از طهران و اوضاع فكريش بنويسم - تدريس حكمت در طبيعى و الهى و رياضى كه در ديگر بلاد ايران تقريبا منسوخ شده در طهران دائر و طلاب برغبت تحصيل مينمايند .\r\nمعروفترين اساتيدش در اينوقت ميرزا ابو الحسن جلوه ، آقا على حكيم و آقا محمد رضا قمشهء هستند اوضاع مريد و مرادى هم در طهران رواج شايان دارد معروفترين مرشدها استاد غلامرضا شيشه‌گر و حاج ميرزا حسن اصفهانى صفيعليشاه ميباشند .\r\nاگرچه ناصر الدين شاه خود در اين خط سير نميكند ولى ميتوان گفت اين عقيده از يادگارهاى سلطنت پدرش محمد شاه است كه درويش‌مسلك و مرشدپرست بوده است حتى آنكه حاج ميرزا آقاسى مرشد خود را جبه صدارت مملكت ايران پوشانيده و دامنه اين خيالات كشيده شده است تا اين وقت .\r\nميرزا يوسفخان مستوفى الممالك كه صدراعظم است مريد درويشى است بابا نام كه در ونك يكفرسخى طهران منزل دارد\r\nرجال دولت اغلب بىمرشد نيستند و تقريبا مرشددارى هم جزو تجملات شده البته مرشدان هم از جنس باقى مردمند كه خوب‌وبد هردو را دارند .\r\nو ديگر از مطالبى كه در اين شهر امروز اهميت دارد رفتار دور از عادت معمول شيخ هادى نجم‌آبادى است .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nشيخ نجم‌ابادى از روحانيان معروف و از بيداران عصر حاضر است شخصى است تنومند كوتاه‌قامت و سبزه‌چرده ، محاسن سفيد محرابى دارد با چشم و ابروى درشت آثار جرئت و جلادت از صورتش نمايان ، لباس بلند ساده در بر عمامه سفيد كوچكى بر سر دارد زندگانى او و خانواده‌اش بىنهايت ساده و بىآلايش است اين شخص سالها در طهران مرجع تدريس فقه و قضاوت شرعى بوده و بدون هيچگونه ايرادى كه بتوان در كار او گرفت صورت شرع نزد او محفوظ ، در رسيدگى بامور دقيق در صدور احكام با احتياط خط و مهر خود را بىنهايت محترم نگاهداشته زبانش در بيان حقايق احكام شرعى و نشر اخلاق نيكو آزاد و در تخطئه نمودن علنى از روحانىنمايان و رفتار طمعكارانه آنها بىاحتراز است جمعى از رجال دولت و غيره به او اظهار عقيدت مينمايند در سلسله طلاب كسانى هستند كه درباره او غلو نموده او را داراى مقامات عاليتر ميدانند و چيزى كه قابل انكار نيست اين است كه رفتار او بمروجين شرع احمدى شبيه‌تر است تا رفتار بسيارى از همكسوتان وى .\r\nو به همين سبب استكه بعضى از رؤساى روحانى يعنى كسانى كه شيخ معظم رفتار آنها را تخطئه مينمايد بر او حسد برده او را بكفر و زندقه نسبت ميدهند بىآنكه گفته هيچكس او را از پيروى خيال خود بازدارد يكى از واعظين معروف بخوش‌آمد بدخواهان شيخ در مجمع عمومى زبان سوء درباره او ميگشايد چون خبر بشيخ ميرسد ميگويد هرچه ميخواهيم اين چهار روزه عمر را بگمنامى زندگانى نمائيم باز هم اين مردم درصدد اشتهار نام ما برميآيند .\r\nشيخ در مقابل حمله‌هاى حاسدين كارى كه كرده اين است از حضور در مجالس عمومى و ملاقات مردم در غير منزل خود امساك مينمايد و اين رفتار او را محترم‌تر نموده بر اهميت موقعش افزوده است سن من اجازت نميدهد كه در محضر شيخ استفاده نمايم ولى اخبار او را بوسيله دوستان و تربيت‌يافتگانش ميشنوم و او را قلبا دوست ميدارم در ميان اصحاب شيخ با كسى كه از همه بيشتر مأنوس شده‌ام آقا سيد اسد إله خرقانى است .\r\nآقا سيد اسد اللّه شخصى فاضل و باذوق است سر پرشورى دارد در محله سنگلج\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nطهران در مدرسه ميرزا زكى در حجره كوچكى با زندگانى ساده‌ئى بسر ميبرد و تدريس مختصرى مينمايد جوانان باذوق آن محل با وى الفت دارند در محضر شيخ هادى از طلاب فاضل و از خواص شمرده مىشود خالى از خودخواهى و تهور هم نيست .\r\nبالجمله در ماه ذيقعده سنه 1299 ( يكهزار و دويست نود و نه هجرى ) پدرم ما را باصفهان ميطلبد من از اين مسافرت بىنهايت دلتنگ هستم و گسستن رشته انس و الفت با دوستان طهران بر من ناگوار لكن اطاعت امر پدر واجب است .\r\nخلاصه تهران را با نهايت تأسف ترك كرده باصفهان ميروم و از حال و كار پدرم باخبر ميگردم پدرم بعد از اين مسافرت در اصفهان بيشتر محل توجه شده و اين عادت است كه هركس دور شد و نزديك گشت عزت مخصوص مييابد افسوس كه كم‌دوام است .\r\nحكومت با او به ظاهر از در الفت درآمده و ديگران هم پيروى كرده مقام محترمى يافته است و چون شيخ محمد باقر كه رئيس روحانيان اصفهان بوده رحلت نموده است مرجعيت پدرم كاملتر شده تا حدى كه محسود ديگران گرديده مخصوصا حاج ميرزا هاشم امام جمعه اصفهان كه پيش از اين قبول عامه داشته و اكنون بواسطه داخل شدن در كارهاى دولتى و ظاهر كردن باطن خويش احترامات او منحصر شده است ببستگى بحكومت سخت با پدرم دشمن شده اما پدرم اعتنائى بمخالفت آنها نميكند غافل از اينكه شايد ظل السلطان او را خواب نموده به آتش حسد دشمنان وى دامن زده كدورتهاى چندين سالهء خود را از او بدست همكاران بىديانتش تلافى نمايد .\r\nخلاصه كم‌كم حوادثى واقع ميگردد كه يك اندازه از مقام پدرم ميكاهد خصوصا كه بواسطه ننگى مكان و بدى آب‌وهوا محل اقامت خود را كه در مركز شهر است به محل دوردست تبديل كرده حوزه رياست شرعى خود را جابجا و با يكى از روحانى نمايان معاوضه نموده ميدان تاخت‌وتاز بدست بدخواهان خود ميدهد گرچه استطاعت شخصى و استغناى ذاتى پدرم او را به بىاعتنائى واداشته به اين حوادث اهميت نميدهد ولى باز مجبور است بهر وسيله باشد مقام خود را نگاهدارى كند به اين سبب نه تنها فائده از شغل روحانيت نميبرد بلكه ناچار است براى حفظ ظاهر مبلغى از مال خود را هم صرف دفاع از دشمنان بنمايد .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nو بايد دانست كه بزرگترين اسباب ترقى روحانيان در اين وقت گرم بودن حوزه تدريس آنهاست و به اين سبب طلاب علوم دينى عزيز الوجود هستند چه در محضرهاى متعدد وجود آنها محل حاجت است خصوصا كه ميان روحانيان اشخاصى يافت ميشوند كه بوراثت به آن مقام رسيده استحقاق علمى و عملى ندارند .\r\nطلاب از محضر آنها استفاده علمى نميكنند و بطمع مال گرد آنها ميگردند در اين حال جمعى از مردم تنبل تن‌پرور لباس طلبه پوشيده در اين قبيل حوزه‌ها بقيل و قال كردن بيمعنى وظيفه دريافت ميدارند اين گونه طلاب اغلب از قصبات و دهات به شهر آمده به اين شغل پرداخته پس از يك مدت مالى ذخيره كرده كلمه‌ئى چند عربى و فارسى و مسئله‌ئى دو سه از فقه و اصول فراگرفته به محل خود بازگشت نموده خود را اولى به تصرف در جان و مال خلق تصور مينمايند از جانب كسانى هم كه حوزه درس آنها را گرم ميكرده‌اند ترويج ميشوند و چه بدبختيها از اينراه بمردم بيچاره ميرسد .\r\nبالجمله حوزهء طلبه‌نمايان در اصفهان وسعت و رونقى دارد و در اغلب كارها مداخله ميكنند هر كار كه از مأمورين غلاظ و شداد حكومت پيشرفت ندارد بدست اين طايفه جارى مىشود و آبرومندان از شر آنها انديشه دارند اين قبيل از طلاب هم در كار كشمكش پدرم با دشمنانش دخالت يافته‌اند از موافق و مخالف ميدان‌داريها مىنمايند .\r\nخلاصه اين حوادث نه تنها بر مخارج پدرم افزوده بلكه بعايدات وى نيز خسران رسانيده است چه عايدات او فقط از راه زراعت است و ترقى و تنزل ملك در مملكت ما دائر مدار قوت و ضعف مالك است از طرف ديگر اولاد پدرم بزرگ شده هريك مصارف جداگانه دارند بىآنكه شغل و كار و عايدات شخصى داشته باشند .\r\nو اين خود يكى از بدبختيها است در خانواده ما كه نه ما متذكر آن بوده‌ايم و نه پدرم به آن اهميت ميداده بلكه تصور ميشده است با مختصر دارائى پدر چند اولاد مىتوانند خوشبختانه زندگى نمايند و هم گمان ميرفته كه اولاد متعدد همه مىتوانند شغل پدر را پيشه خود نمايند آن هم شغلى كه شرايط بسيار دارد تا بوجه صحت صورت بپذيرد و باقتضاى زمان رو بتنزل است .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\nفصل دهم سه سال در اصفهان\r\nدر اواخر سنه 1299 ( هزار و دويست و نود و نه هجرى ) كه نگارنده از طهران باصفهان ميروم بيشتر از اقتضاى ايام غيبت از آن شهر تغييرات در احوال و افكارم حاصل شده بعلاوه پيش از اين مسافرت در اصفهان رابطه شخصى با كسى نداشته‌ام در اينوقت بواسطه خط و ربط مختصرى كه از طهران ارمغان آورده‌ام و با جمعى از خواص و ارباب ذوق مراوده خصوصى حاصل مينمايم چون پدرم بىنهايت دوستدار ادبيات است شعرا ، و ادباء نزد او مقام محترمى دارند در اين حال نيز از روابط ايشان استفاده ميكنم اگر چه در مجراى خشك افكار عمومى اصفهانيان جريان افكار تازه بىنهايت ضعيف شمرده مىشود ولى باز كم‌وبيشى ديده و شنيده ميگردد آثار ذوقى بيشتر به صورت شعر و شاعرى و در لباس خوش‌خطى و خوش‌املائى جلوه مىكند شاعرى در طبقات بالا از تفننات و براى يك طايفه از مردم وسيله معاش است حرفت شاعرى بواسطه اشخاص ستايش‌دوست و تملق‌پرست ترويج مىشود بديهى است تملق‌گويان هم براى گرم كردن بازار خود از هرگونه اغراق‌گوئى و ناحق‌سرائى مضايقه ندارند و ميگويند بهترين شعرها آن است كه دروغش بيشتر باشد در صورتى كه بعقيده من بهترين شعرها آنست كه بحقيقت نزديكتر بوده باشد - هر بخيلى را در سخاوت حاتم طائى و هر كريه المنظرى را در حسن و جمال يوسف ثانى ميخوانند و بگفتهء خود افتخار مينمايند .\r\nاين مردم اغلب تنبل و لاابالى هستند عمر خود را ببطالت ميگذرانند در هر شهر بزرگ و كوچك وفور دارند خصوصا در اصفهان و البته اشخاصى هم هستند كه شاعرى پيشهء آنهاست و عزت نفس خود را رعايت مينمايند اما عدد آنها كم است پيش از اين شيراز در شهرهاى ايران نسبت بشعر و شاعرى مركزيت داشته است افتخارات ادبى آن شهر را كه بوجود سعديها و حافظها است نگاهدارى مينموده‌اند اين ايام بازار اصفهان رونقش افزون است چه در شهر و چه در نواحى آن چنان كه در ده كوچكى موسوم به سامان از بلوك چهار محل جمعى از صاحبان طبع غرّا موجودند مردم به مثل\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nميگويند چشمه آبى در شيراز فرورفته در سامان سر درآورده است و هم از شعراى اصفهان در اين وقت اشخاصى هستند كه به طرز بومى سخن ميگويند بهترين آنها صادق ملا رجب است .\r\nملا صادق پيرمردى زنده‌دل است عمرش بين شصت و هفتاد و با اندام ضعيف و صورت لاغر محاسن به حنا قرمز شده لباس ساده بلند ميپوشد عمامه سفيد كوچكى بر سر ميبندد مردى قانع و مهربان است خط نسخ را نيكو مينويسد در شاعرى سبك مخصوص دارد الفاظ اشعارش هوسناكان و محسنات ادبيش دانشمندان را بهره‌مند مىكند زمان كمى در اواخر توقف اصفهان با من الفت مييابد ملا صادق سه تومان اجرت گرفته يك قرآن مينويسد و عمده معاش او از اين راه است ملا صادق روى يك دانه برنج يكسوره توحيد را با بسم اللّه مينويسد و با ذره‌بين خوانده مىشود .\r\nديگر آنكه چون اصفهان مركز ايالتهاى متعدد شده و بمثابه پايتخت دوم ايران شمرده مىشود و حاكم اصفهان و اغلب كاركنانش هم بادبيات اظهار رغبت مينمايند شعراء و ادباى نامى از ولايات ديگر نيز باصفهان آمدورفت نموده حوزه‌هاى ادبى را با افكار تازهء خود گرم مينمايند پدرم بشعرا صله ميدهد و آنها را بر آن ميدارد كه از مدح و ذم اين و آن اجتناب نموده باقتضاى مقام روحانيت او و اظهار خلوص عقيدتى كه نسبت بپيشوايان دين مبين مينمايد مدح و ثناى ايشان را بسازند و در محضر او بخوانند در اعياد ملى كه محضرش مشحونست از خاص و عام شعرا جمع شده قصيده‌سرائى نموده تشويق ميگردند اشخاص مفصل ذيل از شعراى معروف اينوقت اصفهانند :\r\nميرزا يحيى مدرس - ميرزا آقا جان پرتو - ميرزا ابراهيم ساغر - ميرزاى مسكين - ميرزا عبد الرحيم افسر - عمان سامانى - دهقان سامانى - ميرزا محمد مانى - ميرزاى عنقا - ملا كاظم چاووش و غيره بود و ديگر از آثار ذوقى و افكار تازه كه در اصفهان بروز كرده در دائره منجمد افكار عمومى حرارتى افزوده است نطقهاى ناطقين دانشمندى است كه از ايالات ديگر باصفهان ميآيند و از ممتازين آنهاست شيخ محمد منشادى يزدى .\r\nشيخ محمد منشادى يزدى مردى فاضل باجرأت و صاحب افكار تازه است مدتى در طهران مقيم بوده نطق عمومى مينموده ظاهرپرستان بر او ايراد گرفته بكفر و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nالحادش متهم ساخته‌اند در اين ايام باصفهان آمده مردم را موعظه باحرارتى مينمايد .\r\nاز جانب پدرم و از طرف ملا محمد باقر فشاركى كه از روحانيان باذوق اصفهان و داراى نطق و بيان سودمندى براى عوام مىباشد ترويج مىشود .\r\nشيخ منشادى مردى درويش‌مسلك عارف‌صفت و بىاعتناء بتجملات است با قامت كوتاه اندام باريك ريش سياه كم ، سبيل وافر ، عمامه سفيد كوچكى بر سر دارد لباس ساده ضخيم رسائى دربر ، گيوه درشتى مانند دهاتيان در پا و در زير عمامه كلاهى بر سر ميگذارد كه ذقره پوست بره سياه آن از زير عمامه نمايان است در ايام محرم و صفر كه در مجالس متعدد نطق مينمايد بر الاغ سياهى سوار بر خلاف معمول زين اسب بر آن ميبندد و گاهى نان و نانخورشى كه دارد در حال سوارى مىخورد در مقابل خودسازى واعظين و ذاكرين اصفهان گفتار و رفتار او جالب نظر عموم گشته به او ميگروند اگرچه اقامت شيخ منشادى در اصفهان طول نميكشد و به زودى پرده‌دريها كه در بالاى منبر مىكند اهل ظاهر را بصدا درآورده او را از موعظه كردن منع مينمايند ولى ميتوان گفت در زمين دل مستعدين براى نمو افكار تازه و خرق اوهام بذر قابلى ميپاشد - شيخ منشادى با نگارندهء مأنوس شده از افكار او استفاده ميكنم شبى در ضمن صحبت ميگويد شنيده‌ام بعضى از ظاهرپرستان بر ضد من بهيجان آمده‌اند نميدانند اين خود نهايت آرزوى من است چه من اگر در شهرى دو هفته بمانم سخن بگويم و انقلاب حاصل نگردد آشاميدن آب آن شهر بر من حرام است در مجلس ديگر كسى به او ميگويد فلان شيخ كه از روحانيان ظاهرپرست است ترا ناسزا گفته شيخ از شنيدن اين خبر به سجده افتاده سر برميدارد و ميگويد چه خاك بر سر ميكردم اگر خبردار ميشدم اين شخص مرا ستايش نموده است .\r\nخلاصه شيخ منشادى بافكار اصفهانيان خدمت كرده دو نفر از واعظين آن شهر از سبك سخنان او استفاده بسيار مينمايند و آن دو حاج ميرزا نصر اللّه بهشتى و سيد جمال الدين است .\r\nديگر از كسانى كه در اينوقت باصفهان ميآيند و مؤانست با آنها در حيات روحى جمعى مؤثر واقع ميگردد ميرزا عبد الحسينخان معروف بميرزا آقا خان كرمانى است .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nميرزا آقا خان جوانى است بلند قامت خوش‌اندام نيكوصورت با چشمهاى درشت گيرنده و پيشانى فراخ مويش سياه بشره‌اش سفيد لبهايش نسبت به باقى اجزاى صورت او درشت در حال تبسم دندانهاى سفيد او نمايان و با ملاحت مخصوصى آثار ميرزا آقا خان كرمانى\r\nبشاشت از صورت وى هويدا مىشود و در حال حزن حالت بهت در بشره‌اش پديد ميگردد چون سخن ميگويد سخنش طولانى مىشود و چون سكوت مينمايد سكوتش نيز به طول ميانجامد با اينكه فضائل بسيار دارد كمتر اظهار فضل مينمايد و بيشتر مطالب شيرين خود را با تبسمهاى دلكش از گفته ديگران نقل مىكند .\r\nميرزا آقا خان نثر را نيكو مينويسد از قرآن و احاديث و از مذاهب و ملل اطلاعات دارد حكمت الهى و طبيعى به طرز قديم تحصيل كرده از علوم جديد هم بىبهره نيست كمى زبان فرانسه و انگليسى ميداند و از صنايع ظريف و از ترتيب مأكولات و مشروبات و حلويات معلومات دارد .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nتأليفات مختصرى نموده كتاب رضوان خود را كه بتقليد گلستان سعدى است در كرمان شروع كرده در اصفهان باز به نوشتن آن مشغول است براى آن كتاب هرچه را از گفتار ديگران پسند مىكند ذخيره مينمايد چنان كه ماهتاب شبى با يكديگر در كنار زاينده‌رود در موقع طغيان آب ساعتى چند تفريح‌كنان بسر ميبرديم بديهه مختصرى از نگارنده شنيده بامداد در روشنى مهتاب به زحمت نوشته در رضوان درج مينمايد ميرزا آقا خان در اين وقت سى و يكسال از عمرش گذشته ولادتش در سنه 1270 ه . مىباشد .\r\nپدرش عبد الرحيم خان از خوانين بردسير كرمان تحصيلاتش عمده در كرمان شده با ناصر الدوله فرمانفرما والى كرمان كه مردى متهور و پرطمع است سازش نكرده ناصر الدوله درصدد گرفتارى و آزار او برآمده از آنجا كه حكومت كرمان تابع حكومت اصفهانست فرارا باصفهان ميآيد و طولى نميكشد كه در جزو مقربان ظل السلطان سمت نائب اشكى آقاسى مييابد .\r\nميرزا آقا خان در ابتداى ورود باصفهان كسوت خوانين كرمان را دارد شلوار سياه فراخ در پا سردارى كمرچير با قباى كوتاه حسنى در بر كلاه سياه درشتى بر سر و چون معروف ظل السلطان ميگردد كسوت خود را تغيير داده لباس معمولى درباريان را ميپوشد .\r\nميرزا آقا خان در ابتداى ورود باصفهان در همسايگى ما وارد شده شبها در منزل نگارنده ميماند شبى وارد شده بغچه بسته‌ئى بدست دارد ميگشايد يكدست جلتقه و شلوار و سردارى ماهوت مشگى و دو دست لباس زير و يك بند شلوار خريده همان شب آنها را پوشيده امتحان مىكند و خوشحال است كه از آن كسوت بيرون آمده است .\r\nميرزا آقا خان در آمدن باصفهان چون بطور فرار از كرمان بيرون آمده جز لباس تنش و يك اسب و يك تفنگ دو لول و يك خورجين تركى چيزى ندارد كم‌كم در اصفهان مختصر اسباب زندگانى از پول فروش اسب و پول ديگر كه داشته تدارك ميبيند و با نهايت سادگى زندگانى مىكند و بفضل و دانش معروف ميگردد پس از چندى حاكم كرمان از مقام ميرزا آقا خان در اصفهان مطلع شده نزد ظل السلطان از او سعايت مىكند آن سعايت بضميمه عدم سنخيت معقوليت ميرزا آقا خان با دربار نامعقول ظل السلطان او را از سمتى كه داشته ميندازد .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nدر اواخر توقف اصفهان ميرزا آقا خان شيخ احمد روحى كه استادزاده اوست از كرمان باصفهان آمده بر او وارد ميگردد شيخ احمد در قرآن و احاديث مهارتى دارد با نطقى غرّا و سرى پرشور ميرزا آقا خان از او احترام مىكند و او را استادزاده خود ميخواند چه نزد پدرش آخوند ملا محمد جعفر كه از علماى محترم كرمان بوده مدتى تحصيل نموده است .\r\nشيخ احمد روحى\r\nآمدن شيخ احمد باصفهان در وضع زندگى آبرومندى كه رفيق محترمش دارد تغييرى ميدهد چونكه متانت و آداب ذاتى ميرزا آقا خان در وى ديده نميشود بالاخره اين دو دوست اصفهان را ترك نموده بطهران ميروند اوائل 1303 ه .\r\nميرزا آقا خان چون بطهران ميرسد احساس مينمايد كه ناصر الدوله حاكم كرمان از امين السلطان درخواست كرده نگذارد او در طهران بماند بلكه او را تحت الحفظ بكرمان بفرستد بعنوان اينكه بدهكار ديوان است در صورتى كه ميرزا آقا خان دخالت در عمل نداشته و بدهكار نبوده است امين السلطان هم براى پذيرفتن خواهش والى كرمان حاضر گشته اين است كه از توقف طهران و شكايت نمودن از حاكم ظالم صرف‌نظر كرده با همسفر خويش و باتفاق ميرزا عبد الخالق خان كه در طهران با آنها طرح الفت ريخته بجانب استانبول روانه مىشود .\r\nميرزا عبد الخالق خان اصفهانى شخص روشن‌فكر و آزاده است سالها رياست\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nتجار را در طهران داشته و گاهى بمشاغل دولتى ديگر ميپرداخته اخيرا از خدمت دولت و از توقف ايران دلتنگ شده هرچه دارد ميفروشد و با دو مسافر مذكور بجانب قسطنطنيه روانه ميگردد .\r\nبالجمله جدائى از اين جوان فاضل مهربان خاطر نگارنده را در اصفهان پريشان ميسازد و تنها خيال مسافرتى كه پيش‌آمده اندكى موجب انصراف خاطر من از فكر يار سفر كرده است شرح مسافرت آنكه پدرم از پيش‌آمدهاى اصفهان و كشمكش با همكاران خود و با ظل السلطان در باطن خسته و ناتوان شده عزم مسافرت عراق عرب و حجاز را نموده نگارنده و برادر كوچكترم ميرزا عليمحمد را نيز با خود ميبرد خيال مسافرت رشته علاقه‌هائى را كه در اصفهان محكم بسته شده سست مينمايد و هرگونه هواى ديگر كه در سر بوده زائل ميسازد\r\nبايد دانست كه سفر كردن محترمانه در مملكت ما در اين وقت سه صورت دارد يكى سفر باشتاب است كه در راههاى دور بر اسبهاى پست دولتى سوار و روزى چند فرسخ راه ميروند و در هر چهار فرسخ اسب عوض مينمايند و گاهى در اين اواخر بزرگان در راههاى شوسه يا طبعا هموار در كالسكه و درشكه خويش نشسته اسب پست آنها را به منزل مىرساند و يا از خود اسب بمنزلها فرستاده عوض مينمايند اين قسم مسافرت گرچه سريعترين مسافرتهاست ولى خرجش زياد و براى آنكه بر اسب سوار ميشوند زحمت بسيار دارد خصوصا اسبها بيشتر ضعيف و ناتوان و گاهى مجروح ميباشند دوم سفر با مكاريان است كه بر اسب و استر سوار و يا در كجاوه و محمل مينشينند و گاهى در راههاى دور كم‌آب و صحراهاى وسيع كجاوه و محملها را بر شتر ميبندند اين گونه مسافرت بيشتر اختصاص دارد به كسانى كه با اهل‌وعيال سفر مينمايند خرج و زحمتش كمتر و طول مدتش از همه بيشتر است .\r\nسيم مسافرتهاى خصوصى است كه يك شخص براى خود و بستگانش ترتيب ميدهد يا چند كس باهم همسفر ميشوند هريك مركوب مخصوص و اسباب سفرى مختصرى همراه دارند .\r\nدر فصلهاى خوش تفنن‌كنان روزى چند ساعت صبح و عصر و گاهى شبهاى مهتاب\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nرا حركت ميكنند و هركجا بخواهند اطراق مينمايند .\r\nاين بهترين اقسام سفر است و مسافرين مىتوانند در ضمن خوشگذرانى هم داشته باشند .\r\nپدرم هر وقت بىاهل‌وعيال سفر كند اين صورت را اختيار مينمايد در اين موقع هم مركوبى چند از اسب و استر براى خود و من و برادرم و دو مصاحب و دو نوكر تهيه ديده در ماه شعبان 1303 ه از اصفهان بجانب عراق عرب روانه ميگرديم .\r\n\r\nفصل يازدهم قصد حجاز\r\nدر اين وقت كه من مرحله بيست و چهارم زندگانى را مىپيمايم احوال روحيم بتجرد و انقطاع از خلق نزديكتر است تا بتعلق بماديات اغلب باندك مراقبت خود را در فضاى نورانى ديده بمعبود حقيقى متوجه ميگردم .\r\nمرحوم حاج ميرزا هادى دولت‌آبادى و فرزندانش\r\n1 - مرحوم حاج ميرزا هادى دولت‌آبادى 2 - آقا ميرزا احمد دولت‌آبادى 3 - حاج ميرزا يحيى دولت‌آبادى 4 - حاج ميرزا عليمحمد دولت‌آبادى 5 - حاج ميرزا مهدى دولت‌آبادى\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nانقطاع از دوستان و صحبت ايشان هم در احوال روحى من اثر شديد نموده در طى مرحله‌پيمائى كه هموم متعدد همّ واحد ميگردد و از توارد خيالات مختلف آسايش حاصل مىشود اين قافله كوچك كه بيش از هفت راكب و هفت مركوب نيست تفنن‌كنان بجانب مقصود روانه است و من بيشتر به خود مشغول ميباشم .\r\nپدرم عادت‌هاى حضر را در سفر تغيير داده با كوچك و بزرگ ملاطفت و ملايمت مينمايد روى بشاشت به همه نشان ميدهد به اين سبب براى هيچكس دلتنگى حاصل نميگردد .\r\nيكروز بحاجتى از قافله بازميمانم از استر درشتى كه بران سوار هستم فرود آمده چون ميخواهم دوباره سوار شوم استر آرام نميگردد و ركاب نميدهد زمين نيز هموار است و بلندى كه بتواند مرا در سوارى مساعدت كند يافت نميشود در اين حال درويش سياه تنومندى با قامت رسا لبهاى درشت و دماغ پهن گيسوى پيچيده وافر ، لباس كهنه با رنگهاى مختلف در بر پوست ببرى بر شانه كشكولى بر يكدست و من تشائى مناسب جثه خود در دست ديگر از دور نمايان ميگردد درويش مرا بواهمه مياندازد خصوصا كه ميبينم رو به من ميآيد اما به زودى احساس مينمايم قصد احسان دارد و ميخواهد مرا در سوارى كمك نمايد نزديك شده لجام مركب را ميگيرد و استر از نگاه كردن درويش در چشمهاى وى بر بدهوائى خود ميفزايد .\r\nدرويش بزبانى كه براى رام كردن حيوانات دارد بنوازش آن پرداخته نتيجه به عكس ميبخشد عاقبت مرا به زحمت سوار كرده با تشكر بسيار از احسان او بضميمه انعامى ميگذرم .\r\nشبانه اين حكايت را براى پدرم و همسفران نقل كرده ميگويم اگر نبود رعايت حق احسان درويش كه مبادا دلتنگ گردد در آن هنگام كه درويش استر را نوازش ميداد و بر بدهوائى آن افزوده ميشد مثلى ميآوردم ، كنيز سياهى طفل كوچكى را نوازش داده ميگفت مترس من با تو هستم طفل به زبان آمده ميگويد من از تو ميترسم .\r\nپدرم تبسم‌كنان ميگويد آرى گاه مىشود از بدرقه بيش از دزد بايد ترسيد .\r\nخلاصه طى مراحل ميكنيم تا بكرمانشاهان ميرسيم گرچه دو مرتبه ديگر از اين\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nشهر كوهستانى گذشته‌ام ولى در كودكى بوده بر اوضاع طبيعى و احوال مردم آن پى نبرده‌ام اينك احساس ميكنم كه مردم كردستان خوش‌قيافه خوش‌اندام حساس و باذوق هستند .\r\nشهر كرمانشاهان محل عبورومرور زوار عتبات عاليات است همه‌گونه اشخاص بر آن وارد ميشوند به اين سبب آبادى شهر و آداب‌دانى خلق از بسيارى از شهرهاى ايران بيشتر است ولى افكار تازه در آنجا بقدرى كم ديده مىشود كه در حكم معدوم است روزى چند آنجا ميمانيم حكومت و معاريف بلد از هر طبقه از پدرم احترام مينمايند و با كمال دلخوشى از آنجا روانه ميگرديم .\r\nدو منزل راه طى شده بهارون‌آباد ميرسيم چون پاسى از شب ميگذرد پدرم در حجره تنها استراحت نموده در حالتى كه من دستور كوچ نمودن مىدهم مرا ميطلبد وارد ميشوم بحجره تاريك بهواى صداى او نزديك ميگردم مرا پهلوى خود نشانيده نوازش كرده ميگويد از اين امرى كه ميكنم دلتنگ ميگردى و لكن ضرورتى در پيش و علت مهمى در نظر است كه بايستى بكرمانشاهان بازگشت نمائيم .\r\nنگارنده از شنيدن اين سخن بىنهايت افسرده گشته بىآنكه از سبب حقيقى اين فكر نابهنگام استفسار نمايم ميگويم هرچه بفرمائيد اطاعت ميكنم پدرم با كمال خوشحالى ميگويد بلى به طرف كرمانشاهان روانه ميشويم .\r\nچون اين خبر را برفيقان مىدهم همه را حيرت فراميگيرد و بجز اطاعت چه مىتوانند كرد .\r\nبالجمله راه پيموده شده را با نهايت كراهت باز پيموده بكرمانشاهان برميگرديم اين بازگشت بىترتيب درنظر مردمى كه دو روز پيش با يك عالم خلوص و ارادت بدرقه نموده‌اند ما را خفيف ساخته در مدت يك ماه كه باز در كرمانشاهان اقامت مىشود چندان روى مهربانى بما نشان نميدهند بعد از مدتى به مقصود پدرم از اين بازگشت پى ميبرم و زيان آن را از سودش افزون تصور مينمايم و نقصان را بتصور خود نسبت مىدهم پس از يك ماه توقف كرمانشاهان باز راه عراق عرب را پيش گرفته روانه ميگرديم و در سرحد ايران بجاى خوانين كرندى و انتظامات آنها جمعى راهزنان طايفه هماوند را برياست جوانمير كه مردى شرور و بىباك است ديده از تاخت‌وتاز آنها در سرحد عثمانى\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nنسبت به خودى و بيگانه حكايت‌ها ميشنويم اما طولى نميكشد كه دولت او را گرفته و كشته و خانواده‌اش را بر باد ميدهد - پس از ورود بكاظمين پدرم به خيال ميافتد از راه حلب كه تازه دائر شده بساحل درياى سفيد رفته از آنجا بحجاز روانه گردد عزم خود را جزم و مصمم حركت مىشود .\r\nدر اينوقت من عليل المزاج بودم و قدرت مسافرت نداشتم پدرم مرا با دو تن از همسفران در كاظمين گذارده خود قافله تشكيل داده روانه حجاز مىشود و رخصت ميدهد اگر من زود صحت يافتم از همان راه رفته بوى ملحق گردم .\r\nپيداست تفرقه در ميان اين جمع مختصر تا چه اندازه ميتواند ملال‌انگيز و موجب بدبختى بوده باشد بالجمله روزى چند پس از رفتن پدر مزاج مرا اندك بهبود حاصل گشته قافله كوچكى مركب از چهار مركب و پنج راكب تشكيل داده بجانب حلب روانه ميشويم چون بدير حافر ميرسيم علت مزاج من با طغيان شديد عود كرده كار بنا اميدى از زندگانى ميكشد .\r\nدر يكى از غشوه‌ها رفيقان مرا مرده پنداشته در حجره را بسته ميروند تدارك كار خود را بگيرند در صورتى كه بواسطه بىزبانى از بيچارگان شمرده ميشوند اما بحران شديد نتيجه سلامت ميدهد و رفيقان بازآمده مرا زنده مييابند پس از يكى دو روز بجانب حلب روانه ميگرديم .\r\nچيزى كه در اين حال ناگوار ما را تسليت ميدهد همانا ديدن اوضاع طبيعى اين راه است صحرا سبز و خرم و بانواع گلها و رياحين مزين سرآمد همه شط گل‌آلود فرات است كه بيست منزل راه از مقابل ما ميگذرد و اگر دست پيچ‌وخم راه ساعتى ما را از ديدن آن محروم سازد باز به زودى از ديدارش بهره‌مند ميگرديم از جنگلهاى انبوهى ميگذريم كه دست هيچگونه تصرف بدامان آنها نرسيده و گاهى از دور از ميان آنها صداى درندگان به گوش ميرسد اما طولى نميكشد كه از جنگل درآمده در دامان صحراى پر از لاله و گل و در دامنه كهسار سبز و خرم منظره‌هاى دلكش را از هر طرف ديده قهقهه كبك‌هاى درى را ميشنويم .\r\nمردم اين راه سنى مذهب و متعصب ميباشند خصوصا كه پيش از عبورومرور\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nاز اين خط معمول نبوده مردمش با كسى خلطه و آميزش نداشته بتعصب جاهليت خود باقيمانده‌اند روزى از طغيان باد در كنار شط فرات بآبادى نزديك پناه برده تا در مدرسه كوچكى كه بهترين عمارتهاى آنجا به نظر ميايد ساعتى استراحت نمايم .\r\nمعلم مكتب از حال و كار و مقصد و مذهب نگارنده ميپرسد ايرانى و شيعه‌مذهب بودن خود را كتمان ميكنم تا بدانم او در چه عقيده مىباشد چون صحبتى از شيعيان بميان ميايد برآشفته گشته ميگويد هركس يك رافضى را بكشد بدان ماند كه هفتاد مرتبه طواف خانه خدا كرده باشد از تعصب او تعجب نموده بر حال نورسان پرورده دست تربيت او تأسف ميخورم .\r\nآرى چنان كه اتحاد مذهبى ميتواند اقوام مختلفه را به يكديگر نزديك كند تعصب جاهلانه هم ميتواند بزرگتر سنگ تفرقه را در دائره ائتلاف ملل انداخته دل آدمى را گورستان رحم و مروت نمايد .\r\nبالجمله به شهر حلب ميرسيم اين اول شهر قشنگ آباد است كه من در عمر خود ميبينم جامع ذكريا را كه يكى از مساجد مهم اسلامى است در اين شهر زيارت مينمايم از آنوقت كه اين شهر بدست ايرانيان بوده است هنوز آثارى از ايران باقيست .\r\nروزى دو سه در آن شهر گشته بدبختانه دست طمعكارى مأمور رسمى گرسنه ايران بماليه ضعيف ما نقصان شديد وارد ميآورد .\r\nبالجمله در وقت تنگ و با نقصان ماليه بجانب دريا حركت نموده پس از سه روز در ساحل مديترانه باسكندرون ميرسيم .\r\nپدرم بر كشتى نشسته و رفته موسم حج نيز گذشته نه راه رفتن و نه وسيله برگشتن مزاج عليل همسفران كم‌دل و بىزبان نه اعتبارى و نه آشنائى اما قادر متعال كه در شدائد بمددكارى درماندگان ميرسد در مدت سه ماه كه در آن نواحى توقف مىشود اسباب معاش مختصرى فراهم مياورد تا پدرم خبردار شده از همين راه كه رفته بازميايد و تفرقه ما بجمعيت مبدل ميگردد .\r\nپدرم در مراجعت از حجاز چون باسكندرون ميرسد قافله‌ئى تشكيل داده همه باتفاق و آسايش از راهى كه آمده‌ايم بعراق عرب برميگرديم .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nاگرچه دولت عثمانى در قلعه‌هاى كوچك كه در منزلگاههاى اين راه بنا نموده قوه مختصرى دارد ولى از تاخت‌وتاز چپاول‌گران كه بر سر قبائل كوچك مىشود استعداد جلوگيرى ندارد چنان كه در اين وقت هرچه بعراق عرب نزديكتر ميشويم مردم را پريشان‌تر مشاهده مينمائيم و چون از علت آن پرسش مىشود با آه دردناك ميگويند ابن الرشيد ماخلى شيئى چه دارائى آنها بيغماى امير نجد محمد رشيد رفته است با اين وصف صفت مهمان‌نوازى ذاتى خود را از دست نداده به قدر استطاعت از واردين پذيرائى مينمايند .\r\nدر ماه جمادى الاولى 1304 ه كه بكربلا ميرسيم تصور ميكنيم اول آسايش ما خواهد بود غافل از اينكه دست نامردمى از پيش تدارك ناگوارى براى ما گرفته به اين ترتيب كه دشمنان پدرم در اصفهان شخص شرورى را با ارمغان قابل بعتبات فرستاده‌اند تا بدست طمعكاران آنجا پدرم را درنظر رؤساى روحانى بفساد عقيده منسوب ساخته او را اهانت نمايند و از مقام او بكاهند فرستاده مزبور هم در اداى وظيفه كوتاهى ننموده نهايت مقام روحانيان حقيقى از اين مقدستر بوده است كه بر اين گونه غرض‌ها اثرى مترتب نمايند اينست كه در اداى تكليف احترامات پدرم كوتاهى نكرده بلكه چون بحقيقت مطلب پى مىبرند تا حمله‌هاى معاندين را جواب فعلى داده باشند بر احترامات وى ميافزايند بديهى است مدعيان طماع هم از كشيدن دنباله مطلب و آسوده نگذاردن ما دست برنميدارند .\r\nچند ماه در كربلا و نجف وقت ميگذرانيم و چون ماه رمضان ميرسد پدرم در نجف بامامت جماعت و موعظه عمومى پرداخته مردم بر او ميگروند .\r\nاين اخبار كه باصفهان ميرسد آتش حسد معاندين را شعله‌ورتر ساخته بر اقدامات معاندت‌كارانه خود ميافزايند .\r\nمعاندين چون از نجف و كربلا مأيوس ميشوند در سامره تهيه اسباب ميبينند كه حاج ميرزا حسن شيرازى را با پدرم مخالف نمايند .\r\nچنان كه در هنگام ورود بسامره آثار آن نمايان گشته آنطور كه انتظار پذيرائى از حوزه ميرزاى شيرازى بوده ظاهر نميگردد\r\nاما شخص محترم ميرزا در مردم‌دارى يگانه عصر خويش است عوالم الفت\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nقديم را رعايت كرده مقام بزرگى خود را محفوظ داشته با كمال مهربانى از پدرم ميخواهد تا رساله‌ئى در اصول عقايد نوشته دست شبهه يا عناد مخالفين را كوتاه نمايد پدرم امر استاد محترم خود را اطاعت كرده پس از چندى رساله درر الفوائد فى اصول العقايد را نوشته منتشر ميسازد .\r\nبالجمله پدرم از سامره بجانب ايران روانه مىشود و براى تحصيل و تكميل شرعيات مرا آنجا گذارده تكليفم را به عهده اوامر ميرزاى شيرازى مقرر ميدارد .\r\n\r\nفصل دوازدهم تنهائى در عراق عرب\r\nمفارقت از پدر ، دورى وطن ، معلوم نبودن تكليف ، نداشتن رفيق مأنوس نبودن رابطه با هيچكس از عرب و عجم و متعاقب بودن اين اقامت بمذاكراتى كه بر ضد پدرم در آنجا منتشر بوده روزگار را بديده من تار كرده هم و غم شديدى كه كمتر مانند آن را ديده‌ام بر وجود من مستولى ميگردد .\r\nبحوزه درس ميرزاى شيرازى حاضر ميشوم و گاهى حوزه‌هاى درسهاى ديگران را هم مىبينم و انتظار فرصت ميكشم تا تكليف آتيه خود را بدانم .\r\nبراى اقامت سامره هيچگونه روى رضايتى در خاطر خود نميبينم يك ماه بدين منوال ميگذرد ايام عرفه كه زيارت مخصوص كربلا است نزديك شده به اين بهانه بميرزاى شيرازى عريضه نگار گشته درخواست تعيين تكليف ميكنم .\r\nميرزا براى صحبت حضورى وقت داده بعدازظهرى است به منزل او ميروم جمعى از رؤساى علماى سامره در هشت خانه انتظار ديدن آية اللّه را دارند و من از هرجهت از تمام آنها كوچكتر هستم شيخ عبد الكريم نوكر ميرزا دو مرتبه ميرود به خانه و بيرون ميآيد و من ميگويم عرض كنيد فلانى حاضر است و ميپرسم عرض كرديد ميگويد خير مرا غرور جوانى و بىطمعى بران ميدارد كه بگويم من در دنيا و آخرت حاجتى به كسى ندارم و از خانه بيرون ميآيم ميرزا نزديك هشت و پشت ديوار تازه از\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nخواب برخاسته و نشسته است صداى مرا شنيده شيخ عبد الكريم را فرستاده مرا بر ميگرداند رسول مزبور مرا آگاه مىكند كه ميرزا صداى مرا شنيده است من با شرمسارى به خدمت آن مرد بزرگ ميرسم خصوصا كه اظهار لطف بسيار او را مشاهده مينمايم ميرزا از من ميپرسد حوزه‌هاى درس سامره را ديدى كدام يك را پسند كردى ميگويم درس آقا ميرزا محمد تقى شيرازى را ميرزا از اين حسن انتخاب بر اظهار ملاطفت خود به من ميافزايد و بالاخره ميگويد با اينكه من دوست ميدارم امثال شما در سامره بمانند نميخواهم تحكم كرده باشم پس بميل شما واميگذارم هركجا را از نجف و سامره براى اقامت اصلح ميدانيد اختيار نمائيد در جواب از مراحم وى تشكر نموده بدليلى كه پسنديده او ميگردد نجف را براى اقامت رجحان داده رخصت ميگيرم و در هنگام مرخصى تا كاملا از من دلجوئى كرده باشد ميگويد من به پدر شما هم ارادات دارم آنطور كه من او را شناختم ديگران نشناختند خلاصه بعد از يك روز از سامره بنجف روانه ميشوم در مدت يك ماه اقامت سامره از احوال ايرانيان مقيم كسب اطلاع مينمايم در سامره دو قسم ايرانى جمع شده يك قسم طلاب كه متجاوز از يكصد نفر ميباشند و رؤساى آنها بيش از چهار يا پنج تن نميباشند و هريك از آنها حوزه درسى دارند كه طلاب در آن حوزه‌ها استفاده مينمايند و در محضر تدريس ميرزا كه در سال چند ماه دائر است مدرسين و متدرسين همه حاضر ميگردند قسم دوم بعضى از كسبه ميباشند كه براى فائده بردن از طلاب و از زوار آنجا اقامت گزيده كسب معاش مينمايند تمام اين جماعت در تحت نظر خصوصى ميرزا زندگانى ميكنند و ميرزا بر احوال هريك به خوبى آگاه است در صورتى كه طلاب براى رقابتى كه با يكديگر دارند هيچيك از مناسبات ديگرى با ميرزا در امر وظيفه آگاه نيستند مگر از روى حدس و تخمين چه هريك مكلفند مبلغ و مقدار وظيفه خود را مكتوم داشته باشند .\r\nموقع اداى وظائف فرستاده مخصوص ميرزا بر هريك وارد شده وظيفه را ادا كرده رسيد ميگيرد و ميرود اگر كسى نيكو نظر كند ميبيند ميرزا بحسن تدبير زمام اختيار اين قوم را در دست گرفته و همه را ميان خوف و رجا نگاهداشته است .\r\nطلاب چون با يكديگر مينشينند از هرگونه دلتنگى و بدگوئى از اوضاع سامره\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nگرچه بساحت رئيس كل هم بربخورد مضايقه نميكنند .\r\nو چون با اجنبى مخصوصا با زوار و مترددين مينشينند متوقفين سامره را ملكوتى صفات و رئيس كل را عالم بر خفيات و صاحب كشف و كرامات ميخوانند و بالجمله اوضاع و احوال سامره حيرت‌انگيز و تعجب‌آميز است .\r\nكم‌كم كار سامره به جائى ميرسد كه روى توجه عموم شيعيان دنيا بدانجا گشته وجوه سهم امام از هندوستان و ايران و قفقاز و هركجا جعفرىمذهب هست بسامره ميرود .\r\nارباب نوقع از ميرزاى شيرازى از حد و حساب بيرون حتى رؤساى روحانى ساكن كربلا و نجف از عرب و عجم مكرر بسامره بعنوان زيارت رفته ضمنا از ميرزا متوقع احسانند و مأيوس هم برنميگردند گرچه تحصيل رضاى آنها كه حد معين ندارد كار دشوارى است و بزرگتر تدبيرى كه ميرزا براى قانع نمودن ايشان مينمايد اينست كه اولا آنها را به كلى مأيوس مىكند به اين عنوان كه وجوهات نرسيده صندوق خالى است پس از نااميدى هريك را بمختصر همراهى راضى نموده روانه مينمايد خلاصه از سامره گذشته بكاظمين و كربلا عبور نموده در نجف اقامت ميگزينم .\r\nشهر كربلا روزبروز رو بآبادى است چنان كه در اين وقت يكى از شهرهاى بزرگ عراق عرب شمرده مىشود بديهى است كه اين آبادى از پول ايران و بدست ايرانيان مىشود چه اگر يكسال زوار عجم به اين شهر وارد نگردند آثار تنزل همه‌چيز در آن هويدا ميگردد .\r\nشيعه‌مذهب گرچه تمام اماكن مقدسه خود را محترم ميشمارند و برحسب ترتيب مكه و مدينه و نجف را بايستى بر كربلا مقدم بدانند ولى نظر بعلاقه مخصوص كه بشهداى كربلا دارند ميتوان گفت علاقهء آنها بديگر اماكن علاقه ارادتى است و بكربلا علاقهء عشقى .\r\nمجاورت كربلا بزرگترين سعادت‌ها شمرده مىشود اين است كه كربلا بيك شهر فارسىزبان شبيه‌تر است تا بشهرى از عربستان .\r\nاز طرف ديگر بسيارى از مردم فاسد الاخلاق كه نتوانسته‌اند در ايران زندگانى كنند مجاور كربلا شده‌اند و از هيچگونه شرارت دريغ نميدارند به اين واسطه در\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nشهرهاى ايران و عربستان فساد اخلاقى كه در اين شهر هست كمتر ديده مىشود وضع روحانيت اين بلد را هم از روى ساير احوالش بايد قياس كرد خصوصا كه روحانيت در اينجا و در همه‌جا تا يك درجه صورت وراثت يافته در اين صورت طمعكاريها و هوسرانيهاى مفرط بيشتر در روحانىزادگان جارى است .\r\nمهمترين حوزه‌هاى روحانى كربلا حوزه حاج شيخ زين العابدين مازندرانى است شيخ مازندرانى قريب هشتاد سال از عمرش گذشته در فقاهت و تقوى ضرب المثل است حسن خلق سرشارى دارد .\r\nمرجعيت تام يافته خصوصا نسبت بشيعيان هند كه نظر بمجاورت او در كربلا او را از ديگر روحانيان بهتر و بيشتر ميشناسند .\r\nديگر از اوضاع روحانى كربلا مركزيت فرقهء شيخيه است كه در مقابل متشرعه دكانى گشوده حوزه گرمى دائر دارند و چون از روى احترام از بالا سر ضريح سيد الشهداء عبور نميكنند غير شيخىها بالاسرى ناميده ميشوند و شيخى و بالاسرى در كربلا اصطلاح شده است ميان شيخى و غير شيخى .\r\nو اما نجف چنان كه از پيش اشارت رفته اول مركز روحانيان جعفرىمذهب شناخته شده اوضاع طبيعى اين شهر و اطرافش نسبت بسابق تفاوت كلى نموده است .\r\nپيش از اين بواسطه اختلاف ذكرد و شمرت و ناامنى اطراف نجف سكونت مردم منحصر بوده به داخل قلعه اكنون از آن اختلافات كمتر اثر هويداست بعلاوه حكومت عثمانى قوت گرفته قبائل اطراف نجف را در تحت اطاعت درآورده اينستكه سكنه اين شهر بال و پرى باز كرده در خارج قلعه عمارت‌ها ساخته بآسايش زندگانى مينمايند .\r\nدرياچه‌ايكه نزديك نجف بوده بواسطه سد نمودن مجارى انهارى كه در آن وارد ميشده خشك گشته و براى زراعت نمودن ميدان وسيع باصلاحيتى بدست سكنه نجف آمده روزبروز بر وسعت دايره زراعت آنها افزوده مىشود خشك شدن درياچه نه تنها ميدان زراعت بمردم داده است بلكه خوشبختى ديگرى را هم بجانب ايشان جلب كرده و آن اينست كه از سطح درياچه راهى پيدا كرده‌اند تا نهرى از شفاته كنده آب شيرين فرات را از آن نهر به نزديكى نجف جارى نمايند در سابق آب شيرين را\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبراى شرب مردم نجف از كوفه كه بيش از يك فرسخ از شهر دور است ميآورده به قيمت گزاف ميفروخته‌اند چند سال بيش نيست كه از پول ايرانيان بدست حاج سيد اسد اللّه رشتى اصفهانى از مسافت دور بواسطه نهرى از زيرزمين آب شيرين نزديك نجف ظاهر گشته ولى در مواقع خرابى نهر مذكور باز مردم دچار بىآبى ميشده‌اند .\r\nاكنون نهر تويرج براى شرب و زراعت اهل نجف را سعادت بزرگ بخشيده در اين ايام كه نگارنده بنجف ميرسد كندن نهر مزبور شروع ميگردد مردم نجف مخصوصا عرب‌ها بىنهايت خوشحالند زيرا كه اين نهر به پول و بدست خودشان جارى مىشود شيرينى آب فرات در كام آنها بواسطه عصبيت تلخ نميگردد ميشوم يكى از پير مردان عرب كه تعصب شديد دارد در مدت چندين سال كه ما بين كنده شدن نهر ايرانى و نهر تويرج فاصله است هر وقت دستش به آب كوفه نميرسيده آب شور چاههاى نجف را را مياشاميده و از آشاميدن آب نهر ايرانى احتراز مينموده است ديگر از ترقيات نجف آباد شدن كوفه و نواحى آنست در نخلستان‌هاى خوش‌هواى آن اطراف عمارتهاى نيكو بنا شده بازارها و تجارتخانها داير ميگردد شايد طولى نكشد كه شهر قديم كوفه پس از قرنها خرابى باز خود را آباد ببيند بلى تاريخ است كه گم مىكند و ميجويد و در برابر عمر آن قرنها زمان مانند چشم‌برهمزدنى ميگذرد اوضاع روحانى نجف هم نسبت بسابق تفاوت كلى نموده است معنويتها و استحكامات اساسى مبدل بملاحظات ظاهرى شده امور روحانى بيشتر در مجارى خيالات رياست‌طلبى و هوس‌رانى ميگذرد در حوزه روحانيان يك طايفه تركانند كه مامغانى و شرابيانى رئيس اول و دوم آنها ميباشند چنان كه از پيش گفته شد ديكر حوزه اعراب است كه سيد حسين بحر العلوم در رياست و سيادت و شيخ محمد حسين كاظمينى در فقاهت بر ديگران تقدم دارند و ديگر حوزه فارسىزبانان است كه سه صورت يافته است يكى آنان كه در رياست خود استقلال دارند از همه مقدم حاج ميرزا حبيب اللّه رشتى است كه در ميدان علم اصول فقه جولانگاه وسيعى دارد و اول حوزه درس نجف بمنبر او داير است .\r\nدوم اشخاصى كه بستگى بميرزاى شيرازى دارند در حقيقت نمايندگان سامره ميباشند و خود را براى مرجعيت تامه يافتن بعد از ميرزا حاضر مينمايند .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nاز همه مقدم آخوند ملا كاظم خراسانى است و بعد از او آقا سيد محمد كاظم يزدى .\r\nسيم حوزه شيخ هادى طهرانى است .\r\nشيخ هادى مردى فقيه و داراى افكار تازه است جمعى از طلاب باذوق نجف بر او گردآمده حوزه علمى باحرارتى تشكيل داده‌اند .\r\nشيخ هادى خود را اعلم و افضل از ديگران ميداند بلكه از معاصرين خود تجاوز نموده بفقهاى گذشته هم وقعى نميگذارد و به غير از معدودى از فقهاى بزرگ مانند شهيد محقق علامه حلى و غيره باقى را باحترام نام نميبرد و بر افكار ايشان خرده ميگيرد طلاب حوزه درس او نيز از تجرى نمودن نسبت به ديگران باك ندارند و خود را از طلاب ديگر بيدارتر ميشناسند .\r\nنتيجه اين ترتيب محسود واقع گشتن اين حوزه است نسبت بحوزه‌هاى ديگر و بالاخره بمعارضه منتهى و شيخ هادى از طرف حوزه فارسىزبانان مردود ميگردد .\r\nبه اين ترتيب كه رؤساى فارسىزبان خاصه آنها كه با سامره مربوطند از وى در محضر ميرزاى شيرازى سعايت ميكنند ولى ميرزا نظر بعادتى كه دارد خود را طرف نكرده انتظار فرصت ميكشد تا در سنه 1303 حاجى ميرزا حبيب اللّه رشتى بخراسان رفته در مراجعت بسامره ميرود ميان دو رئيس روحانى صحبتى از شيخ هادى طهرانى بميان ميآيد .\r\nميرزاى رشتى كه از ساده‌لوحى خالى نيست بعد از مشورتى كه مىكند پس از احراز ميل قلبى ميرزاى شيرازى مصمم ميگردد او را تخطئه نمايد و چون بنجف بر ميگردد در مجلس عام كه اغلب رؤساى روحانى و طلاب محترم حاضرند در موقعى كه خدمتگذار مجلس فنجان قهوه را از دست شيخ هادى ميگيرد حاج ميرزا حبيب اللّه امر مىكند فنجان را تطهير نمايند به اين بيان شيخ هادى نجس و واجب الاجتناب شمرده مىشود .\r\nهمهمه در ميان طلاب افتاده كشمكش شديد حاصل و بالاخره شكست فاحش بحوزه شيخ هادى وارد ميگردد بطوريكه غير از معدودى از خواص اصحاب كسى دور او باقى نميماند چنان كه اگر رؤساى روحانى عرب مخصوصا شيخ محمد حسين كاظمينى\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nاز او حمايت نميكردند اقامت وى در نجف نيز مشكل ميگشت .\r\nاما او خوددارى كرده مقام خويش را نگاهدارى مينمايد تا رفته‌رفته آتش فتنه سرد مىشود و ميتواند بآسايش امرار حيات نمايد .\r\nنگارنده مدت يكسال و نيم در نجف اقامت نموده در حوزه درس ميرزاى رشتى و آخوند ملا كاظم خراسانى به تحصيل فقه و اصول ميپردازد با پريشان خاطريها كه دارد يكى بواسطه گرفتارى پدرم بدست دشمنان خود در اصفهان كه اخبار آن بنجف رسيده مرا زحمت ميدهد و ديگر بواسطه تنهائى و بىهمزبانى - انس و علاقه من در آن شهر فقط به سيد پيرمرد محترمى است داراى اخلاق نيكو و افكار تازه سالها در نجف در ميان طلاب باحترام زندگانى كرده دل جمعى را بجانب خود جلب نموده همه او را دوست ميدارند در مدرسه صدر نجف حجره تميزى دارد با رياست مختصرى بر طلاب آن مدرسه زندگانى سهل ساده منظمى دارد .\r\nسيد وقت خود را تقسيم كرده هر كار را در موقع خود مىكند و هيچ‌موقع را از دست نميدهد اغلب آذوقه يك ماه را ميخرد و بسى قسمت متساوى تقسيم كرده هر قسمتى را يكروز مصرف مينمايد .\r\nعادت و اخلاق و رفتار او در نجف در ميان طلاب ضرب المثل و قابل تمجيد است نامش حاج ميرزا على محمد .\r\nبالجمله در اواخر سنه 1304 يكهزار و سيصد و چهار مصمم ميگردم بتدارك حج فوت شده مجددا روانه حجاز گردم وزان پس باصفهان مراجعت نمايم .\r\n\r\nفصل سيزدهم مصر و حجاز و ايران\r\nدر ماه رمضان سنه 1304 از نجف بكاظمين آمده با جمعى از آشنايان ايرانى همسفر شده از راه حلب بجانب حجاز مسافرت مينمايد چون راهى است كه دو مرتبه پيموده‌ام با بينائى ميروم و قافله‌سالار شناخته ميشوم همه‌جا را مخصوصا شهر حلب را از همه بهتر ميبينم و محسوس است كه بر آبادى راه بيش از اقتضاى مدت كم افزوده گشته .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nدر ساحل مديترانه بر كشتى نشسته باسكندريه ميروم فرصت را غنيمت شمرده با يكى از رفيقان بمصر ميروم و اين اول مرتبه است كه در راه‌آهن سفر مينمايم نزديك غروب آفتاب بقاهره رسيده چون سالهاست آرزوى ديدار اين شهر را دارم مسرت فوق العاده در خاطر خود احساس مينمايم جمعى از ايرانيان براى تجارت و غيره مقيم قاهره ميباشند و در ميان آنها حاج ميرزا رفيع اصفهانى معروف بمشكى در مهمان‌نوازى و جوانمردى گوى سبقت از ديگران ربوده است و حاج محمد حسن كازرونى مسن و اقدم تجار ايرانى است .\r\nنگارنده بر حاج ميرزا رفيع وارد مىشود و روزى چند بموافقت وى ديدنيهاى آن شهر شهير را ديده آثار قديمه آن جالب نظر ميگردد .\r\nمخصوصا موميائيهاى اجساد فراعنه و بزرگان قديم مصر كه از اهرام درآمده و بمردم عوامى كه از روى توهمات مردم قديم دنيا را باقامت و قيافه‌هاى ديگر تصور مينموده ميفهماند كه مردم دنيا باقتضاى آب‌وهواى مختلف همه وقت بيك شكل و يك قدوقامت بوده‌اند و در برابر عمر روزگار هزارها سال چيزى شمرده نميشود تمدن عالم بشرى دائما تازه و كهنه گشته تبديل مكان مينمايد و هر وقت از گوشه‌ئى سر در آورده چندى در آنجا خودنمائى كرده پس منقرض شده بجانب ديگر رو ميآورد يك وقت ملك مصر بوده كه عزيزش بسلطنت آن ادعاى خدائى مىكرده و اكنون همان مملكت مانند گوئى در چوگان سياست بازى انگليسيان از هر طرف ميغلطد تا عاقبت بكجا قرار گيرد و خود را چگونه نجات بدهد .\r\nخديو حاليه محمد توفيق پاشا بنام حكمرانى مصر دلخوش است و از تبعيت حقيقى دولت بيگانه ناگزير - دوائر دولتى مصر گرچه به ظاهر در دست مصريان است ولى بالاى دست هر رئيس در هر اداره امركننده‌ئى از انگليسيان نشسته هرچه ميخواهد مىكند محمد توفيق پاشا خديو حاليه در جنگ طولانى با دولت عثمانى بتحريكات أجنبى مصر را مجزى و خود را پادشاه ميخواند ولى نميداند ممكن نيست بگذارند اين مملكت پرقيمت بدست او باقى بماند .\r\nاين است وضع حاليه تا مصريان كى بيدار گشته و چگونه بتوانند گم كرده پربهاى\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nخود را جستجو نمايند - بىمناسبت نيست بمختصرى از اوضاع سياسى و ملكى مصر اشاره نمايم از سنه 1869 مسيحى كه كانال سوئز باز شده و قنسول فرانسه كه بدست او اين كار صورت گرفت انگليسيان را شركت داد دولت مصر نود و يك ميليون ليره مقروض كار كانال شد و دو طلبكار بزرگ مصر انگليس و فرانسه ماليه مصر را در تحت نظر گرفتند اين نظارت تا سال 1882 مسيحى طول كشيد و فتنه اعرابى پاشا و بمباردمان اسكندريه اتفاق افتاده و نفوذ خارجه در مصر بر زيادت شد و در سال 1904 مسيحى بسعى انگليس معاهده ما بين دول اروپائى كه ذيعلاقه در مصر و بمسائل افريقا بودند بسته شد و تسلط انگليس بر مصر و سودان فوق العاده گشت در سنه 1881 مسيحى متمهدى در سودان قيام كرده با مصريان جنگيد و دو سردار بزرگ انگليس كه در خدمت نظامى مصر بودند در اين جنگ كشته شدند در نتيجه اردوهاى انگليس بر رود نيل تسلط تام يافت و سودان را هم بنام مصر در تحت تصرف خود درآورد و اين در حدود 1889 مسيحى بود .\r\nبالجمله ديدن اوضاع مصر و تماشاى آثار فراعنه از اهرام و غيره و ديدار موزه‌ها و آثار كهنه آنها و جامع ازهر و ابنيه محمد على پاشا مخصوصا جامع كبير او در خاطر نگارنده تأثير شديد نموده بعد از چند روز از مصر بساحل درياى احمر رفته از آنجا بجده و به زيارت بيت اللّه الحرام مشرف ميگردم .\r\nگرچه اوضاع ملكى و طبيعى حجاز چندان قابل توجه نيست ولى توجه مسلمانان عالم به اين كوهستان خشك بىآب و علف و اجتماع هزاران خلق از اطراف عالم در هر سال به اين مقام مقدس و بذل جان و مالى كه در اين راه مىشود شوكت اسلام و عظمت صاحب آن را نيكو هويدا ميسازد و اگر بعضى از مناسك آن با افكار تازه زمان ما مناسبت ندارد شايد از اول به صورت مبالغه‌آميز كنونى نبوده است و رفته‌رفته افزوده شده باشد بارى اگرچه توجه بت‌پرستان بمعابد خويش خصوصا در هندوستان و مشقتهائى كه در راه رسيدن به آنها تحمل مينمايند از آنچه در اين مقام مقدس ديده مىشود افزونست و طرف مقايسه نيست اما كجاست شرف آن اماكن با اين شرافت حقيقى كه ببركت اسلام بتهاى اين خانه درهم شكسته شده و نام خداى يگانه در آن برده\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nمىشود گرچه بيك نظر همه‌جا خانه عشق است چه مسجد چه كنشت\r\nتوحيد از قيد علايق رستن است خداپرستى ضد خودپرستى است خدا را در كليسا ميتوان جست و در كعبه ميتوان گم كرد .\r\nخلاصه حرم الهى را وداع گفته با قافله فرعى از راه سلطانى مسافت بين الحرمين را پيموده روزى چند در مدينه طيبه كه آثار تمدن جديد در آن بيشتر از ديگر شهرهاى حجاز نمايان است اقامت نموده به زيارت قبر نبى اكرم ( ص ) و قبور ائمه دين مبين مشرف شده زان پس بجده مراجعت مىشود به اين اميد كه كشتى حاضر است و به زودى بجانب خليج فارس روانه ميگرديم .\r\nاما پيش‌آمد احوال يك ماه ما را بانتظار كشتى مينشاند چيزى كه در اين مدت مرا مشغول و مسرور ميدارد ملاقات پيرمردى است حاجى على نام تبريزى كه سالها در مصر دوافروشى مينموده در اين وقت در جده بكسب مختصرى امرار حيات مينمايد .\r\nاين مرد دل‌زنده از دنيا باخبر داراى اخلاق نيكو و صفات پسنديده ميگويد از ايران باتفاق سيد جمال الدين اسدآبادى مسافرت كرده‌ام هردو را مقصد تحصيل كيميا بوده بالاخره سيد جمال الدين به خط سياسى و فلسفه افتاده و من شيمى فراگرفته‌ام .\r\nميگويد رفيق من سيد جمال الدين شبهه نيست كه از مردم ايران است و شايد بمصلحتى خود را اسدآبادى كابلى و افغانى خوانده باشد در صورتى كه محققا اهل اسد آباد همدان است چنان كه در فصل چهاردهم خواهيد خواند خلاصه پس از يك ماه معطلى در جده كشتى نامرغوبى بصره‌نام متعلق بكمپانى ايران و انگليس از لندن بجده آمده ذغال‌سنگ بار دارد و در عدن فروخواهد ريخت .\r\nوكيل اين كشتى شخص مسلمان عربى است بىانصاف و بىعاطفت به تمام جمعيت حاج موجود در جده بليط كشتى فروخته است در صورتى كه جاى نصف آن جمعيت بيشتر در كشتى نيست و به اين واسطه در موقع جايگير شدن كشتىنشينان رفيق از رفيق همسفر از همسفر زن از شوهر و شوهر از زن ارباب از نوكر نوكر از ارباب اسباب سفر از صاحب و صاحب از اسباب سفر جدا شده يك جمع كنار دريا و يك جمع در قايقها در ميان كشتى و در ساحل با فرياد و فغان و گريه‌وزارى و يك جمع كه زودتر\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبه كشتى رسيده‌اند در كشتى نشسته شراع كشيده مىشود لنگر و نردبان بالا بسته و كشتى روانه ميگردد اتفاقا من و رفيقانم جزو پيشقدمان شده از حوزه بدبختان دور ميگرديم ولى آن منظره فجيع از خاطر من هيچگاه محو نميگردد .\r\nبالجمله با پريشان‌حالى كه به وصف نميآيد بواسطه ديدن احوال سيه‌روزگاران از عمان گذشته يك هفته در لنگرگاه عدن توقف نموده بىداشتن رخصت خروج از كشتى و با تحمل زحمت بسيار بواسطه گرد ذغال كه از بالاى كشتى فروريخته مىشود و بالاخره بهر زحمت هست خود را بعدن رسانيده بحكومت انگليس احوال بدبختان جده را اطلاع ميدهد و براى رسانيدن آنها باوطان خود سعى و كوششى مينمايد ايام پرمشقت توقف در بندر عدن ميگذرد زان پس روانه شده از بندرعباس و لنگه گذشته ببوشهر ميرسيم .\r\nنگارنده ميخواهد از آنجا بجانب اصفهان روانه گردد ولى از تلگراف خبر ميگيرد كه برادر بزرگ من آقا ميرزا احمد از پيش‌آمد احوال و ستمكارى معاندين پدرم بجان آمده با عيال و اولاد بجانب عراق عرب روانه گشته است .\r\nدر اين حال بازگشت بعراق عرب را ترجيح داده از راه شط العرب و دجله ببغداد رفته انتظار ورود برادر را كشيده تا ميرسد با يكديگر در نجف اقامت مينمائيم .\r\nگرچه بواسطه بودن با برادر و كسان بالنسبه آسوده‌خاطر شده‌ام ولى بسبب رسيدن اخبار ناگوار اصفهان در سختى احوال پدرم در زحمت بىاندازه كه از معاندينش ميكشد روز خوشى نديده و طعم آسايشى نميچشم يكسال با نهايت ملال در نجف مانده و بالاخره مجبور بمراجعت بايران ميشويم اواخر سنه 1305 بجانب ايران و اصفهان رهسپار شده هرچه بموطن اصلى خود نزديكتر ميشويم بر ملالت خاطر ما افزوده ميگردد چه خبرهاى اصفهان روزبروز ناگوارتر ميرسد و ميفهماند كه كار بر پدرم سخت گشته و ناچار شده است اصفهان را براى هميشه ترك نموده در طهران يا جاى ديگر اقامت گزيند در دو منزلى اصفهان خبر ميرسد كه پدرم بدولت‌آباد نقل مكان كرده انتظار ورود ما را دارد كه روزى چند با يكديگر ملاقات نمائيم و روانه گردد .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبديهى است اين خبر بعد از مدتى دورى از وطن ما را تا چه اندازه پريشان‌خاطر ميسازد و لكن در مقابل حوادث روزگار چه ميتوان كرد .\r\nخلاصه در دوم محرم سنه 1306 ه بديدار پدر و مادر و برادران و اقارب و ارحام و دوستان برخوردار گشته و چون محرم و صفر ميگذرد پدر و مادر و دو برادر و خواهرم بجانب قم روانه ميگردند و نگارنده با دو برادر در اصفهان اقامت مينمايد .\r\nدر مدت قريب سه سال غيبت من اوضاع سياسى و روحانى اصفهان بقهقرا برگشته است حكومت ظل السلطان كه دايره وسيعى داشته به حدى كه اصفهان بمنزله پايتخت دوم ايران ديده ميشده محدود و منحصر باصفهان شده است .\r\nرؤساى روحانى كه شخصيت و اعتبارى داشتند از ميان رفته شيخ محمد تقى نجفى كه در فصل پنجم نام برده شده خود را رئيس اول ميخوانده با ظل السلطان دست اتحاد داده جمعى از فرومايگان را دور خود جمع كرده بنام طلاب علوم دينى و بيشتر آنها از هرگونه تجاوز بحقوق و حدود بيچارگان دريغ نميدارند .\r\nرئيس آنها يگانه نقطه توجهش وسعت دادن بدائره تمول خويش است هركس در مقابل اين هيئت بخواهد دم بزند بكفر و زندقه‌اش منسوب و از حقوق امنيت جانى و مالى و عرضى محرومش ميدارند در مقابل اين هيئت حوزه‌هاى روحانى ديگر هم ديده مىشود كه بالنسبه منزه ميباشند رؤساى آنها آقا ميرزا محمد هاشم ، آقا ميرزا محمد باقر چهار سوقى ، ملا محمد باقر فشاركى ، حاج شيخ محمد على نجفى و غيره و بايد دانست كه اعتماد بنفس در اصفهان بسيار كم است و به اين سبب اصفهانيان خود را محتاج ميدانند زير بيرق يك شاخص روحانى يا غير روحانى زندگانى نمايند و اين حال وجود روحانيان و روحانىنمايان بسيار را در اصفهان ايجاب نموده است و البته ستمكارى حكومتهاى ظالم هم مدخليت عظيم در ايجاد پناهگاههاى مزبور دارد .\r\nدر اصفهان از افكار تازه اثرى هويدا نيست و از هيچ سر صدائى برنميآيد .\r\nبديهى است اين جمودت از بدى سياست حكومت محل است و بدى سياست او از اثر بدى سياست دربار دولت و بديهى است كه محل جغرافيائى هم اقتضا كرده است اين شهر دوردست مانده باشد .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nظل السلطان انديشه دارد از اينكه او را از حكومت اصفهان هم محروم دارند اين است كه تشكيل يك قوهء روحانىنما را براى بدست داشتن قوه عوام بر خود لازم شمرده و از ترويج نمودن آن قوه دقيقه‌ئى فروگذار نمينمايد گرچه گاه‌گاه زهر اين قوه كام خودش را هم تلخ مىكند اما ناچار است از تحمل و سازگارى .\r\nدر اين چند سال بر قدرت اجانب در اصفهان افزوده شده روسها كه در اين شهر مقامى نداشتند اكنون قدرتى تحصيل نموده‌اند انگليسيان هم بر اعتبارات خود افزوده آثار رقابت روس و انگليس در اين شهر نيز خودنمائى مينمايد و هريك قنسولخانه مستقلى دارند و در سياست و تجارت رقابت ميكنند از تأثير نفوذ اجانب در اين شهر حكومت مجبور شده از پاره‌ئى اقدامات كه بنام روحانيت ميشده جلوگيرى نمايد مثلا از زمان ضعف سلطنت صفويه تاكنون رؤساى روحانى مستقلا و بيواسطه حكومت حد شرعى جارى ميكرده‌اند .\r\nدر سلطنت فتحعلىشاه حاجى سيد محمد باقر رشتى در اين شهر هم حاكم بوده و هم اجراكننده حكم چنان كه بعضى از كسان را كه محكوم بقتل ميكرده بدست خود رشتهء حيات آنها را قطع مينموده بىآنكه حكومت محل را دخالت در آن كار داده باشد بعد از او هم بعضى از رؤساى روحانى در محضرهاى خود اجراى حدود ميكرده‌اند نهايت در مسئله اعدام بحكومت ارجاع ميشده و حكومت هم احكام آنها را بموقع اجرا ميگذارده و حكم اعدام منحصر بوده است بقاتل و بفاسد العقيده كه اواخر بيشتر بنام بابى صورت خارجى حاصل مينموده است .\r\nحاج شيخ محمد باقر در دوره رياست شرعى خود مكرر حكم اعدام داده و بدست حكومت اجراء شده بكرات زناكار و شرابخوار را در محضر خود حد شرعى زده و اين كار بر عظمت مقام او درنظر خاص‌وعام افزوده است .\r\nفرزند او شيخ محمد تقى نيز آرزو دارد از اين راه بمقام بزرگان از رؤساى روحانى برسد درصورتىكه اوضاع زمان و سياست داخل و خارج اين اجازت را به او نميدهد او هم از اصرار خود نميكاهد اين است كه مكرر با حكومت ظل السلطان با وجود اتحادى كه دارند معارضه مىكند و گاهى بىخبر حكومت حدى جارى نموده\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nحكومت هم از گذشته صرفنظر مينمايد در اين ايام ظل السلطان بتهران احضار مىشود و شيخ محمد تقى از نايب الحكومه وى هيچ ملاحظه ندارد .\r\nنايب الحكومه ميرزا سليمان خان شيرازى است متخلص بخلف كه براى رياست انجمن شعراء بيمناسبت نيست و عرضه حكومت كردن ندارد آن هم حكومت اصفهان در مقابل تسلط روحانىنمايان .\r\nمدتى است جمعى را در سه ده ( سه ده بزرگترين آباديهاى نزديك اصفهان است ) به نسبت بابيگرى دنبال كرده آنها ناچار بطهران رفته بدولت شكايت نموده‌اند دولت هم حكمى صادر كرده كه آن اشخاص مزبور به وطن خود بازگشت نمايند و در امان باشند چون باصفهان ميرسند از نايب الحكومه نيز طبق حكم دولت امرى خطاب بكدخدايان سده صادر ميكنند كه كسى متعرض آنها نبوده باشد .\r\nاين جمع با اين احكام دولتى رو بخانهاى خود ميروند با اطمينان بىاساس و تصورات باطل ابلهانه از طرف ديگر بعضى از روحانيان سده كه بستگى بشيخ محمد تقى دارند مصمم ميگردند نگذارند آن جمع به مقصد خود رسيده از امنيتى كه از دولت حاصل كرده‌اند استفاده نمايند و چون نميخواهند علنا بر ضد دولت قيام كرده مخالفت كننده شخصى معين بوده باشد مبادا مورد بازخواست واقع گردند اين است كه جمعى را سرا وادار مينمايند كه چون آن جماعت بخواهند بآبادى وارد گردند جمعيت زياد با چوب و چماق خارج شده در صحرا آنها را هلاك نمايند ساعتى چند از روز برآمده در حالى كه مطرودين با مأمور حكومت وارد ميشوند و شمارهء آنها ببيست نفر نميرسد بىآنكه هيچگونه سلاحى در دست داشته باشند چند صد نفر بر آنها حمله آورده بجز چند تن كه فرار مينمايند باقى را از ضرب چوب و چماق با خاك يكسان ميسازند .\r\nو از كجا كه ظل السلطان براى مقاصد سياسى در طهران در باطن بپاره‌ئى از محارم خود دستورى در اين كار نداده باشد و بهر صورت عوام متعصب از نظر ديانتى خوشحالند ولى در انظار خواص و خارجه‌ها اين واقعه بسيار بدنما ميگردد .\r\nاگرچه ناصر الدين شاه قدرت دارد هرطور بخواهد تلافى كند ولى ظل السلطان\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nجلوگيرى كرده باحضار كردن شيخ محمد تقى بطهران قناعت مينمايند .\r\nآقاى نجفى بطهران ميرود و از اين مجازات هم دلتنگى ندارد چه بر اعتبارات او افزوده شده برميگردد .\r\nبالجمله به باقى احوال روحى اصفهان در اين تاريخ از روى اين حادثه ميتوان پىبرد احوال ادبى اين شهر نسبت بسابق تنزل كرده و از طراوت و ظرافتهاى طبيعى كه بوده كمتر اثر ديده مىشود چه بيشتر توجه فضلا و ادباء ولايات ديگر به اين بلد موجب هيجان افكار ميشده كه اكنون آن توجهات منقطع گشته و مرجعيتى براى اين بلد نميباشد .\r\nنگارندهء چهار ماه در اصفهان ميماند و در اين مدت پدرم در قم اقامت نموده محل توجه خاص‌وعام آن بلد شده محترمانه زيست مينمايد بالاخره من از پدر رخصت طلبيده در ماه شعبان 1306 اصفهان را وداع طولانى گفته بجانب قم روانه ميگردم .\r\nماه رمضان را پدرم در قم در مسجد معروف به مسجد امام حسن امامت جماعت مفصلى مينمايد و موعظهء مهمى مىكند كه همهمه‌اش در اصفهان و طهران ميپيچد و ظل السلطان را به خيال انداخته چون ميخواهد باصفهان مراجعت نمايد در گذشتن از قم كوشش مىكند بلكه پدرم را باصفهان برگرداند ولى او آزمايش گذشته را به كار برده ديگر فريب نخورده درخواست او را نميپذيرد خصوصا كه ميرزا على اصغر خان امين السلطان « 1 » در ايام اقامت پدرم در قم به زيارت حضرت معصومه آمده با وى ملاقات كرده او را از همراهى خود اميدوار نموده است گرچه مسلم است رابطه پدرم با امين السلطان حرارت دشمنى ظل السلطان را با خانوادهء ما زياد مينمايد و بر خسارات جانى و مالى ما ميافزايد در صورتى كه معلوم نيست امين السلطان تا چه اندازه در مقابل فرزند بزرگ پادشاه بتواند با پدرم همراهى نمايد .\r\n\r\n\r\n","description":"","footnote":"\r\n( 1 ) امين السلطان مردى است باهوش حساس سخىطبع درويش‌مسلك و خوش‌قيافه نزديك چهل سال دارد پسر آقا ابراهيم اصفهانى و از طرف مادر نوه لاچين خان گرجى سالها پدرش در خلوت ناصر الدين شاه بشغل آبدارى ميپرداخته و بعد از فوت پدر ترقى كامل نموده است اكنون كار صدارت ايران را مينمايد ميان او و ظل السلطان دشمنى نمايانى است چه ظل السلطان برهم خوردن دائره وسيع حكومت خود را از او ميداند در صورتى كه او در دست ناصر الدينشاه مانند عصائى است از خودرائى نميتواند داشته باشد .\r\n","page_name":" 89 ","page_number":89},
  {"content":"\r\n\r\nاما حسن توجه امين السلطان نسبت بپدرم نتيجه عاجلى كه ميدهد اينست كه پدرم در تقاضاى بازگشت باصفهان فريب ظل السلطان را نخورده خود را دچار زحمت تازه نمينمايد .\r\nبالجمله ظل السلطان باصفهان ميرود و پدرم عزيمت مسافرت بخراسان را مينمايد كه پس از مراجعت در طهران اقامت نمايد يا باصفهان برگردد .\r\nميرزا على اصغر خان اتابك\r\nجمعى از محترمين با پدرم موافقت ميكنند قافله بزرگى تشكيل شده در ماه شوال 1306 از قم بجانب خراسان روانه ميشويم .\r\nقريب سه ماه در مشهد بآسايش زندگانى نموده زان پس بطهران مراجعت مينمائيم .\r\nدر ماه ربيع اول 1307 به حضرت عبد - العظيم رسيده پدرم ميخواهد پيش از ورود بطهران از طرف امين السلطان اطمينان حاصل كرده بداند اگر او با وى مساعدت مينمايد بطهران رفته بماند و گرنه بواسطه اقامت بيفائده طهران خاطر ظل السلطان را از خود مشوش‌تر نساخته باصفهان رفته باشد براى تحقيق اين مسئله چند هفته در حضرت عبد العظيم توقف مينمايد و بالاخره مصمم اقامت طهران ميگردد .\r\nدر اين ايام سيد جمال الدين اسدآبادى مورد بدگمانى دولتيان شده در حضرت عبد العظيم متحصن مىباشد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\nفصل چهاردهم سيد جمال الدين\r\nسيد جمال الدين پسر سيد صفدر اسدآبادى همدانى يا سعدآبادى كابلى اختلاف موطن و مولد سيد از آن است كه افغانى خوانده ميشده و او خود اين نسبت را انكار نمينموده است .\r\nبعضى گويند شايد منظور او در اين انتساب تحصيل نمودن شغل دولتى در افغانستان بوده است و يا وجيه بودن در انظار علماى تسنن كه باهل تشيع وقعى نميگذارند و يا بواسطه محفوظ ماندن از تجاوزات مأمورين ايرانى در مصر و ممالك عثمانى كه بيشتر محل اقامت وى بوده .\r\nبهر صورت پايه ايران‌دوستى او بمقامى گذارده شده كه نه او ميتواند ايرانى بودن خود را انكار كند و نه ايرانيان مىتوانند شرف ايرانى بودن او را از خود سلب نمايند و در اين باب بيانات حاج على تبريزى كه در فصل 13 نوشته شده قابل توجه است .\r\nولادت او در سنه 1254 يكهزار و دويست و پنجاه و چهار هجرى است بگفته خودش در قريه سعدآباد يا سيدآباد نزديك كابل گويند در جوانى مدتى در افغانستان تحصيل عربيت نموده در هيجده سالگى بهند مسافرت كرده و از آنجا به مكه معظمه مشرف شده باز بافغانستان برگشته بامور دولتى مداخله نموده و بالاخره بواسطه دشمنى امير شير على با او قهرا افغانستان را ترك كرده بجانب حجاز روانه شده به شرط آنكه از ايران عبور ننمايد سنه 1285 يكهزار و دويست و هشتاد و پنج .\r\nاگر كسى روابط آن عهد افغانستان را با ايران بداند و از اختلاف شديد ميان خانواده سلطنت افغانستان باخبر باشد كه بالاخره امير ايوب خان يكى از مدعيان سلطنت افغانستان در سنه 1299 يكهزار و دويست و نود و نه ه . پناهنده بدربار ايران مىشود و مكاتباتى را كه ما بين دربار كابل و ايالت خراسان در زمان حكومت فتحعلى خان صاحب ديوان ردوبدل شده ديده باشد ميتواند صحت و علت اين شرط را كه بايد با سيد نموده باشد بداند و تصديق نمايد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nسيد از راه هند بمصر رفته زمان كمى توقف و بجامع از هر آمدورفت مينمايد سيد از مصر تغيير عزيمت داده بقسطنطنيه روانه ميگردد .\r\nرئيس الوزراء عثمانى على پاشا از او پذيرائى نموده در انجمن دانش عضويت مييابد سيد در ماه رمضان سنه 1286 يكهزار و دويست و هشتاد و شش در استانبول نطقى مىكند كه شيخ الاسلام عثمانى از او رنجيده‌خاطر شده زان پس نميتواند در استانبول بماند و باز بمصر مراجعت نموده بتدريس فلسفه ميپردازد انگليسيان توقف او را در مصر مخالف سياست خود دانسته توفيق پاشا را واميدارند او را اخراج نمايد .\r\nسيد در سنه 1297 يكهزار و دويست و نود و هفت ه . بهند مراجعت نموده مدتى اقامت مىكند زان پس بپاريس رفته باتفاق شيخ محمد عبده روزنامهء عروة الوثقى را بر ضد انگلستان مينويسد گويند سه سال در پاريس اقامت كرده پس بمسكو و پطرسبورغ مسافرت نموده و پذيرائى ديده چهار سال در روسيه ميماند و از امپراطور روس براى طبع نمودن كلام اللّه مجيدى به جهت مسلمانان اجازت ميگيرد .\r\nدر مسافرت ناصر الدين شاه بروسيه شاه را ملاقات نموده وعدهء ملاقات ديگر را بمونيخ ميگذارند اين است آنچه ديگران گفته‌اند .\r\nو اما آنچه نگارنده ميتواند بنويسد اين است كه سيد جمال الدين شخصى فاضل و از اوضاع روزگار باخبر زبان عرب را نيكو ميدانسته تحريرات او در آن زبان مهيج و در دلها مؤثر واقع ميشده در فلسفه و سياست مهارت داشته است .\r\nگرچه مقام دانشمندى وى بحقيقت بر نگارنده روشن نيست كه بتوان از روى تحقيق درجهء معلومات وى را بيان كرد ولى همين‌قدر ميداند نظر بجودت ذهن و قوت حافظه‌ئى كه داشته از هر خرمن خوشه‌ئى برميداشته و در موقع خود به كار برده نمايش ميداده است .\r\nو هم از مجموعه آنچه از وى بدست آمده اگر بخواهيم نتيجه بگيريم بايد بگوئيم قوهء سيد بزرگوار بر قوهء غالب بوده و بالاخره براى اثبات فضل او كافى است كه عالم بزرگ ديار مصر شيخ محمد عبده بشاگردى وى افتخار مينمايد سيد مردى تنومند بلند قامت با قيافه نيكو پيشانى فراخ چشمهاى سياه درشت گيرنده محاسن سياه\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nكه بروت وافر و گيسوى بلند كه گاهى مخصوصا در ايام اقامت خاك عثمانى از دو طرف مانند درويشان به شانه ميآويخته لباس او در ايران و در ديگر ممالك اسلامى لباده فراخ عمامه مولوى سياه و گاهى سبز يا سفيد و در اروپا بمانند اروپائيان .\r\nعقيده سياسى سيد آنكه در مقابل حمله عيسويان بر ممالك عثمانى اتحاد اسلاميت ميتواند سپر بوده باشد و بس .\r\nسيد براى رسيدن به اين مقصود ببرطرف نمودن اختلافات مذهبى كه مهمترين آنها شيعه و سنى است مدخليت زياد ميداده و كوشش مينموده است تا روحانيان فرق مختلف اسلامى را با يكديگر مربوط ساخته ايشان را از مخاطره‌ئى كه براى عالم اسلاميت در مقابل مسيحيان است خبردار نمايد .\r\nچنان كه از مذاكرات او با رؤساى روحانى در هندوستان ، ايران ، ممالك عثمانى مصر و افغانستان اين قضيه نيكو هويداست و از مكاتباتيكه با حاج ميرزا حسن شيرازى در سامره مينموده نيز صحت آن آشكار ميگردد و هم تصور ميكرده كه به رسيدن اين مقصد عالى وقتى موفق ميگردد كه خود زمامدار امور يكى از دول اسلامى بوده باشد تا با قدرت بتواند مقاصد خويش را جارى نمايد و آنچه را از رياست‌طلبى در مقام تخطئه به او نسبت ميدهند ميتوان بر اين مقصد حمل كرد اگر آن نسبت را اساسى بوده باشد .\r\nسيد براى رسيدن بزمام‌دارى امور دولت شايد اولا افغانستان را سهل الحصول‌تر تصور كرده باشد و چون از آنجا چنان كه اشاره شد مأيوس شده مصر را برگزيده و ضديت مأمور سياسى انگليس با وى در مصر شايد از روى پىبردن بمقاصد او بوده است و چون از اقامت مصر به اين سبب و از اسلامبول بواسطهء مخالفت شيخ الاسلام با وى مأيوس شده ايران را نقطه رسيدن بآمال خويش تصور كرده باشد و گمان نميكرده تا اتحاد وى با روحانيان شيعه خصوصا حجج اسلام عتبات عاليات از دولت ناصرى مشكلاتى در راه او پيش آيد كه قابل رفع شدن نباشد .\r\nسيد سفرى از راه بوشهر بايران آمده در اصفهان از او پذيرائى شايان شده بطهران ميرود چندى مانده و باز بخارج سفر مينمايد و بسبب سعايت درباريان نادان از وى نزد شاه .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nسيد همه وقت در خط رسيدن به مقصود خود در تلاش بوده تا آخرين سفر ناصر الدين شاه باروپا كه با شاه و رجال دولت در روسيه و بعد در آلمان ملاقات مىكند و او را بايران دعوت مينمايند .\r\nسيد اين دعوت را بصدق و صفا ميپذيرد غافل از اينكه در ميان رجال دولت ايران اختلاف شديد موجود است سياست ناصرى هم به آتش اختلاف دامن مىزند .\r\nيكطايفه از رجال مزبور تجدد پرورانند و بالضروره مسلك آنها با مسلك سيد موافقتر است اما آنها مصدر كارهاى مهم نميباشند .\r\nطايفهء ديگر محافظه‌كارانند رشته امور بدست آنهاست و روى دل شاه هم بجانب ايشان و البته نزديك شدن سيد بشاه و بامور دولتى پسنديده طبع آنها نخواهد بود و هم بواسطه ضديت رقيبان خويش در سعايت نمودن از سيد نزد شاه و مانع شدن از اجراء مقاصد او دقيقه فروگذار نخواهند كرد خصوصا كه در افواه ميافتد سيد را براى تصدى امر صدارت بايران ميطلبند اين عنوان هم براى نامساعدتى شخص اول دولت ميرزا على اصغر خان امين السلطان با او كافى خواهد بود .\r\nبالجمله بموجب شرحى كه سيد در آن هنگام كه در حضرت عبد العظيم متحصن است بشاه مينويسد و بعدها آن ورقه عينا در ميان مخلفات امين السلطان بدست آمده در شماره نهم روزنامه معارف كه در سنه 1315 ه در طهران نشر مىشود منتشر ميگردد .\r\nامين السلطان در مونيخ از جانب شاه با سيد صحبت ميدارد به اين مضمون كه شاه شما را بطور غيررسمى بسن‌پطرزبوغ ميفرستد كه آنجا بتوسط بعضى از ايران دوستان كه راهى با وزارت خارجه روس دارند راجع بدلتنگى دولت روس از امتيازاتى كه دولت ايران بانگليسيان داده است از قبيل بانگ شاهى و كشتيرانى در شط كارون و غيره مذاكره نموده وعده جبران شدن بدهيد و بهر صورت نگرانى و كدورت آنها را رفع نموده زان پس بطهران روانه گرديد سيد با خشنودى از ارجاع اين مأموريت بسن‌پطرزبوغ رفته خدمت را بوجهى كه ممكن بوده انجام داده چندى بعد از ورود شاه بطهران با يك عالم اميدوارى بجانب ايران آمده وزارت خارجه روس را بانتظار جواب ميگذارد .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nسيد تصور مينموده دولت ورود او را بطهران بنيكوترين وجه پذيرائى خواهد كرد و شاهد مقصود را به زودى در آغوش گرفته به مقصد ديرينه خود خواهد رسيد .\r\nغافل از آنكه در اين مدت افكارى كه بر ضد او بوده تداركى بر خلاف مقصود وى ديده ميانه او و رسيدن بآمالش سد آهنين بربسته‌اند . سيد چون بطهران نزديك مىشود از امين السلطان تكليف ميخواهد و جواب ميگيرد كه به خانه حاج محمد حسن « 1 » امين الضرب تاجر اصفهانى ورود نمايد .\r\nاينجا بايد فهميد كه بچه مناسبت شخصى را كه دولت دعوت نموده بايران بيايد خانه حاج محمد حسن مهمانخانه او مىشود .\r\nبلى اين نكته قابل توجه است و ميتوان پىبرد كه امين السلطان خواسته باشد به اختيار نمودن اين مهمانخانه و مهماندار سيد را از مقامى كه درخور رسيدن او بصدارت است فرود آورده در زمره روحانيان و اعيان محسوبش دارد و ديگر آنكه او را از دست رقيبان خود از رجال دولتى مانند امين الدوله و ملكم و غيره كه هم مسلكان اويند گرفته در تحت قدرت و نظارت خود نگاهدارد .\r\nو چگونه ميتوان دانست كه قلبا ناصر الدين شاه شريك اين سياست امين السلطان نبوده باشد چيزى كه قابل انكار نيست اين است كه خيالات شاه درباره سيد به مهر و نشانى كه در اروپا بوده باقى نمانده و از دعوتى كه نموده خوشدل نيست اما در انظار اجانب نميخواهد علنا بر خلاف گفته خود رفتارى كرده باشد و شايد در تغيير رأى شاه درباره سيد علاوه بر تحريكات مخالفين او از رجال دولت از طرف انگليسيان هم كه سابقه خوشى با او ندارند اشاره بشاه شده باشد و اين احتمال قوت دارد بهر صورت\r\n\r\n\r\n","description":"","footnote":"\r\n( 1 ) حاج محمد حسن مردى است در سن شصت سال در طهران اقامت دارد اولا كسب مختصرى داشته كم‌كم ترقى نموده اول تاجر ايران شده دائره تجارت خود را بروسيه و ديگر ممالك خارجه بسط داده پاى مصنوعات خارجه مخصوصا قماش بدل در ايران پيشتر بتوسط تجارتخانهاى او باز شده و از اينراه فايده بسيار برده و بالاخره با آقا ابراهيم پدر امين السلطان بمناسبت هائى كه داشته ربط مخصوص حاصل كرده دخالت در پاره‌ئى امور دولتى را از قبيل ضرابخانه و غيره ضميمه اعتبارات و راه تحصيل تمول زياد خود قرار داده است .\r\nو به اين مناسبت امين الضرب لقب يافته بعد از فوت آقا ابراهيم با امين السلطان حاضر نيز همان روابط را دارد و از بستگان نزديك و محارم او شمرده مىشود حاج محمد حسن ذاتا مرشد پرست و مقتدادوست بوده است .\r\n","page_name":" 95 ","page_number":95},
  {"content":"\r\n\r\nسيد مدتى در خانه امين الضرب اقامت مىكند نه از طرف شاه اظهار مهرى به او مىشود نه امين السلطان بسراغ او ميآيد و نه كسى از نتيجه مسافرت او بسن‌پطرزبوغ پرسش مينمايد .\r\nاما طبقات خلق از روحانيان و اعيان و تجار و غيره فوج‌فوج بديدن وى رفته مهماندار او با كمال خلوص ورود همه را پذيرائى مىكند .\r\nخصوصا كه طولى نكشيده حاج مزبور شيفته بيانات وطن و اسلام‌پرستانه سيد شده دست ارادت به او ميدهد و ترويج نمودن افكار سيد را بر خود لازم ميشمارد .\r\nسيد زبانش باز است خرابى ممالك اسلامى و لزوم اتحاد و اتفاق مسلمانان را از روى قرآن و اخبار و آثار ببهترين وجه بيان مىكند و شنوندگان را شيفته بيانات خويش ميسازد مخصوصا كه از خطبه‌هاى نهج البلاغه كه اغلب در خاطر دارد شاهد براى گفتار خود ميآورد و بيانات او در دلها فوق العاده اثر مينمايد .\r\nسيد گرچه از تغيير فكرى كه از دولت درباره او شده دلتنگى بسيار دارد ولى در ظاهر اعتنا نميكند و در آن خانه كه هست مجبور است امين السلطان را بىتقصير و شاه را مقصر شناخته صبر و تحمل نمايد تا ببيند عاقبت امر چه خواهد شد .\r\nچيزى كه نميگذارد او ذيل تحمل را طولانى كند مذاكراتى است كه در روسيه كرده و آنها را منتظر جواب گذارده و بهيچوسيله نميتواند از عهده اين تكليف برآيد .\r\nدر اينحال وزارت خارجه روس پس از سفارت طهران خود راجع بجواب مطالبى كه بتوسط سيد قرار داده شده و بىجواب مانده استفسار مينمايد .\r\nسفارت روس از دولت ايران ميپرسد و جوابى كه ميشنود حاصلش انكار اين مسئله است كه به سيد كسى مأموريتى داده باشد يعنى هرچه گفته خودسرانه بوده است .\r\nاين خبر كه به سيد ميرسد بىنهايت آشفته‌حال گشته شيشه تحمل وى به سنگ آمده خود را برابر وزراى روسيه و دوستان آنجا شرمنده ميبيند .\r\nاين است كه از آن خانه درآمده به حضرت عبد العظيم رفته در بست آن آستانه اقامت و زبان بطعن امين السلطان ميگشايد چنان كه روزى در ضمن صحبت با سردار اسكندر خان احمد افغانى كه مدتى است در ايران مىباشد و شخص بيدار باخبرى\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nاست ميگويد من تير زهرآلودى به آصف برخيا ( يعنى امين السلطان ) زده‌ام كه قطعا او را خواهد كشت اما نميدانم كى كشته خواهد شد سيد از بست حضرت عبد العظيم عريضه‌ئى بشاه نوشته شرح احوال را در آن درج كرده بتوسط يكى از حرم‌سرايان باندرون شاهى ميفرستد .\r\nگويند مكتوب سيد از روى ميز شاه سرقت شده و از كجا كه امين السلطان آن را از دست شاه نگرفته و هرچه بعد از آن واقع شده بدستور شاه نشده باشد .\r\nنگارنده مكتوب مزبور را در پاكتى كه يك‌جانبش عريضه بحضور همايونى است و جانب ديگرش مهر سيد بزرگوار عينا مشاهده نموده اين مكتوب در نوشتجات امين السلطان پس از مرگ بدست آمده است و چنان كه گفته شد مضمون آن در روزنامه معارف طبع و نشر مييابد .\r\nامين الضرب هم با اينكه برحسب تكليف بايستى روابط خود را با او قطع كند ولى نظر بارادت باطنى كه دارد از مدد مالى و حالى بوى رساندن دريغ نمينمايد و مراوده خود را هم با او قطع نميكند توقف سيد در زاويه مقدس دائره معاشرت او را وسعت ميدهد و از محصوريتى كه داشته رهائى مييابد دشمنان امين السلطان هم قهرا به او نزديك ميگردند ترتيب كار سيد در حضرت عبد العظيم بر شاه و امين السلطان ناگوار و موجب نگرانى شديد ميگردد و بالاخره روزى كه سيد در بستر ناتوانى است پنجاه نفر غلام از طرف دولت مأمور اخراج او ميشوند و او را در بست زاويه مقدس با لباس خواب از بستر درآورده كشان‌كشان بيرون برده بر مركوبى نامناسب نشانده بىتدارك سفر بجانب بصره‌اش مىبرند .\r\nاين رفتار ناپسند دولت با ميهمان خود شيشه دلهاى هواخواهان او خصوصا تجددخواهان را عموما درهم شكسته بذر ملامت شديد از دولت و دولتيان در مزرعه دل ايران‌خواهان پاشيده مىشود .\r\nو اين واقعه در ماه ربيع الثانى 1307 يكهزار و سيصد و هفت است .\r\nدر ميان هواخواهان سيد كسى كه بيشتر از همه‌كس اين واقعه در وجودش اثر كرده او را عصبانى نموده است ميرزا رضاى كرمانى است كه مردى حساس و متهور مىباشد .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nاين شخص در كرمان مقام و احترامى داشته در طب و جراحى بسبك قديم تحصيلاتى نموده و از قراريكه شنيده مىشود پيش از آمدن بطهران در كرمان مشغول طبابت بوده است .\r\nاحساسات سرشار او نميگذارد بر زندگانى تنگ و تاريك كرمان قناعت كرده در آنجا امرار حيات نمايد و شايد ديدن ستمكارى بسيار از حكام استبداد درباره خود و همشهريانش مهيج افكار او شده او را از كرمان بپايتخت مملكت سوق ميدهد بهر صورت ميرزا رضا بطهران ميآيد و بسوداگرى و پيله‌ورى امرار معاش نموده اخيرا از خدمتگذاران حاجى محمد حسن امين الضرب مىشود و در خانه او دست ارادت به سيد جمال الدين ميدهد ؟ .\r\nدر آن هنگام كه سيد در حضرت عبد العظيم مىباشد كسى بر او اعتراض مىكند كه ميدانيد اين سخنان زود است براى ايران يا نه اگر نميدانيد چگونه و اگر ميدانيد و ميگوئيد چرا ؟\r\nسيد جواب ميدهد هر وقت شروع شود جاى اين اعتراض خواهد بود .\r\nبالجمله سيد از بصره بلندن مسافرت مينمايد پس از مدتى به خواهش سلطان حميد خان باستانبول ميرود سلطان به خيال افتاده است براى پيشرفت مقاصد سياسى خود فرق مختلف اسلام را با يكديگر متحد نموده به اين وسيله مقام خلافت را مقتدرتر ساخته در مقابل تجاوزات دول مسيحى به قوت اتحاد اسلام ايستادگى نمايد .\r\nسلطان در پيشرفت اين مقصد وجود سيد را لازم دانسته پس از ورود باستانبول از او مهمانى شايان تقدير نموده دستور ميدهد كه سيد بعلماى روحانى شيعه در عتبات عاليات و در ايران و غيره شرحى نوشته آنها را باتحاد اسلام دعوت نموده بمخاطراتى كه در تفرقه مسلمين از حمله مسيحيان بعالم اسلاميت متوجه است متذكر سازد .\r\nسيد انجام اين خدمت را به عهده گرفته از مساعدت مادى و معنوى مقام سلطنت استفاده مينمايد .\r\nسيد انجمنى از دانشمندان شيعه‌مذهب ايرانى و غيره تشكيل داده بدست آن انجمن شروع بانجام خدمت مينمايد .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nاعضاى انجمن اشخاص ذيل ميباشند .\r\nشاهزاده ابو الحسن ميرزاى قجر شيخ الرئيس خراسانى - فيضى افندى معلم ايرانى - رضا پاشا از پاشاهاى معروف شيعه‌مذهب - سيد برهان الدين بلخى - نواب حسين هندى - حاجى ميرزا حسن خان خبير الملك ايرانى - ميرزا آقا خان كرمانى - شيخ احمد روحى - افضل الملك كرمانى - عبد الكريم بيك - و حميد بيك جواهرى زاده‌هاى اصفهانى و بعضى ديگر پس از انعقاد مجلس سيد در مقام رياست نشسته خطابه افتتاحيه را بيان مينمايد خلاصه‌اش آنكه مذهب اسلام بمنزله كشتى است كه ناخداى آن محمد بن عبد اللّه صلى اللّه عليه و إله و سلم است مسلمانان كه كشتىنشينانند همه مقدسند يومنا هذا اين كشتى دچار طوفان و مشرف بر غرق است آيا تكليف كشتىنشينان در اين حال چيست بايد كشتى را اول از آفت طوفان و غرق نجات دهند يا باختلافات جزئى بين خود بپردازند .\r\nهمه تصديق ميكنند كه نجات دادن كشتى از آفت غرق و طوفان فريضه ذمه هر مسلمان است سيد مقرر ميدارد هريك از اعضاى انجمن برؤساى روحانى و بزرگان مذهب جعفرى در ايران - عربستان - تركستان - بلخ و غيره نوشتجاتى بفرستند مشتمل بر بيان خطرناكى موقع اسلام و رأفت و مهربانى سلطان نسبت بمسلمين با دعوت آنها بعالم اتحاد اسلام و از طرف سلطنت بمأمورين حجاز امر مىشود با شيعيان نهايت خوشرفتارى را نموده فرقى ما بين شيعه و سنى نگذارند و هم برؤساى روحانى شيعه وعده داده مىشود كه در مقابل اين مساعدت آنها با اتحاد و اتفاق مسلمين عراق عرب بدولت ايران واگذار خواهد گشت از طرف اين انجمن قريب چهارصد مكتوب به تمام ممالك شيعه مذهب فرستاده مىشود بعد از چندى نزديك دويست جواب به فارسى و عربى و غيره مساعد با مقصود بانجمن رسيده همه را بتركى ترجمه نموده با پاره‌ئى عطاياى عتيقه كه ضميمه جوابها بوده بتوسط سيد از لحاظ سلطان ميگذرد سلطان از شدت خوشحالى سيد را در آغوش كشيده صورت او را بوسيده ميگويد بملاحظه متعصبين كه مبادا مرا به تشيع متهم سازند بهتر است اجراى اين مقصد را بباب عالى و صدر اعظم رجوع نمايم .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nامر همايونى بباب عالى ميرود و انجمن با جدوجهد بانجام وظيفه ميپردازد بقيه احوال سيد را در فصل بيست و دوم خواهيد خواند .\r\n\r\nفصل پانزدهم اوضاع ملكى و احوال دولت\r\nاوضاع ملكى و احوال دولت را در حدود سنه يكهزار و سيصد 1300 نوشته اينك هفت سال از آن تاريخ ميگذرد و تغييرات بسيار حاصل گشته است .\r\nحرص و خودخواهى ناصر الدين شاه هفت سال كهن‌تر شده است .\r\nقدرت شخصى او بر اداره سلطنت بواسطه مردن رجال و شاهزادگان بزرگ و افتادن رشته امور بدست اشخاصى كه زير دست تربيت او بار آمده‌اند بر زيادت گشته .\r\nرؤساى روحانى بزرگ كه محل ملاحظه دولت بوده‌اند از ميان رفته اشخاصى كه بجاى آنها نشسته‌اند قابل توجه و اعتناى دولت نميباشند .\r\nخصوصا كه ميرزا على اصغر خان امين السلطان رئيس دولت ببذل و بخششى كه بعالى و دانى اين سلسله مينمايد همه را سرگرم نگاهداشته و بعلاوه حكومت طهران با كامران ميرزاى نايب السلطنه اميركبير پسر شاه است و سپهسالارى كل قشون نيز با اوست و روحانيان و ديگر رؤساى طهران از او ملاحظه دارند ولى هزار افسوس كه اين شاهزاده طماع عياش از همه‌جا بى خبر قشون ايران را به اين معنى ترجمه نموده كه حقوق قشون را از دولت گرفته قسمت بزرگ آن را سرمايه تمول خود نمايد .\r\nاز رؤساى قشون رشوه گرفته طوق مسئوليت نظامى را از گردن آنها برداشته تا در هرگونه تجاوزى بحقوق دولت و تابينهاى خود آزاد بوده باشند .\r\nاميركبير معنى حسن انتظام قشون را اينطور دانسته كه افواج را در غير موقع مرخص نموده مواجب آنها را بكيسه خود بريزد .\r\nكامران ميرزا اشخاص فرومايه را بروابط پست ناپسنديده داخل نظام نموده\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nبراى رسيدن بمقاصد هوس‌كارانه خويش بدون هيچ خدمت بدرجات عالى نظامى ارتقاى رتبه ميدهد در تحت رياست اين شاهزاده نالايق كار قشون به جائى رسيده كه رياست افواج موهوم يا معلوم بعنوان نان‌خانه از طرف دولت به اين و آن داده شده رئيس مزبور وجهى تقديم سپهسالار نموده باقى حقوق فوج را به مصرف خود مىرساند .\r\nبالجمله نظامى كه حتى در زمان ميرزا حسينخان مشير الدوله موجب قدرت و افتخار دولت بوده است بدست اين شاهزاده رو بنيستى سير مينمايد .\r\nصاحبمنصبان اطريشى كه مصدر خدمات نظامى بوده‌اند از ميان رفته بجاى آنها صاحبمنصبان روسى دارند تشكيل اداره قزاق ميدهند .\r\nاداره پليس كه در تحت رياست رئيس اجنبى انتظامى گرفته بود برهم خورده به صورت اول برگرديده است مشتى اشخاص رذل فرومايه افيونى عهده‌دار پاسبانى پايتخت ميباشند .\r\nخزانهء دولت از ذخيره‌ئى كه داشته خالى شده و براى كتمان اين بدبختى بزرگ ناصر الدينشاه در حرمسراى خويش خزانه خاصى تشكيل داده تا به بيخبران وانمود كند ماليه خزانه را بدانجا نقل نموده و آن خزانه را بزنى از اهل حرم ( خازن اقدس ) سپرده است .\r\nشاه بعد از خالى شدن خزانه دولت كسر بودجه را بگرفتن تقديمى زياد از حكام ولايات يعنى برعيت‌فروشى ميخواهد جبران نمايد باينترتيب كه سالى يك مرتبه اغلب حكام را تبديل مىكند و از هريك تقديمى زياد كه مقابل قسمت بزرگ ماليات محل است گرفته آنها را با قدرت كامل بايالات و ولايات ميفرستد آنها نيز براى پرداختن اين مبلغ هنگفت كارهاى ادارى حكومت مركزى يا حكومت‌هاى جزء خود را به اشخاص متمول داراى هر صفت كه باشند ميفروشند حتى چوب و فلك دار الحكومه را مقاطعه ميدهند خريداران و مقاطعه‌كنندگان نيز با شعبه‌هاى كارهاى خود و نسبت به زير دستان همين معامله را ميكنند .\r\nحكام علاوه بر تقديمى دولت بصدر اعظم و وزراى ديگر هم بايستى حقوق مخصوص بدهند و بعنوان خرج قهوه‌خانه اغلب بطور ماهيانه باداره صادرات وجهء نقدى\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nبپردازند چنان كه ناصر الدوله حاكم كرمان ماهى هزار تومان بقهوه‌خانه امين السلطان ميپردازد\r\nصدر اعظم ايران را چهار قسمت كرده هر قسمت را بيك مدير تحريرات سپرده مديران مزبور هم در ادارات خود خود را صدر اعظم دوم ميشناسند .\r\nو حكام ناچارند رضاى آنها را مقدم بر رضاى صدر اعظم بدست آورند .\r\nعلاوه بر اينها همه چون كسى مصدر حكومت ميگردد رجال بيكار طماع توقع ارمغان مخصوص آن محل را از وى ميكنند توقعاتى كه انجام دادن آنها مشكل است روحانىنمايان نياز دعاگوئى از او مىطلبند اهل منبر زبان‌بند ميخواهند مفتخواران كه بحاشيه‌نشينى مجالس گذران ميكنند و مسخره‌چيان كه همه‌جا راه دارند نياز مدح و ثنا گفتن و يا بدگوئى نكردن از او ميجويند نوكرهاى مخصوص شاه و رجال حتى روحانيان از حكام توقع تقديمى و بخشش دارند شخص حاكم مجبور است اين تكليفات را بشاه و گدا ادا نمايد و با يك قافله سنگين كه اغلب از چند صد نفر براى ايالتهاى بزرگ تشكيل مىشود بمركز مأموريت برود در مركز مأموريت هم ارباب توقع محلى در لباسهاى مختلف موجودند كه اگر مقاصد شخصى آنها انجام نگيرد وى را بتحريك نمودن عامه بر ضد او تهديد مينمايند خصوصا روحانىنمايان و اطرافيان آنها - بالجمله در مدت حكومت نمودن خرج وى بايد بگذرد قروض طهرانش را بدهد و براى روزگار بيكارى هم ذخيره‌ئى داشته باشد .\r\nآيا اين مصارف بىپايان از كجا درميآيد و اين همه كيسه نو دوخته كه ته آنها غير معلوم است چگونه پر ميگردد اينجا بايد نظرى به حال رعيت كرد كه اولا ماليات معمولى او را مضاعف ميكنند و به اين مبلغ قناعت نكرده هرروز بيك بهانه تكليف تازه بر او تحميل مينمايند و بعلاوه ارباب مكنت از اعيان و تجار و غيره بعنوان‌هاى مختلفه مداخل كرده بتبديل نمودن رياستهاى جزء محلى وسيله دخل بدست ميآورند .\r\nو از همه مشروع‌تر در نظر آنها خرج تراشيدن براى دولت است باسم تعميرات محلى ، رفع سركشان ، آفت آسمانى ، تحكيم اجنبى و مانند اينها .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nو اگر كسى فرضا پرسش نمايد گويند قسمتى از آنچه را از ما گرفته‌اند باينوسيله دريافت مينمائيم .\r\nاگر بيچاره‌ئى بجان آمده خود را بمركز رسانيده شكايت نمايد هنوز نرسيده حاكم او را نزد دولت مفسد قلمداد مينمايد و با تقديمى خصوصى كه بمديران دوائر ميدهد تحت الحفظ فرستادن او را به محل خود درخواست كرده تهديد مينمايد كه اگر اقدام نكنند از عهده اداى ماليات برنخواهد آمد .\r\nدر اينحال عارض غارت شده خسارت سفر ديده رنج عزيمت كشيده تحت الحفظ بازميگردد شماتت دشمنان از يك طرف عقوبت حاكم براى عبرت ديگران از طرف ديگر بالجمله نگارش اوضاع ولايتهاى ايران از جور و ستم قواى حاكم در آن شگفت آميز و رقت‌انگيز است .\r\nبزرگتر تدبيرى كه شاه براى آسايش خاطر خود نموده نفاق انداختن است در ميان رجال دولت و بزرگان از هر طبقه و دامن زدن به اين آتش تا همه به خود پرداخته از خرده‌گيرى در كار دولت بازمانند حكام ولايات هم اين سياست را پيروى كرده در رسيدن بآرزوهاى خويش از اين راه استفاده مينمايند اين است كه آتش نفاق سرتاسر مملكت را فراگرفته همه را ميسوزاند و آتيه ملت را دچار بدبختى بزرگ مينمايد و در حقيقت بزرگتر چيزى كه اين خلق را در عين بدبختى در زير فشار ستمكارى شديد نگاهداشته اول نفاقى است كه در ميان آنهاست . دوم وفاقى است كه روحانىنمايان بمنافع مشتركه با ستمكاران دارند .\r\nاين است سياست داخلى دولت و اما سياست خارجى تمام نقطه توجه دولت رعايت دو همسايه جنوب و شمال است گرچه به تحصيل رضاى آنها بر سنگينى بار مملكت از دو طرف افزوده گشته نفوذ آنها بر زيادت گردد .\r\nانگليسيان امتيازات مىطلبند روسها نيز عوض ميخواهند آن دو بمركب آرزوهاى خويش سوار ميشوند و درباريان دلخوش ميباشند كه سياست خارجى را نيكو رعايت كرده خاطر شاه را آسوده نموده تا بعيش و عشرت خود بپردازد .\r\nنفاق ما بين رجال دولت و مخصوصا رقيبان شغل صدارت در سبك و سنگين نمودن\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nكفه‌هاى ترازوى سياست اجنبى مدخليت دارد و بدبختيهاى خارجى بدست قواى داخلى بسوى مملكت جلب ميگردد در ميان اين قبرستان تاريك موحش ناله ضعيفى كه گاهگاه شنيده و روشنائى كمى از دور ديده مىشود احساسات تازه‌ايست كه در پاره‌ئى از سرهاى پرشور بروز نموده نزديك است كاسه صبر آنها لبريز گردد اين احساسات روزبروز قوت گرفته بر طغيان خود ميفزايد .\r\nاظهار نارضائى از اوضاع حاضر كردن گرچه در مجالس خصوصى باشد و در ميان رجال دولت كه بيكار مانده‌اند برقابت ارباب كار بشدت رواج دارد ولى بتوده ملت سرايت نميكند تنها چيزى كه ميتواند گاهى به گوش ملت غافل برسد شكايتهاى مظلومين است در داخل و مذاكرات جمعى از بيداران در داخل و خارج .\r\nدولت ناصرى براى جلوگيرى از اين احساسات تدبير بزرگى كرده و آن اين است كه از هرسرى صداى شكايتى برآيد او را بفساد عقيده نسبت داده بدستيارى روحانى نمايان بوعده ابدى اسكاتش مينمايند و ميگويند بابى بود .\r\nاز اين سبب از ترس تهمت فساد عقيده كسى از مظالم درباريان و همدستان آنها جرأت شكايت ندارد در جرايد خارجه بر ضد اوضاع حاضر ايران مقالات همه جور از همه‌جا درج مىشود اما درباريان و خواص نميخوانند و اگر بخوانند هم از آنها تجاوز نكرده به گوش ملت نميرسد .\r\nيگانه آينه‌ئى كه براى انعكاس افكار بيداران ملت به زبان فارسى هست جريده اختراست كه سالهاست در قسطنطيه بمديرى آقا طاهر تبريزى طبع و نشر مىشود .\r\nاين جريده محل توجه گشته از دست ملت و ناخشنودان از اوضاع حكومت مقاله‌ها ميگيرد و از افكار باخبران از ايرانيان مقيم ممالك خارجه استمداد مىكند نگارشات جرائد اجنبى را كه بر ضد ايران است ترجمه و طبع و نشر مينمايد مكرر از طرف دولت ورود اختر به خاك ايران ممنوع شده ولى استقامت نموده بوسائل و وسايط آزاد ميگردد و كشمكش ميان دولتيان و روزنامه اختر بيشتر سبب كنجكاوى نمودن ملت از مندرجات آن است بالاخره انتقاداتى كه اختر از دولت مينمايد عموميت حاصل نموده بر هيجان بيداران ميفزايد على الخصوص كه ديرگاهى است صفحات اين جريده جولانگاه\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nقلم ميرزا عبد الحسينخان كرمانى معروف بميرزا آقا خان است كه در فصل دهم و چهاردهم نامبرده شده .\r\nميرزا آقا خان مقالات آتش‌بار مينگارد و خاطر آزاديخواهان را بهيجان ميآورد .\r\nبالجمله افكار جديد در تاريكى ستمكاريها و بىمردميها از هر طرف تجسس روشنائى نموده بيشتر اميدوارى آنها بجانب اروپاست .\r\nجريده اختر ، نگارشات ميرزا آقا خان ، كتاب يك كلمه ( قانون ) ميرزا يوسفخان مستشار الدوله مذاكرات و مسطورات سيد جمال الدين اسدآبادى جريده قانون ميرزا ملكم خان و ديگر نگارشات او در بيدارى ايرانيان و نورانى نمودن افكار تجددخواهان تأثيرات مهم نموده پيش‌آمد روزگار هم چراغ هدايت پيش پاى آنان گرفته و ميگيرد تا عاقبت كار چگونه و لياقت ملت براى استفاده نمودن از آثار تمدن عصر حاضر چه اندازه بوده باشد .\r\n\r\nفصل شانزدهم دخانيه و فسخ آن\r\nدر سال 1309 يكهزار و سيصد و نه ه حادثه بزرگى كه براى ايران روى ميدهد حكايت دخانيه است .\r\nبراى ظاهر شدن حقيقت امر لازم است بنويسم كار رقابت روس و انگليس در ايران بشدت بالا گرفته دائما دو سياست مختلف با يكديگر در حال منازعه و مجادله معنوى مىباشد و دو رقيب بزرگتر ميدانى كه دارند ميدان گرفتن امتيازات است كه از دو طرف دائما بدولت از اين راه فشار وارد ميگردد .\r\nدولت هم بواسطه بىفكرى و نداشتن مردان كارآگاه عاقبت‌انديش آخر چاره‌ئى كه براى خود ميبيند اينست كه هردو طرف را راضى نگاهدارد و نتيجه اين سياست آنكه روزبروز بار خود را سنگين مينمايد .\r\nبخاطر دارم در ايام كودكى روزى هيزم‌كشى را ديدم بارى بزرگ بر پشت خرى كوچك نهاده در صورتى كه يك طرف آن سنگين‌تر از ديگر طرف است قدمى چند كه\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nباركش ناتوان برميدارد بار كج شده بر زحمت حيوان افزوده مىشود صاحب بار بناچارى سنگى از زمين برداشته بر روى لنگه سبكتر ميگذارد تا دو لنگه برابر گردند گرچه بواسطه سنگينى سنگ فشارى تازه بر پشت باربر وارد مىشود اما از زحمت كجى بار موقة آسايش مييابد دولت ما هم در مقابل همسايگان خود اين سياست را اختيار كرده روزبروز از استقلال معنوى خود ميكاهد و بآسايش موقتى خويش دلخوش ميگردد از جمله امتيازهاى مهم كه داده شده يكى امتياز دخانيه است كه در آخرين مسافرت ناصر الدين شاه باروپا بكمپانى انگليسى داده شده گرچه ظاهرش تجارتى است ولى در باطن امتيازى سياسى است .\r\nدادن اين امتياز كفه سياست انگليس را بر سياست روس در ايران بلكه در آسياى وسطى ميچرباند و روسها را به زحمت دست و پا نمودن شديد مياندازد .\r\nخصوصا كه پاى يك رقابت داخلى هم در اين كار بميان ميآيد و آن رقابت ميرزا على اصغر خان امين السلطان صدر اعظم است كه اين امتياز بتوسط او داده شده با كامران ميرزاى نايب السلطنه كه وزارت جنگ و حكومت طهران را دارد و گفته‌هاى او در وجود ناصر الدين شاه نظر بعلاقه پدر و فرزندى مؤثر واقع مىشود و همه وقت ميخواهد او را خشنود نگاهدارد .\r\nروسها از اين رقابت داخلى استفاده كرده كامران ميرزا را ببرانگيختن هر وسيله براى برهمزدن امتياز مزبور وادار مينمايد .\r\nشاه را هم به همين وسيله و وسيله‌هاى ديگر باطنا از كرده خويش پشيمان ميسازند آيا ميتوان گفت باقى بودن اين امتياز براى استقلال ايران بهتر است يا برهم خوردن آن نه چونكه حل اين مشكل آسان نيست و شخص بايد برموز سياست آگاه باشد تا بتواند پيش‌گوئى كند البته به ظاهر برهمخوردنش بهتر است خصوصا كه دولت در ابقاى آن مجبور مىشود براى برابر كردن ترازوى سياست بروسها هم امتيازى بدهد ولى پس از برهمخوردن امتياز مزبور يكى از نويسندگان زبردست ايرانى كه تاكنون نميدانم كيست مقاله‌ئى در اثبات منافع اين امتياز نوشته استقلال ايران را در ابقاى آن دانسته است .\r\nمقالهء مزبور در استانبول در اداره اختر بىامضاء بطور ضميمه منتشر ميگردد\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nنويسنده آن مقاله مينويسد مقتصد سياسى كسى است كه در عين روشنائى روز تاريكى شب را ببيند و در عين حرارت تابستان سردى زمستان را احساس نمايد .\r\nسنگينى سياست روس و مزيت آن بر سياست انگليس براى ما خطرناك است و هيچ‌چيز نميتوانست سياست روس را محدود نگاهدارد مگر همين امتياز كه بانگليسيان داده شده بود .\r\nبهرحال اين امتياز مفيد يا مضر برهم مىخورد و تأثيرات نيك‌وبد آن پس از اين معلوم ميگردد اينك بنگارش اجمالى از اصل واقعه بپردازيم .\r\nبعد از مراجعت نمودن ناصر الدين شاه از اروپا كمپانى انگليسى بعمليات شروع كرده شخص با سياستى را براى اداره كردن دخانيات بايران ميفرستد موسوم به ( انستين ) شخص مزبور با شتاب باقدامات ميپردازد در طهران عمارت مركزى مفصلى بنا مىكند تشكيلات ادارى ميدهد مستخدمين زياد با مواجبهاى گزاف ميپذيرد و به زمان كمى نفوذ خود را بولايات سرايت داده آثار اقتدار خويش را در همه‌جا هويدا ميسازد روسها كه از اصل امتياز دلتنگ هستند از آثار عملى آن دلتنگ‌تر گشته بمقام اسباب چينى برآمده كار را به جائى ميرسانند كه ناصر الدين شاه را از كرده خود پشيمان ميسازند اما در ظاهر شاه نميتواند اقدام مخالفى بنمايد خصوصا كه رژى مصارف زياد در مدت كم نموده و اگر بخواهند اين كار را برهم بزنند بايد مبلغ گزافى بغرامت بدهند ولى با اين تفصيل كاركنان روس دست از كار نميكشند تا كامران ميرزاى نايب السلطنه را بضديت نمودن وادار مينمايند .\r\nكامران ميرزا علاوه بر منافع خصوصى كه شايد در اين مخالفت نمودن دارد غلبه بر خصم را هم غنيمت شمرده پاى بعضى از روحانيان و اشخاص كاركن را از تجار و غيره بميان آورده در زير يك پرده نازك كه او خود ديده نشود بعمليات مخالف ميپردازد .\r\nكامران ميرزا آقا ميرزا حسن آشتيانى را كه بر ديگر روحانيان تقدم علمى دارد با خود همراه مىكند و او بهر وسيله هست در سامره به گوش حاج ميرزا حسن شيرازى كه رئيس اول روحانيان مذهب جعفرى است مىرساند .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nميرزاى شيرازى در اين خصوص و در خصوص بعضى حوادث فارس كه مخالف ترتيب و انتظام واقع شده يكى دو مكتوب تند بشاه مينويسد و نتيجه مطلوب بدست نميآورد اما دنبال مطلب را رها نكرده بر اصرار خود ميفزايد .\r\nكامران ميرزا آقا ميرزا حسن را بر ان واميدارد كه آشكارا بر ضد رژى اقدام نمايد يعنى بر ضد دولت و مسلم است كه آقا ميرزا حسن تا اطمينانى از ميل باطنى شاه نداشته باشد جرأت نميكند بچنين كار بزرگ اقدام نمايد .\r\nدر اين ايام نگارنده در حوزه درس آقا ميرزا حسن حاضر ميشوم همه روزه پيش از شروع بدرس ميرزا شرحى راجع به اين كار براى طلاب بيان نموده مضرتهاى اين امتياز را آنطور كه دستور به او داده‌اند شرح ميدهد و ضمنا ميگويد دوست ميدارم پرده نازكى كه ميان دولت و ملت باقى مانده است برداشته نشود و با رعايت ادب و احترام موفق ببرهمزدن اين امتياز بگرديم و اين پرده نازك شايد همان پرده‌ئى باشد كه به روى دوروئى شاه و نايب السلطنه در مقابل انگليسيان و صدر اعظم كشيده بوده است بهر صورت يكى از طلاب محضر ميرزاى آشتيانى آقا سيد اسد اللّه خرقانى است كه در فصل نهم بنام او اشاره‌ئى رفته آقا سيد اسد اللّه بواسطهء اينكه از اصحاب آقا شيخ هادى نجم‌آبادى است و در اين وقت حوزه او هدف حمله پاره‌ئى از روحانىنمايان شده است تا از شر بدخواهان خويش در امان باشد بحوزه درس ميرزاى آشتيانى حاضر مىشود اما كامران ميرزا را دشمن خود و دشمن تمام تجددخواهان ميشناسد در اين قضيه چون ميداند اظهارات ميرزا بر وفق مرام كامران ميرزاست اظهار موافقت نمينمايد و گاهى حرفهاى مخالفت آميز مىزند اين است كه كم‌كم در اين حوزه مورد بدگمانى گشته ميرزا از او ملاحظه دارد يك روز كه اتفاقا سيد غائب است آقا ميرزا حسن نگرانى خود را از سيد بكنايه كه همه‌كس ميفهمد كه مقصود كيست ميفهماند و سيد ديگر بمجلس او حاضر نميگردد .\r\nبالجمله افكار عمومى براى يك اقدام عملى حاضر مىشود .\r\nبالاخره حاج محمد كاظم ملك التجار كه مردى متهور و جسور است و با نايب السلطنه و ميرزاى آشتيانى محرميت دارد فتوائى بامضاى ميرزاى شيرازى منتشر مىكند به اين مضمون :\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاليوم استعمال تنباكو و تتن باى نحو كان در حكم محاربه با امام زمان است .\r\nگرچه اين نسبت دروغ است ولى چنان معلوم مىشود كه ميرزاى شيرازى اجازه داده است ديگران بنام او اقدام نمايند اگر پيشرفت نمود انكار ننمايد كه از ناحيه او بوده است .\r\nبهر صورت اين حكم بفاصله دو ساعت در طهران منتشر گشته عموم مردم اطاعت نموده استعمال دخانيات را ترك مينمايند بطورى كه اگر كسى بخواهد مخالفت نمايد مطعون و مردود در اسلام شمرده مىشود .\r\nبا اينهمه روحانيين طهران در اين واقعه دو دسته ميشوند يكى بر ضد رژى كه ميرزاى آشتيانى در رأس آنهاست و ديگر موافق بارژى بموافقت امين السلطان صدر اعظم كه در رأس آنها آقا سيد عبد اللّه بهبهانى واقع است اما طولى نميكشد كه بواسطه نشر حكم منسوب بميرزاى شيرازى دسته اول قوت گرفته آقا سيد عبد اللّه و همراهانش مطعون ميگردند .\r\nخلاصه هيجان عمومى ميرزاى آشتيانى را بر آن ميدارد كه در جلوگيرى از استعمال دخانيات از هر اقدام دريغ ننمايد و كار به جائى ميرسد كه سفارت انگليس و ادارهء رژى تبعيد او را از طهران از دولت درخواست نموده تصور مينمايند بدور شدن او كار بر وفق مرام آنان صورت ميگيرد دولت كه در ظاهر اظهار بىطرفى مىكند حكم تبعيد او را ميدهد .\r\nصدور اين حكم بضميمه تحريكات معنوى حكومت و روسيان بلوائى در طهران برپا نموده روحانيين باستثناى يكى دو نفر كه نميتوانند شركت نمايند در خانه ميرزاى آشتيانى جمع شده بازارها بعادتى كه داريم بسته مىشود و مردم در اطراف خانه ميرزاى آشتيانى كه چندان فاصله با ارگ همايونى ندارد اجتماع كرده بعنوان اينكه حكم تبعيد ميرزاى آشتيانى بموقع اجرا گذارده نشود بلواى عمومى برپا مىشود .\r\nگرچه اساس بلوا ساختگى و براى اسكات انگليسيان است اما شايد منجر بضديت با دولت هم بشود زيرا كه بلوا كور است چاه را از راه تميز نميدهد بلوائيان توجه بارگ همايونى كرده و وزراء را در عمارت سلطنتى محصور مينمايند .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nنگارنده خود در ميان جمعيت بوده جريان امور را مشاهده نموده ميشنيده‌ام از گوشه و كنار مردمى بلوائيان را بريختن بعمارت سلطنتى ترغيب مينموده‌اند در صورتى كه مستحفظ كمى در اطراف ارگ است هركس ميخواهد بموافقت دولت سخنى بگويد دچار ضرب و شتم ميگردد .\r\nدر اينحال نايب السلطنه از عمارت سلطنتى بيرون آمده در زير سردر معروف به سردر نقاره‌خانه در حالتى كه يكدسته قراول جلو او را گرفته مانع از ورود بلوائيان هستند نزديك مىشود كه با مردم سخن بگويد و آنها را بمتفرق شدن امر نمايد تا تكليف ظاهرى ادا شده باشد كلمه‌ئى چند گفته نگفته كه از طرف خيابان جباخانه يكدسته قوى از بلوائيان با فريادوفغان سرازير شده از مقابل ارگ گذشته به خانه ميرزاى آشتيانى ميروند سپهسالار ايران را ترس غالب شده پشت بمردم نموده بجانب عمارت سلطنتى فرار مىكند فرار او با رسيدن دسته بلوائيان بدر ارگ مقارن ميگردد و قراولان نميتوانند از مردم جلوگيرى كنند بلوائيان داخل ارگ شده بعمارت سلطنتى حمله ميكنند نايب - السلطنه خود را بدهليز عمارت رسانيده بآقا بالا خان كه رياست قشون ارگ را دارد فرمان شليك ميدهد چندين تن از بلوائيان كشته و زخمى شده باقى فرار مينمايند گرچه قشون دولت سعى مىكند كشتگان بدست بلوائيان نيفتد ولى آنها دو سه نعش را بدست آورده روى تخته ميگذارند به خانه ميرزاى آشتيانى برده كار بالا ميگيرد .\r\nدر اينحال دولت بهانه بدست آورده سفارت انگليس را راضى و رژى را متقاعد مىكند خسارات وارده بر او را بدهد و امتياز را لغو نمايد .\r\nخبر تصميم دولت براى لغو كردن كار رژى منتشر مىشود شب هم سر دست آمده مردم متفرق ميشوند در نتيجه كامران ميرزا بر امين السلطان يا سياست روس بر انگليس غالب آمده بار اداى قرض رژى به گردن دولت گذارده مىشود .\r\nگرچه دولت همان شب لغو شدن امتياز رژى را اعلان مينمايد ولى مردم نميپذيرفتند تا وقتى كه از طرف اداره رژى بامضاى ( انستين ) رئيس اداره اين خبر رسما اعلان و مردم اطمينان يافته منصرف ميگردند .\r\nميرزاى شيرازى در عالم روحانيت بر سر اين كار از آنكه هست بزرگتر مىشود\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nهريك از روحانيان در هر شهركه طرفدار برهمزدن كار رژى يعنى به ظاهر بر ضد دولت قيام نموده بوده‌اند مرجعيت تامه مييابند و اتصال مخصوص بميرزاى شيرازى حاصل مينمايد گرچه پيش از اين نه در انظار مردم وقعى داشته‌اند و نه در رياست روحانى مقامى .\r\nميرزاى شيرازى هم بعد از حسن خاتمت يافتن اين كار انكار نميكند كه حكم حرمت استعمال دخانيات از او بوده است .\r\n\r\nفصل هفدهم احوال خانواده\r\nپدرم در مدت توقف طهران با كمال احترام رياست شرعى مينمايد مردم از موعظه‌هاى مؤثر او استفاده ميكنند خواص و مخصوصا صاحبان افكار تازه از مذاكرات اخلاقى كه در مجالس مينمايد و از آداب‌دانى و حقوق‌شناسى او بهره مىبرند .\r\nو از همه بالاتر استغناى طبع اوست كه قانع است بهرچه از خود دارد و اين در نظر خواص خصوصا رجال دولت كه اغلب گرفتار توقعات روحانىنمايانند قابل توجه شده بر احترامات او افزوده شده است .\r\nچيزى كه در اين حال خاطر ما را مكدر دارد اخبار ناگوارى است كه از اصفهان ميرسد در اصفهان معاندين پدرم از هرگونه تجاوز بحقوق برادران من و از رسانيدن هر قبيل زيان به دارائى ما دريغ نميدارند .\r\nپدرم مكرر بدولتيان شكايت مىكند ثمرى نميبخشد .\r\nامين السلطان با كمال دشمنى كه با ظل السلطان دارد از دشمنان دربارى خود مخصوصا كامران ميرزا ملاحظه دارد كه علنا با ظل السلطان براى خاطر پدرم طرف گردد\r\nناصر الدين شاه هم با اينكه ميداند مطلب از چه قرار است ملاحظه پسرش را از دست نميدهد .\r\nو بالاخره بوسيله دستخط محرمانه كه بميرزا زين العابدين امام جمعه طهران مىكند پدرم را مكلف ميسازد در طهران اقامت گزيند و بظل السلطان توصيه مىكند مزاحم خانواده ما نباشد .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nاما اين توصيه اگر بر عداوت او نيفزايد از شرارتش نميكاهد چونكه بتوقف پدرم در طهران رضايت ندارد فقط نتيجه اقدامات پدرم و دوستان او فائده بزرگ همراهى باطنى امين السلطان اين مىشود كه سعايتهاى بسيار ظل السلطان در نزد شاه درباره پدرم بىاثر ميماند .\r\nو اين خود كار مهمى است كه ظل السلطان را تصور نميكند چنان كه در يك موقع بفراهم آوردن اسباب بسيار ميخواهد پدرم را نزد شاه بابى بخواند چه ميداند اين كلمه در بخشم‌آوردن او اثر مخصوصى دارد .\r\nمرحوم جلوه\r\nدر اين موقع باز امين السلطان پيشدستى در حضور جمعى از خلوتيان در جزو خبرهاى تازه كه از همه‌جا هاى مملكت بعرض مىرساند بطور مزاح ميگويد در اصفهان هم املاك حاجى ميرزا هادى بابى شده‌اند شاه و خلوتيان ميخندند و اقدامات ظل السلطان بىاثر ميماند .\r\nبا اينهمه ميتوان گفت زيان همراهى امين السلطان با پدرم در كار معارضه با ظل السلطان كمتر از سودى كه ميدهد نميباشد زيرا كه اگر اين ملاحظه نبود شايد ظل السلطان تا اين درجه دشمنى نميكرد .\r\nبالجمله در ايام اقامت طهران نگارنده فرصت را غنيمت شمرده در محضر ميرزاى جلوه « 1 » به تحصيل فلسفه ميپردازد .\r\n\r\n\r\n","description":"","footnote":"\r\n( 1 ) جلوه آقا ميرزا ابو الحسن زواره‌ئى اردستانى است از دانشمندان نامى اوائل عمر در اصفهان اقامت داشته و بعد بطهران آمده سالهاست در مدرسه دار الشفاء تدريس معقول مينمايد در انظار خواص احترام شايان تقدير دارد بعضى از رجال محترم دولت بوى اظهار ارادت ميكنند مردى بلند قامت ضعيف‌اندام خوش‌سيماست محاسن كمى دارد كه در اين وقت به حنا رنگ مينمايد لباس بقيه در پاورقى صفحهء مقابل\r\n","page_name":" 112 ","page_number":112},
  {"content":"\r\n\r\nيك روز پدرم مرا طلبيده در حالتى كه آقا محمد صادق همدانى كه از فضلاى معروف طهران و از مدرسين شهير در اصول فقه است با وى نشسته است چون چندى در حوزه درس اين شخص فاضل حاضر شده‌ام به او احترام استادى مينمايم .\r\nپدرم ميگويد از اشتغال تو به تحصيل فلسفه سخن بميان آمده آقا ( اشاره مىكند بهمنشين محترم خود ) مصلحت‌بينى مينمايند البته اطاعت آن را بر خود لازم ميشمارى .\r\nشنيدن اين كلام خاطر مرا پريشان كرده با خود ميگويم مبادا مرا از تحصيل معقول منع نمايند اما طولى نميكشد كه آقا صادق شروع بسخن نموده مقصود خود را بيان و خاطر مرا آسوده مىكند .\r\nميگويد چون سالها در تحصيل فقه و اصول رنج بردهء پسنديده نيست تنها در محضر درس حكمت حاضر گردى و ارباب نظر اين شهر ترا فقط از محصلين فلسفه بشناسند همان بهتر كه بمجالس درس فقه و اصول هم گرچه چندان محتاج نيستى مراودت نمائى تا مقام خود را رعايت كرده باشى اگرچه اين ملاحظه در نظر من اهميت ندارد و برد و قبول مردمى كه از روى تعقل سخن نميگويند نظرى ندارم ولى خيرخواهى استاد محترم را خصوصا با سفارش پدرم پذيرفته و در بعضى محضرهاى درس فقه و اصول هم مانند محضر درس حاج ميرزا حسن آشتيانى چنان كه از پيش اشارت رفت حاضر ميگردم از اينجا ميزان نظريات خواص آن هم در روشن‌ترين نقاط مملكت بدست ميآيد و معلوم مىشود كه تا ما بقافله بيداران برسيم گذشتن زمانها و عوض شدن خونها لازم است .\r\nبالجمله در اين ايام احوال روحى و احساسات باطنى من در اضطراب شديد است و در تكليف خويش نسبت بآتيه كه چه بايد بكنم بكجا بايد برسم حيران و سرگردانم\r\n\r\n\r\n","description":"","footnote":"\r\nروحانيان در بر مىكند عمامه سياه بر سر ميگذارد بىاهل‌وعيال زندگانى مىكند ولادتش در عشر دوم از مائه سيزدهم هجرى است در فلسفه پيروى از مسلك مشائين مينمايد تأليفات ابن سينا را بزرگ شمرده بتدريس آنها افتخار مىكند كتب متأخرين مخصوصا ملا صدراى شيرازى را تدريس مىكند اما اهميت به آنها نميدهد خصوصا باسفار او كه آن را جمع‌آورى شده از كتب ديگران ميداند و تأليف آن كتاب را باينصورت كه هست بشاگردان صدر المتألهين نسبت ميدهد كه پس از رحلت او نموده باشند تشخيص مقام دانشمندى استاد معظم از وظيفه من خارج است اما چيزى را كه ميتوان گفت اينستكه احاطه او بر كلمات قوم بيش از دقتهاى فلسفى و شخصى است . بالجمله شخص مهربان خوش‌محاوره و نغزگوست در ادبيات مهارت دارد شعر نيكو ميگويد سبك ناصرخسرو علوى را در شاعرى دوست ميدارد .\r\n","page_name":" 113 ","page_number":113},
  {"content":"\r\n\r\nگاهى تصور ميكنم شغل پدر را پيروى كرده يكجهت باداى وظائف روحانيت بپردازم اما عمر اين انديشه بسى كوتاه است چه هر وقت اين تصور را مينمايم بيخبرى عوام و رفتار رياكارانه روحانىنمايان و آنچه از سالوسى و مردم‌فريبى در اين زمان رونق دهنده بازار روحانيت شده در نظرم جلوه‌گر گشته نامساعدتى طبع خود را در پيروى آن خيال احساس كرده فورا از اين انديشه خارج ميگردم .\r\nميبينم اگر بخواهم در اين راه سير نمايم و از حدود آن تجاوز نكنم جز آنكه از خلق دورى كرده عزلت گزينم چاره‌ئى ندارم و آن را هم در اول جوانى با آن حرارت كه در وجود من است روا نميدانم .\r\nخلاصه روزگارى در اين انديشه‌ها ميگذرد يك وقت خيالم قوت ميگيرد مختصر كتاب و متعلقات شخصى كه دارم ميان فقيران تقسيم كرده خود را از هرگونه علاقه آزاد نموده بسياحت بپردازم دوستانم از اين خيال آگاه گشته مرا از اجراى آن بازميدارند .\r\nگاهى ميخواهم دار الايتامى براى كودكان فقير بىپدر تأسيس نموده از اين راه خدمتى بملت نمايم و مصمم انجام آن ميشوم مدتى در فكر و خيال اينكارم و براى مصارف آن در انديشه فروميروم يك وقت ميگويم از متمولين اعانه ميگيرم و چون درستكارى و بىطمعى مرا مشاهده كنند شايد برايگان كمك نمايند يكوقت ميگويم از دولت استمداد خواهم كرد .\r\nبالاخره در عالم خيال براى شروع باينكار نقشه ميكشم و از اين است كه در محاذى ايستگاه راه‌آهن تهران به حضرت عبد العظيم كه اغلب مردم بانتظار در آنجا وقت ميگذرانند زمينى بدست آورده بنائى كه مشتمل بر تفرجگاه مختصرى باشد بنمايم اطلاع بر اينكه اراضى مزبور متعلق است بميرزا على اصغر خان امين السلطان كه گاهى بذل و بخششهائى دارد اين خيال را قوت ميدهد .\r\nبتوسط يكى از بستگانش انديشه خود را بوى پيغام مىدهم نه تنها نميپذيرد بلكه مرا منع نموده ميگويد شاه با اين گونه افكار مساعد نيست خانوادهء شما هم دچار كشمكش با ظل السلطان است ميترسم اين اقدامات در نظر شاه تأثير بد نموده عاقبت خوشى نداشته باشد .\r\nاين جواب كه به ظاهر از روى خيرخواهى است مرا مأيوس ميسازد و از انديشه طولانى كه در اين راه روزگارى مايهء سرگرمى من بوده دست كشيده اجراى آنها را\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nبدست تغيير اوضاع دولت و پيش‌آمد امور واميگذارم .\r\nدر اينحال يگانه تفننى كه در زندگانى دارم اين است كه بعضى از جوانان بااستعداد نزد من آمدورفت نموده بتعليمات خطى و ادبى آنها اقدام مينمايم و در ضمن با هر كدام بتفاوت استعدادى كه دارند مذاكرات تربيت‌آميز نموده آنها را بيدار و بتكليفات نمونه خط نستعليق مرحوم دولت‌آبادى\r\nآيندهء خويش خبردار ميكنم بتصور اينكه اگر اسباب توسعه دائره معارف عمومى فراهم گشت و مرا هم توفيق رفيق آمد از اين جوانان اشخاصى بتوانند اسباب دست من بوده باشند .\r\nبالجمله در اين خيالات امرار حيات ميكنم و افكار من بينهايت پريشان است ذى الحجه يكهزار و سيصد و نه ه . ميرسد هوا بشدت گرم مردم دار الخلافه بعادتى كه دارند بشميرانات ميروند من روزى چند از اواخر ذى الحجه را بقريه اوين شميران ميروم بديدن بعضى از دوستان خود كه از جملهء آنهاست ميرزا حبيب طبيب « 1 » متخلص ببديع\r\n\r\n\r\n","description":"","footnote":"\r\n( 1 ) ميرزا حبيب از اشخاص تربيت شده سالها در دار الفنون طهران تحصيل كرده بتصديق معلمين اروپائى كه از مدرسين دار الفنون هستند در طب مهارت شايان تمجيد يافته در ادبيات و فضائل داخلى دست رسائى دارد شعر نيكو ميگويد در موسيقى ماهر است .\r\n","page_name":" 115 ","page_number":115},
  {"content":"\r\n\r\nالزمان روزى دو سه با دوست خود بسر برده يكشب در ميان صحبت از زندگانى دنيا اظهار دلسردى كرده عاقبت ميگويد تا ببينيم وبائى كه بما روى آورده چه خواهد كرد .\r\nتا اين وقت نشنيده‌ام و با آمده باشد شنيدن اين سخن خاطر مرا مشوش كرده در مراجعت به شهر و اطلاع بر حال خانواده‌ام تعجيل نمايم اما در شهر طهران تا آن وقت از اين مرض خبرى نيست .\r\nمحرم يكهزار و سيصد و ده درميرسد مردم به عادت ديرين بعزادارى ميپردازند اجتماعات و مراودات بر زيادت ميگردد .\r\nاسباب انتشار مرض از هر طرف مهيا مىشود از روز دوم محرم و با طغيان كرده هنوز به دهم نرسيده روزى صدها از مردم هلاك ميگردند در خانهء ما علاوه بر اينكه مجلس روضه‌خوانى عمومى هست بواسطه مرجعيت تام پدرم اين خانه محل توجه گشته براى تحصيل دعا و آنچه وظيفه روحانيت است نسبت بزندگان و مردگان از هر قبيل مردم غالبا آمدوشد مىشود و پدرم با قوت قلبى كه كمتر از كسى ديده شده اداى وظيفه مينمايد ماه بنيمه ميرسد و با روزبروز بر طغيان خود ميفزايد اضطراب مردم به حد كمال هركس بيشتر ميترسد زودتر ميميرد .\r\nشماره مردگان در شهر طهران به روزى هزار و پانصد نفر ميرسد اموات را در تابوت و تابوت را بر پشت الاغ بقبرستان مىبرند و هيچگونه تشريفات براى هيچ مرده‌ئى از هر خانواده باشد بجا آورده نميشود با اين سادگى و آسانى باز يكروز و دو روز جنازه‌هاى عزيزان در برابر پدران و مادران و ارحام و اقارب بر زمين است و وسائل كفن‌ودفن آنها فراهم نميشود .\r\nدر اواخر محرم يكهزار و سيصد و ده ( 1310 ) از خانه ما نگارنده و يك جاريه جوان در يك روز گرفتار و با ميشويم بفاصله چند ساعت جاريه درميگذرد شدت مرض من به آخر درجه رسيده علامتهاى مرگ نمودار شده پرستاران دست از زندگانى من ميشويند اما مرا هوش و حواس بجاست مأيوسى پدر و مادر و ديگران را احساس ميكنم يكوقت بخاطر ميآورم كه اگر از اين بلا نجات يافتم خيالات مختلف را در زندگانى آينده خويش يكى نموده صدق و صفا را شيوه خود ساخته بر حقيقت و راستى تكيه\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nداده قسمت عمده از زندگانى را صرف خدمت بنوع نمايم و با بدان آميزش نكنم اين خيالات چند دقيقه حواس مرا كه مصروف جان سپردن است از محل توجه خويش بازگردانيده بعالم زندگانى متوجه ميسازد .\r\nيكوقت احساس قوتى در خود نموده به هوش طبيعى بازگشت نموده به صورت پرستاران كه اشگ از چشم آنها مىبارد نظر اميدبخشى مينمايم .\r\nآثار بشاشت از صورت‌ها نمودار شده بر بسترم گردآمده مرا ميخوانند در صورتى كه حركت لبهاى آنها را ميبينم اما صداى ايشانرا نميشنوم .\r\nپس از چند روز كم‌كم مزاجم رو ببهبود نهاده در آنحال گاهى بانديشه بلاى از خودگذشته فرورفته در عالم قلب از ناتمام ماندن راهى كه بالاخره ناچار بپيمودن آن هستم خود را خوشحال نميبينم .\r\nعلى الخصوص كه پس از چندى پىدرپى از درگذشتن دوستان و رفيقان جانى خبردار ميشوم كه از جمله آنهاست دوست عزيزم حبيب طبيب كه در گورستان اوين مدفون ميگردد و در خاتمه تاريخ مرگش ميگويم : شادمان رفت بمنزلگه محبوب حبيب .\r\nبعد از اين حادثه خيالات متفرقه من تمركز يافته هواهاى بلندى را كه در سر داشته دور نموده به خود ميآيم و با عزم جزم مصمم ميشوم بعهد و پيمانى كه در حال احتضار نموده‌ام وفا نموده در اينراه بكنم آنچه بتوانم و در هيچ‌حال رعايت چهار اصلى را كه براى زندگانى خود قرار داده‌ام از دست ندهم كه راستى و تكيه به آن و خدمت بنوع و نياميختن با بدهنجاران بوده باشد .\r\n\r\nفصل هجدهم پايان دشمنى و تأهل\r\nچون چند ماه از سال يكهزار و سيصد و ده 1310 ميگذرد ظل السلطان حاكم اصفهان بطهران احضار مىشود ظل السلطان باقتضاى زمان و بواسطه اهميت موقع پدرم در طهران صلاح خود را چنان ميبيند با او مهربانى نموده اظهار خصوصيت كند و خيال مينمايد پدرم را باصفهان برگرداند اهل اصفهان مخصوصا روحانيان كه تغيير\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nوضع حاكم و اظهار مهربانى او را با پدرم احساس ميكنند و اينكه شايد باصفهان مراجعت نمايد كتبا بوسيله تلگراف پذيرفتن خواهش ظل السلطان را در بازگشت باصفهان از او درخواست مينمايند .\r\nپدرم تلگرافات مزبور را نزد امين السلطان ميفرستد كه او باخبر بوده باشد امين السلطان آنها را ضبط كرده پس نميفرستد .\r\nظل السلطان تصور نميكند پدرم به كلى از خيال مراجعت نمودن باصفهان انصراف دارد و هم از قضيه دستخط شاه كه موجب اقامت ما در طهران شده بىخبر است چيزى را كه نميداند اين است كه سعى و كوشش او در مراجعت دادن پدرم بىاثر مانده بيهوده شدن اقدامات او از يك طرف و از طرفى ديدن وضع نفوذ كلمه پدرم در طهران او را مكدر و مضطرب ميدارد .\r\nو نتيجه اين مىشود كه در اصفهان با برادر بزرگ من آقا ميرزا احمد بناى بدرفتارى را گذارده در اغتشاش امور خانوادگى ما هرچه ميتواند كوتاهى نميكند .\r\nما هم بيدار كار خود هستيم و از دسيسه‌ها كه مىشود تا آنجا كه بتوانيم جلوگيرى مينمائيم راههاى تجاوزات را ميبنديم دستهاى بيگانه را كه ميخواهند بدستور حاكم ظالم داخل خانواده ما شوند و اسباب اختلال امور معاشى ما را فراهم آورند قطع ميكنيم تا دست تقدير الهى چه كند و چگونه انتقام مظلوم از ظالم كشيده شود .\r\nظل السلطان به خيال ميافتد بهر وسيله باشد خاطر شاه را از پدرم مكدر نمايد حتى آنكه بشاه وانمود مىكند پدرم جمعيت در طهران جمع مىكند تا بدولت ياغى گردد .\r\nنوشتجات ما را در پستخانه اصفهان گرفته باز مىكند اگر چيزى ضمنا راجع بدولت دارد نزد شاه ميفرستد و امين السلطان در هرحال از ما دفاع مىكند .\r\nامين السلطان بتوسط محمد ابراهيم خان معاون الدوله كاشانى كه با او محرم و با خانواده ما الفت دارد مطالب را بما مىرساند .\r\nمحذور بزرگى كه از مهربانى امين السلطان ما را حاصل شده علاوه بر اينكه به آتش ضديت ظل السلطان دامن مىزند گرفتار شدن ماست بدست دشمنى كامران\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nميرزا نايب السلطنه گرچه او در ظاهر با پدرم اظهار مهربانى مىكند اما در باطن از روى رقابت با امين السلطان مضايقه ندارد گاهى ظل السلطان را در اقداماتيكه بر ضد ما مىكند يارى كرده باشد چنان كه در يك مورد ظل السلطان باسباب‌چينى بسيار و تطميع نمودن بعضى از روحانىنمايان اصفهان استشهادى بر عليه پدرم تمام كرده بتوسط يكى از زنهاى حرمسراى شاهى نزد شاه ميفرستد .\r\nمضمون استشهاد را طورى درست كرده كه ممكن است خاطر شاه را مضطرب ساخته اسباب زحمت پدرم را فراهم آورد و اينكه باندرون فرستاده براى اين بوده است كه بدست امين السلطان نيفتد و او دفاع نكند .\r\nشاه نايب السلطنه را احضار كرده از او ميپرسد در مدت اقامت فلان در طهران از او چه فهميدهء آيا خيال فتنه و فسادى دارد يا نه .\r\nكامران ميرزا طورى جواب ميدهد كه بتصديق نمودن از اظهارات ظل السلطان نزديكتر است تا بحق‌گوئى در اين حال امين السلطان رسيده داخل مذاكرات گرديده از اقدامات ظل السلطان و از مشورت نمودن شاه با كامران ميرزا و از مخفى داشتن اين قضيه را از او بىنهايت دلتنگ مىشود و از پدرم جدا دفاع مىكند شاه استشهادى را كه بر ضد پدرم جمعى از روحانيان اصفهان باجبار و از روحانىنمايان آنجا به اختيار امضاء نموده‌اند بامين السلطان ميدهد و ميگويد اينها چه غرض دارند .\r\nامين السلطان فورا كيف دستى خود را طلبيده نوشتجات و تلگرافات همين روحانيان را كه از پيش بپدرم نوشته تقاضاى بازگشت او را باصفهان نموده‌اند و او آنها را ضبط كرده بود درآورده بشاه نشان ميدهد غرض‌ورزى يا اجبار آنها را در مخالفت با پدرم مدلل ميدارد اين تير تدبير ظل السلطان هم به سنگ آمده امين السلطان همان شب بتوسط معاون الدوله پدرم را از واقعه باخبر كرده همه خوشحال ميشويم .\r\nاز طرف ديگر اين خبر كه باصفهان ميرسد ظل السلطان را بر آن ميدارد كه دست بيك اقدام عملى بزند .\r\nو آن اين است كه چون پيش از اين از برادر من التزام خواسته است كه يا پدرم را از طهران باصفهان برگرداند و يا او خود از اصفهان حركت نمايد\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nو برادرم دادن اين التزام را موكول بگرفتن دستور از پدرم نموده در اين موقع ظل السلطان او را بقوه قهريه از اصفهان بيرون مينمايد .\r\nخبر اين اقدام ظالمانه بپدرم ميرسد پدرم عرضحال سختى كه هيچگاه معمول نبوده است از جانب هيچ‌كس بشاه نوشته شود با كمال جرأت بشاه ميدهد و كوتاه كردن دست ظلم و تعدى ظل السلطان را جدا از شاه درخواست مينمايد .\r\nشاه ميفهمد كه پدرم ديگر تحمل نخواهد كرد اين است كه دستخط غضبناكى بظل السلطان نموده او را از مخالفت با خانواده ما صريحا ممانعت مينمايد اما برادرم باصفهان برنميگردد بعد از اين قضيه ظل السلطان به ظاهر خود را دور ميگيرد ولى كار املاك و دارائى ما در اصفهان مختل مىشود چاره هم غير از تحمل كردن نداريم .\r\nزيرا كه اوضاع ملك اينطور اقتضا دارد كه يا بايد با ستمكاران همدست شد و يا ببدبختىها تن درداد ظل السلطان با وجود نهى صريح پدرش باز از ضديت با پدرم غير مستقيم دست برنميدارد از جمله بهر وسيله هست آقا ميرزا حسن آشتيانى را بر آن واميدارد كه در طهران با پدرم مخالفت نموده اسباب اختلال كار او را فراهم آورد از آنجا كه تقدير الهى جارى نشده است از اين راه هم تير مراد او بهدف نميآيد چه كاركنان امين السلطان پيش از آنكه ميرزاى آشتيانى شروع بعمليات نمايد محرمانه او را خبر ميكنند امين السلطان هم كه از ميرزاى مزبور در قضيه دخانيه دلتنگ است اين مسئله را با آقا سيد على اكبر تفرشى كه يكى از روحانيان محترم طهران مىباشد و با ميرزاى آشتيانى رقابت دارد خبر ميدهد و ميگويد منتظر باشيد ميرزاى آشتيانى بر ضد حاجى ميرزا هادى اقدام خواهد كرد زيرا كه از اصفهان او را براى اين كار تطميع نموده‌اند .\r\nآقاى تفرشى اين مطلب را بخواص خود گفته آنها را منتظر اقدامات رقيب خويش ميگذارد و اين خبر تا يك اندازه منتشر ميگردد .\r\nروزى ميرزاى آشتيانى در مجلس درس خود نوشتجاتى اظهار مىكند كه از اصفهان بعضى از روحانىنمايان بر ضد پدرم به او نوشته‌اند .\r\nهمين كه ميخواهد شروع بمذاكره نمايد در مجلس همهمه شده حاجى مير سيد على از سادات اخوى كه يكى از سادات محترم طهران است و آقا سيد على شوشترى\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nكه از روحانيين درجه دوم و شخصى حراف و بيملاحظه است و هردو با پدرم دوستى دارند با وى طرف شده او را از داخل شدن در اين مذاكره نهى نموده و به زبان خيرخواهى ميگويند ما صلاح شما را نميدانيم در اين كار دخالت نمائيد چونكه اسباب تهمت است براى شما و همه‌كس ميداند ظل السلطان مؤسس اين كار است .\r\nاين مذاكرات از يك طرف و اشتهاراتى كه در باب رشوه گرفتن اطرافيان ميرزاى آشتيانى از ظل السلطان از طرف امين السلطان كه آقاى تفرشى به گوش بعضى از خواص رسانيده نه تنها آقا ميرزا حسن را از كار انداخته ساكت مىكند بلكه قسمت بزرگى از اعتبارات او را هم كه در قضيه دخانيه تحصيل كرده بود از ميان ميبرد و بر اعتبارات پدرم افزوده مىشود آخرين تير ظل السلطان هم بهدف نيامده بجاى خود مينشيند پس از اين واقعه خاطر پدرم تا يك اندازه از طرف دشمنى ظل السلطان آسوده شده به كار خانواده ميپردازد از جمله درصدد مىشود كه اولاد خود را متأهل سازد مانعى كه او را در پيش است انكار من از تأهل است بلى چند سال پيش از اين‌كه برادر بزرگ من متأهل شده به من هم تكليف كرده‌اند همسرى اختيار كنم و من انكار كرده‌ام زيرا كه از ترتيب زناشوئى كه نزد ما معمول است كه دو نفر شخص بىخبر از حال و كار و اخلاق يكديگر را بمناسبات خانوادگى و بمعرفى بعضى از كسان دو طرف نديده و نشناخته باهم همسر مينمايند بينهايت نگران بوده‌ام .\r\nبعلاوه بزندگانى تنها انس گرفته و از داخل شدن در زندگانى با ديگرى و تقيدات وحشت دارم و نميخواهم آزادى خود را از دست بدهم .\r\nاز طرف ديگر دارائى ندارم و دوست نميدارم بار ديگرى را هم با دست خالى بدوش خود گرفته باشم .\r\nخلاصه اين ملاحظات مرا بر آن داشته است كه هر وقت صحبت اين كار ميشده انكار ميكرده‌ام در اينوقت پدرم ميخواهد دو برادر كوچكتر از من را متأهل نمايد آنها رضايت خود را موكول ميكنند باينكه من نيز همسرى اختيار نمايم و در اين باب ايستادگى مينمايند نگارنده هم ناچار شده با پاره‌ئى شرايط كه بر خانواده خود كرده رضا بدهم .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nبراى همسرى من دختر حاج ميرزا محسنخان مظفر الملك را « 1 » انتخاب مينمايند من از وصلت نمودن با مظفر الملك و گرفتن دختر او انكار نميكنم و اسباب اين كار فراهم مىشود در ماه ذى الحجه 1311 ه . در اينوقت سى و دو سال از عمر من گذشته چند سال آن را از روى ادراك زندگانى منفرد نموده‌ام و مدتى لازم است تا به ترتيب زندگانى با غير انس بگيرم آن هم غير ناشناس و طفل سيزده ساله كه بايستى با او روزگارى بانتظار گذرانيد .\r\nو بحقيقت خبط بزرگى است كه ما مناسبات طبيعى را در امور زناشوئى مخصوص در كار تقارب سنى رعايت نمينمائيم با آنكه در سعادت خانواده مدخليت عظيم دارد .\r\nخلاصه پيش از تأهل اغلب انس و علاقه من چنان كه از پيش نوشته شد با بعضى جوانان حساس و قابل تربيت بوده كه آنها بعنوان تحصيل خط و ادبيات با من مراوده ميكرده‌اند و من در ضمن اين تعليمات آنها را بر اوضاع زمان و احوال روزگار تا آنجا كه ميدانسته‌ام و درخور ادراك آنها بوده آگاه ميكرده‌ام و هميشه آرزو داشته و با دوستانم صحبت ميداشته‌ام به كار بزرگى كه موجب ترقى وطن و آسايش هموطنان باشد قيام و اقدام نمايم .\r\nگاه ميشد يك سال و دو سال از مراوده كردن با مردم دورى نموده به حال و كار خود مشغول بوده‌ام بعد از تأهل هم در همان احوال و افكاريكه داشته باقى مانده به همان انديشه‌ها كه در سر بوده مداومت مىدهم و انتظار وقت و فرصت را ميكشم تا كى اين توفيق مرا دست دهد .\r\n\r\n\r\n","description":"","footnote":"\r\n( 1 ) مظفر الملك پسر حاج ملا عبد اللطيف ملا باشى تسوجى است پيش از اين در سلك روحانيان بوده زان پس در خدمت دولت داخل شده و در اداره ظل السلطان سالها حكومت و رياست كرده چنديست از ظل السلطان بريده و در طهران اقامت گزيده با خانواده ما الفت بسيار دارد در ايام حكومت لرستان با طايفه دلفنس و طرحان وصلت نموده دخترى از رشيد خان رئيس آن طايفه ميگيرد از آنزن دخترى يگانه دارد كه مرا همسر مىشود .\r\n","page_name":" 122 ","page_number":122},
  {"content":"\r\n\r\n\r\nفصل نوزدهم اوضاع ملكى و احوال بيداران\r\nقضيه دخانيه و برهمخوردن آن تأثير مهمى در افكار تجددخواهان نموده بهيجان ميآيند چونكه اين قضيه را بمنزله فتحى از طرف ملت بر ضد سلطنت مطلقه ناصرى و در مقابل خودسرى رجال دولت تصور ميكنند .\r\nاين است كه از هر گوشه و كنار صداهاى مختلف بر ضد دولت بلند مىشود چه در داخله و چه در خارجه و بيشتر از خارجه كه محذورش كمتر است .\r\nملكم خان كه نام او از پيش برده شده اكنون بمأموريت در اروپاست و جدا بر ضد امين السلطان كار مىكند روزنامه قانون را نوشته در خفا نزد بيداران طهران و ديگر بلاد ايران ميفرستد روزنامه‌ئى كه سر تا پا مشتمل بر مساوى رفتار دربار و درباريان خصوصا شاه و امين السلطان است .\r\nهر شماره كه از اين روزنامه ميرسد هيجان تازه‌ئى در نفوس حاصل ميگردد از طرف ديگر سيد جمال الدين كه در استانبول طرف توجه سلطان شده از گفتن و نوشتن معايب دربار و درباريان دقيقه‌ئى فروگذار نميكند اوراقى نشر ميدهد و با غدقن اكيد دولت كه آن اوراق به خاك ايران وارد نشود باز بدست بيداران ميافتد در يكى از آنها به عربى مينويسد :\r\nايها الناس انّ الشاه فى تطورات جنونه و الوزير فى ادوار زندقته قد جلبا على ملة الاسلام خزيا وا محمداه\r\nمقصود آنكه شاه در انواع عياشى خود بى خبر از همه‌جا و وزير در سازش با روحانىنمايان با وجود بىاعتقادى نام محمد را خوار و ملت اسلام را ننگين نموده‌اند شاه را ديوانه و وزير را زنديق ميخواند .\r\nسيد جمال الدين گرچه خود مرد كار و از يگانه مردان روزگار است ولى در اين وقت افكار او بواسطه انجمنى كه در فصل چهاردهم بيان شد قوت ميگيرد انجمن مزبور كه براى اتحاد اسلام برياست او در قسطنطنيه تشكيل شده بزرگتر نتيجه‌اش شكست\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nسلطنت ناصرى و دل دادن بيداران ايران ميگردد و در طهران هم حوزه‌ئى تشكيل مىشود از بيداران تا هواخواهى از حوزه ملى استانبول بنمايند اغلب اعضاى اين حوزه از دوستان مخصوص سيد جمال الدين ميباشند .\r\nدشمنان امين السلطان قهرا در هر طبقه هستند با اين جمع همراهى دارند و به آنها مساعدت ميكنند ميرزا عليخان امين الدوله كه كمال ضديت را با امين السلطان دارد در باطن سر سلسله اين قوم شناخته مىشود برادر او مجد الملك نيز از اشخاص محترم اين حوزه مىباشد از رؤساى روحانى حاج شيخ هادى نجم‌آبادى و حاج ميرزا هادى دولت‌آبادى پدر بزرگوار من پيشقدمى من نسبت به ديگران دارند حاج ميرزا محمد على سياح محلاتى كه مردى دنياديده است و سرى پرشور دارد و به سيد جمال الدين هم علاقه دارد از روى احساسات عالى بواسطه روابطى كه با رجال دولت از مخالف و موالف دارد توانسته است اينحوزه را يارى نمايد و غالبا رابط است ميان اشخاص محترم .\r\nراه مكاتبات حوزه استانبول با حوزه طهران باز است و سعى دولت در بستن آن عقيم مانده به دو سبب يكى بواسطه آنكه رياست پست ايران با امين الدوله است و بسته‌هاى امانت استانبول سلامت بدست صاحبانش ميرسد .\r\nو ديگر بودن يك راه خصوصى است براى اطمينان از وصول و ايصال مكاتبات سرى و آن راه منشىگرى سفارت انگليس است كه ميرزا شيخعلى منشى اول سفارت مزبور برادرى دارد در استانبول در كسوت تجارت بتوسط اين دو برادر از استانبول و طهران راه رسيدن و رسانيدن مكاتبات سرى در ضمن مكاتبات رسمى سفارت كه بتوسط غلام مخصوص ميآيد و ميرود باز است بىآنكه انگليسيان دخالت يا اطلاع داشته باشند علاوه بر مكاتبات عمومى كه ما بين دو حوزه جارى است ميرزا آقا خان كرمانى بطور خصوصى نيز با نگارنده و ديگر آشنايان طهرانش مكاتبه دارد اخبار ميدهد و كسب خبر مينمايد كم‌كم اثر اقدامات هويدا گشته ميرزا آقا خان نويسنده رسمى جريده اختر « 1 » مىشود ميرزا آقا خان مقاصد را زير پرده نازكى در آن جريده درج كرده كار به جائى ميرسد كه جريده اختر از داخل شدن بايران ممنوع ميگردد .\r\n\r\n\r\n","description":"","footnote":"\r\n( 1 ) روزنامه اختر در اينوقت اول روزنامه فارسى است كه در خارج طبع و نشر ميگردد .\r\n","page_name":" 124 ","page_number":124},
  {"content":"\r\n\r\nو بعلاوه امين السلطان خاطر شاه را از ميرزا آقا خان بىنهايت آزرده ساخته طورى كه شاه گاهى پا بر زمين زده با تغير ميگويد آقا خان كرمانى و لبهاى خود را ميگزد گاهى ميگويد هركس با آقا خان مكاتبه داشته باشد خانه‌اش را بر سرش خراب ميكنم اين اظهارات قهرا موجب نگرانى است نوشتجات راجع به اين مسائل در هر خانه‌ئى هست مخفى مىشود نگارنده را هم خطر نزديك ميگردد و خداوند حفظ مىكند باوجود اين حوزه بيداران در كار خود جد و جهد دارند شبنامها نشر ميدهند شبانه اوراقى بر ضد دولت ناصرى بدر و ديوارهاى طهران ميچسبانند و هم از كارهاى مهم كه بدست حوزه طهران جارى و خاطر درباريان را پريشان مىكند نوشتجات بسيارى است بر ضد دولت كه از طهران با اشخاص امين بولايات فرستاده گشته و از ولايات بمركز از ولايتى بولايت ديگر با پست فرستاده مىشود و در اين كار طورى حسن تدبير بخرج ميرود كه هيچ معلوم نميشود مركز كجاست از كجا بكجا ميرود و گوينده كيست .\r\nبالجمله توارد اين حوادث داخلى و خارجى خاطر شاه و درباريان را بىاندازه مضطرب ميسازد و هرچه ميكوشند حوزه استانبول را برهمزنند موفق نميگردند چونكه دولت عثمانى روى موافقت نشان نميدهد اين است كه جدا درصدد بدست آوردن حوزه طهران و برهمزدن آن برميآيند شاه از فرزند خود كامران ميرزا انجام اين خدمت را مؤكدا طلب كرده او نيز تعهد مينمايد چه در ايام حكومت خود اداره پليس مخفى مفصلى تشكيل داده هر سال مبلغى خرج اين كار مىكند جمعى از عمامه بسر هاى طماع را شهريه ميدهد كه بحاشيه‌نشينى از مجالس بزرگان كسب اطلاع نموده او را از خفاياى امور آگاه گردانند :\r\nبعلاوه زنهاى خبرنگار دارد كه از وجود آنها استفاده مىكند چه از زنهاى عمومى و چه غير آنها و هم با طايفه بهائى كه در خفا حوزه‌ئى دارند و از ترس روحانيان جرئت آشكار شدن ندارند راه پيدا كرده رؤساى آنها را اطمينان داده از وجود آنها هم فايده ميبرد باوجود اين گاهى كه سياست اقتضا كند آن را هم به زحمت مياندازد و ميگويد پدرم ميخواست چنين و چنان كند من نگذاردم .\r\nخلاصه كامران ميرزا بهر وسيله هست بر احوال حوزه بيداران طهران پىبرده\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nآنها را گرفتار مينمايد پيش از نوشتن شرح گرفتارى آنها قصه‌ئى را كه شنيده‌ام مناسب است در اينجا بنويسم .\r\nميشنوم سيد جمال الدين شبى در استانبول در حوزه خود ميگويد اوراقى است بديوارهاى شهر طهران بايد چسبيده شود قرعه بايد كشيد بنام هركس درآمد او بايد مسافرت كرده خدمت را بانجام برساند .\r\nدر ميان جمع جوانى است كه هنوز سالش ببيست نرسيده و سر پرشورى دارد قرعه بنام او درميآيد حاضرين اعتراض مينمايند كه سن اين جوان اقتضاى انجام چنين خدمت بزرگ و تحمل مخاطرات آن را ندارد چه بهتر كه تجديد قرعه شود .\r\nسيد در جواب ميگويد قرعه دوم بازى است مگر آنكه ديگرى را با وى همسفر و معاون نمائيم ناچار معاون وى را با قرعه انتخاب ميكنند و هردو بطهران ميآيند .\r\nمسافرين در طهران در دفعه اول موفق ميشوند در مرتبه ثانى در محلى كه ميخواهند انجام خدمت دهند زنى را به صورت گدائى در كنار ديوار نشسته ديده اعتنا به او ننموده ميخواهند ورقه را بچسبانند زن از جاى برخاسته چادر را بر كنار افكنده مردى در كسوت فراشان حكومتى ظاهر مىشود و آن جوان را دستگير مينمايد اگر اين حكايت صدق باشد بايد بعد از برهمخوردن حوزه طهران و نبودن وسيله در مركز براى نشر افكار واقع نشده باشد .\r\nخلاصه بازگرديم باصل قضيه و گرفتارى آزادگان چنان كه از پيش گفته شد .\r\nعادت دولتيان در اين زمان اينست هر وقت مسائل سياسى پيش ميآيد و اقدام مخالفى از طرف ملت مىشود براى پى گم كردن لباس فساد عقيده بران پوشانيده آن را بابيگرى جلوه ميدهند تا معلوم نشود افكارى بر ضد دولت در ملت توليد گشته و در اين وقت هم به همين سياست متوسل شده چند تن از طايفه بابى را كه معروفند توقيف مينمايند و افكار مردم را متوجه جلب بابيها مينمايند در ضمن جمعى از اعضاى حوزه بيداران را دستگير ميكنند كه حاج سياح محلاتى ، ميرزا عبد اللّه طبيب خراسانى ، ميرزا رضاى پيله‌ور كرمانى و غيره از جمله آنانند .\r\nگرفتارى اين اشخاص در ماه رمضان 1311 انقلاب شديدى در افكار عموم توليد\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nكرده اشخاصى كه مورد بدگمانى هستند نگران ميشوند .\r\nگرچه نگارنده آنوقت در حوزه داخل نبوده ولى از آنجا كه با بعضى از آن اشخاص رابطه و آشنائى داشته و بعلاوه بواسطه احساسات تجددخواهى و وطن‌پرستى در ميان بيداران ملت محل توجه شده از گوشه و كنار شنيده مىشود قصد گرفتارى مرا نيز دارند .\r\nيكى از شبهاى ماه رمضان كامران ميرزا كه از روحانيين مهمانى مىكند پدرم را به خانه خود بافطار ميخواند و مخصوصا مينويسد مرا هم با خود ببرد .\r\nشب با پدرم بمهمانى حاكم رفته منتظر عاقبت امر هستم چون از سر شام باطاق پذيرائى برميگرديم در اطاق وسط جوانى را بكامران ميرزا معرفى ميكنند ميرزا محمود خان نام و ميگويند الان از راه رسيده كامران ميرزا ميپرسد او را از كجا برگردانيده‌اند ميگويند از شاهرود و دستور ميدهد او را حبس نمايند كامران ميرزا در اين مجلس از حال و كار و اشتغال من از پدرم تحقيق زياد مينمايد و شايد ابهت و بلندى مقام او در نظر حاكم مانع شده باشد اگر خيالى هم درباره من داشته صورت خارجى به آن بدهد .\r\nبالجمله از خانه حكومت درآمده با خوشحالى به خانه خود ميرويم و از نگرانى درميآئيم و اما مسافر حبس شده يكى از بستگان ميرزا فتحعليخان صاحب ديوان است كه از رجال معروف دولت مىباشد اكنون والى خراسان شده اين جوان خود و برادرش ميرزا نصر اللّه خان كه معروف به گل و بلبل ميباشند جزو حوزه بيداران و بمصاحبت صاحبديوان والى روانه خراسان شده او را از راه بامر دولت بازگشت داده‌اند و توسط صاحب ديوان هم درباره او سودى نبخشوده اينك در جزو محبوسين در غل‌وزنجير ميافتد\r\nدستگيرشدگان چند روز در خانه حكومت ميمانند گرچه خواص ميدانند اين حكالت بابى گرفتن نيست ولى مطلب بر عوام پوشيده است .\r\nتا آنكه بواسطه حركت فوق العاده حاج سياح محلاتى حقيقت امر بر عوام هم آشكار ميگردد .\r\nولى چونكه فشار حكومت استبدادى رمقى براى خلق باقى نگذارده يا هنوز احساسات وطنخواهى قوت نگرفته و بازارى نشده است اين مسئله چندان اثر نمينمايد .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nو اما كارى كه حاج سياح مىكند اين است كه در موقع سختگيرى بر او كه دستياران خود را نشان بدهد و عمدهء مقصودشان اعتراف نمودن اوست بدخالت ميرزا عليخان امين الدوله در اين كار و او كسى را نام نميبرد بالاخره بيطاقت شده خود را از بالاخانه‌ئى كه در آن محبوس است به قصد خودكشى به زير مياندازد فرياد مىكند ايها الناس بما هر نسبتى ميخواهيد بدهيد ولى ما را بابى نخوانيد تقصير ما بابيگرى نيست .\r\nحاج سياح از اين اقدام صدمه بر كمر و دست و پايش ميرسد اما از رنج دنيا خلاص نميگردد بلكه بر زحمت او افزوده مىشود .\r\nدر نتيجه اين اقدام مختصر هيجانى در مردم بروز كرده تا يك اندازه ميفهمند چه خبر است و سياست باطل دولت آشكار مىشود .\r\nبعد از چند روز عكس مقصرين را برداشته همه را بقزوين ميفرستند و تقريبا بيست ماه گاهى در كمال شدت و گاهى با كمى ملايمت در حبس قزوين ميمانند .\r\nدر موقعى كه عكس مقصرين را نزد شاه مىبرند شاه زير عكس ميرزا به خط خود مينويسد عكس ميرزا رضاى كرمانى است و يك فحش پدر هم بر آن ميفزايد .\r\nاز اينجا معلوم مىشود خاطر شاه در ميان مقصرين بيش از همه از اين شخص مشوش است چنان كه بعد از صدور حكم خلاصى آنها از حبس قزوين كه بطهران ميآيند همه را آزاد ميسازد مگر ميرزا رضا را كه مجددا در طهران بمحبس فرستاده مىشود و پس از چندى بتوسط ميرزا زين العابدين امام جمعه طهران مستخلص ميگردد به شرط اينكه در ايران نماند .\r\nميرزا رضا پس از مرخصى از حبس طهران در حالتى كه بواسطه صدمات حبسهاى طولانى و زجر و شكنجه بسيار كه ديده حركت و خصوصا پياده‌روى او مشكل مىباشد ولى اضطرارا با پاى پياده از طهران بىمخارج بيرون رفته خود را بگيلان مىرساند .\r\nميرزا رضا ميخواهد بجانب قسطنطنيه روانه گردد ولى استطاعت اين مسافرت را ندارد بالاخره از يكى از تجار گيلان در انزلى وجهى قرض مينمايد كه از استانبول در عوض عطر براى او بفرستد در اين حال رئيس پست انزلى بدستورى كه از ميرزا عليخان امين الدوله به او ميرسد ميرزا رضا را بنشانى صورت و شمائل شناخته مبلغى به او نياز مينمايد .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nميرزا رضا از رسيدن اين وجه و از احسان امين الدوله در صورتى كه تقاضائى از او ننموده بينهايت مسرور شده وجه قرض تاجر را رد نموده با بقيه پوليكه دارد خود را بقسطنطنيه مىرساند .\r\nميرزا رضاى مريض مفلوك در ورود باستانبول يكسر به منزل سيد جمال الدين ميرود كه آنجا اقامت نمايد سيد با اينكه ارادت او را نسبت به خود ميداند در اينوقت احتياط نموده او را نپذيرفته ميگويد ايرانى را شب در منزل خود نگاه نميدارم ميرزا رضا كرمانى\r\nبالاخره ميرزا رضا بامر سيد و بخرج او چهل روز در مريضخانه فرانسه خوابيده مزاجش صحت مييابد .\r\nميرزا رضا پس از بيرون آمدن از مريضخانه چند ماه با همشهريهاى خود ميرزا آقا خان ، شيخ احمد و برادرانش هم‌منزل شده ضمنا بخدمتگذارى سيد جمال الدين ميپردازد . ميرزا رضا ميخواهد بايران مراجعت نموده خانوادهء خود را پرستارى نمايد ولى دولت ايران بجميع مأمورين خارجه خود در موقع اخراج اوامر نموده تذكره عبور براى وارد شدن بايران به او داده نشود .\r\nميرزا رضا روزى در محضر سيد جمال الدين در شكايت از صدمات روزگار گريه مىكند سيد ميگويد گريه كردن كار كودكان است مرد مادام كه دروازه مرگ به روى او باز است نه زير بار ذلت ميرود و نه از حوادث روزگار شكايت مىكند ميرزا رضا\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nپس از شنيدن اين سخن روح تازه در پيكر خود ديده حال ملال‌انگيز را تغيير داده براى انتقام كشيدن از ستمكاران خود را آماده ميسازد .\r\nدر موقعى كه انقلابات سياسى ارامنه و تركان جوان بر ضد سلطان حميد شروع ميگردد شيخ ابو القاسم برادر كوچك شيخ احمد روحى مصمم آمدن بايران است .\r\nميرزا رضا بعنوان نوكرى او با يك تذكره و يا با تذكره افضل الملك روحى بى خبر سفارت ايران با سرمايه هشت ليره طلا كه سيد جمال الدين به او مخارج راه ميدهد روانه ميگردد يكى از تجار ايرانى نيز آنها را همسفر شده بقفقاز كه ميرسند شيخ ابو القاسم بخراسان رفته تا از آنجا بكرمان برود و ميرزا رضا در يكى از بنادر بحر خزر بكشتى نشسته در بارفروش پياده مىشود .\r\nميرزا رضا در استانبول اظهار مينموده بخراسان ميرود و خانواده خود را از طهران بدانجا برده با شغل دلالى معيشت خواهد كرد .\r\nدر اين صورت جدا شدن او از شيخ ابو القاسم و آمدنش بمازندران دليل فسخ آن عزيمت است و يا آنكه از ابتدا به قصد آمدن طهران حركت نموده و آن عنوان براى پى گم كردن بوده است گرچه نزد دوستانش بوده باشد .\r\nگويند ميرزا رضا در بارفروش از شخص كاسبى طپانچه‌ئى كه بيش از پنج فشنگ نداشته به مبلغ سه تومان خريدارى نموده با خود بطهران ميآورد .\r\nميرزا رضا بهر ملاحظه بوده اقامت خود را در حضرت عبد العظيم قرار داده قيافه و نام خويش را تا آنجا كه ممكن بوده تغيير داده در بالاخانه روى درى كه از صحن مقدس بمدرسه امين السلطان ميرود بشغل معالجه امراض جلدى كه كودكان را در سر و صورت عارض مىشود پرداخته براى اجراى يگانه مقصد خويش انتظار فرصت ميكشد .\r\n\r\nفصل بيستم روحانيت و روحانيون\r\nچنان كه در فصل 16 نوشته شد حاج ميرزا حسن شيرازى بعد از واقعه دخانيه در مقام رياست روحانى مذهب جعفرى رتبه‌ئى را تحصيل مىكند كه مثل و مانندى در پيشينيان نداشته .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nدرست است كه مسلميت استاد بزرگوارش شيخ انصارى باعلى درجه رسيده اما رياست شيخ تنها در عالم روحانيت بوده بىآنكه دخالتى در سياست داشته باشد در صورتى كه رياست روحانى ميرزاى شيرازى بعد از واقعه دخانيه رنگ سياست نيز به خود گرفته به حدى كه دولت هم ناگزير است در مسائل مهم نظريات رئيس محترم مذهب را بدست آورده بر خلاف رضاى او اقدامى ننمايد .\r\nميرزاى شيرازى سالهاى آخرين عمر خود را در اوج ارتفاع و عظمتى بسر ميبرد كه هيچكس تصور آن مقام را براى يك رئيس روحانى نمينموده .\r\nبالجمله سامره ظاهرا و باطنا مركز سياست و روحانيت گشته جميع رؤساى روحانى مذهب جعفرى در عراق عرب و در ايران و ديگر بلاد شيعه‌مذهب حتى كسانى كه پيش از اين دعوى همسرى با ميرزاى شيرازى يا برترى از او را داشته در اين وقت نسبت به او تحت الشعاع واقع ميگردند اينجا جملهء معترضه‌ئى كه مناسبت با مقام دارد بنويسم\r\nسيد جمال الدين كه خود در كسوت روحانيان است پس از واقعه دخانيه و تمركز يافتن قوه معنوى سياسى در سامره روابط صميمانه‌ئى با ميرزاى شيرازى حاصل مينمايد مراسلاتى كه ميان اين دو بزرگوار ردوبدل گشته و در پاره‌ئى از كتب تواريخ طبع شده گواه صدق مدعاست .\r\nسيد در همان ايام كه در قسطنطنيه با التهاب شديد اوراقى به زبان عرب بر ضد دولت و سلطنت ايران نشر مينمايد در يكى از آنها قريب به اين مضمون مينويسد :\r\nايرانيان از پيروى فرمان رؤساى روحانى خود سر نميپيچند پس چرا رئيس قوم و فقيه طايفه ( يعنى ميرزاى شيرازى ) امر نميكند اين زنديق را از تخت سلطنتش فرود آورند قسم به خدا در اين كار به قدر شاخ حجامت هم خون ريخته نخواهد شد .\r\nخلاصه مرجعيت روحانى و سياسى ميرزاى شيرازى نه تنها بزرگان از رؤساى روحانى كربلا و نجف را براى اظهار ارادت و تجديد عهد زيارت بسامره ميكشاند بلكه رؤساى روحانى ايران را هم بصرافت مياندازد عهد زيارت خود را با رئيس مذهب تجديد نمايند خصوصا كسانى كه در قضيه دخانيه از طرفداران سياست او محسوب گرديده‌اند .\r\nاز جمله آقا ميرزا حسن آشتيانى است كه از طهران عزيمت تشرف عراق عرب\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nو درك صحبت ميرزاى شيرازى را مينمايد .\r\nدر فصل شانزدهم نوشته شد ميرزاى آشتيانى در طرف شدن با پدر من قسمت مهمى از اعتبارات خود را كه در قضيه دخانيه بدست آورده بود از دست ميدهد .\r\nاقتدار فوق العاده ميرزا على اصغر خان امين السلطان و همراهى ظاهرى و باطنى او با رؤساى روحانى طهران مخالفين ميرزاى آشتيانى هم سبب مىشود كه ميرزا حسن در انظار موهون ميگردد و البته غرور موفورى كه بعد از واقعه دخانيه بر او مستولى شده نيز بضميمه منفعت‌دوستى كه داشته در تنزل رتبه و مقام او بىدخالت نبوده است بهر صورت ميرزاى آشتيانى بسامره مسافرت مينمايد و توقعات بسيار او در حضرت ميرزاى شيرازى انجام نميگيرد .\r\nچونكه آن بزرگوار با اشخاصى از رؤساى روحانى كه مىتوانند از اعتبارات او استفاده‌هاى شخصى بنمايند چندان همراهى نمينمايد خصوصا با كسانى كه در طهران ساكن ميباشند .\r\nميرزاى آشتيانى در اين مسافرت بسامره يكى از مقاصدش اين است كه كلمه‌ئى كتبا يا شفاها از ميرزاى شيرازى بر ضد پدر من بدست آورده بنشر آن كلمه كسرى را كه از اين راه به او رسيده جبران نمايد ولى در اين موضوع هيچگونه كاميابى حاصل نمينمايد چه اولا ميرزاى شيرازى هيچگاه خود را آلوده به اغراض اشخاص نميكند و ثانيا مقارن رسيدن ميرزاى آشتيانى بسامره كتابچه مشروحى بامضاى حاج محمد حسن امين الضرب بدست ميرزاى شيرازى ميرسد مشتمل بر شرح دشمنيهاى ظل السلطان نسبت بخانواده ما و شرح وقايع گذشته حتى قضيه تطميع نمودن ميرزاى آشتيانى را براى مخالفت نمودن با پدرم در آن درج مينمايد چنان كه نگارنده خود از زبان حاج محمد حسن شنيده‌ام .\r\nرسيدن اين كتابچه از طرف شخص تاجر بيغرضى بدست ميرزاى شيرازى بهترين وسيله براى نپذيرفتن درخواست ميهمان خود در موضوع صدور كلمه اهانت‌آميزى از او نسبت بخانواده ما مىشود .\r\nميرزاى آشتيانى پس از زيارت عتبات عاليات و خانه خدا بطهران مراجعت مينمايد\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nبىآنكه توانسته باشد اندكى از اعتبارات از دست رفته را دوباره بدست آورد اين است آنچه گفته و شنيده مىشود و البته اشخاص قضاوت كرده ميشوند از روى قصد و نيت آنها\r\nبارى اوضاع روحانيت و احوال روحانيان به اين و تيره ميگذرد عالى و دانى متوجه سامره ميباشند تا در ماه شعبان 1312 هجرى كه خبر رحلت ميرزاى شيرازى منتشر شده عالم تشيع را سوگوار ميسازد .\r\nمجلس سوگوارى مقتداى عظيم الشأن ، رئيس مسلم مذهب و شخص اول عالم تشيع در تمام ممالك شيعه‌مذهب برپا مىشود و در طهران از همه‌جا بيشتر در جميع مساجد و تكايا در تمام خانهاى روحانيان معروف و در كوچه‌ها و بازارها مجلس سوگوارى منعقد ميگردد روز سيم بامر دولت تمام مجالس برچيده شده عموما در مسجد شاه جمع گشته ناصر الدين شاه شخصا به مسجد آمده روحانيان را سرسلامت گفته سوگوارى را خاتمت ميبخشد .\r\nو اين اول بار است كه ناصر الدين شاه بچنين كار اقدام كرده در يك مجلس عمومى مركب از چند هزار خلق مختلف كه در صحن و بام مسجد ازدحام دارند وارد ميگردد\r\nناصر الدين شاه بعد از سفر آخر اروپا از داخل شدن در مجامع و شامل گشتن بحوزه‌هاى اجتماعى چندان تحاشى نمينمايد چنان كه گاهى براى رفتن به خانه بعضى از خانواده خود كه بيرون از عمارت سلطنت منزل دارند و يا براى رفتن به خانه بعضى از رؤساى مذهبى كه سالى يك مرتبه معمول است با كمال سادگى و يا معدودى مستحفظ آمدورفت مينمايد .\r\nخلاصه رحلت ميرزاى شيرازى در عراق عرب و ايران تأثير شديد مىكند و البته بايد چنين باشد زيرا كه رؤساى روحانى مهم ديگر كه نسبت به اين رئيس اول در مرتبهء دوم واقع شده بوده‌اند و ما بين خودشان هم رقابتهائى وجود داشته در اين موقع براى احراز مقام اوليت كوشش مينمايند و هريك طرفدارانى دارند كه براى آنها كار روائى ميكنند .\r\nخصوصا كه مسئله اعلميت در اين وقت از مهمترين مسائل روحانيت شمرده مىشود .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nبلى مسئله اعلميت است كه بعد از رحلت ميرزاى شيرازى موجب هياهوى شديد در عالم روحانيت ميگردد .\r\nچون اختلاف است ميان فقهاء كه شخص عامى در مسائل فرعى دينى خود بايد تقليد از مجتهد اعلم بنمايد يا آنكه اعلميت شرط نميباشد اگر تقليد اعلم واجب شد ضرورة شخص اعلم شاخص و مركز كل ميگردد در صورتى كه اگر شرط نباشد ممكن است در هر زمان مجتهدين بسيار مرجع تقليد و هريك مقتداى جمعى از مردم بوده باشند\r\nميرزاى شيرازى در پرتو وجوب تقليد اعلم بر ديگران تقدم جسته مقام اوليت را احراز نموده است .\r\nاكنون كه او از ميان رفته تقليدكنندگان او در جستجوى اعلم براى اداى تكليف شرعى جدوجهد مينمايند .\r\nاز مجتهدينى كه در حوزه ميرزاى شيرازى بوده چند تن داعيه اين مقام را دارند كه مهمترين آنها آخوند ملا محمد كاظم خراسانى ، آقا سيد محمد كاظم يزدى آقا سيد اسمعيل صدر اصفهانى و آقا ميرزا محمد تقى شيرازى ميباشند در صورتى كه در نجف و كربلا اشخاص مهم ديگر نيز وجود دارند مانند حاج ميرزا حسين طهرانى شيخ محمد حسن مامغانى ملا محمد شرابيانى و غيره .\r\nالبته در بلاد ايران هم اشخاص مهمى هستند كه دعوى اعلميت مينمايند و لكن از آنجا كه عوام شيعه باماكن متبركه عراق عرب توجه مخصوص دارند بروحانيانيكه در آن اماكن ساكنند بيشتر نظر دارند تا بروحانيانيكه در ايرانند .\r\nدر اين صورت نبايد انتظار داشت كه رؤساى روحانى ساكن ايران هرقدر هم در مقام علمى مبرز بوده باشند بعد از رحلت ميرزاى شيرازى از مسئلهء اعلميت و مرجع تقليد عمومى گشتن استفاده بنمايند پس بايد در عراق عرب نظر كرد ديد از مدعيان اعلميت كدام يك گوى سبقت را برده شخص اول ميگردد .\r\nاما در اين موضوع معطل نميبايد شد زيرا كه عظمت كلمهء اعلميت كه با پيرايه‌هاى ديگر در وجود ميرزاى شيرازى خودنمائى داشته با خود او و با همان پيرايه‌ها در خاك ميرود و ديگرى بعد از آن مقتداى معظم نميتواند مقام او را به آن جمعيت احراز نمايد .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nالبته نظر بمناسبتهاى سنى و سوانح عمرى و اعتبارات خصوصى يكى بعد از ديگرى از روحانيان شهير تقدم جسته بيشتر محل توجه ميگردد بىآنكه مرجعيت عمومى يافته اعتبارات ميرزاى شيرازى را حاصل نمايد و حاج ميرزا حسين طهرانى در اينوقت مسن‌تر و مقدمتر از ديگران است .\r\nو در ميان اصحاب ميرزاى شيرازى كسى كه براى پيروى نمودن از سياست او بيش از همه استعداد بروز ميدهد آخوند ملا محمد كاظم خراسانى است .\r\nدر ايران مدعيان اعلميت بيشتر در طهران وجود دارند تا در بلاد ديگر و در ميان مدعيان طهران از همه مصرتر حاج ميرزا حسن آشتيانى و بعد از او حاج شيخ فضل اللّه نورى است اگرچه مقام علم و فضل اين دو تن تا يك اندازه مسلميت دارد اما نه به آن حد كه دعوى اعلميت نمايند خصوصا كه در عالم ديانت و پرهيزگارى محل توجه عامه نميباشند با اين تفصيل اين دو عالم روحانى با جدوجهد شديد هريك در مقام خود ميكوشد كه قسمت مهمى از اعتبارات ميرزاى شيرازى را به خود تخصيص داده باشد اولى بمناسبتهائى كه اخيرا بعد از واقعه دخانيه با ميرزاى شيرازى حاصل نموده .\r\nو دومى بمناسبت اينكه از خواص اصحاب ميرزاى مرحوم بوده است .\r\nبالجمله بلندپروازيهاى بىاندازه اين دو شخص براى رسيدن مقامات عالى به زودى بواسطه سنگى كه ناگهان از دست غيب ببالهاى گشوده آراسته آنها خورده خاتمه مييابد و ايشان را جاى خود مينشاند .\r\nشرح واقعه آنكه اوراقى بطور شبنامه هفتگى در طهران توسط پست شهرى كه تازه ايجاد گشته توسط اشخاص مجهول بطور خفا منتشر مىشود شبنامهاى مزبور مشتمل است بر سوانح عمرى حاج ميرزا حسن و حاج شيخ فضل اللّه با تذكر دادن رفتارهائى را كه به نظر نويسندگان غير متناسب با رتبه روحانيت از آنها صادر شده است .\r\nبديهى است اين كار بدست هركس مىشود بىموافقت همكارهاى اين دو شخص كه نميخواهند آنها تقدم بجويند نميباشد .\r\nچند ماه كاغذپرانى مزبور بر ضد اين دو رئيس روحانى دوام مىكند و هردفعه كه صادر مىشود بر اعتراضات خود افزوده بيشتر موجب تشتت افكار ميگردد .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nاين اول دفعه استكه يك مطلب مهم منطقى بطور شبنامه آن هم مرتب و منظم در اين پايتخت منتشر مىشود بىآنكه معلوم گردد گوينده و نويسنده و توزيع‌كننده چه اشخاصى و در چه كسوت و حرفتى ميباشند و اين اطلاعات خصوصى را از كجا تحصيل مينمايند .\r\nانتشار اوراق مزبور نه تنها آن دو رئيس روحانى را از بلندپروازى بازميدارد بلكه ديگر روحانيان و روحانىنمايان را تهديد مينمايد .\r\nبعد از اين واقعه دو تن از رؤساى روحانى طهران كه با دو رئيس سابق الذكر رقابت دارند پيش پاى خود را براى توسعه دادن دايره رياست روحانى و تصدى امور قضائى بازتر ميبينند و آن دو تن آقا سيد على اكبر تفرشى و آقا سيد عبد اللّه بهبهانى ميباشند و اين دو شخص نيز با يكديگر رقابت دارند .\r\nدر خاتمه اين فصل تذكر داده مىشود كه حوادث واقعه سياسى در دنيا عموما و در ايران خصوصا بضميمه اقتضاى وقت و آثار بيدارى كه در قوه جوان ايرانى هويدا گشته و مخصوصا آثارى كه از اقدامات وطن‌پرستان و تجددخواهان در سالهاى آخرين بروز نموده سبب مىشود كه مغزها از خرافات اندكى خالى شده و ديگر چندان وقعى بعوام‌فريبى روحانىنمايان نميگذارند .\r\nبلى روحانيت حقيقى خورشيدى است كه سر در نميآورد مگر از افق گريبان روحانى حقيقى و يك جامعه وقتى دچار مرض انحطاط اخلاقى شد بوجود عالى و دانى افراد برحسب استعداد ذاتى كه دارند سرايت مينمايد و روحانيت بازيچه دست اشخاص خودپسند طمعكار ميگردد .\r\nديگر آنكه بعد از واقعه دخانيه و اعتبارات فوق العاده كه از اين راه در مركز رياست روحانى هويدا شد و روحانيان پيرو سياست مركز هم از آن استفاده اعتبارى كردند عموم روحانيان باستثناى وجودهاى مقدس منزه روحانى ميكوشند تا در سياست مملكت دخالت نموده از اين راه بر اعتبارات خود بيفزايند در صورتى كه امتزاج سياست و روحانيت نه تنها دامان روحانيت را لكه‌دار بلكه اساس سياست را هم متزلزل ميسازد\r\nباوجود اين دولتيان در برانگيختن روحانىنمايان در برابر روحانيان حقيقى\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nبراى شكستن صورت و برهم زدن عظمت آنها كوتاهى نمينمايند و در سايه اين سياست باطل براى تاخت‌وتاز روحانىنمايان طماع و روحانىزادگان بىسواد ميدان وسيعى تهيه مىشود كه بواسطه وجود آنها خرابى كار روحانيت و تزلزل اساس سياست هردو بر زيادت ميگردد .\r\nبهر صورت دخالت اضطرارى ميرزاى شيرازى در امر سياست گرچه براى حفظ استقلال مملكت و نگاهدارى از تجاوزات بيگانگان بسى سودمند بود و ليكن بذرى در مزرعه روحانيت پاشيده شد كه معلوم نيست چه حاصلى بروياند و چه نتيجه در آينده براى سياست و روحانيت اين مملكت داشته باشد و كدام دست قوى بتواند اين خلط و مزج را برهمزده هريك از سياسيون و روحانيون را باداى وظيفه خود وادارد .\r\n\r\nفصل بيست و يكم قتل ناصر الدين شاه\r\nدر سال 1313 يكهزار و سيصد و سيزده كه چهل و نه سال هجرى از سلطنت ناصر الدين شاه ميگذرد خاطر وى بر آن تعلق ميگيرد كه چون سال پنجاه در رسد بنام قرن دوم سلطنت جشن بزرگى گرفته بر عظمت و اعتبار خود بيفزايد .\r\nدر ايران سى سال يكقرن است و به اين قاعده سال شصتم قرن دوم و لكن عشق شاه صاحب قران بشنيدن عنوان ذو القرنين او را بر آن ميدارد كه سال پنجاه سلطنت را قرن مقرر دارد .\r\nناصر الدين شاه را ديدن اوضاع روزگار و اطلاع بر افكار جديد و مخصوصا آنچه اخيرا در ايران بروز نموده با نكوشهاى بسيار كه از او در رعايت ننمودن حقوق ملت در جرايد خارجه مىشود بضميمه خستگى از عيش‌ونوش و شهوت‌رانى كه باقتضاى سن براى او حاصل شده بر آن ميدارد هرچه بتواند براى خلق اسباب رفاه و آسايش فراهم نموده قلب ملت را به خود جلب نمايد .\r\nچنان كه در اواسط اين سال ماليات نان و گوشت را كه موجب گرانى اين هردو\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمىباشد و عموم مردم مخصوصا فقرا بارزانى آنها نظر دارند معاف ميدارد تا به اين وسيله قلب عموم را بشركت نمودن با شوق و شعف در كار جشنى كه در نظر دارد همراه و متوجه سازد .\r\nمعاف گشتن ماليات مزبور باندازه‌ئى در مردم حسن اثر مينمايد كه بصرافت طبع آنها را بچراغان كردن طولانى براى اظهار تشكر از دولت واداشته دنباله آن كشيده مىشود تا ماه ذى القعدة الحرام كه دولت شروع مينمايد به تهيه ديدن اسباب جشن قرن پادشاهى .\r\nميرزا على اصغر خان صدر اعظم و ديگر رجال دولت براى اين جشن تدارك فوق العاده ميبينند نقشه‌هاى مفصل ميكشند و ميخواهند چند شب تمام مملكت را چراغان نموده در طهران و در تمام ولايات آتش‌بازى مفصل كرده خوان نعمت پادشاهى را در همه جا گسترده از طبقات مختلف تا آنجا كه بتوانند مهمانى نمايند .\r\nو هم علماء و امراء و بزرگان را بخلعتهاى فاخر از جانب دولت مفتخر ساخته از انعام و اكرام عمومى نمودن به قدر امكان دريغ ندارند .\r\nاعيان و اشراف مملكت هريك به قدر استعداد خود براى تقديم حضور همايونى تحفه قابلى مهيا مينمايند حكام بلاد و مأمورين دولت در همه‌جا از داخل و خارج تقديميهاى لايق مهيا ميسازند شعراء و ادباى مملكت قصيده‌ها گفته تاريخها و تهنيت نامها سروده شاه را بنام ذو القرنين ياد نموده به خود وعده گرفتن جايزه‌ها ميدهند .\r\nخصوصا كه شاه مقرر داشته آثار ادبى كه در موضوع اين جشن از دانشمندان مملكت ظاهر گردد به صورت لوحه‌هاى نفيس در موزه همايونى بيادگار ضبط گردد .\r\nبالجمله تهيه‌ها از طرف دولت و ملت تا نيمه اين ماه ديده مىشود رآيتهاى كهنه دولتى را از بلاد بطهران ميفرستند كه تجديد گردد .\r\nسفراى فوق العاده دول براى عرض تبريك و تهنيت اغلب بطهران وارد شده و بعضى در راهند به زودى وارد ميگردند .\r\nتجار و كسبه اسباب زينت و چراغانى از خانها بمغازه‌ها و دكاكين مىبرند ساعت بساعت بر زينت و آرايش شهرها افزوده مىشود و در طهران از همه‌جا بيشتر .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nمقرر است كه از هيجدهم ماه ذى القعده جشن شاهانه شروع گردد .\r\nشاه به خيال ميافتد روز جمعه هفدهم ماه مزبور را محض توسل بارواح مقدسه انبياء و اولياء و مباركى جشن و طلب عفو و بخشش از خطاهاى گذشته و درخواست توفيق و سعادت در آتيه از خداوند متعال بمزار ناصر الدين شاه قاجار\r\nحضرت عبد العظيم كه بمسافت چند ميل در جنوب طهران واقع است مشرف گردد .\r\nشاه در اين روز ناهار را در زاويه مقدسه مهمان صدر اعظم است و صدر اعظم در باغ مادر شاه تهيه بسيار براى ناهار ديده است .\r\nشب جمعه نگارنده به حضرت عبد العظيم مشرف شده ساعتى از شب ميگذرد در يكى از ايوانهاى غربى صحن مقدس كه متصل بدالان شمالى صحن است نشسته انتظار رفيقان را ميكشد كه به شهر مراجعت نمايد در تاريكى زاويه ايوان شخصى در لباس كسبه ديده مىشود كه صورتش درست تميز داده نميشود اين شخص ميرزا رضاى كرمانى است كه گوشهء تاريكى سرپا نشسته دستها را به روى زانو و سر را به روى دستها گذارده در درياى فكر و خيال فرورفته بىآنكه تغيير وضعى\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبه خود بدهيد يا كلمه‌ئى بگويد در اين حال دو تن از زوار در طرف ديگر ايوان نشسته با يكديگر صحبت داشته در ضمن سخن ميگويند فردا شاه به زيارت ميآيد قرق هم نميباشد چون تاكنون رسم بوده است هر وقت شاه به اين مزار مشرف ميشده صحن و حرم را به كلى قرق مينموده‌اند .\r\nدر اينوقت كه شاه از ملت اطمينان يافته تصور نميكند كسى در كمين او بوده باشد و هم ميخواهد خود را در مجامع عمومى داخل نموده با همه يگانگى نمايد اين عادت را برهم زده بىقرق بصحن و حرم وارد ميگردد و چيزى كه هرگز بخاطرش خطور نمينمايد اين است كه ميرزا رضاى ستمديده دلريش آماده انتقام كشيدن از ستمگر خويش در ميان اين جمع بوده باشد .\r\nخلاصه بمحض آنكه از زبان اين دو تن از زوار شنيده مىشود شاه فردا به زيارت ميآيد و قرق هم نميباشد مجسمه فكر و خيال در تاريكى زاويه ايوان بجنبش آمده سر از روى دست و زانوى تحسر برداشته از روى تعجب ميگويد شاه ، شاه فردا اينجا ميآيد قرق هم نيست .\r\nنگارنده از ديدن اين حال و شنيدن اين سخن تعجب‌آميز از كسى كه در ظرف چند دقيقه كه بفاصله كمى نزديك نشسته جز سكوت و بيحركتى چيزى نديده تعجب نموده تصور مىكند اين شخص عارض دلخسته‌ايست كه ميخواهد بيواسطه عريضه‌ئى بشاه خود داده باشد .\r\nرفقا ميرسند نگارنده هم به شهر بازگشت مينمايد فراى آن روز يكساعت و نيم پيش‌از ظهر از خيابان ناصريه به طرف لاله‌زار بمهمانى يكى از دوستان ميروم روبروى درى كه از خيابان ناصريه بارگ گشوده است معدودى از غلامهاى كشيكخانه همايونى ديده ميشوند كه در دو طرف خيابان ايستاده انتظار بيرون آمدن موكب شاهانه و حركت نمودن به حضرت عبد العظيم را دارند .\r\nكالسگه شش اسبه محاذى درب اندرون انتظار درآمدن شاه را از حرم‌سرا ميكشد سوارها با حال پريشانى پينكى ميزنند پيداست از نرسيدن جيره و مواجب بفلاكت افتاده‌اند و از آنها مفلوكتر اسبهاى سوارى آنها است كه لاغرى و پژمردگيشان\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nاز ستمكارى رؤساى اصطبل و صاحبمنصبان كشيك‌خانه در طمع نمودن بعليق آنها شهادت ميدهد .\r\nبالجمله از وضع سوارى شاه و حالت همراهان او آثار نااميدى هويداست و بدان ميماند كه در دلها حادثه نزديك و خطر بزرگى اثر نموده باشد .\r\nنگارنده بميهمانى رفته ساعتى از ظهر ميگذرد با يكى از دوستان كه شخص بى اعتنائى به دنيا مىباشد از بىاعتبارى زندگانى اين عالم صحبت ميداريم كه پيشخدمت از در درآمده ميگويد سربازهاى قراول در خانه را فشنگ « 1 » داده ميگويند در حضرت عبد العظيم كسى بشاه تير انداخته كارگر نشده .\r\nرفيق بىاعتناى بدنياى من ميگويد اين شاهد صدق گفتار است كه از در درآمده ما را متنبه ميسازد رسيدن اين خبر دوستان را متفرق نموده هريك بجانب منزل خود روانه ميگردد در مردم اضطرابى هويداست سوار قزاق در شهر ميگردد رجال دولت با يكى دو نفر سوار مسلح حركت ميكنند كه اينها همه علامت گذشتن كار شاه است اما پىدرپى خبر منتشر مىشود كه بشاه آسيبى نرسيده به زودى مراجعت خواهد كرد بعضى ميگويند مجروح گشته بعضى ميگويند درگذشته و حقيقت امر بر عامه مستور است تا فرداى آن روز كه مكشوف ميگردد .\r\nشرح واقعه آنكه ميرزا رضا از آن وقت كه در شب جمعه شنيده است شاه به زيارت ميرود و قرق هم نميباشد شاهد مقصود را در آغوش ديده خود را بآرزوى ديرينه رسيده مىبيند شايد هم از پيش در انتظار چنين روزى بوده است .\r\nميرزا رضا از ديرزمان ماليخولياى كشتن ناصر الدين شاه را در مغز خود ميپرورانيده ستمكاريها و حبس و زجرهائى كه از مأمورين دولت مىديده و ميكشيده به اين ماليخوليا قوت ميبخشيده است چند سال در موقع تعزيه‌خوانى تكيه دولت كه او در غرفه حاج محمد حسن امين الضرب خدمت مينموده چون شاه براى داخل نمودن بگردش غرفه‌ها ميرسد ميرزا رضا ميخواهد با كارديكه دارد مقصود خود را انجام داده باشد اما احتياط مىكند كه مبادا كارگر نگشته كامياب نگردد و كارها بدتر و سختر بگردد و همچنين در\r\n\r\n\r\n","description":"","footnote":"\r\n( 1 ) رسم است بسربازان تفنگ ميدهند بىفشنگ و در وقت ضرورت به آنها فشنگ داده مىشود .\r\n","page_name":" 141 ","page_number":141},
  {"content":"\r\n\r\nمواقع ديگر اين عزم را داشته و رعايت احتياط را نموده دست نگاه داشته است و آيا از كلمه‌ئى كه شاه بطور خصوصى زير عكس او مينويسد و در فصل 18 نوشته شده و هم از احتياطهاى شاه كه ميسپرده است به او تذكره ندهند كه وارد ايران بشود نميتوان پىبرد كه شاه نيز از او بدگمانى شديد داشته است ؟\r\nميرزا رضا در موقعى كه از قسطنطنيه به طرف ايران حركت مينمايد همين ماليخوليا را در سر دارد و آرزويش در دنيا كشتن ناصر الدين شاه است معاشرت چندين ماهه اخير او با سيد جمال الدين و حوزه بيداران ايرانى آنجا مخصوصا همشهريهاى خودش هم البته اين انديشه را در وجود او قوت داده او را تشويق نموده است .\r\nميرزا رضا همه‌جا با اين انديشه زندگانى مىكند از روى همين فكر در مازندران طپانچه ميخرد و از روى همين خيال در حضرت عبد العظيم اقامت مينمايد .\r\nچيزى كه محل نظر است اين است كه آيا امين السلطان صدر اعظم و اشخاص محرم او مانند حاج محمد حسن امين الضرب از بازآمدن ميرزا رضا به اين مملكت خبردار هستند يا نه و اينكه محمد حسنخان اعتماد السلطنه چرا مورد بدگمانى شاه مىشود اعتماد السلطنه با ميرزا رضا چه آشنائى دارد با صدر اعظم چه خصوصيت تازه حاصل نموده و بالاخره بمرگ طبيعى از دنيا ميرود يا مسموم ميگردد اگر مسموم شد بدست كى و بدستور كى مىشود شايد در آينده بشود تحقيقى در اين موضوع كرد .\r\nحاج سياح محلاتى ميگويد به احتياط اينكه مبادا ميرزا رضا اقدام بكارى كند كه باز موجب گرفتارى من بگردد بامين السلطان مينويسم ميرزا رضا به اين شهر آمده مراقب او باشيد اما او نخوانده و نشنيده گرفته به روى خود نميآورد .\r\nگفتم صدر اعظم از آمدن ميرزا رضا خبر داشته باشد و ندانسته بگيرد بلى ممكن است چونكه صدر اعظم يقين حاصل كرده شاه بعد از گذشتن جشن بيفاصله بواسطه دسيسه‌كاريهاى كامران ميرزا و ظل السلطان و ديگر دشمنان او رشته امور دولت را از دست وى و از دست برادرانش و بلكه از دست اقارب و ارحامش كه در كاراند خواهد گرفت و خانواده او را به كلى برخواهد چيد و شايد خطر جانى هم متوجه او بگردد .\r\nو اين حقيقتى است كه چندان قابل انكار نيست چه دشمنى دشمنان صدر اعظم\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nبه حد كمال رسيده شاه نيز از قهر كردنهاى پىدرپى او بجان آمده بنقدينه وافرى كه برادرش ميرزا اسمعيل خان امين الملك و بستگان او جمع‌آورى نموده‌اند چشم طمع دوخته بعضى از كسانى كه تصديق دارند شاه باطنا از امين السلطان دلگير شده و اگر مانده بود و ايام جشنش ميگذشت قطعا او و خانواده‌اش را از كار خارج ميكرد سبب را چنين ميگويند كه شاه در نظر داشته است باصلاحاتى در امور مملكت اقدام نمايد و با بودن رشته امور بدست صدر اعظم و دست‌نشاندگان او امكان‌پذير نبوده چه آن اصلاحات بدست رجال تجددخواه بايستى انجام بگيرد و آنها اغلب مخالفين امين السلطانند\r\nبر نگارنده صحت اين قول معلوم نيست چه اگر شاه اصلاحاتى هم در نظر داشته است چيزى نبوده كه حاجتمند دست تجددخواهان بوده باشد .\r\nبالجمله گويند شاه عادت داشته نقشه‌هاى خيالى خود را كه بعد ميخواسته اجرا كند از پيش يادداشت مينموده يادداشتهاى مزبور نزد يكى از زنهاى محرم او سپرده ميشده است .\r\nاينجا نظرى بايد بحرم شاهى كرد همان حرمسرا كه نگارش شرح احوال آن را يك جلد كتاب بزرگ كافى نميباشد .\r\nصدر اعظم با حاجت شديد كه به باخبر بودن از افكار خفيه شاه دارد چگونه مىشود در اين حرمسرا روابط خصوصى نداشته براى اطلاع از اخبار مهم راه مطمئنى تحصيل نكرده باشد بواسطه خواجه‌سرايان ، خدمتگاران و بلكه بعضى از خود خانم‌ها كه در محيط مملو از رقابت با يكديگر زندگانى مينمايند و هريك از آنها همه‌گونه حاجت به شخص اول دولت آن هم شخص اول خراج با اقتدار دارند .\r\nيك قضيه خصوصى نيز پادرميانى مينمايد كه وسيله خوشبختى و خوشوقتى براى صدر اعظم گشته راه او را تا نقطه قلب و دماغ ناصر الدينشاه باز مينمايد و آن اينست :\r\nناصر الدينشاه در حرمسراى پرجمعيت خود اخيرا به دختر باغبان‌باشى خويش تعلق خاطر يافته اين دختر به زودى سوگولى حرم ميگردد .\r\nپس از چندى بواسطه گوشه چشمى كه از شاه به خواهر كوچكتر خود مشاهده نموده مكدر گشته روى خوش بشاه نشان نميدهد شاه بهر وسيله براى رام نمودن\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nقلب وى متوسل ميگردد .\r\nحتى به اين وسيله كه صدر اعظم اين خانم را بتوسط خواجه‌سرايان نصيحت كند فرستاده صدر اعظم به اين بهانه با خانم دختر باغبان‌باشى ملاقات نموده قلب رميده او را از شاه بجانب صدر اعظم جلب نموده وسيله تحصيل خبرهاى خصوصى حرمسرا بهتر بدست ميآيد و ميفهمد كه بعد از جشن كار او و خانواده‌اش ساخته است از روى اين نظريات است كه تصور كرده مىشود صدر اعظم از بودن ميرزا رضا در حضرت عبد العظيم و از سوء قصد او نسبت بشاه شايد بى خبر نبوده و ببرطرف شدن دشمن جان و مال خود نارضائى نداشته است چيزى كه تصورش مشكل است اين است كه ميرزا رضا مدتى در طهران و در حضرت عبد العظيم مانده جمعى از دوستان او از ورودش باخبر باشند و با همه خبرنگاران كه كامران ميرزا در طهران و اطراف دارد شاه و پسرش از بودن ميرزا رضا در اين شهر بالمرّه بى خبر مانده باشند و باز نظرها مختلف است كه انديشه شاه‌كشى ميرزا رضا اخيرا از كجا مدد يافته و اينك مسبب حقيقى قتل شاه چه اشخاصى ميباشند در صورتى كه ميرزا رضا اعمال خود ناصر الدينشاه است كه به اين صورت در آمده و هر مددى از هركجا به او رسيده باشد از نتيجه همان اعمال مىباشد .\r\nخلاصه ميرزا رضا پيش از ظهر روز جمعه هفدهم ذى القعده هزار و سيصد و سيزده هجرى چشم رؤساى خدام حرم را دور ديده طپانچه كوچك خود را با دل بزرك و مغز پر از حس انتقام برداشته با عريضه‌ئى بحرم وارد شده در سمت جنوب روبروى درى كه بجانب امامزاده حمزه گشوده است خود را بضريح ميچسباند مانند كسى كه التجاء آورده باشد و تضرع و زارى بدرگاه الهى نمايد چون اول دفعه است كه شاه بى قرق بصحن و حرم وارد مىشود زن و مرد در صحن اجتماع نموده كه شاه را ملاقات نمايند معدودى فراش و يساول هم كه پيش روى شاه حركت ميكنند متعرض كسى نشده مردم را پيش‌وپس نمينمايند . بديهى است اين چند نفر مستحفظ هم با شاه بايوان و حرم وارد نشده همراهان شاه در حرم دو سه تن از خلوتيان و يكى دو تن از رؤساى خدام مزار مقدس ميباشند .\r\nو اما صدر اعظم بباغ مادر شاه كه محل ميهمانى است رفته تنظيمات آنجا را\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nميبيند و مراجعت نموده در سر كوچه غربى كه اول بازار واقع است انتظار ورود شاه را ميكشد در اين وقت امين الملك در صحن مقدس با رؤساى خدام ايستاده دستور تنظيمات را ميدهد كه از طرف برادر احضار ميگردد امين الملك با رؤساى مزبور بيرون آمده ميبيند صدر اعظم در كالسكه نشسته غليان ميكشد و با وجد و سرور بسيار بوى رو كرده ميگويد نوشته مهمى را گم كرده بودم حالا بخاطرم آمد كجا گذارده‌ام اين است علت خوشحالى من صدر اعظم امين الملك و خدام را بىآنكه كارى به آنها داشته باشد احضار نموده معطل نگاهميدارد تا شاه ميرسد و همه باتفاق بصحن آمده شاه وارد حرم مىشود و صدر اعظم در ميان ايوان با بعضى از رجال دولت قدم زده بيرون آمدن شاه را انتظار دارد شاه زيارت را تمام كرده بجانب غربى حرم روانه مىشود كه از در طرف جنوب خارج شده امامزاده حمزه را زيارت نموده برگردد :\r\nخدام حرم اندكى مردم را پيش‌وپس مينمايند كه راه گذشتن شاه را بازنمايند و باينواسطه جمعى از زنان زيارت‌كننده خود را بزاويه حرم ما بين جنوب و مشرق كشانيده رو گشاده و نيمرخ بانتظار ديدن شاه ميايستند صف اول اين جمعيت زنانه محاذى در و متصل به همين موضع از ضريح مطهر است كه ميرزا رضا بدانجا التجاء آورده\r\nشاه از زاويه مغرب و جنوب پيچيده پيش از آنكه روبروى در رسيده از حرم بيرون برود چشمش بجانب زنان افتاده حواسش متوجه پيش‌روست و از طرف چپ به كلى غافل در اين وقت ميان او و قاتلش بيش از يكقدم فاصله نيست .\r\nميرزا رضا بدون هيچگونه مانع شاه را در كنار خود ديده پشت به طرف زنها نموده عريضه را در دست و طپانچه را زير عريضه پنهان نموده دست خود را دراز مىكند كه عريضه خود را بشاه برساند تغيير وضع دادن او و دراز شدن دستش براى دادن عريضه شاه را از توجه بزنان منصرف و به او متوجه ميسازد اما اين توجه بيش از يك چشم برهمزدن نيست كه قلب او هدف تير انتقام ميگردد پس از رسيدن تير بقلب شاه انقلاب شديد در حرم روى داده زن و مرد فرار مينمايند شاه بىآنكه سخنى گفته باشد يكقدم به طرف در جنوبى برداشته همانجا آهى كشيده در حالى كه همراهان ميخواهند او را نگاهداشته باشند بر زمين خورده جان ميدهد و نعش او را ميكشند\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nبمقبره جيران كه در فاصله بين الحرمين واقع است و اكنون جزو فضاى مدفن اوست\r\nميرزا رضا پس از كشتن شاه طپانچه را انداخته ميخواهد فرار كند كه بعضى از زوار او را نگاهداشته خلوتيان و خدام رسيده كتك‌زنان او را از حرم بيرون كشانيده بصحن مقدس مىبرند .\r\nيكى از همراهان شاه كمى از گوش او را با قلمتراش بريده خون جارى ميگردد مردم نيز به قصد كشتن او آزار فراوانش مينمايند .\r\nصدر اعظم در حالتى كه با اضطراب ميخواهد بحرم داخل شده از حال شاه خبر بگيرد بهر ملاحظه باشد نميخواهد ميرزا رضا باينصورت بدست مردم كشته شود فرياد مىكند او را نكشيد كسى گوش نميدهد . بالاخره فرياد مىزند صدر اعظم ميگويد او را نكشيد مردم اسم صدر اعظم را شنيده دست از رفتار خود كشيده قاتل را بدست مأمورين دولت داده او را بمحبس مىبرند .\r\nميرزا على اصغر خان صدر اعظم اگرچه از رجال باسياست درجه اول شمرده نميشود ولى داراى هوش و جربزه سرشارى است همان هوش ذاتى او را رهبرى كرده تذكراتى ميدهد كه از مانند او اشخاص اين گونه تذكرها دور به نظر ميآيد اول تذكر مانع شدن از كشته گشتن كشنده شاه است بىآنكه معلوم گردد همدستان او كيانند تذكر دوم آنكه قتل شاه را پنهان و او را به صورت زندگان بمقر سلطنت بازگرداند تا از انقلاب و اغتشاش منتظر الوقوع در اين‌گونه مواقع جلوگيرى شده باشد .\r\nصدر اعظم در اينحال بيش از همه‌كس از دشمن ديرينه خود كامران ميرزا كه وزير جنگ و حاكم طهران است انديشه دارد صدر اعظم ميداند كه در اين موقع كامران ميرزا ميتواند دشمنيهاى ديرينه خود را درباره او تلافى نمايد خصوصا كه او بر ضد سلطنت مظفر الدين ميرزا مىباشد و از هيچ اقدام براى رسيدن به مقصد دريغ نخواهد كرد صدر اعظم براى جلوگيرى از اقدامات اين دشمن اگرچه يكى دو ساعت هم بوده باشد وقت لازم دارد اينست كه از انتشار خبر قتل شاه پيش از ورود به شهر جلوگيرى مينمايد و براى تحصيل قدرت و رسميت ميخواهد اول وليعهد دولت را باخبر نموده كشته شدن شاه وقتى منتشر گردد كه جانشين وى مشخص شده باشد .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nبهر صورت صدر اعظم در عين پريشان‌حواسى و با اسباب بسيار مختصر كه در دست دارد خود را نباخته دست و پاى خويش را گم ننموده مانند كسى كه از پيش فكر عميق در اجراى اين نقشه نموده باشد بعد از قرق نمودن صحنها و بستن درها جسد شاه را به اين عنوان كه در حال غشوه و ضعف است در آغوش چند تن از خلوتيان از در كوچكى كه در گوشه صحن معروف بصحن جيران است بيرون برده در كالسكه سلطنتى نشانيده خود پهلوى مرده نشسته فرمان حركت ميدهد و امرونهى مينمايد .\r\nمردم كه موكب سلطنت را ميبينند بصورتيكه رفته بازميگردد در كشته شدن شاه ترديد نموده بلكه بزندگانى او اميدوار ميگردند .\r\nصدر اعظم به اين ترتيب و تدبير از هر حادثه خطرناكى جلوگيرى نموده بدن شاه را بعمارت سلطنتى رسانيده پيش از هر كار با تلگراف وليعهد را كه در تبريز است اطلاع داده حكم تلگرافى بر صلاحيت خود براى هرگونه اقدامى كه لازم بداند صادر كرده با كمال قدرت در جايگاه شاه كشته شده و در مقام پادشاهى كه بعد از مدتى خود را باريكه سلطنت مىرساند نشسته كامران ميرزا را با تهديد شديد بجاى خود مينشاند و زمام امور لشگر و كشور را كاملا در دست اقتدار خود ميگيرد و پايتخت را منظم نگاه ميدارد .\r\n\r\nفصل بيست و دوم سلطنت مظفر الدين شاه\r\nمظفر الدين ميرزا به اين مناسبت كه مادرش شاهزاده خانم است بر برادران ديگر در رسيدن بمقام سلطنت تقدم جسته .\r\nاين شاهزاده ذاتا كم‌حال داراى ادراك محدود و بىاندازه عياش و خوشگذران است بحديكه سلامت بدن خود را هم فداى شهوترانى نموده .\r\nوليعهد در مدت طولانى اقامت آذربايجان بيكار و در حقيقت خانه‌نشين بوده چه همه وقت در مقابل خود والى مقتدرى را مانند فتحعليخان صاحب ديوان يا حسنعليخان\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nامير نظام و غيره مىديده است كه نه تنها زمام كل امور ايالت را در دست داشته بلكه در كارهاى شخصى او هم دخالت و بعبارت ديگر به او للگى و تحكم مينمايد .\r\nمظفر الدينشاه\r\nوليعهد بواسطه نداشتن اجزاى قابل و نارسائى تدبير خود در اداره كردن امور زندگانى همه‌وقت بىپول معطل سرگردان و گرفتار دست طلبكار است .\r\nناصر الدين شاه كه حب حيات و علاقه به طول عمر بر هر علاقه‌ئى در وجودش غلبه\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nدارد ذاتا بآنكس كه در انتظار مرگ او نشسته توجهى ندارد گرچه فرزند خود بوده باشد .\r\nو بعلاوه به دو فرزند ديگر مسعود ميرزا و كامران ميرزا آنقدر بال و پر داده كه در هواى سلطنت هم پرواز مينمايند و اين خود مزيد شكسته بالى وليعهد است والى آذربايجان هم هركه باشد براى استقلال شخصى خود وليعهد را درمانده و پريشانحال ميپسندد .\r\nوليعهد بواسطه اين اسباب و اسباب ديگر كه سرآمدش همان محدود بودن فكر اوست در سالهاى آخر عمر پدرش با نهايت فلاكت و پريشان روزگارى در تبريز امرار حيات مينمايد در اين صورت چندان هم نميتوان او را ملامت كرد اگر خود را در آغوش عياشى و شهوت‌رانى انداخته باشد .\r\nشكوه السلطنه مادر وليعهد از زنهاى محترم ناصر الدين شاه است و تعصب مذهبى زياد دارد و در اختلاف شيخى و متشرعه كه در اين قرن بروز كرده و طريقه شيخى قوت گرفته است شكوه السلطنه پيرو آن طريقه گشته وليعهد هم بمتابعت مادر خود و منسوب او ميرزا محمد خان امير الامراء كه رئيس در خانه اوست بطريقه شيخى متمايل شده خود را بيش از آنچه هست مذهبى معرفى مينمايد و بحاج محمد كريمخان كرمانى و اولاد او اظهار ارادت مىكند .\r\nبهتر اين است در اين موضوع عبارت كتابى را كه ميرزا محمد خان مجد الملك نوشته موسوم برساله غيبى اينجا نقل نمايد مينويسد :\r\nعنقريب وليعهد دولت ايران را تشويقات اندرونى و بيرونى منسوبان امى او كه امت معتبرى هستند شيخى مقتدرى خواهند كرد و او را عصبيت اين مذهب بعملى وا ميدارد كه از حوصله دولت و ملت خارج باشد و از براى ملت وليعهدى تعيين مىكند كه مردود ملت بوده باشد .\r\nبالجمله وليعهد با آن عالم عياشى كه در خلوت از هيچگونه ارتكابى خوددارى ندارد در ظاهر نمازگذار و دعاخوان ، روضه‌شنو سيدپرست ، دعاگير ، نذرونيازده مىباشد چونكه شنيده است به اين توسلها ميتواند تمام گناههاى خود را امرزيده شده بداند .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nوليعهد اخلاق خود را از هرجهت بخلوتيان و نوكرهاى مقربش نيز سرايت داده و اين طبيعى است كه زيردستان در اخلاق و آداب پيرو زبردستان خويشند .\r\nدر سالهاى آخرين رياست در خانه وليعهد بعبد المجيد ميرزاى عين الدوله رسيد اين شاهزاده فرزند عضد الدوله نوه فتحعليشاه قاجار است .\r\nعين الدوله\r\nدر پيروى نمودن از اخلاق و عادات وليعهد از ديگر چاكرانش كوتاهى ننموده در اين وقت پيشكارى كل آذربايجان را هم دارد .\r\nديگر از مقربان درگاه وليعهد حسين پاشا خان ملقب بامير بها در جنگ مىباشد\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nامير بهادر جنگ رئيس كشيكخانه وليعهد است خود را در مذهب متعصب مينماياند اين شخص اگرچه عامى است و از اوضاع روزگار بى خبر ولى كاركن و با عزم و استقامت است .\r\nاز خانواده نظام العلماى تبريز چند تن پير و جوان از مقربان وليعهدند و نيز از اولاد حاج صدر الدوله اصفهانى نواده‌هاى حاجى محمد حسينخان صدر اعظم چند تن از خلوتيان و مقربان او ميباشند .\r\nميرزا محمود خان حكيم الملك هم طبيب وليعهد است و نفوذ تام در وجود او دارد وليعهد در ميان اجزاى خود يك سيد محترم هم دارد كه به او اظهار ارادت مينمايد و اين شخص آقاى بحرينى مىباشد وليعهد چون از رعد و برق و انقلابات هوائى ترسناك مىشود به سيد مزبور پناه برده در سايه رداى او وحشت خود را بر طرف مينمايد .\r\nسيد و اولاد او هم وليعهد را باخلاقى كه بيشتر موجب حاجتمندى او بايشان و مزيد استفاده نمودن آنها بوده باشد تشويق مينمايند .\r\nاين مردم كه سالها در آذربايجان در خدمت وليعهد بفلاكت گذرانيده انتظار ميكشيده‌اند وليعهد شاه شود و بنوائى برسند در اين وقت با هواهاى بلند با آرزوهاى بسيار با كيسه‌هاى خالى و مغزهاى پر از طمع مصمم آمدن بطهران و رسيدن بمقامات عالى ميباشند .\r\nعين الدوله كه اردوى وليعهد در تحت رياست او بمقر سلطنت ميرسد خود را از حالا صدر اعظم ميداند امير بهادر جنگ خود را سپهسالار ميشناسد .\r\nو بالجمله همراهان وليعهد مشاغل عالى دولتى و فرمانفرمائى ايالات و ولايات را در ميان خود در عالم خيال تقسيم نموده هيچكس از رجال ناصر الدينشاه را در مقابل خود قابل اعتناء نميدانند .\r\nپس از رسيدن مژده سلطنت بوليعهد بضميمه مبلغى پول نقد براى تدارك مسافرت فرزند ارشد خود محمد على ميرزا را بجاى خود نشانيده بجانب طهران رهسپار ميگردد تا از طهران پيشكار كل به آذربايجان بفرستند .\r\nاينك باوضاع طهران بعد از كشته شدن ناصر الدين شاه و پيش از ورود مظفر الدين شاه نظرى بايد كرد بديهى است تهيه فوق العاده كه براى گرفتن جشن قرن دوم شاه\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nمقتول در طهران و در همه‌جا ديده شده بود از ميان رفته زيانى بر دولت وارد گشته سودى هم به كسى نرسيده است سفراى فوق العاده كه براى تهنيت جشن بطهران رسيده يا در راه ميباشند مأموريت آنها تبديل بتهنيت گفتن از تاجگذارى مظفر الدين شاه ميگردد .\r\nدر ايران در موقع تبديل سلطنت غالبا انقلاب و اغتشاش روى ميداده اشخاص صاحب نفوذ و ستمگرانى كه منتظر فرصت بوده‌اند از تجاوز نمودن بزيردستان خود در اين گونه مواقع دريغ ندارند .\r\nاما در حادثه قتل ناصر الدين شاه بجاى هرگونه اغتشاش مترقب الوقوع امنيت و آسايش حكمفرما ميگردد به دو سبب :\r\nاول آنكه قتل ناصر الدين شاه پادشاهى كه چهل و نه سال با كمال قدرت سلطنت نموده عموم بزرگان و گردن‌كشان مملكت را دچار وحشت و اضطراب ساخته بطورى كه جرأت نميكنند دست از پا خطا نمايند .\r\nدوم آنكه صدر اعظم در مدت چهل و چند روز تمام استعداد و قابليت خود را براى نگاهدارى مملكت بروز داده بحقيقت مملكت‌دارى مينمايد .\r\nصدر اعظم در مدت يك ماه و نيم چنان باقدرت و مواظبت حكومت نموده كه ميتوان گفت در تمام مدت سلطنت قاجار نه ايران چنين حكومتى به خود ديده و نه تهران چنين مركزيتى داشته است شاهزادگان و رجال بزرگ دولت مخصوصا كسانى كه ميان آنها و صدر اعظم صفائى نيست در اين مدت كاملا خانه‌نشين شده از مداخله در امور خوددارى مينمايند .\r\nو اما قاتل شاه چنان كه از سابق اشاره شد ناصر الدين شاه همه‌وقت در موضوع مقصرين سياسى اين سياست را به كار ميبرده كه نسبت بابيگرى و فساد عقيده به آنها بدهد در اين وقت هم همان سياست به كار رفته در طهران و همه‌جاى مملكت شهرت ميدهند كشنده شاه بابى و ارتكاب اين عمل از روى فساد عقيده بوده است .\r\nاين سياست نظر بسابقه‌ئى كه دارد و در اول سلطنت ناصر الدينشاه از طايفه بابى سوء قصدى به او شده زود در ذهن مردم دورونزديك جاى گرفته تنها معدودى از واقفين سياست ميدانند كشنده شاه بابى نيست و اقدام به اين عمل از روى فساد عقيده نميباشد .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nبالجمله بطلان اين سياست در اثر تبليغات مخالف از طرف بيداران ملت و در نتيجه استنطاقهائيكه از قاتل مزبور به عمل آمده به زودى بعموم مسلم ميگردد .\r\nنگارنده هم در ضديت با اين سياست باطل از زبان ميرزا رضا شعرى ساخته منتشر مينمايد تا مسلمانى و تشيع او ظاهر شده از هدف تير تهمت بابيگرى نجات يابد شعر مزبور بفاصله دو روز بهمت حاج محمد عليخان معروف بتفليسى كه يكى از آزاديخواهان است و در مجالس اعيان و اشراف مكرر حاضر ميگردد در طهران مشهور شده بولايات هم ميرسد به اين عنوان كه ميرزا رضا وصيت نموده اين شعر روى سنگ قبر او نوشته گردد و شعر اين است :\r\n محب آل محمد غلام هشت و چهار * فداى مردم ايران رضاى شاه شكار \r\nو از ديگر حوادثيكه بر نسبت بابيگرى ميرزا رضا مترتب ميگردد يكى اين است كه شاعرى و رقاء تخلص با پسرش بتهمت بابيگرى در محبس دولت است يكى از بستگان شاه ملقب بمعين السلطان كه ميشنود كشنده شاه بابى است بر تنفر او از هر بابى افزوده شده براى اطفاء حرارت قلب خود بمحبس رفته با حربه‌ئى كه در دست دارد اول پسر را پيش چشم پدر و بعد پدر را بقتل مىرساند .\r\nو اما شمه‌ئى از آنچه در استنطاقها از قاتل مزبور تراوش كرده است .\r\nبايد دانست كه صدر اعظم براى برائت ذمه خود از شركت داشتن در قتل شاه راه آمدوشد خواص را با ميرزا رضا در محبس باز گذارده چندان ممانعت نميكند از ديدار او و شنيدن عقايدش اين كار را اگرچه او براى حفظ خود مىكند اما ضرورة براى بيدارى ملت و برچيده شدن پرده از روى حقيقت امر سودمند است .\r\nخصوصا كه در ميان استنطاق‌كنندگان اشخاص باهوش وطنخواهى هستند كه ميدانند چه بپرسند كه جوابهاى وطن‌پرستانه قاتل مزبور در آگاهى مردم مؤثر بوده باشد رساله‌ئى كه در موضوع استنطاق ميرزا رضا بقلم ميرزا ابو تراب خان نظم الدوله نورى كه معاون نظميه طهران است و خود بشخصه مباشر استنطاق است نوشته شده مطلب را نيكو ظاهر ميسازد .\r\nاز شاهزادگان و رجال دولت و حتى از خواجه‌سرايان هم با وى ملاقات نموده\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nميرزا رضا با هريك باقتضاى استعداد او گفت و شنود كرده آنچه ميخواهند از زبان او بشنوند كه ديگرى را در اين عمل شريك خود يا مطلع از قصد خويش بخواند كامياب نميگردند و كشنده مزبور با قوت قلبى كه نظيرش كمتر ديده شده همه را باحساسات وطنخواهى ، دشمنى با ظالم و دوستى با مظلوم نسبت ميدهد يكى از مستنطقين ميپرسد شاه اخيرا رئوف و مهربان شده بود چرا او را كشتى جواب ميدهد بلى چنين است اما درخت كهنى بود كه در سايه آن حيوانات موذى جمع گشته بمردم آزار ميرسانيدند و دفع شر آنها جز بقطع آن درخت ممكن نميشد .\r\nبه ديگرى ميگويد صداى طپانچه من كه بلند شد تمام ستمكاران عالم به خود آمده بجاى خويش نشستند حاجى محمد كاظم ملك التجار كه مردى حراف است بملاقات او رفته در ضمن صحبت ميپرسد كدام انوشيروان عادل را پشت دروازه طهران سراغ داشتى كه ناصر الدينشاه را كشتى ميرزا رضا از شنيدن اين سخن سكوت عميقى كرده زان پس ميگويد در اين چند روزه در ميان همه سخنها كه از زبان هركس شنيدم سخنى به اين درستى نشنيده بودم و نكته مطلب پوشيده نيست .\r\nبالجمله تعيين آخرين تكليف ميرزا رضا موكول است به رسيدن شاه بطهران و صدور امر و اراده همايونى درباره او .\r\nموكب همايونى از تبريز دور و بطهران نزديك مىشود عموم مردم در همه‌جا منتظرند ببينند مظفر الدينشاه پس از ورود بمقر سلطنت و بعد از سانحه قتل پدر باقتضاى افكار تازه كه در عالم توليد گشته و ايران هم از آن افكار بالمرّه بىسروصدا نيست در تشكيل دولت جديد چه اقدامات اساسى مىكند و اساس سلطنت را روى چه بنيان خلل ناپذير ميگذارد رشته امور را بدست چه اشخاص ميدهد و از خود چه‌قدرت چه رأفت چه عدالت بروز خواهد داد كه ديگر خيال شاه‌كشى در دماغ ميرزا رضاهاى ايران توليد نگردد .\r\nخصوصا كه تنظيمات تازه دربار را با انتظام امور مملكت‌دارى بدست قدرت امين السلطان صدر اعظم ميبينند و امنيت موقتى عمومى را كه در اثر حوادث حاصل شده مشاهده نموده بر اميدواريها افزوده ميگردد .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nاين است كه با بيقرارى جلوس مظفر الدينشاه را بر اريكه سلطنت انتظار دارند .\r\nاما از طرف شاه - مظفر الدينشاه هرقدر بخواهد اخلاق و عادات چندين ساله خود را تغيير داده وضع زندگانى شبانه‌روزى خويش را عوض نموده برفتار و كردارى كه مناسب اين وقت و مقتضى اين مقام است شروع نمايد امكان‌پذير نيست چه عادت طبيعت دوم مىشود و طبيعى تغييرپذير نميباشد خصوصا كه توأم شود با ضعف مزاج كه لازمه‌اش ضعف فكر و اراده است مظفر الدينشاه تصور مىكند رسيدن بمقام سلطنت نتيجه‌اش اينست كه با دست باز و اقتدار كامل به آنچه كه تاكنون ميپرداخته بهتر و خوبتر بپردازد .\r\nمظفر الدينشاه همانكس كه از صداى رعد و از جهيدن برق وحشت مينمايد البته از شنيدن صداى طپانچه شاه‌كش و برق گلوله‌ئى كه بر قلب پدر بااقتدارش رسيده بيشتر متوحش ميگردد و اطرافيان تربيت شده باخلاق او خصوصا خلوتيان كودك‌صفت هم براى حصول تقرب و رسيدن بمقاماتيكه درنظر دارند در مدد دادن بقوهء واهمه او و در تشويق نمودن وى بمداومت كردن بكارهائى كه به آنها عادت نموده است كوتاهى نمينمايند .\r\nدر اين صورت اگر دوربين حساسى در برابر ديده گذارده از نزديك احوال روحى شاه و همراهان و اوضاع ظاهرى و باطنى اردوى همايونى را مشاهده نمائيم غير از نااميدى و باز هم نااميدى چيزى ديده نميشود .\r\nدر صورتى كه شخص خارج از جريان امور اين احوال و اين اوضاع را در دوربين خيال نميتواند ببيند .\r\nصدر اعظم كه در مركز سياست نشسته با يك دست مملكت را ميگرداند و با دست ديگر پادشاه را ميكشاند تا بكرسى سلطنت بنشاند البته بيشتر و بهتر احساس مينمايد كه احوال روحى شاه و همراهانش از چه قرار است بلى صدر اعظم هر ساعت در روى صفحه‌هاى تلگراف كه از اردوى همايون ميرسد با تأسف آيه‌هاى يأس و نااميدى را ميخواند و با ذره‌بين دقيق بدبختيهاى خود و مملكت را در فاصله ميان سطور اوراق مزبور مشاهده مينمايد .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nصدر اعظم با خانواده رضا قليخان لله‌باشى كه رئيس آنها اكنون عليقليخان مخبر الدوله داراى مقام ارجمند و پدر اولاد برومند مانند صنيع الدوله و مخبر السلطنه و غيره مىباشد صفائى ندارد ولى اينخانواده با مظفر الدينشاه مناسبت خصوصى دارند .\r\nصنيع الدوله\r\nشاه از راه با تلگراف صنيع الدوله را بقزوين طلب مينمايد احضار صنيع الدوله همان اندازه كه در قلب وطنخواهان حسن اثر نموده تصور ميكنند شاه ميخواهد از شخص بصير دانشمندى تعليمات نافع بگيرد در قلب صدر اعظم سوء اثر مينمايد چه اطمينان ندارد كه شاه از زبان صنيع الدوله آنچه را از او متوقع است بشنود .\r\nخلاصه صدر اعظم براى ورود موكب همايونى تهيه استقبال شايان ديده تجملات سلطنتى را فراهم آورده همه را براى تهيه پيشواز به كار مياندازد .\r\nو اردوى مفصلى برياست جهانسوز ميرزا كه سالخورده‌ترين شاهزادگان است بقزوين ميفرستد .\r\nشاهزاده مزبور نخست مورد مرحمت خسروانه ميگردد ولى پس از پيشنهاد خيرخواهانه‌ئى كه مىكند در موضوع برگرداندن جمعى از همراهان شاه از قزوين\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nبتبريز براى خدمتگذارى وليعهد تا اداره سلطنت بدست رجالى دائر بوده باشد كه بمظفر الدين ميرزا به چشم ناصر الدينشاه نظر نمايند و پس از مشورتى كه شاه با خلوتيان خود مىكند شاهزاده پيرمرد محترم مورد بيمرحمتى شده در موقع ورود بخلوت شاه پاسبان دست رد به سينه او نهاده شاهزاده با رنجش بسيار بطهران بازگشت مينمايد و البته اين پيشنهاد هم بىدستور صدر اعظم نبوده است كه او با شاه صحبت بدارد .\r\nبالجمله لوازم پذيرائى در طهران كاملا فراهم شده خيابانهاى دار الخلافه را كه محل عبور موكب همايونى است زينت داده آئين بسته‌اند و مقرر است روز بيست و نهم شهر ذى الحجة الحرام موكب مبارك بطهران ورود نمايد .\r\nصدر اعظم با نهايت جدوجهد براى اين روز مشغول تهيه پذيرائى است .\r\nبه جهت حضور شاهزادگان و رجال دولت و اعيان و اشراف در باغ شاه بيرون شهر و در باغ گلستان مركز سلطنت نقشه‌ها كشيده تنظيمات مقرر گرديده در صورتى كه نميدانند اين تشريفات بيهوده و اين تداركها بيفايده خواهد بود زيرا كه روز بيست و هشتم بصدر اعظم خبر ميدهند اعليحضرت همايونى الساعه ورود ميفرمايند .\r\nصدر اعظم با كمال حيرت سر از پا نشناخته مهياى سوارى و تشرف حضور همايونى در خارج شهر ميگردد اما پيش از آنكه او سوار شود شاه پياده گشته و صدر اعظم پيش روى درب سردر عمارت كريمخانى به زيارت شاه تشرف حاصل مينمايد .\r\nبديهى است اين رفتار خائفانه كه از وارث تخت و تاج جم بظهور ميرسد تا چه اندازه موجب بر طرف گشتن هيبت و ابهت سلطنت از دلهاى مردم ميگردد .\r\nلوازم تشريفات ورود همايونى ناچيده برچيده مىشود و صدر اعظم باداء وظايف بعد از ورود شاه ميپردازد .\r\nتا چند روز شاه مشغول پذيرفتن علماى اعلام سفراى كرام و محترمين و الا مقام است .\r\nنگارنده كه مظفر الدين شاه را در ايام ولايتعهد از دور ديده در اين موقع در زمره تشرف‌جويندگان از نزديك ميبينم .\r\nشاه مانند كسى كه در جايگاه عاريت نشسته باشد جلوس نموده جمعى از\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nروحانيان تشرف جسته و درهم و برهم بر او گرد آمده صدر اعظم عصاى درشتى در دست مانند يساول پشت سر اين حوزه در برابر شاه ايستاده است .\r\nصحبت مجلس تعريفى است كه شاه از اقدامات صدر اعظم مىكند و اظهار چاكرى است كه از صدر اعظم در مقابل عواطف ملوكانه بروز مينمايد .\r\nبضميمه بيانات تشكرآميز و اظهار دعاگوئى زياد از طرف حاضرين پس از بيرون آمدن از محضر همايونى در حياط باغ گلستان شنيده مىشود يكى به ديگرى ميگويد آيا بهتر نميبود اگر آنكه نشسته بود عصا را در دست گرفته سرپا ميايستاد و آنكه ايستاده بود بجاى وى مينشست تأثير وضع محضر پادشاه را از اين مذاكره در دلهاى تشرف‌جستگان ميتوان احساس نمود .\r\nخلاصه روزى چند اعليحضرت در شهر توقف نموده بواسطه گرمى هوا بييلاق شميران تشريف‌فرما شده تا اواخر ماه صفر 1314 در ييلاق توقف مينمايد .\r\nمردم انتظار دارند يكى دو روز بعد از ورود موكب همايونى بقصاص نمودن قاتل پدر امر مبارك صادر گردد ولى اعليحضرت باحترام دو ماهه محرم و صفر كه ايام روضه‌خوانى و عزادارى است صدور اين امر را موكول باوائل ربيع الاول مينمايد .\r\nصدر اعظم هم به اين تأخير بىميل نميباشد تا همراهان شاه نيز از زبان ميرزا رضا آنچه را كه ديگران شنيده‌اند بشنوند و بدانند كسى در كار قتل شاه شركت نداشته است اين است كه مكرر او را در مجالسى كه چند تن از شاهزادگان و رجال مخصوص شاه حاضر باشند آورده استنطاق وى را تجديد نموده و نميشنوند مگر آنچه از پيش شنيده شده است ميرزا رضا هم احتمال ميدهد كه مورد عفو پادشاه بگردد ولى اينطور نيست و روز دوم ربيع الاول روز قصاص او مقرر ميگردد .\r\nدر شب اين روز آخر مجلس استنطاق قاتل در حضور صدر اعظم و جمعى از وزراء و رجال مظفر الدينشاه منعقد شده بىآنكه او بداند اين شب شب آخر عمر اوست پس از نيمه شب او را از عمارت ارگ بسربازخانه ميدان مشق ميفرستند .\r\nروز پنجشنبه دوم ماه ربيع الاول هزار و سيصد و چهارده در ميدان مشق‌دارى برپا نموده اول طلوع آفتاب از دم سربازخانه تا پاى دار دو صف نظامى كشيده شده در\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nحالتى كه خلقى انبوه براى تماشا بميدان آمده‌اند ميرزا رضا را از محبس درآورده از ميان دو صف نظامى ميآورند .\r\nچون بپاى دار ميرسد ميخواهند طناب به گردن او ببندند گويند سخنى به زبان آورده كه حكايت از حال خود و حال مملكت مينموده اما عين عبارت بدست نيامده و بر صحت آن اطمينان ندارد .\r\nبالجمله در ميان صداى موزيك كه از اطراف بلند است و در هياهوى تماشاچيان و سبقت گرفتن عكاسان بر يكديگر براى برداشتن عكس بدن قاتل بر فراز دار ديده مىشود كه ريسمان قصاص بر حلقوم او فشار آورده در دم جان ميسپارد .\r\n\r\nفصل بيست و سوم ميرزا آقا خان كرمانى و رفيقانش\r\nميرزا عبد الحسينخان مدعوّ بآقا خان كرمانى كه در فصل دهم و نوزدهم بشرح حال او اشارت رفته اينك نزديك ده سال است در استانبول اقامت دارد زبان تركى استانبولى را نيكو فراگرفته . زبان فرانسه را تكميل كرده در تاريخ و فلسفه و ادبيات تحصيلات زياد نموده با اشخاص بزرگ دانشمند خلطه و آميزش داشته افاده‌ها كرده استفاده‌ها نموده است .\r\nميرزا آقا خان با ميرزا حبيب دستان اصفهانى كه يكى از ادباى عصر است و در استانبول اقامت دارد آشنا شده مدتى در منزل او مسكن داشته اديب مزبور را در تأليف و تصحيح مؤلفات و مصنفات او و ديگر خدمات معارفى مانند ترجمه كتاب حاجى بابا و غيره مساعدت مينموده ميرزا آقا خان چنان كه در فصل نوزدهم نوشته شد در روزنامه اختر استخدام قلمى حاصل نموده ماهى دوازده ليره از آن اداره معاش ميگرفته و هم در مدرسه ايرانيان تدريس فارسى و عربى مينموده از آن راه نيز ماهى هشت ليره كسر معاش خود را جبران مينموده است .\r\nميرزا آقا خان در مدت اقامت قسطنطنيه كتاب هشت‌بهشت - قهوه‌خانه - نامه\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nسخن - تاريخ ايران موسوم بآئينهء سكندرى رساله خريد خوزستان ترجمه تلماك انشاء اللّه ما شاء اللّه و غيره را تأليف مينمايد .\r\nكتاب‌نامه سخن در احوال شعراى ايران در عصر هر سلطانى مىباشد اين كتاب ناتمام مانده و همچنين از ترجمه تلماك قسمتى بيش نگارش نيافته .\r\nو اما رساله خريد خوزستان موضوع اين كتاب اين است كه مؤلف آن بفارسيان متمول ايرانى كه در هندوستان اقامت دارند پيشنهاد مينمايد اراضى اهواز را در خوزستان از دولت ايران خريدارى نموده آنجا اقامت نمايند از يك طرف پول گزافى يك مرتبه بدولت ايران براى آباد نمودن ساير قطعات مملكت ميرسد از طرف ديگر سرمايه بزرگى از اشخاص وطن‌دوست بااطلاع بضميمه دولت هنگفت بمملكت خوزستان وارد شده سد اهواز را بسته و بفاصله كمى در كنار شط كارون مملكتى مانند كراچى و بمبئى داراى تمول سرشار و روح ايرانيت ايجاد ميگردد .\r\nبديهى است اين خيال از نقطه نظر سياسى و اقتصادى در عالم وطن‌پرستى يكى از خيالات عالى شمرده مىشود و شايد روزى بيايد كه اين فكر عالى صورت خارجى به خود بگيرد .\r\nاين رساله بهندوستان رسيده فارسيان وطن‌پرست پيشنهاد مزبور را پسنديده براى پذيرفتن آن حاضر ميگردند خصوصا كه ميبينند علاوه بر منافع مادى و معنوى كه دارد آب‌وهواى خوزستان شباهت بآب‌وهواى هند دارد و بواسطه دريا و شط العرب و رود كارون راه آمدورفت باز و دائره تجارت عمومى دنيا بىمحذور ميتواند آن مملكت را هم در محيط خود گرفته استفاده بزرگ از آنجا بنمايد .\r\nفارسيان در تعقيب اين پيشنهاد با دولت ايران داخل مذاكره ميشوند و ليكن افكار دولتيان وقت باقدام باينگونه مسائل اساسى موافقت ندارد و نتيجه گرفته نميشود\r\nميرزا آقا خان بكتاب آئينهء سكندرى خود بيش از ديگر تأليفاتش اهميت ميدهد چنان كه بدوستان صميمى طهرانى خود سفارش خواندن آن كتاب را مينويسد .\r\nميرزا آقا خان كتاب رضوان را كه در كرمان شروع نموده و در اصفهان نيز چنان كه در فصل دهم اشاره شد مينوشته در استانبول تكميل مينمايد .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nميرزا آقا خان برسم قديم ايران مصمم بوده بتقليد شيخ سعدى كه ديپاچه گلستان را بنام سعد زنگى نوشته ديباچه رضوان را بنام شاه يا يكى از شاهزادگان و رجال معظم ايران بنويسد و لكن ستمكارى بسيار كه از دولتيان ديده بحديكه او را به ترك يار و ديار واداشته از اين انديشه منصرف نموده ديباچه مزبور را در قسطنطيه بنام سلطان حميد خان ثانى مينويسد و چون انتساب دولت را بيان مىكند ميگويد فى دولة سلطانها عبد الحميد الثانى و هم در وصف اوضاع طبيعى قسطنطنيه مينويسد در ساحات بهشت آساى آسيا چنين بوستان نعم و گلستان ارم نديده بودم .\r\nبالجمله مؤلف مزبور كتاب رضوان را با ديباچه مشعشعى تقديم سلطان حميد خان نموده عطوفت سلطانى را بجانب خود جلب مينمايد و مرسومى در مقابل اين خدمت براى او مقرر ميگردد ميرزا آقا خان چند سال در استانبول زندگانى بارفاه نموده جمعى كثير دوست و آشناى صميمى از عثمانى و اروپائى و غيره بدست ميآورد و هم در آنجا متأهل شده يكجهت قصد اقامت مينمايد .\r\nو اما رفيقانش - نزديكترين رفيقان ميرزا آقا خان شيخ احمد روحى است كه در كرمان اليف و حليف او بوده شيخ احمد چنان كه در فصل دهم نگارش يافت در ايام اقامت ميرزا آقا خان در اصفهان از كرمان بآنشهر آمده باتفاق بطهران و باهم بقسطنطنيه رفته‌اند .\r\nشيخ احمد بواسطه ذوق عرفانى و عربيت و ادبيت و حسن محاوره‌ئى كه دارد نزد مشايخ و ارباب فضل عثمانى مقام و مرتبه‌ئى يافته در مدت اقامت استانبول زبان تركى تحصيل نموده زبان فرانسه را فراگرفته از معلومات جديد اطلاعاتى تحصيل نموده او نيز تأهل اختيار كرده مقيم قسطنطيه گرديده است .\r\nشيخ محمود افضل الملك روحى و برادر ديگرش شيخ ابو القاسم بديدار برادر خود باستانبول رفته مدتى باهم زندگانى مينمايند\r\nافضل الملك معلوماتش از شيخ احمد بيشتر و جامعيتش از وى افزون است كتاب صد خطابه كه تأليف آن بميرزا آقا خان نسبت داده مىشود افضل الملك آن را اثر خامه خويش ميداند .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nديگر از دوستان صميمى ميرزا آقا خان حاج ميرزا حسنخان خبير الملك مىباشد خبير الملك از مأمورين دانشمند وظيفه‌شناس وطن‌پرست ايران است مدتها در جده در بصره در استانبول و در جاهاى ديگر جنرال قنسول بوده يا مأموريتهاى ديگر داشته .\r\nخبير الملك هركجا مأموريت نموده خاطره‌هاى شرافتمندانه‌ئى از خود باقى گذارده است در حدود هزار و سيصد و هشت هجرى بطهران آمده كه در پاداش خدمات صادقانه كه بدولت نموده ارتقاء رتبه يافته از خلوص نيت خود نسبت به وطن و از صحت عمل و وظيفه‌شناسى خويش استفاده نمايد محيط طهران را نامساعد با افكار خود ديده بازار متاعى را كه در دست دارد كساد يافته با يك عالم نااميدى بقسطنطنيه مراجعت مينمايد .\r\nنگارنده در ايام اقامت خبير الملك در طهران مكرر با وى ملاقات كرده او را شخص خوش‌محاوره وطن‌پرست داراى خط و ربط وافى قاعده‌دان مؤدب و متين يافتم\r\nخبير الملك در قسطنطنيه مورد مرحمت سلطان شده از طرف دولت خانه ملكى به او عطا و از جاريه‌هاى حرمسرا دخترى به ازدواج به او داده شده مختصر مرسومى نيز در باره‌اش مقرر ميگردد « 1 »\r\nخبير الملك پس از مراجعت بقسطنطنيه بسفارت كبراى ايران اعتنا ننموده خود را از سفارتيان دور ميگيرد و مخصوصا بعلاء الملك طباطبائى تبريزى سفير كبير سخت بىاعتنائى نموده همه‌جا نام او را با تصحيف به زبان آورده او را از خود بىاندازه آزرده خاطر ميسازد .\r\nخبير الملك با ميرزا آقا خان خصوصيت زياد حاصل نموده در پاره‌ئى از تأليفات او مانند رساله خريد خوزستان و غيره او را مساعدت مينمايد .\r\nاينك باجمالى از حال عمومى حوزه سيد جمال الدين اشاره نمائيم .\r\nدر فصل نوزدهم نوشته شد سيد جمال الدين بامر سلطان انجمن اتحاد اسلامى\r\n\r\n\r\n","description":"","footnote":"\r\n( 1 ) سلطان حميد خان هر سال چند تن از دختران خوش‌سيما را كه در خانهاى رجال دولت براى تقديم شدن بحضور خليفه زنان تربيت ميشده‌اند بحرمسراى پذيرفته و چند تن از آنها را كه محل توجه نبوده‌اند بهريك از رجال و محترمين كه مورد مرحمت واقع ميگشته‌اند بعنوان ازدواج ميبخشيده اين از عطيه‌هاى بزرگ ملوكانه بوده و اين زنان را جاريه‌هاى حرم ميناميده‌اند .\r\n","page_name":" 162 ","page_number":162},
  {"content":"\r\n\r\nدر استانبول تشكيل داده ميرزا آقا خان و رفقاى او در آن انجمن عضويت يافته با وى رابطه مخصوص حاصل مينمايد .\r\nبديهى است تشكيل انجمنى كه رئيسش سيد جمال الدين بوده باشد با دلتنگى شديد كه از دولت ايران دارد و ميرزا آقا خان و رفقاى او عضو آن انجمن باشند روابطش با سفارت كبراى علاء الملك چگونه و اقداماتى كه از آن انجمن در راه اتحاد اسلام و اجراى مقاصد سلطان مىشود انعكاسش در دربار ايران بچه صورتى خواهد بود .\r\nدولت ايران هم كه از يك طرف مساعدت فوق العاده سلطانحميد خان را با انجمن مزبور ديده و از طرفى از جراحتهاى شديد كه بر قلب هيئت رئيسه و اعضاى عامله آن انجمن بدست دولتيان رسيده خبر دارد ناتوانى خود را هم در مقابل توانائى امپراطورى عثمانى با پيرايه خلافت اسلامى كه دارد ميبيند در اين صورت البته حق دارد نگران بوده باشد\r\nدولت ايران نه تنها بواسطه اطلاعاتى كه از سفارت كبراى خود در استانبول ميگيرد نگران ميماند بلكه از بغداد نيز ميرزا محمود خان قمى مشير الوزاره كارپرداز دولت عليه بعضى از اوراق انجمن اسلامى قسطنطنيه را كه بروحانيان عراق عرب نوشته شده بدست آورده بدربار طهران ميفرستد و موجب مزيد نگرانى ميگردد .\r\nو دامن مىزند به آتش نگرانيهاى مزبور نگارشات ملكم خان در روزنامه قانون بر ضد دولت و رابطه زياد او با سيد جمال الدين و ميرزا آقا خان و رفقاى او و هم نگارشات سيد جمال الدين بر ضد شاه و صدر اعظم كه اوراق چاپ شده‌اش بوسائل مختلفه در طهران و ديگر بلاد ايران منتشر ميگردد چنان كه از پيش اشاره شد .\r\nبالاخره نگرانى دولت تخفيف مييابد بواسطه تغييراتى كه در قسطنطنيه حاصل شده و در نتيجه سيد جمال الدين و رفقاى او اعتبارى را كه در دولت عثمانى داشته‌اند از دست ميدهند .\r\nشرح مطلب آنكه سلطانحميد خان نديمى دارد در لباس روحانى نامش شيخ ابو الهدى نديم مزبور شخصى بدفطرت محافظه‌كار منفعت‌پرست و بينهايت حسود مىباشد .\r\nتقرب سيد جمال الدين را بسلطان نپسنديده هرچه ميتواند از وى سعايت مىكند به حدى كه سلطان حميد خان را از همراهى با سيد منصرف ساخته سلطان نيز بواسطه پيش‌آمدهاى\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nناگوار از اقدامات ارامنه و تركان جوان بر ضد خود نگران است باندازه‌ئى كه ديگر اميدى باستفاده نمودن از اقدامات انجمن اتحاد اسلامى هم ندارد در اين صورت از سيد جمال الدين و رفقاى او خود را بىنياز ميداند پاره‌ئى اقدامات نيز از سيد بظهور ميرسد كه سخنان سعايت‌آميز مخالفين خود را نزد سلطان سرسبز مينمايد .\r\nمثلا خديو مصر بقسطنطنيه ميآيد هرقدر ميخواهد بواسطه سابقه‌ئى كه دارد به اجازه باب عالى با سيد جمال الدين ملاقات نمايد موفق نميشود بالاخره در كاغذخانه كه يكى از نزهتگاههاى قسطنطنيه و دور از شهر است بطور خفا ما بين سيد و خديو ملاقات حاصل مىشود خبر بسلطان ميرسد و موجب مزيد نگرانى و دلتنگى او ميگردد .\r\nهمچنين سيد عبد اللّه ؟ ؟ ؟ ام خادم مدينه منوره باستانبول آمده بسعايت محمد رشاد وليعهد دولت نزد سلطان مبغوض گشته خادم مزبور در منزل سيد جمال الدين متحصن شده دولت او را ميطلبد و سيد از تسليم نمودن وى ابا نموده بالاخره او را بخديو مصر ميسپارد تا با خود بمصر ببرد در اين ايام سلطان در اداره وسيع جاسوسى كه براى اطلاع از اقدامات ارامنه و تركان جوان تأسيس نموده سيد جمال الدين و دوستان او را نيز در تحت نظر و مراقبت جاسوسان ميگذارد .\r\nبديهى است اين حوادث بسفارت كبراى ايران در قسطنطنيه فرصت و مجال ميدهد بر ضد سيد جمال الدين و رفقاى او اقدامات بنمايند .\r\nعلاء الملك در تعقيب تلگرافاتيكه از طهران بر ضد سيد جمال الدين و رفقاى او ميرسد با محمود پاشا مدير ضبطيه و كلانتر استانبول كه مرد بدنفس طماعى است خصوصيت كرده او را به نشان بزرگ دولت تطميع نموده از او خواستار مىشود كه اگر بگرفتارى و تبعيد سيد موفق نگردد لااقل دو سه تن از يارانش را دستگير و بايران بفرستد .\r\nضمنا وعده ميدهد كه اگر دولت عثمانى اين درخواست سفارت را بپذيرد دولت ايران در مقابل اين مساعدت ارامنه‌ئى را كه بر ضد سلطنت عثمانى ميباشند و بايران فرار نموده‌اند دستگير نموده تسليم مامورين عثمانى مينمايد .\r\nمحمود پاشا با دادن راپرتهاى مجعول بر ضد ميرزا آقا خان و شيخ احمد روحى و حاج ميرزا حسنخان خبير الملك كه بيشتر از ديگران مبغوض سفيرند خاطر سلطان\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nرا از آنها مشوش كرده او را بگرفتارى ارامنه اميدوار نموده اراده سنيه سلطانى را بر ضد اشخاص فوق الذكر صادر مينمايد به اين مضمون كه اختيار رعيت ايران با سفير ايشانست .\r\nدر اين احوال سانحه قتل ناصر الدين شاه روى داده در استنطاق ميرزا رضا معلوم مىشود كه او با شيخ ابو القاسم روحى از استانبول حركت كرده و با تذكره او خود را بايران رسانيده شيخ ابو القاسم با تلگراف در كرمان محبوس ميگردد و تا زمان صدارت امين الدوله در قيدوبند است و بعد آزاد ميگردد امين السلطان كه از ميرزا آقا خان و رفقاى او دلى پرخون دارد و در خصوص گرفتارى آنها و فرستادنشان بايران اقدامات مجدّانه از پيش كرده است و نتيجه‌ئى نداده فرصت و بهانه بدست ميآورد خصوصا كه نوشتجاتى بر ضد شاه و صدر اعظم به خط سه شخص سابق الذكر خطاب برؤساى روحانى نجف اشرف در سايه بيوضعى پستخانه دولتى نجف بدست اسد خان نظام العلماء از نواده صدر اصفهانى و از دوستان امين السلطان افتاده بطهران فرستاده مىشود و براى مدلل نمودن شركت فكرى داشتن آنها با ميرزا رضا در افكار ضد شاه ميتواند سنديت داشته باشد .\r\nامين السلطان آنها را بسفارت كبراى استانبول ميفرستد و آن سه نفر را جدا مطالبه مىكند كه بايران فرستاده شوند .\r\nبالاخره مأمورين دولت عثمانى در يكروز و يك وقت بمنزلهاى اشخاص مزبور رفته آنها را دستگير كرده نوشتجاتشان را ضبط نموده و هرسه را تحت الحفظ بطرابوزان ميفرستند .\r\nسيد جمال الدين با اينكه چنديست ميانه او و اين اشخاص آمدورفتى كه از پيش بوده باقى نمانده بلكه اندكى دلتنگى هم حاصل شده نزد سلطان رفته امر صادر مينمايد آنها را از طرابوزان باستانبول عودت بدهند .\r\nاما سفير كبير و محمود پاشا از هر اقدام بر ضد اين امر دريغ ننموده اجراى آن را بتأخير مياندازند به اين سبب توقف آنها در طرابوزان به طول انجاميده باستخلاص خود اميدوار ميگردند .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nميرزا آقا خان پاره‌ئى از تأليفات خود را از استانبول ميطلبد كه آنجا باتمام برساند و ديگر نشانى از آنها بدست نميآيد و هم قسمتى از تاريخ منظوم موسوم بسالارنامه را در آنجا انشاء مينمايد تا موقعى كه سفير كبير بواسطه بدست آمدن نوشتجات نجف يا باسباب ديگر موفق ميگردد باينكه امر مجدد صادر مينمايد آنها را تسليم مأمورين ايران نمايند از آنجا بتبريز فرستاده ميشوند و در تبريز گرفتار حبس شديد ميگردند .\r\nميرزا آقا خان از طرابوزان مكتوبى بنگارنده نوشته از اين جمله شروع مينمايد بعد از عنوان : بديهى است ما را بعروسى بايران نميآورند اگر ميتوانيد چاره‌ئى بينديشيد .\r\nدر موقعى كه ميخواهند آنها را از طرابوزان بتبريز بفرستند شيخ محمود افضل الملك و دوستانش بتوسط سفارت كبرى و غيره هرچه ميتواند كوشش مينمايند بلكه نگذارند آنها را تسليم مأمورين ايران كنند ولى همه اقدامات بىنتيجه ميماند .\r\nميرزا آقا خان و رفقايش از ارض روم بتوسط جواهرىزاده‌ها تلگرافى بقسطنطنيه نموده براى استخلاص خود استمداد ميطلبند افضل الملك در تعقيب اين تلگراف از سيد جمال الدين درخواست مىكند كه او از سلطان استدعا نموده آنها را در ارض روم توقيف نمايند .\r\nسيد پس از انديشه مختصر به آرامى ميگويد اگر پسر مرا بمقتل ببرند و از يك كلمه شفاعت من او نجات بيابد بكشتن او تن درميدهم و زير بار عار و ننگ از دشمن خواهش نمودن نميروم بگذار آنها را بايران برده سر ببرند تا در دودمانشان پايه شرف و افتخار بلند گردد و هم نايب سفارت روس كه از شاگردان شيخ احمد روحى است در باب عالى و بابين همايون براى استخلاص آنها اقدامات مىكند و ثمرى نميبخشد چونكه سلطان حميد شخصا از آنها نگرانى حاصل نموده و بعلاوه در مورد اتهام بشركت داشتن آنها در قتل ناصر الدين شاه نميتواند توجه عاطفتى بايشان داشته باشد بالجمله آنها را تسليم مأمورين ايران در سرحد نموده بجلفا ميآورند و از جلفا فتح اللّه خان كشيكچىباشى كه از طرف دولت مأموريت دارد ايشان را تحويل گرفته بمحبس تبريز مىرساند .\r\nو اما سيد جمال الدين بعد از واقعه گرفتارى دوستان خود از دولت عثمانى بيشتر\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nمكدر شده دشمنان و حاسدين او هم آنچه مىتوانند نزد سلطان از وى سعايت نموده بستگى ميرزا رضا كشنده ناصر الدين شاه را به او خاطرنشان سلطان مينمايند و البته در وجود او بسيار بد اثر مينمايد بديهى است سلطانحميد كه گفتن كلمه آزادى و حرّيت و امثال آن در مملكتش تقصير سياسى شمرده مىشود نميتواند با كسى همراهى كند كه كشنده پادشاه بااقتدارى مانند ناصر الدينشاه خلق شده افكار او بوده باشد .\r\nاين است كه ترتيب زندگانى سيد بعد از گرفتارى رفيقانش برهم خورده آمد و رفت زياد كه نزد او ميشده منقطع ميگردد معيشتش ساده و مختصر مىشود و بالاخره تأسف بسيار از نرسيدن بآرزوهاى ديرينه خود او را عليل المزاج ساخته پس از چندى به مرض خنازير دار فانى را بدرود نموده در قبرستان معروف بدرگاه يحيى افندى مدفون ميگردد در سنه هزار و سيصد و چهارده ( 1314 ) هجرى ،\r\nبعضى برآنند سيد بامر مخفى سلطان مسموم گشته و بمرگ طبيعى از دنيا نرفته است .\r\nاما از تحقيقات دقيق كه نگارنده در ايام اقامت قسطنطنيه از هركس در اين موضوع نموده و مخصوصا از كسانى كه تا آخرين نفس مراقب حال وى بوده‌اند چيزى كه بتواند اين عقيده را تأييد نمايد بدست نياورده‌ام .\r\nاينك نظرى بعاقبت كار گرفتاران تبريز نموده و بمناسبت مقام گوشه چشمى بدربار طهران افكنده نتيجه كشمكش امين السلطان را با رقيبان خود مشاهده نمائيم بديهى است در اين دولت دو برادر بزرگ شاه مسعود ميرزا و كامران ميرزا نميتوانند آشكارا با امين السلطان معارضه بنمايند و به همين دلشادند كه كسى متعرض آنها نبوده باشد .\r\nولى يكى از رجال محترم دولت بينهايت طرف ملاحظه صدر اعظم است و آن ميرزا عليخان امين الدوله است و ديگر دو شاهزاده محترم عين الدوله و فرمانفرما اين سه تن هريك جداگانه از ضديت نمودن با صدر اعظم دريغ نميدارند و ميكوشند براى رسيدن بمقام او .\r\nصدر اعظم در ماه محرم و صفر يعنى در دو ماه اول سلطنت مظفر الدين شاه در ضمن هزار گرفتارى كه دارد و بزرگترين آنها ابتلاى به شخص شاه و همراهان گرسنه\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nحريص اوست خيال خود را از جانب سه رقيب بزرگ آسوده مينمايد به اين ترتيب كه عين الدوله را خواه يا ناخواه بحكومت مازندران ميفرستد فرمانفرما را كه بينهايت بتوقف طهران اصرار دارد بحكومت دار الخلافه منصوب ميسازد امين الدوله را هم نامزد حكومت آذربايجان مىكند .\r\nامين الدوله\r\nامين الدوله با روابط معنوى كه با حوزه بيداران طهران و قسطنطنيه داشته و با مناسبتهاى مخصوص كه با ملكم خان دارد بعد از شاه كشى ميرزا رضا دشمنان او بايد توانسته باشند او را متهم نمايند و بهر وسيله باشد خاطر شاه مرعوب را از وى برنجانند ولى خير كسى به اين كار موفق نگشته و بعلاوه اين دستور معظم طورى خود را نگاه داشته كه اگر حوادث اخير بر استحكام مقامش نيفزوده باشد از آن نكاسته است .\r\nامين الدوله هيچگاه حكومت ننموده و در ميان همه درسها كه فراگرفته اين درس را نخوانده است آن هم حكومت آذربايجان با وجود بودن وليعهد جوان مغرور در آن ايالت .\r\nامين الدوله كه با زندگانى ساده بىآلايش اروپائىمنش صلح و سلامت‌طلب\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nخود و مصاحبتهاى اخلاقى و ادبى تاكنون عمر خود را گذرانيده اكنون والى آذربايجان مىشود برحسب معمول پيشخانه و پسخانه سوار و توپ و تفنگ فراش و مير غضب شاطر و يساول چماق نقره و غيره لازم دارد .\r\nامين الدوله مجبور است براى تدارك اردو ديدن و اسباب اين سفر را هم فراهم نمودن كسى را كه حكومت كرده اردو زده و داراى كفايت باشد به پيشكارى خود بر گزيند براى اين كار حاج ميرزا محسنخان مظفر الملك را كه با وى رابطه خصوصى دارد اختيار مينمايد .\r\nامين السلطان در برگزيدن اين والى دانشمند قانونى براى آذربايجان با وجود دشمنيهاى ديرينه كه با او دارد نظر نداشته كه او بتواند اين‌بار را به منزل رسانيده اين حكومت را بطور آبرومندى برگذار نمايد .\r\nدر اين صورت از انتخاب اين پيشكار كه ممكن است موجب موفقيت امين الدوله بگردد دلخوش نميباشد .\r\nصدر اعظم كوشش مينمايد اين انتخاب را برهمزده نگذارد مظفر الملك با امين الدوله روانه گردد .\r\nولى چون علت معلوم است موفق نميگردد در ماه صفر 1314 امين الدوله با جلال و جبروت بسيار روانه آذربايجان ميگردد .\r\nبيداران طهران و مخصوصا دوستان ميرزا آقا خان خوشحالند كه محبوسين سياسى تبريز در سايه وطن‌پرستى و تجددخواهى والى آذربايجان و بعضى از همراهان وى اگر مستخلص نگردند از شدت حبس و قيد آنها كاسته در رفاه و آسايش خواهند بود .\r\nولى كامياب شدن امين الدوله بفراهم آوردن اسباب مسافرت محتشمانه خود و اينكه شايد در سايه عقل و تدبير و بىطمعى او و كارآمد بودن همراهانش آذربايجان هم منظم گردد صدر اعظم را به خيال انداخته كه در سعايت نمودن از او نزد شاه كوتاهى ننموده و شايد از گفتن اين سخن هم دريغ نداشته باشد كه امين الدوله با عقيده آزاديخواهى و با روابطى كه با ميرزا آقا خان و رفقاى او از پيش داشته ممكن است پس از ورود بتبريز اسباب آزاد نمودن محبوسين را فراهم ساخته و يا بكشتن آنها\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nاقدام ننمايد در اين صورت بهتر آنست پيش از ورود او بتبريز كار مقصرين ساخته گردد از روى اين سياست و در تعقيب اين سعايت دستور مخصوصى براى كشتن آن سه تن خطاب بوليعهد صادر شده بتوسط يكى از صاحبمنصبان كشيكخانه موسوم بكرند يوزباشى از طهران بتبريز ميفرستند .\r\nمأمور مزبور چنان كه بيواسطه از زبان او شنيده شد دستور دارد بسرعت تمام حركت نموده پيش از ورود امين الدوله دستخط را بوليعهد داده خدمت را بانجام برساند .\r\nاردوى امين الدوله نزديك تبريز است سوار حامل حكم قتل محبوسين از آنجا گذشته بىآنكه باردوى امين الدوله وارد شود بتبريز رفته مأموريت خود را انجام ميدهد .\r\nوليعهد در همان شب كه به ظاهر شب دوم ربيع الاول و فرداى آن روز روز قصاص ميرزا رضاست در طهران برحسب امر دولت در پاسى از شب گذشته امر مىكند سه شخص سابق الذكر را از سردابه‌ئى كه در آن محبوسند درآورده در همان باغ كه منزلگاه شخصى اوست و اعتضاديه ناميده مىشود در كنار باغچه زير درخت نسترن يكى را بعد از ديگرى سر مىبرند و كشنده آنها على فرقين ناميده مىشود .\r\nبالجمله امين الدوله بتبريز وارد مىشود در حالتى كه كار آنها گذشته از زحمت زندگانى و مخصوصا از مشقت شديد محبس نجات يافته‌اند .\r\nگفتم مشقت شديد محبس بلى يكى از رجال دانشمند آذربايجان حكايت مينمايد در شب آخر عمر آنها چون كمى از شب ميگذرد وليعهد به من امر مينمايد چراغى بدست گرفته بمحبس بروم تا از محبوسين سؤالاتى نموده جواب بگيرم .\r\nوليعهد خود با من آمده پشت در محبس ايستاده بگفت و شنود ما گوش فراميدهد سردابى كه موقة محبس گشته طاق‌نماهاى آجرى كوتاهى دارد كه شخص نميتواند زير آنها بىآنكه گردن و شانه را خم نمايد بنشيند هريك از محبوسين را در حالتى كه كند در پا و زنجير سنگينى در گردن اوست زير يكى از آن طاقنماها جاى داده نميتوانند سر بلند نمايند .\r\nمحبوسين شخص مستنطق چراغ بدست را ميشناسند ( چنان كه او خود ميگويد ) نظر بعقيده وطنخواهى كه به او دارند از عقايد آزادىطلبى با وى سخن ميگويند در\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nصورتى كه نميدانند وليعهد در عقب در از گفت‌وشنود آنها باخبر ميگردد .\r\nحكايت‌كننده گويد مرا اضطراب شديد فروگرفته ناچار بقطع نمودن دنباله سخن كوشيده عازم بيرون آمدن ميشوم كه يكى از آنها مرا خوانده ميگويد اگر ميدانستى اين چه زنجير است به گردن ماست آن را ميبوسيدى و ميرفتى .\r\nو هم از زبان طبيب مخصوص وليعهد لقمان الممالك شرح وحشت و اضطرابى كه آن شب در آن باغ پديد بوده و آه و ناله‌ئى كه از بعضى مقتولين و سخنان خشونت آميزى كه از بعض ديگر شنيده مىشود با اين حدس كه خشونت‌كننده ميرزا آقا خان بوده باشد حكايت كرده شده است .\r\nبالجمله اين سه تن در اين شب كشته ميشوند بىآنكه قبر آنها تا اين وقت آشكار باشد شنيده شد پوست سر آنها را كاه نموده بطهران ميفرستند بتوسط شخصى كه رقم قتل آنها را برده بود .\r\n\r\nفصل بيست و چهارم اوضاع دربار و عزل امين السلطان\r\nمظفر الدينشاه پس از سى سال انتظار اكنون بتخت و تاج سلطنت رسيده در راه اقتدار نامحدود خود هيچگونه مانعى نميتواند ببيند و رشته امور را در دست رجال ناصر الدينشاه كه هميشه از آنها ملاحظه داشته نميتواند مشاهده نمايد مخصوصا تحمل بىاعتنائيهاى صدر اعظم بر او ناگوار است .\r\nصدر اعظم در چند روز اول ورود شاه لازمه خدمتگذارى و فروتنى را بجاى آورده در مقابل انتظار داشته عواطف فوق العاده مشاهده نموده باشد و ننموده است .\r\nصدر اعظم انتظار داشته از اختيارات مطلقه‌ئى كه دارا بوده است هيچ كاسته نگردد .\r\nتوقع داشته شاه هرچه بهركس ميگويد هر وعده بهركس ميدهد هر خصوصيت با هركس مىكند همه با مشورت و بلكه با رخصت وى بوده باشد .\r\nالبته اين توقع از مظفر الدينشاه با توقعات بسيار همراهان او و نفوذيكه در وجود شاه دارند بيموقع شمرده مىشود .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nصدر اعظم كم‌كم دلسرد شده بشاه و همراهانش بىاعتنائى مينمايد باندك چيزى كه مخالف طبع او واقع شود خود را بناخوشى زده از خانه در نيامده كارها از جريان خود باز ميماند .\r\nصدر اعظم در زمان ناصر الدينشاه اين عادت را داشته و بواسطه عزمى كه ناصر الدين شاه در نگاهدارى او در مسند صدارت بخرج ميداده بدلجوئى و تفقد خاتمت مييافته اكنون تصور مينمايد از اين عادت باز ميتواند استفاده نمايد در صورتى كه اين كار بيشتر فرصت بدست دشمنانش ميدهد .\r\nهمراهان شاه با يكعالم آرزو و با هزارگونه گرفتارى بطهران رسيده‌اند سد بزرگى را كه ميان خود و آرزوهايشان مشاهده مينمايند وجود صدر اعظم است و بس .\r\nفرمانفرما حاكم طهران محرم شاه و همقطار قديم با خلوتيان او نيز براى بر همزدن صدارت امين السلطان روزوشب كوشش مينمايد .\r\nبا اين تفصيل صدر اعظم با نهايت بىاعتنائى امرار وقت نموده در عاقبت كار خويش انديشه نميكند و اينقدر حاضر نميشود كه پاره‌ئى از كارها را از دست بستگان خود گرفته بعضى از همراهان شاه را راضى نمايد صدر اعظم در مجلس عام كه صحبت از و با و قرنتين بميان ميآيد ميگويد قرنتين را در قافلان كوه بايد گذارد و مرادش جلوگيرى از بلاى همراهان شاه است كه از آذربايجان رسيده توقعهاى زياد دارند بديهى است اين گفتار و رفتار در ميان اين همه دشمن خاتمت دادن دوره رياست او را نزديك مينمايد .\r\nاين كشمكش دربار اساس كار دولت را از كشورى و لشگرى متزلزل ميسازد و انتظامى را كه در مدت رياست بااقتدار امين السلطان در همه‌جا حاصل شده بود مبدل به بينظمى و اغتشاش مىكند . و بزرگتر چيزى كه موجب پيش‌آمدن اين اختلافات است خالى بودن خزانه دولت است از وجه نقد .\r\nشاه و همراهان او پول ميخواهند پول بسيار نوكيسگان كيسه‌هاى خود را پر ميخواهند بيخانمانها خانمان اسباب تجمل وسايل عيش‌ونوش و همه‌چيز ميطلبند .\r\nبالجمله همه ميخواهند در زمان كم داراى همانمقام بشوند كه نوكرهاى ناصر الدينشاه در مدت چهل پنجاه سال دارا شدند .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nشاه و همراهانش تصور ميكنند از خزانه اندرون ناصر الدينشاه حاجتهاى آنها برآورده مىشود در صورتى كه در آن خزانه هم به زودى خواهيم ديد كه جز اندكى باقى نمانده است .\r\nصدر اعظم مانع است كه براى انجام مقاصد همراهان شاه پرده‌ئى كه بدست قدرت ناصر الدينشاه كشيده شده و حقيقت خزانه خاص از خواص هم پوشيده مانده تصور ميكنند پر است برچيده گشته تهى بودن خزانه مزبور بر همه آشكار گردد .\r\nاما طولى نميكشد كه در تعقيب تمارض آخرين او در ماه جمادى الثانى 1314 اراده همايونى بتغيير اوضاع و تبديل اشخاص ، تعلق گرفته روز شانزدهم ماه مزبور دستخط همايونى بضمون ذيل صادر ميگردد .\r\nچون امين السلطان از صدارت استعفا داده و مزاج او براى كار كردن سازگار نيست ما استعفاى او را پذيرفتيم .\r\nامين السلطان بىفاصله با كمال نگرانى كه از جان خود دارد از طهران بقم رفته در خانه‌ئى كه از پيش براى خود تهيه ديده اقامت مينمايد برادران و بستگان او همه بيكار و خانه‌نشين ميگردند فرمانفرما سپهسالار و وزير جنگ مىشود عليقليخان مخبر الدوله وزير داخله صنيع الدوله فرزند دانشمند او وزير خزانه و پست و گمرك حاج ميرزا محسنخان مشير الدوله كه سالها سفير كبير ايران در قسطنطنيه بوده وزير خارجه ميرزا كاظم خان نظام الملك نورى وزير ماليه و عباس ميرزاى ملك آراء عموى شاه وزير عدليه ميگردد .\r\nاگرچه فرمانفرما رسما صدر اعظم و يا رئيس الوزراء نيست و لكن خود را پيش انداخته به تمام كارها دخالت نموده به زمان بسيار كم اوضاع زندگانى خود را شبيه زندگانى كامران ميرزا نايب السلطنه مينمايد .\r\nفرمانفرما براى راه انداختن چرخ دولت و راضى نمودن شاه و همراهانش بخزانه خاص ناصر الدينشاه دست دراز كرده معدودى سكه طلا و نقره در آنجا ديده بيرون آورده و چون كافى نبوده از فروختن پاره‌ئى از جواهرها از مرواريد و غيره هم دريغ ننموده حتى آنكه صندليهاى طلاى موزه همايون را شكسته براى سكه بضرابخانه\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nميفرستد فنجان و نعلبكى فيروزه را كه از جواهرهاى پرقيمت است به قيمت نازل ميفروشد قدحهاى طلاى مينا شده داراى صورت جنگهاى امير تيمور گوركان را كه ممكن است هريك از آنها ببهاى سنگين در بازارهاى اروپا و آمريكا فروخته شود درهم شكسته طلايش را سكه مينمايد و يا آنكه محرمانه خود ضبط نموده به وزن آنها طلاى ساده ميدهد ضرب نمايند چنان كه گفته شده است و حقيقت اين قسمت بر من معلوم نيست .\r\nبالجمله در ميان بيفكرى شاه و طمعكارى همراهان شاه و سوء تدبير فرمانفرما پرده از روى كار دولت برچيده شده ابهت دربار از نظرها ميرود بىآنكه براى درد دست‌تنگى دولت از پول هم چاره‌ئى شده باشد .\r\nچنان كه مبلغ هشتصد هزار تومان وجه نقد كه از حاج محمد حسن امين الضرب بعنوان جرم زرى بدل وارد كردن و بيش از قدر حاجت پول سياه سكه زدن گرفته مىشود بمصارفى بيهود ميرسد و بماليه دولت كمكى نمينمايد .\r\nيكروز در مجمعى از وزراء و رجال دولت فرمانفرما ميگويد ما بر سر خزانه‌ئى وارد گشتيم كه مانند انارى بود كه آب آن را مكيده و هوا بجاى آن نموده باشند يكى از حاضرين جواب ميدهد چه ميشد كه شما هم باد آن را خالى ننموده صورتش را نگاهدارى مينموديد .\r\nخلاصه در ميان وزيران كسى كه از وضع دربار و از رفتار فرمانفرما بيش از همه ناراضى است مخبر الدوله وزير داخله است مخبر الدوله شخص متين آبرومنديست چگونه راضى مىشود شريك دولتى بوده باشد كه زمام اختيارش بدست فرمانفرما است و نتيجه اقدامات او رسوائى دولت و ملت و بدنامى تمام وزراء بگردد .\r\nمخبر الدوله در ظاهر كناره‌جوئى كرده در باطن معايب كار فرمانفرما را گوشزد شاه مينمايد شاه به خيال خود يا براهنمائى ديگرى در نظر ميگيرد امين الدوله را از تبريز احضار نموده مقام صدارترا بوى ارزانى دارد .\r\nچهار ماه رجب و شعبان و رمضان و شوال كار دولت و دربار با نهايت بىبندوبارى ميگذرد شاه از فرمانفرما ملاحظه ندارد فرمانفرما هم بشاه وقعى نميگذارد همراهان شاه و مخصوصا خلوتيان با فرمانفرما بزرگ شده سر و سرشان با يكديگر يكى است\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nرجال محترمى كه عضويت دولت را اختيار نموده‌اند سنخيتى با اين دربار و اين دولت ندارند ناچار خود را كنار كشيده و ميكشند .\r\nبالاخره دربار طهران رنگ خاصيت دربار وليعهدى مظفر الدينشاه را در تبريز به خود گرفته نزديك است همه‌كس در همه‌جا از اين دولت و از اين سلطنت نااميد گردد .\r\nدر ماه ذى القعدة الحرام كه از كشته شدن ناصر الدينشاه يكسال ميگذرد ميخواهند نعش شاه را كه در عمارت تكيه دولت امانت سپرده شده به حضرت عبد العظيم برده در مقبره‌ئى كه ساخته و پرداخته گشته دفن نمايند در ايام آخر رياست فرمانفرما با تجليل و احترام شايسته اين كار نيز انجام‌پذير ميگردد در اين ماه دانشمند بزرگوار آقا ميرزا ابو الحسن جلوه فيلسوف معروف استاد معقول نگارنده در سن هشتاد و چند سالگى دار فانى را بدرود مينمايد .\r\nفقدان استاد بزرگوار با انس و علاقه بسيار كه نگارنده با وى داشته و با لطف و مهربانى زياد كه او به اين بنده مينموده موجب پريشانى و افسردگى از حد بيرونست .\r\nفقدان اين حكم بزرگ نه تنها نگارنده و ديگر دوستان و تربيت‌يافتگان او را متأثر كرده بلكه عموم دانشمندان مملكت را ماتم‌زده مينمايد و هم در اين ماه مخبر الدوله وزير داخله مستعفى بدرود زندگانى ميگويد .\r\nاينجا لازم است بشمه‌ئى از احوال خانوادگى هم بعد از سانحه قتل شاه اشاره نمايم .\r\nبرادر بزرگ من كه بامر ظل السلطان از اصفهان تبعيد گشته تا اين وقت در طهران اقامت دارد روابط پدرم با ظل السلطان بالمرّه منقطع امور خانوادگى در اصفهان در نهايت اختلال خسارت بسيار متوجه دارائى و علاقه ملكى ما گشته است .\r\nبديهى است مباشرين كارها كه چشم صاحب ملك را دور و او را از دارائى خود مهجور ميبينند و بعلاوه حاكم مقتدر بلد را نسبت به مالك ملك خشمناك مشاهده نمايند از هرگونه حيف و ميل و بىمراقبتى دريغ نمينمايند .\r\nپس از واقعه قتل ناصر الدينشاه البته ظل السلطان از بودن پدرم در طهران با قلبى مملو از ملالت از او و با وجود حكومت امين السلطان و علاقه دوستى كه او با پدرم دارد بيش‌ازپيش نگران است و تصور مىكند پدرم در اينموقع از دشمنيهاى\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nديرين او تلافى خواهد كرد .\r\nولى برعكس پدرم از روى اخلاق كريمانه‌ئى كه دارد بعد از دو سال متاركه سبقت نموده تعزيت‌نامه بوى مينويسد ظل السلطان به ظاهر شرمنده گشته از گذشته‌ها اظهار پشيمانى نموده باصرار تمام برادرم را باصفهان طلبيده وعده تلافى و تدارك گذشته را ميدهد .\r\nپدرم چنان صلاح ميداند درخواست او را اجابت نموده بلكه اندكى از خرابيها كه از دست اين شاهزاده ستمكار باساس زندگانى ما رسيده بدست خودش اصلاح گردد اين است كه بدون هيچ شرط و قيد و بىهيچگونه درخواست مساعدتى از دولت جديد برادرم را باصفهان فرستاده تدارك رفتار زمان گذشته را از شخص ظل السلطان ميطلبد .\r\nبديهى است در اين وقت شاهزاده به ظاهر از هرگونه همراهى با خانواده ما دريغ ندارد و لكن آيا ميتوان اطمينان يافت كه در آينده هركجا بتواند از بروز دادن كينه‌هاى ديرين دريغ نكند جاى ترديد است .\r\nديگر حادثه مهمى كه در اين ايام بخانواده ما ميرسد و بدان سبب تغيير كلى در وضع خانواده حاصل ميگردد عارضه سكته و فلج ناگهانى است كه بر مزاج پدرم روى داده صحت او را مختل و تا زنده است او را عليل و گوشه‌نشين ميسازد .\r\nبرهم خوردن اوضاع رياست شرعى پدر دورى جستن او از معاشرت با مردم رفتن برادرم باصفهان ضرورة تكليف آمدورفت و وظيفه نگاهدارى حقوق و حدود خانواده را به عهده نگارنده متوجه ساخته ناچار بايد بوظائف خود رفتار نمايد .\r\nپدرم مرجعيت مهم نسبت بخاص و عام دارد در تكليفات روحانيت درس ميگويد امامت جماعت مىكند و منبر خطابه و موعظه سودمندى دارد نگارنده با اينكه از شغل روحانيت دورى جسته و ميجويد در اينموقع ناچار است نگذارد بواسطه انزواى پدر اين خانه به كلى از محل توجه عمومى بودن افتاده باشد اين است كه در كار تدريس و وعظ و خطابه تا آنجا كه طبيعت اقبال نمايد اقدام نموده بتدريج رويه پدر را باقتضاى زمان تغيير داده ميخواهد بسوى كارهاى اساسى كه موجب ترقى ملك و ملت و آبادى\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nو آزادى مملكت است قدم بردارد و هرگز نميتواند خود را قانع سازد باينكه باقتضاى طبع عوام رفتار نموده خدمتگذار اوهام كوته‌نظران و صاحبان افكار محدود بوده باشد .\r\nو اما افكار جديد واقعه قتل ناصر الدينشاه و آنچه بعد از آن در دولت جديد پيش آمده در افكار تجددخواهان هيجان شديدى توليد نموده اوضاع سياسى دنيا نيز به آتش اين هيجان دامن مىزند افكار تازه در اين مملكت در حالتى كه محدود است مانند مرغى كه در قفس مانده باشد خود را بهر طرف مىزند كه در فضاى آزادى پرواز نمايد .\r\nفداكاريهاى محير العقول جمعى از آزاديخواهان و بر طرف شدن سد بزرگى كه در برابر افكار تازه بوده يعنى وجود ناصر الدينشاه بضميمه سلامت نفس جانشين او كه نه ميخواهد و نه ميتواند سياست صعب ناهموار پدر را تعقيب نمايد بال و پر بيداران و آزاديخواهان را گشوده با نهايت بيصبرى و در عين بىاسبابى كه از همه بالاتر بىسوادى و بىعلمى ملت است ميخواهند به زودى بهمه‌جا رسيده داراى همه‌چيز بوده باشند آزاديخواهان تصور ميكنند به هوش آمدن چند تن در ميان يك ملت خواب ميتواند به زودى تأثير بيدارى خود را در تمام ملت هويدا سازد .\r\nغافل از آنكه در زمستان هواى يك حجره را ميتوان گرم كرد بىآنكه در تغيير هواى دشت و هامون اثرى داشته باشد .\r\nملتى كه از صد نفر يك تن باسواد ندارد ملتى كه از معلومات عصر حاضر تهىدست است ملتى كه خانه خود را نميشناسد چه رسد بشناسائى دنيا ملتى كه در سرتاسر مملكتش هنوز يك مكتبخانه باصول جديد داير نگشته ملتى كه روشنى افكار دانشمندانش تنها از پرتو نور افكار فلاسفه و عرفاى عالىمقام است بىآنكه هيچگونه وسيله‌ئى براى استفاده نمودن از روشنائى عصر جديد در دست داشته باشد چگونه ميتواند از تغييرات زمان و عزل و نصب اين و آن استفاده فورى نموده خود را در جريان حيات‌بخش تمدن جديد عالم بيندازد با اينكه اخلاق سران و سرورانش هم در دائره مهذبى سير ننمايد .\r\nنگارنده نيز از همين مردم و پرورش يافته در همين آب‌وهواست با احساساتى در آزادىطلبى و علاقمندى به وطن و از روى همان احساسات هر راهى را كه تصور\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nكنم مرا به مقصد مىرساند ميپيمايم هر درى را كه گمان نمايم بجانب مقصود گشوده مىشود ميكوبم بىآنكه در راه كسب جاه و مال قدمى بردارم .\r\nنگارنده هم مانند بسيارى از رفقا در تاريكى نقصان تجربه تصور مينمايم بيدارى ملت آزادى مملكت و بالجمله سعادت وطن و هموطنان در پس پرده نازكى است كه چون آن پرده بر طرف گشت مملكت داراى همه‌كس و هركس داراى همه‌چيز خواهد بود و در عين حال متحير و سرگردانم كه قواى فكرى و جسمى خود را در چه راه به كار اندازم كه در سعادت ملك و ملت مفيدتر بوده باشد و بيش از همه‌چيز متوجه هستم به خدمت نمودن بدائره معارف عمومى و تربيت كردن پسران و دختران امروز و مردان و زنان فردا و پدران و مادران آينده .\r\n\r\nفصل بيست و پنجم امين الدوله و معارف عمومى\r\nميرزا عليخان امين الدوله پس از سالها انتظار در ماه ذى القعدة الحرام 1314 مسند صدارت ايران را بعنوان وزير اعظم اشغال نموده زمامدار امور مملكت ميگردد .\r\nامين الدوله سالها نقشه اصلاحات ايران را روى صفحه خيال كشيده از افكار دانشمندان ايرانى اروپا ديده مانند ملكم خان و غيره استفاده نموده با ديده روشن با خيال آزاد با اطلاع كافى از اوضاع دنيا و از احتياجات وطن ميخواهد كشتى اين مملكت را از چهار موجه حوادث از ميان طوفانهاى شديد بساحل نجات برساند در صورتى كه كار آسانى نيست .\r\nامين الدوله سالها معاشرين و مصاحبينش منحصر بوده‌اند بمعدودى از دانشمندان بيداران كه از دور روشنائى قرن حاضر را در خارج ديده آرزو مينموده‌اند دريچه‌ئى هم از آن روشنائى به اين مملكت گشوده شود .\r\nامين الدوله در گوشه پارك مصفاى خود با زندگانى بانزاكتى كه داشته با اروپائيان و اروپائىمنشان معاشرت نموده بانتقاد از رجال دولت ناصرى مخصوصا امين السلطان\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nو خانواده او و ببروز دادن احساسات وطن‌دوستى و اصلاح‌طلبى مجالس و محافل خود را گذرانيده .\r\nامين الدوله در دوره سلطنت ناصرى از روى افكار روشن خود و دوستانش مقتضيهاى اصلاحاترا در نظر گرفته بىآنكه بموانع آنها توجه كامل نموده باشد .\r\nقدرت شخصى ناصر الدين شاه هم همه وقت موانعى را كه در راه شروع باصلاحات بوده پشت سر نگاه ميداشته نميگذارده است چندان برابر نظر بيايد .\r\nامين الدوله اگر وزير اعظم پادشاه با عزم مقتدرى مانند ناصر الدين شاه ميبود و پادشاه حس اصلاح‌طلبى ميداشت ميتوانست بدست اين وزير مقاصد خود را نيكو انجام داده باشد .\r\nولى اكنون وزير پادشاهى است كه نه داراى آن عزم است و نه صاحب آن اقتدار و بر فرض كه داراى عقيده اصلاح‌طلبى بوده باشد و امين الدوله را قابلترين رجال خود بداند چگونه ميتوان اطمينان يافت كه چون اين دستور دانشمند بخواهد باصلاحات اساسى شروع نمايد و موانع بسيار در راه او عرض اندام كند پادشاه از دستور بالياقت خود صرفنظر ننمايد .\r\nبالجمله امين الدوله با وجود موانع بسيار كه بزرگترين آنها سستى عزم شاه است و با كمى اسباب كه سرآمد آنها تهى بودن خزانه دولت است زمامدار امور ميگردد\r\nامين الدوله پيش از هر كار عذر فرمانفرما را از دخالت در امور و بلكه از اقامت در تهران خواسته او را بحكومت فارس ميفرستد شاهزاده وجيه اللّه ميرزا ملقب بسيف الملك را وزارت جنگ ميدهد ميرزا ابو القاسم خان همدانى ناصر الملك را وزارت ماليه ميبخشد و برادر خود محمد تقى خان مجد الملك را در كارهاى داخله دخيل مينمايد .\r\nامين الدوله گمرك ايران را كه همه‌وقت به اجاره داده ميشد و دخلش بكيسه مباشرين ميرفته بتوسط چند تن مستخدم بلژيكى اداره مينمايد و عايدات گمرك انقد وجوه دولت ميگردد .\r\nامين الدوله با يكدست كارهاى جارى دولت و ملت را جابجا نموده و با تمايلى كه در سياست خارجى بانگليسيان نشان ميدهد از آنها نيز استفاده معنوى مينمايد و با\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nدست ديگر طرح اساس سعادتى براى ملت ميريزد كه در حقيقت قابل ستايش مىباشد امين الدوله ميداند درد ملت نادانى است و دواى آن دانائى از اين‌رو بيش از هر كار بمعارف اهميت ميدهد و از همين نقطه نظر است كه ستوده مىشود امين الدوله ميفهمد مملكت مرد ميخواهد مرد علم و علم مكتب و مدرسه و اين چيزيست كه همه‌كس بايد بفهمد .\r\nامين الدوله در چند ماه اقامت آذربايجان بهتر اقدامى كه نموده تأسيس مكتبى بوده است بنام رشديه بسبك جديد و چون عازم تهران گشته دانسته است رشديه تبريز با نبودن او دوام نمينمايد به اين سبب مدير مكتب را بتهران آورده كه در مركز باينكار شروع نمايد - بايد دانست كه تا اين تاريخ تدريس الفباى مقطع و تعليم اشكال حروف در حال فصل و وصل معمول نبوده بلكه بتعليم و تعلم مبتديان و تسهيل امر تعليمات ابتدائى اهميت داده نميشده است مكتبخانهاى ابتدائى عبارت بوده از دكه‌هائيكه در بازارها و سرگذرها و گاهى در مسجدهاى كوچك براى تعليم و تربيت كودكان دائر بوده در مكتبخانهاى مزبور حروف تهجى را بطفل ياد داده بىآنكه در تركيب نمودن كلمات با صداها آموزگاران مكاتب خود قاعده‌ئى در دست داشته باشند چه رسد كه آموزندگان را بياموزانند اين است كه نورسان پس از چند سال كه عمر خود را در مكاتب مزبور صرف مينموده باز نميتوانسته‌اند عبارتى را صحيح بخوانند و بنويسند .\r\nبالجمله براى تحصيلات ابتدائى مشكلات بسيار در كار بوده و نقصان خط هم بواسطه جزء نبودن اعراب و بودن نقطه‌هاى بسيار بر مشكلات افزوده است .\r\nدر سالهاى آخرين در تهران بتقليد اروپائيان بعضى از كتابهاى ابتدائى براى نوآموزان ترتيب داده شده اشكال حروف را با صداهاى آنها در تحت قواعد مختصرى درآورده صورت حيوانات را براى شناسائى اطفال نقش كرده بطبع رسانيده‌اند اما اين كتب خوب دائر نگشته و معلمين ابتدائى سبك و سليقه خود را براى تدريس الفبا كافى دانسته‌اند اين گونه اقدامات را فرنگى مآبى ناميده غير لازم تصور مينموده‌اند بهترين آن كتابها تعليم الاطفال تأليف ميرزا محمود خان مفتاح الملك است ولى معلمينى\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nكه در خارج ايران در قسطنطنيه در مصر در هند در بلاد قفقاز و غيره در تحت تنظيمات مكاتب خارجه بتدريس زبان فارسى ميپرداخته‌اند مشكلات كار را احساس نموده خود را مجبور ميديده‌اند خط و زبان ما را از روى قاعده تدريس نمايند .\r\nاز جمله كسانى كه در اينراه زحمت كشيده تأليف جامعى از خود بيادگار گذارده ميرزا فتحعلى خان آخونداف قفقازيست كه در فصل نهم بنام او اشارت رفت .\r\nآخونداف كتاب مفيدى در تعليمات ابتدائى جامع تكليف آموزندگان و آموزگاران تأليف نموده طبع و نشر مينمايد بنام معلم الاطفال اين كتاب در مدارس روسيه يكى از سرمشقهاى تعليم خط و زبان فارسى ميگردد .\r\nو هم در استانبول ميرزا حبيب دستان اصفهانى كتاب دستور سخن را بوجه نيكو تأليف مينمايد .\r\nكتابهاى فارسى و عربى و تركى مفيد ديگر هم در مصر و هند و استانبول در اينموضوع نوشته مىشود .\r\nميرزا حسن نام از مردم آذربايجان كه سر پرشورى دارد براى آموزگارى كودكان در قفقاز از كتب ابتدائى معلوماتى بدست آورده چون امين الدوله والى آذربايجان شده صيت معارف‌پرورى او بلند ميگويد ميرزا حسن هم كالاى خود را بعرض والى معظم رسانيده مورد توجه واقع و مكتبى بنام رشديه بمديرى معلم مزبور دائر ميگردد .\r\nلغت رشديه اصطلاح عثمانيان است كه يك صنف از مكاتب خود را به آن نام ميخوانند اين اصطلاح از عثمانى بقفقاز آمده از آنجا بتبريز رسيده است .\r\nمكتب ابتدائى تبريز رشديه ناميده مىشود و ميرزا حسن مدير مكتب به همين نام معروف ميگردد ميرزا حسن مكرر مكتب رشديه را تأسيس نموده خسارت زياد ديده و بواسطه مخالفت روحانىنمايان و اشخاص كهنه‌پرست محافظه‌كار برهم خورده است .\r\nاينك در سايه معارف‌پرورى و قدرت والى آذربايجان بآرزوى ديرينه خود رسيده مكتب را دائر نموده كار خود را از پيش ميبرد و بالاخره براى انجام همين مقصد بتهران ميآيد .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nحاج ميرزا محسنخان مظفر الملك كه رشديه تبريز از طرف امين الدوله به او سپرده شده است در اينوقت كه مدير مزبور را بتهران ميفرستد بنگارنده از وى سفارش مينويسد .\r\nمدير رشديه پس از ملاقات از افكار نگارنده آگاه شده همفكر و همخيالى بدست ميآورد مدير رشديه مردى بلند قامت با صورت كشيده محاسن تنك ديدگان كبود در كسوت روحانيان معلوماتش در حدود تعليمات ابتدائى است .\r\nامين الدوله بيداران تهران را در هر لباس كه باشند بمساعدت در نشر معارف ميخواند و همه را بهمراهى با تأسيس مدارس جديد و تجديد اصول تعليم و تعلم تشويق مينمايد .\r\nتصورات من درباره امين الدوله اين است كه امين الدوله ميخواهد سرهاى افكار جديد را كه تازه در اين مدت بجنبش آمده و هنوز نورس و نارساست بسامان بگذارد .\r\nامين الدوله ميخواهد از حرارت احساسات ناقص بىاساس كه طلوع نموده استفاده كرده سر آنها را به كار ترويج و توسعه معارف گرم كرده در سايه اين كار افكارى كه قابل دخالت در سياست مملكت بوده باشد بپروراند .\r\nامين الدوله ميخواهد نه از افكار جديد جلوگيرى كرده باشد و نه آنها را بىتكليف و سرگردان بگذارد كه خود را با نورسى و بىاسبابى به آتش دخالت در سياست سوزانيده مملكت را هم بمخاطره بيندازند .\r\nامين الدوله البته ميداند تا ملت نداند چه ميخواهد و چه ميبايد بخواهد چه مىكند و چه بايد بكند روى سعادت نميبيند و اين همه فرع دانشمندى است .\r\nاز جاهل نادان غير از جهل و نادانى چيزى تراوش نمينمايد .\r\nخلاصه جديت امين الدوله در كار افتتاح مدارس تازه و توسعه معارف عمومى گذشته از اينكه براى يك ملت اول قدم است كه رو بسعادت برميدارد اساسىترين كارهاست براى يك مملكت و بعد از حوادث اخير در مقابل مختصر هيجان عقلانى كه با بىتكليفى در اين مملكت خودنمائى مىكند بهتر سياستى است كه اين دستور دانشمند اختيار مينمايد چنان كه مشاهده مينمائيم طولى نميكشد تمام افكار تازه و احساسات\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nوطن‌خواهانه ملت ازتيه خطرناك سياست‌بازى رخت بيرون كشيده در وادى امن معارف پرورى فرود ميآيد .\r\nامين الدوله مظفر الدينشاه را خاطرنشان مينمايد كه تنها نگاهدارنده او از حمله افكار تجددخواهان سرگرم نمودن آنهاست بتوسعه معارف و يگانه تحصيل نام نيك كه شاه از روى سلامت نفسى كه دارد به آن بيعلاقه نيست راه گشودن در معارف است به روى ملت .\r\nامين الدوله بشاه ميفهماند پدرش هدف تير بلا نگرديد مگر بواسطه ضديت نمودن با افكار تازه و جلوگيرى كردن از آزادى كلك و بيان و نطق و بيان نويسندگان و گويندگان .\r\nبالجمله روزى چند از مصاحبت امين الدوله با شاه نميگذرد كه خاطر شاه متوجه توسعه معارف و آزادى مطبوعات و برداشتن سد ممانعت از پيش پاى افكار تازه ميگردد بحديكه هيچكس به هيچ وسيله نميتواند خاطر او را از اين عقيدت منصرف نمايد .\r\nخصوصا كه ميبيند پىدرپى و از هر طرف در اين كار ستوده مىشود و از اين روى اخلاصمندى ملت‌خواهان و وطن‌پرستان بوى متوجه ميگردد توجه پادشاه اهتمام فوق العاده وزير اعظم در تأسيس مدارس جديد نه تنها افكار تجددخواهان را در دايره معارف تمركز ميدهد بلكه بعضى از كهنه‌پرستان هم براى آنكه بشاه و وزير تقرب جسته باشند رنگ معارف‌پرورى به خود داده خاطرات اين خيال مقدس وزير اعظم بال و پر گشوده خودنمائى مينمايند .\r\nامين الدوله براى پيشرفت مقصد عالى خود همه را ميخواند همه را تشويق مينمايد و معارف‌خواهان حقيقى را بيشتر و بهتر دعوت مينمايد .\r\nامين الدوله درصدد است يك مدرسه ابتدائى بسبك تازه تأسيس نموده آن را سرمشق براى ديگران قرار داده باشد آن مدرسه رشديه خواهد بود كه قسمتى از مصارفش به عهده محصلين و قسمتى را از كيسه همت خود بپردازد .\r\nامين الدوله ميداند در كار توسعه معارف عموم ملت بايد شركت نمايند و اين بارى نيست كه سنگينيش تنها بدوش دولت گذارده شود اين است كه در راه تشويق نمودن ملت دقيقه‌ئى فروگذار نمينمايد .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nبديهى است اشخاصى كه تاكنون در كار تعليم و تعلم رسما دخالت داشته‌اند از اين گونه افكار غالبا بىبهره بوده‌اند و دايره معلومات و احساسات آنها محدود بوده است .\r\nوزارت علوم در اينوقت عبارتست از رياست دار الفنون همان مؤسسه علمى كه در فصل جداگانه شرح‌حال آن را خواهيد خواند .\r\nدر اين صورت پيداست وزارت علومى كه كارش تنها رياست دار الفنون است آن هم دار الفنون لفظى چه موضوعى خواهد داشت كه بتواند سلسله جنبان اساس معارف وسيع عمومى بوده باشد .\r\nاين است كه در ميان اين هياهوى فكرى و احساسات معارف‌خواهى جعفر قليخان نير الملك وزير علوم از همه كمتر نام برده مىشود و مثل اينست كه او هيچگونه دخالت ندارد از طرف ديگر فارغ التحصيلهاى مدارس عالى اروپا مانند عليخان ناظم العلوم گرچه معدود بوده باشند و نيم تحصيل كرده‌هاى اروپا و ايران بضميمه اروپاديدگان و مخصوصا اعضاء و مأمورين وزارت خارجه كه بيشتر در خارج مانده و با خارجه‌ها معاشرت داشته‌اند خود را براى دخالت در كار معارف جديد اولى و احق دانسته بوزارت علوم بيمعنائى كه هست وقعى نميگذارند .\r\nدر ميان مأمورين دولت كسى كه بيش از ديگران دعوت وزير اعظم را در مساعدت با تأسيس معارف جديد استقبال نموده براى اجراى اين مقصد جد و جهد مينمايد ميرزا محمود خان احتشام السلطنه است .\r\nاحتشام السلطنه جوانى است بلند قامت باريك‌اندام با صورت بشاش از تحصيل كردگان دار الفنون تهران رئيس و معاون وزارت خارجه از خانواده بزرگ و شخص كارآمدى به نظر ميآيد .\r\nو هم از رجال دولت كسى كه صميمانه در تأسيس معارف جديد كوشش مىكند ميرزا كريمخان سوادكوهى سردار مكرم مىباشد .\r\nسردار مكرم شخصى كوتاه‌قامت تنومند خوش‌قيافه معارف‌دوست وطن‌پرور داراى صفات و اخلاق پسنديده است .\r\nسردار مكرم از رؤساى معروف نظام و اكنون رئيس قورخانه مباركه و رئيس\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nمدرسه نظام و رئيس افواج سوادكوه است داراى مكنت قابل مىباشد .\r\nميرزا حسن رشديه كه در تبريز معارف‌پرورى ، مكتب‌دوستى و معلومات ابتدائى را منحصر به خود مىديده در ابتداى ورود بتهران تصور مىكند در تهران هم با توجه مخصوصى كه وزير اعظم به او دارد در دائره معارف جديد مرجعيت خواهد يافت و شخص اول در اين امر خواهد بود .\r\nولى بروز احساسات معارف‌پرورانه در اطراف اقدام وزير اعظم در كار توسعه معارف از اشخاص مهم كه از هرجهت مخصوصا در مقامات علمى و در باخبرى از اوضاع روزگار بر او تقدم دارند به او ميفهماند كه در تهران او نميتواند از تفرد و انحصار دم زده باشد ولى چون تدريس الفباء بسبك جديد اختصاص بوى دارد خود را اميدوار مينمايد بلكه در سايه حاجتمندى كه به او دارند بمقامى كه در نظر دارد رسيده باشد .\r\n\r\nفصل بيست و ششم خيريه ، رشديه و انجمن\r\nپيش از شروع بمطلب بايد از اقدامات سردار مكرم در باب دار الايتام كلمه‌ئى چند بنگارم :\r\nميرزا كريم خان سردار مكرم در پرتو روشنى افكار عالى مقتداى خود حاج شيخ هادى نجم‌آبادى و در سايه طينت پاك خويش مدتى است درصدد است دار الايتامى تأسيس نموده بناى مخصوص براى آن ساخته قسمت مهمى از املاك و علاقه خود را وقف مؤسسه مزبور بنمايد .\r\nسردار مكرم با پدرم الفت مخصوص دارد و عالم وطن‌خواهى و معارف‌پرورى نگارنده را دوست ميدارد در اين وقت كه انتهاض معارفى شروع ميگردد با جديت قابل تمجيد آماده انجام دادن مقصد مقدس خويش است .\r\nبديهى است شيخ هادى نجم‌آبادى كه از همفكران وزير اعظم و نسبت به او سمت پيشوائى دارد بيش از ديگر روحانيان تجددخواه افكار معارف‌پروانه سردار را ترويج مىكند .\r\nسردار مكرم از وزير اعظم رخصت طلبيده جمعى از دوستان معارف‌خواه را به خانه\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nخويش دعوت نموده در كار تأسيس دار الايتام و بناى آن مشورت مينمايد اين مجلس كه در اواسط ماه رجب 1315 منعقد گرديده اول مجلس است كه براى مشورت در كار معارف به صورت ملى منعقد ميگردد نگارنده نيز از دعوت‌شدگان مىباشد .\r\nشاهزاده عماد الدوله نوه فتحعليشاه . حسينقليخان صدر السلطنه نورى . ميرزا محمود خان احتشام السلطنه . حاجى عليقليخان سرتيپ بختيارى . ميرزا حسنخان شوكت منشى سفارت عثمانى در تهران . مدير الدوله گيلانى . آقا ميرزا حسن رشديه تبريزى و جمعى ديگر از اعضاى وزارت خارجه و ساير دوائر دولتى در اين مجلس حضور دارند .\r\nسردار مكرم مجلس را افتتاح و مقصد از انعقاد آن را بيان مينمايد مورد تحسين حاضرين گشته و مقرر ميگردد بناى دار الايتام را به زودى تمام نموده مدرسه را دائر سازد بناى مزبور در اين مجلس بپيشنهاد نگارنده خيريه ناميده مىشود .\r\nنگارنده نيز در آخر اين مجلس بتقاضائى كه مىشود در موضوع مفاسد مكتب خانهاى موجود و مضرتهاى جسمانى و روحانى آنها و لزوم تأسيس مكاتب جديد مانند مكاتب ملل متمدن شرح مبسوطى بيان نموده نطق خود را بتمجيد از سردار مكرم و بدعاى بر موفقيت او در مقصد خيرى كه دارد پايان ميدهد حاضرين اظهار مسرت نموده نزديك غروب آفتاب مجلس منقضى ميگردد .\r\nهنگام بيرون آمدن از اينخانه شخصى كه تا آنوقت او را نميشناختم از نگارنده براى مذاكره طولانى در كار معارف تقاضاى ملاقات خصوصى مينمايد با او آشنا و همخيال ميگردد اين شخص ميرزا محمود خان احتشام السلطنه است .\r\nبالجمله سردار مكرم بتأسيس مدرسه خيريه پرداخته طولى نميكشد بناى مدرسه را تمام نموده جمعى اطفال يتيم را در آن بناء خير بطور شبانه‌روزى نگاهدارى و تربيت مينمايد .\r\nاز طرف ديگر امين الدوله در اراضى پارك مسكونى خود براى مدرسه رشديه بنائى مينمايد و موقة خانه‌ئى اجاره كرده مدرسه را بمديرى ميرزا حسن رشديه با شور معارف‌پژوهان دائر مينمايد .\r\nو هم انجمن معارفى از اشخاص معارف‌دوست در تحت رياست جعفر قليخان\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nنير الملك وزير علوم به ترتيبى كه نوشته مىشود تأسيس مىكند و در اينماه رجب امين - الدوله از مقام رياست وزراء بصدارت ميرسد .\r\nگرچه صدر اعظم اكنون درصدد نيست بيش از يك مكتب بنام رشديه تأسيس احتشام السلطنه\r\nنمايد ولى معارف‌پروران از روى احساسات خود بتوسعه دادن دائره معارف بيشتر كوشش دارند تا باساسى بودن اقداماتيكه مينمايند بديهى است اگر مدرسه رشديه را\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nبا اساس صحيح تأسيس نموده قسمتى از آن را به صورت دار المعلمين ابتدائى درآورده جمعى از تحصيل‌كردگان جوان خوش‌اخلاق داوطلب شغل معلمى را بآموختن ترتيب تعليمات ابتدائى و طريق مكتب‌دارى بسبك جديد واداشته و در قسمت ديگرش يك عده اطفال مبتدى را تعليم و تربيت مينمودند به زودى جمعى معلم ابتدائى ميداشتيم آنگاه بتأسيس مكاتب شروع مينموديم اما نظريات اعضاى انجمن باينجا منتهى مىشود كه بتوسعه معارف بپردازند و ضمنا تحصيل اسباب نمايند .\r\nبالجمله ميان مدير رشديه با جمعيتى كه با او كار ميكنند اختلاف‌نظر حاصل مىشود و براى پايان دادن به اين كار روزى صدر اعظم خود بمدرسه رشديه رفته پيشقدمان از داوطلبان را جمع نموده اشخاصى را براى عضويت انجمن معارف نامزد مينمايد نام نگارنده نيز در ميان برده مىشود .\r\nبعد از اين مجلس آقايان صورتى نوشته نزد صدر اعظم ميفرستند تا امضاء شده انجمن رسميت حاصل نمايد بىآنكه نامى از نير الملك وزير علوم برده شده باشد و اين كار بسعى احتشام السلطنه مىشود .\r\nاحتشام السلطنه ميخواهد كار معارف جديد به صورت ملى جارى گشته از حوزه اختيارات وزير علوم خارج باشد احتشام السلطنه دو تن از اعضاى وزارت خارجه را با خود همدست نموده در اجراى مقصد خويش با همراهى آنها كوشش مينمايد و آن دو تن ميرزا محمود خان مفتاح الملك و ميرزا مهديخان ممتحن الدوله ميباشند .\r\nورقه‌ئى كه نام اعضاى انجمن در آن نوشته شده بصدر اعظم ميرسد صدر اعظم مقدم بر ديگر نامها نام نير الملك وزير علوم را نوشته ورقه را امضاء نموده ميفرستد احتشام السلطنه و همراهانش مجبور ميشوند وزير علوم را بانجمن دعوت نمايند و بعلاوه دعوتنامه رسمى انجمن را براى اعضاء بامضاى او بفرستند .\r\nدر ماه شوال 1315 نخستين انجمن رسمى معارف با حضور وزير علوم در مدرسه رشديه منعقد ميگردد .\r\nاحتشام السلطنه بامر صدر اعظم كتابچه‌ئى براى جمع نمودن وجه اعانه به جهت تأسيس مدارس ملى مرتب ساخته اول بحضور اعليحضرت ميفرستند .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nمظفر الدينشاه در آن دفتر دو هزار تومان اعانه مينويسد و در زير دستخط همايونى خط امين الدوله ديده مىشود به اين مضمون : اين بنده درگاه براى اين مقصد خير دوازده هزار تومان بندگى خواهم كرد .\r\nوزراء و امراء و اعيان و تجار باهتمام قابل تمجيد احتشام السلطنه هريك بعنوان استمرارى و غير استمرارى مبلغى در آندفتر ثبت مينمايند .\r\nوجوه اعانه نزد احتشام السلطنه جمع مىشود و اين براى پيشقدمى و موفقيت او باجراى مقاصد خويش وسيله بزرگى ميگردد مدير رشديه بودجه سنگينى براى مدرسه ترتيب داده ناهار مفصل بشاگردان و بمعلمين و بعموم اجزاء ميدهد براى خود و اعضاى مكتب بيش از آنچه مقتضى به نظر ميآيد حقوق معين نموده و بالجمله مكتب را مانند يك اداره دولتى محتشمى درآورده در صورتى كه وضع پريشان مملكت اقتضاى اين بودجه را براى يك مكتب ابتدائى ندارد .\r\nمدير رشديه تصور مىكند امين الدوله هميشه صدر اعظم خواهد بود و يك مكتب را كه به او منسوب است با هر بودجه‌ئى باشد نگاهدارى خواهد كرد و همين زيادروى او موجب اختلاف كلمه وى با اعضاى انجمن ميگردد .\r\nدر جلسه اول انجمن معارف اعضاى حاضر از قرار ذيلند :\r\nجعفر قليخان نير الملك وزير علوم . ميرزا محمود خان مفتاح الملك . ميرزا محمود خان احتشام السلطنه عليخان ناظم العلوم . مهديخان ممتحن الدوله . ميرزا عباسخان مهندس باشى و نگارنده .\r\nدر آخر همين حجره‌ئى كه انجمن در آن منعقد است مدير رشديه پشت ميز كوچكى به سمت رياست مكتب نشسته زنگى روى ميز نهاده بناظم و مكتب و ديگر اعضاء دستور ميدهد شاگردان تازه پذيرفته شده هم در دو اطاق مشغول تحصيلند .\r\nانجمن معارف در تحت رياست وزير علوم شروع بمذاكره نموده در موضوع خرج زياد در رشديه صحبت طولانى مىشود و بالاخره از درس شاگردان و كتابهائى كه بايد تهيه شود نيز مذاكره بميان آمده مجلس منقضى ميگردد .\r\nنگارنده از شروع باينكار و از عضويت در اين انجمن كه در حقيقت رسيدن\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nبآرزوئى است كه سالها در دل داشته‌ام خوشحال است و در ترويج آن در مجالس و محافل فروگذار نمينمايد .\r\nهفته ديگر باز انجمنى منعقد شده ميرزا عليمحمد خان مجير الدوله كاشانى نويسنده روزنامه ايران و اطلاع و شيخ مهدى عبد الرب‌آبادى ملقب بشمس العلماء و محمد حسينخان اديب الدوله ناظم دار الفنون بعضويت انجمن پذيرفته ميگردند در اين مجلس اختلاف نظر ميان احتشام السلطنه و مدير رشديه شدت نموده عاقبت سخن بخشونت ميانجامد و مدير رشديه بواسطه غرورى كه از يگانه بودن خود در مكتب‌دارى و تعليمات ابتدائى دارد و بواسطه اتكاى خود بمقام صدارت عظمى از تندى نمودن با احتشام السلطنه و انجمن خوددارى نميكند .\r\nاين مجلس ميگذرد بىآنكه نتيجه‌ئى بدست بيايد .\r\nدر ميان جلسه دوم و سوم انجمن معارف احتشام السلطنه براى درهم شكستن غرور مدير رشديه تدبيرى ميانديشد و آن اينست كه براى او رقيبى تهيه مينمايد و آن حاج مير محمد على تبريزى است كه در كسوت تجار است و از تعليمات ابتدائى بسبك تازه بىاطلاع نيست .\r\nاحتشام السلطنه در جلسه سوم رقيب مزبور را بانجمن آورده با حضور مدير رشديه ميگويد اين شخص همان كار را كه از مدير ساخته مىشود به زمان كم و با مصرف كمتر ميتواند انجام بدهد سيد هم با بيانات شكسته و بسته داوطلبى خود را براى تعليم ابتدائى دادن بيان مينمايد پيداست وضع سيد و بيانات او كه از نقصان معلوماتش حكايت مينمايد در مقابل وضع مدير رشديه و بيانات او وقعى ندارد و لكن هرچه باشد رقيب است خصوصا كه حمايت باطنى انجمن را با خود دارد .\r\nمدير رشديه ميفهمد احتشام السلطنه تدبيرى براى برهمزدن كار و خيالات او انديشيده و غير از موافقت چاره ندارد اين است سر تسليم پيش آورده ملايمت مينمايد بالاخره مقرر مىشود مدير رشديه و رقيب او هريك جزوه‌ئى در ترتيب تدريس ابتدائى نوشته بانجمن بياورند .\r\nدر جلسه چهارم سيد حاضر شده بىآنكه چيزى نوشته باشد مدير رشديه هم\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nبحقيقت مطلب پىبرده زحمتى به خود نداده است پس از اندكى مذاكره در اين موضوع مقرر ميگردد يكعده محصل ابتدائى در جاى ديگر به سيد سپرده شود بعد از چند ماه بنتيجه عمليات او و آنچه از مدير رشديه ظاهر گردد رسيدگى شده سبك هركدام پسنديده‌تر گرديد عموميت حاصل نمايد .\r\nاحتشام السلطنه بيش از همه‌چيز نظر دارد مخارج گزاف رشديه را برهمزده مخصوصا ناهار عمومى دادن را با خرج زياد لغو كرده اعضاء و شاگردان در موقع ناهار بخانهاى خود رفته يا ناهار مختصرى بمدرسه بياورند اين عقيده را در انجمن عنوان نموده ميخواهد بمدير رشديه بقبولاند ولى مدير مزبور تمكين نمينمايد و مجلس منقضى ميگردد در ميان اين هفته ممتحن الدوله بعنوان تفتيش از طرف انجمن در وقت ناهار بمكتب وارد شده كميت و كيفيت ناهار را تفتيش مىكند بلكه بتواند بر مدير رشديه از بابت مصارف زياد راه اعتراضى بدست آورده و در تفتيش مبالغه مىكند .\r\nمدير رشديه رفتار ممتحن الدوله را تحمل ننموده بفراشان امر مينمايد مفتش را از مكتب بيرون نمايند و ميگويد انجمن معارف را هم ديگر بمكتب نميپذيرم سوء رفتار مدير مزبور با مفتش انجمن موجب كدورت تمام اعضاء شده احتشام السلطنه و ممتحن الدوله براى آزار رساندن به او و جبران رفتارى كه نموده جدا حاضر ميگردند مدير رشديه هم شكايت آنها را و بلكه شكايت انجمن معارف را نزد صدر اعظم ميبرد صدر اعظم حكم مينمايد انجمن در خانه وزير علوم منعقد گردد مدرسه رشديه و مدير آن را به حال خود بگذارند .\r\nانجمن معارف جلسه پنجم خود را در خانه نير الملك منعقد ميسازد در اين جلسه محمد باقر خان اعتماد السلطنه كه وزير انطباعات است نيز بعضويت انجمن پذيرفته ميگردد .\r\nمذاكرات اين مجلس همه بر ضد مدرسه رشديه و مدير آن مىباشد چون او حاضر نيست نگارنده ميخواهد در قسمتى كه او را ذيحق ميداند از وى دفاع كند اما پذيرفته نميگردد احتشام السلطنه نميتواند رفتار مدير مدرسه رشديه را با مفتش انجمن تحمل نمايد و هم نميتواند بر خلاف رضاى صدر اعظم اقدام مخالفى نموده باشد بالاخره مذاكره اين مجلس باينجا منتهى مىشود كه وجوه اعانه‌ئى كه براى توسعه معارف\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nعمومى جمع گشته نميبايد تنها به مصرف مدرسه رشديه برسد و بهتر آنست مدرسه ديگرى نيز تأسيس نموده داراى دو قسمت باشد قسمت علمى آن بعليخان ناظم العلوم سپرده شود قسمت ابتدائيش بحاج مير محمد على تبريزى و از پيرايه‌هائى كه مدير رشديه بر مكتب خود بسته اجتناب و از هرگونه خرج غير لازمى احتراز نمايند پيشنهاد احتشام السلطنه در انجمن پذيرفته شده احتشام السلطنه و عليخان ناظم العلوم مأمور انجام اين خدمت ميگردند احتشام السلطنه و همراهانش از ضديت با رشديه و محدود نگاهداشتن آن كوتاهى نمينمايند مثلا در آن ايام كه رشديه و انجمن يكى بوده از طرف حاج زين العابدين تقى اف اول تاجر ايرانى در بادكوبه بترغيبى كه مدير رشديه نموده مبلغ دو هزار تومان اعانه بنام رشديه فرستاده شده حواله وقتى بتهران ميرسد كه ميان انجمن و رشديه اختلاف و دوئيت افتاده احتشام السلطنه در سايه معاونت و رياست وزارت خارجه موفق ميگردد وجه سند مزبور را از صرافخانه بنام انجمن دريافت نموده نگذارد بدست مدير رشديه بيفتد سعى و كوشش مدير رشديه نزد صدر اعظم براى گرفتن اين وجه نتيجه نبخشيده بلكه صدر اعظم او را از مخالفت نمودن با وزارت علوم و انجمن معارف نيز منع مينمايد .\r\nجلسه ششم انجمن معارف منعقد ميگردد احتشام السلطنه بفتحى كه در گرفتن سند وجه بادكوبه نموده باسم انجمن و از نااميدى كه مدير رشديه از مساعدت صدر اعظم با او در ضديت انجمن حاصل كرده بىنهايت مسرور است در اين مجلس حاج محمد حسن امين الضرب اصفهانى و پسر او حاج حسين آقا بعضويت انجمن پذيرفته ميشوند براى اينكه وجه اعانه‌ئى داده و تحويلدارى انجمن را به عهده بگيرند ولى آنها تحويلدارى انجمن را نميپذيرند .\r\nدو مهر براى انجمن حاضر گشته سجع يكى ( انجمن معارف ) و ديگرى انجمن تأسيس مكاتب مليه ايران است .\r\nاحتشام السلطنه براى راضى نمودن مفتاح الملك كه از او در وزارت خارجه ملاحظه دارد و در كار معارف از پيش افتادن احتشام السلطنه و بىدخالتى خود ناراضى است دفتردارى و مهردارى انجمن را بوى محول ساخته باقى اعضاى انجمن را بتصويب\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nنمودن اين پيشنهاد واميدارد اين كار براى او و براى يك قسمت از اعضاى انجمن چنان كه بيايد موجب مخاطره ميگردد .\r\n\r\nفصل بيست و هفتم مدرسه علميه و افتتاحيه و انجمن معارف\r\nدر اواسط ماه ذى الحجة الحرام 1315 جلسه هفتم انجمن معارف در خانه وزير علوم منعقد مىشود در اين جلسه مقرر است نگارنده و عليخان ناظم العلوم هريك رساله‌ئى در خصوص تأسيس مكاتب جديد و توسعه معارف نوشته قرائت نمائيم و هم در اين مجلس صدر اعظم مقرر داشته يكى از خواص خود مدير رشديه را كه بانجمن حاضر نميشده بانجمن آورده او را با مخالفينش صلح داده انجمن را بهمراهى با مدرسه رشديه وادار نمايد مدير رشديه با مأمور صدارت حاضر گشته‌اند نماينده صدر اعظم پيغام مهرآميز او را رسانيده از جانب مدير رشديه از گذشته معذرت ميخواهد .\r\nانجمن پيش از آنكه در اين موضوع صحبتى بدارد باجراى دستور خود ميپردازد نگارنده رساله‌ئى كه در تحت عنوان دستور كارخانه آدم‌سازى نوشته قرائت مينمايد و حاضرين اظهار مسرت ميكنند .\r\nناظم العلوم نيز رساله‌ئى مشتمل بر قواعد اصول تعليم و درجات مكاتب با كمال متانت نوشته قرائت مينمايد و مورد تحسين ميگردد .\r\nاحتشام السلطنه هنوز اطمينان ندارد كه آيا اكثريت انجمن با او همراه است يا نه و اگر تكليفى بر مدير رشديه بنمايد و او نخواهد بپذيرد انجمن چه خواهد كرد اين است كه مدير رشديه را موقة از مجلس خارج مينمايد در صورتى كه اين كار هم شايستگى ندارد زان پس حوزه را جمع و خصوصى كرده ميگويد من اطمينان ندارم شما همه باهم يكدل در كار تأسيس مكاتب قدم برداشته از هرگونه ملاحظات شخصى اجتناب نمائيد بهتر اين است در صميميت و استقامت خود بر كلام الهى قسم ياد نمائيم و قرآنى درآورده حاضرين را قسم ميدهد حتى وزير علوم سالخورده و نماينده صدر اعظم نيز\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nاز قسم خوردن معاف نميگردد و چون قرآن را بدست وزير علوم ميدهد ميگويد اول پدر پير زند رطل گران را تا مدعيان خرده نگيرند جوانرا .\r\nخلاصه پس از انجام يافتن امر تحليف مدير رشديه را بانجمن خوانده دستورى در تخفيف بودجه مدرسه و موقوف داشتن ناهار آنجا به او ميدهد انجمن هم موافقت مىكند او نيز غير از پذيرفتن چاره ندارد .\r\nبعد از اين مجلس مدرسه رشديه به صورت مكتب ابتدائى ساده درميآيد مدير اجراى مقررات انجمن را متقبل و انجمن مساعدت با او و رسيدگى به كار مكتب رشديه را متعهد ميگردد .\r\nدر اين مجلس احتشام السلطنه و ناظم العلوم انجام دادن مأموريت خود را در گرفتن خانه براى مدرسه علمى و ابتدائى اظهار ميدارند و بفاصله دو سه روز مدرسه افتتاح و جلسه هشتم انجمن معارف در آن مكان منعقد ميگردد مدرسه تازه گرچه قسمت ابتدائى نيز دارد لكن علميه ناميده مىشود و كليه امور آن به عهده على خان ناظم العلوم مقرر ميگردد مدرسه علميه جمعى از اولاد اعيان و اشراف را كه در دار الفنون و يا در خانهاى خود مختصر تحصيلى نموده‌اند در قسمت علمى خود ميپذيرد و اين كار بينهايت موجب خشنودى اولياى ايشان است به دو سبب يكى آنكه اولياى آنها هرقدر هم كه استطاعت داشته باشند نميتوانند با معلمهاى قابل متعدد كار تحصيل اطفال خود را در خانه منظم نمايند ديگر آنكه آنچه بابت اين تحصيل منظم بمدرسه ميدهند از ده يك مخارجى كه براى تحصيل اطفال خود در خانه ميكنند كمتر مىباشد .\r\nمدرسه علميه در قسمت ديگر خود جمعى از اولاد محترمين را با شهريه مختصر براى شروع به تحصيل ابتدائى ميپذيرد و اولياى اين اطفال نيز به دو سبب خوشحالند يكى مسئله اقتصادى كه نوشته شد ديگر آنكه معلم‌هاى سرخانها از ترتيب تعليمات ابتدائى بسبك جديد بىاطلاعند در اين صورت چند سال طفل مبتدى نزد آنها تحصيل مىكند بىآنكه بتواند چيزى بدرستى بخواند و بنويسد اگرچه اولياى اطفال مبتدى هنوز امتحان اين هنرمندى مدرسه تازه را ننموده‌اند لكن به زودى بيش از آنچه كه شنيده‌اند ميبينند و بر امتنان و مسرت آنها افزوده ميگردد .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nدر مقابل اين خشنودى اولياى اطفال و نظم و ترتيبى كه در كار تحصيل اولادشان حاصل مىشود يك جمع ناراضى ديده ميشوند كه روزبروز بر عدد آنها افزوده و دشمنى ايشان نسبت باساس معارف جديد و كاركنان آن بر زيادت ميگردد بلى در شهر دار الخلافه شايد بيش از هزار كس در كسوت طلاب دينى ميباشند كه اغلب از شهرهاى ديگر و از دهات اطراف براى كسب معيشت بتهران آمده در مدارس قديم مسكن شبانه دارند و روزها در خانهاى اعيان و اشراف بمعلمى كودكان ميپردازند و يا آنكه شب‌وروز در خانهاى مزبور زندگانى ميكنند .\r\nاين مردم در اينخانها رفته‌رفته جزو خانواده شده روابط زياد و علاقمنديهاى مخصوص با بزرگ و كوچك يافته هرچه را موجب قطع آن روابط و برهم زدن ممر معاش آنها باشد دشمن ميدارند .\r\nدر اين صورت مدرسه علميه و انجمن معارف در مقابل خود يك فوج دشمن بيخانمان شده و از علاقه‌ها كوته‌دست گشته ميبيند كه بزرگتر اسلحه دست آنها تير تهمت و افترا بمعارف جديد و كاركنان آنست .\r\nالبته روحانىنمايان خودخواه كه طلاب و معلمين مزبور بحوزه‌هاى رياستمدارى آنها نيز خدمت مينمايند از شركت نمودن با اتباع خويش در ضديت با معارف تازه دريغ نميدارند .\r\nچيزى كه اين اساس نورس را از شر حمله‌كنندگان مزبور نگاهدارى مىكند اولا قوت علم و دانش و مساعدت اقتضاى زمان است ثانيا حسن موافقت شخص شاه است و جديت فوق العاده شخص اول دولت در پيشرفت اين اساس .\r\nبالجمله مدرسه علميه قواى معارف‌خواهان را در خود تمركز داده بهترين اشخاص را از معلمين و اعضاء هردو قسمت خويش جلب مينمايد چنان كه مدير محترم آن عليخان ناظم العلوم داراى ديپلم از مدرسه پليتكنيك پاريس و لايق‌ترين اشخاص است در ميان همگنان خود محمد كاظمخان رشتى ناظم قسمت علمى و محمد صفى خان ناظم قسمت ابتدائى مدرسه از اشخاص لايق شمرده ميشوند و براى تدريس فارسى و عربى نيز معلم از بهترين اشخاص انتخاب ميگردد شيخ محمد رفيع نطنزى كه در تدريس\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nعربى باسلوب جديد مهارت دارد براى تدريس اين مدرسه مخصوصا جلب مىشود و كار تدريس عربى او مورد تمجيد ميگردد .\r\nمدرسه علميه از بابت ماليه نگرانى ندارد زيرا كه قسمتى از ماليه آن را محصلين ميپردازند صندوق اعانه هم كه وجه قابلى جمع‌آورى نموده از اداى كسر بودجه دريغ نمينمايد .\r\nانجمن معارف در آخر ماه ذى الحجه 1315 براى افتتاح رسمى مدرسه علميه و جلب توجه عمومى بمركز معارف جديد از امين الدوله صدر اعظم و جمعى از رجال محترم دعوت مينمايد .\r\nدر اين مجلس احتشام السلطنه از صدر اعظم رخصت ميطلبد كه پاره‌ئى از كتابهاى مفيد براى بيدارى ملت از زبانهاى خارجه ترجمه و طبع و نشر گردد .\r\nصدر اعظم در جواب ميگويد البته فراهم آوردن اسباب يك اندازه بيدارى ملت لازم است ولى نه زياد زيرا كه شخص غريق اگر از زندگانى خود نااميد شد از تلاش كردن و دست و پا زدن هم كه ممكن است او را بتخته پاره‌ئى برساند بازخواهد ماند .\r\nصدر اعظم در اين شب بيشتر از ديگران بنگارنده توجه دارد و در ضمن صحبت بحاضرين ميگويد چون فلانى در ضمن گفتگو بآيات قرآن استشهاد مينمايد چه ضرر دارد من نيز آيه‌ئى از كلام اللّه مجيد بخوانم :  هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ إِنَّما يَتَذَكَّرُ أُولُوا الْأَلْبابِ  دو ساعت از شب ميگذرد بصدر اعظم تكليف مينمايند اطاقهاى مدرسه را ببيند خدمتگذاران بعادتيكه هست چراغها را كشيده صدر اعظم تمام اطاقها را گردش نموده از مدرسه بيرون ميرود و در تمام اين مدت آن مرد مؤدب نگارنده را بر خود مقدم داشته بيش از آنچه ديگران انتظار دارند حرمت ميگذارد .\r\nشنيده مىشود بعد از اين مجلس يكى از حاضرين در اين موضوع از روى حسادت با صدر اعظم صحبت ميدارد و جواب ميشنود اگر در كسوت روحانيان كسى داراى احساسات وطن‌پرستانه گشت و در راه معارف‌پرورى قدم گذارد بايد از او تجليل كرد تا ديگران تشويق گردند حسن نيت امين الدوله از اين جواب نيكو هويدا ميگردد .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nانجمن معارف و مدرسه علميه بعد از اين مجلس بر اعتبارات خود ميافزايد و در آخر ماه اول مشاهده مىكند از وجهى كه براى كسر بودجه مدرسه تخصيص داده مبلغى اضافه آمده است .\r\nانجمن چنان صلاح ميبيند از خوان نعمت معارفى كه گسترده اولا بينوايان را هم بىبهره نگذارد از اين سبب اعلام مينمايد كه انجمن عده‌ئى از اطفال فقراء را براى تحصيل مجانا ميپذيرد .\r\nاطفال فقرا كه انتظار چنين خوشبختى را ندارند هجوم ميآورند بحديكه انجمن از پذيرفتن آنها عاجز ميماند بالاخره جمعى را پذيرفته و مابقى را بتوسعه يافتن دائره قسمت مجانى موكول مينمايد .\r\nاز پيش اشاره شد در خصوص تربيت تعليمات ابتدائى انجمن منتظر است نتيجه عمليات مير محمد على تبريزى رقيب مدير رشديه را ديده پس از آن تصميم قطعى اتخاذ نمايد .\r\nسيد مزبور در قسمت ابتدائى مدرسه علميه عملياتى كه قابل توجه باشد بروز نميدهد برعكس در امتحانى كه از مدرسه رشديه مىشود ترتيب تدريس ابتدائى آنجا كه الفباى صوتى با خط نستعليق بطور خوشى بنورسان ياد داده با اينكه خالى از اشكال نيست و زحمت هم دارد بالنسبه پسنديده شده بتعميم دادن آن تصميم ميگيرد .\r\nاحتشام السلطنه در اين امتحان مدرسه رشديه از گذشته‌ها بمهربانى نمودن با مدير و بانعام دادن شاگردان به خيال خود تلافى مينمايد و بالاخره مقرر ميگردد تعليمات ابتدائى مدرسه علميه هم به عهده مدير رشديه بوده باشد و حاج محمد اسمعيل ناصح بروجردى به سمت معلمى ابتدائى از رشديه بعلميه ميرود .\r\nدر اين ايام ميرزا محمود خان مفتاح الملك به خيال ميافتد در محله سنگلج مدرسه‌ئى دائر نموده از صندوق انجمن براى كسر آن استمداد نمايد اين كار در ظاهر خدمت بمعارف است در باطن رقابت نمودن با احتشام السلطنه .\r\nمفتاح الملك بدستيارى اولاد كارآمد خود و ممتحن الدوله كه با وى نسبت دارد به زودى بتأسيس آن اساس موفق گشته نام آن مدرسه را افتتاحيه ميگذارد و بمناسبت\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nدفتر و مهردارى انجمن ميخواهد مركزيت مدرسه علميه را متزلزل ساخته قسمتى از اعتبارات انجمن و علميه را بمدرسه افتتاحيه برده از پيش افتادن و خودنمائى احتشام - السلطنه جلوگيرى نمايد مفتاح الملك از پاره‌ئى عوام‌فريبيها و خصوصيتهاى تملق‌آميز با روحانيان هم در راه پيش بردن مقصد خويش دريغ نميدارد و باصطلاح نان را بنرخ روز مىخورد .\r\nدر اينموقع ميرزا على اكبر خان ناظم الاطباء كرمانى ميرزا غياث الدين اديب كاشانى محمد اسمعيل خان آجودان باشى توپخانه حاج شيخ مهدى شريف كاشانى نيز بعضويت انجمن پذيرفته ميگردند اعضاء بشانزده نفر بالغ ميگردد .\r\nنگارنده آنچه ميتواند در خدمت بمعارف ميكوشد و با احتشام السلطنه صميمانه قدم زده او را مساعدت مينمايد و در عين حال مكرر او را نصيحت مىكند كه خود را از آفت محسود گشتن محافظت نمايد اما او نميشنود .\r\nخلاصه انجمن معارف جلسات خود را هفته‌ئى يك بار در مدرسه علميه مداومت داده بانتظام كار معارف و توسعه آن ميپردازد عموم وطن‌پرستان و تجددخواهان افكار خود را در دائره نشر معارف تمركز داده متوجه اقدامات انجمن معارف ميباشند و در تاريكى جهل و نادانى كه سرتاسر اين ملكت را فروگرفته انجمن معارف نورس را روزنه تابش يك روشنائى تصور مينمايند .\r\nاقدامات انجمن معارف بعد از حوادث اخير ايران در تمام مملكت و بلكه در همه جاى دنيا انعكاس نيكو افكنده تصور مىشود پيكر اين مملكت كه در مدت پنجاه سال سلطنت ناصر الدينشاه در زير دست رؤساى نالايق و وزراى ناقابل كه شرح زندگانى آنها را مؤلف رساله غيبى به بهتر وجه بيان نموده در آخر درجه ناتوانى افتاده بواسطه هيجان روح معارف‌پرورى قوت و قدرت خواهد يافت .\r\nگمان ميرود بولادت طفل نوزاد معارف هيجان عقلانى ملت خط سير خود را در شاهراه هدايتى مقرر خواهد داشت كه دير يا زود شب ظلمانى اين ملت بپايان رسيده سفيده صبح اقبال دميده آفتاب سعادت از افق مملكت سر برخواهد آورد .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nفصل بيست و هشتم مطبوعات و مطابع\r\nگرچه اقدامات امين الدوله صدر اعظم در توسعه معارف ضرورة مستلزم ترويج مطبوعات و توسعه دائره آن مىباشد و لكن توجهات خصوصى آن دستور دانشمند بتكثير مطبوعات و تعدد جرائد و بآزادى قلم كه از بزرگترين اسباب ترقى و تعالى هر قوم مىباشد قابل تمجيد است .\r\nامين الدوله روزنامه تربيت را كه بقلم ميرزا محمد حسين فروغى ملقب بذكاء الملك نوشته مىشود و بطور هفتگى دائر بوده ترويج نموده آن را يوميه ميگرداند .\r\nو اين اول روزنامه يوميه است كه در اين پايتخت دائر مىشود .\r\nروزنامه تربيت روى سنگ و با بهتر خط كتابت نستعليق كه در اينوقت معمول است طبع و نشر مىشود .\r\nروزنامه تربيت در سايه نظريات صدر اعظم سبك تملق‌سرائى خود را كه باقتضاى زمان و طبع نويسنده آن مدتى پيروى شده تغيير داده بيان حقايق و نگارش مطالبى كه براى بيدارى ملت مفيد بوده باشد ميپردازد .\r\nروزنامه ايران كه روزنامه رسمى دولت است و تنها بنگارش حوادث جارى دربار با پرده‌پوشيهاى بسيار ميپرداخته از تنگنائى كه بوده درآمده صورت بهترى به خود ميگيرد .\r\nروزنامه يوميه ديگر باسم خلاصة الحوادث در تحت نظارت محمد باقر خان اعتماد السلطنه وزير مطبوعات مشتمل بر حوادث داخله و خارجه دائر ميگردد .\r\nمطبعه سربى كه در دوره ناصر الدينشاه منحصر بفرد آن هم متعلق بدولت بوده متعدد وارد و دائر شده روزبروز دائره انطباعات وسعت مييابد و اما روزنامهاى فارسى كه در خارج طبع مىشود در دوره سلطنت ناصرى چنان كه از پيش اشاره شد روزنامه فارسى كه از خارج بيايد منحصر بوده است باختر كه در اسلامبول طبع ميشده روزنامه مزبور در آخرين توقيفش از طرف دولت عثمانى كه با انقلابات ايران توأم بوده ديگر\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nاجازه طبع و نشر نيافته در محاق ابدى فرو ميرود .\r\nبعد از آن در كلكته روزنامه‌ئى بنام حبل المتين بمديرى سيد جلال الدين كاشانى دائر ميگردد و روزبروز در ايران خوانندگانش زياد ميشوند حبل المتين با آنكه در اول تأسيس خط و طبعش چندان پسنديده نيست مندرجاتش اهميت شايان دارد و داراى مسلك ثابت و معتدلى است .\r\nدر مصر در روزنامه ثريا بمديرى آقاى سيد فرج اللّه كاشانى و سردبيرى ميرزا - عليمحمد خان پرورش دائر مىشود و نيكو رواج ميگردد در لندن روزنامه خلافت كه يكورق آن به فارسى نوشته مىشود حقايق را بىپرده مينويسد و بطور كلى تغيير سلطنت ايران و بر طرف شدن مانع بزرگ آزادى مطبوعات بضميمه رياست امين الدوله بر اداره دولت جرايد را آزادى داده بيملاحظه هرچه ميخواهند مينويسند خصوصا كه قوه جوان پرشورى هم بميدان مطبوعات قدم ميگذارد و آن مدير روزنامه نورس پرورش مصر است .\r\nميرزا عليمحمد خان پرورش جوانى است از اهل كاشان مدتى در طهران در اداره روزنامه ايران و اطلاع سمت منشىگرى داشته صاحب قريحه روشن داراى افكار نورانى در فارسىنويسى زبردست و باسليقه است اين جوان از تهران باروپا رفته بالاخره در مصر سردبير روزنامه ثريا ميگردد .\r\nروزنامه ثريا كه بزرگتر سرمايه او وجود اين سردبير است در پرتو قلم نگارنده چالاك خود و در سايه پيش‌آمد اوضاع زمان و مخصوصا انقلابات ايران خواننده بسيار در داخل و خارج مملكت پيدا نموده به حدى كه مدير كم‌سواد آن مغرور شده تصور مينمايد با كناره‌گيرى سردبير مزبور هم ميتواند ثريا را در همان اوج ارتفاعى كه دارد نگاهدارى نمايد اينست كه در خشنود نگاهداشتن وى كوتاهى نموده او را بدورى نمودن ناگزير ميسازد ميرزا عليمحمد خان كه ميداند تابش نور ثريا در ايران از پرتو قلم آتش‌بار اوست و هرچه بهر عنوان بنويسد داراى همين اثر خواهد بود مصمم مىشود خود روزنامه‌ئى بنام پرورش داير نموده اشعه انوار افكار وطن‌پرستانه خود را در روى صفحات آن بديده خوانندگان برساند .\r\nمدير پرورش در اين انديشه از دوستان و هواخواهان خود در داخل و خارج استمداد\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nمادى و معنوى نموده مساعدتهائى كه انتظار نميرفته ميبيند نگارنده نيز او را در اين اقدام آنچه ميتواند تشويق مينمايد .\r\nبالجمله طولى نميكشد روزنامه پرورش زهره صفت از افق مطبوعات فارسى سر برآورده هيجان شديدى در افكار معارف‌خواهان و وطن‌پرستان توليد نموده نه تنها مقام خود را از ثريا ميگذراند بلكه ثريا را بثرى انداخته جمعيت آن را بپراكندگى مبدل ميسازد .\r\nروزنامه پرورش در هر پست كه بايران ميرسد و مخصوصا بتهران در احساسات تازه و افكار جديد تأثير انقلاب مخصوص ميبخشد بطوريكه هر هفته روزهاى ورود پست خارج جمعى از جوانان پرحرارت تربيت يافته چند ساعت بانتظار ورود پست و رسيدن روزنامه پرورش با بيقرارى ساعت‌شمارى مينمايند .\r\nمدير پرورش كه از احساسات سرشار خود باخبر است و از اوضاع ايران و مخاطراتى كه در راه راستگوئى و حقيقت‌سرائى مىباشد بى خبر نيست در برداشتن اول قلم براى نگارش اول مقاله پرورش نگرانى شديد خود را از عاقبت خطرناك اقدامى كه نموده اظهار و اشاره مىكند گاه باشد جان خود را نيز در سر اين كار بگذارد .\r\nخلاصه اهميت مطبوعات و حسن صورت و معنى آنها در اين ايام پىدرپى در ازدياد است از جمله انجمن معارف درصدد تأسيس شركتى بنام شركت طبع كتب برميآيد ولى موفق نشده بالاخره در خارج انجمن اين شركت تأسيس و دائر ميگردد .\r\nپيشقدمان از همفكران در اين كار ميرزا محمود خان احتشام السلطنه ، محمد باقر خان اعتماد السلطنه ، ميرزا كريمخان سردار مكرم ، حاجى حسين آقاى امين الضرب و نگارنده هستند شركت طبع كتب با سرمايه ده هزار تومان تأسيس مىشود در خيابان جليل‌آباد تهران بناى خرابى را خريده آباد نموده مركز آن شركت ميگردد .\r\nشركت طبع كتب ميرزا محمد حسين فروغى مدير تربيت و فرزند او ميرزا محمد عليخان و آقا ميرزا محمد خلف ميرزا عبد الوهاب قزوينى را براى ترجمه و تأليف كتابهاى نافع استخدام مينمايد .\r\nشركت طبع كتب احساس مىكند كه مكاتب جديد بيش از همه‌چيز حاجتمند\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nيك دوره تاريخ ايران است كه از روى اساس و مستندات علمى بوده باشد و به زودى موفق بانجام اين خدمت گشته تاريخ مختصرى از روى تأليفات دانشمندان متخصص ترجمه و تأليف و با خط خوش طبع نموده بدست محصلين مدارس جديد ميدهد .\r\nشركت طبع كتب علاوه بر تأليف كتابهاى نافع يكى از مقاصد عمده او اينست كه كتب مخصوصا كتب تدريسى مدارس را پاكيزه و ارزان تمام نموده از اين راه نيز خدمتى بدائره معارف نموده باشد باينواسطه ميكوشد اسباب كار را از مطبعه‌هاى سربى و سنگى و لوازم گراورسازى و غيره فراهم آورده نواقص را از هرجهت تكميل نمايد شركت طبع كتب تاريخ مختصر اسكندر كبير ، غرايب زمين و عجائب آسمان و سفر هشتاد روزه دور دنيا ، پلبر ، در مبادى علوم طبيعى ، چرا باينجهت ، در صحبت ساده طبيعى نردبان خرد در اخلاق و پاره‌ئى از كتب ديگر را ترجمه و تأليف و طبع مينمايد و هم كلام اللّه مجيدى كه مبتديان به آسانى بخوانند بطبع مىرساند .\r\nشركت طبع كتب ميخواهد باقدامات خود مداومت داده رفته‌رفته از حاجتمندى شديد ملت مخصوصا كتب تدريسى كاسته خدمت خود را بپايان برساند ولى افسوس كه محيط مملكت هنوز اقتضاى حسن موفقيت باينگونه اقدامات سودمند را ندارد .\r\nو بايد دانست انديشه تأسيس اين شركت موقعى در مغز مؤسسين آن توليد شده كه بواسطه تغيير سلطنت و تشويقات شخص اول دولت هيجان فوق العاده در افكار تجددخواهان هويدا گشته هواى مملكت روشن و ساحت آن گلشن تصور ميشده هيچگونه رادع و مانعى در پيش پاى معارف‌پروران تصور نميرفته است مؤسسين شركت طبع كتب گمان ميكردند روزبروز بر خريداران متاع آنها افزوده ميگرد و بتأسيس اين شركت استفاده‌هاى مادى و معنوى بسيار نموده از مختصر تفاوت قيمتى كه ميان نرخ تمام شده كتاب و قيمت فروش آن منظور آيد چون از هر كتاب چندين هزار طبع مىشود سرمايه‌ئى بدست خواهد آمد كه از آن سرمايه ميتوان خدمتهاى بزرگ بمعارف كرد ولى طولى نميكشد كه پيش‌آمد احوال بطلان اين تصورات را ثابت مينمايد .\r\nروزيكه اساس‌نامه اين شركت در شرف طبع است و نام مؤسسين در آن درج شده يكى از دوستان مجرب رضا نميدهد نام من در جزو مؤسسين منتشر گردد و ميگويد\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nبالاخره زحمت اين كار بدوش تو خواهد افتاد بىآنكه به مقصود خود رسيده باشى ولى نگارنده نميتواند از خيرخواهى وى استفاده نمايد .\r\nچند ماه مؤسسين شركت مزبور اجتماع نموده به كارهاى آن رسيدگى مينمايند تا آنكه سردار مكرم از دنيا ميرود و احتشام السلطنه از تهران دور مىشود حاج حسين آقا مسافرت طولانى مىكند اعتماد السلطنه نيز بواسطه كم حالى ذاتيكه دارد نميتواند يا نميخواهد اقدام درستى نمايد .\r\nبالاخره تمام بار زحمت بدوش نگارنده افتاده بىآنكه كمتر فايده مادى بر آن مترتب گردد از طرف ديگر پيش‌آمدهاى بىانتظار كه سرآمدش تغيير سياست دولت است با آنچه در فصول بعد بىفاصله خواهيد خواند چرخ معارف را از سرعت سيرى كه داشته بازميدارد و خورشيد آزادى مطبوعات كه تازه از افق سر برآورده در پس ابر سياه غرض‌رانيها پنهان ميگردد .\r\nحرف علم ، كتاب ، مدرسه ، مطبوعات و آثار فكرى از زبانها كمتر شنيده مىشود و بگوشها كمتر ميرسد در اين حال جمعى از اشخاص طمعكار كه از راه مطبوعات معاش مينمايند رواج بازار آثار شركت طبع كتب را ديده بتقليد نمودن در آنها و با استفاده هاى خصوصى از فوايد آن پرداخته از هر راه اسباب خسارت براى شركت و زحمت براى كاركنان آن فراهم ميآورند و چون شركت مطبوعات از مؤسساتى است كه در پرتو يك روشنائى كه مانند برق در اول دولت جديد جهيدن نموده و غايب گشته تأسيس شده دولتيان وقت هم بديده عطوفت به آن نظر ننموده روى مساعدتى بوى نشان نميدهند در در اين صورت هرگونه تشبثى براى دفاع از حقوق شركت بشود بىنتيجه خواهد بود .\r\nنگارنده چون اوضاع را چنين مشاهده مينمايد نه تنها از توسعه دادن دائره شركت منصرف ميگردد بلكه با جديت تمام اطراف آن را جمع‌آورى نموده سهام شركاء را خريده بىآنكه به كسى ضررى رسيده باشد شركت را منحل ميسازد و در مقابل چند سال زحمت مسرور است كه آثارى از آن شركت در دايره معارف و مطبوعات باقى است و آن چند جلد كتاب سودمند است بدنامى هم براى شركت باقى نمانده است .\r\nبلى بايد اعتراف نمود كه هنوز حس اجتماعى در اين ملت قوت ندارد در اين صورت\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nهر كار كه رشته آن بدست يك شخص بوده باشد دوام و استحكام آن بيشتر است از كارى كه صورت نوعى دارد و اختيارش بدست يك جمع سپرده مىشود چنان كه شركتهائى تجارتى تأسيس شد و بواسطه بىاساسى دولت با رسوائى منحل گشت .\r\nبارى مطبوعات دوباره دچار تضييقات شده ولى بايد دانست كه چنان كه سعايتها بر ضد معارف نميتواند بنيان آن را متلاشى سازد و حرف لزوم تعليم و تربيت را از ميان ببرد نامساعدتى با توسعه دائره مطبوعات هم نميتواند دائره آن را به كلى محدود سازد بلكه باقتضاى زمان و از روى حاجت دائره مطبوعات خواه يا ناخواه وسعت ميگيرد مطبعه‌هاى سنگى كم‌كم از ميان رفته بجاى آنها مطابع سربى برقرار ميگردد و روز بروز بر وسعت و نزاكت آن افزوده مىشود لكن وقتى ميتوان بترقى و تعالى مطبوعات اميدوار بود كه بواسطه وفور خوانندگان ارباب قلم از آثار قلمى خود و مباشرين طبع و نشر آنها از تجارت خويش سودمند گردند .\r\nو بواسطه نبودن قانون و رعايت نشدن حقوق مصنفين و مؤلفين ارباب قلم دلسرد نگشته در نگارش و گزارش آنچه مىتوانند كوتاهى ننمايند .\r\nاينجا لازم است باجمالى از اوضاع وزارت انطباعات اشاره نمايم .\r\nدر سلطنت ناصر الدين شاه محمد حسنخان اعتماد السلطنه وزير انطباعات مىشود اين شخص با استعداد ذاتى خود دائره انطباعات را وسعت داده دار الترجمه و دار التأليف دولتى تأسيس نموده جمعى از دانشمندان و از آشنايان بزبانهاى خارجه را به كار واداشته ترجمه و تأليف ميكنند و خود نيز تصرفاتى نموده تعليماتى ميدهد در نتيجه اين اقدامات كتبى در فنون مختلف طبع و نشر ميگردد و آثارى از او و از عهد وزارتش باقى ميماند .\r\nبعد از اعتماد السلطنه وزارت انطباعات باشخاصى رسيده كه عنوان احترام و وسيله معاش براى آنها ميگردد .\r\nبالاخره كار وزير انطباعات منحصر مىشود به حق انحصار دادن در طبع كتب و طبع روزنامه دولتى و جلوگيرى از آزادى قلم در جرايد معدودى كه نشر مىشود .\r\nاوائل سلطنت جديد وزارت انطباعات با محمد باقر خان اعتماد السلطنه است اقدامات امين الدوله در كار معارف و مطبوعات و تأسيس انجمن معارف شركت طبع كتب و هيجان\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nافكار تازه وزير انطباعات را هم به راه انداخته جنب‌وجوشى مينمايد ولى طولى نميكشد كه وزارت مطبوعات بعنوان نان‌خانه و خرج سفره بملا محمد « 1 » معروف بمسيو داده مىشود اين اول بار است در اين ايام كه بيك شخص معمم وزير گفته مىشود .\r\nملا محمد از عنوان وزارت انطباعات بايد تحصيل معاش كند و ذخيره هم براى ايام بيكارى خود بدست آورده باشد اين است كه هر تأليف نافعى از هركس بازارش رواج باشد از يكى از مباشرين طبع و نشر كتب مبلغى رشوت گرفته اجازه طبع و نشر آن كتاب را به او ميدهد گرچه حق مخصوص مؤلف بوده باشد و در مقابل اعتراضاتى كه بر او مىشود متمسك ميگردد بآزادى مطبوعات قانونى هم در كار نيست .\r\nو بالجمله وزارت انطباعات اين شخص طماع پريشان‌روزگار لطمه بزرگى بمعارف و مطبوعات وارد ميآورد كه جبران آن به زودى مشكل مىباشد .\r\n\r\nفصل بيست و نهم عزل امين الدوله و سير قهقرائى\r\nآيا بدبختى نيست براى يك ملت كه چون رياست دولتش به عهده وزير روشن ضميرى مانند ميرزا عليخان امين الدوله افتاد سلامت نفس و نداشتن وصف سبعيت بزرگتر تقصير او و معارف‌پرورى گناه عظيمش شمرده شود ؟\r\nالبته مشعله افروختن در محله كوران و متانت و آرامى در حوزه شروران شرط عقل و دانش نيست .\r\nامين الدوله ميخواهد سرگشتگان وادى ضلالت و گم‌گشتگان بيابان حيرت را با نصايح مشفقانه و بيانات حكيمانه بسرمنزل سعادت رهبرى نمايد در صورتى كه آنها را گوش استماع نميباشد .\r\nقدرت شخصى ناصر الدينشاه بضميمه آنكه زيردستان او پروردگان دست تربيت\r\n\r\n\r\n","description":"","footnote":"\r\n( 1 ) ملا محمد آخونديست از اهل هرند اصفهان زبان فرانسه تحصيل كرده سالها در تبريز مترجم اوراق خاصه براى وليعهد مظفر الدين ميرزا بوده به اين ملاحظه در خلوت وليعهد مسيو خوانده ميشده است .\r\n","page_name":" 205 ","page_number":205},
  {"content":"\r\n\r\nخودش بوده‌اند ميتوانسته است از هوى و هوسهاى مختلف اندكى جلوگيرى نمايد .\r\nاكنون آن قدرت از ميان رفته و آنچه بجاى آن نشسته خود را نميتواند نگاهدارى نمايد چه رسد كه مملكت را نگاهدارد و حق هر صاحب حق را ادا نمايد .\r\nبديهى است چون رشته امور تنها بدست سلامت نفس و روشنائى فكر و خيالات بلند حكيمانهء افتاد بىآنكه در مقابل اين اميدوارى بيم و هراسى بوده باشد البته بدوام آن اساس اميدوار نميبايد بود و خوف و رجا هردو لازم است تا در امور حسن جريان حاصل گردد بعلاوه موانعى كه در راه صدارت امين الدوله عرض اندام نموده قابل توجه مىباشد و پس از خواندن سطور ذيل تصديق مينمائيد كه قوت موانع در رياست امين الدوله چه اندازه بر قوت مقتضيها برترى داشته است .\r\nامين الدوله اسبابى را كه ميتواند براى موفقيت خود در نظر داشته باشد چند چيز است اول حسن نيت و حس وطن‌پرستى خويش دوم بدست آوردن قلب شاه سيم اقتضاى وقت و زمان چهارم مساعدت بيداران ملت با افكار او .\r\nسبب اول وقتى ميتواند كارگر باشد كه قوت موانع بر آن برترى نجويد بر سبب دوم چه اعتمادى ميتوان داشت در صورتى كه دل شاه در دست ديگران است سبب سيم البته كار رواست و لكن بتدريج و با طول مدت ميتوان از اقتضاى زمان استفاده كرد اما سبب چهارم كه تنها تكيه‌گاه يك دولت ميتواند باشد بدبختانه در مملكت ما باندازه‌ئى ضعيف است كه اگر خود حاجتمند تكيه دادن بدولت نباشد نميتواند تكيه‌گاه دولت واقع گردد .\r\nاينك نظرى بموانع كه در كار رياست امين الدوله بوده است اول مانع خارجى چنان كه از پيش نوشته شده امين الدوله در سياست خارجى بانگليس بيشتر نظر دارد تا بروس يعنى اخلاق و افكار اين وزير با دموكراسى انگلستان متناسبتر است تا با حكومت استبدادى تزارى در اين صورت روسها از فراهم آوردن موجبات برهمزدن صدارت امين الدوله دقيقه‌ئى فروگذار نمينمايند در صورتى كه نفوذ سياست آنها بر ظاهر سياست انگليس در ايران برترى دارد .\r\nبالاخره كار كشمكش ميان سفارت روس در تهران با صدر اعظم باينجا ميكشد\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nكه چون ييلاق صدر اعظم در شميران بالا دست ييلاق سفارت روس است و راه معمول آن از خيابان روبروى سفارت مىباشد روسها عبور كردن كالسكه صدر اعظم را از آن شارع عام ممانعت مينمايند .\r\nبديهى است با قدرت كامل روس در ايران و با اين ضديت شديد آنها صدارت امين الدوله چه اندازه استعداد دوام خواهد داشت .\r\nمانع دوم از نارضائى روحانيان و روحانىنمايان و رجال دولت و خلوتيان شاه از صدارت امين الدوله توليد مىشود .\r\nاما روحانيان و روحانىنمايان - چنان كه در آخر فصل بيستم نوشته شد امين الدوله كه نبض مملكت را در دست گرفته ميخواهد بمعالجه اين امراض بپردازد ميداند خلط و مزج روحانيت و سياست يكى از بزرگتر علتهاى مزاج اين مريض است اين است كه از ابتداى رياست خويش بروحانىنمايان بىاعتنائى نموده دست دخالت ايشان را تا آنجا كه توانسته از دامان كارها كوتاه كرده كاملا عكس سلوك امين السلطان را با اين طايفه اختيار نموده است آقايان از يك طرف نميتوانند اين بىاعتنائى صدر اعظم را تحمل نموده باشند و از فوائدى كه از مسند صدارت به آنها ميرسيده محروم بمانند و از طرف ديگر در مقابل اقدامات اساسى امين الدوله كه موجب بيدارى و هوشيارى ملت و ضرورة موجب كساد گشتن بازار آنهاست ساكت و بيطرف بمانند مخصوصا موضوع توسعه معارف و تأسيس مدارس جديد با آنچه دربر دارد از بيكار شدن جمعى كثير از ملبسين به لباس طلاب علوم دينى و اظهار ارادت صدر اعظم ببعضى از روحانيان وارسته از دنيا مانند حاج شيخ هادى نجم‌آبادى و غيره موجب جنجال كردن روحانى نمايان گرديده است .\r\nاين است كه بشعله اين آتش دامن ميزنند و به اجتماع نمودن وجوه علماء و آقايان روحانى در مدرسه خان مروى براى درخواست نمودن مساعدت از دولت در كار موقوفه‌ئى كه ميخواهند در دست آنها بوده باشد منتهى ميگردد .\r\nرؤساى روحانى مزبور در كارهاى از اين كار مهمتر اگر يك تن آنها از دولت\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nتقاضا ميكرده حاجت او برآورده ميشده اكنون همه جمع گشته درخواست مينمايند و پذيرفته نميگردد .\r\nبالاخره دولت را به خيال خود تهديد مينمايند كه اگر مقضى المرام نگردند همه ايران را ترك نموده در عتبات عاليات مجاور خواهند گشت .\r\nامين الدوله از جانب شاه جواب ميدهد راه زيارت بسته نيست هركجا ميخواهند روانه گردند رؤساى روحانى بعد از شنيدن اين جواب براى برهم زدن صدارت امين الدوله قواى خود را جمع‌آورى نموده حتى آنكه شاه را بعنوان فساد عقيده و پيروى از طريقه شيخى تهديد مينمايند و ميدانند شاه از دادن اين نسبت به او انديشه دارد تهديد مزبور هم بىاثر واقع نميگردد و بر جرأت مخالفين امين الدوله ميفزايد .\r\nاينجا بايد نظرى بقم و اردبيل انداخته سرچشمه توليد موانع صدارت امين الدوله را در ايندو شهر نيز مشاهده نمود .\r\nاما قم امين السلطان در گوشه خانه در حال معزولى نشسته كاركنان وى و جيره خواران تهىدست شده او در تهران در هر لباس با داشتن همه‌گونه اسباب از افروختن هر آتش بر ضد امين الدوله و از دامن زدن بهر آتش افروخته شده بدست ديگرى براى اين كار آنى غفلت ندارند .\r\nو اما اردبيل ملك التجار تهران بواسطه اختلافى كه ميان او و امين الدوله در موضوع ملكى بوده به حق يا ناحق در صورتى كه با مقام و اخلاق صدر اعظم مناسب نبوده است باردبيل تبعيد گشته كاركنان وى كه بيشتر آنها تقريبا همان كاركنان امين السلطان ميباشند هم در اخلال نمودن به كار صدارت امين الدوله دقيقه‌ئى فروگذار نمينمايند .\r\nاين موانع در كار صدارت امين الدوله هست بعلاوه يك مانع داخلى كه آن را هم كوچك نميتوان شمرد و آن رفتار سر تا پا غرور زن و فرزند صدر اعظم است كه او خود از همراهى با خيالات ايشان تا يك اندازه ناگزير مىباشد و بواسطه سلامت نفسى كه دارد مقهور آنهاست بىآنكه عواقب آن را ملاحظه كند .\r\nآرى صدر اعظم با همه رزانت رأى و شهامتى كه دارد بدست هوى و هوس زن و فرزند خويش گرفتار مىباشد اين مادر و فرزند هم رسيدن بآرزوهاى شخصى خود را\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nبر رعايت مقام پدر و شوهر خود مقدم ميدارند ميرزا محسنخان فرزند بزرگ امين الدوله سالهاست با حاج ميرزا محسنخان مشير الدوله كه بعد از عزل امين السلطان در عداد وزراء نامبرده شده وصلت نموده دختر مشير الدوله معروف است بفضل و كمال و در ميان زنان اين عصر ضرب المثال مىباشد .\r\nفرزند امين الدوله در اين وقت كه پدرش بصدارت رسيده هوس مينمايد دختر مشير الدوله را از خانه خود بيرون نموده يكى از دختران شاه را بحبالت خود درآورد مادر را راضى نموده و پدر را بمساعدت با اين خيال مجبور ساخته بهوس دامادى شاه و تحصيل اعتبارى از اين راه صميمىترين دوستان پدرش يعنى مشير الدوله را دشمن ترين اشخاص نسبت بخانواده خود ميسازد .\r\nمشير الدوله با اينكه برادر روحانى و همفكر با امين الدوله است بعد از اين واقعه همدست دشمنان او گشته بلكه بزرگتر آلت اجراى مقاصد آنها ميگردد .\r\nبديهى است عزل امين الدوله بدست شاه است و رأى شاه بدست خلوتيان خود خلوتيان و خواجه‌سرايان هم كه از رياست امين الدوله سودى نبرده‌اند اينك از طرف امين السلطان بنويدهاى نقد و نسيه و رسيدن بآرزوها تطميع گشته از هرگونه كارشكنى در نزد شاه بر ضد امين الدوله خوددارى نمينمايند .\r\nدر اين صورت بايد ديد مهره صدارت امين الدوله بچه خانه خطرناك افتاده است روز پانزدهم محرم 1316 امين الدوله بدربار وارد شده از جانب شاه به او گفته مىشود استعفاى خود را تقديم دارد .\r\nامين الدوله درخواست تشرف مىكند و چون شرفياب ميگردد در حضور شاه نشسته ميخواهد خاطر همايون را از مفاسدى كه بر اين استعفا مترتب مىشود آگاه ساخته قلب او را متوجه فسخ عزيمت نمايد بىآنكه بداند در پشت سر كسى ايستاده از اين گفت و شنود مستحضر ميگردد در اين حال سيدى از خلوتيان شاه كه معرف به پرروئى و سماجت است ملقب بمقتدر السلطنه آهسته از در درآمده كنار ديوار ايستاده بشاه اشاره مينمايد كه فريب سخنان صدر اعظم را نبايد خورد .\r\nسيد دامن سردارى سفيد خود را كنار زده شال سبز را نمايان كرده دست\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nبر علامت سيادت خود زده بشاه اشاره مينمايد يعنى بسيادتم سوگند بصدارت اينشخص ديگر تن نخواهيم داد .\r\nنتيجه آنكه شاه از نگاهدارى امين الدوله نااميد گشته بسخنان او گوش نداده استعفاى او را ميپذيرد كارها بقوس نزول سير نموده به حركت قهقرائى ميافتد .\r\nگفتم سيد مقتدر چون دست بشال سبز خود زد شاه يقين كرد ديگر نميتواند امين الدوله را نگاهدارد بلى بشال سبز خود قسم خوردن مقتدر السلطنه بفرق مقدس شاه قسم خوردن حكيم الملك و به دو دست بريده ابو الفضل العباس قسم ياد كردن امير بها در جنگ هر مسئله‌ئى را نزد شاه قطعى و غير قابل ترديد ميسازد چنان كه وقتى همين اشخاص خواستند شاه را از عبد الحسين ميرزاى فرمانفرما بدگمان كنند شبى در منزل يكى از آنها عيسى خان خواجه را كه قامت بسيار كوتاهى دارد روى صندلى نشانيده به او گفتند بجاى فرمانفرما حرف بزند و از بيحالى و بىلياقتى شاه صحبت داشته بگويد اين مرد را بايد از تخت فرود آورده و ناصر الدين ميرزا را ( فرزند ناصر الدينشاه كه با فرمانفرما نسبت دارد ) بجاى او نشانيد در اين حال حكيم الملك و مقتدر حاضرند و اين سخن را از زبان فرمانفرماى ساختگى ميشنوند امير بها در جنگ هم از در درآمده تا ميان اطاق ميآيد و قسمتى از گفته‌هاى خواجه را شنيده برميگردد فرداى آن روز مقتدر بشاه ميگويد ديشب در مجلسى فرمانفرما چنين گفت و بشال سبز خود بر صحت گفتارش قسم ياد مينمايد و علاوه مىكند كه حكيم الملك و امير بهادر هم شاهد مطلب هستند شاه حكيم الملك را طلب كرده استفسار مىكند بفرق او قسم ياد مينمايد كه از زبان فرمانفرما اين كلمات را شنيده امير بهادر را هم ميطلبد او هم به دو دست بريده ابو الفضل العباس قسم مىخورد كه فرمانفرما را روى صندلى در آنخانه ديده است كه اظهار نارضائى از شاه ميكرده و اضافه مينمايد كه او هرگز جرأت نداشته در حضور وى چنين جسارتى نمايد چه اگر جسارتى ميكرده با شمشير دهانش را پاره مينمودم شاه قطع حاصل مىكند كه قضيه صحيح است و فورا امر صادر مىكند فرمانفرما را بعراق عرب تبعيد نمايند و بعد از مدت مديد ساختگى بودن قضيه معلوم مىشود و او را مراجعت ميدهند خلاصه امين الدوله ميرود و دولت تازه با اشخاص ذيل تشكيل ميگردد .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nحاجى ميرزا محسنخان مشير الدوله وزير خارجه و شيخ الوزراء ميرزا اسمعيل خان امين الملك وزير داخله و منتظر ورود برادر خود امين السلطان از قم . حسينقليخان ما فى نظام السلطنه وزير ماليه . وجيه اللّه ميرزا امير خان سردار وزير جنگ - دو ماه كار دولت بدين منوال ميگذرد تا در ماه ربيع الاول 1316 امين السلطان بتهران آمده بشغل صدارت ميپردازد .\r\nروز دوم ماه ربيع الاول 1316 نگارنده در الهيه از امين الدوله صدر اعظم معزول ديدن مينمايد در صورتى كه امين السلطان تازه وارد شده در قيطريه شميران منتظر رسيدن بمسند صدارت است و بآمد و رفت اشخاص نزد امين الدوله مراقبت كامل دارد و البته نميخواهد كسى با او آمدوشد داشته باشد .\r\nامين الدوله در گوشه باغ الهيه با برادر خود مجد الملك مشغول تحرير است .\r\nنگارنده در اول ورود پس از تعارفات رسمى از صفاى الهيه تمجيد مينمايد امين الدوله جواب ميدهد چونكه منسوب است به خدا .\r\nپس با حال حيرت و از روى تعجب به اشاره دست و سر از نگارنده ميپرسد چرا چنين شد جواب مىدهم از خليل نحوى پرسيدند با وجود بودن على ابن ابيطالب چه شد كه او خانه‌نشين گشت و ديگران بر وى تقدم جستند خليل جواب گفت : بهر نوره نورهم و خالف جمهورهم جمهورهم و الناس الى اشباههم اميل - حاصل آنكه ميل افكار على و مردم فاصله بسيار بود و مردم اميرى هم افق با افكار خويش ميطلبيدند .\r\nاز اين جواب امين الدوله را تعجب آميخته بمسرتى روى داده از جاى برميخيزد دست نگارنده را گرفته بتماشاى اطراف باغ روانه ميگردد .\r\nامين الدوله در مذاكراتى كه با من مينمايد ميخواهد شخص سيم در ميان نباشد گرچه برادر خود بوده باشد .\r\nامين الدوله از هر مقوله صحبت داشته بالاخره نگارنده را باستقامت نمودن در نگاهدارى معارف نورس توصيه مىكند و من به او اطمينان مىدهم كه به قدر مقدور استقامت نمايم .\r\nاين ملاقات بيش از آنچه صدر اعظم معزول را مسرور نموده باشد صدر اعظم\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمنصوب را از نگارنده مكدر ميسازد چنان كه از آثار در آتيه نمودار ميگردد .\r\nامين الدوله پس از معزولى دچار صدمه‌هاى روحانى بسيار مىشود دشمنان معارف ، كهنه‌پرستان ، استبدادخواهان و ديگر مردم داراى اين گونه عقايد هرچه مىتوانند او را آزار نموده آزرده‌خاطر ميسازند و از رها نمودن هرگونه تير تهمتى بجانب وى دريغ نميدارند .\r\nامين الدوله بعد از معزولى بيفاصله از اردبيل تلگراف شماتت‌آميزى بامضاى ملك التجار تبعيد شده ميخواند كه در آن اين شعر منوچهرى درج شده :\r\n شعر ناگفتن به از شعرى كه باشد نادرست * بچه نازادن به از ششماهه بفكندن جنين \r\n( چونكه مدت صدارت وى بيش از ششماه نبوده است ) .\r\nاگر روحيات ميرزا عليخان امين الدوله و حاج محمد كاظم ملك التجار را با يكديگر بسنجيم و حالات و صفات ذاتى هريك را تجزيه نموده به يكديگر قياس نمائيم آنگاه تير شماتت را كه با سيم تلگراف از اردبيل بتهران ميرسد نظر نموده ببينيم از كدام دست رها گشته و بقلب چه‌كس نشسته آنگاه ميتوان باندكى از روحيات اين ملت و اوضاع اين مملكت پىبرده باشيم .\r\nامين الدوله پيش از زمامدارى امور مملكت دوستان و طرفداران بسيار براى خود تصور مينموده سالها اشخاصى بحاشيه‌نشينى مجالس بانزاكت او در هواهاى خوش و صفاهاى دلكش پارك اقامتگاهش از روى تملق‌سرائى بوى اظهار ارادت مينموده‌اند و در مدت يكسال و كسرى رياست آنها را بمعرض امتحان درآورده در موقعى كه كناره‌گيرى مينمايد نميتواند بحقيقت با انگشتان خود يكعده دوست صميمى ثابت‌قدم براى خود بشمارد .\r\nراستى چه بدبختى از اين بالاتر است براى امين الدوله و براى مملكت كه روح وفادارى در آن اينقدر ناتوان باشد .\r\nامين الدوله امتحانات خود را درباره كسانى كه دعوى دوستى با وى مينموده‌اند .\r\nدر مدت چند ماه كه ميان خلع او از صدارت و حركتش از ايران فاصله ميگردد تكميل مينمايد و به كلى گوشه‌نشينى اختيار مىكند .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nبا اين همه آيا ميگذارند با نهايت آزردگى و در كمال پريشانحالى گوشه‌ئى نشسته بر حال خود و بر حال اسف اشتمال مملكت تأسف بخورد ؟ خير نميگذارند و نميتواند ديگر در طهران و نواحى آن زندگانى نمايد بالاخره مجبور گشته سفرى اختيار مينمايد و عازم مسافرت حجاز مىشود .\r\nامين الدوله پس از مراجعت از حجاز مدتى در حدود قفقاز با خانواده خود زندگى نموده بالاخره بگيلان بازگشت كرده در لشتنشا ملكى خود با كمال افسردگى امرار حيات مينمايد .\r\n\r\nفصل سىام امين السلطان و معارف و تأسيس مدرسه شرف\r\nدر بحبوحه سرگرمى وطن‌پرستان و معارف‌پروران تهران بتوسعه دائره معارف و فراهم آوردن موجبات تعليم و تربيت عمومى يگانه پشتيبان اين اساس از ميان رفته ديگرى بجاى او مينشيند كه نه تنها داراى آن عقايد و افكار نيست بلكه نظر به دشمنى كه با امين الدوله داشته و اخيرا هم بر حرارت آن افزوده شده ممكن است به مؤسسات و نتايج افكار او بديده خشم‌آلود نظر نموده و از محو نمودن آن آثار دريغ ندارد .\r\nبلى رفتن امين الدوله و آمدن امين السلطان بزرگتر آفت براى طفل يكشبه معارف جديد تصور مىشود .\r\nامين السلطان شايد در ابتداى امر تصور مينمايد بىزحمت ميتواند بساط معارف نورس را درهم پيچيده آن را بگوشه فراموشى بيندازد اما پس از چند روز كه بگفته‌هاى اشخاص باخبر از داخله و خارجه و مخصوصا خارجه‌ها گوش فرا ميدهد ميبيند اظهار مخالفت نمودن آشكارا با اساس معارف براى او موجب بدنامى شديد است و جز دشمنى با مؤسس آن بر محمل ديگر حمل نميگردد و بعلاوه ميبيند علاقمندى شاه باساس معارف به حدى است كه نميتوان او را از مساعدت با اين اساس منصرف داشت .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nبا اين وصف امين السلطان از ديدن يك هيئت مركب از اشخاص بيدار علاقمند به وطن خود بنام انجمن معارف آن هم با رسميت از طرف دولت بيشتر نگران است تا از وجود دو سه باب مكتب ابتدائى تازه داير گشته .\r\nامين السلطان به ظاهر بانجمن معارف ضديت ننموده بلكه اظهار مساعدت هم مينمايد خصوصا كه ميبيند اعضاى انجمن معارف به او اظهار بستگى كرده از او مساعدت و همراهى ميطلبند .\r\nانجمن معارف بعد از عزل امين الدوله و نصب امين السلطان اندكى دست و پاى خود را جمع نموده با ملاحظه و آهسته‌تر حركت مينمايد تا از نيت دولت جديد درباره خود مستحضر و مطمئن گردد .\r\nامين السلطان اگرچه باقتضاى سياست به ظاهر با انجمن معارف ضديت نمينمايد و لكن دشمنان معارف و مخالفين معارفخواهان و خصوصا دشمنان امين الدوله در تشويق نمودن او ببرهمزدن اين اساس دقيقه‌ئى فروگذار نميكنند مخصوصا معلمين بيكار شده سرخانها و پاره‌ئى از روحانىنمايان مغرض بى خبر از اوضاع دنيا كه بيشتر تيرها از كمان آنها بجانب اساس معارف انداخته مىشود و بعنوان غمخوارى از اسلام و پاس شريعت غرّا در اين كار جد مينمايند .\r\nانجمن معارف در اينوقت بعضى از اعضاى خود و ديگر اهل قلم را بنگارش كتابهاى مفيد براى تدريس مكاتب تشويق مىكند مخصوصا در شرعيات كه محل توجه عموم است .\r\nنگارنده نيز داوطلب انجام اين خدمت گشته بنگارش رساله‌ئى مشتمل بر اصول و فروع و اخلاق به فارسى ساده با ادله مختصر شروع مينمايد بنام شجره طيبه قسمتى از اصول آن در انجمن خوانده مىشود حاضرين تمجيد كرده افسوس ميخورند كه هنوز شاگردان مكاتب استعداد خواندن آن كتاب را ندارند و ميگويند آنچه امروز به آن حاجت داريم شرعياتى است كه مبتديان را به كار آيد چه شود انجام اين خدمت را به عهده گرفته باشى .\r\nنگارنده اين تقاضا را پذيرفته در مدت كم كتاب على را نگاشته ببهتر صورت كه ممكن بوده طبع نموده در تمام مكاتب ابتدائى تدريس مىشود و مورد توجه عموم ميگردد .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nكتاب على نه تنها درس شرعيات مكاتب را منظم نموده قابل توجه مىشود بلكه بمنزله سپرى است براى نگاهدارى نمودن معارف نورس از تيرهاى تهمت بىديانتى كه از طرف بىديانتهاى حقيقى بجانب مؤسسين آن رها ميگردد .\r\nنگارنده بپاس حقوق امين الدوله كه تا اين وقت در تهران است اول نسخه كتاب على را كه جلد شده بيادگار براى او ميفرستد امين الدوله در جواب تشكرآميزى كه از اين يادبود و حق‌شناسى نوشته ميگويد اميدوارم بمناسبت اسمى اعطاى اين كتاب بيمين بنده شده باشد در اين عبارت نظر دارد به آيه شريفه قرآن :  فَأَمَّا مَنْ أُوتِيَ كِتابَهُ بِيَمِينِهِ  تا آخر آيه چونكه نام او على است .\r\nكتاب على انجمن معارف را تقويت ميدهد مكاتب را روح تازه ميبخشد و زبان بدخواهان را تا يك اندازه كوتاه مينمايد .\r\nانجمن معارف در ماه ربيع الثانى 1316 بواسطه هجوم آوردن اطفال فقرا بقسمت مجانى مدرسه علميه برحسب وعده‌ئى كه از پيش داده يك مدرسه مجانى مستقل بنام شرف داير ميسازد .\r\nمدرسه شرف در تحت رياست ميرزا على اكبر خان ناظم الاطباى كرمانى به زودى داير شده طولى نميكشد قريب دويست نفر از اطفال فقراء در آنجا جمع شده مجانا به تحصيل ميپردازند و بواسطه سلامت نفس و ملاحظه بسيار كه رئيس اين مدرسه در شغل طبابت از همه‌كس دارد بعضى از اطفال اغنياء هم حق فقرا را غصب مينمايند و اين اول بىتربيتى است كه باساس معارف جديد متوجه ميگردد .\r\nانجمن معارف مدرسه شرف را در موقعى ميگشايد كه از طرف رئيس دولت نگران است و از دشمنان معارف مخصوصا عوام‌فريبان از ايشان انديشه دارد اين است كه راجع بنشستن شاگردان آن مكتب بر زمين و به روى فرش قالى و يا به روى نيمكت برعايت عادت عمومى شق اول را برگزيده اطاقهاى مدرسه شرف بقاليهاى خوب مفروش ميگردد .\r\nقاليهاى مزبور پس از بر طرف شدن ملاحظات سرمايه‌ئى براى اساس معارف گشته بالاخره اطاقهاى وزارتخانه معارف و اطاقهاى پذيرائى بعضى از مدارس دولتى را مزين مينمايد .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nاينك نظرى به انجمن معارف و اعضاى آن - نگارنده در انجمن معارف از كسانى است كه جز به صحت امر و رعايت قوانين موضوع و اجتناب از خودسريها و اغراض شخصى بهيچ‌چيز نظر ندارم و در اين صورت باقدامات مفتاح الملك و رقابتهائى كه با احتشام السلطنه مىكند و خصوصا بيملاحظه‌گيها كه در تأسيس مدرسه افتتاحيه از انجمن دارد و خود را پاىبست مقررات آن نميداند بديده محبت نظر ننموده گاهى در مقام اعتراض بوى برميآيد .\r\nبديهى است مفتاح الملك در مقابل اعتراضات نگارنده و در برابر رابطه مهرآميز من با احتشام السلطنه دلخوش نيست بلكه اظهار ملالت هم مينمايد اما احتشام السلطنه به عادت درباريان صورت ظاهر را با مفتاح الملك نگاهدارى نموده نميگذارد كشمكش باطنى آشكار گردد .\r\nاحتشام السلطنه روزى به اصرار نگارنده مرا بمدرسه افتتاحيه برده با مفتاح الملك الفت ميدهد اما اين اقدامات نتيجه نداده و اعضاى انجمن معارف دو دسته ميشوند يك دسته احتشام السلطنه ، اعتماد السلطنه ، ناظم الاطباء ، محمد اسمعيل خان آجودان باشى حاج شيخ مهدى شريف كاشانى و نگارنده و بعضى ديگر\r\nدسته ديگر مفتاح الملك ، ممتحن الدوله ، شيخ مهدى شمس العلماء ، مؤتمن الاطباء و بعضى ديگر مسلم است اين اختلاف كلمه و اين دوئيت و كشمكش اعضاى انجمن معارف موافق ميل باطنى رئيس دولت مىباشد و بهتر وسيله است براى برهمزدن آن و آسوده‌خاطر گشتن او از اين رهگذر .\r\nخصوصا كه مفتاح الملك بواسطه يكى از اولادش رابطه خصوصى با صدر اعظم حاصل نموده در اجراى مقاصد باطنى او از جان و دل ميكوشد .\r\nمفتاح الملك علاوه از پيروى افكار باطنى رئيس دولت از بدست آوردن قلب نير الملك وزير علوم نيز خوددارى ننموده به او وعده ميدهد كه احتشام السلطنه را بجاى خود نشانيده نگذارد بحقوق وزير علوم تجاوز نمايد .\r\nنير الملك كه در مدت صدارت امين الدوله مانند مرغى كه در چنگل شهباز گرفتار باشد مقهور دست احتشام السلطنه بوده بىاعتنائى بسيار از كسى كه زيردست خودش\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nدر دار الفنون تحصيل كرده ديده و صدمات روحانى زياد تحمل نموده است اكنون در سايه صدارت امين السلطان و ضديت باطنى او با امين الدوله و كارهاى او ميخواهد پر و بالى گشوده مقام خود را مستحكم سازد در اينحال مسلم است همراهى مفتاح الملك و دسته او را در انجمن معارف با خود پرقيمت شمرده از هرگونه مساعدت ظاهرى و باطنى با آنها دريغ نميدارد گرچه مرد خوبى است ولى او هم بشرى است مانند ديگران .\r\nاحتشام السلطنه از پيش‌آمدن اين اوضاع نگران مانده قصد مينمايد صدر اعظم را بانجمن و بمدرسه علميه دعوت نموده از آثار جديد معارف و خدماتى كه در اين مدت شده نمايشى به او داده باشد اما يقين ندارد كه صدر اعظم اين دعوت را بپذيرد .\r\nاحتشام السلطنه بتوسط حاج ميرزا محسنخان مشير الدوله صدر اعظم را براى آن بمدرسه حاضر مىكند .\r\nگفتم بتوسط مشير الدوله بلى گرچه از پيش بواسطه اختلاف سبك و سليقه ميان امين السلطان و مشير الدوله صفائى نبوده و لكن كدورت مشير الدوله از امين الدوله و خانواده او او را بامين السلطان نزديك ساخته و در موقع شيخ الوزرائى او جد و جهد نموده امين السلطان را دوباره بمقام صدارت رسانيده است .\r\nاين است كه اكنون از طرف صدر اعظم مورد ملاحظه بسيار است و در حقيقت احتشام السلطنه در مقابل ضديت باطنى صدر اعظم با معارف و دلتنگى نير الملك وزير علوم و مفتاح الملك و قسمتى از انجمن با او تنها تكيه‌اش بدوستى مشير الدوله وزير خارجه است كه خود معاون اوست .\r\nمشير الدوله هم در نگاهدارى احتشام السلطنه و جلوگيرى از حمله‌هاى دشمنانش كوتاهى نميكند خصوصا كه با اساس معارف هم صميمانه مساعدت دارد .\r\nبالجمله صدر اعظم در عشر اول ماه جمادى الاولى 1316 بانجمن معارف ميآيد انجمن در فضاى مدرسه علميه منعقد است با تمام اعضاى خود و عموم كاركنان جديد معارف از معلمين و اجزاء و غيره .\r\nشاگردان سه مدرسه علميه و شرف و افتتاحيه هم در اطراف آن فضا چند صف كشيده‌اند صدر اعظم از ديدن اين مجلس و اين ازدحام حيرت نموده ابهت معارف جديد\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nتوجه او را جلب كرده در جاى خود مىنشيند .\r\nيكطرف شاهزاده جهانسوز ميرزا حاج ميرزا محسنخان مشير الدوله و ميرزا نصر اللّه خان مصباح الملك و طرف ديگر شاهزاده عماد الدوله شاهزاده امير خان سردار ميرزا محمود خان حكيم الملك حسينقليخان ما فى نظام السلطنه مينشينند با اعضاى انجمن معارف .\r\nعلاوه بر كسانى كه در متن كتاب نامبرده شده‌اند حاضرين از راست به چپ عبارتند از حاج شيخ مهدى شريف كاشانى - شيخ مهدى عبد الرب‌آبادى - حاج ميرزا يحيى دولت‌آبادى\r\nميرزا نظام الدين خان مهندس الممالك فرزند خود امير سهام الدين خان را كه از محصلين مدرسه علميه است امتحان مينمايد .\r\nالبته وزير علوم بايد در اين مجلس مشير و مشار باشد ولى او در گوشه‌ئى ساكت نشسته و احتشام السلطنه در ميان مجلس خودنمائى كرده بر حرارت آتش حسد دشمنان خود ميافزايد .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nو بايد دانست كه از وزير علوم هم در اين مجلس غير از تماشاچى بودن كارى ساخته نيست - روى ميز در برابر صدر اعظم چند مجلد كتابست كه تازه تأليف گشته و كتابچه اساسى انجمن معارف كه مشتمل بر دستخط همايون و خط امين الدوله و اسامى اعانه دهندگان است نيز مىباشد .\r\nميرزا على اكبر خان ناظم الاطباء نسخه كتاب لغتى كه تأليف نموده و زحمت بسيار در تأليف آن كشيده است بصدر اعظم ارائه داده ديباچه آن را در حالتى كه پيش روى صدر اعظم سرپا ايستاده است با نهايت سرعت از اول تا به آخر قرائت مينمايد و مورد تمجيد و تحسين مىشود .\r\nحكيم الملك دست برده كتابچه مزبور را برداشته در صفحه اول چشمش بدستخط شاه ميافتد كه دو هزار تومان اعانه داده وزير آن به خط امين الدوله كه دوازده هزار تومان كرم نموده اين صفحه را بصدر اعظم ارائه ميدهد صدر اعظم از روى سرزنش ميگويد كسى كه شش قدم از ولينعمت خود پيش بيفتد عاقبتش اين مىشود كه شد شنيدن اين سخن بيموقع غرض‌آميز نسبت به شخص معارف‌خواهى كه مبلغى قابل نياز معارف نموده باشد نگارنده را قلبا متأثر ساخته از گوينده آن دلتنگ مىشود .\r\nبالجمله در ختم مجلس صدر اعظم يك اسكناس پانصد تومانى نياز معارف نموده بدست احتشام السلطنه ميدهد و روانه ميگردد .\r\nدر اين مجلس نگارنده احساس مىكند كه بواسطه خودنمائى احتشام السلطنه آتش حسد دسته مخالف در انجمن معارف شعله‌ور گرديده گاه باشد آسيبى بما برسانند اينست كه از احتشام السلطنه وقت ميخواهد تا در خلوت او را نصيحت نمايد .\r\nاحتشام السلطنه ميگويد اگر راجع به كار معارف صحبتى باشد بهتر اين است مفتاح الملك نيز حاضر باشد بديهى است صحبت نگارنده مناسبت با حضور مفتاح الملك ندارد ولى باصرار احتشام السلطنه مجلس ملاقات در خانه مفتاح الملك منعقد و مذاكره محرمانه ميان سه نفر شروع مىشود نگارنده باحتشام السلطنه ميگويد وجود شما مخل كار معارف مىباشد .\r\nاحتشام السلطنه ميگويد مطلب ديگر داريد اين جمله را به مثل ميگوئيد يا مطلب همين است .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nنگارنده - خير مطلب همين است .\r\nاحتشام السلطنه پريشان‌حال گشته آثار كدورت و غضب از صورتش نمايان شده با كمال دلتنگى ميپرسد بچه دليل .\r\nنگارنده - ما هرچه سعى ميكنيم به كار معارف صورت نوعى داده نگذاريم مردم اين كار را دائرمدار وجود يك شخص بدانند شما خود را پيش انداخته خودنمائى كرده زحمات ما را بىنتيجه ميگذاريد عاقبت دشمنيها حسادتها شما را هدف تير بلا خواهد كرد و صدمه آن نه تنها بدوستان شما بلكه بانجمن و كار معارف هم خواهد خورد .\r\nاحتشام السلطنه با كدورتى كه خنده‌هاى مصنوعى او هم نميتواند آن را پوشيده نگاهدارد ميگويد بعد از اين من رأى خود را تابع رأى شما دو نفر قرار داده هرچه ميگوئيد پيروى ميكنم مفتاح الملك كه انتظار شنيدن چنين سخنى را از نگارنده ندارد تصور مىكند من كوركورانه افكار احتشام السلطنه را متابعت ميكنم بىاندازه مسرور گشته لب بستايش من گشوده هرچه را گفته‌ام تصديق مينمايد .\r\nبديهى است احتشام السلطنه از اين مجلس و از اين گفتگو چقدر ناراضى است و چه اندازه از من دلتنگ مىشود و اگر بديده انصاف بنگريم نميتوان احتشام السلطنه را هم چندان ملامت كرد زيرا تصور نميكند اقدام نگارنده به اين اعتراض از روى حقيقت گوئى و حقيقت‌خواهى بوده باشد و دشمنان او مرا جلب ننموده دستورى در اين مذاكره از آنها نداشته باشم در صورتى كه اين‌طور نبوده است .\r\nاحتشام السلطنه از نگارنده حق گله‌مندى دارد كه چرا اين حقيقت را در حضور رقيب و معاند او اظهار نموده صورت ظاهر را حفظ ننموده‌ام .\r\nنگارنده نيز بايد اعتراف نمايم كه موقع را رعايت نكرده ملاحظه لازم را بجا نياورده است و در محيطى كه همه به يكديگر دروغ گفته ظاهرسازى مينمايند گفتار و كردارها در تاريكى پرده‌پوشى بسيار ميگذرد بيملاحظه حقايق را آشكار نمودن شرط عقل نيست گرچه لازمه عشق به صحت كار بوده باشد .\r\nبارى اين مجلس كه براى نگارنده در ظاهر مضرت دارد منقضى ميگردد با شرط اينكه به كلى محرمانه بوده باشد .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nاما فرداى آن روز ممتحن الدوله كه كدورت سخت از احتشام السلطنه دارد و خصوصيت شديد با مفتاح الملك بر نگارنده وارد شده لبهاى مرا بوسيده ميگويد آفرين هيچكس جرأت نميكرد به اين جوان خودسر مغرور حقيقت را اينطور بيان نمايد .\r\nنگارنده از ديدن اين رفتار و از آگاه شدن بر بيقولى اشخاصى كه ميخواهند تربيت‌كننده قوم باشند متأسف مىشود چه بديهى است كه او از مفتاح الملك شرح مذاكرات آن مجلس محرمانه را شنيده است .\r\nروز ديگر كه انجمن معارف منعقد ميگردد احتشام السلطنه عنوان مينمايد فلانى بر من اعتراض دارد كه چرا خودنمائى كرده خود را جلو مياندازم من جواب مىدهم ديگران قدمى برنميدارند اين است كه يكقدم برداشتن من مرا نشان ميدهد و بخودنمائى كردن تهمت زده ميگردم .\r\nاحتشام السلطنه به گفتن اين سخن در انجمن بر جراحتى كه از اعتراض نگارنده بر قلب او رسيده به ظاهر مرهم گذارده ولى رشته الفت و صميميت كه در ميان ما بود گسسته ميگردد و از اين پس هرچه باشد ظاهرسازى است تا مدتى بعد كه معلوم مىشود نگارنده در آن اعتراض ذيحق بوده و بتحريك ديگران هم نبوده است و باز رشته الفت پيوسته ميگردد .\r\n\r\nفصل سى و يكم انجمن معارف و كتابخانه ملى\r\nدر ايام صدارت امين الدوله از جمله وظائفى كه براى انجمن معارف معين شده بود تأسيس كتابخانه و دار الترجمه و دار التأليف و كلاسهاى شبانه براى اكابر بوده و هم در نظر داشته‌اند مكان را وسعت داده باندازه‌ئى كه يك حوزه ملى تجددپرور از دانشمندان و وطنخواه‌ترين اشخاص پايتخت در آن حوزه شركت نموده همه شب داير و در مسائل سياسى ، اقتصادى ، فكرى با كمال آزادى مذاكره نمايند .\r\nعزل امين الدوله انجمن را محدود و محصور ساخته اعضاى آن را از تعقيب نمودن اين خيالات مخصوصا از تأسيس حوزه بزرگ و اجتماعات سياسى نااميد نموده است .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nاما پس از آنكه ميبينند مخالف صريحى از طرف ميرزا على اصغر خان صدر اعظم ديده نميشود بلكه به ظاهر اظهار مساعدت مىكند به خيال ميافتند بپاره‌ئى از وظائف تا آنجا كه توليد بدگمانى نكند اقدام نمايند .\r\nاولا براى انجمن نظامنامه داخلى نوشته مىشود تا از اختلافات جلوگيرى نمايد پس بتشكيل كتابخانه ملى پرداخته براى اين كار مكان مخصوص گرفته كتابخانه را داير و انجمن را نيز در همان مكان منعقد ميسازند .\r\nاعضاى انجمن هريك به قدر احساسات خود در جمع‌آورى كتاب براى كتابخانه مزبور كوتاهى ننموده به زمان كم بيش از هزار جلد كتاب در فنون مختلف جمع‌آورى گشته رياست كتابخانه را بمحمد اسمعيل خان آجودان‌باشى ميدهند .\r\nانجمن معارف پس از آن بتأسيس مدرسه اكابر در مركز خود پرداخته رياست آن را به عهده ميرزا غياث الدين اديب كاشانى ميگذارد و كلاسهاى اكابر به خوبى داير مىشود .\r\nانجمن بتأسيس دار التأليف و دار الترجمه نيز شروع نموده درصدد تشكيل شركتى براى طبع و نشر كتب برآمده ميرزا محمد حسين فروغى ذكاء الملك و پسرش ميرزا محمد عليخان و شيخ محمد بن عبد الوهاب قزوينى را براى انجام اين خدمت اجير مينمايد چنان كه در فصل بيست و هفتم بمناسبت عنوان آن فصل نگارش يافته .\r\nو هم در ماه جمادى الثانى مدرسه‌ئى بنام مظفريه بخرج انجمن در محله بازار در كوچه غريبان بمديرى حاجى شيخ مهدى شريف كاشانى كه يكى از اعضاى انجمن است تأسيس مينمايد .\r\nاحتشام السلطنه با يكدست انجمن معارف و مؤسسات آن را راه ميبرد و با دست ديگر از تحريكات معاندين خود در انجمن و در خارج جلوگيرى مينمايد و با اينكه ميبيند بر قوت و شدت آنها روزبروز افزوده مىشود از فراهم آوردن موجبات رنجش دوستان خود و افزودن دشمنان نيز دريغ ندارد .\r\nروزى آقا سيد على حكيم گيلانى معروف به خدا كه پيرمرد فاضل محترم از دوستان مشير الدوله وزير خارجه است بر نگارنده وارد شده ميگويد از احتشام السلطنه درخواست كردم بانجمن معارف آمده وضع آنجا را مشاهده نمايم مرا به خانه شما دلالت\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nكرد تا باتفاق بانجمن رفته باشم .\r\nنگارنده ميداند احتشام السلطنه با اين سيد نه تنها صفائى ندارد بلكه از بدگوئى نمودن و نسبتهاى نالايق به او دادن نيز دريغ نمينمايد و هم شنيده‌ام پس از واقعه مجلس خانه مفتاح الملك احتشام السلطنه حفظ غيب نگارنده را ننموده ميگويد فلانى با مردم فاسد العقيده خصوصيت نموده آنها را بدائره معارف راه ميدهد در اين صورت فرستادن سيد به خانه نگارنده و همراه بردن نگارنده او را بانجمن معارف ممكن است دسيسه‌ئى باشد و احتراز نمودن از آن لازم است از اين جهت درخواست سيد را نپذيرفته او را تنها و پيش از خود روانه مينمايد مجلس منعقد ميگردد اعضاء بسى نفر بالغ گشته يكى از آنها كه مطابق نظامنامه انجمن بمعرفى دو نفر از اعضاء مدتى است پذيرفته شده آقا ميرزا ابراهيم ملقب بسعيد العلماء .\r\nسعيد العلماء را نگارنده يكى از معرفين بوده لياقتش براى دخالت در معارف كمتر از ديگران نيست اخلاق بدى هم از او ديده نشده است .\r\nدر اين مجلس كسى كه بتماشا آمده و هنوز عضويت ندارد همان سيد خداى بينواست .\r\nاحتشام السلطنه مقام رياست انجمن را احراز كرده ميخواهد مجلس را رسمى نمايد با حال پريشان و صورت برآشفته رو به سيد نموده ميگويد شما عضويت نداريد از مجلس خارج گرديد سيد كه چنين انتظارى را ندارد با كمال دلتنگى از مجلس برخاسته ميرود و بدشمنى احتشام السلطنه كمر ميبندد و همچنين حاج ميرزا حسن رشديه را كه اتفاقا بانجمن آمده عذر ميخواهد و بيرون مىكند و بر ملامت وى ميافزايد .\r\nاحتشام السلطنه به بيرون كردن سيد و مدير رشديه تشفى خاطر حاصل نكرده چشمهاى خود را كه از حال طبيعى خارج است به اطراف مجلس افكنده سعيد العلماء را هدف تير غضب خود ساخته ميگويد عضويت شما نيز در انجمن محقق نيست از مجلس خارج گرديد سعيد العلماء با ملالت فوق العاده از انجمن رفته بدامن زدن آتش مخالفين انجمن و احتشام السلطنه ميپردازد و چيزى كه تصور نميكند اينست كه نگارنده در اين قضيه بى خبر بوده باشد .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nاحتشام السلطنه پس از بيرون كردن سعيد العلماء بواسطه اين رفتار احساس ملالت در صورت اعضاء نموده بنگارنده ميگويد شما دلتنگ نباشيد اگر كسى را معرفى نموده‌ايد و او از انجمن اخراج مىشود .\r\nرفتار احتشام السلطنه در اين مجلس دشمنان او را مسرور و دوستانش را دلتنگ مينمايد چه آنها را به رسيدن آرزوهاى خود نزديك و اينها را از نگاهدارى حوزه خود مأيوس ميسازد .\r\nبعد از اين مجلس نگارنده بايد از احتشام السلطنه و رفتار او اظهار ملالت نموده باشم و لكن به روى خود نميآورم و بواسطه اهميت مقصد بخونسردى ميگذرانم .\r\nاحتشام السلطنه در همين مجلس بوزير علوم ميگويد همان بهتر كه دار الفنون را نيز بانجمن واگذاريد تا آنجا را هم منظم نمايد در صورتى كه همه‌چيز او همين دار الفنون بيمعنى است وزير علوم بواسطه اين سخن و سخنان اهانت‌آميز كه مكرر از احتشام السلطنه شنيده ديگر بانجمن حاضر نگشته يكجهت بمخالفت نمودن با اين اساس ميپردازد در صورتى كه شخص سليم النفس بىآزارى است .\r\nاحتشام السلطنه اهتمام دارد كارهاى انجمن را در مجالس خصوصى ميان خود و همراهانش قطع نمايد و بدست اكثريتى كه در انجمن دارد اجراء سازد و هم ميكوشد كه مفتاح الملك و ممتحن الدوله از مجالس خصوصى بى خبر بمانند كم‌كم مخالفين او به اين ترتيپ پىبرده جدا درصدد برميآيند از مذاكرات مجالس خصوصى آگاه گردند اوائل ماه رجب 1316 شاگردان مدرسه شرف مجانى بمجلس روضه‌خوانى آقا ميرزا زين العابدين امام جمعه تهران براى تشكر از مساعدتى كه به آنها نموده ورود مينمايند و اين اول دفعه است كه قريب دويست نفر شاگرد مكتبى منظم و با بيرق در خيابان تهران حركت مينمايند .\r\nورود شاگردان مدرسه شرف بمجلس روضه‌خوانى ذاكرين و مستمعين را مهيج گشته يكى از واعظهاى معروف از معارف جديد و بخصوص از مدرسه شرف مجانى تمجيد نموده آنها را طلاب علم ميخواند و او ميرزا محمد رضاى واعظ همدانى است\r\nبعضى از طلاب علوم دينى و تمام معاندين مدارس جديد بهانه بدست آورده\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nحاج ميرزا حسن آشتيانى را واميدارند بر ضد امام جمعه و واعظ مزبور قيام و بمعارف جديد اهانت نمايد حاج ميرزا حسن نيز بواسطه كدورتى كه از امام جمعه دارد و بهانه ميجويد كه به خانه او نرود براى اقدام باينكار حاضر مىشود و باز خطر بمدارس نزديك ميگردد .\r\nامام جمعه بعنوان حمايت از معارف و هم براى حفظ مقام خود كه وسيله‌ئى بدست معاندين نداده باشد بتوسط نگارنده از انجمن معارف درخواست مىكند حاج ميرزا حسن را بمدرسه شرف دعوت نموده او را از ضديت نمودن با اساس معارف جديد باز دارند تا بهانه مرتفع گردد .\r\nبراى مشورت اين كار احتشام السلطنه و نگارنده با چند تن ديگر از اعضاى انجمن در عمارت مدرسه شرف پاسى از شب گذشته مجلس محرمانه‌ئى داريم ممتحن الدوله ببودن اين مجلس پىبرده بىخبر وارد گشته از هرگونه عذر كه براى بىاطلاع گذاردن او برانگيخته مىشود قانع نگرديده وزير علوم و همراهان او را آگاه ساخته مستمسكى كه قابل انكار نيست براى بدنام نمودن احتشام السلطنه و همراهانش بدست ميآورند .\r\nگرچه اين مجلس براى كارى كه تشكيل شده موفقيت حاصل مىكند حاج ميرزا حسن را بمدرسه شرف آورده فتنه را خوابانيده امام جمعه هم به مقصود خود ميرسد ولى آتش مخالفت معاندين از اعضاى انجمن بعد از اين مجلس شعله‌ورتر گشته وسيله‌ئى براى موفقيت خود بدست ميآورند .\r\nبالجمله احتشام السلطنه با كمال تهور كار معارف را از پيش برده بمخالفين اعتنائى نمينمايد اما به دو سبب رشته كارهاى او نزديك است از هم گسسته گردد .\r\nيكى اقدامات مخالفين كه روزبروز بر شماره آنها افزوده ميگردد ديگر نگرانى صدر اعظم از انجمن كه تصور مينمايد انجمن باطنا رنگ سياسى به خود گرفته باشد سستى كار مشير الدوله وزير خارجه هم كه يگانه دفاع‌كننده از احتشام السلطنه است نزد شاه و صدر اعظم مدد مىكند و معاندين احتشام السلطنه از اين اسباب استفاده نموده به مهر و امضاى انجمن معارف كه در دست مفتاح الملك است عريضه‌ئى بشاه مينويسند حاصل مضمون آن اينكه ما اعضاى صديق انجمن معارف نميتوانيم ببينيم احتشام السلطنه\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nو چند تن از همراهانش بر ضد استقلال سلطنت اقدامات بنمايند ميترسيم سوء نيت آنها دامن‌گير ما هم بگردد صدر اعظم عريضه را بشاه رسانيده ميگويد اين است عاقبت تأسيسات امين الدوله .\r\nبديهى است اين عريضه از طرف انجمن با تصديق وزير علوم و تائيد صدر اعظم بىنتيجه نميماند و دستخط شاه خطاب بصدر اعظم بمضمون ذيل صادر ميگردد .\r\nرياست انجمن معارف در عهده خود ماست و ما از طرف خود رياست انجمن معارف كتابخانه ملى دار الترجمه و غيره را واگذار كرديم به نير الملك وزير علوم و معارف كه كمال مراقبت را بنمايد غفلت نكند و خود را مسئول اين كار بداند لا غير .\r\nاحتشام السلطنه و همراهانش از اين عريضه و از اينجواب به كلى بيخبرند تا موقعى كه وزير علوم متحد المآلى به تمام اعضاى انجمن معارف فرستاده آنها را به خانه خود براى زيارت دستخط شاه دعوت مينمايد همه حاضر ميگردند غير از احتشام السلطنه كه دعوت نگشته و نگارنده كه در شهر نبوده و اعتماد السلطنه كه در جواب متحد المآل وزير علوم از عضويت انجمن استعفاء مينويسد .\r\nشب اين روز نگارنده از واقعه باخبر ميشوم و ميفهمم احتشام السلطنه ميخواهد در مقابل عريضه مخالفين خود بشاه عريضه‌نگار شده اظهار برائت ذمه نمايد از اين خيال خام حيرت نموده شبانه شرحى به او نوشته از پيروى اين انديشه او را ممانعت مينمايم .\r\nروز ديگر صبح زود احتشام السلطنه و اعتماد السلطنه به منزل نگارنده وارد ميشوند هردو در نهايت ملالت و نااميدى احتشام السلطنه ميبيند بعد از آن همه فداكارى رشته كار از دست او رفته در نزد دولت بدنام شده معاندينش بر او ظفر يافته و نميداند عاقبت كار خودش بكجا ميانجامد و كار معارف و مدارس چه مىشود .\r\nاحتشام السلطنه هنوز درصدد است عريضه برائت ذمه بشاه نوشته نگارنده و اعتماد السلطنه و چند تن ديگر از همراهان آن را امضاء نموده بفرستند .\r\nنگارنده او را از تعقيب اين خيال ممانعت نموده ميگويد راه اين نيست و عاقبت اين اقدام براى همه خطرناكست و براى شما و براى من از همه بيشتر .\r\nاينجا جاى خونسردى است بايد از در ملايمت و مسالمت درآمده از وزير علوم\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nتمكين نموده و اين حربه را از دست مخالفين گرفت .\r\nو چون آنها تصور نميكنند ما با ترتيبى كه پيش آمده مساعدت نمائيم اين اقدام نقشه‌هائى را كه در زمينه مخالفت ما با خود كشيده‌اند برهمزده آنها را با وضعى كه انديشه آن را ننموده‌اند مواجه مىكند وزير علوم هم چون ديد ما تمكين كرديم با سلامت نفس و صلح‌جوئى كه دارد از آلت دست مخالفين شدن كه نتيجه‌اش رنجاندن قسمت مهم اعضاى انجمن است احتراز خواهد كرد راه سلامت و بيخطر اين است اگر غير از اين راه را بخواهيد بپيمائيد من به كلى كناره‌جوئى خواهم كرد .\r\nاحتشام السلطنه از شنيدن سخنان نگارنده اندكى آرام شده بالاخره براى رفع ترديد ميان اختيار نمودن نقشه‌ئى كه خود در نظر گرفته بوده و پيشنهاد نگارنده باستخاره از قرآن متوسل گشته استخاره نيز با پيشنهاد نگارنده موافقت نموده مقرر ميگردد روز مجلس به ترتيب سابق همه بانجمن رفته با خوشروئى و مهربانى از صدور دستخط همايون اظهار خشنودى نموده وزير علوم را بيش از آنچه توقع دارد معزز داشته او را وادار نمائيم اكثريت انجمن را محترم بشمارد .\r\nاين مجلس ميگذرد رفقا هم از تصميمى كه گرفته شده مستحضر و مسرور گشته از نگرانى شديدى كه از عاقبت اين كار دارند اندكى آسوده‌خاطر ميگردند .\r\nاينجا بايد دانست كشمكش ميان احتشام السلطنه و مفتاح الملك و ممتحن الدوله در انجمن معارف سرچشمه ديگر دارد كه مربوط به كار معارف نيست و آن در وزارت خارجه است .\r\nاحتشام السلطنه در وزارت خارجه و رئيس دو شخص مزبور تا بين اويند در وزارتخانه يك قسمت از اعضاء كه اين دو شخص هم از آنها هستند بر ضد رياست احتشام - السلطنه جدا اقدامات مينمايند سستى كار وزير خارجه نيز بر اقدامات آنها قوت بخشيده است و نيز يك دسته از اعضاى وزارت خارجه بر ضد شخص وزير قيام نموده و چون احتشام السلطنه با هر قوه‌ئى كه در دست دارد براى نگاهدارى مشير الدوله در مسند وزارت كار مىكند اين دسته نيز ميكوشند تا دست احتشام السلطنه را از معاونت او كوتاه نمايند و وزير را تنها گذارده بتغيير دادن او موفق گردند .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nبالجمله اين وسائل و غرضمنديها روزبروز در وزارت خارجه شدت نموده اثرش در انجمن معارف به صورت كشمكش احتشام السلطنه و مفتاح الملك بر سر كار مكتب و مدرسه هويدا ميگردد .\r\nاحتشام السلطنه اين مسائل را كاملا ميداند و براى اينكه در وزارت خارجه از معاندين خود شكست نخورده باشد و هم صدمه اين كار بوزارت مشير الدوله وارد نيايد ناچار است حمله‌ئى را كه در انجمن معارف به او شده رفع نمايد در صورتى كه اسباب اين مدافعه را بواسطه اختيارات خود و پيش‌آمدها از دست داده اين است كه از روى ناچارى زير بار حاضر شدن در انجمن و تمكين نمودن از وزير علوم ميرود چونكه اقل محذورين است تا ببيند عاقبت كار بكجا خواهد كشيد .\r\nاحتشام السلطنه در مدت دخالت خود در كار معارف حساب دادوستديكه در وجوه اعانه و غيره نموده بانجمن نداده است در اوائل همين ماه رجب صورت‌حساب مرتبى بانجمن آورده مورد تمجيد واقع گشته و اين خود بر حسادت مخالفين افزوده است كه نتوانسته‌اند از اين رهگذر سر راهى بر او گرفته باشند پس در حقيقت احتشام - السلطنه خدمت خود را بمعارف انجام داده جاى اعتراضى باقى نگذارده و اگر باقتضاى اخلاق طبيعى خود و اخلاق عمومى درباريان رفتارى نموده باشد كه نتيجه سوئى براى خودش يا براى معارف داشته باشد شايد خود را مقصر نداند و نزد وجدان خويش خجل نبوده باشد .\r\n\r\nفصل سى و دوم انجمن معارف و خطر انحلال\r\nانجمن معارف كه در داخل و خارج محل توجه عموم بيداران است انجمن معارف كه در نتيجه انقلابات اخير و فداكاريهاى جانى و مالى حساس‌ترين افراد اين ملت و در سايه افكار وطن‌پرستانه دانشمندان مملكت تأسيس شده و يگانه مؤسسه ملى است كه در اثر قتل ناصر الدينشاه و تجديد سلطنت و رياست امين الدوله بر امور دولت با هياهوى تجددخواهى و وطن‌پرستى و معارف‌پرورى عرض اندام نموده ميخواهد بمنزله\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nطلوع خورشيد سعادت و اقبال در اين مملكت بوده باشد در تاريخ چهارشنبه 22 رجب سنه 1316 ه در نتيجه اغراض شخصى و منافع خصوصى كوته‌نظرانى چند گرفتار بحران شديد گشته به حال انحلال ميافتد .\r\nروز چهارشنبه مزبور طرف عصر برحسب معمول اعضاى انجمن مخالف و مؤالف در ساعت معين در حالتى كه باران بشدت مىبارد در عمارت انجمن مجتمع ميگردند .\r\nاحتشام السلطنه و همراهان او قبل از وقت در كتابخانه ملى كه متصل به محل انجمن است جمع گشته بىآنكه اثر ملالتى از صورت آنها نمايان باشد ميگويند و ميشنوند در اين حال باقى اعضاء در محل انجمن مجتمع و اين جمع بر ايشان وارد ميگردند .\r\nمخالفين از ديدن احتشام السلطنه و چند تن ديگر كه تصور نميشد بانجمن بيايند بحيرت فرورفته از عاقبت اين مجلس نگران ميمانند .\r\nدر اين حال وزير علوم كه تا چند جلسه پيش از اين هر وقت بانجمن ميآمد مانند يكى از اعضاى عادى با نهايت فروتنى كنارى نشسته كمتر سخنى از او شنيده ميشده است مانند حاكم مقتدرى كه بر ايالتى ورود نمايد بمجلس وارد مىشود .\r\nوزير علوم سردارى ترمه لاكى كه با وجود مخالف عادت مملكت نبودن براى پيرمرد هشتاد ساله پوشيدن آن خوش‌نما نيست دربر نموده سردارى سفيدى به روى آن پوشيده بانجمن آمده و بملاحظه آقايان معمم كه بالاى مجلس نشسته‌اند با بشاشت و خرمى پاى مجلس مينشيند .\r\nاحتشام السلطنه نيز در كنارى نشسته در صورتى كه از بشاشتهاى عادى و مصنوعى چيزى نشان نميدهد بيفاصله بعد از ورود وزير علوم ممتحن الدوله بازيگر ترتيب جديد با پرروئى كه از خصائص اوست خود را بمجلس انداخته وزير علوم را پاى در نشسته ميبيند - چرا براى چه اينجا جاى شما نيست خواه يا ناخواه كشان‌كشان او را در صدر مجلس مينشاند اين رفتار اثر سوئى در انجمن بخشيده افكار را متوجه انقلابى ميسازد يعنى احساس ميكنند كه ممتحن الدوله نقشه‌ئى را كه در نظر داشته در غياب احتشام السلطنه بموقع اجراء بگذارد با حضور او هم مجرى خواهد كرد .\r\nممتحن الدوله بيفاصله بعد از ورود خود و جابجا نمودن وزير علوم لايحه‌ئى\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nاز بغل درآورده ميگويد آلان كه بانجمن ميآمدم معارف‌خواهى اين ورقه را به من داد و استدعا نمود در انجمن بخوانم .\r\nرنگ احتشام السلطنه تغيير مىكند آثار غضب از صورتش نمايان مىشود ميخواهد به او حمله نمايد ولى نظر بتصميمى كه گرفته شده خوددارى مينمايد ممتحن الدوله لايحه‌ئى را كه خود نوشته ميخواند و از گفتن هيچگونه سخنان اهانت‌آميز درباره احتشام السلطنه حتى از نسبت بىامانتى دادن به او دريغ نميدارد سخن باينجا كه ميرسد شيشه صبر احتشام السلطنه به سنگ آمده چشمهاى او سرخ شده از حدقه بيرون جهيده بگوينده حمله نموده از گفتن هر ناسزائى كه سزاوار رقيب و تا بين پرروى بىملاحظه اوست خوددارى نميكند .\r\nاحتشام السلطنه طورى از حال طبيعى خارج مىشود كه نه تنها رشته تصميماتى را كه گرفته ميگسلد بلكه يك‌يك اقدامات مخالفت‌آميز كه در اين مدت از مفتاح الملك و ممتحن الدوله بر ضد او شده به زبان آورده پرده را از روى توطئه‌هاى گذشته و خفاياى امور برداشته مخالفين را در نظر بيغرضان از اهل انجمن رسوا مىكند .\r\nاحتشام السلطنه در حمله اول ممتحن الدوله را چنان تأديب مىكند كه ديگر كلمه‌ئى صحبت نداشته در بدترين احوال بجاى خود مينشيند .\r\nدر حمله دوم مفتاح الملك و دوستانش را مفتضح ساخته در حمله سيم به نير الملك وزير علوم ميپردازد .\r\nاحتشام السلطنه تهمتى را كه مخالفين به او و همراهانش زده‌اند و بيش از همه در قلب شاه اثر نموده يعنى جمهورىطلبى ما و ضديت بااستقلال سلطنت مكرر به زبان آورده از اين اتهام آنچه ميتواند دفاع مينمايد .\r\nبالاخره وزير علوم در مقابل هتاكيها كه به او مىشود تاب تحمل نياورده از جاى برخاسته مجلس را برهمزده روانه ميگردد .\r\nبديهى است برهم خوردن انجمن هتاكى نمودن بوزير علوم در مقابل اختياراتى كه شاه به او داده به آنچه از نظريات شخص اول دولت در موضوع اين مؤسسه از پيش نوشته شد نه تنها خطر بزرگ را بمدارس و معارف نزديك نموده بلكه احتشام السلطنه\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nو همراهان او را نيز در مخاطره شديد مياندازد .\r\nنگارنده كدورت باطنى صدر اعظم را با خود بواسطه همراهى با افكار امين الدوله و دوستى نمودن با او ميداند .\r\nنگارنده ملتفت است كه احتشام السلطنه بواسطه اعتبارات شخصى و خانوادگى و از روى ملاحظه‌هائى كه رجال دولت از يكديگر دارند به صرف نظر نمودن از رياست وزارت خارجه در نتيجه اين حادثه باز گليم خود را از موج بيرون كشيده حكومتى در داخل يا مأموريتى در خارج گرفته روانه ميگردد اعتماد السلطنه وزير مطبوعات تنها به نيامدن بانجمن با عنوان وزارتيكه دارد خطرى متوجه او نميگردد .\r\nديگران از همراهان احتشام السلطنه نه جديتى در كار معارف دارند و نه عملياتى از آنها بروز نموده كه مورد مخاطره واقع گردند .\r\nتنها ميماند نگارنده كه در اين شهر در حقيقت غريب است و دشمنيهاى چندين ساله ظل السلطان افكار مخالفى براى او ايجاد نموده .\r\nدست برداشتن از شغل روحانيت و پيرامون افكار جديد گرديدن نيز دشمنها براى او تدارك ديده و خصوصا در كار معارف بيش از يك فوج از هم‌لباسهاى مغرض طماع يا بيكارگشتگان به چشم عداوت بوى نظر نموده به زبان حال و قال ميگويند :\r\nجئتنا لتخرجنا من ارضنا بسحرك يا موسى\r\nدر اين صورت اگر تصور نمايد كه در اين مقدمه خطر به او از ديگر اعضاى انجمن و بلكه از خود احتشام السلطنه نزديكتر شده باشد تصور بيجائى ننموده با اين همه نگارنده در اين حال خطر نزديك به خود را نديده تمام قواى فكرى و جسمانى خويش را براى مدافعه از معارف نورس و نگاهدارى اين اساس جمع‌آورى نموده با قوت قلبى كه كمتر نظير آن را در عمر خود ديده بجلوگيرى از مفسده بزرگ كه از اين مجلس متوجه معارف ميگردد قيام و اقدام مينمايد .\r\nنگارنده يقين دارد اگر امشب از اين حادثه بگذرد و شكايت‌نامه از وزير علوم بشاه برسد انجمن معارف منحل مدارس هم اگر منحل نگردد به صورتى خواهد افتاد كه مانند انحلال بوده باشد اين است كه مصمم مىشود نگذارد وزير علوم با اينحال از\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nانجمن رفته باشد اما كوشش بسيار در برگرداندن وزير بىنتيجه ميماند .\r\nناچار نگارنده اعضاى انجمن را جمع نموده در حالتى كه همه سرپا ايستاده‌اند ( مگر احتشام السلطنه كه در حال بهت آميخته بغيظ و غضب از عاقبت رفتارى كه از روى بىاختيارى از او صادر شده بجاى خود نشسته ) نطق مفصلى داير بر اهميت كار معارف و خطريكه به آن و بانجمن و به اشخاص متوجه گشته نموده در نتيجه از آنها ميطلبد دو سه ساعت با نگارنده مساعدت كرده هرچه ميگويم بجا آورند بلكه بجلوگيرى از اين خطر موفق گرديم و چون مفتاح الملك و ممتحن الدوله با وزير علوم خارج شده‌اند عنصر مخالفى كمتر وجود دارد همه تمكين و بهمراهى نمودن حاضر ميگردند .\r\nو از همه بيشتر يكى از روحانيان باذوق حاج سيد محمد نام معروف بعصار است كه بخصوصيت با نگارنده عضويت انجمن را اختيار نموده و بلكه من او را براى قوت كار خود بانجمن برده‌ام - نگارنده به دو نفر از اعضاء دستور ميدهد احتشام السلطنه را در تحت نظر نگاهداشته نگذارند از آن خانه بيرون برود تا دستور مجدد به آنها برسد زان پس باقى اعضاء را كه از بيست نفر متجاوز هستند با خود برداشته به خانه وزير علوم ميرود .\r\nوزير علوم به خانه ميرسد عريضه شكايت‌آميز خود را بشاه نوشته هنوز نفرستاده است كه اعضاى انجمن بر او وارد ميگردند .\r\nوزير علوم در اول ملاقات قسم ياد مينمايد كه طپانچه خود را فشنگ گذارده براى كشتن احتشام السلطنه مهيا نموده است\r\nدو ساعت بقيه روز و چهار ساعت از شب وزير علوم و مفتاح الملك و ممتحن الدوله از يكطرف و نگارنده و باقى اعضاى انجمن از طرف ديگر كشمكش و گفتگو نموده بالاخره بر آنها غالب گشته وزير علوم را بر آن واميداريم كه بگويد هرچه در دامن داشتم ريختم و از فرستادن عريضه شكايت‌آميز صرفنظر نمودم .\r\nدر اينحال نگارنده بى خبر از ديگران دو نفر از اعضاى فعال انجمن را مأمور ميسازد بروند احتشام السلطنه را به خانه وزير علوم بياورند .\r\nاحتشام السلطنه هم كم‌كم به خود آمده از عاقبت وخيم تهورى كه از او بظهور\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nرسيده است نگران مىباشد لهذا حاضر شده به خانه وزير علوم ميآيد .\r\nبالجمله اين شب به نصف نميرسد كه وزير علوم و احتشام السلطنه صلح داده ميشوند و خطر نزديك اندكى دور ميگردد نزديك نيمه شب اعضاء در نهايت خستگى و با مسرت از نتيجه اقدامات متفرق ميگردند .\r\nميان منزل نگارنده و خانه وزير علوم دو قسمت از شهر تهران فاصله است باران هنوز بشدت مىبارد كوچه‌ها در نهايت خرابى و تاريكى ناچار خود و رفيق روحانى محترم پاها را برهنه نموده ساعتى از نصف شب گذشته افتان و خيزان خود را به منزل ميرسانيم .\r\nوزير علوم در ضمن صحبت مكرر ميگويد بعد از اين از مدارس و معارف و انجمن نبايد صحبتى داشته شود و مخصوصا بنگارنده تأكيد تهديدآميز مينمايد كه ديگر پيرامون اين سخنان نگردم و از مدرسه و انجمن صحبتى ندارم يعنى معارف جديد برهم خورد فرداى آن روز با وجود قرارداد شب وزير علوم عريضه‌ئى بصدر اعظم نوشته مختصر شكايتى نموده جواب دريافت مينمايد كه هركس با شما مخالفت نمايد از طرف دولت سياست خواهد شد .\r\nاحتشام السلطنه نيز بمشير الدوله از دو تا بين خود شكايت مينمايد ولى نتيجه نميگيرد چونكه كار خودش متزلزل است .\r\nمفتاح الملك مقصدش اين بوده احتشام السلطنه را از انجمن بيرون نموده خود بجاى او نشسته معارفى كه موافق سليقه صدر اعظم و وزير علوم باشد دائر نگاهداشته اعتباراتى حاصل نمايد .\r\nممتحن الدوله هم خيالات ديگر در سر دارد كه راضى نيست به كلى انجمن و مدارس منحل گردد نگارنده تمام روز پنجشنبه را در انديشه كار معارف است تا بچه تدبير بتواند آن را از چنگال اغراض اشخاص بيرون آورده مدارس نورس را نگذارد دچار تعطيل و انحلال گردد .\r\nحاجى محمد عليخان معروف بتفليسى كه در فصل 23 نام برده شده مرد آگاه دنياديده صاحب افكار جديد از دوستان نگارنده طرف ملاحظه رجال دولت مربوط\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nبا وزير علوم بر نگارنده وارد شده از واقعه باخبر گشته داوطلب ميگردد روز جمعه وزير علوم را بطوريكه مفتاح الملك و ممتحن الدوله خبردار نگردند به منزل نگارنده آورده او را براى دائر نگاهداشتن مدارس ، منحل ننمودن انجمن معارف حاضر نمائيم .\r\nحاج محمد عليخان شب جمعه خبر ميدهد كه وزير علوم دعوت نگارنده را بناهار روز جمعه پذيرفته و بمستور بودن اين دعوت و ملاقات قول صريح داده است .\r\nروز جمعه بيست و چهارم رجب صحبت نگارنده با وزير علوم و مرغبات بسيار كه براى او در فسخ عزيمت از تعطيل نمودن مدارس گفته مىشود بىنتيجه مانده ميگويد اصلاح اينست چندى مدارس تعطيل بوده باشد بديهى است اين پيش‌آمد بر نگارنده بىنهايت ناگوار است در خاتمه مجلس كه وزير علوم در شرف رفتن است نگارنده آخر سخن خود را به اين بيان به او اظهار ميدارد .\r\nصد سال زمان را درهم پيچيده صفحات تاريخ را در برابر نظر گرفته بخوانيم .\r\nدر اوائل سلطنت مظفر الدينشاه در سايه پيش‌آمدها و باقتضاى زمان چند تن از جوانان وطن‌خواه با مجاهدت بسيار چند باب مكتب ابتدائى براى نورسان ملت داير نمودند و پيرمرد هشتاد ساله‌ئى كه سالها مسند وزارت علوم اين مملكت را اشغال نموده خود را از خانواده علم و فضل ميدانست مكاتب مزبور را تعطيل نموده بساط معارف جديد را برچيد و از تابش روشنائى دانش و پرورش در مملكت جلوگيرى نمود .\r\nآقاى وزير علوم اگر آن تاريخ اكنون بدست شما بيفتد خود را در چه حال ديده جواب وجدان خويش را چه خواهيد داد .\r\nوزير علوم از شنيدن اين سخن پريشان‌خاطر گشته ميگويد با اينكه ميدانم دچار محذورات ميشوم ناچارم رخصت بدهم فردا مكاتب داير بوده باشد .\r\nآخر كار خود را كرديد و مرا دچار زحمت نموديد .\r\nوزير علوم ميرود نگارنده با نهايت خوشحالى بمديران مدارس كه در تكليف فرداى خود حيران و انتظار خبر نگارنده را دارند اطلاع ميدهد به كار خود مشغول باشيد .\r\nمفتاح الملك و ممتحن الدوله ميخواهند بعد از كوتاه كردن دست احتشام السلطنه از معارف وزير علوم را آلت دست خود قرار داده هرچه ميخواهند بكنند و راضى نخواهند\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nبود نگارنده قلب وزير را بجانب خود جلب نموده معارف تازه را از ابتلاى بدست اندازى آنها محافظت نمايد .\r\nوزير علوم شبانه به دو شخص فوق الذكر اطلاع ميدهد كه تغيير وضع دادن در كار معارف صلاح نيست بىآنكه سبب را بيان نموده باشد و آنها تصور ميكنند از مقام ما فوق امرى به او رسيده است .\r\nبالجمله مدارس داير ميماند اما انجمن بلاتكليف است .\r\nمفتاح الملك ميخواهد مدرسه افتتاحيه مركز معارف و اداره رياست او بوده باشد و اگر اجتماعى هم بنام انجمن مىشود در همان مركز بشود .\r\nنگارنده ميخواهد انجمن معارف در مكانى كه بوده دائر و مؤسسات آن منحل نگردد و سه روز اين كشمكش طول ميكشد .\r\nنگارنده نيز در ترغيب و تشويق وزير علوم بحفظ مقام خود و باستقلال در رأى و بالجمله در تبعيت صرف ننمودن از افكار ديگران كوتاهى نمينمايد كم‌كم مخالفين پى مىبرند كه وزير علوم براى تسليم شدن به آنها مانعى در كار دارد و افكار او از فكر ديگرى مدد ميگيرد اين است كه درصدد كوتاه كردن دست نگارنده از دخالت نمودن در كار معارف برآمده از اعضاى انجمن استشهاد مينمايند هركس ميداند دخالت فلانى در كار معارف صلاح ملك و ملت نيست شهادت خود را در اين ورقه مرقوم دارد .\r\nنگارنده از اين اقدام مخالفين بى خبر است روزى ممتحن الدوله بر من وارد گشته ميگويد تير ما به سنگ آمد زحمات ما بىنتيجه ماند هواخواهان شما زيادند كسى استشهاد ما را مهر نميكند .\r\nنگارنده - چه استشهادى چه هواخواهى ؟\r\nممتحن الدوله - اين چند روز كوشش بسيار نموديم دست شما را از كار معارف كوتاه كنيم و هيچ وسيله نداشتيم جز بدست آوردن اكثريت اعضاى انجمن معارف اما اكثريت با شماست و استشهادنامه به اين صورت باقى مانده در اين حال ورقه‌ئى بدست نگارنده ميدهد كه امضاءكنندگان آن مفتاح الملك و ممتحن الدوله و مؤتمن الاطباء ميباشند و بس .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nاز اين پيش‌آمد مسرور گشته و با اينكه از پرروئى ممتحن الدوله تنفر دارم در اين موقع از يك‌روئى او در بيان حقيقت امر اظهار امتنان نموده ميگويم اكنون از من چه ميخواهيد .\r\nممتحن الدوله - ميخواهيم شما از احتشام السلطنه صرف‌نظر كرده با ما موافقت نمائيد .\r\nنگارنده - من در كار معارف نظر خصوصى چه دوستى و چه دشمنى با كسى نداشته و ندارم با كارهاى صحيح احتشام السلطنه صميمانه موافق بوده با كارهاى ناصحيح او نامساعد چنان كه بموجب نوشتجاتى كه محرمانه از پيش خوانده‌ايد و مذاكراتى شنيده‌ايد حقيقت اين دعا بر شما پوشيده نيست اكنون هم با كارهاى صحيح و اقدامات روشن معارف‌پرورانه ديگران موفق و با كارهاى ناصحيح آنها نامساعد هستم اعتماد من به صحت عمل و نيت پاك خويش است به كسى اميدوار نيستم و از كسى هم بيم ندارم .\r\nممتحن الدوله - وزير علوم با ابقاى مدارس مساعدت دارد .\r\nنگارنده - دليل ندارد مساعد نباشد زيرا اين وظيفه رسمى و وجدانى اوست\r\nممتحن الدوله - در باب انجمن معارف چه نظر داريد ؟\r\nنگارنده - انجمن معارف بايد داير بوده باشد مؤسسه‌هاى آن نگاهدارى شود و نواقصش بر طرف گردد .\r\nممتحن الدوله - گمان نميكنم وزير علوم با اين كار و به اين ترتيب مساعد باشد .\r\nنگارنده - شما عقيده مرا خواستيد بيان كردم دولت هرچه ميخواهد مىكند ممتحن الدوله از نگارنده استمزاج مينمايد كه آيا انجمن معارف با مؤسسات آن بمدرسه افتتاحيه انتقال بيابد صلاح است يا نه نگارنده رأى نميدهد و او خود نيز با وجود مناسبت و خصوصيتى كه با مفتاح الملك دارد اظهار مساعدت نميكند .\r\nبالجمله در اين مجلس نگارنده ممتحن الدوله را تا يك اندازه از دست مفتاح الملك گرفته با خود مساعد مينمايد و در نتيجه مقرر ميگردد انجمن معارف بعنوان سركشى بمدارس هر جلسه در يكى از مدارس منعقد شود تا بعد مكان ثابت آن معلوم گردد .\r\nممتحن الدوله از نزد نگارنده خوشحال بيرون ميرود وزير علوم هم از اينكه من\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nاو را به خود جلب كرده از دردسرى كه از مخالفت او با من بوى ميرسيده خلاص گشته اظهار امتنان مينمايد .\r\nپس زمام امر معارف در اينحال به ظاهر در دست وزير علوم است كه بىمشورت نگارنده تا بتواند كارى نميكند و لكن مفتاح الملك خيالات خود را تعقيب مينمايد بقيه وجوه اعانه را تصرف نموده دفاتر و اسنادى كه نزد احتشام السلطنه بوده بوى رسيده سروكار محاسبات و همه كار سه مدرسه ديگر علميه و شرف و مظفريه با مدرسه افتتاحيه مىشود مفتاح الملك براى پيشرفت مقاصد خود مصمم شده روزنامه‌ئى بنام معارف بمديرى خود داير نمايد اين خيان از پيش در انجمن معارف شده بود و احتشام - السلطنه باجراى آن موفق نگرديده اينك مفتاح الملك اجازه آن را از دولت صادر مينمايد .\r\nو اما احتشام السلطنه بعد از اين انقلابات توقف خود را در تهران صلاح نديده از رياست وزارت خارجه استعفا داده بحكومت كردستان منصوب ميگردد .\r\n\r\nفصل سى و سوم انجمن و مدارس\r\nدر صفحه معارف جديد و مدارس نورس ما در اواخر رجب 1316 سه فكر مختلف ديده مىشود كه هريك در وادى مخصوص سير مينمايد .\r\nاول فكر وزير علوم است بموافقت نظر شخص اول دولت و آن اين است كه انجمن معارفى موجود نباشد چند مدرسه ابتدائى كه تاكنون تأسيس شده سروكار آنها با وزارت معارف باشد و نام مليت از سر آنها برداشته شود گرچه بتدريج منحل گردد يا به صورت مكتب ابتدائى باقى بماند .\r\nفكر دوم - فكر مفتاح الملك است كه معارف و مدارس جديد را تحت رياست عالى وزير علوم و بمديرى شخص خود بطور استقلال غير مربوط بدار الفنون نگاهداشته اعتباراتى را كه احتشام السلطنه در اين كار دارا شده بود به خود اختصاص داده از اين راه استفاده‌هاى مادى و معنوى بنمايد بىآنكه انجمن معارفى بالاى دست خود ببيند و رأى كسى را شريك رأى خويش نموده باشد .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nفكر سوم - فكر نگارنده است كه ميخواهد مؤسسات معارفى بعنوان ملى باقى بماند افكار عالى امين الدوله در تأسيس اين اساس تعقيب شده روزبروز بر قوت و حسن جريان آن افزوده گردد معارف جديد تابع دار الفنون بىمعنى كه چيزى از آن باقى نمانده نبوده باشد و دريچه‌ئى از روشنائى كه به روى ملت گشوده شده بسته نگردد .\r\nنگارنده ميخواهد دايره معارف طورى وسعت يافته عموميت حاصل كند كه نه تنها شاه و وزير نتواند آن را منحل نمايد بلكه در مقابل حمله‌هاى شديد كهنه‌پرستان و دشمنان دانش و پرورش نيز تاب مقاومت آورده بتواند اساس خود را بر بنيان خلل‌ناپذير بگذارد .\r\nبديهى است فكر اول باندازه‌ئى ضعيف است كه نميتواند از حدود مخيله وزير علوم تجاوز نمايد خصوصا كه مدارس جديد نه بودجه دولتى دارد و نه دولت عجالتا درصدد مساعدت نمودن با آنهاست وزير علوم هم استطاعت فكرى و شخصى براى جبران كسر مدارس از ممرّ ديگر ندارد پس از اين انديشه كه اينخيال صورت خارجى پيدا كند بايد آسوده‌خاطر بود .\r\nو اما فكر دوم درست است مفتاح الملك ميخواهد مدارس را دائر نگاهدارد و لكن هر وقت انديشه مىكند بعد از تمام شدن بقيه وجوه اعانه كسر مدارس را از چه ممر بپردازد و استفاده‌هائيكه در نظر دارد از چه محل بنمايد متحير مانده چاره ندارد مگر آنكه برياست موقتى و با سرمايه مختصريكه باقيمانده بازى كند تا ببيند چه پيش ميآيد پس از اين انديشه هم كه مفتاح الملك بتواند بمقصوديكه دارد برسد نگران نبايد بود .\r\nو اما فكر سوم وسايل اميدوارى كه در اطراف پيشرفت فكر نگارنده موجود است از قرار ذيل مىباشد .\r\nنيت پاك و بيغرضى كه در اجراى مقصد خود دارد بطوريكه نه تنها در مقام استفاده خصوصى از اقدامات خود نميباشد بلكه هرچه از هركجا بدست ميآورد در اين راه به مصرف مىرساند و بزرگتر چيزى كه نگارنده را در مقابل حمله‌هاى شديد دشمنان نگاهداشته همين بىطمعى و نيت پاك است .\r\nديگر قوت معارف است كه هيچ قوه‌ئى نميتواند از آن جلوگيرى نمايد و انديشه\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nمحدود ساختن معارف در برابر فكر و خيال تعميم و توسعه آن در حمله اول مغلوب و نابود است .\r\nديگر توجه افكار تجددخواهان معارف‌پرور و بلكه عموم بيداران ايرانى است از داخل و خارج بپيشرفت اين اساس و توسعه و تعميم آن و از همه مهمتر احساس احتياجى است كه در مغز بسيارى از اولياى اطفال بوجود مدارس جديد توليد گشته كه پى بمنافع ظاهر و باطن آن برده‌اند و آن احساسات باقتضاى زمان روزبروز در تزايد مىباشد و احتياج بهتر مولد هرچيز است در اينعالم .\r\nپس وجود اين وسائل ميتواند تنهائى تهىدستى و بىاسبابى نگارنده را جبران نموده از مداومت دادن بفكر خود و برداشتن قدمهاى سريع و انديشه ننمودن از تيرهاى ملامت كه از هر طرف ميرسد دلگرم و مطمئن نگاهدارد .\r\nمفتاح الملك بعد از خارج شدن احتشام السلطنه بفوريت روزنامه معارف را از غرّه شعبان 1316 تأسيس مينمايد .\r\nروزنامه معارف در يكورق كوچك راجع بجريان امور معارفى در ظاهر و در باطن نماينده مدرسه افتتاحيه و هرچه در آنجا ميگذرد با طبع سنگى داير ميگردد چون مقرر شده است روزنامه را قبل از طبع نگارنده مطالعه نمايد در شماره اول نام دو تن از روحانيان را ميخواند كه يكى را به عادت مملكت با القاب زياد و ديگرى را بر خلاف رسم بىالقاب مينويسد نگارنده يادداشت مينمايد يا نوشتن القاب را موقوف بايد كرد يا همه را با القاب بايد نوشت مفتاح الملك القاب را حذف كرده روزنامه را طبع نموده يك نمره طبع شده بىالقاب و مسوده خطى با القاب آن را به نظر روحانى طرف توجه خود رسانيده ميانه نگارنده و او تفتين مينمايد پس از اين واقعه نگارنده در روزنامه كناره جوئى كرده با مفتاح الملك و كسان او با احتياط معاشرت مينمايد مفتاح الملك همّ خود را مصروف توسعه افتتاحيه نموده بمدارس ديگر اهميت نميدهد با وزير علوم ظاهرسازى و با دو سه تن از اعضاى انجمن خصوصيت نموده به ديگران اعتنائى نمينمايد .\r\nدر اين ايام كتابخانه ملى برهم مىخورد مفتاح الملك ميخواهد كتابها را نيز بمدرسه افتتاحيه ببرد ولى وزير علوم رضا نداده آنها را به خانه شخصى خود برده توقيف مينمايد .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nمدرسه اكابر برهم مىخورد دار الترجمه باداره شركت مطبوعات منتقل ميگردد چنان كه در فصل 28 نوشته شد .\r\nو اما انجمن معارف - انجمن روز يكشنبه 26 رجب با اعضاى سابق خود باستثناى دو سه تن كه استعفاء داده‌اند در مدرسه علميه داير مىشود .\r\nمدرسه علميه هنوز در تحت رياست عليخان ناظم العلوم است مدتى است عليل المزاج شده يعنى بواسطه نامساعدتى اوضاع مملكت با استفاده نمودن او از تحصيلات عاليه خود نااميدى شديد حاصل نموده باستعمال مخدرات و افراط در اين كار تمام قواى جسمانى و روحانى خويش را از كار انداخته بمرده متحركى بيشتر شباهت دارد تا به شخص داراى تحصيلات عالى و هوش و ذكاوت سرشار و در حقيقت دارد بتدريج خود كشى مىكند . دو ناظم مدرسه محمد كاظم خان و محمد صفى خان مدرسه را اداره ميكنند و از پيش‌آمدها شكايت دارند .\r\nجلسه دوم انجمن معارف در بيست و نهم رجب در مدرسه افتتاحيه منعقد شده و مفتاح الملك كارهاى خود را بيش از آنچه هست در نظر انجمن جلوه‌گر ميسازد .\r\nجلسه سوم در چهارم شعبان در مدرسه شرف و جلسه چهارم در هفتم ماه مزبور در مدرسه مظفريه منعقد ميگردد .\r\nگردش انجمن معارف در مدارس تا يك اندازه نگرانى معارفخواهان را كه پس از انقلاب انجمن حاصل شده بر طرف مينمايد و بعد از اين انجمن معارف هفته‌ئى يك مرتبه در خانه وزير علوم منعقد شده تا آنجا كه بتواند اداى وظيفه مينمايد نگارنده با يكدست از خودسريها جلوگيرى نموده در پيشرفت كار علميه و شرف و مظفريه اهتمام مينمايد و با دست ديگر معارف‌خواهان را بر آن ميدارد كه بتأسيس مدارس ملى با سرمايهاى خصوصى قيام و اقدام نمايند .\r\nميرزا محمد خان جوانى باهوش از تربيت‌شدگان دار الفنون تهران مدتى در مدرسه رشديه معلم بوده اكنون براى تأسيس مدرسه‌ئى حاضر گشته نگارنده هم او را تشويق مينمايد مفتاح الملك و رفقاى او سخت ضديت نموده رضا نميدهند از وزارت معارف به او رخصت داده شود بالاخره باهتمام نگارنده ميرزا محمد خان به تحصيل\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nاجازه موفق گشته مدرسه‌ئى بنام دانش تأسيس مينمايد كه از روى دستور العمل انجمن معارف رفتار نمايد .\r\nمدرسه دانش به زودى رونق گرفته در محل خود مورد توجه گشته هفتم مدرسه ميگردد به اين ترتيب : خيريه - رشديه - علميه - شرف - افتتاحيه - مظفريه - دانش .\r\nنگارنده بمدرسه دانش برعايت ملى بودن آن و بمدرسه شرف برعايت مجانى بودنش بيش از ساير مدارس توجه مينمايد مدرسه رشديه را كه ترقى كامل نموده از نظر دور نگرفته نميگذارد بدخواهان امين الدوله به آن مؤسسه آسيبى برسانند .\r\nمدير رشديه بدستور امين الدوله از وزير علوم و نگارنده حرف شنوائى دارد و لكن بمفتاح الملك و حوزه آن و بلكه بهيئت انجمن معارف وقعى نميگذارد .\r\nامين الدوله مبلغ دوازده هزار تومان كه اعانه بمعارف داده پنجهزار تومان نقد و هفت هزار تومان ديگر را خانه ملكى جنب پارك مسكونى خود را بمدرسه رشديه ميدهد و پيش از حركت از تهران سفارشنامه‌ئى در حق رشديه و مدير آن بوزير علوم و انجمن معارف نوشته تذكر ميدهد كه حق سبقت آنمدرسه را رعايت نموده باشند و اين شعر را با بيان نيكوئى شاهد ميآورد :\r\n و لا كن بكت قبلى فهيّج لى البكاء * بكاها فقلت الفضل للمتقدم \r\nبالجمله مفتاح الملك و رفقاى او صندوق انجمن را خالى ديده خيال ميكنند بعنوان جشن افتتاح مدارس ملى در بهارستان جشنى به صورت گاردن پارتيهاى اروپا تشكيل داده عايدات آن را به مصرف معارف برسانند نگارنده اساسا مخالف اين كار نيست و براى تهييج نمودن روح جوان ملت اين قبيل مجالس را بىاثر نميداند و لكن در مقابل افكار مخالف كه قوت داشته و قوىتر هم شده ترديد دارد آيا آنچه از اين مجلس عايد معارف بگردد و مضرتهائى كه بر آن مترتب مىشود برابرى دارد يا نه\r\nبهر صورت مفتاح الملك و ممتحن الدوله و غيره حاج ميرزا محسنخان مشير الدوله را باقدام باينكار وادار نموده در عشر آخر ذى الحجه 1316 جشن مزبور را بآرايش و آلايش بسيار در بهارستان برپا نموده مبلغى عايدات آن مجلس بصندوق معارف ميرسد در صورتى كه مباشرين از تهمت حيف و ميل نمودن هم محفوظ نميمانند از طرف ديگر\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nروحانىنمايان از اين مجلس اظهار نارضائى كرده بر ضديت خود با معارف جديد و با مدارس نورس ميافزايند .\r\nديگر از جمله وسائل كه مفتاح الملك براى توسعه افتتاحيه بدست ميآورد تأسيس دبستان دانش است در همان مدرسه در صورتى كه آنچه از بابت دبستان به او ميرسد بيشتر از آنست كه به مصرف مىرساند .\r\nدبستان دانش چيست و مؤسس آن كيست ؟\r\nميرزا رضا خان ارفع الدوله متخلص بدانش از مردم آذربايجان در جوانى بواسطه ظرافت طبع و حسن قريحه‌ئى كه داشته در دواير رسمى خارجه ايرانى در روسيه و غيره مختصر استخدام يافته در سايه استعداد و قابليت خود ترقى نموده زبان روسى و فرانسه را فراگرفته در خط و ربط فارسى ، معلومات ادبى اطلاعات يافته مدتى در تفليس جنرال قنسول بوده كم‌كم تمول حاصل نموده اثاثيه و موزه‌ئى مرتب ساخته بالاخره به سمت وزيرمختارى بدربار امپراطورى روس منصوب ميگردد .\r\nارفع الدوله ذاتا نام‌جو شهرت‌طلب علاقمند به وطن و آثار آن است و از بذل و بخشش در تحصيل نام هم مضايقه نمينمايد ارفع الدوله در انجمن صلح لاهه نماينده ايران شده پيرايها بر اين مأموريت ميبندد بحديكه از دولت ايران رتبه شاهزادگى تحصيل نموده در آن انجمن پرنس صلح خوانده مىشود .\r\nدر اين ايام كه صداى اشتهار معارفى ايران در روسيه بلند ميگردد او نيز درصدد مىشود سرى در ميان سرهاى معارف‌پرور داخل نموده شركتى نموده باشد .\r\nارفع الدوله دفتر اعانه‌ئى براى تأسيس يك مكتب ابتدائى مجانى در تهران گشوده از معارف‌خواهان ايران ساكنين حوزه مأموريت خود در روسيه و قفقاز وجوهى جمع آورى كرده در يكى از بانكهاى سن‌پطرزبورغ بمرابحه ميگذارد كه سود آن به مصرف مكتب مزبور رسيده باشد و چون مرابحه سرمايه مزبور كفايت مصارف آن را نميكند حاضر مىشود از كيسه خود مبلغى بر آن افزوده مكتب را زودتر داير نمايد .\r\nارفع الدوله نيّت خود را با اقداماتى كه در اين راه نموده و نتيجه‌ئى كه گرفته بوزارت خارجه تهران مينويسد اين مكتوب وقتى ميرسد كه مفتاح الملك زمامدار كار معارف گشته .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nمفتاح الملك انجام اين خدمت را به عهده گرفته عده‌ئى از شاگردان مجانى افتتاحيه را نامزد شاگردى دبستان دانش نموده بر سر يكى دو از اطاقهاى مدرسه مزبور لوحه دبستان دانش را نصب مينمايد .\r\nمفتاح الملك براى تأسيس دبستان مبلغى از ارفع الدوله گرفته و هر ماه چند برابر آنچه خرج يكى دو معلم دبستان مىشود از او دريافت مينمايد .\r\nارفع الدوله كه از حقيقت مطلب بىخبر و تنها دلخوش است كه گاهى در جرايد مخصوصا در روزنامه معارف اسمى از دبستان دانش يا تجليلى كه از او شده باشد بخواند و يا صفحه عكس از عده‌ئى از كودكان با لباس يكجور و نشان دبستان دانش بر كلاه آنها ديده به اين و آن بنماياند .\r\nو بالجمله مدرسه افتتاحيه تا مدتى از دبستان دانش و پول ارفع الدوله و معاونين استفاده نموده بر توسعه خود ميافزايد .\r\nمفتاح الملك هرقدر سعى مىكند بتواند مانند احتشام السلطنه از مردم وجه اعانه براى صندوق معارف بگيرد ممكن نميشود چونكه اولا اعتبارات شخصى و خانوادگى احتشام السلطنه را ندارد كه مردم از او ملاحظه داشته باشند و ديگر آنكه انقلاب انجمن معارف خارج شدن احتشام السلطنه كناره‌گيرى بعضى از اعضاء و بالجمله كشمكش‌ها كه شده قهرا از ابهت انجمن كاسته به آن نظر كه پيش از اين بانجمن نظر ميشده اكنون نميشود خصوصا كه ديده مىشود براى مركز معارف بودجه‌ئى ترتيب ميدهند كه هيچ ضرورت ندارد از قبيل خرج سفره اطاق رئيس حقوق اعضاى دفتر كسر بودجه روزنامه معارف و غيره اينست كه صندوق معارف وجاهت ملى خود را از دست داده معلوم نيست توجهى را كه در اوايل تأسيس از وطن‌خواهان به خود مىديده بعد از اين ببيند و اين بزرگتر بدبختى است براى معارف جديد .\r\nصندوق معارف اول صندوق ملى است كه در سالهاى آخر تأسيس شده بىآنكه نظر استفاده شخصى در آن بوده باشد و اگر به صورت اولى خود باقيمانده بود ممكن بود با مساعدت ملت‌خواهان و معارف‌پروران هرقدر دايره معارف وسعت بگيرد بتوان يك قسمت از بار آن را بدوش ملت گذارد و به وضع نمودن مالياتهاى مستقيم و غير\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمستقيم بعنوان توسعه معارف موفقيتهاى مهم تحصيل كرد و لكن متأسفانه باقتضاى اوضاع مملكت و اخلاق مردم آتش منفعت‌پرستيها مشتعل شده ديگ طمعكارىها به جوش آمده اين صندوق را هم همرنگ ديگر صندوقها نموده اطمينان مردم از آن بر طرف و در آتيه عايدات منحصر خواهد گشت به آنچه دولت به آن بپردازد .\r\nبالاخره اعتراضات بر تصرفات مفتاح الملك در صندوق معارف زياد مىشود به حدى كه مفتاح الملك مجبور ميگردد كليه جمع و خرج را طبع و نشر نمايد .\r\nمفتاح الملك مانند يكى از حكام ولايات كه براى دولت حساب ميسازد براى ملت حساب ساخته تصديق دفترخانه دولت را شاهد درستى حساب مزبور قرار داده در نمره 565 روزنامه اطلاع صورت آن را منتشر ميسازد .\r\nانتشار صورت‌حساب مزبور زبان اعتراض‌كنندگان را درازتر و تيرهاى انتقاد مخالفين را تيزتر ميسازند چه مدلل ميدارد بىاحتياطيها و بىمبالاتيها كه در كار صندوق معارف شده بطورى است كه نميتوان بر آنها پرده‌پوشى كرد .\r\nاگر خوب نظر كنيم ميبينيم مباشرين صندوق معارف عادت مخالف جارى دولت كارى نكرده‌اند زيرا كه هيچ خدمت از خدمات دولتى مهم يا غير مهم بهيچكس كوچك يا بزرگ رجوع نميشود مگر مأمور آن كار پيش از هرچه بجانب مداخل آن نظر مينمايد .\r\nبهركس هر خدمت رجوع شود اول كلمه‌ئى كه ميپرسد اينست : چه دارد ؟ يعنى در اين كار چقدر ميتوان مداخل كرد هرقدر مواحب و حقوق بمأمورى داده شود ممكن نيست از مداخل نمودن صرف‌نظر نمايد پس اگر مباشرين صندوق معارف هم دست مداخل بجانب آن دراز نمايند خلاف معمول كارى نكرده‌اند .\r\nبلى چيزى كه شگفت‌آور است اين است كه دست طمع بجانب صندوق ملى معارف دراز كرده شود البته تعجب‌آور است و لكن وقايع گذشته ثابت نموده و پيش آمدهاى بعد ثابت‌تر مينمايد كه عنوان ملى بودن در حقيقت بعد از تغييرات كه در انجمن معارف شد از سر اين صندوق بر طرف گشته و هم حوادث آتيه مدلل ميدارد كه مباشرين صندوق مزبور معارف را براى خود خواسته و ميخواهند نه خود را براى معارف\r\nدر اين صورت از اين ببعد در اين صندوق غير از لعنت چيزى ديده نخواهد شد\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nپس از آن صرفنظر نموده بصندوقهاى كوچك مدارس ملى كه از روى احساسات وطنخواهى و معارف‌پرورى تأسيس گشته و ميگردد نظر افكنده ببينيم بتوسط آن صندوقچه‌ها معارف جديد چه روح تازه‌ئى به خود خواهد گرفت و چه نشو و نمائى خواهد كرد .\r\n\r\nفصل سى و چهارم مدرسه متبركه سادات\r\nدر سرگرمى شديد و اشتغال دائمى نگارنده به كار معارف عمومى و مراقبت نمودن در دفاع از بدخواهان خود و دشمنان معارف يك قسمت از خيالم متوجه تأسيس يك اساس خصوصى است كه شخصا دخالت نموده افكار خود را در آن دايره بموقع اجرا بگذارم در اينحال مصمم ميگردم مكتبى مخصوص ذرّيه طيبه رسالت پناهى تأسيس نموده اطفال فقير سادات را كه در معابر و مجالس بوضع‌هاى ناپسند دست تكدى بنزد خودى و بيگانه دراز كرده از هيچگونه بىاحترامى ديدن و نمودن دريغ نميدارند در آنجا جمع نموده نگاهدارى و تربيت نمايد .\r\nو بايد دانست كه ديرگاهى است سيادت و انتساب بخانواده رسالت براى تن پروران بهتر وسيله تكدّى گرديده در تهران بيشتر و در شهرهاى ديگر كمتر جمعى از سادات داراى صفات فوق تن به بيشرفى داده به سختى از مردم طلب نموده از راه سيادت كسب معاش ميكنند و عنوانشان گرفتن حق مشروع خويش است از كسانى كه خمس آل محمد ( ص ) بر ذمه ايشان بوده باشد .\r\nدر مجالس روضه‌خوانى بانيها از دست سماجت اين گونه از سادات بستوه آمده‌اند\r\nاز طرف نقيب السادات مأمور بتعزيه‌خوانها ميايستد تا از ورود آنها جلوگيرى نمايد و اين بمنزله باجى است كه بانيهاى روضه‌خوانى بايد بپردازند چنان كه در فصل هشتم نگارش يافت كار روز سيادت به جائى رسيده كه اعيان و اشراف و تجار و اشخاص متمول كه با مردم دادوستد دارند براى وصول نمودن مطالبات خود از بدهكاران نوكر سيد نگاهداشته مأمور انجام اين خدمت مينمايند حتى در خزانه دولت هم براى\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nوصول بقاياى مالياتها از حكام معزول نمونه‌ئى از آن سادات ديده مىشود كه ديدار او در چشم بدهكاران دولت اثر ديدار ملك الموت را دارد مانند سيد جواد خزانه كه سيد رسمى خزانه‌دارى است .\r\nمسلم است اگر مسلمانان حقوق مشروعى كه به دارائى آنها تعلق ميگيرد باهلش بدهند و اشخاصى كه خود را ذيحق به مباشرت وصول و ايصال خمس و زكات ميدانند آنچه را ميگيرند بمستحقش برسانند دولت هم نظرى در تنظيمات اين كار داشته باشد فقراى سادات با وضع آبرومندى به حق مشروع خود ميرسند و جمعى از آنها سيادت را سرمايه مداخل و تعدى قرار نداده تن به بيشرافتى نميدهند و لكن نه خمس‌دهندگان درست ادا ميكنند و نه خمس‌گيرندگان به صحت ميگيرند و نه وسائط به تكليف خود رفتار مينمايند دولت هم توجه و نظارتى در امور عامّه ندارد اينست كه روزبروز بر شماره متكدّيان سادات افزوده و از احترام ذرّيه طيبه كاسته ميگردد .\r\nو اما نقيب و نقابت - نقيب السادات آقا سيد محسن شيرازيست سادات شيرازى در تهران جمعيت زياد دارند بيشتر آنها روضه‌خوان ميباشند بعضى اشخاص باسواد هم در آنها بوده و هست .\r\nآقا سيد محسن از طرف دولت نقيب السادات شده براى جلوگيرى از تكدّى سادات فقراء اداره‌ئى تشكيل داده است ايام محرم و صفر در هر خانه‌ئى كه روضه‌خوانى مىشود مأمور نقيب با اعتبارنامه‌ئى وارد شده تنظيمات دم در تعزيه‌خانه و جلوگيرى از سادات فقير به عهده اوست از طرف بانيها مبلغ غير معينى بتفاوت اعتبار مجلس بدار النقابه داده مىشود و انعامى به خود سيد اگرچه اين مبلغ را هم نقيب ميگيرد كه ميان سادات فقير تقسيم كند ولى آنها راضى هستند نه بدهند و نه بگيرند .\r\nگويند در اوايل اسلام يكى از پادشاهان مسيحى احكام صادر شده از پيغمبر اكرم را شنيده تمجيد مينمايد چون بمسئله خمس ميرسد ميگويد محمد ص بواسطه اينحكم اولاد خود را براى همه‌وقت گدا و بىهنر بار آورد بديهى است مصالح اينحكم از نظر اعتراض‌كننده پوشيده است ولى نتيجه‌ئى كه از تجاوز نمودن از حدود حكم الهى ظاهر شده سخن اين پادشاه را ميپروراند بالجمله در تهران عده‌ئى از اطفال كه بعضى\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nهم منسوب بخاندان رسالت نميباشند از سن چهار و پنج ساله تا ده دوازده‌ساله و بيشتر هريك پارچه سبز يا سياهى بر سر و كمر پيچيده در معابر با سماجتى كه نظيرش در ديگر مردم ديده نميشود دنبال اشخاص پياده و سوار بر اسب و درشگه و غيره افتاده مطالبه پول نموده انواع بىاحترامى را ميبينند و دست از شغل ناپسند خود برنميدارند پاره‌ئى از رجال دولت هم در مقام خودنمائى چون از خانه بيرون ميآيند مشتى پول سفيد و سياه به زمين پاشيده منتظرين از فقراى سادات و غيره را بجمع نمودن آنها سرگرم كرده روانه ميشوند و اين كسب بيزحمت نكوهيده را ترويج مينمايند مخصوصا در دوره رياست ميرزا على اصغر خان امين السلطان بيش از پيش وسائل ترويج گدائى فراهم گشته است .\r\nنگارنده از ديدن وضع ناهنجار بنى اعمام فقير خود كه از طفوليت بيكار و بى سواد ، دست شكسته ، هتاك بىآبرو و بتكدى عادت مينمايند بىنهايت آزرده‌خاطر مىباشد و ميداند جلوگيرى از بزرگان آنها بىنتيجه و انصراف كودكانشان جز بتعليم و تربيت از راه ديگر امكان‌پذير نميباشد در اين حال سيد مرتضى « 1 » كاتب برغانى با نگارنده همدست مىشود مدرسه مخصوص اطفال فقير سادات تأسيس نمائيم و از اين راه خدمت تازه‌ئى بمعارف بشود بديهى است تأسيس چنين مؤسسه خيرى ميتواند بسيارى از حمله‌هاى روحانىنمايان را دفع نموده پشت و پناهى براى استحكام اساس معارف جديد بوده باشد و با وجود علاقه‌ئى كه مردم نسبت بخاندان رسالت دارند اگر وقعى بعلم و دانش نميگذارند آيا نميتوانند بعالم سيادت بىاعتنائى نمايند .\r\nخلاصه سيد مرتضى نگارنده را در تأسيس مدرسه سادات مساعدت مينمايد و خود براى پذيرفتن خدمتى در آنجا حاضر ميگردد بىآنكه معلوم باشد مقصد اصلى او چيست .\r\nنگارنده مصمم بانجام اين كار مىشود تنها نگرانى كه دارد از همراهى ننمودن انجمن معارف است و از اخلالى كه مفتاح الملك و رفقاى او در تحصيل رخصت‌نامه از وزارت معارف بنمايند اينست كه دفتر مخصوصى گشوده پريشانى ذرارى طيبه مخصوصا\r\n\r\n\r\n","description":"","footnote":"\r\n( 1 ) سيد مرتضى شخصى است درويش مسلك مدتى در هندوستان بوده قريب چهل سال از عمرش ميگذرد خوشگذران و زيرك و شغلش كتابت خط نستعليق است براى چاپ و غيره\r\n","page_name":" 247 ","page_number":247},
  {"content":"\r\n\r\nنورسان آنها را شرح داده لزوم مساعدت با ايشان را به وصيت حضرت رسالت مرتبت بيان نموده فوائد تأسيس مكتبى مخصوص اطفال فقير سادات را در آن بيان كرده تقاضاى مساعدت از معارفخواهان و دوستاران خاندان رسالت مينمايد .\r\nشكر اللّه خان معتمد خاقان صدرى پيشخدمت مخصوص شاه كه با من دوست صميمى است و مرا در كارهاى ملى مساعدت مىكند ميگويد دفتر اعانه مدرسه را بدهيم بدست شيخ شيپور كه بمردم ارائه بدهد كه اسباب خيال كسى نشود چونكه اين شخص مسخره است و در عين حال وطن‌دوست و خوش‌فطرت مىباشد ولى من اين رأى را پسند نكرده ميگويم بايد جرأت كرد و بىملاحظه اقدام نمود چون كار خير است خداوند مدد مينمايد .\r\nايام نوروز ميرسد وزير علوم بديدن نگارنده ميآيد از او عيدى ميطلبم وزير تعجب مينمايد چونكه مرا اهل اين گونه توقعات نميداند دفتر مدرسه سادات را برابر وى نهاده تحصيل رخصت در اقدام باينكار را عيدى خود قرار ميدهد .\r\nوزير علوم با اظهار مسرت رخصت‌نامه‌ئى كه نوشته شده امضاء مينمايد زان پس بتوسط معتمد خاقان دفتر را نزد شاه فرستاده مظفر الدين شاه نيز دستخط نموده مبلغ مختصرى هم اعانه ميدهد مفتاح الملك و انجمن معارف از كار مدرسه سادات مطلع ميشوند در حالتى كه كارى است تمام شده نه مىتوانند اخلالى در او بنمايند و نه حق دخالتى در آن دارند .\r\nزان پس اعلانى طبع و نشر نموده مردم را بمساعدت كردن با اين خيال دعوت مينمائيم نشر اين اعلان در مردم بيغرض بىنهايت حسن اثر مينمايد و بر حسد بدخواهان ميافزايد از آن اوراق يكى بدست حاج شيخ هادى نجم‌آبادى داده مىشود شيخ اظهار مسرت نموده مرا ميطلبد و در استقامت در اين خيال تشويق مىكند و فقط سفارش مينمايد كه به صورت گدائى درآورده نشود او را بر نيّت خود آگاه نموده مرا دعا مينمايد\r\nبالجمله خانه‌ئى در محله سرچشمه تهران اجاره نموده اثاثيه مختصر تدارك ديده لوحه مدرسه متبركه سادات بسر در آنخانه متبركه نصب ميگردد .\r\nسيد مرتضى دفتردارى مدرسه را با حقوق معين پذيرفته با كوشش قابل تمجيد\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nاداى وظيفه نموده پىدرپى اعلانهاى مفيد صادر شده طبع و نشر مىشود .\r\nنشر اعلانات مزبور هياهوئى در شهر انداخته مردم بمساعدت نمودن با اين اساس موافقت مينمايند بيش از آنچه با ديگر مدارس جديد همراهى نموده باشند و اين از نقطه نظر روحانيت و علاقمندى بخاندان رسالت است .\r\nنگارنده لازم ميبيند براى پيشرفت كار و جلوگيرى از غرضمنديها از سادات متدين بافضل داراى ذوق معارفى انجمن مخصوصى براى نظارت داشتن در اين اساس انتخاب و اعضاى مدرسه را از مدير و ناظم ، معلم و غيره كه شرط شده همه سيد بوده باشند از اشخاص خوش‌نام و بافضل انتخاب نمايد حاج مير محمد على لاريجانى كه از روحانيان متدين و آقا سيد نصر اللّه اخوى « 1 » را كه در ميان سادات اخوى معروف بذوق و فضل است براى عضويت در انجمن نظار انتخاب مىكند و آقا سيد جليل خلخالى از روحانيان درجه سيم را كه شخص بافضلى است و بمعارف جديد هم اظهار خوش‌بينى مىكند بمديرى مدرسه برميگزيند باقى اعضاء را هم از اشخاص بالنسبه آگاه خوشنام به زحمت بدست آورده جمعى از اطفال فقير سادات را كه در معابر بتكدى ميپردازند با مساعدت كريمخان مختار السلطنه رئيس نظميه كه مرد آگاه وطنخواهى است در مدرسه جمع نموده روز هيجدهم ذى الحجة 1316 بمناسبت عيد غدير مدرسه افتتاح ميگردد .\r\nالبته نگاهدارى اطفال بىتربيتى كه با وضع ناپسندى تكدى مينموده‌اند و واداشتن آنها به تحصيل كار آسانى نيست و لكن بتدريج و با اقدام و استقامت اطفال به كار كردن عادت نموده بيوضعى و ناپسندى زندگانى پيش از اين خود را احساس كرده رام و آرام ميگردند .\r\nدفتر اعانه مدرسه سادات گشوده مىشود آقا رضاى رئيس التجار خراسانى بيش\r\n\r\n\r\n","description":"","footnote":"\r\n( 1 ) سادات اخوى سلسله بزرگى هستند در تهران مردم به آنها اظهار ارادت ميكنند فتحعليشاه قاجار بجد آنها اخوى ميگفته ازين سبب آنها را به اين اسم ميخوانند سادات اخوى تكيه روضه‌خوانى مفصلى دارند كه شب عاشورا شمع و چراغ بسيار در آن تكيه روشن و نذر و نياز به آنجا برده مىشود به حدى كه جمعى از فقراى آنها از اين راه معاش مينمايند و هم در نيمه شعبان باغچه سادات اخوى محل توجه عمومى است براى جشن ميلاد امام دوازدهم عجل اللّه فرجه شعرا و ادباء در آن جشن داد سخن سرائى ميدهند . حاج مير سيد على اخوى شخص بافضل باذوقى است با همه‌كس آمدورفت دارد تمام سال زحمت رونق دادن بجشن نيمه ماه شعبان را ميكشد در اين كار نتايجى كه در نظر دارد ميگيرد .\r\n","page_name":" 249 ","page_number":249},
  {"content":"\r\n\r\nاز ديگر تجار در فراهم آمدن اسباب پيشرفت دفتر مزبور مساعدت مينمايد حاج حسين آقاى امين الضرب و ديگر تجار و محترمين را بمعاونت واميدارد دفتر اعانه مدرسه به زودى داراى مبلغى وجه استمرارى و غير استمرارى ميگردد و مخارج اساسى و كسر مخارج را هم نگارنده ميپردازد .\r\nپس از چند هفته براى نمايشى كه داده شده باشد از رجال خيرخواه دولت و ملت دعوتى بمدرسه سادات مىشود در اين مجلس ميرزا اسد اللّه خان ناظم الدوله طباطبائى كه حاكم تهران است نگارنده را تشويق بمداومت دادن به خدمت به اين اساس نموده پيشنهاد مىكند كه تا كار عده‌ئى كه تا آن وقت پذيرفته شده و به شصت نفر بالغ ميگردد مرتب نشود بر عدد محصلين نيافزايد چون در اعلان مدرسه وعده داده شده بعد از سه ماه بر عده افزوده مىشود و اين نصيحتى است عاقلانه كه مدرسه سادات در آتيه از آن استفاده مينمايد .\r\nو هم مستشار الملك گرگانى كه از مستوفيان دولت و شخص خيرخواهى است نان و گوشتى به قدر كفايت ناهار شاگردان و اعضاى مدرسه بطور ماهيانه اعانت نموده به زودى ناهار مدرسه مرتب و خاطر محصلين و اجزاى مدرسه از اين بابت آسوده ميگردد .\r\nنام مدرسه سادات با دفتر مرتبى كه دارد در داخل و خارج مملكت بلند شده معارف‌خواهان دور و نزديك با اين اساس مساعدت مينمايند اداره مدرسه سادات مستقل است و اتكائى بانجمن معارف ندارد نگارنده ميكوشد بار اين مؤسسه خير بدوش ملت بيفتد كه همه بيشتر بدوام آن اطمينان داشته باشند و هم براى پناه بودن اين اساس نسبت بمعارف جديد مفيدتر بوده باشد .\r\nو بديهى است بزرگتر چيزى كه ميتواند اين اساس را نگاهدارى نمايد صحت حساب و اطمينان عمومى است از اينكه هيچگونه حيف و ميل در وجوه اعانه نميشود و اينست آن چيزى كه در محيط امروز ما تازگى ندارد .\r\nمسلم است نگارنده كه از بذل وقت و مال خود در تأسيس اين اساس دريغ ننموده طمعى بعايدات آن ندارد لكن چنين نيست كه اعضاى مدرسه همه داراى اين عقيده باشند و بحقوقى كه ميگيرند قانع گردند در اين صورت بهتر چنان ميداند كه هرسه ماه يا\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nهر شش ماه صورت دخل و خرج مدرسه را طبع و نشر نمايد تا همه از دور و نزديك بر صادر و وارد اين اساس آگاه گشته بر اطمينان خاطر آنها از صحت عمل و پاكى نيت مباشرين افزوده گردد .\r\nنگارنده عقيده خود را در باب طبع و نشر حساب مدرسه بدفتردار اظهار نموده موجب اضطراب خاطر او مىگردد .\r\nدفتردار - بچه صورت حساب را منتشر نمائيم ؟\r\nنگارنده - به صورت حقيقى خودش .\r\nدفتردار - به صورت حقيقى ! - نگارنده پس چه - دفتردار - مردم نبايد بدانند دخل و خرج ما چيست - نگارنده - مردم بايد بدانند دخل و خرج ما چيست اين كار ملى است ما در حقيقت امين هستيم از طرف كسانى كه به پول آنها مدرسه دائر است چرا ندانند كه ما در امانت خيانت نمينمائيم تا بيشتر و بهتر مساعدت نمايند و چرا ندانند تأسيس مدرسه سادات براى جلب نفع شخصى نيست بلكه براى خدمت بمعارف و نگاهدارى نمودن از ذرارى طيبه رسالت پناهى است .\r\nدفتردار از شنيدن اين سخنان نگران ميماند نگارنده براى بهتر آگاه شدن از مقاصد او ميگويد حساب بايد منتشر شود شما هرطور در نظر داريد صورتى نوشته بياوريد اگر صلاح باشد همان را نشر مينمائيم دفتردار خشنود گشته بعد از دو روز صورتى مرتب نموده ارائه ميدهد در صورتى كه به بىحسابى نزديكتر است تا به حساب نگارنده صورت مزبور را ضبط نموده نويسنده را نصيحت و گذشته را عفو و او را به نوشتن صورت صحيح و طبع و نشر آن واميدارد - انتشار ورقه جمع و خرج مدرسه سادات در نظر معارف‌خواهان و حقيقت‌شناسان تأثير نيكو نموده بر اعتبارات مدرسه افزوده مىشود و لكن بذر ملالتى در قلب دفتردار پاشيده مىشود كه نگارنده و مدرسه را دچار زحمت بسيار مينمايد دفتردار بعد از اين واقعه ميفهمد كه نميتواند در اين كار منافع خصوصى خود را انجام داده باشد اينست كه با كمال خصوصيت ظاهرى در باطن از هرگونه مخالفت و ضديت دريغ ننموده نزد اشخاصى كه بداند به گوش نگارنده نميرسد ميگويد مدرسه سادات را او خود تأسيس نموده مرا بمناسبت عضويت در انجمن\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nمعارف براى پيشرفت كار شركتى داده است .\r\nنگارنده ميشنود و اعتنا نميكند اما از عاقبت كار با اين شخص نگران مىباشد زيرا كه ميان افكار من و او فاصله بسيار است .\r\nبديهى است دشمنان معارف راضى نميشوند مدرسه سادات با اين عنوان محترم و با وضع مرتب بسوى اوج ترقى سير نموده پشت و پناهى براى معارف نورس بوده باشد و معاندين نميتوانند ببينند اين كار بدست من جارى شده در مقابل تيرهاى اغراض خصوصى بمنزله سپر بوده باشد .\r\nدر اين صورت بودن شخص كارآمدى در داخل مدرسه كه باطنا مخالف من باشد براى اسباب دست آنها بودن وسيله خوبى خواهد بود .\r\nدفتردار شروع مىكند بسازش نمودن با هريك از اعضاى مدرسه كه سنخيت با افكار او دارند از جمله سيد مهدى دامغانى ناظم مدرسه مىباشد .\r\nسيد مهدى بناى خودسرى را گذاشته از حدود خود تجاوز مينمايد يك روز ببهانه‌ئى بمدرسه نيامده در موقع بازگشت اطفال بخانهاى خود سر راه ايستاده جمعى از آنها را به منزل شخصى خود در مدرسه سپهسالار قديم برده ميگويد چند تن از طلاب علوم دينى به اين حجره ميآيند با حضور آنها بگوئيد ما ديگر بمدرسه سادات نميرويم چونكه رئيس مدرسه ما را مجبور مىكند به خواندن كتابهائى كه بر خلاف مذهب است طلاب وارد ميشوند شاگردان مطابق دستورى كه دارند رفتار نموده همهمه ميان طلابيكه بر ضد معارف جديد و بر عليه نگارنده ميباشند افتاده بازار بدگوئى و فتنه‌انگيزى رواج ميگردد .\r\nسيد مهدى به اين اقدام قناعت نكرده بشاگردان دستور ميدهد صبح روز ديگر بمدرسه آمده شيشه‌هاى درها را شكسته بديگر شاگردان اذيت رسانيده آنها را متفرق نمايند و از هرگونه شرارت دريغ ندارند شاگردان باينكار اقدام و فتنه در مدرسه برپا مىشود مدير مدرسه بسياست نمودن اطفال شرور موقة مدرسه را آرام مينمايد تا موقعى كه نگارنده خبردار و براى جلوگيرى از مفسده حاضر ميگردد .\r\nالبته اقتضاى سياست شخصى من اينست كه در اين گونه موارد با مخالفين مدارا نموده به آتش عملياتى كه موجب اشتعال نايره حسد آنها بوده باشد دامن نزده ببارى بهر\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nجهت بگذراند ولى صلاح كار در اينست كه شرارت‌كنندگان را تنبيه نموده دست مسببين را كوتاه نمايد هرچه ميخواهد بشود صلاح مدرسه را بر سياست شخصى مقدم داشته مرتكبين را مجازات و مفسدين را اخراج كرده از معلمين مدرسه سيد اسحق اردبيلى كه شخصى خوش‌اخلاق و غيرتمند به نظر ميآيد بناظمى برگزيده مدرسه را منظم مينمايد تنها خبطى كه مىشود اين است كه از مؤسس حقيقى فساد باز رعايت نموده در كوتاه كردن دست او خوددارى مينمايد بلى در اينموقع نيز اقدام ناقص نمودن و باقى گذاردن ريشه مفسده شاخه و برگهاى زهردار ميروياند و خارهاى سهمناك ميپروراند .\r\nدر اين ايام يك هيئت چهار نفرى از وزير علوم اجازه تأسيس مدرسه ميطلبند وزير علوم بنگارنده رجوع مينمايد تا يك تن از ايشان را انتخاب نمايد و اجازه بنام او داده شود نگارنده از نقطه نظر اخلاقى يكى را انتخاب مىكند و اجازه بنام او صادر ميگردد ديگران از من مكدر گشته اقدامات مخالف مينمايند دفتردار مدرسه سادات هم بخصوصيتى كه با آنها دارد باتفاق همدستان خود كه در مدرسه هستند يا اخراج شده‌اند بايشان ملحق شده حوزه مخالفين قوت ميگيرد يكى از اين جمع كه مربوط است بآقا سيد محمد طباطبائى « 1 » از طرف حوزه مخالفين براى كوتاه نمودن دست نگارنده از مدرسه سادات و بلكه از كليه كار معارف به او توسل ميجويد .\r\nمخالفين اجتماعات خود را بر ضد من مداومت داده هركجا موافقتى با خيالات خود ببينند به خود جلب مينمايند در مجالس و محافل از دادن هرگونه نسبت ناشايسته و از افكندن هرگونه تير تهمت بجانب من دريغ نميدارند .\r\nنگارنده در مقابل اين اقدامات چه مىكند بىاعتنائى و باز هم بىاعتنائى بلى از سخن\r\n\r\n\r\n","description":"","footnote":"\r\n( 1 ) آقا سيد محمد طباطبائى خلف آقا سيد صادق پدرش از روحانيان درجه اول تهران قوت سيادت و روحانيت را بهم آميخته طرف توجه دولت و ملت بوده است آقا سيد محمد در اوائل سن باقتضاى آقازادگى داراى احترامات و بواسطه ذوق فطرى با اشخاص تجددخواه و با جوانان خوشگذران آميزش مينموده دوره جوانى را بآزادى و خوشى گذرانيده پس از گذشتن آن دوره و سالخورده شدن چند سال بعراق عرب رفته در سامره اقامت نموده جزو اصحاب ميرزاى شيرازى شده بالاخره بتهران آمده از روحانيان محترم شمرده مىشود آقا سيد محمد زبان فرانسه تحصيل كرده فراموشخانه رفته خود را از بيداران و تجددخواهان ميشمرد پسران او هم ميخواهند متصف بصفات پدر بوده باشند و لكن آنچه پدر دارد ذاتى و طبيعى است ميان پسران آقا سيد محمد با من رقابتى توليد گشته كه مخالفين از آن استفاده ميكنند .\r\n","page_name":" 253 ","page_number":253},
  {"content":"\r\n\r\nحق بايد انديشه كرد چونكه حق است و بباطل اعتنائى نبايد نمود چونكه باطل است حرف حق را تكرار بايد كرد تا منتشر گردد و سخن باطل را نبايد به زبان آورد تا از ميان برود در اينوقت اگر خوب ملاحظه كنيم در دايره معارف غير از شخص نير الملك وزير علوم كه حسن نيت و صحت عمل نگارنده را احراز نموده با من مساعدت مينمايد باقى اعضاى انجمن معارف و مباشرين مدارس و مكاتب بيشتر با نگارنده مخالف ميباشند روحانىنمايان و دشمنان معارف هم كه همگى مخالفند كسانى هم كه با آنها مهربانى نموده در كارها دخالت داده‌ام بموجب كلام شريف بترسيد از شر كسى كه به او نيكى كرده باشيد از ضديت با من خوددارى نميكنند در اين صورت هرچه در اطراف خود نظر مىكند از دور و نزديك مخالف ميبيند و باز هم مخالف آيا با چه حربه ميتوان در مقابل اينهمه دشمن بدخواه ايستادگى نمود با حربه استقامت ، اعتماد بنفس ، درستكارى و بيطمعى پيروى نمودن از امر الهى :  قُلِ اللَّهُ ثُمَّ ذَرْهُمْ فِي خَوْضِهِمْ يَلْعَبُونَ . \r\n\r\nفصل سى و پنجم مدرسه ادب و قدسيه و كماليه و سعادت\r\nدر ابتداى تأسيس انجمن معارف مكرر صحبت بميان ميآمد كه نگارنده در محله چاله ميدان تهران مدرسه‌ئى تأسيس نموده راه كودكان آن محل را بمعارف جديد نزديك نمايد در آن هنگام كه احتشام السلطنه دخيل كار معارف است چنين مقرر مىشود كه آن مدرسه احيائيه ناميده شود و بودجه‌اش راجع بصندوق معارف باشد تغيير وضع انجمن و افتادن صندوق معارف بدست مفتاح الملك اين تصميم را برهمزده افتتاح مدرسه را بتأخير مياندازد زيرا از صندوق معارف بمدرسه‌ئى كه نگارنده تأسيس نمايد مساعدت نميشود نگارنده نيز چود چندان استطاعت ندارد كه مخارج اساسى و كسر بودجه مدرسه را هرقدر بشود تحمل نمايد در اين صورت جستجو مىكند كسى را كه قدرت مالى و حالى داشته باشد بدست آورده بدست او مدرسه را داير نموده هرچه بتواند با وى مساعدت نمايد ملاحظه ديگر اين است كه با عنوانات خانوادگى و شئون\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nظاهرى من باقتضاى وقت مناسبت ندارد خود مدير يك مكتب ابتدائى بوده باشد و با اين وصف ميخواهد هرچه زودتر در محل اقامت خود مدرسه خوبى تأسيس نمايد .\r\nدر ماه ذى الحجة الحرام 1316 پس از فراغت يافتن از كار مدرسه سادات از همسايگان من ميرزا شكر اللّه خان تفرشى ملقب بمترجم الدوله تحصيل كرده دار الفنون تهران تقاضاى همراهى نمودن با او در تأسيس مدرسه مينمايد نگارنده تقاضاى او را در كمال مهربانى استقبال نموده تصور مىكند آنكسى كه او را جستجو مينمايد يافته شده به زودى رخصت‌نامه‌ئى از وزارت معارف صادر نموده نام مدرسه را ادب ميگذارد .\r\nمترجم الدوله مدعى است براى خرج تأسيس مدرسه و اداى كسر بودجه آن بىاستطاعت نميباشد و هم ميتواند مديرى مدرسه و تدريس زبان خارج را در موقع ضرورت به عهده بگيرد اما به زودى معلوم مىشود مدير مزبور نه تنها استطاعت مالى ندارد بلكه آلودگى بسيار او را به خيال اين اشتغال انداخته اين انتخاب بىرويه هم بر گرفتاريهاى من افزوده دردسرى تازه توليد مينمايد اما كاريست شده و به زودى نميتوان برهمزد مدرسه ادب تا دو ماه به ظاهر جمع و خرجش با مترجم الدوله است و هرچه از من ميگيرد بعنوان قرض مىباشد بعد از دو ماه كه تهىدستى او محقق مىشود بناچارى رشته كار از دست او گرفته حقوقى براى او معين و نگارنده خود مدرسه را اداره مينمايد .\r\nاز جوانهائى كه سالها زحمت تربيت آنها را كشيده‌ام و اكنون به حد رشد رسيده بلياقت و امانت آنها اطمينان دارم يكى را براى دفتردارى اين مدرسه انتخاب مينمايم و آن غلامعلى خان قاجار قزل اياغ است .\r\nغلامعلى خان دفتر مدرسه را منظم نموده اختيار ماليه را در دست گرفته به كارهاى مترجم الدوله نظارت مينمايد .\r\nدر مدرسه ادب به زودى شاگرد جمع شده آنمدرسه توجه عمومى معارفخواهان را بجانب خود جلب مينمايد به دو سبب يكى آنكه نماينده روح ملى معارف جديد و مركز افكار بىآلايش معارفخواهان حقيقى است با اقدامات جدى كه در حسن تربيت و تنظيم آن نموده ديگر آنكه سرگرمى نگارنده بتأسيس مدرسه سادات و ادب ضرورة مرا از توجه زياد بانجمن معارف و كارهاى مدارس مربوط بانجمن بازداشته وزير علوم\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nهم نميتواند خود توجه سودمندى به آنها بنمايد اين است كه مدارس مزبور خصوصا مدرسه‌هائى كه صندوقدار معارف ملاحظه از آنها ندارد يعنى علميه ، شرف و مظفريه به حال وقوف مانده بلكه رو بتنزل ميگذارد و تنزل آنها موجب مزيد ترقى مدارس ملى مخصوصا مدرسه ادب ميگردد .\r\nو هم در اين ايام آقا ميرزا ابراهيم سعيد العلماء كه بعد از خارج شدن از انجمن معارف جمعى از معارفخواهان محله سرچشمه تهران را با خود همراه نموده درصدد تأسيس مدرسه در آن محل برميآيد و موفق ميگرد مدرسه‌ئى بنام قدسيه تأسيس نموده به زودى آنمدرسه ملى نيز رونق مييابد .\r\nنگارنده بيش از همه‌چيز از بابت ماليه مدارس ملى نگرانى دارد و از اينكه وزارت معارف و حوزه افتتاحيه بتوانند چهار مدرسه‌ئى كه اكنون دولتى ناميده مىشود راه ببرند اطمينان ندارد چه رسد كه از آن ناحيه بمدارس ملى انتظار مساعدتى بوده باشد اينست كه به خيال جمع‌آورى اشخاص با فكر معارف‌پرور ميافتد كه از مساعدت فكرى آنها براى مدارس ملى استفاده نموده باشد .\r\nمحمد ابراهيم خان معاون الدوله غفارى حاج حسين آقاى امين الضرب آقا رضاى رئيس التجار و عده‌ئى ديگر را دعوت نموده لزوم مساعدت با مدارس ملى را براى محافظت معارف جديد خاطرنشان ايشان نموده پيشنهاد مىكند شركت خيريه تشكيل داده از صندوق آن شركت كمكى بمدارس ملى نموده شود آقايان مزبور پيشنهاد نگارنده را پذيرفته وعده تشكيل شركت را داده مرا اميدوار ميسازند .\r\nبعد از اين مجلس باميد تأسيس اين شركت در ماه جمادى الاولى 1317 مدرسه كماليه در محله سيد نصر الدين تهران بمساعدت حالى و شركت مالى نگارنده و بشركت و مديريت مرتضى خان غلام پيشخدمت تأسيس شده قسمتى از وقت مرا به خود مصروف ميدارد .\r\nگمان مينمايم رسيدگى بمدرسه سادات ادب و كماليه كه در نقاط مختلف تهران واقع است با لزوم مراقبت از جميع كارهاى تدريسى و تنظيمى آنها در صورتى كه هيچگونه اختلاف و كشمكشى در كار نباشد براى گرفتن تمام وقت يك شخص كافى بوده باشد چه\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nرسد كه بخواهد بكليه دائره معارف هم نظر داشته باشد و از حمله‌هائيكه از هر طرف به او مىشود دفاع نمايد و از خودسريهاى اجزاء و اعضاء جلوگيرى كند .\r\nدر اينحال اگر تصور شود گرفتارى نگارنده نزديك است از حدود تحمل خارج گردد تصورى بجاست و غير از عشق بمعارف هيچ قوه‌ئى نميتواند دوش مرا در زير اين بار سنگين نگاهدارد خصوصا كه اميدوارى بتأسيس شركت خيريه و مساعدت مالى آن بنااميدى مبدل گردد و تنها اميدى كه به خود ميدهد اينست كه مدرسه سادات بهمت معاونين و مدرسه ادب و كماليه به زياد شدن محصلين به زودى بتواند روى پاى خود ايستاده هريك از مساعدت مالى نگارنده بىنياز گردد و لكن حوادث آتى كه بواسطه طمعكاريها و اغراض خصوصى روى ميدهد تير اين نويد را هم به سنگ رسانيده دائر گرفتارى را بر نگارنده تنگ‌تر مينمايد .\r\nچند ماه بدينموال ميگذرد زمزمه‌هاى مخالفت‌آميز از دفتردار مدرسه سادات و از مترجم الدوله بلند شده با يكديگر هم‌صدا ميگردند .\r\nمترجم الدوله شغل آبرومندى تحصيل كرده مختصر معاشى كه مرتب به او ميرسد بدست آورده گرچه اختيارات او در مدرسه محدود است و لكن احترامش محفوظ مىباشد در اين صورت دليل ندارد كه خشنود نباشد و از كسى كه اين اسباب را فراهم آورده ناراضى بماند ولى حوزه مخالفين كه در كار مدرسه سادات توليد شده مترجم الدوله را نيز به حال خود باقى نگذارده او را بمخالفت نمودن واميدارد .\r\nمترجم الدوله دلتنگى كه در مدرسه ادب دارد اينست كه زمام ماليه بدست او نيست و دفتردار مدرسه تابع اراده او نميباشد به اين سبب با او مخالفت مينمايد نصيحت به او اثر نميكند پند و اندرز فايده نميبخشد گاهى شنيده مىشود خود را مستقل و مدرسه را از خود ميداند گاهى اقدامات و افكار ديگرانرا به خود نسبت ميدهد و بالجمله زمزمه هاى مخالفت‌آميز او به گوش ميرسد و با او مدارا مىشود بلكه به خود آيد و وسيله آسايشى را كه بدست آورده برايگان از دست نداده باشد و بالاخره او را واميدارند كه بمخالفت نمودن با نگارنده اقدام نمايد .\r\nمترجم الدوله مهمانى مفصلى در خانه خود نموده مهمانى مزبور براى اجراى\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nمقاصد مخالفت‌آميز او با نگارنده است در صورتى كه براى مصارف همان مهمانى نيز بدرخواست مساعدت مادى از نگارنده نيازمند مىباشد .\r\nمترجم الدوله آقا سيد على اكبر تفرشى را كه اكنون يكى از حجج اسلام مهم اين شهر است بمناسبى كه با او دارد دعوت نموده باقى مدعوين را از مخالفين من يا از كسانى كه ميتوان آنها را بمخالف واداشت انتخاب مىكند .\r\nمترجم الدوله در اين مجلس بمهمانهاى خود تظلم نموده چنين وانمود مىكند كه در كار مدرسه كسى به او ستمكارى مينمايد .\r\nمترجم الدوله خود را مؤسس مدرسه ميخواند و مداخله ديگرى را در اين كار مخالف حق و انصاف ميشمارد و حاضرين نيز تصديق كرده امر بر آقاى تفرشى هم مشتبه ميگردد .\r\nمترجم الدوله مهمانهاى خود را اجماعا بمدرسه برده مساعدت آقاى تفرشى را تقاضا مينمايد براى استقلال خود در كار مدرسه و كوتاه كردن دست دخالت نگارنده .\r\nهمين كه خبر انعقاد مجلس در مدرسه به من ميرسد چنين صلاح ميبينم كه خود بمجلس رفته نگذارم بيش از اين دامنه فساد وسعت بيابد مجلس پر است از جمعيت غير از آقاى تفرشى كه با خانواده ما مهربانست و از دسيسه‌ئى كه شده بىاطلاع مىباشد و بوسيله پسر تطميع شده‌اش بمهمانى مدير و بديدن مدرسه آمده باقى حاضرين از حوزه مخالفينند ورود نگارنده بمجلس بيش از آن اندازه كه آقاى محترم را مسرور ديگران را مكدر ميسازد خصوصا كه مهربانى پرحرارت آقا را ديده مذاكرات مرا با او ميشنوند .\r\nنگارنده خطاب به سيد كرده ميگويد اگر مدرسه تشريف ميآورديد چرا مرا خبر نكرديد براى پذيرائى حاضر گردم .\r\nسيد - بنا نبود بمدرسه بيايم در خانه مترجم الدوله مرا بمهمانى بردند آنجا خواهش كردند تماشائى هم از مدرسه كرده باشم و تصور نميكردم شما بىخبر باشيد .\r\nنگارنده - بلى من به كلى بى خبر بوده‌ام و نميدانم بچه ملاحظه مرا بىخبر گذارده‌اند سيد از شنيدن اينجواب احساس مىكند كه فريب خورده نگاه غضب‌آلودى بمترجم الدوله و فرزند خود كه پاى مجلس نشسته‌اند مينمايد مؤسسين اين دسيسه‌كارى ميفهمند تير\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nآنها به سنگ خورد و از اين اقدام نيز نتيجه نگرفتند يك‌يك برخاسته روانه ميشوند سيد نيز بفاصله چند دقيقه با معذرتى كه از من ميخواهد روانه ميگردد .\r\nنگارنده هم بهيچوجه به روى مترجم الدوله نياورده با خوشروئى از مدرسه روانه شده بعد از مشورت نمودن با بعضى از اعضاى شركت خيريه مقرر ميگردد اگر مترجم الدوله خيال خود را تعقيب ننمود او را به حال خود گذارده باحترام آقاى تفرشى در صدد مؤاخذه از گذشته برنيايد و اگر دنبال كرد و تجديد مخالفت نمود دست او را كوتاه و فتنه را بر طرف سازم .\r\nاما اقدامات روز بعد مترجم الدوله مرا مجبور مىكند اثاثيه را جمع و مدرسه را موقة تعطيل نمايم در اين حال اجزاى مدرسه از ناظم و معلم و غيره باظهار تنفر نمودن از اقدامات حق شكنانه مدير اجماعا به منزل من آمده ميگويند تا مترجم الدوله در مدرسه ادب است ما قدم به آنجا نميگذاريم نگارنده حاضر شده مدرسه را تعطيل نمايد ولى نميخواهد در اخراج مترجم الدوله تعجيل نمايد اين است كه از اجزاء دو سه روز مهلت ميخواهد ولى آنها نميپذيرند مدرسه تعطيل شده شاگردان بىمعلم هم بخانهاى خود ميروند .\r\nمترجم الدوله هرچه ميخواهد چند ساعت مدرسه را نگاهدارى كند نميتواند ناچار سفارشنامه‌ئى از آقاى تفرشى در نگاهدارى از او خطاب بنگارنده صادر نموده ميفرستد در جواب اين مكتوب خاطر آقاى محترم را از تمام مطالب آگاه مينمايم و هم از طرف بعضى از تجار به سيد نوشته مىشود در اين كار مداخله ننمايد سيد مضطرب شده مينويسد من در كار مدرسه ادب مداخله نكرده و نميكنم اگر نوشته‌ئى از من اظهار كرده باشند واقعيت ندارد و باشتباه صادر كرده‌اند .\r\nپس از وصول اين مكتوب خاطر نگارنده از محذور طرف شدن با آقاى مزبور آسوده گشته اعضاى مدرسه را اميدوار نموده از طرف ديگر بوزارت معارف شرح واقعه را اطلاع داده جواب ميرسد مترجم الدوله مستخدم مدرسه ادب مىباشد اگر ميخواهد خود مدرسه داشته باشد برود جاى ديگر تأسيس نمايد .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nپس از محكم كردن اطراف كار مترجم الدوله را خارج نموده ديگرى را باقتضاى زمان بجاى او نصب مينمايد .\r\nمترجم الدوله باظهار پشيمانى و برانگيختن وسايط نزد من چند روز اقدام نموده پس از مأيوسى بدستيارى حوزه مخالفين و بعضى از رفقاى خود از هرگونه بدگوئى نسبت به من و از جلوگيرى نمودن از اولياى اطفال كه طفل خود را بمدرسه ادب بفرستد دريغ ننموده شبنامه‌هاست كه شبها بدر و ديوار شهر ميچسباند كاغذپرانيهاست كه به اطراف مينمايند و بالاخره مدرسه‌ئى بنام سعادت در نزديكى مدرسه ادب گشوده جمعى از شاگردان مدرسه را ميبرد ولى بواسطه عدم استطاعت خالى و مالى كه دارد نميتواند نگاهدارى كند و برهم مىخورد .\r\nدر آن ايام كه شبنامه‌ها بر ضد نگارنده منتشر ميگردد رئيس نظميه تهران يكى از آن اوراق را نزد ميرزا على اصغر خان صدر اعظم فرستاده در اقدام نمودن بمجازات مرتكبين كه معلوم است كيانند دستور ميطلبد صدر اعظم جواب مينويسد اعتناء نكنيد چنان كه فلانى خود اعتناء نميكند .\r\nخلاصه آنكه فتنه و فساديكه متوجه مدرسه ادب شده بود با زحمت حالى و خيالى بسيار بر طرف مىشود ولى خسارت مالى كه بر صندوق مدرسه از اين فتنه‌انگيزى حاصل گشته گرفتارى و آلودگى مرا بر زيادت مينمايد بلى در مملكت بىقانون با حكومت بىاساس با نبودن امنيت با وفور اغراض خصوصى اقدام نمودن باينگونه كارها البته زحمت و خسارت دارد و چاره‌ئى جز صبر و تحمل نيست .\r\nمدرسه ادب چند ماه گرفتار كشمكش با مدرسه سعادت مىشود تا رفته‌رفته اولياى اطفال ميفهمند ميان ايندو مؤسسه تفاوت چيست سعادت در ادب است و ادب در سعادت نيست اين است كه اولا خود را باز بمدرسه ادب برميگردانند و مدرسه رونق پيشين خود را بدست ميآورد .\r\nبهترين معلمين تهران مانند ميرزا محمد عليخان ذكاء الملك ، دكتر سيد ولى اللّه خان نصر ، على خان رياضى قجر و غيره در اين مدرسه تدريس مينمايند و معلمين فارسى و عربى به نوشتن دوره‌هاى كتب ابتدائى اشتغال ميورزند ترتيب دروس مدرسه و تنظيمات داخلى\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nآن از رعايت حفظ الصحه و كيفيت ورود و خروج شاگردان و ورزش بدنى و مشق پا و غيره بصورتهائى مقرر مىشود كه اغلب در ساير مدارس از اين مدرسه اقتباس مينمايند .\r\nمدرسه ادب در معنى مركز افكار روشن معارف‌خواهان حقيقى شده معلم و كتاب و دستور بولايات ميدهد و بمدارس ايرانى كه در قفقاز و غيره دائر ميگردد معلم و كتاب ميفرستد تا اينوقت حتى در مكاتب جديد تدريس زبان فارسى از روى قواعد علمى معمول نميباشد و حتى فضلاى مملكت تصور نمينمايد آموختن زبان فارسى محتاج بتعليم و تعلم باشد در مدرسه علميه كه از ديگر مدارس دولتى سبقت ميگيرد و در مدرسه ادب تدريس زبان فارسى از درسهاى اجبارى ميگردد .\r\nبراى تدريس زبان فارسى نه معلمى موجود است و نه كتاب درسى تأليف گشته اما به زمان كم دوره‌هاى كتاب درسى فارسى با معلمين مخصوص حاضر ميگردد معلمين و مؤلفين كتب مزبور از مقدمه‌هاى فرهنگهاى فارسى و از كتبى كه در مدارس خارجه مخصوصا در هند و مصر و قسطنطنيه و قفقاز تأليف شده و بهترين آنها كتاب دستور سخن تأليف ميرزا حبيب دستان مىباشد كه از روى تأليفات آلمانى برداشته است استفاده ميكنند و بالجمله بهترين افكار در توسعه و تعميم معارف و تنظيمات مدرسه و تشويق معلمين و شاگردان و اجزاء بفراخور اقتضاى زمان در مدرسه ادب بموقع اجراء گذارده شده روزبروز بر اهميت اين مدرسه افزوده ميگردد و مركز معارف ملى واقع شده عموم معارف‌پژوهان تجددخواه بجانب مدرسه ابتدائى و متوسطه ادب متوجه ميگردند .\r\n\r\nفصل سى و ششم مدرسه سادات و طغيان فساد\r\nپس از فتنه‌ئى كه بتحريك حوزه مخالفين در مدرسه ادب روى ميدهد و نتيجه آن كوتاه شدن دست مترجم الدوله از مديرى مدرسه و پشيمانى سخت او از گفته‌ها و كرده هاى خويش ميگردد دفتردار مدرسه سادات پريشانخاطر شده از عاقبت كار خويش نگران ميماند .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nگرچه حوزه مخالفين برهم نميخورد و حاسدين و مغرضين آرام نگرفته آسوده نميمانند و لكن دفتردار به ظاهر سر تمكين فرود آورده با مخالفين كمتر آمدورفت نموده از رفتارى كه موجب مزيد نگرانى من از او بوده باشد اجتناب مىكند نگارنده نيز از اظهار مهربانى به او و ديگر اعضاى مدرسه سادات دريغ نميدارد .\r\nدفتردار مدرسه سادات هرقدر بيشتر مهربانى از نگارنده ميبيند باز صميميت حاصل ننموده راه يكروئى و حقيقت را نميپيمايد چونكه به حق مشروع خود قانع نيست و مقاصد نامشروع او نزد من برآورده نميشود .\r\nموقع طبع و نشر ورقه جمع و خرج سيم مدرسه ميرسد يعنى نه ماه از تأسيس اين اساس ميگذرد ماه رمضان 1317 بدفتردار دستور طبع و نشر ورقه مزبور داده مىشود چون ورقه را ميآورد كه نگارنده مهر و امضاء نمايد ميبينم چند موقع را سفيد گذارده و ورقه ناتمام است معلوم مىشود تدبيرى كرده كه ورقه ناتمام را به امضاء برساند زان پس حساب را بدلخواه خويش مرتب سازد .\r\nنگارنده امضاء نمودن ورقه را موكول باتمام آن مينمايد دفتردار به ظاهر پذيرفته ميبرد تكميل نمايد و برگرداند ولى با كمال جرئت مواقع ناتمام را بدلخواه خود تمام كرده مهر مجعولى را بر آن زده بىاطلاع نگارنده ورقه را طبع و نشر ميدهد .\r\nورقه بدست من افتاده ميبينم دفتردار حقوق خود را زياد كرده حساب را مطابق نظريات خويش نوشته بالاخره خويشتن را مؤسس مدرسه خوانده به خيال خود مؤسسه را تصاحب نموده است .\r\nمدرسه سادات تا اينوقت نظامنامه داخلى مختصرى دارد كه براى جلوگيرى از اين گونه خودسريها كافى نميباشد بعد از اطلاع يافتن بعضى از معاونين مدرسه بر خلاف كارى دفتردار و بر نادرست بودن صورتحساب مقرر ميگردد نظامنامه مفصلى نوشته حدود هريك از اعضاء معين شده براى قوت اجراى آن اعانت‌كنندگان بنويسند مساعدت ما با اين اساس فرع اجراى اين نظامنامه خواهد بود .\r\nنگارنده از يكطرف نظامنامه را حاضر نموده بامضاى معاونين مىرساند و از طرف ديگر وزير علوم را از قضيه باخبر نموده او را بر اغراض خصوصى دفتردار در اقدام\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nمخالفى كه نموده است مستحضر ميسازد .\r\nوزير علوم حاضر مىشود براى حفظ مدرسه و تلافى آنچه از حدود صحت تجاوز نموده بهر اقدام لازمى تشبث نمايد از اين سبب اعلانى منتشر مينمايد حاصل مطلبش آنكه مدرسه سادات قريب ده ماه است در نهايت انتظام داير مىباشد اخيرا يكى از اجزاء صورت جمع و خرج سه ماه سيم را به مهر و امضاى مجعولى منتشر نموده آن ورقه از درجه اعتبار ساقط است و مجددا صورت صحيح با تصديق وزارت معارف منتشر خواهد گشت بديهى است نشر اين اعلان بر دفتردار و حوزه مخالفين بىنهايت ناگوار است و لكن نتيجه مقدماتى است كه بدست خود فراهم آورده‌اند .\r\nچنان كه در فصل 34 نوشته شد دفتردار و رفقاى او آقا سيد محمد طباطبائى و اولاد او را بمدد خود طلبيده وعده داده‌اند دست نگارنده را از مدرسه كوتاه و آنها را قائم مقام من نمايند دفتردار نزد آقا سيد محمد ادعا نموده او مؤسس مدرسه مىباشد بشهادت ورقه‌ئى كه خود نوشته و امضاء نموده در اين صورت ميتواند هركس را بخواهد برياست انتخاب نمايد آقا سيد محمد نميخواهد تنها به اين مستمسك دخالت در كار مدرسه سادات نموده باشد از اين سبب درصدد برميآيد فرمانى از جانب دولت براى اولويت خود بدخالت در اين اساس صادر نموده آنگاه بميدان معارضه با نگارنده بيايد .\r\nچون نميتوانند نسبت خيانت نمودن بمال مدرسه به من بدهند ناچار بايد با تير تهمت فساد عقيده مرا هدف ساخته صلاحيت و اولويت خود را احراز نمايد آقا سيد محمد با وجود خصوصيتى كه با امين السلطان صدر اعظم دارد شايد پىبرده باشد كه امين السلطان در اين ايام با نگارنده باطنا صفائى ندارد ولى باز صادر نمودن اين فرمان را از او درخواست نمينمايد شايد هم درخواست نموده او بملاحظاتى كه داشته نپذيرفته باشد اينست كه بتوسط شخص معمم شرورى از ميرزا محمود خان حكيم الملك كه رقيب امين السلطان است صدور اين فرمانرا طلب مينمايد .\r\nروزى چند نميگذرد كه فرمان رياست آقا سيد محمد طباطبائى در مدرسه سادات و لزوم كوتاه شدن دست نگارنده از دخالت در اين كار صادر شده از صحه همايون ميگذرد .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nهمان ساعت كه شاه فرمان را صحه مينمايد يكى از خلوتيان مرا از واقعه خبردار ميسازد .\r\nبديهى است اينجا ديگر جاى بىاعتنائى و مسامحه‌كارى نيست در اينموقع نه تنها خسارت حالى و مالى ميرسد و زحمات من بر باد ميرود بلكه شرف و آبروى خود و خانواده‌ام در خطر افتاده ناچار هستم تا آنجا كه ميتوانم از خود از خانواده و از مدرسه دفاع نمايم .\r\nاينست كه شرح حالى بواسطه ميرزا كريم خان سردار مكرم مؤسس مدرسه خيريه كه از پيش نامبرده شده و از دوستان صميمى نگارنده است و با حكيم الملك هم مأنوس مىباشد نوشته ميفرستم كه عينا بوى ارائه دهد حاصل مضمون آنكه براى اداى وظيفه وجدانى در راه خدمت بمعارف عمومى پس از زحمت بسيار به خيال افتاده مدرسه‌ئى مخصوص بنى اعمام خود تأسيس نمايم خانه‌ئى اجاره كرده اثاثيه خريدارى نموده اطفال بينوائى را كه بتكدى ميپرداخته‌اند در آنجا جمع نموده به تحصيل علم و هنر واداشته از مال خود و باعانت معارف‌پروران و دوستاران خاندان رسالت آنمؤسسه خير را كه مدرسه سادات ناميده مىشود راه ميبرد جمعى از سادات محترم را در آن اداره مدير و دبير و ناظم و معلم و غيره نموده براى هريك حقوقى معين نموده است بعضى از آقايان مزبور كه دخالت مرا منافى مقاصد خصوصى خود دانسته ساز مخالفت آغاز نموده براى پيشرفت كار خود بآقا سيد محمد طباطبائى توسل جسته ايشان نيز بتوسط آقاى محمود خان حكيم الملك درصدد صدور فرمان دولتى برآمده‌اند تا مستندى براى دخالت خود در دست داشته باشند غافل از اينكه مدرسه سادات خالصه ديوان نميباشد كه دولت فرمان واگذار نمودن آن را به ديگرى صادر نمايد .\r\nاگر اين مسئله حقيقت داشته باشد صريح ميگويم اين فرمان در مدرسه سادات بموقع اجراء گذارده نخواهد شد مگر باتلاف نفوس و فتنه عظيم و شرح اين بىاعتدالى در جرايد عالم خواهد رفت .\r\nهركس مرا ميشناسد ميداند غير از خيرخواهى خلق و خدمت بدولت و ملت غرضى ندارم در اين صورت شايسته است اگر اعانت نمينمايند اهانت هم نكرده باشند .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nسردار مكرم بفوريت اين مكتوب را بحكيم الملك ارائه ميدهد و از طرف ديگر حاج حسين آقا امين الضرب همان روز خاطر صدر اعظم را از واقعه فرمان غلط و بدنامى كه براى دولت دارد متذكر ميسازد نتيجه اقدامات اين مىشود كه امر همايونى بباطل نمودن صحه فرمان صادر ميگردد فرداى آن روز نگارنده از باطل شدن فرمان و بىنتيجه ماندن اقدامات مخالفين خبردار شده خشنود گشته آسوده‌خاطر ميگردد از طرف ديگر مقرر شده است عصر همان روز آقا سيد محمد با فرمان شاه بمدرسه آمده مدرسه را تصرف نمايد ولى سيد و اعضاى مدرسه تا عصر اين روز از باطل شدن فرمان بيخبرند طرف عصر در مدرسه لوازم پذيرائى مهيا و دعوت‌كنندگان در انتظار ورود رئيس تازه مدرسه مينشينند سيد هم مهياى آمدن و منتظر دريافت نمودن فرمان مىباشد .\r\nمدتى است نگارنده بمصلحت بمدرسه نرفته به بىاعتنائى ميگذراند در اينوقت ناگهان بمدرسه وارد ميگردد و ميبيند مدير و دفتردار در اطاق پذيرائى نشسته معلمين در سر درسها هستند موقع مرخصى شاگردان گذشته و براى آمدن مهمان محترم آنها را نگاهداشته‌اند بديهى است ورود من بمدرسه فوق العاده موجب تشويش خاطر و تعجب آقايان ميگردد .\r\nميپرسم انتظار كسى را داريد جواب ميدهند بلى آقا سيد محمد طباطبائى خواسته‌اند مدرسه را ببينند انتظار ايشانرا ميكشيم آفتاب غروب مىكند مهمان وارد نميگردد بالاخره ميفهمند قضيه‌ئى رويداده كه سيد خلف وعده نموده است دفتردار بعد از اطلاع يافتن از باطل شدن فرمان و انصراف آقا سيد محمد از مداخله نمودن در اين كار سفارشنامه‌ئى از سيد خطاب بحاج حسين آقاى امين الضرب ميگيرد كه از او نگاهدارى نمايند امين الضرب از نگارنده درخواست مينمايد چندى باز با وى مماشات نمايم دفتردار نيز پوزشنامه‌ئى نوشته از كرده‌هاى خود اظهار پشيمانى كرده وعده ميدهد خلاف خود را در صورت حساب طبع و نشر شده جبران نمايد پوزش وى پذيرفته مىشود .\r\nشوال و ذى القعدة ميگذرد در ماه ذى الحجة ورقه آخر سال مدرسه بايد طبع و نشر گردد و جشن عيد غدير گرفته شود روزى دفتردار تكليف طبع و نشر جمع و خرج را پرسش مينمايد ميگويم صورت‌حساب ششماهه را خواهيم نوشت و منتشر ساخت\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nدفتردار ميخواهد تمكين ننمايد بالاخره مجبور مىشود مطابق دستور رفتار كرده بى حسابى گذشته را تصفيه نمايد اينورقه با امضاى وزارت علوم و وزارت مطبوعات منتشر ميگردد .\r\nجشن عيد غدير ببهتر وجه كه ممكن است گرفته مىشود لباس شاگردان يكجور و يكرنگ خطابه‌ها مهيج و مؤثر و بالجمله نمايش جشن مزبور قابل توجه و جالب نظر ارباب نظر گرديده بر اعتبار و احترام مدرسه افزوده مىشود .\r\nوزراء و اعيان و اشراف تهران ميبينند همان كودكان سادات را كه در معابر با چوب بر سر آنها زدن هم نميتوانستند از سماجت آنها در تكدى جلوگيرى نمايند اكنون با وضع آبرومند به تحصيل پرداخته در آتيه هريك نه تنها خود بمقامى ميرسند بلكه مىتوانند جمعى از بنى اعمام خود را از ذلت فقر و پريشانى نجات داده باشند .\r\nبخاطر دارم روزى بمدرسه وارد شده در ختم مدت تفريح شاگردان هرچه زنگ زده مىشود شاگردان باطاقها نرفته ميگويند يكى از ما ديده شده دست طلب نزد كسى دراز كرده تا او اخراج نشود ما نميتوانيم بر سر درس حاضر گرديم ديدن اين حال بر اميدواريها افزوده مرتكب موقة اخراج و محصلين به كار خود ميپردازند .\r\nدر اول سال دوم ميبايد نظامنامه اساسى و داخلى مدرسه كاملا بموقع اجراء گذارده شود دفتردار با همه تعهدات كه نموده مدير و پاره‌ئى از اعضاء را با خود همراه كرده بلكه از قبول شرائط نظامنامه كه اختيارات آنها را محدود مينمايد تجافى نموده باشند .\r\nنگارنده نميخواهد شخصا با آنها طرف شده خود را آلوده كشمكش نمايد از اين سبب بيش از هر كار سه نفر از اشخاص خيرخواه معارف‌پرور علاقه‌مند باعانت سادات را باكثريت آراء اعانه‌دهندگان عظام انتخاب نموده انجمن نظار را بنام وكلاى مدرسه سادات تشكيل ميدهد و آن سه تن ميرزا علينقى خان مستشار السلطان ميرزا شمس الدين حكيم الهى و آقا ميرزا عبد الرحيم اصفهانى ميباشند .\r\nهيئت نظار روزى باتفاق نگارنده بمدرسه آمده در صدد اجراى نظامنامه برميآيند دفتردار آقا سيد جليل مدير را زبان خود قرار داده با نگارنده و با هيئت نظار مخالفت\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nمينمايد هيئت نظار در جلسه اول و دوم غرضمندى آنها را احساس نموده خود را دچار زحمت ميبيند .\r\nدفتردار نيز از اينكه بتواند بظاهرسازى مقاصد خود را انجام داده باشد مأيوس گشته شبى حوزه محالفين را جمع نموده ورقه‌ئى مينويسند نام جمعى از رؤساى روحانى تهران را در صدر آنورقه با تجليل بسيار نوشته در ذيل مينويسند اين رؤساى دين و مذهب حكم مينمايند يحيى حق وارد شدن و دخالت نمودن به هيچ مدرسه‌ئى ندارد و بر مديران مدارس ملى واجب است از ورود اين شخص بمدرسه خود ممانعت نمايند از اين اوراق قسمتى را شب در شهر منتشر و قسمتى را پشت در مدرسه‌ها مياندازند فرداى آنشب دفتردار شرحى در اظهار دلسوزى به من نوشته يكى از همان اوراق را لفا فرستاده مينويسد هرچه بشما نصيحت كردم اينقدر در كارها سختى ننمائيد نپذيرفتيد تا كار را باينجا رسانديد كه ملاحظه مينمائيد .\r\nدفتردار يك نسخه از همين اوراق را با خود بمدرسه سادات برده بمدير ساده‌لوح ميگويد بعد از ديدن اين ورقه بر شما لازم است بدربان مدرسه بسپاريد فلانى را راه ندهد مدير نيز با حضور اجزائى كه همه مورد مهربانى من ميباشند دربان را خواسته مطلبى را كه به او القاء شده با كمال تشدد ميگويد و ميسپارد اگر فلانى خواست بمدرسه بيايد از ورود او بايد ممانعت نمائيد بديهى است تكليف ظاهرى من خوددارى نمودن از آمدوشد بمدرسه مىباشد و تكليف حقيقى دلگرم نگاهداشتن هيئت نظار و ساير اعضاء و اجزاى مدرسه از يك طرف و اقدام نمودن بكوتاه كردن دست فسادكنندگان بتوسط دولت از طرف ديگر نگارنده تمام وقايع را روزانه به نير الملك وزير علوم نوشته خاطر او را از جزئيات مطالب آگاه ساخته او نيز بيغرضى و صميميت مرا احراز نموده از هرگونه مساعدت دريغ نميدارد جعفر قليخان نير الملك اگرچه باقتضاى زمان و ترتيب كار دولت و دولتيان قدرت و استقلالى در كار خود ندارد و ذاتا كم‌حال به نظر ميآيد و لكن از آنجا كه شخص نيكوفطرتى است در جائى كه حقيقت و حقانيت را احراز نمود از هرگونه اقدام و استقامت دريغ نميدارد .\r\nبراى بيان عاقبت كار با حوزه مخالفين لازم است به وضع دولتيان در اين هنگام اشاره نموده زان پس ببيان نتيجه اقدامات خود در اصلاح مدرسه سادات و دفاع از مخالفين بپردازد .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nفصل سى و هفتم دولتيان و مدرسه سادات و تأسيس مدرسه سياسى\r\nدر حالتى كه قسمت دولتى معارف جديد در سايه مقاصد خصوصى مدير مدرسه افتتاحيه ترقى معكوس مينمايد و قسمت ملى آن دچار اغراض اشخاص و گرفتار كشمكش ميان خودخواهى و معارف‌پرورى طمعكارى و بيطمعى است شخص جوان تحصيل كرده‌ئى بدائره معارف قدم نهاده مختصر مددى به كارهاى معارفى مينمايد .\r\nشخص مزبور ميرزا حسنخان مشير الملك است كه از مأموريت روسيه بازگشته براى ترويج معارف فكر روشن و سر پرشورى دارد .\r\nميرزا نصر اللّه خان مشير الدوله پدر اينجوان وزير خارجه مىباشد .\r\nمشير الدوله از اهل نائين چند سال نويسنده ميرزا سعيد خان وزير خارجه ناصر الدين شاه بوده در سايه سعى و عمل خود بيش از آنچه انتظار ميرفته ترقى نموده در وزارت خارجه مصدر خدمت شده بمقام معاونت رسيده در ايام وزارت خارجه قوام الدوله و صدارت ميرزا على اصغر خان امين السلطان از بىمهرى صدر اعظم بوزير خارجه استفاده نموده تقرب تام بمقام صدارت حاصل كرده در عنوان معاونت وزير خارجه زيردست صدر اعظم كار وزارت مينموده است اين شخص اولا ملقب بمصباح الملك مىشود زان پس مشير الملك ميگردد و بعد از رحلت حاج ميرزا محسنخان مشير الدوله داراى اين لقب گرديده بر اعتبارات او افزوده مىشود و بالاخره بوزارت خارجه رسيده خود را براى اشغال نمودن مسند صدارت نيز آماده ميسازد .\r\nمشير الدوله سه پسر قابل دارد و با اين‌كه خود ممالك خارجه را نديده و از معلومات جديد بىاطلاع است از معاشرت با خارجيها و از خدمت طولانى كه در وزارت خارجه داشته بلزوم حسن تعليم و تربيت اولاد خود پىبرده دقيقه‌ئى در انجام اين وظيفه كوتاهى ننموده است پسران مشير الدوله همه نيكو تربيت يافته‌اند مخصوصا ميرزا حسنخان مشير الملك ، مشير الملك پس از ورود بتهران و آگاه شدن از ترتيب معارف به خيال ميافتد مدرسه‌ئى براى علوم سياسى تأسيس نمايد محسنات اين كار را بپدرش خاطرنشان نموده\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nبعلاوه او را ترغيب مينمايد كه در كليه كار معارف مساعدت و اقدام جدى بنمايد مشير الدوله يكى بواسطه آنكه ميرزا محسنخان وزير خارجه مشير الدوله پيش از او بمعارفپرورى ستوده ميشده و ديگر بواسطه تشويق و ترغيبى كه از فرزند خود مىشود و به او علاقه زياد دارد خود را دخيل كار معارف نموده بموجب امر شفاهى پادشاه بدخالت خود در اين كار رسميت ميدهد .\r\nاگرچه ميبايد نير الملك وزير علوم از دخالت مشير الدوله در كار او دلتنگ باشد و لكن برعكس او خوشحال است زيرا كه از اين دخالت ميتواند از هرجهت استفاده نمايد ميرزا حسنخان مشير الملك بوزارت خارجه پدرش رونقى تازه داده دفتر آن وزارتخانه را كه ترتيب و تنظيمى نداشته مرتب ميسازد .\r\nاوائل ورود مشير الملك بتهران نگارنده با او آشنا شده با حضور پدرش به او ميگويم شما طفل معصوم هستيد تازه از خارج آمده هنوز بمرضهاى اجتماعى كه در اين مملكت هست مبتلا نگشته‌ايد اولا بكوشيد رنگ صورت شما مانند ديگران زرد نگردد و ثانيا در كار معارف با ما مساعدت نمائيد مشير الملك دست صميميت بنگارنده داده وعده ميدهد در مساعدت با كار معارف فروگذار ننمايد .\r\nپس از دخالت يافتن مشير الدوله به كار معارف اگرچه من ميبايد از مخالفت مفتاح الملك و بستگانش كه در وزارت خارجه هستند نسبت به كارهاى عمومى معارف نگران بمانم كه آنها توجه مشير الدوله را بجانب خود جلب نموده بيش‌ازپيش خيالات شخصى خود را تعقيب نمايند ولى نظر به بىآلايشى مشير الملك كه دخيل واقعى كار معارف است از اين بابت نگرانى ندارم و تنها لازم ميدانم يك مجلس از جريان امور ترتيب انجمن معارف نظريات افتتاحيه وضع مدارس ملى ملاحظات وزير علوم اقدامات شخصى خود و عمليات حوزه مخالفين خاطر مشير الدوله را آگاه سازم .\r\nنگارنده باتفاق دوست صميمى خود محمد ابراهيم خان معاون الدوله مشير الدوله را ملاقات كرده در يك مجلس پنج ساعت صحبت داشته خاطر او را از جميع امور معارف تازه مستحضر ميسازد معاون الدوله هم كه با وى صميميت دارد همه را تصديق و مشير الدوله از اين مجلس مسرور و ممنون ميگردد .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nمشير الدوله پس از اطلاع بر خالى بودن صندوق معارف و بىتوجهى مدرسه افتتاحيه بسه مدرسه علميه و شرف و مظفريه و تنگدستى مؤسسين مدارس ملى و حاجتمندى ايشان بمساعدت حالى و مالى از طرف دولت چنان صلاح ميداند دفتر اعانه‌ئى گشوده وجوهى جمع‌آورى نموده دولت هم مساعدتى بنمايد و چرخ معارف به راه افتد .\r\nنگارنده پيشنهاد مينمايد كه در اعضاى انجمن معارف جرح و تعديلى بشود تا اينكه روح تازه گرفته باقدامات خودسرانه افتتاحيه خاتمه داده شود چهار مدرسه دولتى و چهار مدرسه ملى كه تا اين وقت تأسيس شده در تحت نظر انجمن معارف داراى يك ترتيب و تنظيم گشته عنوان دولتى و ملى از ميان برداشته شده از وجوه اعانه به همه مساعدت گردد و از اين راه از افراط و تفريطى كه روى داده جلوگيرى شود مشير الدوله و معاون الدوله اين پيشنهاد را ميپذيرند و در مقام انجام آن و گشودن دفتر اعانه برميآيند\r\nنگارنده از اين مجلس و از اين پيش‌آمد مسرور و بآتيه روشن معارف اميدوار گشته بدرخواست مشير الدوله كتابچه مفصلى مشتمل بر تاريخچه گذشته معارف و تكليفات آتيه آن براى وى ميفرستم كه بتواند بشاه و صدر اعظم ارائه داده بگرفتن اعانه از طرف دولت موفق گردد .\r\nدر ماه ذى الحجة 1317 روز عيد غدير در مجلس جشن مدرسه سادات مشير الدوله بنگارنده محرمانه ميگويد سالى ششهزار تومان وجه اعانه براى مدارس جديد معين شده سه هزار تومان دولت بدهد و سه هزار تومان رجال محترم بپردازند بايد بنشينيم قرار تقسيم آن را بگذاريم من از شنيدن اين خبر مسرور و از او تشكر مينمايم .\r\nدر اين حال كه مشير الدوله با من در اين موضوع صحبت ميدارد در طرف ديگر مجلس مفتاح الملك ديده مىشود كه سر تا پا گوش شده گفتگوى ما را استماع مينمايد در همان حال نگارنده احساس مىكند كه مفتاح الملك نخواهد گذارد اين كار بوجه صحت جارى گردد .\r\nمفتاح الملك بعد از اين مجلس بمشير الدوله ميگويد مدارسى كه مردم بصرافت طبع خود تأسيس نموده‌اند حاجتمند مساعدت نميباشد نميخواهند يا نميتوانند اداره كنند منحل نمايند ما بايد چهار مدرسه‌ئى كه بارش بدوش دولت افتاده راه برده آبروى\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nدولت را حفظ نمائيم پس بهتر اينست وجوه اعانه دولتى و ملتى را بصندوق انجمن معارف ريخته به مصرف چهار مدرسه برسانيم مشير الدوله هم اين مطلب را ميپذيرد خصوصا كه تصديقى هم از مخبر السلطنه كه تازه دخيل كار معارف شده ميشنود .\r\nمخبر السلطنه\r\nمخبر السلطنه مهديقليخان فرزند سوم عليقليخان مخبر الدوله و داماد وزير علوم مىباشد تحصيلاتش در آلمان شده بعد از رحلت عليخان ناظم العلوم رياست مدرسه علميه به او مفوض گشته است .\r\nمخبر السلطنه مدرسه علميه را از تحت فشار بىاعتنائى مدرسه افتتاحيه درآورده نظريات معارف‌پرورانه خود را در آن مدرسه به كار انداخته بر رونق آن اساس ميافزايد در اينوقت كه مشير الدوله ميخواهد سالى ششهزار تومان وجه اعانه را تقسيم نموده كسر مدارس را جبران نمايد مجلسى تشكيل داده كه اعضاى آن وزير علوم مخبر السلطنه مفتاح الملك محمد ابراهيم خان مدير مدرسه شرف حاج شيخ مهدى شريف مدير مدرسه مظفريه ميباشند مشير الدوله از مخبر السلطنه ميپرسد مدرسه علميه چه مبلغ كسر دارد مخبر السلطنه مبلغى را معين مينمايد كه مدرسه علميه بواسطه كلاسهاى متوسطه آن كسر را دارد .\r\nاز مفتاح الملك ميپرسد كسر افتتاحيه چيست ميگويد مثل علميه در صورتىكه هيچ كسر ندارد بلكه مبلغى اضافه دارد خرج شرف را نيز معين نموده همه را مينويسد\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nمبلغ كمى باقى ميماند آن را هم بمظفريه داده وجوه اعانه ما بين چهار مدرسه يا عده‌ئى از اشخاص معين تقسيم گشته بمدارس ملى و صندوقهاى تنگدست آنها كه با بيقرارى انتظار مساعدت دولت را دارند بهره‌ئى نميرسد .\r\nنگارنده انتظار دارد مشير الدوله بعد از آنهمه مواعيد و پس از اطلاع كامل از جزئيات امور در تقسيم وجوه نظريات مرا مراعات نموده از افراط و تفريط احتراز نمايد من نيز برؤساى مدارس ملى از اين بابت نويدها داده آنها را بمساعدت دولت اميدوار ساخته‌ام يكوقت خبردار ميشوم مرا خبر نكردند و هرچه خواستند كردند بديهى است بعد از دو سال زحمت و با ابتلاى شديد به كار مدارس ملى از شنيدن اين خبر به من چه ميگذرد .\r\nروزى چند بعد از اين واقعه مشير الدوله براى تأسيس مدرسه سياسى مجلسى در خانه خود منعقد ساخته مرا نيز دعوت مينمايد در آن مجلس به او ميگويم اكنون كه شما را هم فريب داده و نگذاردند عدل و انصاف را رعايت كرده باشيد پس آخر ماه مفتشى بمدارس غير مجانى فرستاده ببينيد اگر بر عايدات آنها افزوده شده كسرى را كه صورت داده‌اند كمتر بپردازيد مگر آنكه وجوه اعانه محل مواجب براى اشخاص شده باشد مشير الدوله سر به زير افكنده اظهار شرمسارى مينمايد و نميتواند كار گذشته را برگرداند بعد از نااميدى از استفاده نمودن صندوقهاى مدارس ملى از وجوه اعانه نگارنده گرفتار زحمت شديد ميگردد زيرا كه مدرسه ادب بواسطه فسادى كه در آن رويداده دچار خسارت گرديده .\r\nمدرسه سادات بواسطه مخالفت‌كاريها حاجتمند مساعدت مالى گشته و از همه سختتر مدرسه كماليه است كه مدير تهىدست آن مدتى است بانتظار مساعدت دولت امرار وقت نموده اكنون نه ميتواند مدرسه را راه ببرد و نه ميتواند منحل نمايد طاقت تحمل هم بيش از اين براى او نمانده مرا سخت دردسر ميدهد و جز صبر و شكيب و افزودن بر آلودگيها و انتظار دستى كه از غيب بيرون آمده از بىاعتداليها جلوگيرى نمايد چاره‌ئى ندارد .\r\nدر ميان اين پريشان‌احوالى كه از هر طرف مرا احاطه نموده وقايع مدرسه\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nسادات از پيش‌آمدهائيست كه حواس مرا سخت مختل ميسازد رفع فتنه مدرسه سادات جز باقدام وزارت معارف ممكن نميشود وزير علوم به تنهائى نميتواند در اين كار اقدام نمايد .\r\nمظفر الدين شاه به سفر اروپا رفته كار دولت در هيئت وزرائى كه رئيس آنها ميرزا احمد خان مشير السلطنه است ميگذرد مشير الدوله هم تنها نميخواهد در رفع اين فساد اقدام كند ميترسد در غياب شاه مخالفين من و دشمنان معارف بهانه‌جوئى نموده دست بدست يكديگر داده فتنه‌ئى برپا نمايند .\r\nنگارنده با وزير علوم توافق نظر حاصل نموده كه مدير و دفتردار مدرسه را اخراج نمائيم ولى لازم است مشير الدوله مساعدت كامل داشته باشد مشير الدوله بدفع الوقت ميگذراند مكرر وعده ميدهد كه از طرف هيئت وزراء خطابى بوزير علوم صادر نمايد و بوعده وفا نميكند بالاخره در جواب يكى از مكتوبات شكايت‌آميز نگارنده مينويسد كار مدرسه سادات سابقه و لاحقه‌ئى پيدا كرده نميشود بىاحتياطى كرد مبادا فتنه‌ئى برپا گردد پس از رسيدن اين مكتوب شيشه صبر و طاقت من به سنگ آمده مكتوبى قريب به اين مضمون براى وى مينويسم : چه سابقه چه لاحقه سابقه اينست كه من بعد از زحمت و خسارت بسيار كه در تأسيس مدارس ملى تحمل نموده براى خدمت خصوصى به بنى اعمام فقير خود بتأسيس اين اساس پرداخته‌ام و لاحقه آنكه اشخاص كوته‌نظر طماع چشم از سخط خالق و ملامت مخلوق پوشيده اسباب زحمت براى من فراهم آورده شخص عالى هم كه از كم‌وكيف و ظاهروباطن كار خبر داريد و باقدام شما بايد كار معارف از اين گونه حق‌شكنيها محفوظ بماند بملاحظه از اشخاص در مقام احقاق حق بر نميآئيد بلكه بواسطه دفع الوقتى كه مىشود مدعيان جرئت يافته بآبروى من و خانواده‌ام تجاوز مينمايند صريح مينويسم يا بفوريت امر كنيد وزارت معارف نظامنامه مدرسه سادات را بموقع اجراء گذارده دست اخلال‌كنندگان را كوتاه نمايد و اجازه بدهيد من برحسب تكليف و براى نگهدارى شرف و آبروى خود مدرسه را منحل و موضوع مفسده را از ميان برده در اين صورت بدنامى كه از اين اقدام براى دولت و ملت حاصل ميگرد به شخص شما متوجه مىشود .\r\nمشير الدوله بعد از رسيدن اين مكتوب با اظهار مهربانى زياد درخواست مينمايد\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nتا روز مجلس دربار اقدامى ننموده انتظار نتيجه آن مجلس را داشته باشم .\r\nدر اين دو روز وزير علوم كتبا و شفاها به خواهش نگارنده بمدير و دفتردار مدرسه نصيحت مينمايد بلكه بتواند آنها را باطاعت نمودن وادارد لكن نتيجه نگرفته مصمم مىشود عذر ايشانرا از مدرسه بخواهد .\r\nروز مجلس دربار براى يادآورى شرح ذيل را بمشير الدوله نوشته بدربار ميفرستد .\r\nاقدامات و زحمات داعى در تأسيس مدارس ملى عموما و مدرسه سادات و دو مدرسه ديگر خصوصا اگر بر خلق پوشيده است بر خدا پوشيده نيست و چون براى خدا كرده‌ام اجر و مزد از او ميطلبم ولى از آنجا كه اين اقدامات براى دولت هم بىنتيجه نيست آيا اينقدر ذيحق شده‌ام كه اولياى دولت حفظ آبروى مرا بر خود واجب بدانند يا نه اگر ذيحقم ميگويم در مدرسه سادات كه به خون جگر آن را تأسيس نموده‌ام فتنه‌ئى روى داده كه آبروى مرا تهديد مينمايد يا امر كنيد وزارت معارف بفوريت اين فتنه را بر طرف نمايد يا به من رخصت بدهيد مدرسه را منحل و آبروى خود را محافظت نمايم .\r\nاين مكتوب را مشير الدوله در هيئت وزراء خوانده بر حقانيت من تصديق مينمايد وزراء نيز مساعد ميگردند ولى باز برعايت احتياط چنان صلاح ميدانند كه قبلا خاطر ملك منصور ميرزاى شعاع السلطنه را كه در غياب شاه مقام نيابت سلطنت را داراست مسبوق نموده بعد از آن اقدامى در اين كار بنمايند اينست در موقعى كه بهيئت اجتماع نزد نايب السلطنه رفته شمه‌ئى از خدمات من بمعارف و گرفتاريها كه پيش آمده شرح داده اجازه ميگيرند كه اقدام مجدانه در رفع اين غائله بنمايند .\r\nشايد خوانندگان كتاب من تعجب نمايند كوتاه كردن دست يك مستخدم از يك مدرسه چه اهميت دارد كه مورد اين همه ملاحظه نزد دولت و دولتيان بوده باشد ولى دو مطلب را نبايد فراموش كرد .\r\nيكى اوضاع دولت و دربار و ضعف درباريان كه مانند مارگزيده از ريسمان سفيد و سياه انديشه مينمايند .\r\nدوم آنكه اين قضيه مدرسه سادات و مخالفت نمودن دو نفر مستخدم با من نميباشد\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nبلكه مخالفين معارف جديد عموما قواى خود را جمع‌آورى نموده ميخواهند به اين عنوان انتقام خود را از نگارنده گرفته روح معارفپرورى را خفه نمايند در اين صورت احتمال ميرود در اين اقدام دولت فتنه‌هاى خفته بيدار و عناصر مختلف آشوب‌طلب به اين بهانه در غياب شاه آشوبى برپا نمايند از اين سبب دولتيان در اين كار به احتياط قدم برميدارند بالجمله حكمى در همان روز از مجلس وزراء خطاب بوزير علوم صادر شده بمضمون ذيل :\r\nمدارسى كه در تهران ايجاد شده اعم از دولتى و غيره بايد در تحت نظارت دولت بوده باشد و امروز كار مدارس بموجب دستخط مبارك همايونى بر عهده جناب وزير علوم است بايد در كليه امور مدارس از هرجهت منتهاى دقت را بجا بياورند از مجلس وزراى عظام هم بجناب معزى اليه ابلاغ مىشود كه در اين امور منتهاى مواظبت را نموده هركه را مخل و مخرب كار ميدانند اخراج نمايند سيم ربيع الاول 1318\r\nمشير الدوله جواب مرا از طرف هيئت وزراء مينويسد كه بوزير علوم نوشته شد مفسده مدرسه سادات را بر طرف و خاطر شما را آسوده نمايند .\r\nوزير علوم نيز شرحى بمضمون ذيل نوشته براى نگارنده ميفرستد :\r\nمؤسس مدرسه متبركه سادات آقاى حاج ميرزا يحيى ميباشند يكسال و كسرى است محض عزت و سعادت و ثواب و اجر اخروى قبول اين زحمت را فرموده‌اند مبلغى از كيسه خود با اطلاع اينجانب مخارج نموده‌اند براى قوام و دوام اين مكتب شركائى معتبر و محترم از معاريف رجال انتخاب نمودند نظامنامه بصواب ديد جمعى از معتبرين با هزاران ملاحظه نوشته به مهر و امضاى شركاء و وزارت علوم رسانيده‌اند كه مادام اين مكتب برقرار است نبايد احدى از شروط نظامنامه تخلف ورزد همواره منظم و برقرار باشد و هريك از خدام و اجزاى اين مكتب بناى خودسرى و بدسلوكى را بگذارند جناب مؤسس مختار است او را برداشته و ديگرى را بجاى او بگمارد دهم ربيع الاول 1318\r\nوزير علوم در مكتوب ديگر بنگارنده مينويسد سيد مرتضى بايد از مدرسه خارج شود به او بگوئيد خود برود و الا ميفرستم او را خارج نمايند .\r\nو چون هيئت نظار يا وكلاى مدرسه سادات به خواهش نگارنده هر هفته با كمال\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nكراهت در مدرسه مجتمع شده با مخالفين مدارا نموده انتظار نتيجه اقدامات مرا ميكشند .\r\nوزير علوم خطابى نيز بوكلاى مزبور مينويسد به اين مضمون كه معلوم و محقق شد سيد مرتضى مشاق و دفتردار اسبابچينى و اخلال در امر مدرسه مينمايد و مخل اجراى نظامنامه مىباشد لهذا بر شما لازم است او را از مدرسه خارج و ديگريرا بجاى او برقرار داريد تا امور در تحت انتظام بوده باشد .\r\nاحكام دولتى و وزارتى بدست نگارنده رسيده مهيا ميگردد ريشه فساد را از مدرسه سادات كنده خاطر خود را از اين بابت آسوده نموده بآتيه اين اساس خير و حسن عاقبت آن اطمينان حاصل نمايم .\r\n\r\nفصل سى و هشتم رفع فتنه و اوضاع معارف\r\nدر عشر اول ربيع الاول نگارنده از يكطرف با كمال جدوجهد ميكوشد از قوت دولت و وزارت معارف در دفع فتنه مدرسه سادات استمداد و استفاده نمايد و از طرف ديگر بتوسط وكلاى مدرسه مراقب است مخالفين كه نزديك است نااميد گردند خللى به كار مدرسه نرسانند يعنى نتوانند اغتشاشى در داخل مدرسه توليد نمايند و هم نگران ميباشم كه دفتردار اسباب و اسناد مدرسه را بيرون برده نظم و ترتيب مدرسه را بر همزده اسباب زحمت آتيه را فراهم آورد چون مجلس وكلا در هر هفته يك مرتبه آن هم يكى دو ساعت بيشتر منعقد نيست براى جلوگيرى از مفاسد مزبور تدبير ديگر لازم خواهد بود و آن اينست كه يكى از جوانان حساس معارف‌خواه از بستگان خود حسينعليخان نام را كه تازه به اين شهر آمده نه او كسى را ميشناسد و نه كسى او را دستور ميدهد بمدرسه سادات رفته بگويد مرا شخص محترمى فرستاده چند روز در اينمدرسه مانده از جزئيات امر ماليه و تحصيل و شاگردان و غيره آگاه گشته نتيجه تفتيش خود را به او اطلاع داده بلكه مساعدت كاملى با اين اساس بنمايد به اين عنوان شخص مزبور از صبح تا شام در مدرسه ميماند و از جزئيات امور و مذاكرات و خيالات مخالفين آگاه شده شامگاه كه مدرسه خلوت مىشود روى قفل اطاق دفتر قفل ديگر زده نتيجه كار\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nروز را آخر شب به من اطلاع ميدهد در اول مجلس مخالفين از او ميپرسند فلانى را ميشناسى - خير اسم او را شنيدهء - خير آنگاه مطمئن گشته او را محرم دانسته هرچه در دل دارند به زبان ميآورند مفتش يك هفته همه روزه پيش از همه بمدرسه ميآيد و بعد از همه قفلى به روى قفل دفتر زده روانه ميگردد صبح زود قفل را ميگشايد و كسى ملتفت نميگردد يك شب اتفاقا زودتر از مدرسه رفته نه در را ميبندد و نه مرا خبردار ميسازد در همين شب نگارنده احكام دولتى را بمدير و دفتردار ارائه داده آنها را از رفتن بمدرسه ممانعت مينمايد دفتردار چون پاسى از شب ميگذرد خود را بمدرسه رسانيده دربانرا از خواب بيدار كرده قسمتى از اسناد و دفاتر را به منزل خود برده بدربان ميگويد مدرسه برهم خورد صبح شاگردان و اعضاء كه آمدند همه را جواب داده بطباخ نيز بسپار طبخ ننمايد دربان اذان صبح به منزل ناظم رفته او را خبر مينمايد و بدستور وى مرا مستحضر نموده ميفهمد دفتردار معزول است و اقدامى كه نموده بناحق بوده بفوريت باز ميگردد در حالى كه دفتردار دوباره بدفتر آمده هرچه بوده همه را بسته بدوش گرفته تا برده باشد دربان او را ممانعت نموده بالاخره بر او غالب شده در مدرسه را به روى او ميبندد صبح فردا مدير و اعضاء وارد شده محبوس را مستخلص و اسباب دفتر را بجاى خود ميگذارند دفتردار محرمانه بمدير ميسپارد دو سه روز آمدوشد خود را بمدرسه ترك ننمايد بلكه او بتواند وسيله‌ئى برانگيخته باز مقام خود را اشغال نمايد اما من از پيش كار آن هردو را به ديگرى داده اعضاى جديد مشغول كار ميگردند و آن هردو خارج ميشوند .\r\nدفتردار جمعى از سادات قمى را كه در اين شهر بسلامت نفس معروف نميباشند تحريك نموده بمدرسه ميفرستد تا فتنه‌ئى برپا نموده مدرسه را برهم بزنند و لكن كامياب نميگردند پس از اخراج مدير و دفتردار وكلاى مدرسه را دعوت نموده براى رسيدگى بدفاتر و اسناد و استرداد آنچه بسرقت رفته و بالجمله براى اجراى نظامنامه و ترتيبات آتيه حاضر ميگردد .\r\nاگر بخواهم آنچه را در دفتر مدرسه در جزو مسوده‌هاى باطل شده اوراق مشاهده نموده و هم تصرفاتى كه در پاره‌ئى از اسناد شده بيان نمايم بايد از حدود نزاكت كه در\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nهر حال رعايت آن را لازم ميشمارم تجاوز نمايم پس همان بهتر كه به همين اندازه قناعت نموده بنويسم تقدير الهى جارى شده بود اين مؤسسه خير باقيمانده پايه آن در محور صحيحى كه در كارهاى جارى مملكت كم‌نظير است گردش نمايد .\r\nخلاصه دست مخالفين داخلى از دامان مدرسه سادات كوتاه و بواسطه كوته‌دستى آنها بر حوزه مخالفين و بدخواهان معارف شكست فاحش وارد ميگردد .\r\nمدير و دفتردار مدرسه بعد از اين واقعه تا مدتى از هرگونه دوندگى بر ضد من ، بر ضد هيئت نظار و بر ضد مدرسه فروگذار نكرده بىآنكه هيچ نتيجه بر سعى آنها مترتب گردد .\r\nميرزا على نقى خان مستشار السلطان مساعدت خود را با مدرسه سادات مداومت داده مصارف تحصيل چند نفر از شاگردان را دائما به عهده خود ميگيرد و از هرگونه مراقبت دريغ نميدارد مير سيد حسن نقيب السادات از سلسله قائم‌مقامى كه شخص زيرك با خط و ربطى است بدفتردارى مدرسه منصوب ميگردد و يكى دو تن از سادات ظاهر الصلاح را مدير و ناظم نموده امور مدرسه منظم مىشود .\r\nالبته خوانندگان كتاب من از خواندن اين وقايع كه بطور اجمال بيان گشته باوضاع و احوال مملكت پىبرده ميفهمند اقدام نمودن بكارى بىآنكه اقدام‌كننده خود را همرنگ جماعت سازد چه محذورات دربر دارد .\r\nبالجمله در اواخر ربيع الاول 1318 كه خاطر نگارنده از طرف مدرسه سادات آسوده ميگردد متوجه كار انجمن معارف مىشود .\r\nاز انجمن معارف در اينوقت جز اسمى باقى نيست اعضاى انجمن گاهى در منزل وزير علوم اجتماع مينمايند بىآنكه بر اجتماع آنها اثرى مترتب باشد رفته‌رفته معارفخواهان از افتتاحيه و حوزه آن و از روزنامه معارف تنفر حاصل كرده مقاله‌ها بر ضد انجمن و اقدامات مفتاح الملك نوشته بجرايد فارسى خارج ميفرستند روزنامه‌هاى مزبور هم از حوزه افتتاحيه انتقاد و روزنامه معارف دفاع نموده با كمال بىاعتنائى باقدامات خود مداومت ميدهد مخبر السلطنه بمدرسه علميه رسيدگى مىكند بىآنكه دخالتى در ساير مدارس دولتى نموده باشد .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nمخبر السلطنه از اقدامات حوزه افتتاحيه دلتنگ و با نگارنده در رعايت صحت مزاج كار معارف هم‌عقيده است و لكن خود را آلوده بمعارضه نمودن با آن حوزه نمينمايد وزير علوم هم نيز از خودسرى مفتاح الملك افسرده‌خاطر مىباشد و لكن باقتضاى طبع سلامتجوئى كه دارد مدارا مينمايد .\r\nنگارنده مكرر با وزير علوم و مخبر السلطنه كنكاش نموده بلكه بتوانيم طرح اساسى براى معارف ريخته اين كار را از دستبرد مقاصد خصوصى اشخاص دور گرفته از تجاوزات و بىحسابيها جلوگيرى نمائيم موفق نميگرديم البته چگونه مىشود براى معارف اساسى ريخت در صورتى كه وزارت معارف بىاساس است و بىاساسى وزارت معارف مربوط است به بىاساسى دولت .\r\nخلاصه تا اواخر ماه رجب 1318 يعنى تا اواخر مدت دورى پادشاه از مركز سلطنت اوضاع معارف و مطبوعات با هياهوى زياد و كشمكش بسيار در جريان است .\r\nورود پادشاه بتهران از سفر اروپا نزديك و لوازم استقبال و تشريفات ورود موكب همايون تدارك ديده مىشود چيزى كه در تشريفات مزبور تازگى دارد و بر جلوه و شكوه آن ميافزايد حضور شاگردان مدارس جديد است با لباسهاى يكرنگ و بيرقهاى الوان كه خيابان سردر الماسيه را مشحون نموده اجتماع و حركات آنها جالب انظار گرديده معارف‌خواهان انتظار دارند مظفر الدين شاه اروپاديده در هنگام گذشتن از ميان صفوف متعلمين مدارس كه بهترين آثار عهد سلطنت اوست به آنها توجه مخصوص نموده تفقد و تشويقى بنمايد و لكن نه از همراهان او كسى او را تذكر ميدهد و نه او خود متذكر گشته به بىاعتنائى ميگذرد و خاطره ملالى در خاطر محصلين و اعضاء و اجزاى مدارس ميگذارد همه‌كس انتظار دارد مظفر الدينشاه پس از مراجعت از اروپا دائره معارف را وسعت داده آزادى زبان و قلم را افزوده افكار تجددخواهان را ترويج نمايد ولى حوادث ارتجاعى كه بفاصله كمى بعد از ورود موكب همايون بروز مينمايد بطلان اين تصور را ثابت نموده اميدواريها بنااميدى مبدل ميگردد .\r\nشرح واقعه آنكه بعد از استقراض آميخته بسياست پرضررى كه دولت از روسها نموده و در حقيقت بواسطه شرايط استقلال‌شكن كه دربر دارد اول لطمه‌ايست\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nكه باستقلال اين مملكت وارد ميگردد .\r\nارباب قلم مخصوصا نويسندگان ايرانى در خارج از سياستهاى تازه ايران و روس و از بيوضعى دولت و سهل‌انگارى دولتيان سخت انتقاد مينمايند و از همه بيشتر حبل المتين كلكته و پرورش مصر داد سخن داده هيجان شديدى در افكار توليد ميگردد بديهى است دولت روس كه به دادن چند كرور تومان قرض بايران قدرت و اختيار خود را بر زيادت نموده ميخواهد سرتاسر مملكت را تحت نفوذ خود درآورد راضى نميشود زبانها و قلمها ايندرجه آزاد بوده باشند كه حقايق را بىپرده بگويند و بنويسند خفتگان را بيدار و بيداران را بهيجان آورند امين السلطان صدر اعظم هم كه سياست روس را پيروى مينمايد و واسطه استقراض و استحكام روابط تازه سياسى و اقتصادى روسيه با ايران است يكى بملاحظه سياست روس ديگر از روى احساسات فطرى خودش كه چندان باينگونه آزاديها كه موجب ترويج افكار جديد است مناسبت ندارد براى جلوگيرى از قلمهاى حقيقت‌نگار و محدود ساختن آزادى افكار دواعى خصوصى دارد در اين صورت چه مانع خواهد داشت كه به خواهش روسها براى كشيدن سدى در مقابل افكار تازه و آزادى مطبوعات مهيا شده باشد .\r\nامين السلطان پس از ورود موكب همايونى بفاصله چند روز اتابك اعظم مىشود و اين بزرگتر لقبى است كه به شخص اول دولت داده مىشود بعد از ميرزا تقيخان امير كبير اين اول دفعه مىباشد كه اين لقب بصدر اعظمى داده شده ارتقاء رتبه صدر اعظم ميتواند دليل بوده باشد بر پائين آمدن درجه آزادى افكار تجددخواهان از اوج ترقى و رفعتى كه داشته و شروع ميگردد مقدمه ارتجاع بجلوگيرى از ورود جرايد فارسى مصر و كلكته به خاك روسيه و بعد از آن بلافاصله ورود آنها به خاك ايران ممنوع مىشود .\r\nدولت ايران متحد المآلى بمأمورين سياسى خود در هندوستان و مصر و غيره ميفرستد كه اگر روزنامه‌نگاران فارسى بخواهند به كار خود مداومت داده روزنامهاى آنها در ايران منتشر گردد بايد بايران آمده اداره روزنامه را در اينجا داير نمايند بديهى است مراد از اين اظهار محدود ساختن آزادى قلم مىباشد به آنچه ممكن است در داخل مملكت نگارش يابد چه اولا نويسندگان جرايد مزبور اگر توانسته بودند در داخل مملكت\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nنگارش يابد چه اولا نويسندگان جرايد مزبور اگر توانسته بودند در داخل مملكت خود قدمى رو به مقصد برداشته قلمى بآزادى روى كاغذ بگذارند ترك ديار خود نگفته اقامت در غربت اختيار نمينمودند در اين صورت چگونه اقدام مينمايند اداره خود را از محيط وسيع آزادى به تنگناى پرآشوب داخله آورده احساسات وطن‌پرستانه خويش را تابع اراده معدودى اشخاص طماع هوسناك بنمايند .\r\nحبل المتين تا وقتى روزنامه ملى ايران و توجه عموم ايرانيان است كه در كلكته در فضاى امن و آزاد نگارش يافته احوال و اوضاع ايران را از آن منطره بلند ديده بيملاحظه حقايق را مينويسد نامه پرورش تا وقتى آئينه حقيقت‌نماى افكار آزاد ايرانيانست كه از نسيم روح‌افزاى رود نيل در محيط امن و آزاد قاهره استفاده مينمايد و گرنه در ايران غير از ملاحظه و باز هم ملاحظه غير از ناامنى و مقهوريت و باز هم مقهوريت چه خواهد بود چنان كه نامه ثريا كه پس از طلوع پرورش خوانندگانش در ايران معدود گرديده و نگارنده‌اش در كار خود حيران مانده در اينموقع از حكم دولت ميخواهد استفاده نمايد به اين بهانه اداره خود را از قاهره بتهران نقل و تحويل مينمايد .\r\nمدير ثريانامه خود را با مختصر استفاده مادى كه از دولت مىكند در تهران دائر مينمايد بىآنكه بتواند كلمه‌ئى از حقايق امور بنويسد و بالاخره با بدبختيهاى بسيار دچار انحلال و تعطيل دائمى ميگردد حبل المتين و پرورش بجاى خود نشسته بطبع و نشر نامه خود مداومت داده بىآنكه اوراق نامه‌هاى آنها بايران وارد گردد ولى در خفا و براى اشخاص مخصوص فرستاده مىشود .\r\nمدير حبل المتين همه‌گونه استطاعت دارد كه با منتشر نشدن نامه او در ايران اداره را تعطيل ننموده بانتظار تغيير سياست دولت امرار حيات نمايد اما مدير پرورش آن جوان غيرتمند وطن‌پرست عصبانى همان جوان آزاده تهىدست نميتواند خود را نگاهدارى نمايد پس از چند نمره كه بعد از ممانعت از انتشار آن در ايران طبع نموده در خارج نشر ميدهد عاجز مانده اداره را تعطيل قلم و كاغذ را بدور افكنده از غصه و اندوه به مرض دق مبتلا شده طولى نميكشد با يكدنيا حسرت از زحمت زندگانى رهائى مييابد و چنان كه در شماره اول نامه خود پيش‌بينى نموده جان شيرين را فداى حب وطن و قلم\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nآتش‌بار خويش ميسازد بالجمله قدغن ورود جرايد از خارج بايران و محدود گشتن مطبوعات داخلى درهاى آگاهى را به روى ملت بسته سرتاسر مملكت را دچار تاريكى و بيخبرى ميسازد .\r\nنفس‌ها در سينه‌ها تنگ دلها پريشان خاطرها افسرده بهار آزادى كلك و بنان در مرحله اول زندگانى بفصل خزان مبدل ميگردد .\r\nروزنامه معارف از زحمت مدافعه نمودن از اعتراضات همقلمان خارج خود خلاص مىشود نه تنها از اين زحمت خلاصى مييابد بلكه از زحمت زندگانى نيز آسوده گشته طولى نميكشد كه تعطيل شده اداره آن منحل و بلكه حوزه افتتاحيه نيز برهم مىخورد .\r\nمفتاح الملك كه تمام نظرش تحصيل رضاى خاطر اتابك اعظم است بديهى است در سياست اخير دولت كه نتيجه‌اش حصول ارتجاع و خاموش نمودن آتش آزادى افكار است نميتواند با مدرسه‌دارى و جريده‌نگارى از سياست موجود دولت استفاده نمايد اين است كه خود را از روزنامه و بلكه از حوزه معارف دور گرفته بىعلاقگى خويش را باينكار عملا هويدا ميسازد و اين در شوال 1318 مىباشد .\r\nمدرسه افتتاحيه در حال انحلال و باز بواسطه قسمتى از وجوه اعانه كه بدانجا تخصيص داده شده بامر وزارت معارف تا چندى صورتى از آن باقى و محل مصرف نمودن وجه مزبور ميگردد .\r\nمسلم است مفتاح الملك تا نارضائى اتابك اعظم را احراز نكرده باشد از رياست افتاحيه و اداره معارف با منافعى كه براى او دارد صرف‌نظر نمينمايد پس معارف جديد در اين وقت و در اين هنگامه ارتجاع خود را دچار مخالفت سياست دولت همان سياست سلطنت تزارى كه مانند كابوس مرگ به روى پيكر اين مملكت افتاده ميبيند تا چه اندازه بتواند در سايه قوت معنوى معارف و در پناه ميل باطنى شخص پادشاه و آزادى معارفخواهان حيات خود را محافظت نمايد .\r\nبعد از برهمخوردن حوزه افتتاحيه نير الملك وزير علوم دست و پايش گشوده‌تر گشته بر دخالت خود در مدارسى كه در تحت نظر حوزه افتتاحيه داير بوده ميافزايد بىآنكه بخواهد يا بتواند نواقص آنها را بر طرف نمايد .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nتنها مدرسه علميه در پرتو مراقبت مخبر السلطنه ترقى نموده كم‌كم تا يك اندازه برفع نواقص خويش كامياب ميگردد .\r\nمخبر السلطنه بعد از خارج شدن مفتاح الملك به كار معارف عمومى نيز بيش از پيش توجه نموده وزير علوم را مساعدت مينمايد صميميت نگارنده نيز با وى براى موفق شدن او بانجام خدمات معارفى بىاثر نميباشد بىآنكه انجمنى بنام انجمن معارف منعقد بشود\r\nدر اين حال قسمت ملى معارف جديد بدست اشخاص معارف‌پرور در اوج صعود و قسمت دولتى آن باستثناى مدرسه علميه در تاريكى سياست دولت در حضيض وقوف است .\r\n\r\nفصل سى و نهم ( دبستان دانش و فتنه مدرسه رشديه )\r\nپيش از اين نگارش يافت كه در مدرسه افتتاحيه با سرمايه‌ئى كه از ميرزا رضا خان ارفع الدوله گرفته ميشد عده‌ئى از اطفال بىبضاعت مجانا تحصيل و اطاق درس آنها دبستان ناميده ميشد ارفع الدوله بواسطه هياهوئى كه در ابتداى تأسيس دبستان به گوش وى ميرسيد از هرگونه مساعدت دريغ ننموده تصور مينمايد اساسى طرح شده كه خلل‌پذير نميگردد غافل از آنكه اساس آن منحصر است بلوحه‌ئى كه بر سر يكى دو اطاق از مدرسه افتتاحيه نهاده شده و اثاثيه مختصرى كه دارد .\r\nنگارنده گاهى بخاطر ميآورد بىاساسى اين مؤسسه را خاطرنشان مؤسس آن بنمايد و بملاحظاتى خوددارى مينموده .\r\nدر اين حال خبر برهمخوردن افتتاحيه و متفرق شدن شاگردان دبستان به گوش ارفع الدوله رسيده بىنهايت آزرده‌خاطر ميگردد .\r\nارفع الدوله در روسيه بتأسيس دبستان دانش پيرايه‌ها بسته اين مؤسسه را يكى از خدمات بزرگ ملى خود شمرده نزد خودى و بيگانه در اينموضوع رودربايستى شديد دارد در اينحال حاج حسين آقاى امين الضرب بسن‌پطرزبورغ رفته با ارفع الدوله ملاقات\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nو از روى معارفخواهى و يا بضميمه ملاحظه‌ئى كه از ارفع الدوله دارد خانه كوچكى از خانهاى خود را نياز دبستان مزبور مينمايد .\r\nيك روز جوانى كه او را نميشناختم بر من وارد شده ميگويد مرا مشير الملك بدينجا فرستاده خود نيز خواهد آمد ميپرسم براى چه ميگويد دبستان دانش را بشما ميسپارند مشير الملك ميآيد و پس از اظهار خشنودى از خدمات معارفى نگارنده اظهار ميدارد ارفع الدوله از سن‌پطرزبورغ بپدرم مشير الدوله مينويسد وضع دبستان دانش در مدرسه افتتاحيه و صورتى كه عاقبت به خود گرفته موجب سرشكستگى من در انظار داخل و خارج گشته حاج امين الضرب خانه‌ئى بدبستان نياز كرده از شما ميخواهم دبستان را در خانه ملكى تشكيل و اختيار آن را به شخص بىطمعى واگذاريد كه قصدش خدمت بمعارف بوده باشد و مخصوصا شما را نام برده و درخواست نموده زحمت اداره نمودن دبستان را قبول نمائيد و اين جوان را كه حسين خان نام و بستگى با ارفع الدوله دارد بناظمى دبستان بپذيريد .\r\nنگارنده از مشير الملك مهلت طلبيده تا با انديشه جواب گفته باشم يكى دو روز بعد از اين واقعه شرح ذيل را بمشير الملك مينويسم .\r\nدر موضوع دبستان دانش اسب خيال مرا بمرحله‌هاى در ظاهر دور و در باطن نزديك برده تا به اين مقام رسانيده كه بگويم شوق من بتوسعه مدارس ملى حاجت به بيان ندارد و لكن در اين مدت كه در كار معارف دخالت نموده تجربه‌ها آموختم و از مكر و كيد ارباب غرض و طمع ابتلاها يافته كه مرا سخت دچار زحمت و مرارت نموده امروز به خواهش شما و ارفع الدوله بدون هيچ اجر و مزد دنيائى قبول اين زحمت را نموده دبستان را تأسيس و قسمتى از وقت خود را مشغول اين كار مينمايم از كجا كه چون دبستان داير و منظم گشت ارباب غرض فتنه‌انگيزى ننموده و كار را به جائى نرسانند كه نه بتوانم آن را نگاهدارم و نه بتوانم آن را رها نمايم چنان كه در كار تأسيس مدارس ملى دچار همين ستمكاريها گشته زحمت بسيار ديده و كشيده‌ام خواهيد گفت اين كار غير از ديگر كارها و مؤسس آن غير از ديگر مردم است بلى و لكن اغراض خصوصى هم به حدى است كه عقل دورانديش را حيران ميسازد دخالت من در كار دبستان موكول\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nبه تحصيل اطمينان است كه در آتيه اسباب زحمتى فراهم نگردد - در جواب اين مكتوب دو خط يكى از مشير الدوله و ديگر از مشير الملك ميرسد و مرا بمساعدت خود در بر طرف نمودن هرگونه محذورى كه پيش آيد اطمينان ميدهند پس از حصول اطمينان بتأسيس دبستان شروع مينمايد .\r\nوزير علوم نميخواهد اثاثيه دبستان دانش از افتتاحيه خارج گردد نگارنده هم نميخواهد با وى مخالفت نمايد بالاخره بمساعدت مشير الدوله از اين مرحله گذشته دبستان داير ميگردد و بيفاصله بعد از داير شدن حسين خان ناظم كه نشناخته به اين خدمت گماشته شده دردسرى براى من توليد مينمايد كه زحمتش از زحماتيكه از ديگران رسيده كمتر نميباشد .\r\nاين شخص جوانى است قفقازى از آنجا فرارا بتهران آمده در قزاقخانه خدمت نموده در مقابل خطاها سياست‌ها ديده اكنون بيكار و پريشان مانده بالاخره ارفع الدوله از او سفارش نموده كه در دبستان دانش خدمتگذار بوده و از اينراه تحصيل معاش نمايد .\r\nدبستان دانش با اعضاء و شاگردان جديد از روى اساس صحيح داير شده هيچگونه نگرانى در كار آن نيست مگر نگرانى كه از اين جوان ناشناس دارم و هرچه بيشتر بر حال و كار او پىبرده مىشود نگرانى افزوده ميگردد و لكن چاره نيست بايد ساخت تا عاقبت چه بوده باشد - اما انجمن معارف بمناسبت دخالت من در كار دبستان بتوسط مشير الملك و بواسطه محرميت مشير الدوله پدر وى با صدر اعظم نگارنده فرصت را غنيمت شمرده از مشير الملك درخواست مينمايد انجمن معارف منحل شده را دوباره داير نموده در كليه كار معارف و رفع نواقص مدارس از طرف دولت توجهى مبذول گردد .\r\nنگارنده مشير الملك را تشويق مىكند بخصوصيت نمودن با مخبر السلطنه و داشتن جلسات مرتبى براى پيشرفت كار معارف خصوصا كه حوزه افتتاحيه برهم خورده و موانعى كه براى اجراى مقاصد بيغرضانه بود بر طرف گشته است .\r\nمشير الملك با مخبر السلطنه خصوصيت يافته مشير الدوله را نيز بر سر كار آورده در نتيجه سعى و كوششى كه مىشود شرحى بوزير علوم از طرف مشير الدوله نوشته مىشود كه انجمن معارف را با اعضاى معينى داير نمايد و در بحبوحه ارتجاع موفق شدن\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nبتشكيل انجمن مزبور كارى فوق العاده به نظر ميآيد وزير علوم نيز بعد از كوتاه شدن دست مفتاح الملك از كار معارف براى اينكه بار تمام مسئوليت بدوش وى نبوده باشد مايل است انجمنى مركب از اشخاص بيغرض كه مخالفتى با وى ننمايند با اجازه دولت داير گردد و اين در ماه ذى الحجة 1318 مىباشد .\r\nتشكيل انجمن موكول مىشود ببعد از عاشورا نگارنده با كمال مسرت از موفقيت بتجديد تشكيل انجمن معارف وظائف ماه ذى الحجة را در مدرسه سادات از طبع و نشر ورقه جمع و خرج و گرفتن جشن افتتاح در عيد غدير انجام داده انتظار تشكيل انجمن تجديد نظر نمودن در كليه كار معارف را دارد\r\nروز دوازدهم محرم هزار و سيصد و نوزده انجمن معارف در خانه نير الملك منعقد ميگردد اعضاى مجلس نير الملك وزير علوم رضا قليخان فرزند وى مخبر السلطنه مشير الملك و نگارنده پس از انعقاد مجلس كه رياستش طبعا با وزير علوم است من از تشكيل انجمن اظهار تشكر نموده ميگويم اميدوارم اين مجلس در راه معارف ما را به مقصد رسانيده گره از كار فروبسته ما بازنمايد زان پس شمه‌ئى از مفاسد مدارس موجود و نقايص آنها را بيان كرده بگرفتاريهاى شخصى خود اشاره مينمايم و همه از شنيدن بيانات من اظهار تأسف مينمايند .\r\nدر اين مجلس در موضوع اصلاحات معارفى مذاكرات شده نتيجه بجلسات ديگر مقرر ميگردد .\r\nاگرچه تجارب گذشته بايد به من فهمانيده باشد كه در مملكت بىاساس در دولت بىقانون در وزارت خارجه بىبنيان و بالجمله در ميان مردميكه هيچ‌چيز را شرط هيچ چيز نميدانند و بلفظ مسئوليت معنى نميدهند توقع نظم و ترتيب و رعايت حقوق و حدود داشتن شرط عقل نميباشد ولى از آنجا كه اميد در وجود نابود اين بنده بر نااميدى غلبه دارد و در كارهاى خير موانع را كمتر ديده به آنها اهميت نميدهم و از ديدن اندك مقتضى بسيار اميدوار ميگردم از تشكيل اين انجمن اميدوارى زياد به خود داده تصور مينمايم ميتوان به زودى قدمى رو بتوسعه معارف عمومى برداشته مزاج از صحت منحرف شده معارف را باز بدائره صحت و سلامت برگردانيم و بواسطه اين صفت در زحمت هستم .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nهر هنگام پيكى از تجربه‌هاى گذشته ميخواهد بر من وارد شده آيه يأسى بخواند او را رد نموده با خود ميگويم فلان مجلس كه بىنتيجه ماند بواسطه وجود فلان شخص بود كه اكنون وجود ندارد يا فلان كار كه عكس مقصود نتيجه بخشيد بفلان علت بود كه اكنون بر طرف گشته است خلاصه آنكه در هر كار مرغبات براى خود ميچينم نويدها بخويشتن مىدهم كه اينمرتبه بر خلاف گذشته اقدامات نتيجه مطلوب خواهد داد اساس اين كار كه سرمايه سعادت است روى بنيان خلل‌ناپذير گذارده مىشود تن ناتوان من از زير فشار سنگينى اين بار گران درآمده نفس راحتى خواهم كشيد گرفتاريها و خسارتها پايان خواهد يافت و اوقات من كه اكنون صرف معارضه با دشمنان دوست‌نماست بنگارش كتابهاى زيبا باسلوب تازه كه نورسان را به كار آيد و مكاتب را رونق افزايد مصروف خواهد گشت .\r\nيك هفته را با اين نويدها گذرانيده روز پنجشنبه نوزدهم محرم 1319 مجلس دوم در خانه نير الملك منعقد ميگردد .\r\nنگارنده ميخواهد عنوان دولتى و ملتى را از سر مدارس برداشته همه را يكى نموده و در تحت دستور واحد درآورد و خود حاضر گشته از اختصاص چند مدرسه بخويش صرف‌نظر نموده اختيار آنها را هم بانجمن وابگذارد چهار مدرسه دولتى نيز بانجمن سپرده مىشود چند مدرسه ملى ديگر هم بسعى اشخاص تأسيس گشته از انجمن تبعيت نمايند .\r\nمخبر السلطنه در اين رأى با من موافقت مينمايد وزير علوم هم مخالف نميباشد و لكن مديران مدارس ملى تمكين نمينمايند سعى و كوشش‌ها در اين راه بىنتيجه ميماند و بالاخره مقرر ميگردد چهار مدرسه دولتى و چهار مدرسه اختصاصى نگارنده با يكديگر اتحاد نموده در تحت يك نظم و ترتيب داير بوده باشد در صورتى كه مدارس دولتى از وجوه اعانه دولت و ملت مدد ميگيرد و مدرسه‌هاى من از وجوه مزبور بهره‌ئى ندارند با وجود اين نگارنده حاضر ميگردد براى پيشرفت كار معارف زحمات مجانى خود را بعنوان انجمن معارف مداومت داده بىآنكه از وجوه اعانه براى صندوقهاى مدارس خود استفاده نموده باشد .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nبالجمله در سه جلسه انجمن كه در ماه محرم منعقد مىشود با اميدوارى از حد بيرون با مخبر السلطنه و مشير الملك متحد الفكر دستورى براى كليه مدارس از تنظيمات داخلى و تعليمات عمومى نوشته مصمم ميشويم هشت مدرسه را در تحت آن تنظيم درآورده مديران چند مدرسه خارج از انجمن را باشتراك و اتحاد تشويق نموده بحسن موافقت دعوت نمائيم .\r\nبديهى است اين اقدامات نام انجمن را كه مدتى است متروك مانده تجديد و همهمه تازه‌ئى در دايره معارف توليد مينمايد دشمنان معارف كه تصور مينمودند ارتجاع حاصل شد ستاره آزادى مطبوعات غروب نمود خورشيد معارف جديد ناپديد گشت يعنى چند مدرسه نورس منحل و اين بساط به كلى برچيده شد اكنون كه همهمه تنظيمات جديد در مدارس و اقدامات بنام انجمن معارف تجديد مطلع نموده آنها را بهيجان آورده به اقدامات مخالفت‌كارانه خود ميپردازند .\r\nروز بيست و هشتم محرم جلسه چهارم انجمن معارف منعقد ميگردد . مشير الملك در آمدن تأخير نموده اندكى موجب نگرانى مىشود گرچه تصور مىشود كه مشير الملك بتوسط پدرش بميدان صدر اعظم رفته تا مساعدتى از وى در توسعه معارف طلب نمايد و شايد اين تصور نيز بىاساس نبوده باشد و لكن نتيجه مثبت خواهد بود يا منفى معين نيست در اين حال مشير الملك وارد شده مخصوصا پهلوى نگارنده مينشيند با حال پرملال آهسته ميگويد با ما همراهى نميكنند از اين اقدامات خرسند نميباشند من نيز بعد از اين به اين مجلس حاضر نميگردم .\r\nبديهى است شنيدن اين سخن بر من چه اندازه ناگوار مىباشد مطلب در مجلس آشكار نميشود مخبر السلطنه كدورت خاطر مرا بضميمه مأيوسى كه از وجنات احوال مشير الملك هويداست احساس نموده مجلس را به زودى خاتمت داده متفرق ميگرديم مخبر السلطنه از مأيوسى و استعفاى مشير الملك مستحضر و با نگارنده در ملالت شركت مينمايد . انجمن معارف در اين تجديد حيات بىآنكه باندك اصلاحات موفق گشته باشد منحل ميگردد .\r\nنگارنده به ترتيب كار مدارس خود مشغول و مخبر السلطنه نيز مدرسه علميه را اداره\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nو در كار معارف وزير علوم را مساعدت مينمايد تا سياست دولت چه اقتضا كند و عاقبت كار معارف بكجا منتهى گردد .\r\nدر اين ايام خودسرى و بداخلاقى ناظم مدرسه ادب كه بصرافت طبع خود يا بتحريك مخالفين ساز مخالفت آغاز كرده اسباب دردسر بزرگى براى من فراهم مىكند كه صدمه روحانيش براى من كمتر از صدمات گذشته نميباشد بعلاوه شخص مزبور كه خالى از فتنه‌انگيزى نيست و در ظاهر خداپرستى و تدين مينمايد اسباب زحمت و گرفتارى براى جمعى از وطن‌پرستان فراهم ميآورد .\r\nشرح مطلب آنكه خانبابا خان قجر ناظم مدرسه ادب در تعقيب اقدامات مخالفت كارانه خود مدرسه ادب را ترك كرده ناظمى مدرسه رشديه را اختيار مينمايد و يا آنكه مدير رشديه كه به جهت غير معلومى از نگارنده مكدر شده او را به خود و بمدرسه رشديه جلب كرده نصيحت مرا كه از شر اين شخص اجتناب بايد كرد نميپذيرد .\r\nاتفاقا بعد از عزل امين الدوله جمعى از بيداران و تجددخواهان بر ضد رياست امين السلطان و موافق با تجديد رياست امين الدوله سرا اجتماعاتى دارند و بيشتر محل اجتماع آنها مدرسه رشديه است بواسطه انتسابش با امين الدوله و بودن بعضى از بيداران و تجددپروران در اطراف اين مؤسسه بديهى است در آن اجتماعات نام اتابك اعظم به خوبى برده نميشود خانبابا خان كم‌كم از مذاكرات مجلس مزبور آگاه مىشود و اشخاص ضد اتابك يا مساعد امين الدوله را ميشناسد .\r\nاز طرف ديگر جمعى از رجال دولت هريك بيك غرضى بعضى فقط بضديت با اتابك بعضى بهواخواهى از امين الدوله بعضى بطرفدارى از عبد الحسين ميرزاى فرمانفرما كه اوائل دولت حاضر چنان كه در فصل 29 نگارش يافت مبغوض گشته و در بغداد اقامت نموده است و بعضى بخصوصيت با حكيم الملك كه با اتابك طرف و داعيه رياست دارد دست بدست يكديگر داده در مخالفت با اتابك اتحاد نموده پاى جمعى از روحانىنمايان را بميان آورده اعلانات ژلاتينى منتشر ميكنند و در بدگوئى از اتابك افراط مينمايد بطوريكه اتابك را پريشان‌حواس نموده با تمام قوت و قدرت خود درصدد پىبردن بمركز اين نشريات برميآيد .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nدر اينحال يكى از روحانىنمايان طماع كه با اين جمع هم قسم شده خود را باتابك رسانيده در مقابل استفاده مختصرى اسرار رفقاى خويش را فاش و هركس را شناخته معرفى مينمايد و بامر دولت جمعى از آنمردم از رجال معتبر و غيره گرفتار و تبعيد ميگردند .\r\nگرچه حوزه مدرسه رشديه كه قسمت عمده آن را اشخاص تجددخواه واقعى تشكيل ميدهند و كمتر اغراض شخصيه در آنجا ديده مىشود چندان دخالت در كارهاى تبعيدشدگان ندارد لكن بتهمت و بخطر از همه نزديكتر مىباشد بواسطه دشمنى خصوصى اتابك با مؤسس رشديه و بسيارى از آن اشخاص تجددخواه آزادىطلب كه در آن حوزه ديده ميشوند .\r\nاينجاست كه فطرت ناظم جديد رشديه بروز كرده اعضاى حوزه رشديه را يكايك بهر وسيله‌ئى هست باتابك معرفى مينمايد و حكم گرفتارى آنجمع بنظميه صادر ميگردد .\r\nرياست نظميه در اينوقت با آقا بالا خان وكيل الدوله است از تربيت‌يافتگان كامران ميرزاى نائب السلطنه و از اشخاص بدسابقه و بىعاطفت .\r\nرئيس نظميه به عادت عهد ناصر الدين شاه ببدترين صورت اين حكم را بموقع اجراء ميگذارد و شبانه بخانهاى مردم ميريزد آقا سيد حسن كاشانى را كه برادر مدير حبل المتين و شخص وطن‌خواه تجددپرورى است گرفته محبوس ميسازد شيخ يحيى كاشانى را كه نويسنده زبردستى است گرفتار نموده تبعيد مينمايد مدير رشديه فرار كرده در مأمنى تحصن ميجويد و در همين شب ميرزا محمد عليخان نام از سادات محترم جوان بيست و پنج ساله كه داراى احساسات سرشار وطنخواهى است در تعقيب ورود مأمورين نظميه به خانه او خود را از بام به زير انداخته ترك جان ميگويد .\r\nحدوث اين واقعه اهالى دار الخلافه را عموما و تجددخواهان را خصوصا باضطراب افكنده هيچكس در خانه خود ايمن نيست و چه فجايع در ضمن اين كار رويداده كه شرحش موجب اطناب است .\r\nدر اين واقعه باز خطر بنگارنده نزديك ميگردد و مرا هم جزو مخالفين اتابك و طرفداران امين الدوله معرفى نموده‌اند و لكن خداوند محافظت فرموده از ميان هياهوها كه از بدخواهان بلند و تحريكها كه براى گرفتارى من مىشود بسلامت سر برون آورده\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nنميگذارد اين انقلاب بمدارس عموما صدمه برساند و معارف دچار زحمت گردد .\r\nبعد از گذشتن اين قضيه هولناك مدير رشديه بر خبط و خطاى خود در پناه دادن بخانبابا خان پىبرده از او اجتناب مىكند افسوس كه دير خبردار شد و شد آنچه نبايد بشود بالجمله حدوث اين واقعه و كشته شدن بعضى از بيداران و گرفتار گشتن جمعى از آنها و برهمخوردن حوزه‌هاى مخالف اتابك به ظاهر بر قدرت او افزوده از قوت مؤسسات جديد كه عمده آنها مؤسسات معارفى است ميكاهد .\r\nانجمن معارف كه وجود خارجى ندارد كسى هم بصرافت انعقاد آن نيست مدارس دولتى در حال زار و بدست بىترتيبى شديد گرفتار مدارس ملى بواسطه حوادث واقعه و تنگدستى مؤسسين و بسبب اغراض كه هر روز در هريك از آنها بصورتهاى مختلف بروز كرده بر پريشانى آنها ميفزايد در حال يأس و نااميدى استبداد حكومت روزبروز در ازدياد و تنها چيزى كه در برابر استبداد مزبور و ضديت ظاهرى و باطنى دولتيان با معارف مانع است كه اين اساس را درهم پيچد همان نارضائى باطنى شاه است از برهم خوردن كار معارف چونكه در خارجه و داخله تأسيس معارف موجب ستايش او شده است و ديگر ملاحظه بدنمائى شديد در انظار بيگانگان كه در برهم زدن اساس معاف روى خواهد داد بهر صورت تاريكى موحش احاطه كرده معلوم نيست از كجا روشنائى اميدى تابش نمايد .\r\n\r\nفصل چهلم فتنه جديد و رايحه اميد\r\nواقعه تازه‌ئى كه باز براى من اسباب زحمت فراهم مىكند فتنه‌ايست كه بدست حسينخان ناظم دبستان دانش روى ميدهد .\r\nحسينخان كه تازه متأهل شده عيال خود را آزار بسيار مينمايد مكرر او را مىزند جامه‌هايش را در آتش ميسوزاند و از ارتكاب هر كار بد دريغ نميدارد و توقع دارد چون وابسته به من است در كارهاى شرارت‌آميز او با وى همراهى نمايم و چون مساعدت مرا با خود نميبيند بناى مخالفت را ميگذارد و بالاخره دبستان را ترك كرده در هر انجمن\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nو بلكه در كوچه و برزن از من بدگوئى مينمايد حسينخان هركجا مينشيند ميگويد شبنامه‌هائى كه بر ضد دولت و صدارت نوشته مىشود بدستور فلانى است بمشير الدوله وزير خارجه مينويسد نويسنده شبنامه‌ها را پيدا كرده و ميتوانم ثابت نمايم كيست و چون او را باستنطاق ميآورند اندك دليل هم بر مدعاى خود در دست ندارد .\r\nدر خلال اين احوال ارفع الدوله بتهران ميآيد از ملاقات او مشعوف ميشوم\r\nارفع الدوله مردى باادب است و رسوم معاشرت را نيكو ميداند و از زحمات من در كار معارف عموما و در كار دبستان خصوصا اظهار مسرت و امتنان مينمايد .\r\nحسينخان معلوم الحال به او متوسل شده از او نااميد گشته است از اينجهت در كمر عداوتى كه براى من بميان بسته بود ارفع الدوله را هم شريك ميسازد با رفقاى خود كه دشمنان من باشند پيوند كرده از آنها كمك حالى و مالى ميگيرد .\r\nروزى شخصى بر من وارد مىشود كه او را نميشناسم تقريبا پنجاه ساله با قامت بلند در لباس نوكرى لهجه‌اش تركى از من سراغ مرا ميگيرد ميپرسم با او چكار دارى ميگويد طفلى دارم ميخواهم او را بمدرسه ادب بسپارم آمده از او سفارشنامه‌ئى بگيرم ميگويم آن منم شخص وارد نگاههاى حيرت‌آميز به من نموده مينشيند و سخنى نميگويد تا وقتى كه حاضرين ميروند و تنها مىشود ميگويد مسئله طفل بمدرسه سپردن بهانه بود آمدم شما را ببينم و بشناسم و از شما بپرسم حسينخان ايروانى را ميشناسيد ميگويم بلى ناظم دبستان بود مدتى است خارج شده ميپرسد براى چه خارج شد شرح حال او را حكايت ميكنم و او پىدرپى ميگويد سبحان اللّه خدايا پناه ميبرم به تو ميپرسد شما با مفتاح الملك چه كرده‌ايد ميگويم مهربانى ميگويد پس چرا از شما دلتنگ است ميگويم ميان او و احتشام السلطنه در كار معارف كدورت شد من با احتشام السلطنه كه طمعى بوجود معارف نداشت همراهى كردم او دلتنگ شد حالا كه دبستان دانش را هم از او گرفته و به من داده‌اند لابد رنجيدگى خاطرش بر زيادت شده باز ميگويد سبحان اللّه پناه ميبرم به خدا ميپرسد آيا ممكن است ارفع الدوله به منزل شما بيايد و من او را اينجا ملاقات نمايم داستان خطرناكى است به او بگويم ميپرسم چه داستانى ميگويد داستانيكه شايد صد هزار تومان بوى ضرر برسد سفارت كبراى او باستانبول برهم بخورد وزير\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nمختارى ميرزا حسنخان مشير الملك بسن‌پطرزبوغ تغيير كند براى شما و امين الضرب هم بىخطر نباشد .\r\nاصرار ميكنم مطلب را بگويد نميگويد بالاخره از من تقاضا مىكند او را كتبا بارفع الدوله معرفى نمايم نامش را ميپرسم ميگويد امين تبريزى يكى دو روز در انجام خواهش وى تأخير مىشود بواسطه آنكه اصل قضيه را نميدانم و ترديد دارم وساطت من در اين كار صلاح باشد يا نه دو روز بعد از اين واقعه ميرزا مهديخان ممتحن الدوله با حال پريشان لعنت بر پدر و مادر مردم كنان بر من وارد شده مينشيند و ميگويد خدا صاعقه‌ئى از آسمان بفرستد ما مردم را بسوزاند كه نه دين داريم نه مروت نه انصاف ميپرسم چه شده ميگويد خبر بد ببوم بازگذار بعد ميگويد چيزى نيست همينقدر آمده‌ام بگويم ارفع الدوله دربار مرا ديد و گفت فورا برو منزل فلانى و بگو رقعه‌ئى به من نوشته از مداخله در كار دبستان استعفاء نمايد بديهى است من از شنيدن اين خبر باطنا دلتنگ ميشوم و ميفهمم سبب هرچه هست مربوط است با مذاكرات امين تبريزى ولى در ظاهر به روى خود نياورده وعده مىدهم به زودى استعفاءنامه را بفرستم از يك طرف اين قضيه رخ ميدهد كه نميدانم علتش چيست و عاقبتش بكجا ميانجامد و از طرف ديگر بعد از مدتى كه امور مالى مدارس مختل بوده چند روز است با صراف معتبرى قرار دادوستد نقدى داده‌ام و ميخواهد خيالم از اين بابت آسوده گردد در همين حال مكتوبى از صراف مزبور ميرسد مضمونش اينكه چون عزم مسافرت دارم ميترسم صرافخانه در غياب من نتواند درست از عهده انجام رجوعات شما برآيد لهذا همين امروز بايد حساب ما تفريق گردد .\r\nاين خبر غير مترقب بيش از خبر اول خاطر مرا پريشان مىكند خصوصا كه نميدانم اين قضايا باهم چه ارتباط دارد منشاء آنها چيست و دشمنان من چه نيرنگ تازه‌ئى زده و چه نتيجه خواهند گرفت خلاصه با حال دلتنگى استعفانامه خود را از دخالت در كار دبستان نوشته براى ارفع الدوله ميفرستم و دو روز جواب نميرسد .\r\nروز دوم طرف عصر ميرزا امين تبريزى باز ميآيد و ميپرسد چه كردى حقيقت امر را به او ميگويم كه چون اصل مسئله را نميدانستم در اقدام به آن كار دست نگاهداشتم\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nميگويد حالا آمده‌ام اصل قضيه را بيان نمايم .\r\nچند شب پيش در بازارچه عباسعلى در دكان عطارى نشسته بودم ديدم جوانى بلندبالا در لباس نوكرى از عطار تقاضا كرد براى او عريضه‌ئى بنويسد عطار پرسيد بكه مينويسى گفت باتابك اعظم جوان شروع به گفتن كرد و عطار به نوشتن و من به گوش فرا دادن چونكه بنظرم عجيب آمد باتابك نوشت اعلانها و شبنامه‌هائى كه بر ضد شما منتشر گشته نويسنده آنها را ميشناسم و مسوده‌هاى آنها را ميدانم كجاست اجازه بدهيد براى شما بياورم من ناظم دبستان دانش بودم و از خيالات ارفع الدوله از پيش آگاه وقتى در سن‌پطرزبورغ بود مرا بتهران فرستاد كه براى او راپرتهاى اينجا را بفرستم تمبر پست روسى به من داد كه نوشتجات خود را با آن تمبرها به پستخانه بدهم تا برسيدنش مطمئن باشد شاهد صدق عرض من آنكه يكى از آن تمبرها را با مكتوبى كه ارفع الدوله با خط خود به من نوشته جوف عريضه ميفرستم ملاحظه فرمائيد ارفع الدوله در سن پطرزبورغ و حاج ميرزا يحيى دولت‌آبادى و حاج حسين آقا امين الضرب در تهران باهم همدست شدند و ببعضى از عمليات پرداخته مشير الملك هم سرش داخل اينكارهاست حالا كه ارفع الدوله بتهران آمده با يكديگر مجلس محرمانه دارند از كار آنها غافل مشويد چون فهميدند من به حال و كار آنها پىبردم مرا از دبستان بيرون كردند ارفع الدوله هم با اينكه من به او بستگى دارم مرا از خود دور كرد محض خدمت بوجود مبارك اين عريضه را عرض كردم ديگر امر امر مبارك است .\r\nامين ميگويد جوان سر پاكت را بنام اتابك نويساند اجرت عطار را داد و روانه شد ديدم افسانه عجيبى بود با خود گفتم اين مرد بدنفس كه بود اگر آنچه گفت حقيقت بود كه دور از عقل و دانش اشخاص است و اگر دروغ بود كه دور از انصاف و مروت است بالجمله نتوانستم خوددارى كنم برخاسته رفتم به او رسيدم و گفتم نام شما چيست گفت حسينخان - اين عريضه كه نوشتهء غريب است آيا صحيح است آنچه گفتى گفت چرا صحيح نباشد گفتم ارفع الدوله و مشير الدوله و امين الضرب را ميشناسم آنها اهل اينكارها نيستند ولى يكنفر ديگر را كه نام بردى نميشناسم كيست و چكاره و در چه لباس است از شما معرفى كرد و نسبتهاى غريب و عجيب بشما داد منزل شما را\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nنشانى گرفتم و بالاخره گفت چون اين شخص مرا از دبستان بيرون كرده و آنها كه ميبايد از من حمايت كنند نكردند منهم اين عريضه را نوشتم تا كار همه را خراب كنم و بدانند با من نبايد اينطور رفتار كرده باشند گفتم بىانصاف از خدا بترس از خيال دادن اين عريضه منصرف باش گفت برو خدا كيست من حالا نان ندارم بخورم آدم گرسنه نه دين دارد نه ايمان اين بود كه عزم كردم ارفع الدوله يا مشير الملك يا امين الضرب را ملاقات كرده شرح واقعه را بيكى از آنها بگويم و هم به خيال افتادم شما را پيدا كرده بشناسم و بدانم اين حرفها كه در حق شما زده است چه صورت داشته آمدم شما را ديدم تعجب كردم چگونه به اين شخص اين گونه نسبتها را ميتوان داد از اينجا بيرون رفتم محض رضاى خدا تمام واقعه در دكان عطارى و آنچه را كه از حسينخان شنيده بودم كتابچه نوشته صبح زود بردم درب پارك اتابك اعظم ارفع الدوله آمد سوار شود به او دادم يقين دارم باتابك خواهد داد كه اگر عريضه حسينخان را خوانده باشد اين شرح‌حال را هم بخواند بعد از شنيدن اين كلمات در حق او دعا كردم و وعده تلافى دادم و رفت .\r\nعريضه حسينخان باتابك اعظم ميرسد و متغير ميگردد عريضه را بارفع الدوله ميدهد و ميپرسد چه حكايت است ارفع الدوله شرح كار دبستان و دخالت من و تقلبات حسينخان را نقل مىكند اتابك از روى دلتنگى ميگويد در اين شهر كسى ديگر نبود مدرسه‌ات را به او بسپارى اين مذاكره سبب مىشود كه ارفع الدوله آن پيغام را بتوسط ممتحن الدوله به من ميدهد اتفاقا استعفانامه من و كتابچه ميرزا امين تبريزى هردو بدست ارفع الدوله آمده آنها را باتابك ميدهد اتابك در آخر شب در جزو نوشتجات اين دو نوشته را ميخواند و همانوقت شب مشير الدوله و ارفع الدوله را طلبيده باهم صحبت ميدارند در نتيجه مقرر ميگردد مشير الدوله با اظهار مهربانى به من بنويسد استعفاى شما از كار دبستان پذيرفته نميشود من از اين وقايع بىخبر هستم و اگرچه خلاصى از كار دبستان موجب راحتى من است ولى بملاحظه كار مدارس جديد و دست‌آويزى كه بدست دشمنان ميآيد با نهايت كدورت خاطر انتظار رسيدن جواب استعفانامه را دارم در اين حال چنان صلاح ميبينم شبانه به منزل مشير الدوله رفته از او تحقيق كنم مطلب چه بوده و بكجا رسيده است مشير الدوله را ملاقات نموده ميگويم و جواب ميشنوم\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nكه غير از استعفاى شما خبرى ندارم ظاهرا بايد از طرف اتابك اعظم صحبتى شده باشد و گرنه ارفع الدوله بصرافت طبع خود چنين كارى نميكرد .\r\nمشير الدوله از من ميخواهد كه من خود اتابك اعظم را ملاقات كرده اگر رنجشى از من دارد يا بدگمانى حاصل نموده بر طرف سازم فرداى اين شب ممتحن الدوله پيغام ارفع الدوله را ميآورد كه آن اظهار من از روى مصلحت بود و گذشت جواب خط شما از وزارت خارجه ميرسد بپذيريد و اگر رد كنيد موجب ملالت من خواهد بود ميپرسم مطلب چه بوده كه اين نتيجه گرفته شده است ميگويد ديشب اتابك اعظم و مشير الدوله و ارفع الدوله صحبت طولانى كردند و آن هردو نزد اتابك نسبت بشما اظهار دلسوزى نمودند و ارفع الدوله باتابك گفته بود ممتحن الدوله ميگويد در اين صدمات كه بر فلانى در راه خدمت به وطن وارد مىشود دل كافر به حال او ميسوزد و مراد دل خودش مىباشد به حمد اللّه غائله رفع شده شما آسوده‌خاطر باشيد تعجب كردم مشير الدوله تا پاسى از شب گذشته ديشب در منزل خود بوده چگونه مىشود اتابك را ديده باشد ممتحن الدوله رفت و من بانتظار جواب خط خود از وزارت خارجه ماندم جواب رسيد نوشته بود استعفاى شما رسيد قبول نميكنند و بايد كماكان دبستان بدست شما باشد و معلوم شد در آخر شب كه اتابك كتابچه ميرزا امين تبريزى را خوانده همانوقت مشير الدوله و ارفع الدوله را طلبيده و آن مذاكرات كه نتيجه‌اش اظهار مهربانى اتابك نسبت به من و نپذيرفتن استعفا از كار دبستان بوده است بميان آمده خلاصه فرداى آن روز ميروم اتابك اعظم را در خلوت ملاقات ميكنم و ميگويم چند سال است در كشمكش ما با ظل السلطان بعد از فضل الهى بمرحمت شما ما از شر او محفوظ مانديم حالا دليل ندارد كه بدون سبب از من مكدر باشيد اتابك ميگويد از كجا فهميده‌ايد من از شما مكدر شده‌ام ميگويم از احوال پى ميبرم ميگويد خير من كدورتى ندارم مردم مفسد و بدذاتند همانطور كه از من بشما بد گفته‌اند از شما هم به من صحبتها داشته‌اند چنان كه من گوش نداده اعتنا نكرده‌ام شما هم اعتنا نكنيد ميگويم كار مدارس جديد مغشوش است جواب ميدهد ميدانم ميگويم اين كار بزرگ را چرا تحت نظر خود نميگيرد براى نام نيك ابدى شما چه كار بهتر از اصلاح كار معارف خواهد بود چرا مردم بگويند چون\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nاين كار را ديگرى بانى بوده شما نميخواهيد سر بگيرد و نگويند چون كار بزرگى است شما هم ميخواهيد به آن كمك برسانيد ميگويد از اين حرفها هم ميزنند ميگويم بلى جواب ميدهد چه كارى شده است كه من نخواسته‌ام به آن مساعدت كنم بنائى است بىاساس و به روى خاكستر و مرادش بىقانون بودن دولت است ميگويم از دست اشخاص ناتوان همين ساخته بوده است كه كرده‌اند شما توانا هستيد پايه‌اش را محكم نمائيد و اگر حقيقة ميل نداريد من در كار معارف مداخله كنم يا صلاح نميدانيد صريح بفرمائيد من از اينجا كه ميروم اسم مدرسه را نميآورم زيرا كه ميدانم بر خلاف ميل و رضاى شخص اول مملكت در اينكارها اقدام نمودن بىنتيجه خواهد ماند اتابك اظهار مهربانى مينمايد و زحمات مرا در كار معارف تصديق و تقدير كرده ميگويد سفر مختصرى در پيش است بعد از چند روز شما و مشير الدوله را ميطلبم و قرارى در اين كار مىدهم كه شما هم بتوانيد خدمات معارفى خود را ادامه بدهيد .\r\nملاقات اتابك اعظم خاطر مرا مسرور مىكند و به خود نويد مىدهم كه رسيدن بآرزوها نزديك خواهد بود .\r\nدر آن مجلس كه با مشير الدوله اتابك را ملاقات خواهيم كرد هرچه ميدانم ميگويم و هرچه ميخواهم ميطلبم و اگر تمام مقاصدم انجام نشود لااقل قسمتى از آن انجام داده خواهد شد و اين قدمى است كه رو باصلاح كار معارف برداشته مىشود .\r\nبعد از چند روز انتظار روز دهم رجب 1319 ه از مشير الدوله خطى ميرسد مينويسد فردا عصر جمعه يازدهم در پارك اعظم براى اصلاح كار مكاتب مجلسى منعقد خواهد بود شما را هم به آن مجلس دعوت مينمايم .\r\nچون ميفهمم اين مجلس خصوصى نيست نگران ميمانم و از مشير الدوله علت خصوصى نشدن آن را ميپرسم جواب ميدهد ترتيبى پيش آمد كه ناچار ميبايد در اين مجلس جمعى از وزراء و رجال دولت حاضر باشند هر مطلبى را كه ميدانيد بايد قبلا اتابك اعظم مسبوق باشند بنويسيد و به من برسانيد اين است كه كتابچه‌ئى ترتيب داده اوضاع مكاتب را با نظريات خود در اصلاح آنها در آن درج نموده تا آخر شب بمشير الدوله ميرسد و بدست اتابك اعظم مىرساند .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nمجلس پارك منعقد ميگردد اتابك پيش از وقت بانتظار نشسته سى نفر تقريبا از وزراء و رجال وارد شده مينشينند اتابك از طرف اعليحضرت ابلاغ مىكند كه من در پيشرفت كار معارف بيش از هر كار كوشش نمودم و ليكن اغتشاش كار معارف بدرجه‌ئى رسيده كه نزديك است من هم منصرف گردم مدرسه بايد باشد و ليكن در تحت نظم و ترتيب انعقاد اين مجلس براى ابلاغ فرمايش ملوكانه و شور در اصلاح كار معارف است .\r\nاتابك اعظم از نير الملك وزير علوم تمجيد مىكند كه آدم خوبى است ولى وزارت علوم او را من كه پسند نميكنم شايد خودش هم نپسندد وزير علوم بايد مجلس منظمى داشته باشد كه لااقل بيست و چهار نفر در آن عضو باشند در هفته دو مرتبه منعقد گردد در كار معارف شور كنند و وزير علوم نتيجه مشورت آنها را اجراء نمايد وزير علوم معاونى لازم دارد كه او را كمك كند و نگذارد كار مدارس بهرج‌ومرج بكشد هر وقت محتاج بتقويت دولت شدند به من اظهار كنند اگر لازم بعرض همايونى است بعرض برسانم اگر لازم بمذاكره با وزراء است مذاكره كنم و با وزارت معارف همراهى نمائيم .\r\nچون بناست همين دو روزه پسر و برادرزاده اتابك اعظم كه هردو طرف تعلق خاطر او هستند براى تحصيل باتفاق ارفع الدوله باروپا بروند اتابك در ضمن صحبت ميگويد بعضى تصور ميكنند من با توسعه معارف همراه نيستم و حال اينكه كمال ميل را دارم و گرنه چرا اطفال خود را با علاقه‌ئى كه شايد به آنها دارم براى تحصيل بفرنگ ميفرستادم اما چكنم اين كار هنوز به صورت بازى است هركه سر از خواب برميدارد و بيكار است بفكر تأسيس مدرسه ميفتد و براى مردم آبرومندى كه در اين كار دخالت كرده‌اند اسباب بىآبروئى فراهم ميآورد مثلا اين آقا و اشاره بنگارنده مىكند براى معارف از روى شوق زحمت ميكشد يك وقت نااهلى را از مدرسه بيرون مينمايد بناى هتاكى را نسبت به او ميگذارد چرا بايد اينطور باشد آقايان وزراء كدام يك از شما هستيد كه پسرى يا برادرزاده‌ئى در فرنگ نداريد يا نميخواهيد بفرستيد اگر ما مدرسه خوب و منظم ميداشتيم چرا همينجا تحصيل نميكردند چون انعقاد اين مجلس براى اصلاح كار معارف است لهذا اول بايد وزارت علوم تشكيل داد مجلس مشورت براى او درست كرد تا آن مجلس كتابچه‌هاى راجع بمعارف را بنويسد و بهتر اين است كه يكى از\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nنظامنامه‌هاى فرنگ كه براى ترتيب وزارت علوم نوشته‌اند ترجمه شده جرح و تعديل لازم بشود و از آن قرار رفتار نمايند همه تصديق ميكنند ترجمه و تهيه نظامنامه به عهده وزير علوم مقرر مىشود براى جلسه ديگر روز جمعه بعد تعيين و مجلس پايان مييابد .\r\nانعقاد اين مجلس با اين مذاكرات و خصوصا كه ادامه خواهد داشت موجب مسرت و اميدوارى تمام معارفخواهان مىشود و تصور ميكنند اين دفعه كار معارف اساس خواهد يافت هرج و مرجى كه در تأسيس مكاتب ملى شده است بواسطه دخالت دولت به كلى بر طرف خواهد گشت نگارنده هم از همه اميدوارتر ميگردد خلاصه مجلس دويم رسمى معارف از جمعه هيجدهم رجب 1319 به يكشنبه بيستم افتاده در پارك اتابك منعقد ميگردد .\r\nدر اين مجلس از وزراء و رجالى كه در مجلس اول بودند جمعى حاضر نميگردند ولى اتابك اعظم حاضر شده كتابچه‌ئى كه از طرف وزارت معارف تهيه گشته ميخواند و ميگويد من كه پسنديدم تا وزراء بيايند ببينم آنها چه ميگويند و بالاخره مقرر مىشود وزير علوم كتابچه را بدربار برده بتوسط اتابك اعظم بدستخط همايون موشح سازد مجلس منقضى ميگردد در پايان اين مجلس اتابك اعظم بحاضرين ميگويد روز پنجشنبه بيائيد يعنى هر پنجشنبه بيائيد تا اين كار تمام بشود .\r\nروز پنجشنبه بيست و چهارم رجب 1319 مجلس سيم رسمى معارف در پارك اتابك اعظم منعقد ميگردد .\r\nنير الملك كتابچه موشح بدستخط همايون را ميآورد و پيش از آمدن اتابك اعظم بدست وزراء و رجال ميدهد ميخوانند محمد ابراهيمخان معاون الدوله اعتراض مىكند چرا سه مدرسه را از اداره وزارت معارف خارج كرده‌اند و از هيچكس جوابى نميشنود سه مدرسه كه استثناء شده مدرسه سياسى است كه با وزارت خارجه است مدرسه نظامى است كه با وزارت جنگ است و مدرسه فلاحت كه جزء حكومت تهران مىباشد اولى را بملاحظه مشير الدوله وزير خارجه دومى را بملاحظه وجيه اللّه ميرزاى سپهسالار و سيمى را بملاحظه عين الدوله حاكم تهران استثناء كرده‌اند .\r\nاتابك اعظم حاضر مىشود مجلس منعقد ميگردد ولى پيداست كه اتابك حالت انتظار و نگرانى دارد و نگرانى مزبور بواسطه حاضر نشدن عين الدوله و امير خان\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nسردار است ( وجيه اللّه ميرزا ) اين دو برادر در مجلس پيش حاضر نشدند و آنها اكنون قوىترين دشمنان اتابك اعظم ميباشند چنان كه در فصل 23 اشاره شد اين دو برادر روزوشب بر ضد او كار ميكنند شاه هم از آنها ملاحظه دارد و ممكن است بر انعقاد اين مجلس معارفى كه رنگ ملى به او داده مىشود و از سنخ كارهاى امين الدوله است پيرايه بسته به اين بهانه هم بتوانند نزد شاه از اتابك اعظم كارشكنى نمايند اين است كه هرچه آمدن آنها ديرتر مىشود بر نگرانى و اغتشاش حواس اتابك اعظم افزوده ميگردد وزير علوم از اتابك اعظم اجازه ميطلبد كتابچه را در مجلس بخواند و با اينكه اتابك ميگويد كتابچه بصحه همايون رسيده ديگر خواندن لازم ندارد وزير علوم بملاحظه اينكه شايد كسى در موضوع سه مدرسه استثناء شده اعتراضى بنمايد اصرار كرده رخصت ميگيرد كتابچه خوانده مىشود بىآنكه كسى مختصر اعتراضى نموده باشد .\r\nاتابك اعظم بوزير علوم دستور ميدهد نام سى چهل نفر از اشخاص كه صلاحيت عضويت شورايعالى معارف دولتى را داشته باشند و بتوانند به كارهاى معارف و مدارس رسيدگى كنند نوشته به زودى نزد وى بفرستد تا او از ميان آنها دوازده نفر براى عضويت مجلس شوراى معارف و چند نفر را براى رسيدگى به كارهاى مدارس انتخاب نمايد وزير علوم از اتابك اعظم ميپرسد نام فلانى را هم بنويسم اتابك اعظم رو بنگارنده كرده ميگويد مگر شما از عضويت اين مجلس ابا داريد ميگويم اگر مجلس صحيح باشد همه‌كس بافتخار حاضر ميگردد ميگويد انشاء اللّه صحيح خواهد بود اين مجلس منقضى ميگردد بىآنكه تكليف جلسه بعد معين شده باشد .\r\n\r\nفصل چهل و يكم شوراى معارف و احوال مدارس\r\nچنان كه در فصل پيش نوشته شد وزير علوم مأمور است اسامى اشخاص لايق عضويت شوراى عالى معارف را نزد اتابك اعظم برده اعضاء مجلس منتخب شوند ولى تكليف روز پنجشنبه معين نيست كه آيا مجلس خواهد بود و بايد بپارك اتابك رفت يا خير روز پنجشنبه نگارنده احتياطا بپارك ميرود ميبيند از مجلس خبرى نيست جمعى از\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nوزراء و رجال هم حاضر شده‌اند متحيرانه در پارك قدم ميزنند و بالاخره مأيوسانه مراجعت مينمايند و معلوم مىشود مخالفين كار خود را كرده از مكرر شدن مجلس جلوگيرى نموده‌اند .\r\nنگارنده ميرود به منزل وزير علوم و ميپرسد چرا امروز مجلس منعقد نشد وزير اظهار بىاطلاعى مينمايد ميپرسد مطلب بكجا كشيد وزير ميگويد نام اشخاصى نوشته شده شنيدر طبيب فرانسوى بمناسبت اينكه عضو انجمن ترجمه نظامنامه بوده ورقه را برده به نظر اتابك رسانيده اشخاصى هم انتخاب شده‌اند كه شما جزو آنها هستيد در موقع خود اطلاع مىدهم حاضر شويد .\r\nنگارنده بعد از حالت نااميدى كه از برهم خوردن مجلس پارك حاصل نموده از شنيدن اين خبر كه وزير علوم اسامى اشخاص را بتوسط شخص بيگانه نزد اتابك اعظم فرستاده نخواسته و يا نتوانسته است بدون دخالت بيگانگان اين كار را انجام داده باشد افسرده‌خاطر گشته از روى بىاختيارى اظهار مىكند نظامنامه كه بموقع اجراء گذارده شد شرحى باتابك اعظم نوشته از دخالت به كار معارف استعفاء خواهم داد وزير علوم جواب ميدهد چون مدارسى كه انتساب بشما دارد از مدارس ديگر منظم‌تر است آنها خيال دارند رياست كل مدارس را بشما بدهند و اين فكر با استعفا دادن شما منافات دارد .\r\nبارى روز سه‌شنبه 25 شعبان 1319 برحسب دعوت وزير علوم به اول مجلس شوراى عالى دولتى معارف ميروم بىآنكه از پيش بدانم همكاران من در آن مجلس چه اشخاص خواهند بود .\r\nاعضاى اين مجلس از ايرانيان وزير علوم است ، مخبر السلطنه ، ميرزا كريم خان سردار مكرم ، ميرزا مهديخان زعيم الدوله مدير روزنامه حكمت مصر كه موقة بتهران آمده و چند نفر از اجزاى دار الفنون و مدرسه سياسى و نگارنده و از اروپائيان دكتر شنيدر طبيب شاه مسيو هپينيك مشاور عدليه مسيو واشر رئيس مدرسه فلاحت .\r\nمجلس عالى معارف برياست آقاى وزير علوم داير ميگردد وزير علوم نظامنامه تشكيل وزارت معارف را بنگارنده ميدهد ميبينم نوشته است مجلس روز فلان در\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nخانه وزير علوم منعقد شد و با حضور اين اشخاص كه سه نفر اروپائى سابق الذكر باشند اين كتابچه نوشته شد بىآنكه نامى از اعضاى ايرانى برده شده باشد و ديگر براى تعليمات ابتدائى و متوسطه و عالى يك رئيسى قائل شده رؤساى مزبور را هم بالاستحقاق حق عضويت در شوراى عالى معارف داده‌اند قسمت اول دلتنگ ميشوم كه فرنگيها خواسته‌اند در اين كار تحصيل عنوانى كرده باشند و تشكيل وزارت معارف ايرانرا به خود نسبت دهند بىآنكه كسى به اين مسئله توجهى كرده باشد ولى اظهارى نميكنم دكتر شنيدر كتابچه را از اول تا آخر ميخواند با يك ورقه ضميمه آن‌كه موشح است بدستخط همايون و در آن ورقه رياست كل مدارس ابتدائى را بنام نگارنده نوشته‌اند رياست مدارس متوسطه را باسم احمد خان مجاهد الدوله و رياست مدارس عالى را باسم حاجى ميرزا عبد الغفار خان نجم الدوله .\r\nنگارنده صلاح حال و كار خود را نميداند در اين وقت از جانب دولت داراى عنوانى بشود از طرف ديگر از نكته‌ئى كه راجع باروپائيان نوشته شده دلتنگ هستم اينستكه مخبر السلطنه را برداشته باطاق ديگر رفته صحبت طولانى ميداريم و عاقبت توافق نظر حاصل مىشود كه دو مجلس داشته باشيم يكى مجلس كبير معارف كه خارجيها هم بتوانند عضو افتخارى آن باشند و ديگر مجلس ادارى مدارس ملى كه اعضاى آن از ميان اعضاى مجلس كبير از ايرانيان انتخاب شوند مجلس انتظار نتيجه خلوت نگارنده را با مخبر السلطنه دارد و ميخواهند در همين روز كتابچه مزبور را به فارسى و فرانسه بطبع برسانند ولى ما نتيجه شور خود را موكول بمجلس ديگر كرده از تعجيل در طبع كتابچه جلوگيرى مينمائيم و مجلس منقضى ميگردد .\r\nدر ميان اين هفته يك مجلس خصوصى منعقد مىشود در اين مجلس كه مركب است از وزير علوم و پسرش رضا قليخان و مخبر السلطنه و زعيم الدوله و نگارنده چند ساعت صحبت شده مطلب باينجا ميرسد كه كتابچه موشح بدستخط همايون را تغيير داده اسم فرنگيها را از آن خارج نمائيم و مجددا بصح همايون برسانيم وزير علوم ميگويد فرنگيها ايراد خواهند كرد مخبر السلطنه ميگويد جواب فرنگيها با من زيرا كه آنها قصدى جز تحصيل عنوانى در مملكت خود از اينراه و بدست آوردن امتيازى از\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nدولت ندارند ملفوفه فرمانى بهريك ميدهيم آنها هم قانع ميشوند و هم در اين مجلس مقرر مىشود كه چهار مدرسه از مدارس موجود متوسطه باشند يكى مدرسه علميه و ديگر مدرسه ادب و دو مدرسه ديگر كه بعد انتخاب شود از مدرسه اسلام و افتتاحيه صحبت بميان ميآيد كه آنها را يكى كرده سيم متوسطه باشند و هم از مدرسه خرد گفتگو مىشود كه با يكى از مدارس غربى تهران يكى شده چهارم متوسطه بگردد .\r\nاز مدارس ابتدائى و اصلاح نواقص آنها صحبت شده نظرياتى گفته مىشود بىآنكه نتيجه گرفته شده باشد .\r\nدر اين ايام نگارنده بواسطه گرفتارى حالى و مالى كه در كار مدرسه حاصل كرده سخت در زحمت هستم هرچه مدرسه‌ها ترقى مىكند خرج آنها افزوده مىشود و مختصر وجهى كه بعضى از شاگردان ميدهند وفا بخرج مدرسه نميكند و من ناچار هستم كسر آن را بپردازم اينستكه بر آلودگى و گرفتارى من پىدرپى افزوده ميگردد از طرف ديگر مدرسه كماليه كه بشركت نگارنده در يكى از محلهاى دوردست شهر تأسيس شده دچار كشمكش با مغرضين محل گشته تا ميخواهد عايدات آن بخرجش وفا كند و خيال نگارنده و مدير آن آسوده گردد يكى از شيادان بنام ديانت ، شريعت ، ايمان و نظير آنها در نزديكى آن مدرسه مدرسه‌ئى باز كرده بكسر كردن حقوق شاگردان و بتهمت زدن بكاركنان مدرسه كماليه شاگردان آن مدرسه را متفرق ساخته اسباب خسارت حالى و مالى براى مدير بيچاره فراهم مىكند .\r\nاين وقايع هم موجب مزيد گرفتارى نگارنده است و همه را انتظار ميكشم قانون دولتى مجرى گردد تكليف هركس معين شود و از تجاوز اشخاص طمعكار مغرض جلوگيرى نمايد آن هم بواسطه هرج‌ومرج امور دولت و بيحالى وزير معارف هفته‌ها بلكه ماهها بتعويق افتاده از انجامش اثرى هويدا نيست مكرر با مخبر السلطنه جلسه‌هاى خصوصى چند ساعتى داريم در خصوص ترتيب و تنظيم امور مدارس ملى موجود و جلوگيرى از خودسريها و اداره نمودن چهار مدرسه متوسطه و هشت مدرسه ابتدائى از عايدات خود آنها بضميمه سالى ششهزار تومان وجه اعانه دولتى صحبت ميداريم و همه بىنتيجه ميماند .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nدر اواسط رمضان 1319 شوراى عالى معارف در خانه نير الملك منعقد مىشود .\r\nميرزا نظام الدين خان مهندس الممالك كاشانى كه يكى از تحصيل‌كردگان نامى است عضويت يافته كتاب هندسه عالى خود را كه در چند مجلد تأليف نموده ميآورد حاضرين ميبينند و زحمت فوق العاده او را در تأليف اين كتاب تقدير كرده آرزو مينمايند روزى برسد كه محصلين ما بتوانند از اين گونه كتابها استفاده نمايند .\r\nاعضاى شورايعالى از ايرانى و اروپائى جمع ميشوند مجلس منعقد ميگردد كتابچه كه در تشكيل وزارت معارف و شوراى عالى آن در انجمن خصوصى با ملاحظات لازم فقط به فارسى نوشته شده خوانده مىشود خلاصه مطالبش براى اروپائيان ترجمه شده مقرر ميگردد آن كتابچه را هم بصح همايون برسانند بعد از آن از طرف وزارت معارف تكليف مكاتب ملى و حقوق و حدود آنها معين گردد و از تجاوزات جلوگيرى شود .\r\nدر اين مجلس نگارنده با دكتر شنيدر در موضوع آليانس فرانسه كه در تهران تأسيس شده بىآنكه مصالح تعليمى ابتدائى مملكت در آنجا رعايت شده صحبت طولانى نموده بالاخره بر او مدلل ميدارم كه اروپائيان در اظهار انسانيت‌پرورى كه مينمايند چندان صادق نميباشند زيرا در ميان ملتهاى ديگر غير از منافع خصوصى خود هيچ‌چيز را رعايت نميكنند در هنگام تفرقه مجلس مهندس الممالك صورت مرا ميبوسد و از مذاكراتى كه با دكتر مزبور شده اظهار امتنان مىكند .\r\nدر آخر اين مجلس از مدارس متوسطه و عالى صحبت بميآن ميآيد و مقرر مىشود در هر رشته از علوم جمعى از علماى آن فن انجمن كرده كتابهاى لازم را بنويسند .\r\nاعضاى انجمن طب و هندسه و رياضيات معين ميشوند ترتيب انجمن براى فارسى و عربى و ادبيات هم به عهده نگارنده مقرر ميگردد .\r\nنگارنده بوزير علوم تأكيد مىكند كتابچه آخريرا بصح همايون رسانيده تكليف مدارس ملى و مباشرين آنها را معين نمايد بلكه از فشار بار زحمت حالى و مالى مدارس كه بر دوش نگارنده است اندكى كاسته شود ولى باز مدتى تأخير مىشود و كارى انجام نميگيرد قدمى رو باصلاح و جلوگيرى از مفاسدى كه توليد شده برداشته نميشود خصوصا كه در اين ايام مذاكره استقراض تازه‌ئى از دولت روس به مبلغ هشت ميليون\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nتومان بميان آمده حواس دولتيان مصروف استقراض مزبور است و بيفاصله بعد از بدست آمدن وجوه استقراضى شاه و جمعى از درباريان مصمم مسافرت باروپا ميگردند تا وجوه استقراضى را بمصارف غير لازم برسانند و بعد از چند روز روانه ميشوند .\r\nنگارنده ميبيند كسانى كه بايد مرا مساعدت نمايند رفتند و چند ماه اصلاح كار معارف بتعويق افتاده از طرف ديگر در افواه دوست و دشمن معارف جديد افتاد كه مجلس كردند وزراء و امراى مملكت جمع شدند دستور براى وزارت معارف نوشتند بصح همايون رسيد شوراى عالى معارف انتخاب كردند براى مدارس نظامنامه مرتب ساختند براى هركس حقوق و حدود معين كردند و هيچ تأثير خارجى ننموده مختصر تغيير هم در هرج‌ومرج اوضاع معارف حاصل نگشت در اينحال تنهاكارى كه از من ساخته شد اين بود كه كتابچه موشح بدستخط همايون را كه بطبع رسيده نسخ آن را از وزير علوم گرفته انتشار بدهم نشر كتابچه مزبور كه توجه شاه و دولت را بمعارف جديد ثابت مىكند و بوزارت علوم و شوراى عالى آن و بمعارف جديد رسميت ميدهد طرفداران معارف را خشنود و بدخواهان را دلتنگ ميسازد بىآنكه تأثير فعلى بر آن مترتب شده باشد .\r\nمفتاح الملك باز به كار خود مداومت ميدهد در وجوه معارفى چه عايدات مدارسى كه به او مربوط است و چه اعانه ماهى پانصد تومان دولت هر تصرف ميخواهد مىكند وجوه اعانه اگر از خارج ميرسد بدست آنها افتاده بهر مصرف ميخواهند ميرسانند و با اينوصف در رساندن حقوق معلمين و اجزاى مدارس كوتاهى مىشود و همه بصدا درآمده‌اند .\r\nگاهى به خيال ميافتم با آنحوزه طرفيت كرده نگذارم ميدان كوچك معارف تازه جولان‌گاه افكار طمعكاران بشود گاهى انديشه ميكنم كه بايد دست نگاهداشت تا شاه و همراهانش از فرنگ مراجعت نمايند اگر ديدم بتوسعه دادن معارف و انتظام امور آن علاقمند شده‌اند در اين صورت آنها بوجود من محتاج‌تر خواهند بود تا من به آنها و اگر غافل رفته باشند و غافل برگردند و اوضاع مدارس و معارف به همين هرج‌ومرج كه هست باقى بماند و يا بدتر بشود كه هرچه گرفتارى من سبكتر باشد بهتر خواهد بود ولى مخارج زياد چند مدرسه كه اداره نمودن آنها به عهده من است با تنگدستى\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nشديد كه دارم مرا واميدارد كه دست از كوشش بازنداشته آرام ننشينم اين است كه روز بيست و سيم ربيع الثانى 1320 در امتحان آخر سال سيم مدرسه سياسى با ميرزا نصر اللّه خان مشير الدوله مذاكره نموده قرار ميگذاريم در يك مجلس طولانى صحبت داشته بلكه براى استخلاص خود چاره‌ئى بينديشم در اين مجلس بمشير الدوله ميگويم اگر مسجدى بنا كنيد كه مردم در آن نماز بخوانند و ببينيد كه شبها دزدان در آن بنا جمع شده مال دزدى را تقسيم مينمايند چه خواهيد كرد در آن مسجد را ميبنديد يا خير ميگويد البته ميبندم ميگويم منهم نسبت ببعضى از مدارس جديد همين گرفتاريرا دارم مثلا مدرسه شرف كه فقط براى اولاد فقرا تأسيس شده اولاد ملكها و دوله‌ها و سلطنه‌ها چرا در آن از درشكه‌ها و كالسكه‌ها پياده شده حق فقرا را غصب مينمايند جمع و خرج معارف چرا به صورت ناصحيح با حيف و ميلها كه دارد بطور رسمى طبع و نشر ميگردد و شما هم ميبينيد و به روى خود نميآوريد آقاى مشير الدوله من مشير الدوله وزير خارجه پيش از شما متعدد ديده‌ام همه مردند و رفتند نه مشير الدوله بودن نه وزارت خارجه نتوانسته نام آنها را باقى نگاهدارد و من و شما هم هردو خواهيم رفت اگر بخواهيم نام نيك ما باقى بماند بايد اثرى از خود بگذاريم و چه اثر بهتر از اصلاح كار معارف اين مملكت خواهد بود .\r\nمشير الدوله از من ميپرسد كجاى حساب معارف كه نشر شده اشتباه دارد صورت جمع و خرج معارف را كه در روزنامه تربيت طبع نموده‌اند به او ارائه مىدهم و تقلباتى را كه در آن شده حالى ميكنم تصديق و تعجب مىكند و بالاخره جواب ميدهد شما پنج سال است زحمت كشيده صبر كرده‌ايد پنج سال و دو ماه باشد شاه مراجعت كند قرار قاطعى در اصلاح كار معارف خواهيم داد كه آسوده‌خاطر گرديد .\r\nدر آخر اين مجلس از مشير الدوله ميخواهم مفتشى براى مدارس تعيين كنند كه لااقل از حقايق احوال و از غرض‌رانيها و حيف و ميلها كه مىشود آگاه گردند اين پيشنهاد پذيرفته مىشود بىآنكه صورت خارجى پيدا كند .\r\nبلى يكسال است از طرف دولت براى معارف قانون و نظامنامه نوشته شده و هنوز يك فصل آن جارى نگشته روزبروز بر اغتشاش كار مدارس افزوده مىشود و از\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nاغراض شخصى اشخاص بوالهوس كه جز استفاده‌هاى مادى مقصدى ندارند جلوگيرى نميشود همه انتظار ميكشند شاه و رجال دولت از اروپا مراجعت نمايند و ديدن اوضاع حيرت‌انگيز اروپا اينقدر مؤثر شده باشد كه به چهار مدرسه كوچك ابتدائى نورس خود اهميت داده نواقص آنها را بر طرف سازند ولى بايد دانست كه مسافرين فرنگ ما در اروپا جز به آنچه مطبوع طبع حيوانى آنها بوده است به چيزى نگاه نكرده‌اند .\r\nخلاصه روز بيست و نهم رجب 1320 موكب همايون از سفر مراجعت مينمايد و با اينكه سال گذشته بشاگردان مدارس كه باستقبال رفته بودند توجهى نشده بود و معارفيان از اين بابت دلتنگ هستند دعوت وزير علوم را براى فرستادن شاگردان مدارس باستقبال از روى ناچارى ميپذيرند و شاگردان كه عدد آنها امسال بيش از پار است در خيابان باب همايون صف كشيده انتظار ورود موكب ملوكانه را ميكشند در اينحال بواسطه بىانتظامى امور تشريفات سوارهاى كشيكخانه وحشيانه به آن محل وارد شده صفوف شاگردان را طورى متفرق ميسازند كه بعضى از آنها بخطر مرگ نزديك ميشوند و رؤساى مدارس به زحمت زياد اطفال مردم را بمدرسه‌ها برميگردانند اين طليعه ناگوار كه در ورود شاه بمعارف و معارفيان آشكار مىشود همه را بيش از پيش افسرده ميسازد .\r\nبعد از چند روز نگارنده براى اينكه افكار شاه و درباريان را راجع بمعارف بعد از مراجعت از سفر بهتر بدانم يك ملاقات خصوصى از مشير الدوله مينمايم مشير الدوله در اين مجلس باز وعده ميدهد كه به زودى در كار اصلاح معارف و مدارس اقدام مؤثرى بنمايد ولى پيداست كه هنوز از افكار تازه‌واردها درست اطلاع ندارد باز بعد از چند روز يادآورى مينمايم جواب ميآورند اين مطالب بوزارتخارجه مربوط نيست با وزير علوم صحبت بداريد از اين جواب فهميده مىشود كه دولتيان درصدد اصلاح معارف نميباشند و از اين سفر براى معارف‌پژوهان ارمغان نيكوئى نياورده‌اند در اين ايام حاج حسين آقاى امين الضرب از فرنگ مراجعت مينمايد از نگارنده ميپرسد از دوندگى در كار معارف خسته نشده‌ايد از قرائت خانه عمومى باز كردن و ترجمه و تأليف كتاب نمودن پشيمان نگشته‌ايد ميبينيد مملكت اقتضا ندارد ميبيند هرچه ميكوشيد نتيجه نميگيريد\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nآيا باز هم شما و رئيس التجار ( عموزاده او ) بر من ايراد ميگيريد كه چرا در اينكارها آن اقدام كه بايد بكنم نميكنم ملامتهاى حاج معزى اليه در من اثرى نميكند و به او ميگويم اول و آخر اگر اين مملكت راه نجاتى داشته باشد از مدرسه خواهد بود و بس و هم در اين ايام مخبر السلطنه از سفر اروپا مراجعت مينمايد و او را در حال نااميدى از پيشرفت كار معارف ميبينم با اين حال نگارنده در سايه خوشبينى ذاتى كه دارم بعمليات خود مداومت داده در نهايت تنگدستى مدارس خود را با هر مشقتى كه داشته باشد راه ميبرم و باز مخبر السلطنه را حاضر مينمايم با اتابك اعظم و با مشير الدوله و با نير الملك وزير علوم صحبت بدارد بلكه حاضر شوند قدمى رو باصلاح مدارس و معارف بردارند و قانونى كه گذاشته شده بموقع اجرا گذارده شود در اين احوال اوضاع چهار مدرسه كه بيشتر مربوط بوزارت معارف است علميه ، افتتاحيه و شرف و مظفريه بواسطه نرسيدن وجه اعانه دولتى به آنها از مدارس ملى بدتر و فرياد و فغان بيچارگى و درماندگى اعضاء و معلمين مدارس مزبور بلند شده كار به جائى ميرسد كه از روى بيچارگى مصمم ميشوند اجماعا در يكى از سفارتخانه‌هاى خارجه پناهنده شوند در اينحال نگارنده مشير الدوله را از تصميم معلمين و اجزاى مدارس آگاه ساخته بر مسامحه‌ئى كه از طرف دولت در اداى حقوق معارفيان پريشان‌روزگار شده و مىشود سخت ملامت مينمايد اتفاقا اوضاع سياست وقت طورى است كه نميخواهند از جائى صدائى بلند شود چه رسد كه بگذارند جمعى از معلمين و اجزاى معارف در سفارتخانه اجنبى تحصن بيابند و در نتيجه مشير الدوله معلمين را جمع كرده چند هزار تومان حقوق عقب افتاده آنها را ميدهند و هم ششهزار تومان اعانه دولتى كه سه هزار تومانش از خزانه دولت داده مىشود و سه هزار تومان ديگر را بايد اعانه جمع كنند و جمع نميشود مقرر ميگردد همه از خزانه دولت داده شود مخبر السلطنه هم مأمور ميگردد وزير علوم را در اجزاى امور مدارس مساعدت نمايد مخبر السلطنه نگارنده را ميطلبد و در اصلاح كار معارف همدست ميشويم و تصميم گرفته مىشود بشرح ذيل كار مدارسى را كه تا اين تاريخ موجود است اصلاح نمائيم اولا عنوان دولتى و ملتى را از سر مدارس برداشته همه در تحت امر وزارت معارف بيك ترتيب اداره شود .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nثانيا مدرسه شرف مجانى كه قسمت مهم وجوه معارفى دولتى صرف آنجا مىشود منحل شده شاگردان مجانى آن بمدارس متوسطه و ابتدائى ديگر فرستاده شوند .\r\nثالثا عايدات هر مدرسه از متوسطه و ابتدائى معين شود و معلوم گردد كسر آنها با رعايت شاگردان مجانى كه به آنجا فرستاده شده چقدر است كسور مزبور از مبلغ ششهزار تومان وجه دولتى پرداخته گردد .\r\nپس از اين تصميم مشير الدوله بتقاضاى نگارنده وزير علوم و مخبر السلطنه را در منزل خود دعوت مينمايد كه با حضور نگارنده قرار اجراى نظامنامه دولتى را بگذارند روز شنبه 28 ذى الحجة الحرام 1320 اين مجلس در خانه مشير الدوله منعقد ميگردد با اينكه نير الملك وزير علوم ميخواهد اين مجلس را بگله‌گذارى از دولت بگذراند كه چرا بدار الفنون بىاعتنائى مىشود بودجه دار الفنون كه در موقع ارزانى همه‌چيز بسته شده حالا ديگر وفا نميكند و بايد بر بودجه آن افزود ولى مشير الدوله سخت‌گيرى نموده اصرار مىكند كه وزير علوم با معاونت مخبر السلطنه باصلاح كار مدارس جديد و اجراى نظامنامه آنها اقدام نمايد و بعد بگله‌گذارى بپردازد بعد از اين مجلس مقرر مىشود مخبر السلطنه و رضا قلى خان پسر وزير علوم و نگارنده باصلاح مدارس شروع نمائيم .\r\nروز يكشنبه 29 ذى الحجة 1320 اين هيئت بمدرسه شرف مجانى رفته آنجا را يكى از مدارس شهريه‌بگير نموده شاگردان بىبضاعتش را بمدارس ديگر سرشكن مينمايد و مدرسه شرف مجانى بهم‌ميخورد و بعد از آن باصلاح مدرسه افتتاحيه ميپردازد افتتاحيه بعد از استعفاى مفتاح الملك ميبايد برهم خورده باشد ولى چون از وجوه دولتى مبلغى به آنجا ميرسد وزير علوم صورتى از آن را محفوظ نگاه ميدارد رياستش را بميرزا على اصغر خان ملك الشعراء ميدهد ميرزا حسنخان منطق الملك ناظم آن مدرسه ميگردد چون ملك الشعراء مرد صادق ساكتى است ناظم زبردست مدرسه كارها را در تحت اختيارات خود درآورده عايدات و پولى كه دولت ميدهد محل معاش اشخاص ميگردد با حفظ صورتى از مدرسه .\r\nمدرسه افتتاحيه با معدودى شاگرد و دو سه نفر معلم بىدرس و بىترتيب ديده\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nمىشود و هيئت مصمم ميگردد آنجا را با يكى از مدارس آن محل يكى نموده يك مدرسه صحيح تشكيل دهد پس از نه روز ديگر باتفاق مخبر السلطنه بمدرسه مظفريه رفته اين مدرسه در اينوقت بيش از شصت نفر شاگرد ندارد درس و نظم قابلى هم در آن ديده نميشود فقط چون نام شاه بر سر آنست مدير آن ميخواهد از اين نام استفاده كرده آنجا را يكى از مدارس متوسطه محسوب بدارند و مذاكره مىشود كه مدرسه مظفريه محل خود را تغيير داده در نقطه‌ئى از شهركه از روى نقشه براى يك مدرسه متوسطه در نظر گرفته شده است قرار بگيرد و يكى از مدارس ديگر به آن منضم گردد بلكه بشود باحترام نام شاه آنجا هم متوسطه بوده باشد مدرسه مظفريه جاى خود را تغيير ميدهد و كارى از پيش نميبرد و بالاخره منحل شده نام او باشرف توأم گشته در جاى مدرسه افتتاحيه كه نامش محو مىشود يك مدرسه متوسطه بنام شرف مظفرى تأسيس ميگردد و يكى از چهار مدرسه دولتى علمى مىشود كه كسر آن از وجوه دولتى پرداخته ميگردد .\r\nو هم در اين روز باتفاق مخبر السلطنه بمدرسه ادب ميرويم مدرسه ادب چنان كه از پيش گفته شد در محله چالميدان در يكى از عمارتهاى صاحب ديوان تأسيس گشته و هنوز در محل خود باقى است و از روى نقشه تهران در همين محل بايد يك مدرسه متوسطه بوده باشد و اين مدرسه صلاحيتش براى متوسطه شدن محرز گشته است .\r\nمدرسه ادب در اينوقت قريب دويست نفر شاگرد دارد و كلاس هفت داير نموده است كه جز در مدرسه علميه در ديگر مدارس جديد هنوز كلاس هفت وجود ندارد .\r\nمخبر السلطنه درس و نظم مدرسه ادب را پسند كرده ميگويد اين مدرسه از ؟ ؟ ؟ نظم و ترتيب از مدرسه علميه ( كه در تحت نظر خودش اداره مىشود ) بهتر است و تصميم گرفته مىشود كه مدرسه ادب متوسطه دولتى گردد يعنى كسر مخارج آن از وجوه دولتى پرداخته شود .\r\nاما مدرسه شرف چنان كه گفتم نامش بضميمه نام مطفرى بر مدرسه افتتاحيه محو شده گذارده مىشود و اثاثيه‌اش با يك عده از شاگردان آن تسليم مدرسه دانش شده بنام ثروت يكى از مدارس متوسطه دولتى ميگردد و بمناسبت وقوع آن مدرسه در\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nمحله بازار تهران به آن مؤسسه اين نام گذارده مىشود كه بعد شايد مدرسه تجارت بشود .\r\nانجمن معارف چون ميخواهد باصلاحات مدارس شروع نمايد مديران مدارس ملى را طلبيده به آنها ميگويد اكنون غير از مدرسه سادات و خيريه و دبستان دانش كه هركدام اختصاصاتى دارد يازده مدرسه جديد در تهران موجود است كه چهار مدرسه علميه و افتتاحيه و شرف و مظفريه جمع و خرجش به عهده وزارت معارف است و دولتى ناميده مىشود و هفت مدرسه كه رشديه و ادب و قدسيه و كماليه و خرد و دانش و اسلام باشد مدارس ملى گفته ميشوند ميخواهيم عنوان دولتى و ملتى را از سر مدارس برداشته آنها را در تحت يك نظم و ترتيب درآورده چهار مدرسه از ميان آنها برگزيده در چهار نقطه شهر تهران بنام علميه يا متوسطه داير نموده كسر هريك را از وجوه دولتى بدهيم و باقى مدارس هركدام نظامنامه وزارت معارف را پذيرفتند در حدود ابتدائى بمانند و هركدام از آنها كه كاملا در تحت دستور انجمن معارف درآمدند از وجوه دولتى مختصر اعانه به آن داده شود و هركدام نپذيرفتند از انجمن معارف توقع مساعدت نداشته باشند و در اين صورت وزارت معارف اعلان خواهد كرد كه مدارس صحيح كه در تحت نظر انجمن معارف دائر است مدارسى است كه نام برده مىشود و غير از اينها اگر مدرسه‌ئى باشد در حكم مكتبخانهاى سر گذرها خواهد بود حالا هركدام حاضريد اين ترتيب را بپذيريد با شما داخل مذاكره شده قرارى كه لازم است بگذاريم مديران مدارس ملى استمهال ميكنند كه نظامنامه را بدقت مطالعه كرده بعد جواب بدهند .\r\nنگارنده در اين وقت چهار مدرسه را بطور خصوصى اداره مىكند يكى مدرسه سادات است كه ترتيب مخصوص دارد و كارش مربوط باينكارها نيست دوم مدرسه ادب است كه به حال كنونى آن اشاره شد .\r\nسيم دبستان دانش كه باز دفتر مخصوص دارد چهارم مدرسه كماليه كه بشركت نگارنده تأسيس شده امور داخليش با مرتضى خان مدير است و كارهاى اساسى آن با نگارنده چون تمام ترتيبات جديد انجمن معارف و اصلاحاتى كه در نظر است بسعى و كوشش نگارنده و بحسن اقدام مخبر السلطنه مىشود نگارنده سبقت جسته مدرسه ادب را به شرط آنكه امور ادارى آن با خودم باشد واگذار بانجمن مينمايم و در تحت\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nتنظيم وزارت معارف درميآورم وزارت معارف هم قبول مىكند كسر آنجا را بپردازد و هم قبول ميكنم مدرسه كماليه يكى از مدارس ابتدائى باشد كه نظامنامه وزارت معارف را بپذيرد و مبلغى وجه اعانه بگيرد و انجمن قبول نموده مختصر اعانه به آنجا داده مىشود .\r\nبعد از چند روز حاج ميرزا حسن مدير رشديه قبول مىكند مدرسه‌اش در حدود ابتدائى و تابع انتظامات جديد بوده باشد و اعانه از دولت بگيرد .\r\nميرزا محمد خان مدير دانش ميپذيرد مدرسه دانش را بانجمن معارف رسمى واگذار نموده بهر صورت صلاح ميدانند آنجا را اصلاح نمايند اين است كه بواسطه لياقت ذاتى مدير مزبور انجمن معارف چنان كه نوشته شد كار آن مؤسسه را منظم كرده كار اداره كردن آن را به خود ميرزا محمد خان ميسپارد مدرسه خرد و قدسيه كه مدير اولى ميرزا عبد الرزاق خان مهندس است و مدير دومى آقا ميرزا ابراهيم سعيد العلماء به حال خود ميمانند و جزو انجمن نميشوند .\r\nو اما مدرسه اسلام - بواسطه آنكه مؤسسش آقا ميرزا سيد محمد طباطبائى است و خود را فوق انجمن تصور مىكند هرقدر از طرف انجمن كوشش مىشود كه قبول كند اصلاحاتى در آنجا بشود نميپذيرد و بالاخره اعانه از طرف دولت گرفته به حال خود باقى ميماند .\r\nو بايد دانست كه بعضى مدارس ابتدائى كوچك هم از طرف اشخاص بر ضد مدارس ديگر تأسيس شده از قبيل شريعت و ايمان و غيره كه محل توجه نميباشند مگر براى جلوگيرى از ستمكارى آنها نسبت به ديگران به اين ترتيب كار مدارس سر و صورتى گرفته مدارس متوسطه هريك عايدات خود را جمع‌آورى نموده خود خرج مينمايند و كسرى كه دارند از وزارت معارف دريافت ميدارند .\r\nنگارنده سعى مىكند كه انجمن معارف صندوق مرتبى دائر كرده تمام عايدات مدارس در آن تمركز يابد و خرج مدارس چهارگانه متوسطه و اعانه مدارس ديگر از آن صندوق پرداخته شود ولى نميتواند اكثريت انجمن و رأى وزير علوم را تحصيل نمايد و صورت نميگيرد .\r\nبهر صورت وقوع اين اصلاحات و برداشته شدن بار اداى كسر مدرسه ادب در\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nهر ماه از دوش نگارنده و رسيدن مختصر اعانه بمدرسه كماليه اندكى موجب آسايش خاطر شده بعد از پنج سال زحمت و خسارت تحمل‌ناپذير ميتوانم نفسى كشيده ساعتى استراحت نمايم .\r\nو اما انجمن معارف - انجمن معارف كه بنام شوراى عالى معارف ناميده مىشود تا اين وقت در منزل نير الملك وزير علوم منعقد ميگردد از اين وقت كه انجمن ادارى معارف تا يك اندازه موفق مىشود از هرج‌ومرج مدارس جلوگيرى كند و مدارس را از متوسطه و ابتدائى در تحت نظم و ترتيب واحد درآورده از روى يك دستور دائر سازد و از تعديات اشخاص طماع كه بضديت با مدارس ديگران مدرسه‌دار شده‌اند تا يك حد جلوگيرى كند حيثيت شوراى عالى معارف زياد مىشود و احتياج خود را بيك مكان ثابت احساس مينمايد كه دفاتر و اسناد را در آن جمع نموده جلسات رسميش در آن مكان دائر گردد و براى اين كار كتابخانه قديم دار الفنون كه در زاويه ما بين دار الفنون و مدرسه نظام واقع است انتخاب شده اثاثيه مختصرى براى آن محل تهيه ديده مىشود روز سه‌شنبه هشتم جمادى الثانية 1321 شوراى عالى معارف در دار الفنون منعقد ميگردد شرح‌حال دار الفنون و اوضاع معارف را در فصل 43 خواهيد خواند اينك فصلى از اوضاع مملكت و احوال خانواده بايد نگاشت .\r\n\r\nفصل چهل و دوم اوضاع مملكت و احوال خانواده و نفت جنوب\r\nدر اين ايام رقابت روس و انگليس در اين مملكت شدت مىكند و موجب بدبختيهاى گوناگون ميگردد .\r\nشرح واقعه آنكه قرضه‌هاى پىدرپى ايران از دولت روس نفوذ آن دولت را در سرتاسر مملكت بر زيادت كرده كار به جائى ميرسد كه كاركنان روس در ايران مانند قشون فاتحى در يك ملت مغلوب رفتار ميكنند و روزبروز بر طلبات خود از دولت و بر مداخلات خويش در امور مملكت ميفزايند .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nميرزا على اصغر خان اتابك اعظم هم جانب آنها را نگاه ميدارد چونكه بمساعدت آنها ميرزا عليخان امين الدوله صدر اعظم حريف وى از ميان رفته و رقيب روسها يعنى انگليسيان هم نظر خوبى به او ندارند در اين صورت ناچار است روسها را از خود راضى نگاهدارد و اين اوضاع موجب نگرانى شديد انگليسيان مىشود .\r\nانگليسيان ميبينند ازدياد نفوذ روس بواسطه قرضه‌هائى است كه بايران داده‌اند آنها هم حاضرند بايران قرضى بدهند و از رقيب خود عقب نيفتند ولى روسها از پيش اين راه را به روى آنها بسته‌اند چه در ضمن شرايط استقراض قيد شده است تا وقتى كه دولت ايران قرض خود را بروس ادا نكرده باشد نتواند از هيچ دولت ديگر استقراض بنمايد بيچاره ايرانيان هم ناچار بوده‌اند اين شرط استقلال‌شكن را بپذيرند .\r\nبا وجود اين انگليسيان بعنوانهاى مختلف قرضهاى كوچك دستى بدولت ميدهند دولتيان هم براى اسكات آنها قبول ميكنند و بعلاوه در مقابل امتيازاتى كه روسها ميگيرند آنها هم از دولت تقاضائى مينمايند و بزرگتر موفقيتى كه حاصل ميكنند گرفتن امتياز نفت جنوب است كه معروف است بامتياز دارسى انگليسيان بقدرى بارغبت بگرفتن اين امتياز اقدام مينمايند كه از دادن سهامى هم بواسطه‌هاى گذراندن آن از ايرانيان مخصوصا از رجال مهم دريغ نميدارند .\r\nياد دارم چند سال پيش با يكى از صاحبمنصبان انگليس در تهران صحبت ميداشتم و ميپرسيدم انگليسيان چرا در اين مملكت ميدان را پيوسته براى روسها خالى ميگذارند جواب داد در لندن دو سياست مختلف راجع بايران هست يكى آنكه بايد بهر قيمت باشد سياست انگليس در داخله ايران قوت داشته باشد و از تجاوزات روس در تمام مملكت جلوگيرى شود دسته ديگر ميگويند سياست انگليس در ايران در خود مملكت موضوعيت ندارد بلكه براى جلوگيرى كردن از تجاوزات روس است بسرحدات هندوستان هر وقت ديديم اين موضوع خواست صورت خارجى حاصل كند در محل خود جلوگيرى خواهيم كرد و لازم نخواهد بود همه‌وقت بدون ضرورت مبلغى پول صرف حفظ پليتيك دولت در داخله ايران بشود مدتى بود طرفداران سياست دوم روى كار بودند از اين جهت سياست ما در داخله ايران ضعيف شد اكنون اوضاع\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nلندن تغيير كرده و دسته مخالف آنها روى كار آمده‌اند سياست ما هم در ايران تغيير كرده است و به زودى آثارش مشاهده خواهد شد .\r\nبديهى است دولت انگليس در موقع تغيير سياست خود براى پيشرفت مقصد خويش به تمام وسائل توسل خواهد جست و مهمترين آن وسائل جلب قلب ميرزا على اصغر خان اتابك اعظم است بسوى خود و يا كوتاه نمودن دست او از كار مملكت‌دارى چون اولى بواسطه بست و بند محكمى كه اتابك با روسها دارد صورت‌پذير نيست ناچار ببرهمزدن كار صدارت او ميپردازند و براى حصول اين مقصود تمام عوامل كارآمد خود را در سرتاسر ايران و در عراق عرب بواسطه نفوذ و قدرت روحانيان شيعه مذهب به كار ميندازند و از صرف نمودن پول هم دريغ نميكنند چنان كه ذيلا ببعضى اقدامات آنها اشاره مىشود .\r\nعوامل انگليس در عراق عرب واميدارند از طرف حجج اسلام اعتراضنامه‌ئى بدولت نوشته شود مشتمل بر سه مطلب اول آنكه وجوه استقراضى از روس بچه مصرف رسيده است و چرا صورت خرج آن را بملت ارائه نميدهند تا معلوم باشد حيف و ميلى نشده و در راه مصالح مملكت صرف شده است دوم از شيوع منهيات شرعيه و تظاهر بارتكاب فروش و استعمال مسكرات چرا دولت جلوگيرى نمينمايد سيم طايفه بابى در ايران چرا تظاهر نموده از اظهار عقايد خود باك ندارند و دولت چرا از آنها جلوگيرى نمينمايد .\r\nو اينجا بايد دانست كه در زياد شدن نفوذ روس در ايران بواسطه استقراضى كه شده بر تظاهرات فرقه بابى افزوده شده است چونكه اين طايفه مستظهرند بمركزى كه در عشق‌آباد دارند و روسها از آن مركز حمايت ميكنند و مقاصد سياسى خود را تا آنجا كه بتوانند بدست بهائيان كه آنها را بهر وسيله بوده است در دوائر دولتى جا داده‌اند اجرا مينمايند آنها هم تكيه‌گاه قوى براى خود دارند و از هرگونه تظاهر خوددارى ندارند بديهى است انگليسيان حالا كه ميخواهند سياست از دست رفته خود را در داخله مملكت دوباره بدست بياورند يكى از وسائل آن گرفتن حربه‌هاى سياسى است كه در دست رقيب زورمند خويش مشاهده مينمايند و اين حربه يعنى به كار انداختن\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nطايفه بهائى كه در اغلب دوائر دولتى مصدر كار هستند از حربه‌هاى مؤثرى است كه انگليسيان ناچارند آن را در دست دشمن نگذارند و بلكه اگر بتوانند بدست خود گرفته از آن استفاده نمايند .\r\nاز اين نقطه نظر سياست انگليس اقتضا مىكند كه اين طايفه را هم گوشمالى داده از تظاهرات آنها جلوگيرى شود شايد به اين وسيله بجانب انگليسيان متمايل گردند .\r\nاين سياست توأم مىشود با يك سياست ظاهرسازى كه دولت اختيار مىكند و آن اين است كه دولتيان نهايت اجتناب دارند كه مسئله صورت خرج خواستن رؤساى روحانى از قرضه‌هاى از روس شده تعقيب گردد زيرا كه نميتوانند بگويند بيشتر اين وجوه به مصرف لهوولعب در داخله و در اروپا رسيده است و از طرفى هم نميتوانند جواب قانع‌كننده‌ئى برؤساى روحانى بدهند خصوصا كه ميدانند دست اجنبى در صدور اين اعتراضنامه دخالت داشته است اين است كه جواب ميدهند از منهيات شرعيه و از تظاهرات طايفه بهائى جدا جلوگيرى خواهد شد و مسئله صورت خرج وجوه استقراض شده را مسكوت عنه ميگذارند و بىدرنگ بستن مشروبات فروشيها را در تمام مملكت بحكام و در مركز بنظميه دستور ميدهند و تمايل دولت را بتعرض نمودن ببابيها مخصوصا در نقاط جنوب بطور خصوصى بحكام و روحانىنمايان آشوب‌طلب ميفهمانند و تعرض به آنها شروع مىشود .\r\nاينجا براى توضيح مطلب بايد بيك رشته ديگر از توسلات انگليسيان در جلوگيرى از نفوذ سياست روس اشاره كنيم و باز بنقطه فوق الذكر بازگشت نمائيم تا معلوم شود چرا گفته شد مخصوصا در نقاط جنوب .\r\nانگليسيان بعد از آنكه بزرگتر شخص ايرانى را كه طرفدار سياست آنها بود و با روسها ميانه نداشت از دست دادند و نتوانستند از طرفداران خود كسى را جانشين او قرار بدهند يك دسته از درباريان را كه عين الدوله و وجيه اللّه ميرزا برادرش در رأس آنها واقع بودند در مقابل ميرزا على اصغر خان اتابك اعظم نگاهداشته آنها را در مخالفت با اتابك ترويج و تشويق ميكردند اينك كه سياست آنها تغيير كرده است براى كوتاه كردن دست اتابك از كار مملكت مخالفين او را سخت به كار واداشته و به عين الدوله\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nوعده صدارت ميدهند او هم از هرگونه اقدام بر ضد صدارت امين السلطان دريغ نميكند و تصور مىشود كه در صدور اعتراضنامه رؤساى روحانى هم دست عين الدوله و كاركنان او داخل بوده باشد ( گويند عين الدوله بعضى از ارباب جرايد را هم مانند مدير حبل المتين با خود همراه ساخته است ) و هم انگليسيان در تمام نقاط جنوبى عوامل خود را به كار انداخته كه از جمله آنهاست ظل السلطان حاكم اصفهان و پسر او جلال الدوله حاكم يزد و جمعى از خوانين بختيارى كه در اصفهان و اطراف اصفهان ميباشند .\r\nظل السلطان با انگليسيان كاملا مربوط است و مانند يك نوكر فرمانبردار به آنها خدمت مىكند پسرش حاكم يزد هم بطريق اولى .\r\nظل السلطان با ميرزا على اصغر خان اتابك اعظم كدورت دارد به حدى كه از بدگوئى نمودن علنى هم از وى مضايقه نميكند در اينوقت كه دانسته انگليسيان ميخواهند اتابك را بردارند و هم ميخواهند بهائيان را بجاى خود بنشانند كه كمتر بسياست روس خدمت كنند و هم دانسته كه دولتيان مضايقه ندارند بلكه مايلند براى اسكات رؤساى روحانى و مسكوت عنه ماندن مسئله صورت خرج وجوه استقراضى تعرضى به اين طايفه بشود و اسباب‌كارى هم مانند شيخ محمد تقى نجفى كه شهرت خود را در طرف شدن و آزار رساندن ببابيها ميداند و روحانىنمايان شهرت‌طلبى را هم كه اين سياست را تعقيب مينمايند در اصفهان و يزد در دست دارد در اين صورت اصفهان و يزد بطور خصوصى محل اجراى اين سياست مىشود و دولتيان مايلند سياست تعرض ببابى فقط در جنوب مملكت باشد به دو جهت يكى آنكه نفوذ روس در حمايت نمودن از آنها در جنوب كمتر است تا در شمال و نقاط ديگر و از اين جهت كمتر دچار دردسر ميشوند و ديگر آنكه چنان كه نوشته شد اسباب تعرض به آنها در جنوب مخصوصا در اصفهان با سابقه‌هائى كه دارد بيشتر فراهم است تا در نقاط ديگر بهر صورت يك مرتبه آتش فتنه بابىكشى در اصفهان و يزد بطور شدت شعله‌ور ميگردد .\r\nدر صورتى كه در سفر دوم مظفر الدينشاه باروپا بعضى از بهائيان كه تبعه انگليس و فرانسه‌اند از شاه تقاضا مينمايند كه همكيشان آنها در ايران آزاد بوده باشند شاه هم اين وعده را به آنها داده است و شايد يكى از اسباب تجرى اينطايفه اخيرا علاوه بر ارتباط\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nبا روسها همين وعده شاه باشد كه در فرنگ به آنها داده است و صورت جواب و سئوال با شاه در كار آنها ميان آنها منتشر شده است .\r\nخلاصه در اصفهان و يزد بيك عده از طلاب علوم دينى اشاره مىشود هركس را كه تهمت يا نسبت بابيگرى به او داده شده است گرفته آزار نمايند آنمردم آشوب طلب هم حدى براى عمليات خود قرار نداده از تعرض به اشخاص تجاوز نموده متعرض خانواده آنها ميشوند اموال آنها را ضبط مينمايند مردم بحكومت شكايت ميكنند اعتناء نميكند بلكه در اموال آنها شريك عمده محسوب ميگردد .\r\nمقارن اين احوال در اصفهان يكى از بابيها كتابى ميدهد بصحافى كه آن را جلد نمايد صحاف كتاب را ميبرد نزد آقاى نجفى كه در رأس قضيه تعرض ببابيه واقع است صاحب كتاب پنهان ميگردد كسان آقاى نجفى بجستجوى او برميآيند شخص صرافى از همسايگان صاحب كتاب بيرون آمده دست تعرض‌كنندگان را از گريبان خانواده صاحب كتاب كوتاه مينمايد آقاى نجفى جمعيت زياد فرستاده او را مىبرند و بعنوان اينكه وقتى او را مست ديده‌اند حد شرعى ميزنند صراف حد خورده بقنسولگرى روس ميرود و جمعى از بابيها كه خود را در معرض خطر ميبينند زن و مرد قريب سيصد نفر در قنسولخانه مزبور پناهنده ميشوند قنسول روس پناهنده‌شدگان را حمايت مىكند و از سفارت روس در تهران كسب تكليف مينمايد ملاها هم بتحريك حكومت تلگراف بدولت نموده دفع و رفع بابيها و برهمزدن تحصن قنسولخانه را تقاضا ميكنند نه بقنسولخانه جواب صريح مساعدى ميرسد و نه بروحانيان ملاها سستى كار پناهندگان را حس كرده براى اينكه شخص معين مقصر واقع نگردد ميفرستند از دهات اطراف شهر رعيت بسيارى به شهر آمده اطراف قنسولخانه را ميگيرند بىآنكه كسى بقنسولخانه داخل گردد و پىدرپى بر عده محاصركنندگان افزوده مىشود اجزاى قنسولگرى و پناهنده‌شدگان وحشتناك شده چون پاسى از شب ميگذرد قنسول روس بمتحصنين ميگويد خارج شويد كسى متعرض شما نخواهد بود متحصنين اطمينان حاصل كرده خارج ميشوند اشخاصى كه در كمين نشسته‌اند رؤساى آنها را گرفته بعضى را در راه ما بين قنسولخانه و خانه آقاى نجفى بقدرى ميزنند كه ميميرند و بعضى را نيمه‌جان\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nبه خانه آقاى مزبور ميرسانند هريك از آنها در حال مرگ در دهليزخانه و در صحن حياط ميافتند آقاى نجفى از مسجد مراجعت كرده اين اشخاص را در اين‌حال ميبيند از روى آنها گذشته باندرون ميرود و اعتنائى نمينمايد بعضى از ملاهاى ديگر هم درصدد ميشوند يك يا چند بابى را پيدا كرده بقتل رسانيده تا وسيله شهرت آنها در دنيا و رسيدن باجر و ثواب در آخرت بوده باشد از جمله دو نفر تاجر كه باهم برادرند و يكى از آنها از انتساب به اين طايفه ابائى ندارد و شخص لاابالى است و ديگرى تاجر معتبر ظاهر الصلاح مىباشد در همسايگى يكى از روحانيان منزل دارند روحانى مزبور شبانه اين دو برادر را به منزل خود ميخواند و در اطاقى حبس كرده فردا صبح رجاله را خبر نموده ميگويد بابى بودن اين دو برادر بر من ثابت شده و آنها را بدست مردم ميدهد تا اعدام نمايند مردم دو تاجر مزبور را ببازار كشانيده با چوب و چماق و بيل و تخته دكان و ميل قپان هردو را هلاك كرده بر جنازه آنها نفت ريخته آتش ميزنند .\r\nپس از وقوع اين واقعه وصيت‌نامه برادر كوچكتر كه تاجر معتبر است آشكار شده و معلوم مىشود او متدين بدين اسلام بوده گويند و عهده صحت اين خبر بر گويندگانست كه تاجر مزبور مبلغ هفتصد تومان از روحانى حاكم قضيه طلبكار بوده بدهكار در آن شب كه طلبكار را در خانه خود نگاه ميدارد ميگويد سند مرا رد كن و الا ترا بكشتن مىدهم او ابا كرده و كشته مىشود اين وقايع در اوايل ماه ربيع الاول 1320 واقع ميگردد .\r\nدر اين وقت در اثر دشمنى ظل السلطان حاكم اصفهان و آقاى نجفى خطر بزرگى بخانواده نگارنده متوجه ميگردد شرح واقعه آنكه تاجر مقتول كه حاجى محمد حسين نام دارد شهير بخياط با برادر بزرگ نگارنده كه مقيم اصفهان است دادوستد داشته دشمنان خاندان ما به اين بهانه درصدد اهانت نمودن ببرادرم كه پاكدامن‌ترين روحانيان اصفهان و محسود اقران خود مىباشد برميآيند جمعى از مردم بىسروپا را تطميع نموده دسته جمع در محلات اصفهان راه افتاده نسبت بخانواده ما هتاكى مينمايند به خيال آنكه جمعيت آنها زياد شده بتوانند بمحله احمدآباد كه خانه ما در آن محل است ريخته برادرم را كشته خانه را يغما و خراب نمايند و لكن به چند جهت بانجام اين مقصد موفق نميگردند اول آنكه مردم اصفهان كه عموما بخانواده ما بىتوجه نيستند از شركت\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nنمودن در اين شرارت خوددارى مينمايند و چون جمعيت اشرار كه اغلب رعيتهاى شرور دهات آقا نجفى و اولاد او ميباشند و شهرى در ميان آنها بسيار كم ديده مىشود باحمدآباد نزديك مىشود اگر از عده آنها كاسته نشده باشد افزوده نگرديده دويم بستگان ما مسلح شده آماده مدافعه ميشوند كسبه آن محل هم دكاكين را بسته اطراف خانه ما جمع شده براى مدافعه حاضر ميگردند سوم قنسول روس اتفاقا در اينوقت در اين محل بديدن يكى از دوستانش آمده و چند نفر مسلح همراه دارد بجمعيت اشرار پيغام داده آنها را تهديد مينمايد حاكم شهر و يا ساير محركين فساد ميبينند فتنه دارد بزرگ مىشود ميفرستند اشرار را متفرق ميسازند .\r\nاز تلگرافخانه اصفهان خبر اين واقعه بتهران ميرسد نگارنده خبردار شده بفوريت مبلغى پول تلگرافا باصفهان ميفرستد و دستور ميدهد كه چون شهر آشوب است و حكومت از اشرار جلوگيرى نمينمايد وسائل دفاع فراهم نموده اگر خواستند تعريض نمايند تا آنجا كه ممكن باشد دفاع كرده شود برادر و بستگان نگارنده هم خود را آماده مينمايند در اين‌حال پدرم شكايت‌نامه مشروحى بمظفر الدين شاه نوشته جلوگيرى از شرارت ظل السلطان و همدستان او را نسبت بخانواده ما جدا تقاضا مينمايد مظفر الدينشاه به علت بيحالى ذاتى و جبن فطرى كه دارد جواب پدرم را به خط ميرزا محمد خان وكيل الدوله منشى حضور و بصحه خود خطاب بصدر اعظم ميدهد و هركس اين جواب خوف‌آميز پادشاه را ميبيند بر عقل و دانش او ميخندد مضمون دستخط شاه كه عين آن نيز به نظر خوانندگان ميرسد از قرار ذيل است .\r\nجناب اشرف اتابك اعظم بهتر اين است شفاها و محرمانه حالى نمائيد كه خودش و پسرانش و آن پسرى كه در اصفهان است همه‌شان چندى بخارج بروند تا اين گفتگوها بر طرف شود و صلاح آنها در اينست و به جهت حفظ علاقه آنها يكنفرى را باصفهان فرستاده تا ضبط و ربط نموده حفظ نمايد جمادى الاولى 1321 .\r\nبديهى است پس از ديدن اين دستخط ملوكانه محقق مىشود كه از دولت و دولتيان در مدافعه از دشمنان براى ما كارى ساخته نيست ناچار بوسائل خصوصى در تهران و اصفهان از تعرضات اشرار جلوگيرى مينمائيم در اين اثنا نگارنده ملاقاتى از امين السلطان\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nاتابك اعظم نموده به او ميگويم ظل السلطان معمم و آقا نجفى مكلا در اصفهان تا كى از دشمنى نمودن با خانواده ما دست برنميدارند تبسم كرده ميگويد شما هم كه از دفع شر آنها عاجز نميباشيد .\r\nدستخط مظفر الدينشاه\r\nاقدامات نگارنده در تهران در حمايت از خانواده خود در اصفهان ظل السلطان و ملانمايان اصفهان را بر آن ميدارد كه بوسيله همكيشان خود در تهران نگارنده را تعقيب نموده آزار برسانند خصوصا كه ميدانند بواسطه اقدام نگارنده به كار مدارس جديد جمعى از معممين تهران را با خود دشمن نموده‌ام شبنامه‌هاست كه بر ضد نگارنده شبها بديوارهاى تهران چسبانده مىشود بدگوئيهاست كه در مجالس و محافل گفته و شنيده ميگردد بىآنكه اندك اثر بر گفته و نوشته‌هاى مزبور مترتب گردد خلاصه در اين قضيه هم خداوند خانواده ما را از شر دشمنان محفوظ ميدارد اما بقيه احوال بابى\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nكشى در اصفهان و يزد روزى كه دو نفر تاجر مزبور در اصفهان كشته ميشوند بموجب دستور محرمانه مركز حكومت اصفهان قضيه را خاتمه داده روحانيان را ميسپارد كه به همان اندازه كه واقع شده قناعت نموده ديگر دست از پا خطا ننمايند چه ميترسند فتنه بالا بگيرد و از عهده جلوگيرى برنيايند و البته از روسها هم ملاحظه دارند و نميخواهند بيش از اين آنها را برنجانند .\r\nو اما در يزد فجايع زياد مىشود تعرض بزنها و اطفال بيگناه متهمين نيز دريغ نميدارند چنان كه شنيده مىشود تعرض‌كنندگان اطفال شيرخوار متهمين را از گهواره در آورده دهان آنها را نزديك شير سماور كه در حال غليان است برده طفل بتصور پستان مادر دهان را باز كرده بجاى شير آب جوش مىخورد تا جان ميدهد و هم يكى از مردم يزد كه پس از واقعه بتهران ميآيد در مقام اظهار ديانت و شجاعت براى نگارنده حكايت كرد كه تاجرزاده‌ئى در همسايگى ما گفته ميشد بابى است تازه عروسى كرده بود اتفاقا بحاجتى از شهر بيرون رفت من خود را به او رسانده سرش را بريده در دستمالى پيچيده به شهر بازگشته بتازه عروسش تسليم نمودم و هم شنيده مىشود كه در ربيع الاول 1321 در بحبوحه فتنه بابىكشى يزد در مكتبى كه تازه داير شده بمعلم متعصب نادان مكتب خبر ميدهند كه پدر يكى از شاگردان را بتهمت بابيگرى كشتند معلم به آن طفل رو كرده ميگويد الحمد اللّه رب العالمين كه پدر ترا هم بجهنم فرستادند طفل بيگناه بر خود لرزيده فرياد و فغانش بلند شده ميخواهد از مكتب بيرون رفته از حال پدر پرسش نمايد معلم ميگويد معلوم است تو هم بابى هستى طفل را بفلك بسته مدت طولانى چوب مىزند خبر بخانواده او ميرسد خواهر جوانش با كمال شتاب خود را بمكتب رسانده برادر كوچك را زير چوب در حالت بيهوشى ميبيند خود را به روى برادر مياندازد و مردم در اثر اين هياهو بمكتب هجوم آورده خواهر و برادر هردو زير دست و پاى خلق كشته ميشوند و از اين قبيل فجايع بسيار واقع مىشود آرى بلوى كور است ميان كوچك و بزرگ و بىگناه فرق نميگذارد خصوصا كه در اين قبيل مواقع دشمنيها و غرض‌رانيها هم كار روائى ميكنند خاصه كه در چشم مردم متعصب پيرايه حفظ ديانت هم بر آن بسته شود .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nبالجمله انگليسيان در اينمقدمه بيك تير چندان نشان ميزنند و همه كارگر ميگردد ببابيها ميفهمانند كه حمايت روس نميتواند آنها را نگاهدارى نمايد بروسها ميفهمانند كه آنها در ايران هرچه بخواهند نميتوانند اجرا كنند بامين السلطان حالى ميكنند كه نبايد سياست ميانه‌روى را از دست بدهد بالاخره دست از تعقيب امين السلطان برنميدارند تا وقتى كه بتوانند دست او را از كار مملكت‌دارى كوتاه نمايند چنان كه عمال آنها ميكوشند از رؤساى روحانى نجف حكم كفر و ارتداد اتابك اعظم را صادر نمايند مسلم است رؤساى روحانى مزبور هرگز بچنين امر اقدام نمينمايند و ليكن عمال مزبور حكمى از جانب آن بزرگواران جعل كرده با گراور متعدد ساخته از نقاط مختلف خارج جوف پاكت بمعاريف ايران ميرسانند صورت آن به نظر خوانندگان ميرسد .\r\nنگارنده تصور مينمايد كه اينورقه كه ظاهرا مهر و امضايش از رؤساى روحانى مزبور مىباشد در موضوع ديگر صدور يافته و سازندگان ورقه آن موضوع را محو كرده در جاى آن اين موضوع را نوشته‌اند و قوت ميدهد اين تصور نگارنده را ديدن غلطهاى لفظى و معنوى و حتى غلط نوشتن آيه شريفه كه ممكن نيست از نظر حجج اسلام گذشته باشد و هم تصور ميكنم كه گراور و طبع اين ورقه در مصر يا در كلكته يا در بمبئى باشد چه در عراق عرب هنوز وسائل اين كار درست مهيا نيست و باز قوت ميدهد اين تصور را آنكه اصل اين ورقه كه به نظر خوانندگان ميرسد در جوف پاكتى بنگارنده رسيده كه در مصر بپستخانه داده شده است و اما مضمون ورقه .\r\nبسمه تبارك و تعالى بر قاطبه اهل اسلام سيما ساكنين ايران مخفى نماند كه تسليط كفر و استيلاى اجانب بر نفوس محترمه اسلاميه و بخشيدن حريت بفرقه ضاله بابيه خذلهم اللّه و اشاعه منكرات و اباعه مسكرات در ايران به حدى رسيده كه جاى توقف و مجال تأمل باقى نمانده و يوما فيوما در تزايد و آنچه در مقام تدبير و رفع اين عوامل هائله شديم اثرى نديديم و اين نيز بر ما ثابت و محقق گرديد كه تمام اين مفاسد مستند به شخص اول دولت عليه ايران ميرزا على اصغر خان صدر اعظم است و پادشاه اسلام اعليحضرت مظفر الدين شاهنشاه ايران خلد اللّه ملكه در نهايت دين‌دارى و رعيت‌پرورى و غايت اهتمام را در حفظ حدود مسلمين داشته و دارند و تمام اين مفاسد را اين شخص\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nخائن ملت و دولت اسلام بر آن ذات اقدس اغفال نموده چاره جز اظهار ما فى الضمير نديديم لهذا برحسب تكليف شرعى و حفظ نواميس اسلامى كه بر افراد مسلمين فرض عين است بخيانت ذاتى و كفر باطنى و ارتداد ملى او حكم نموديم تا قاطبه مسلمين و عامه مؤمنين بدانند كه از اين ببعد مس با رطوبت ميرزا على اصغر خان جايز نيست و اطاعت اوامر و نواهى او مثل اوامر و نواهى جبت و طاغوت است و در زمره انصار يزيد بن معاويه محسوب خواهد بود قوله تعالى لن يجعل اللّه الكافرين على مسلمين سبيلا الهم انا نشكوا اليك فقد نبينا و غيبت ولينا بتاريخ بيست و يكم جمادى الثانى الاحقر محمد الشرابيانى الاحقر الجانى محمد كاظم الخراسانى الاحقر محمد حسن المامغانى محل مهر فاضل شرابيانى . محل مهر ملا محمد كاظم خراسانى محل مهر فاضل مامغانى الجانى نجل المرحوم الميرزا خليل .\r\nمحل مهر حاج ميرزا حسين طهرانى .\r\nعجب‌تر آنكه اين حربه مخالفين خارجى و داخلى امين السلطان تا از عراق عرب بمصر و هند رفته بايران برسد امين السلطان با حربه‌هاى ديگر دشمنان خود از ميان رفته و اين حربه نه تنها بىاثر ميماند بلكه غرض‌رانى و اسبابچينى مخالفين او را دليلى معظم ميگردد .\r\nبعد از انقلاب اصفهان و يزد و فجايع بابىكشى بديهى است روسها كه ميدانند همه مستند است به نيرنگ‌بازى رقيب خارجى آنها آرام نگرفته بر دولت فشار ميآورند دولت هم براى اسكات آنها شيخ محمد تقى نجفى را از اصفهان بتهران تبعيد مينمايد شخص تبعيد شده هم از اين كار دلتنگ نميباشد و از اين گونه تبعيدها ترفيع مقام و زيادتى شهرت حاصل مينمايد چنان كه در دفعه ديگر به همين عنوان از اصفهان تبعيد شده بر احترامات او افزوده شده است بعلاوه چون شخص عياشى است و در تهران اسباب اين كار براى او فراهم‌تر مىباشد هرچندگاه يك مرتبه دوست ميدارد چندى در تهران اقامت داشته باشد .\r\nدر اينوقت كه آقا نجفى در تهران است حاجى ميرزا هاشم امام جمعه اصفهان كه دشمن ديرين خاندان ما و دست قوى بيدادگرى ظل السلطان است در رمضان 1321 از دنيا ميرود و بدان ميماند كه دست راست ظل السلطان قطع شده باشد اما نگارنده\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nاز شنيدن اين خبر خوشحال نميشود زيرا كه ميداند خوشحال شدن از مرگ دشمن دليل ضعف نفس است خلاصه روز چهارشنبه 22 جمادى الثانى سنه 1321 در منزل خود مشغول نوشتن وقايع هستم كه خبر ميرسد ميرزا على اصغر خان اتابك اعظم از صدارت معزول گشت و عبد المجيد ميرزاى عين الدوله جانشين او خواهد بود و هم خبر ميرسد كه صدر معزول مصمم شده از راه روسيه بشرق اقصى سفر نمايد و از شاه تقاضا كرده مهديقليخان مخبر السلطنه مصاحب وى بوده باشد .\r\nتأثير مسافرت مخبر السلطنه را در كار معارف جديد در فصل بعد خواهيد خواند و همچنين تأثير عزل اتابك اعظم را .\r\nدر اينوقت كه اوضاع مملكت از هرجهت درهم و برهم است و دو سياست مختلف جنوب و شمال در زير پرده نازكى با يكديگر در زدوخورد مىباشد انگليسيان ميكوشند كه نفوذ از دست داده خود را دوباره بدست آورند روسها كوشش مينمايند نفوذ بدست آورده خود را از دست ندهند در فصل‌هاى بعد خواهيد خواند چيزى كه اينجا لازم است متذكر باشيد اين است كه امين السلطان با اينكه پس از معزولى اول و دوباره بسر كارآمدن با خلوتيان مظفر الدينشاه تا يك درجه اظهار همدردى و همرنگى مينموده با وجود اين مورد رودربايستى بوده و وصله ناهمرنگ به نظر ميآمده است از اينرو مختصر ملاحظه از او ميشده اكنون كه او ميرود عين الدوله عبد المجيد ميرزا كه از خلوتيان قديم و محرم همه‌چيز شاه است و شاه او را عينى ميخواند بجاى امين السلطان مينشيند اوضاع دربار را ميتوان تصور كرد كه بدرخانه ايام وليعهدى مظفر الدينشاه در تبريز بىشباهت نشده باشد خدا عاقبتش را بخير گرداند .\r\n\r\nفصل چهل و سوم دار الفنون تهران و گزارشات\r\nاز پيش وعده داديم شرح‌حال دار الفنون تهران را در فصلى جداگانه بنويسيم اينك بوعده خود وفا مينمائيم پيش از نگارش شرح‌حال دار الفنون بموجبات تأسيس آن اشاره كنيم در اواسط قرن سيزدهم اسلامى كه مراوده ايرانيان با اروپائيان زياد شد\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nباقتضاى زمان افكارى در ايران بهيجان آمده به خيال ميفتند از روشنائى عصر حاضر استفاده نموده يا از ملل مترقيه تقليد و تبعيت كرده باشند اينست كه درصدد برميآيند از اروپا معلم بايران بياورند و از ايران محصل باروپا بفرستند .\r\nدر سنه 1260 ه بموجب دستخطى كه از محمد شاه قاجار در هشتم ميزان سال مزبور صادر ميگردد يك عده شاگرد از تهران بپاريس فرستاده مىشود رفتن محصلين مزبور بخارج ضرورة روابط فكرى ايران را با اروپا مخصوصا با فرانسه زياد مىكند تا سلطنت بناصر الدين شاه ميرسد از يكطرف هياهوى تمدن و ترقى غرب زياد شده در خاطر شرقيان تأثير شديد مينمايد و در قلب ايرانيان تازه بفكر تقليد كردن از افكار اروپائيان افتاده نيز تأثير خود را ظاهر ميسازد و از طرف ديگر انقلاباتى دارد در داخله مملكت روى ميدهد و خونريزهائى بنام تغيير مذهب و غيره مىشود كه موجب تهييج افكار داخلى و توجه خارجيان به اين مملكت ميگردد و اين احوال مصادف مىشود با رياست شخص وطن‌دوست باهوش قوى الاراده‌ئى بر امور دولت يعنى ميرزا تقيخان امير نظام كه اقدامات عاقلانه آن بزرگ مرد احساسات وطن‌دوستى ايرانيان را نشو و نما داده روح درستكارى و معارف‌پرورى را ترويج مىكند به حدى كه از تغيير اساس سلطنت استبدادى و تأسيس مجلس قانون‌گذارى هم در محافل خصوصى صحبت بميان ميآيد و از جمله كارهاى بزرگ آن صدر عاليمقام تأسيس دار الفنون تهران است و اين نام بتقليد اونيورسيته‌هاى خارج به اين مؤسسه داده مىشود مدرسه دار الفنون سال سيم سلطنت ناصرى در سال 1266 ه بنا مىشود و در سال 1268 دائر ميگردد .\r\nبراى تدريس دروس نظام از پياده و سواره و توپخانه و براى علوم طب جراحى فيزيك شيمى معدن‌شناسى رياضيات تاريخ جغرافى نقاشى و زبانهاى خارج معلمين اروپائى از فرانسوى اطريشى انگليسى ايتاليائى جلب ميشوند و جمعى از ايرانيان آشنا بزبانهاى خارج در دار الفنون استخدام يافته ميان معلمين اروپائى و محصلين مترجم واقع ميگردند .\r\nدار الفنون تهران با صورت آبرومندى دائر مىشود بشاگردان و اجزاء لباس و ناهار ميدهند دروس تمام مجانى دولت از هرجهت نهايت مساعدت را در پيشرفت كار\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nدار الفنون مبذول ميدارد ولى يك نقص بزرگ در دار الفنون هست كه بواسطه نقصان تجربه در به دو تأسيس اين مؤسسه عالى آن نقص درست ديده نميشود و آن اينست كه دار الفنون تأسيس مىشود و علوم عالى در آن تدريس ميگردد در صورتى كه محصلين مراحل تحصيلات ابتدائى و متوسطه را هنوز نپيموده‌اند و دروس عالى دار الفنون اساس و بنيانى ندارد و فقط چيزى كه توانسته است يكعده شاگرد نيم آشنا به تحصيل در اين مؤسسه جمع‌آورى نمايد وجود مكتبخانهاى خصوصى در خانه اعيان و اشراف و متمولين مملكت است كه اولا آنها در مكتبخانهاى مزبور خواندن و نوشتن فراگرفته خط و ربط و سياقى تحصيل كرده‌اند و اينك اغلب آنها بامر دولت در دار الفنون جمع ميشوند .\r\nاعيانزادگان نازپرورده خودرو بار آمده به كلى از زندگانى تحصيلى اجتماعى بى خبر مانند يك گله آهوى صحرائى در يك محوطه محدود جمع شده ميخواهند آنها را در تحت نظم و ترتيب درآورند و آنها اطاعت ننموده تصور ميكنند دار الفنون هم مكتبخانه خصوصى آنهاست و رؤسا و معلمين آن لله‌ها و معلم سرخانهاى ايشان .\r\nشاهزاده عليقلى ميرزاى اعتضاد السلطنه كه از شاهزادگان بزرگ بافضل ايران است برياست دار الفنون منصوب ميگردد امور داخلى آن به عهده رضا قليخان هدايت لله‌باشى مفوض مىشود و محمد حسينخان اصفهانى كه شخص باعرضه و داراى صفات نيكو مىباشد آجودان دار الفنون مىشود و براى جلوگيرى از نافرمانى بزرگزادگان بامر دولت ده نفر فراش قرمزپوش با چوب و فلك معمولى آنعهد بدار الفنون فرستاده ميشوند كه اعيانزادگان خلاف‌كار را فراشان دولتى با چوب و فلك سلطنتى تأديب نمايند .\r\nدار الفنون تهران در اوائل زندگانى خود بيك مانع بزرگ برميخورد كه او را از سرعت سير بازميدارد و آن اينست كه درباريان بىعلم و بىخبر از اوضاع روزگار رفته‌رفته خاطر شاه جوان را از دار الفنون مضطرب ساخته به او ميگويند تحصيلات دار الفنون در مغز محصلين توليد افكار ضد سلطنت مينمايد و باينواسطه توجه باطنى شاه را از اين مؤسسه كم مينمايد خصوصا كه صحبت اصلاحات اساسى و محدود ساختن اختيارات سلطنت هم بميان آمده نظريات درباريان را نزد شاه تأئيد مينمايد در اين\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nحال بزرگتر صاعقه محوكننده از دست اغراض جاهلانه و تحريكات خصمانه رجال نااهل خيانتكار مملكت بر فرق ملك و ملت ميرسد و رشته حيات اميركبير مؤسس و يگانه حامى دار الفنون منقطع ميگردد شرح واقعه بطور اجمال آنكه افكار بلند امير كبير و عمليات مشعشع او بموجب دشمن طاوس آمد پر او رجال متعصب كهنه‌پرست نادان و درباريان نااهل بىخرد را بر آن ميدارد كه خاطر شاه جوان بىتجربه را از دستور عاليمقام خويش ظنين ساخته در مقام عزل او برآيند لكن شاه بملاحظه شاهزاده خانم عزت الدوله خواهر خويش كه متعلقه اميركبير است در اين كار تعجيل نكرده انتهاض فرصت ميكشد تا در سنه 1268 كه او را معزول ساخته بكاشان ميفرستد در موقعى كه امير بحمام رفته مأمور شاه با حكم اعدام اميركبير بحمام وارد شده او را از اراده ملوكانه آگاه ميسازد و اختيار طريق اعدام را به خود او واميگذارد امير دستور ميدهد كه فصّاد رگهاى بازوان او را باز كرده بگذارد تا جانش با خون از بدن بيرون برود و اين كار به زمان كمى انجام گرفته پنجه خون‌آلود يگانه مرد وطن‌پرست ايران بر ديوار حمام كاشان مانند مهر بدبختى بر پيشانى ايران نقش ميبندد .\r\nگويند در آنوقت كه اميركبير از تهران دور مىشود بمأمور نظامى دولتى كه او را بكاشان ميبرده ميگويد تصور ميكردم مملكت وزير عاقل ميخواهد ولى اشتباه كرده بودم مملكت پادشاه عادل ميخواهد .\r\nخلاصه برگرديم بشرح‌حال دار الفنون كه بعد از كوتاه شدن سايه اميركبير از سر مملكت عموما و از سر دار الفنون خصوصا با وجود بدگمانى كه شاه از اين مؤسسه علمى حاصل نموده و توجهى كه دولتيان بمحو نمودن تمام آثارى كه از اميركبير باقيمانده دارند ميبايد دار الفنون به كلى از ميان رفته باشد ولى به دو سبب اين مؤسسه صورة برهم نميخورد يكى آنكه شاه از خارجه‌ها ملاحظه دارد و نميخواهد يا نميتواند معلمين خارجى را كه همه قرارداد با دولت دارند بدون يك عذر موجه جواب بدهد و ديگر آنكه اعيان و اشراف مملكت پىبرده‌اند كه تحصيل اولاد آنها در دار الفنون بهتر و باصرفه‌تر است از مكتبخانهاى خصوصى كه در خانه‌هاى خود داشته‌اند و راضى نميشوند مؤسسه منحل گردد اينست كه صورتش باقى ميماند بىآنكه باقيماندن معناى آن\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nرعايت شده باشد دار الفنون علاوه بر اينكه مورد بيمرحمتى شاه و دولتيان واقع است دچار يك بدبختى ديگر هم مىشود كه روزبروز بر وسعت دائره آن بدبختى افزوده ميگردد و آن اينست كه بودجه اين مؤسسه از بابت حقوق معلمين و اجزاء و خرج لباس و ناهار اجزاء و شاگردان در موقعى تعيين شده كه ارزاق فراوان و ارزان بوده است و هرچه ارزاق گران شده در اين بودجه تغييرى حاصل نشده و ناچار شده‌اند از كميت و كيفيت ناهار و لباس مدرسه بكاهند و اعضاء و اجزاء را كم نمايند تا صورت آن محفوظ بماند و هم جمعى از اعضاء و اجزاى دار الفنون كه مواجب دولتى هم دارند و جمعى از دوستان آنها و دوستان دوستانشان حقوق ديوانى خود را جزو بودجه دار الفنون كرده‌اند كه سريع الوصول‌تر باشد اين كار هم بر اغتشاش امر ماليه دار الفنون افزوده است .\r\nبعد از شاهزاده اعتضاد السلطنه رياست دار الفنون بعليقليخان مخبر الدوله رسيده است و امور داخلى مدرسه بجعفر قليخان نير الملك برادر مخبر الدوله با ناظمى محمد حسينخان آجودان اديب الدوله بديهى است چنان كه هيچ‌چيز دار الفنون شباهت بدار الفنون زمان اعتضاد السلطنه ندارد اوضاع ادارى و يا رياستش هم به همان نسبت ضعيف گرديده است با اين همه نواقص و موانع كه در كار دار الفنون و در پيش پاى او بوده است نميتوان گفت اين مؤسسه خدمتى بمعارف مملكت ننموده است بلكه ميتوان گفت موفقيت مؤسسين ملى اخير على الخصوص در قسمت رياضيات در نتيجه خدمات دار الفنون مىباشد زيرا كه انتظامات مدارس جديد و تدريس رياضيات در آنها به عهده تربيت‌يافتگان دار الفنون است .\r\nدار الفنون در طول مدت عمر خود در هر رشته از فنون اشخاصى را تربيت نموده كه نسبت باوضاع و احوال مملكت وجود آنها ذى قيمت بوده و هست مانند ميرزا - عبد الغفار منجم و رياضىدان ميرزا محمد خان كمال الملك استاد صنايع مستظرفه\r\nناصر الدينشاه سالى يك مرتبه بدوائر دولتى خود سركشى مىكند از جمله سالى يكروز هم بدار الفنون ميرود رئيس دار الفنون مجبور است براى تشريفات ورود شاه مدرسه را تنظيف كرده اطاق پذيرائى را مزين سازد شاگردان را لباس تازه بپوشاند\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nچند روزى پيش از ورود شاه آنها را مشق نظامى بدهد موزيك مدرسه نظام را كه قسمتى از دار الفنون است براى ورود شاه آماده سازد اين است كه در مدت چند روز ايام سال در دار الفنون آمدورفت و نشست‌وبرخاست صدا و ندائى شنيده مىشود و همچنين در ايام سلامهاى عام كه قسمتى از دار الفنون هم بايد حاضر باشند جنبشى در آن مؤسسه پديدار ميگردد اكنون كه چند مكتب ابتدائى بسبك جديد هم با بودجه مخصوص ضميمه وزارت معارف شده و شوراى عالى معارف رسمى كه در رأس معارف جديد واقع است در يكى از عمارتهاى دار الفنون منعقد ميگردد آمدوشد دار الفنون بر زيادت گشته آن مؤسسه قديم بيسر و سامان مانده هم ميخواهد سر و سامانى به خود بدهد خصوصا كه از كلاسهاى متوسطه جديد بايد شاگرد بدار الفنون برود در اين صورت ناگزيرند در آنمدرسه هم اصلاحاتى نموده باشند خلاصه روز سه‌شنبه 8 جمادى الثانيه 1321 خبر ميكنند شوراى عالى معارف در دار الفنون منعقد ميگردد فضاى حياط مدرسه را بايد طى كرد تا باطاق پذيرائى رسيد در طى نمودن اين فضا حال زار اين مؤسسه علمى سالخورده را در برابر نظر آورده چنان مينمايد كه بدبختيهاى آن را يك‌يك مشاهده مينمايم و هيولاى ويرا مانند مريض در حال نزع ميبينم .\r\nو نبايد تصور كرد كه جعفر قليخان نير الملك وزير علوم يا رضا قليخان پسرش رئيس دار الفنون در پريشانحالى آن مؤسسه زياد مقصر بوده باشند زيرا كه اولا مؤسسه‌ئى را كه دولت و سلطنت بخواهد لفظ بىمعنى و صورت بىحقيقت باشد بهتر از اين نميتوان نگاهداشت خصوصا كه حقوق آن هم نه تنها ماه‌بماه بلكه سال‌بسال عقب بيفتد آن هم حقوقى كه باقتضاى زمان و ترقى قيمت ارزاق به نصف مخارج آن وفا نميكند .\r\nبالجمله بصحن مدرسه وارد ميشويم ناظم دار الفنون اديب الدوله ولد محمد - حسينخان اديب الدوله كه بثقل سامعه مبتلاست و ناظمى دار الفنون بوراثت به او رسيده مرا استقبال مىكند بعضى معلمين و اجزاء هم جمع ميشوند در اطاقها درس قيل‌وقالى شنيده مىشود صداى موزيكى به گوش ميرسد و معلوم ميگردد عيد مولود مظفر الدينشاه نزديك است دار الفنون هم تهيه رفتن بسلام را ميبيند .\r\nشوراى عالى معارف در تحت رياست وزير علوم و معاونت مخبر السلطنه و عضويت\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nنگارنده و رضا قليخان رئيس دار الفنون و چند تن ديگر دائر ميگردد در اين مجلس مقرر مىشود كتابخانه قديم دار الفنون مركز ثابت شوراى عالى معارف باشد در تحت نظر رضا قليخان و هم در اين مجلس در جابجا شدن بعضى از مدارس ملى كه از روى نقشه تهران جاى آنها مناسب نيست قرارى داده مىشود باز در اين مجلس مخبر السلطنه از توجه به حال مكتبخانه‌هاى سرگذرها و وضع ناهنجار آنها صحبت ميدارد كه شاگردان آنها را بمدارس ملى ببرند و يا آنكه چند مكتبخانه را يكى كرده در خانه‌ئى جمع نموده يك مكتب ابتدائى داير كنند و نيز در اين مجلس نگارنده در خصوص لزوم تأسيس مكتب دوشيزگان صحبت طولانى ميدارد بىآنكه بتواند بفوريت نتيجه‌ئى بگيرد .\r\nروز سه‌شنبه 15 جمادى الثانيه مجلس شورايعالى معارف در محل ثابت خود منعقد ميگردد اين مجلس قسمتى بگله‌گذارى وزير علوم از دولت و قسمتى در تعقيب مذاكرات گذشته در جابجا نمودن مدارس و قسمتى بتوسط مخبر السلطنه بتشويق نمودن از وزير علوم و بيشتر توجه كردن به حال و كار معارف ميگذرد .\r\nروز پنجشنبه 23 جمادى الثانيه 1321 چون روز جلسه شوراى عالى معارف است و مسلم شده مخبر السلطنه باتفاق اتابك مسافرت خواهد كرد شرحى به او نوشته از پيش‌آمد كار معارف كه تازه دارد سر و صورتى به خود ميگيرد بعد از مسافرت او اظهار نگرانى مينمايم و مينويسم :\r\n هزار نقش برآرد زمانه و نبود * يكى چنان كه در آئينه تصور ماست \r\nمخبر السلطنه جواب مينويسد :\r\n بلى قضاست بهر نيك‌وبد عنان‌كش خلق * بدان دليل كه تدبيرهاى جمله خطاست \r\nو علاوه مينمايد كه البته امروز جلسه شوراى معارف خواهد بود منهم براى وداع حاضر خواهم شد در اينروز شوراى عالى معارف منعقد ميگردد مخبر السلطنه چند دقيقه حاضر شده بىآنكه دخالتى در كارها و يا آنكه شركتى در صحبتى كرده باشد اسناد كارهاى معارفى را تحويل داده خدانگهدار گفته روانه مىشود پس از رفتن مخبر السلطنه سكوت طولانى در مجلس حكمفرما ميگردد چه عمده ناطق مجلس او بوده و نگارنده او كه رفت نگارنده هم از يكطرف بواسطه مسافرت دوست فعال خود\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nدر حال تأثر است و از طرف ديگر نميداند كدام يك از اعضاى مجلس و يا چه شخص از خارج معاون وزير علوم مىشود و رشته كارهائى را كه مخبر السلطنه انجام ميداده كى بدست خواهد گرفت .\r\nولى اين مجلس خصوصيتى دارد كه نميتوان كارش را بسكوت گذرانيد زيرا كه براى تأسيس روزنامه معارف و نشر اخبار معارفى ميرزا محمد حسينخان فروغى ذكاء الملك را دعوت نموده‌ايم و براى ترتيب كتب هندسه و رياضى حاج ميرزا عبد الغفار نجم الدوله دعوت شده است و هردو حاضر گشته‌اند بايد تكليف آنها را معين كرد آنها هم مانند ديگران در حال بهت هستند تنها از صورت وزير علوم آثار بشاشت هويداست در صورتى كه ميبايد بواسطه دور شدن معاون و داماد خود دلتنگ بوده باشد بلى وزير علوم خوشحال است كه شاه فرموده بعد از عزل اتابك اعظم و تشكيل دولت جديد وزراء هريك در كار خود استقلال خواهند داشت در صورتى كه براى دولت بىقانون بى اساس و سلطنت استبدادى كه معنى وزارت فقط براى شخص اول مملكت است اين فرمايشات ملوكانه غير از الفاظ فريب‌دهنده چيزى نخواهد بود هرچه شاه و شخص اول مملكت بخواهند مىشود هرچه را نخواهند نميشود چه وزير مسئول باشد و چه نباشد .\r\nنگارنده در اين حال متذكر مىشود كه خوب است از وزير علوم تقاضا شود رضا قليخان پسرش را معاون قرار داده رشته امور مدارس را به او بسپارد و البته بسيار مايل خواهد بود كه از پسرش ترويج شده باشد و شخص خارجى هم بجاى مخبر السلطنه انتخاب نگردد كه موى دماغ وى بوده باشد براى ما هم خوب است كه با رضا قليخان كار كنيم تا با يك شخص ناشناس كه معلوم نيست با ما چه رفتار نمايد رضا قليخان هم اين ترصد را دارد و حواسش جمع رسيدن به اين مقام است .\r\nخلاصه اين انديشه را فورى عملى نموده از وزير علوم تقاضا ميكنم چند دقيقه صحبت محرمانه بداريم مطلب را به او گفته اظهار مسرت مىكند و ميگويد به شرط آنكه همان همراهيها كه با مخبر السلطنه ميكرديد با رضا قليخان هم بكنيد به او ميسپارم در كارها با شما شور نمايد پس از اطمينان از وزير علوم مطلب را علنى كرده حاضرين همه همراهى ميكنند و رضا قليخان بجاى مخبر السلطنه منصوب ميگردد در\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n29 جمادى الثانيه 1321 اتابك اعظم و مخبر السلطنه از تهران روانه ميگردند .\r\nبعد از رفتن مخبر السلطنه صلاح ديده نميشود كه روزنامه مخصوص براى انجمن معارف تأسيس گردد و با ذكاء الملك صحبت مىشود كمك‌خرجى بوى داده شده اخبار معارف را در روزنامه تربيت در ورقه جداگانه نشر نمايد با نجم الدوله هم قرارى در ترتيب كتب رياضى داده مىشود و اين مجلس منقضى ميگردد .\r\nروز پنجشنبه دوم رجب 1321 مكتوبى از رضا قليخان ميرسد كه امروز روز جلسه شوراى عالى معارف است زودتر بيائيد دستخط همايون رسيده است قرائت خواهد شد روز مزبور مجلس منعقد ميگردد علاوه بر اعضاى شورايعالى معارف معلمين ايرانى و فرنگى دار الفنون هم حاضر ميشوند وزير علوم بشاشت فوق العاده دارد مدتى مجلس در انتظار رسيدن دستخط همايونى است بالاخره گماشته دبير الملك پسر ميرزا نصر اللّه خان دبير الملك كه وزير رسائل است آمده پاكتى در دست دارد همه باحترام دستخط شاه سرپا ايستاده دستخط خوانده مىشود حاصلش آنكه نير الملك همانطور كه وزير علوم بوده است باز هم خواهد بود بعد از اين مجلس روزى با رضا - قليخان نشسته كسر چهار مدرسه علمى را معين مينمائيم كه مدرسه ادب هم يكى از آنهاست و در اين سال مقرر شده است كسر آن را دولت بپردازد و اعانه بمدرسه ابتدائى كماليه داده شود و اين دو قسمت اندكى موجب آسايش خيال نگارنده مىشود كه بيش از اين آلودگى مالى به كار مدارس پيدا ننمايم خصوصا كه مذاكره مىشود دولت بتدريج قروض اساسى مدرسه ادب را هم بپردازد .\r\nدر اين ايام قضيه نزاع طلاب علوم دينى تهران و مضروب واقع شدن آقا سيد عبد اللّه بهبهانى روى ميدهد شرح واقعه آنكه :\r\nبر سر توليت يكى از مدرسه‌هاى دينى تهران دو دسته از طلاب نزاع كرده چند نفر از دو طرف مجروح ميگردند و يكطرف به خانه آقا سيد عبد اللّه بهبهانى كه از طرفداران جدى ميرزا على اصغر خان اتابك معزول است پناهنده ميشوند دسته مخالف اين طلاب شبانه بآقا سيد عبد اللّه در حالى كه سواره از برابر جلو خان مسجد شاه ميگذرد برخورده\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nاو را با چوب به قصد كشتن ميزنند و قاطر سوارى او رم كرده او را از ميان معركه زنده بيرون ميبرد .\r\nهمان شب جمعى از روحانيان و ائمه جماعت به منزل سيد رفته اجماعا به عين الدوله كه با رياست وزراء وزارت داخله حكومت تهران را هم دارد شكايت مينمايند عين الدوله شايد بىميل نبوده است وهنى بآقا سيد عبد اللّه برسد اينك هم موقع را مغتنم ميشمارد كه آب چشمى از معممين تهران كه امين السلطان زياده از حد به آنها پروبال داده بود گرفته باشد اين است كه جواب ميدهد دولت حاضر است طلاب شرور را سياست نمايد به شرط آنكه شماها خود از آنها توسط ننمائيد آقايان ملتزم ميشوند كه توسط نكنند و مأمورين دولت رؤساى طلاب را از هردو دسته گرفته شب در نظميه محبوس ميدارند و فرداى آن روز همه را زنجير به گردن در گارى ريخته با سوار نظام و مير غضب و فراش و هياهوى بسيار باردوئى كه در خارج شهر زده شده برده آنجا يكيك را در غل و زنجير سوار استر كرده باردبيل تبعيد مينمايند و بعضى از آنها را كه از خانه آقا سيد عبد اللّه بامر او در حضرت عبد العظيم تحصن جسته‌اند در صحن مقدس زنجير ميكنند و هرقدر از طرف روحانيانى كه در التزام عدم توسط شركت نداشته‌اند توسط مىشود هيچ فائده نميبخشد اين اقدام دولت موجب رعب عامه و مخصوصا روحانيان و روحانىنمايانى كه تصور نميكرده‌اند به شخص معممى آن هم طلبه بتوان اهانت كرد ميگردد از طرف ديگر عموم طلاب از آقا سيد عبد اللّه و تمام روحانيانى كه التزام عدم توسط داده‌اند متغير ميگردند و بالاخره بمنزله اظهار قدرت و حياتى است كه از رئيس دولت حاليه مىشود گرچه هنوز مقام رياست وزراء يا صدارت را رسما دارا نميباشد و هم يكى از قضايا كه موجب كدورت ميان عين الدوله و آقا سيد عبد اللّه بهبهانى مىشود قضيه‌ايست كه نگارنده را هم در مدت طولانى دچار زحمت جانى و حالى مينمايد شرح قضيه آنكه مدتى است نگارنده درصدد مىباشد براى مدرسه سادات مكان ملكى تهيه نمايم و صورت نميگيرد مكرر با رجال دولت در اين باب صحبت ميدارم و كسى مساعدت نميكند در اين ايام يكى از زنهاى معروف تهران كه اهل كرمان است وفات مىكند بىآنكه وارثى داشته باشد خانه و مختصر اسباب خانه دارد آقا سيد عبد اللّه ميفرستد در خانهاى او را مهروموم ميكنند كه ضبط\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nنمايد خبر بحكومت تهران ميرسد شاهزاده حاكم تهران و وزير داخله نميخواهد روحانيان باينگونه عمليات خود مداومت دهند خصوصا از دخالت آقا سيد عبد اللّه كه با او موافقت ندارد دلتنگ است از طرف ديگر نميخواهد خود با او طرف شود اين است كه به خيال ميفتد اينمال را بمدرسه سادات بدهد كه بفروشند و تهيه منزل ملكى بنمايند و تصور مىكند قوت مدرسه آن هم مدرسه سادات ميتواند از تصرفات سيد جلوگيرى نمايد اين كار را مىكند و بتوسط رئيس نظميه تهران حكمى نزد نگارنده ميفرستد كه اين اموال متعلق است بمدرسه سادات نگارنده تا اينوقت نميداند مطلب چيست و تعجب مىكند كه رجال دولت بصرافت طبع درصدد تهيه منزل ملكى براى مدرسه سادات برآمده باشند همين كه ميفرستم تصرف نمايند قضيه كشف مىشود ناچار بطور خصوصى نسبت به سيد تأدب كرده از او ميپرسم اگر ناراضى است صرف‌نظر نمايم ظاهرا اظهار نارضائى نميكند ولى عقده‌ئى مىشود در قلب او كه تا زنده است از تلافى نمودن و دردسر به من رساندن صرف‌نظر نمينمايد خوشبختانه اينمال بمدرسه سادات هم وصال نميدهد چونكه صلاحيت ندارد به اين ترتيب كه متوفات طلبكار بسيار دارد و نگارنده ناچار مىشود آنها را راضى نمايد و بالاخره مختصرى ميماند كه براى او وارثى در كرمان پيدا شده تسليم او ميگردد اما اين قضيه يكى از قضايائى است كه در مدت دو سال مرا دچار زحمت بسيار مىكند از جمله ميرزا محمد كرمانى صاحب كتاب بيدارى ايرانيان كه به نظر نگارنده بهتر اين بود بيدارى در آن كتاب ببدخوابى تعبير ميگشت با من طرف شده از هرگونه هتاكى زبانى و قلمى در روزنامه نوروزش دريغ نميدارد كه چرا تقاضاى او را با اينكه كرمانى بوده است و اهل ولايت متوفات و از من تقاضا كرده بهره‌ئى از اين مال منحوس به او بدهم نپذيرفته‌ام .\r\nاين شخص پيش از اين از اجزاى پدرم بوده است و اكنون از بستگان آقا سيد محمد طباطبائى و ناظم مدرسه اسلام است بهر صورت بموجب اصولى كه در زندگانى اختيار كرده‌ام نميتوانم از راه صحت قدم برون بگذارم و ناچار دچار اين گونه حمله‌ها از ارباب غرض ميگردم دريغ از نقصان اخلاق .\r\nو هم در اين ايام خبر ميرسد كه امين الدوله ميرزا عليخان از شاه رخصت يافته است\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nبه خاك ايران بازگشت نمايد و بگيلان رسيده در لشتنشا ملك خود اقامت گزيده است .\r\nامين الدوله بعد از معزولى از صدارت ميخواست در همين ملك امرار حيات كند ولى امين السلطان راضى نشده حكم تبعيد او را از خاك ايران صادر كرد امين الدوله بحجاز رفته بقفقاز مراجعت نموده تا اينوقت با خانواده خود در مملكت اجنبى اقامت داشته اكنون كه امين السلطان معزول ميگردد امين الدوله اجازه ورود بايران يافته در گوشه ملك گيلان مقيم ميگردد .\r\nنگارنده تبريك ورود او را بضميمه شرح گرفتارى و ابتلاى خويش به كار معارف مكتوبى بوى نوشته ميفرستم و در ماه رمضان 1321 بمضمون ذيل جواب ميرسد :\r\n« شبهه نماند كه در اينماه عزيز راه فيض و سعادت باز است و درهاى رحمت فراز خط شريف كه نعمت غير منتظره بود چون دولت بيدار ببالينم آمد راست است كه با مقامات معنوى و ارتباط قلبى از طرف جنابعالى به گفتن و نوشتن محتاج نيستم و عندى سكوت و الهوى يتكلم اما باز طلوع رقيمه كريمه مبلغى اثر داشت و در اين ناتوانى و نقاهت كه هستم خاصيت آبحيات بخشيد .\r\nاز دوران دهر و احوال زمانه ناليده‌ايد كه با آزادگان دائم بكين است .\r\nبقول شمس المعالى قابوس هل عاند الدهر الامن له خطر ميخواهيد در هدايت قوم و رفع غباوت و جهل وارث اجداد طاهرين باشيد و از منكرين جور و زحمت نبينيد تصورى است محال بجناب مستطاب شريعتمدار آقا دامت بركاته در انزواء و انقطاع تأسى و اقتفاء نفرمائيد آنقدر ايدل كه توانى به گوش .\r\nاين مردم خواه‌ناخواه بايد آدم شوند و مسلمان باشند از مغلوبيت كفر بجهند ننگ ايمان و اسلام و مايه خجلت شارع مقدس ارواحنا فداه نشوند هركه در اين راه حق قدمى بردارد يا قلمى بر كاغذ بگذارد البته مأجور است خسته نشويد خداوند مدد خواهد كرد . »\r\nرسيدن اين مكتوب از آن شخص بزرگ نگارنده را بمداومت دادن بخدمات معارفى و ملى با هرقدر زحمت و خسارت كه دربر داشته باشد تشويق مينمايد .\r\nدر اين ايام محمد صفى خان پسر محمد حسينخان اديب الدوله كه ناظم مدرسه\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nعلميه و شخص درستكارى است بعضويت شوراى عالى معارف انتخاب مىشود و سمت مفتشى مدارس را هم عهده‌دار ميگردد نگارنده و رضا قليخان و محمد صفى خان هيئت اصلاح‌كننده مدارس و رسيدگى بامور معارف جديد ميگرديم مجالس عديده با يكديگر مينشينيم راه اصلاح مدارس را در نظر گرفته از طرف وزارت معارف بموقع اجراء ميگذاريم .\r\nشوراى عالى معارف هم در هفته يك مرتبه در كتابخانه قديم دار الفنون منعقد ميگردد و آنچه بتواند در پيشرفت كار معارف جديد كوشش مينمايد .\r\nو هم در اين ايام عين الدوله وزير اعظم مىشود و ديگران از وزراء و رجال باطاعت كامل نمودن از او تن درميدهند .\r\nعين الدوله بشاه وعده ميدهد كه تا اول سال نوخرج‌ودخل مملكت را مساوى ادارات دولتى را منظم و اغتشاشات داخله مملكت را رفع خواهد كرد شاه بوعده‌هاى او اميدوار شده و بدستور وى از بخششهاى بيجائى كه مينمايد تا يك اندازه خوددارى مينمايد .\r\nوزير اعظم حكام ولايات را تمام بمركز احضار كرده و دستور العملها در امور ماليه و انتظامات كشورى به آنها ميدهد تا چه اندازه اثر كند و تا چه پايه در اصلاحات موفقيت حاصل نمايد و هم در اين ايام وفات ناگهانى حاج ميرزا زين العابدين امام جمعه تهران داماد ناصر الدين شاه اتفاق ميافتد .\r\nامام جمعه اول روحانى شهير ايران است كه از راه اروپا سفر حجاز مىكند تا يك اندازه دنيا را ميبيند و از اوضاع روزگار باخبر ميگردد .\r\nامام جمعه بيداران و آزاديخواهان ايران را ميشناسد در موقعى كه ملكم خان در تهران فراموشخانه تأسيس كرده امام جمعه هم از واردين بوده چشم و گوشش باز است و اگر بعد از اين سفر زندگانيش به طول ميانجاميد ممكن بود مملكت از وجود او استفاده كند ولى اجل مهلت نميدهد و بعد از ورود بتهران كه از طرف عموم خلق نهايت اعزاز ميبيند بفاصله هفت روز در سن شصت و چند سالگى در شب شانزدهم ذى القعده 1321 بواسطه كسالت حال بدرود زندگى ميگويد .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nاين شخص بواسطه اينكه جنبه دولتى و ملتى هردو داشت و شخص خوش فطرتى بود وجودش در ميان روحانيان و روحانىنمايان ايران مغتنم شمرده ميشد .\r\n\r\nفصل چهل و چهارم خطر جديد مدارس و نظرى بمدارس قديم\r\nچنان كه در فصل 42 نوشته شد در تعقيب قضاياى فجيع اصفهان دولت شيخ محمد تقى نجفى را بتهران احضار مىكند آقا نجفى مدت طولانى در تهران ميماند و از همراهى تجار و كسبه اصفهانى مقيم تهران استمداد نموده مسجد و منبر و رياستى بدست آورده ضمنا بخوشگذرانى ميپردازد .\r\nظل السلطان حاكم اصفهان هم بعد از مردن امام جمعه اصفهان چون ميبيند اگر آقا نجفى زود مراجعت كند بدون مانع و رقيب دائره رياست شرعى خود را وسعت ميدهد و ممكن است موى دماغ وى بشود بهر وسيله باشد اسباب طول اقامت او را در تهران فراهم ميآورد و حتى آنكه بخانواده ما متوسل ميگردد كه براى طول توقف او اسباب‌چينى نمائيم بىآنكه از اين توسل استفاده‌ئى كرده باشد .\r\nآقا نجفى بعد از مدتى توقف تهران ميبيند مردم آن اقبالى را كه او انتظار دارد به او داشته باشند ندارند و ميفهمد كه روح نوى در اين شهر هويدا گشته كه آن روح بر ضد خرافات و آخوندپرستى و مدلس‌پرورى است و تصور مىكند اين روح از كالبد مدارس جديد بروز كرده و يا اگر از جاى ديگر هم بروز كرده باشد از مدارس جديد تقويت مىشود چشم و گوش مردم پىدرپى بازتر ميگردد و حق دارد اين تصور را بكند زيرا كه چند هزار طفل كه روزها در مدرسه‌ها درس ميخوانند شبها در خانهاى خود تحصيلات خويش را براى پدر و مادر و برادر و خواهر خود نقل كرده رفته‌رفته چشم و گوش آنها هم تا يك اندازه باز شده ميفهمند غير از اين ويرانه بدبخت كه نامش ايران است جاهاى ديگر هم در دنيا هست كه همه‌چيزشان از ايرانيان بيشتر و بهتر است حتى خيرات و مبرات و نوع‌پرستى آنها كه هركه بيشتر داشته باشد باهل بهشت بودن سزاوارتر است از ما افزون است و نميشود تصور كرد كه بهشت را خداوند خلق كرده\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nباشد براى مشتى مردم خرافت‌پرست كه بپيشوائى امثال آقا نجفى از هر درى از درهاى آن بخواهند وارد گردند خصوصا كه روحانىنمايان بيسواد بىعلم بدعمل پول‌دوست و شهوت‌پرست را هم در ميان رهبران ببهشت مشاهده مينمايند و بر سستى عقيده آنها افزوده ميگردد بديهى است شخصى كه در املاك خود و املاك مردم آنقدر مالكيت داشته باشد كه بعد از اسباب‌چينى بسيار براى ندادن ماليات املاك خود بدولت و سرشكن نمودن مالياتهاى خود بر املاك ديگران سالى شصت هزار تومان ماليات بدولت بدهد در قرن بيستم هرقدر هم كه مردم كم‌ادراك باشند نميتواند به آنها بگويد من اعتنا به دنيا و مال دنيا ندارم و حساب بيش از پانصد تومان را نمودن نميتوانم چنان كه مكرر شده است وقتى ميخواهد بگويد هزار تومان ميگويد دو پانصد تومان و خجالت نميكشد از شنوندگان چونكه به اين تحمقها عادت نموده و ترك عادت موجب مرض است .\r\nبخاطر دارم ايامى كه در نجف در حوزه درس آخوند ملا محمد كاظم خراسانى تحصيل علوم شرعيه ميكردم روزى باستاد خود در ضمن صحبت و بطور خصوصى گفتم همنام شما ( يعنى آقا سيد كاظم يزدى كه جنبه عوام‌فريبى داشت ) بواسطه صورت حق بجانبى كه به خود ميدهد عوام را جمع كرده نماز جماعت مفصلى دارد در صورتى كه در نماز جماعت شما غير معدودى از خواص طلاب كسى حاضر نميگردد و براى ارادتمندان شما ديدن وضع اين دو مجلس نماز جماعت ( كه يكى در صحن مقدس و ديگرى در بالاى مهتابى كفشكن منعقد ميگردد ) ناگوار است استاد معظم كه شخصى مبادى آداب موقر خوش‌لباس و پاكيزه بود جواب داد من خود اين مطلب را ملتفت هستم ولى دنيا ارزش ندارد كه انسان براى جلب قلب عوام كه نه باقبالشان اعتباريست و نه بادبارشان تحمق نمايد .\r\nخلاصه آقا نجفى در اين سفر دولت را به خوبى اعتنا ميبيند بواسطه اينكه نه شاه بآخوندهاى قشرى اعتقادى دارد نه شاهزاده رئيس دولت به آنها وقعى ميگذارد آزاديخواهان و اشخاص منور الفكر هم كه اين گونه اشخاص عوام‌فريب را دوست نميدارند عوام هم تا يكدرجه فهميده‌اند كه زهد و تقوى با اين اندازه تمول در ايندرجه شهوترانى و عياشى منافات دارد اينست كه مثل سابق اطراف او جمع نشده و نميشوند از طرف ديگر نگارنده\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nرا ملاحظه مىكند در تهران طرف توجه خواص شده و بواسطه خدمت بىاجر و مزد دنيائى كه به اولاد خاص و عام مينمايم عوام هم نظر مهربانى به من دارند در صورتى كه مكرر بصرافت طبع خود و يا بتحريك حاكم اصفهان درصدد اعدام و افناى من بوده است و موفق نشده البته بر او ناگوار است خصوصا كه تصور مىكند در طول اقامت او در تهران وجود نگارنده مدخليت دارد .\r\nبالجمله بهر ملاحظه هست براى اينكه مرا آسيبى رسانده باشد و وسيله شهرتى بدست آورد و دولت را مرعوب ساخته براى همراهى با خودش حاضر نمايد در ماه شعبان 1321 به خيال ميفتد تعرضى بمدارس جديد نموده باشد و چون به تنهائى نميتواند باينكار موفق گردد خصوصا كه ميبيند شاه و دولتيان با مدارس جديد همراهند و روز بروز كار مدارس بالا ميگيرد اينست كه تدبيرى بنظرش رسيده درصدد مىشود از علماى نجف اشرف عريضه تلگرافى بتوسط او بشاه صادر گردد كه اين مدارس براى عالم ديانت مضر است امر بفرمايند آنها را منحل نمايند .\r\nآقا نجفى صورت تلگرافى را كه بايد از طرف علماى نجف صادر گردد نوشته در حضور بعضى از خواص خود از تجار و طلاب جوف پاكت نهاده با شرحى كه بيكى از منسوبان خود ساكن نجف مينويسد ميفرستد و تقاضا مىكند كه بفوريت گرچه مصارف و مخارجى هم داشته باشد اين تلگراف را بامضاى رؤساى روحانى رسانده با قاصد بخانقين بفرستد و از آنجا بتوسط آقا نجفى بشاه مخابره شود .\r\nو بايد دانست كه اوضاع نجف و احوال اطرافيان رؤساى روحانى هم مانند ساير اوضاع و احوال مملكت منزه نيست و اشخاص طماعى در اطراف آن حوزه مقدس راه يافته بساختن نوشتجات و تقلب نمودن در مهر و امضاى آن ذوات مقدس جلب منفعت مينمايند و از هرگونه بيديانتى دريغ نيمدارند در اين صورت تلگرافى بامضاى رؤساى روحانى مزبور آن هم بتقاضاى آقا نجفى و بواسطه كسان او در نجف و با استطاعت و دست بازى كه دارند چندان مشكل نيست .\r\nخلاصه همان ساعت كه اين مكتوب لاك شده سفارشى از طرف آقا نجفى بپستخانه تهران فرستاده مىشود يكى از تجار محرم او كه بمعارف هم بىعلاقه نيست خبر اين\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nواقعه را بنگارنده ميدهد و ميگويد چون ميدانم آقا نجفى براى خدا به اين كار اقدام نكرده است و ببقاى مدارس جديد علاقمند هستم و اگر اين تلگراف احيانا بامضاى رؤساى روحانى بشاه برسد با بودن آقا نجفى در تهران ممكن است لطمه‌ئى بمدارس برسد از اين جهت محض خدمت بمعارف شما را مستحضر ساختم هرطور ميتوانيد جلوگيرى نمائيد كه خطرى متوجه معارف نورس ما نشود و اگر باور نداريد دولت بفرستد در پستخانه عين مكتوب را ملاحظه نمايد و اگر اين تلگراف بامضاى علماى نجف رسيد و برگشت بداند از اينجا فرستاده شده است و فرستنده كى بوده و بچه مقصود بچنين كار اقدام نموده است .\r\nنگارنده بلافاصله وزير علوم را از قضيه مسبوق ساخته را پرتى تنظيم كرده اظهار مىشود كه اگر لازم ميدانند امر صادر گردد در پستخانه عين مراسله و صورت تلگراف مشاهده گردد و راپرت بتوسط عين الدوله نزد شاه فرستاده شده دستخط همايون صادر مىشود كه باز كردن پست لازم نيست اگر اين تلگراف امضاء نشد و بر نگشت كه هيچ و اگر آمد وزير علوم خدمت خود را از پيش انجام داده است .\r\nيك ماه و نيم تقريبا از اين تاريخ ميگذرد روزى خبر ميآورند كه آقا نجفى در حضور جمعى از طلاب اظهار ميدارد كه علماى نجف بتوسط من تلگرافى بشاه كرده تقاضا نموده‌اند مدارس جديد بسته شود با اظهار خوشحالى بسيار بفاصله چند ساعت طلابى كه از مدارس جديد دلتنگ هستند بسبب اينكه مكتبخانهاى سرخانه اعيان و اشراف را منحل نموده و نان آنها را قطع كرده است اين خبر را در شهر منتشر ميسازند خبر بمدرسه‌ها رسيده موجب نگرانى تمام مديران و اعضاء ميگردد غافل از آنكه بواسطه اقدام سابقى كه شده است بر اين تلگراف هيچ اثر مترتب نيست مذاكره آقا نجفى را در حضور طلاب باز نگارنده بوزير علوم اطلاع ميدهد و او بعرض شاه مىرساند آقا نجفى يقين دارد تير تدبير او بهدف آمده مدرسه‌ها بسته مىشود و دكان بىرونق او بواسطه اين فتح كه نموده است رونق خواهد گرفت عريضه بشاه عرض كرده تلگراف را لفا ميفرستد و ضمنا يكى دو تقاضا هم غير از اجراى درخواست رؤساى روحانى نجف از شاه مىكند شاه در جواب خطاب به عين الدوله دستخط مينمايد بآقا نجفى بگوئيد\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nتقاضاهاى ديگر شما برآورده است ولى راجع بتلگراف علماى نجف جواب آنها را ما خود مستقيما خواهيم داد شما در اين كار دخالت ننمائيد عين الدوله جواب آقا نجفى را ميدهد و سواد جواب را براى وزير علوم ميفرستد .\r\nآقا نجفى بعد از مأيوس شدن از مساعدت دولت به كلى انكار مىكند كه چنين تلگرافى از نجف رسيده باشد و ميفهمد كه ضديت او با مدارس جديد بىنتيجه است و هم ميفهمد كه اقدامات او بر ضد نگارنده اثرى ندارد و از طرف ديگر دانسته كه نارضائى شديد من از او ممكن است در تأخير افتادن كار او مؤثر بوده باشد اين است كه در مجالس لحن خود را نسبت بنگارنده تغيير داده بناى اظهار مهربانى را گذارده بالاخره تقاضاى ملاقات كرده نگارنده هم بمصلحت در منزل امام جمعه تهران از او ملاقاتى مينمايد و به همين اكتفا شده ميگذرد بىآنكه كمترين مناسبت در ميانه حاصل شده باشد .\r\nكار مدارس هم بواسطه اعتنا نكردن دولت بتقاضاى چهار نفر از بزرگترين رؤساى روحانى نجف و بتوسط آقا نجفى در بستن آنها قوت ميگيرد وزير علوم هم تشويق مىشود كه بهتر از پيش در كار مدارس تازه مساعدت نمايد افسوس كه نه حال شخصى او و نه احوال مملكت اقتضا دارد كه قدم راسخترى رو بمعارف برداشته شود .\r\nنگارنده پس از گذشتن اين خطر در شوراى عالى معارف ايستادگى مىكند كه دستور جامعى نوشته شود و عموم مدارس چه دولتى و چه ملتى مطابق آن دستور رفتار نمايند و هم براى جبران كسر مدارس در نظر گرفته شود كه بر شهريه شاگردان افزوده شود و از مخارج بيهوده كاسته گردد لكن هيچيك از اين دو مقصود صورت نميگيرد .\r\nدر اين ايام كه حكام ولايات عموما بتهران احضار ميشوند ظل السلطان حاكم اصفهان هم بتهران ميآيد اشخاص خوشبين تصور ميكنند احضار حكام عموما بمركز براى اجراى اصلاحاتى است كه دولت جديد در نظر دارد در صورتى كه اينطور نيست بلكه بيشتر باغراض خصوصى منسوب است تا بغرضهاى ملكى عين الدوله از احضار حكام چند مقصود دارد يكى آنكه اظهار قدرتى كرده باشد و حكام از نزديك او را بشناسند . دوم آنكه هركدام براى او هديه و تقديمى بياورند و باز براى بازگشت نمودن به محل مأموريت خود تقديمى قابلى به او بدهند . سيم اسناد مالياتى را از آنها بگيرد\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nو هرچه بتواند بواسطه تحميل اضافه مالياتها و تيولات و غيره بار آنها را سنگين نمايد يعنى بار دوش ماليات‌دهندگان را زياد نمايد . چهارم كه تا يك اندازه نوعى شمرده مىشود اين است كه از حكام سند بگيرد خرج‌تراشى نكنند و وجوه را بصندوق خزانه دارى كه در تحت نظر مسيو نوز بلجيكى است تمركز دهند .\r\nبديهى است ظل السلطان يكى از اشخاصى است كه كيسه عين الدوله براى استفاده كردن از تمول سرشار او بيش از ديگران انتظار دارد او هم تا آنجا كه ممكن است خست بخرج ميدهد و دست آخر با كمال مخالفت كه ظاهرا با آقا نجفى بروز ميدهد براى پيشرفت كار خودسرا با او ساخته نزد دولت از او توسط مينمايد در صورتى كه اوائل ورودش بتهران علنى در مجلس از او بد ميگويد و تمام فتنه و فساد اصفهان را به او نسبت ميدهد و در عين حال محرمانه بوى پيغام ميدهد كه بدگوئى من از شما براى اينست كه دولتيان تصور نكنند ما باهم ساخته‌ايم و بالاخره اصلاح كار شما بدست من خواهد شد معلوم است اهل دنيا زبان يكديگر را بهتر ميدانند و همديگر را بهتر ميشناسند و اطمينان دارند اين بدگوئيهاى ظاهرى باساس اتحاد و ارتباط آنها خللى نميرساند .\r\nخلاصه اشخاصى كه انتظار داشتند دولت اجازه ندهد آقا نجفى ديگر باصفهان برگردد و تصور ميكردند حكومت اصفهان ظل السلطان هم پايان يافته است و ديگر باصفهان بازگشت نخواهد كرد و هم از كدورت اين دو نفر با يكديگر مىشود براى دفع شر آنها از سر مردم اصفهان استفاده نمود يكوقت خبردار ميشوند كه ظل السلطان واسطه اصلاح كار آقا نجفى است در نزد دولت و به زودى برادروار دست همديگر را گرفته باصفهان ميروند و به همان كارها كه اشتغال داشته‌اند مشغول ميگردند .\r\nدر اين آمدن ظل السلطان بتهران با وقايع گذشته كه در فصل 43 نوشته شد پدرم از ظل السلطان ملاقات نميكند خصوصا كه عليل المزاج است و انزوا اختيار نموده نگارنده هم از او دورى مينمايد تا اينوقت كه محقق مىشود او و آقا نجفى با يكديگر ساخته و بقول عوام روى هم ريخته‌اند و متفقا روانه اصفهان ميشوند به خيال ميفتد براى آسايش برادرم در اصفهان و جلوگيرى از اخلال در امر معاش خانواده با ظل السلطان به ظاهر از در مسالمت درآئيم ظل السلطان هم بواسطه اينكه خواهرزادگان او با او\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nطرف هستند و با خانواده ما مربوط ميباشند مبادا در غياب او بتوانند از دشمنى ما با ظل السلطان استفاده نمايند مايل شده است طرح آشتى ريخته شود بهر وسيله هست اسباب اين كار فراهم شده آمدورفتى حاصل مىشود صورت ظاهرى محفوظ ميگردد نگارنده در يكى دو ملاقات خصوصى كه با او مىكند آنچه را در دل دارد به او ميگويد و خسارتهاى مادى و معنوى كه بخانواده ما رسانيده است همه را بيملاحظه به او شرح ميدهد ظل السلطان تصديق كرده ميخواهد بگويد دشمنى امين السلطان با من و حمايت نمودن او از شما سبب شد كه اين صدمات بر خانواده شما وارد گشت حالا كه او از ميان رفته است من حاضرم گذشته‌ها را تلافى نمايم خلاصه ظل السلطان تعهد مىكند كه دست از دشمنى كشيده خسارتهائى را كه وارد آورده است تلافى نمايد .\r\nظل السلطان آقا ميرزا مهدى برادر سيم مرا كه داراى اخلاق پسنديده و شخص فاضل اديبى است و مدتى است بواسطه دشمنى ظل السلطان در تهران مانده باصفهان برميگرداند و در بازگشت خودش باصفهان با برادر بزرگتر من اظهار مهربانى مينمايد و لكن كجا تلافى مىكند اين اظهار مهربانىها خسارت بسيار را كه بدست اين شخص و همدستانش بخانواده ما رسيده است .\r\nو هم در ماه ربيع الاول 1322 ميرزا عليخان امين الدوله در گوشه لشتنشاى رشت با يك عالم اندوه از دار دنيا ميرود ايرانيان عموما معارفيان خصوصا از فقدان او متأثر ميگردند .\r\nو اما اوضاع معارف در اين ايام نه از شوراى معارف كارى ساخته مىشود و نه از وزارت علوم و نه بر سعى و كوشش نگارنده اثرى مترتب ميگردد و عمده اين است كه بواسطه اغتشاش امر ماليه دولت حقوق ارباب حقوق چند ماه تأخير شده كسر و نقصان مييابد مختصر مساعدتى را هم كه دولت بمعارف جديد مىكند بموقع نميرسد و اين موجب اختلال امور مدارس و دلسردى كاركنان امور معارف است خصوصا كه بواسطه بروز مرض و با در مملكت و جنگ روس و ژاپون كه شرح هردو قضيه داخلى و خارجى را در فصل 45 خواهيد خواند بر اختلال امور مالى مملكت افزوده مىشود و مخصوصا رشته انتظام امور مدارس يكى بواسطه اختلال ماليه و ديگر بواسطه بلاى ناگهانى گسسته ميگردد .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nاينك ميخواهم در موضوع مدارس قديم مملكت و نظريات و اقدامات خود شرحى بنويسم وضع طلاب علوم دينى در اين مملكت بسيار بد شده است و صورت ناپسندى به خود گرفته تمام مدارس مذهبى كه بيشتر آنها داراى موقوفات و بعضى از آنها موقوفه بسيار دارد پر است از طلاب و طلبه كسى را گويند كه عمامه سفيد يا سياهى بر سر قبا و ردائى در بر و اغلب در يكى از مدارس مذهبى مكانى داشته باشد نه سواد داشتن شرط طلبه بودن است و نه باديانت بودن بسيارى از دهاتيان تنبل به شهر آمده در سلك طلاب درآمده از موقوفات مدارس امرار معاش مينمايند يعنى مختصر سوادى تحصيل ميكنند و روزها بمعلمى اطفال و نوكرى خانه بزرگان بسر برده شبها در مدرسه بيتوته كرده از موقوفه مدرسه استفاده مينمايند شهريان هم براى استفاده نمودن از موقوفات در مدارس حجره تحصيل مينمايند چه محصل باشند و چه نباشند گاه مىشود يك شخص در تمام مدت عمر بعنوان طلبگى در مدرسه حجره دارد و چون از دنيا ميرود حجره مزبور بضميمه سهم او از موقوفه مانند ميراث بپسرش ميرسد شايد روحيات آن پسر ذاتا و اختيارا با طلبه بودن مناسبت نداشته باشد ليكن به لباس طلبگى درميآيد براى اينكه وظيفه قطع نشود و حجره از دست نرود و اين مفسده البته در مدرسه‌هاى بزرگ كه حجره‌هاى عالى و موقوفه زياد دارد بيشتر ديده مىشود مانند مدرسه چهارباغ اصفهان كه يكى از بزرگتر آثار عهد صفويه است و در سنه 1120 قمرى بنا شده است و مدرسه صدر اصفهان كه حاجى محمد حسين خان صدر اصفهانى در زمان سلطنت فتحعليشاه قاجار بنا كرده و مدرسه خان مروى تهران كه هم در آن زمان بتوسط محمد حسينخان مروى بنا شده و مدرسه سپهسالار تهران كه بتوسط ميرزا حسينخان سپهسالار قزوينى در زمان سلطنت ناصر الدينشاه تأسيس گشته و بناصرى ناميده شده .\r\nتوليت مدارس دينى هم باستثناى مدرسه ناصرى كه با پادشاه وقت است در خانواده‌هاى روحانيين بميراث ميگردد و متوليان اغلب از حيف‌وميل نمودن مال موقوفه دريغ نميدارند طلاب مدارس مزبور همچنانكه گفتيم چون اغلب اهليت ندارند از اين سبب بمختصر حقوقى كه به آنها ميرسد قانع شده بتجاوزات متوليان اعتراض نمينمايند .\r\nبه اين سبب عنوان تحصيل علم و تكميل نفوس از ميان رفته بسيارى از اراذل‌واوباش\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nدر لباس طلبگى درآمده همه كار ميكنند غير از تحصيل همه‌چيز دارند غير از ديانت و اخلاق اگر معدودى محصل و مهذب الاخلاق هم در ميانه پيدا شوند در اقليت واقع و در زواياى خمول از شر نااهلان خود را دور نگاه ميدارند .\r\nطلبه‌نمايان شرور بيشتر اطراف روحانىزادگان بىسواد جمع شده بازار رياست و شرارت آنها را رونق ميدهند از اين جهت نوع روحانى و طلبه علوم دينى در انظار عامه خوار و ذليل شده مورد هيچگونه تقديس و احترام واقع نميگردند خاصه در شهر اصفهان كه باقتضاى سياست و بواسطه ارخاء عنان نمودن حكومت محل از روحانى نمايان و اطرافيان ايشان طلاب كار ميرغضبى و فراشى نموده بر تنفر خلق از نوع خود ميافزايند .\r\nرؤساى روحانى هم در همه‌جاى مملكت دو طايفه‌اند يك طايفه اشخاص متدين بىغرض طالب آخرت و معرض از دنيا بديهى است آنها را با شرارت و اشرار ارتباطى نميباشد و اغلب در زواياى گمنامى به حال و كار خود مشغولند .\r\nطايفه دوم متصديان امور و مراجع امور جمهورند اين طايفه بيشتر بجمع مال و خوشگذرانى و اشتراك مساعى با ديوانيان و ستمكاران ميپردازند و هريك براى حفظ حوزه رياست خويش جمعى از طلبه‌نمايان را موظف ساخته اطراف خود نگاه ميدارند طلاب هم مجلس درس براى آقا تشكيل ميدهند در صورتى كه قيل‌وقال بسيار است و تحصيل ناياب و اگر احيانا شخص رئيس مختصر تحصيلى در فقه و اصول كرده باشد همه را فراموش كرده غير از باب قضاوت كه ناچار است براى حفظ دكان خود رؤس مسائل آن را در نظر داشته باشد .\r\nبالجمله اگر بخواهم شرح‌حال روحانىنمايان اين عصر و طلبه‌نمايان اين عهد را بنويسم كتاب بزرگى خواهد شد و چنان تصور مينمايم كه همين مختصر كه نوشته شد بضميمه آنچه در اوائل اين كتاب نوشته شده براى آنكه نمونه‌ئى از اوضاع و احوال اين دو طايفه باشد كافى خواهد بود .\r\nچند سال است نگارنده ميخواهد يكى از مدارس تهران را انتخاب كرده بتدريج محصلين آنجا را به اشخاص طالب علم متدين و خوش‌اخلاق منحصر نمايم و سالى\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nيك مرتبه از تحصيلات آنها امتحان شده پس از تكميل تحصيلات بمشاغل روحانى اشتغال يابند و از محصلين مدارس جديد هركدام بخواهند بشغل روحانيت بپردازند به آن مدرسه وارد گردند تا آن مدرسه سرمشق ساير مدارس دينى بگردد و رفته‌رفته همه اصلاح شود تصور ميكردم صلاحيت‌دارترين مدارس براى اين كار مدرسه سپهسالار ناصرى باشد كه چون توليتش با شاه است و از طرف پادشاه غالبا بيكى از رجال متدين واگذار مىشود شايد بشود او را وادار كرد نظريات اصلاح‌خواهانه را در آن مدرسه بموقع اجراء بگذارد .\r\nدر اينوقت كه توليت مدرسه مزبور از طرف مظفر الدين شاه بميرزا سيد عليخان موثق الملك صندوقدار همايونى واگذار شده و او در اتمام بناى مدرسه كه مدتى بتعويق افتاده سعى بليغ مينمايد مصمم ميشوم مقصد ديرينه خود را با شخص مزبور بميان گذارده بلكه او را براى انجام مقصد حاضر نمايم .\r\nمدرسه ناصرى چنان كه گفته شد از مؤسسات ميرزا حسينخان سپهسالار است در ايام رياست و صدارت خود اين بناى عالى را كه در قرنهاى اخير كمتر مثل‌ومانند دارد تأسيس نموده در سنه 1297 هجرى كه نگارنده بتهران آمده بخراسان ميرفتم اساس قسمت غربى آن بنا را ميگذاردند و ميديدم عمق پايه‌ها از بلندى ديوارها كه بعد ساخته شد كمتر به نظر نميامد بانى مزبور موقوفه بسيار براى آن مقرر كرده وقف نامه مفصل تنظيم و در كتيبه مدرسه نوشته شده است و تا اين تاريخ تمام فصول وقف نامه مجرى نگشته است .\r\nمدرسه ناصرى كتابخانه مفصلى دارد مشتمل بر كتابهاى فارسى و عربى تازه و كهنه بسيار در سنه 1307 هجرى كه نگارنده مجددا بتهران ميآيم رياست مدرسه با يحيى خان مشير الدوله برادر سپهسالار است به مباشرت احمد عليخان رئيس مزبور بناهاى ناتمام مدرسه را قريب الاتمام ميسازد و كتابخانه را كه باير مانده بود داير ميگرداند بعد از مردن يحيى خان مشير الدوله يكى از خلوتيان شاه امين همايون از طرف شاه به نيابت توليت منصوب و قسمتى از ناتماميهاى مدرسه بدست او باتمام ميرسد و امر تدريس مدرسه و امامت مسجد آن بحاجى ميرزا ابو الفضل كلانترى كه از علماى\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nتهران است و سالها در سامره نزد حاجى ميرزا حسن شيرازى تحصيل كرده واگذار مىشود او طلاب مدرسه را زياد ، امر تحصيل آنها را تا يكدرجه منظم ميگرداند در سلطنت مظفر الدين شاه چنان كه نوشته شد نيابت توليت بموثق الملك داده مىشود نگارنده براى اجراى مقصد خود با موثق الملك داخل مذاكره شده به او ميگويد حالا كه شما در اتمام بناى مدرسه ناصرى سعى مينمائيد چه بهتر كه در امر تحصيلات آنجا نيز اقدامى بفرمائيد خصوصا يك قسمت از شاگردان مدارس جديد هم البته درصدد تحصيل علوم دينى برخواهند آمد از معقول و منقول و مدرسه‌ئى كه صلاحيت ورود آنها را داشته باشد نداريم چه بهتر آنكه مدرسه ناصرى اختصاص باينكار بيابد و در آتيه جامع ازهرى مانند جامع ازهر مصر در تهران ديده شود از نظامنامه هم استفاده مىشود كه نظر حقيقى بانى اين بنا همين بوده است موثق الملك اظهار مساعدت مينمايد بىآنكه اقدام عاجلى نموده باشد بعد از مدتى باز او را ملاقات كرده باجراى اين مقصد و جرح و تعديل طلاب مدرسه و قرار دادن مجلس امتحان براى آنها ترغيب كرده به او ميگويم نه موثق الملكى نه صندوق‌دارى شاه نه رياست مدرسه ناصرى هيچيك نميتواند نام نيك شما را باقى بگذارد مگر آنكه مدرسه ناصرى را به ترتيبى كه گفتم اصلاح كنيد وعده انجام ميدهد تا چه اندازه موفق گردد .\r\nبديهى است هركس بخواهد باصلاح امور تحصيلى هريك از مدارس دينى موجود ما خصوصا مدرسه ناصرى بپردازد بمشكل بزرگى برخواهد خورد گفتم خصوصا مدرسه ناصرى بلى بواسطه آنكه سكونت در اين مدرسه بواسطه خوبى بنا و نيكوئى آب و هوا و عنوانى كه دارد به زحمت بدست اشخاص آمده و اشخاصى كه اين نعمت را بدست آورده‌اند وسايل و وسائط زياد داشته‌اند براى از دست ندادن مكان خود نيز همان وسايل و وسائط را به كار مياندازند در اين صورت مشكل مزبور در اين مدرسه بيشتر از ساير مدارس است در اين صورت بنايب التوليه كنونى مدرسه ناصرى حق بايد داد كه نتواند در شروع باصلاح درس مدرسه قدم عاجلى بردارد زيرا بمحض اقدام بايد دو ثلث يا سه ربع از ساكنين مدرسه را بيرون و حقوق آنها را قطع نمايد و با ضعف دولت و نفوذ و قدرت روحانيان ممكن است از اين راه در شهر آشوبى برپا گردد اين است كه\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nنگارنده هم توقع ندارد موثق الملك به زودى بتواند تمام نظريات مرا در اصلاحات تحصيلى مدرسه ناصرى بموقع اجرا بگذارد فقط دو كار ميتواند بكند . اول آنكه براى ورود اشخاص شرايطى وضع و با دستخط شاه آن را قانونى نمايد . دوم براى كسانى كه اكنون در مدرسه سكونت دارند عنوان امتحان ساليانه بميان بياورد تا بتدريج اشخاص نا اهل وارد نشوند و نااهلان حاضر از ميان بروند .\r\n\r\nفصل چهل و پنجم احوال داخلى و اوضاع خارجه\r\nسال 1322 براى نگارنده و براى مملكت سال پرمشقت و حزن‌انگيز است اما براى نگارنده به دو سبب : اول آنكه بواسطه مصارف زياد مدارس كه به عهده گرفته‌ام با تنگدستى كه دارم بعسرت شديد گرفتار ميگردم و بعلاوه از سعى و كوشش خود در پيشرفت كار معارف عمومى و اصلاح مدارس موجود و رفع نواقص آنها در مركز و ولايات آثار موفقيت ديده نميشود دولتيان به خود مشغولند ملتيان به اين صرافتها نميباشند و باز بعلاوه در مدارس خصوصى خود بواسطه همان نقصان مالى و نواقص اخلاقى اعضاء و اجزاء غالبا آنها ناراضى ميشوند و مرا دچار زحمت و پريشانحالى مينمايند .\r\nسبب دوم پريشانى خاطر من در اين سال فقدان مادر است مادرى كه علاقه او به من و من به او فوق العاده بوده است .\r\nمادر من بعد از مدتى ابتلاى به مرض شديد و زمين‌گير شدن كه زندگانى براى او و پرستارانش صعب شده بود شب سه‌شنبه ششم شهر رمضان 1322 دار فانى را بدرود گفته در مزار ابن بابويه قمى مدفون ميگردد و مصيبت او نگارنده را سرآمد پريشانروزگاريها مىشود و اما براى مملكت در حالتى كه اوضاع مملكت بواسطه ضيق ماليه و وفور اغراض داخلى و سياست‌بازى بيگانگان درهم و برهم است دو حادثه بزرگ داخلى و خارجى روى ميدهد كه بر بدبختيهاى ملك و ملت ميفزايد .\r\nاول آنكه در اين احوال خبر موحش بروز مرض و با در كرمانشاهان ميرسد و\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nاسباب وحشت عموم ميگردد از طرف دولت طبيب فرستاده مىشود قرنطين ميگذارند و لكن طولى نميكشد كه در همدان و ملاير و قم و كاشان و با بروز مىكند و در ربيع الثانى 1322 پا بتهران ميگذارد از وبائى كه سابق در فصل 17 نگارش يافت هفده سال گذشته اما فجايع آن بلاى عظيم هنوز از خاطرها محو نشده از اين سبب اضطراب شديد در عموم خلق پديدار شده مردم فوج‌فوج تهران را گذاشته بييلاقات مسافرت مينمايند .\r\nمرض از جنوب بتهران كه بيشتر غربا و فقرا در آن جهت منزل دارند بروز كرده بفاصله چند روز كشتار زياد مينمايد .\r\nشوراى عالى معارف براى چند ماه تعطيل مىشود مدارس عموما بعنوان يك ماه بسته مىشود و بعضى از آنها تا دو سه ماه باز نميگردد و پس از داير شدن مدارس در شاگردان آنها نقصان ديده مىشود بواسطه تلف شدن و متوارى گشتن شاگردان .\r\nاگرچه در ممالك داراى همه‌گونه وسائل حفظ صحت در هنگام بروز امراض عمومى باز گاهى مشاهده مىشود كه تلفات بسيار واقع ميگردد سعى و كوشش كاركنان اداره صحيه با تمام وسائل كه در دست دارند بىاثر يا كم‌اثر ميماند ولى مسلم است كه در شهرهاى ما كثافت زياد در خانه‌ها و در معابر و نهرها و ناپاكى آبهاى آشاميدنى موجب توليد مرض‌هاى گوناگون ميگردد و در موقع بروز امراض مسرى بر شدت و حدّت آنها ميافزايد .\r\nچيزى كه ميان جان اين مملكت رسيده هواى خوش و آفتاب تابنده آن است كه تا يك اندازه ميتواند از موجبات توليد و تكثير امراض بكاهد .\r\nشهر تهران در ناپاكى آبهاى جارى از هيچيك از شهرهاى ديگر ايران عقب نمانده است در سرتاسر اين شهريك رختشوىخانه وجود ندارد سر هر نهر آب و در هر گذر جامه‌هاى كثيف با هرچه دربر دارد در آبهاى جارى شسته مىشود و همين آبها بخانها رفته به مصرف شرب مردم ميرسد در اينوقت هم كه آب‌هاى پر از و با آشاميده مىشود كسى بفكر حفظ الصحه نميباشد و اگر معدودى از اشخاص باخبر بخواهند گرچه فقط بجوشاندن آب مشروب حفظ صحتى بنمايند مورد ملامت عوام و بىخبران ميگردند از طرف ديگر مردم عوام بعوض هر كار بعزادارى و سينه‌زنى ميپردازند درست است\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nكه در اين قبيل مواقع بيشتر بايد بارواح مقدس توسل جست و لكن شبها تا صبح دسته راه انداختن و با هياهوى بسيار به تمام محلات شهر گشتن و شربت و چاى و قهوه و قليان عمومى استعمال كردن و با فرياد و داد عزادارى اشخاص ضعيف القلب را بوحشت انداختن و از مريضان سلب راحت نمودن نه از دين شمرده مىشود و نه از انصاف و لكن دين و انصاف كجاست ؟\r\nو بايد باور كرد يك قسمت از تلف‌شدگان از و با بواسطه دهشت و وحشت حاصل شده از همين اوضاع مبتلا به مرض شده بدرود زندگانى گفته‌اند و اين درجه خلطه و آميزش زن و مرد كوچك و بزرگ در ميان دسته‌ها و تعزيه‌خانه‌ها در توسعه دايره اشتداد مرض مدخليت عظيم دارد و لكن كى جرأت دارد در اينموضوع سخن بگويد .\r\nرئيس بلديه تهران كريمخان مختار السلطنه گرچه عوام است و لكن مردى آگاه و خيرخواه مىباشد و اين اول دفعه است كه تهران داراى بلديه شده و شخص قابلى امور آن را متصدى گشته است اين شخص خوش‌فطرت باعزم با اقدامات خستگى ناپذير در كفن‌ودفن اموات و فراهم آوردن موجبات تقليل بدبختى مردم اين شهر ميكوشد گورستان مخصوصى به وضع گورستانهاى ممالك مترقيه در خارج شهر تأسيس كرده ميخواهد در آتيه آنجا را گلستان نمايد ولى اجل مهلت نداده در سيم جمادى الاولى 1322 به مرض و با بدرود زندگانى ميگويد .\r\nمختار السلطنه در جانب غربى تهران عمارت باشكوهى ساخته و بر خلاف معمول زير آن بنا دخمه‌ئى بنا كرده موقة درب آن را مسدود نموده بدان ميماند كه از پيش بخاطر ميآورده در موقعى وفات خواهد يافت كه برداشتن نعش او امكان‌پذير نميباشد و دخمه مزبور قبر موقتى او خواهد بود .\r\nنعش مختار السلطنه را در آن دخمه ميسپارند تا اوضاع شهر به صورت عادى بر گشته از آنجا بمزار ابن بابويه نقل داده مدفون ميسازند .\r\nخلاصه بواسطه حادثه بلاى مزبور اغتشاش امور ماليه مملكت و پريشانى احوال حقوق‌بران دولت افزوده مىشود و يك حادثه بزرگ خارجى هم در اغتشاش امور ماليه\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nايران پادرميانى مينمايد و آن وقوع جنگ ما بين دولت بزرگ روس با دولت كوچك گمنام ژاپن در شرق اقصى است .\r\nچند ماه است ايندو دولت در مملكت منچوريا در زدوخورد هستند چندين هزار نفر از دو طرف كشته شده در تمام ميدانهاى جنگ فتح و ظفر نصيب دولت ژاپن بوده است هيچكس باور نميكرد كه دولت بااقتدار روس با وجود قشونى كه كاريترين و مطيع‌ترين قشونهاى دنيا تصور ميشد در مقابل قشون بىنام‌ونشان دولت كوچكى اينطور مغلوب و مقهور گردد اگرچه بديهى است دولت ژاپن از دولتهاى دشمن روس مدد معنوى ميگيرد لكن اين حقيقت را بايد تصديق كرد كه علم و تربيت چون با يكديگر پيوسته شد ژاپن مىشود و غرور و نخوت چون بهم آميخت روس ميگردد اين يك نام‌ونشان خود را پست مىكند و آن يك از بىنام‌ونشانى بنام‌ونشان ميرسد .\r\nخلاصه گرفتارى دولت و ملت روس به كار جنگ ژاپن در امور اقتصادى ايران و نقصان ماليه عمومى ما تأثير شديد مينمايد و بر بدبختيهاى اين مملكت ميافزايد و يك مضرت معنوى فوق العاده ديگر هم ايجاد مىكند و آن پيش افتادن سياست انگليس است بر سياست روس و برهم خوردن موازنه‌ئى كه در سياست خارجى اين مملكت لازم بوده است .\r\nانگليسيان چنان كه نوشته شد دوباره سياست خود را در سرتاسر ايران نفوذ ميدهند و گرفتارى روس بچنگال جنگ با ژاپن به او فرصت ميدهد كه بهتر و بيشتر بتواند سياست خود را در اين مملكت بسط داده باشد و بايد دانست كه عين الدوله وزير اعظم نظر بوعده‌ئى كه بشاه داده با وفور حوادث داخلى و خارجى كه همه موجب مزيد اختلال امور اقتصادى مملكت بوده است پس از گذشتن ايام وبائى و جمع شدن متفرق‌شدگان ميكوشد گرچه بصورت‌سازى باشد بوعده خود وفا نمايد بلكه در اين سال بقرضه جديد نمودن محتاج نبوده باشد .\r\nبتأسيس صندوق ماليه در مركز و ولايات و محدود ساختن اختيارات حكام در وصول و ايصال ماليات و خرج‌تراشيهاى معمول و بكسر نمودن يك عشر از كليه حقوق بر آن و بضميمه نمودن عايدات سه ماه اول سال بعد بعايدات سال قبل و بگرفتن پاره‌ئى\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nتقديمىها از رجال متمول صورتى باينكار داده جمع و خرجى ترتيب ميدهند و به نظر شاه كه چندان عمقى ندارد ميرسانند اصلاح‌كنندگان ماليه به ترتيب فوق ميدانند هنوز كار بااساسى نكرده‌اند باوجود اين بر اقدامات خود كه به ظاهر نتيجه‌اش تعديل جمع و خرج است مباهات مينمايند .\r\nبلى چيزى كه آنها مىتوانند به آن افتخار كنند اين است كه يك طرف از بذل و بخشش‌هاى بيموقع و بىحساب شاه كه بيشتر درباره خلوتيان و خواجه‌سرايان مبذول ميگشته تا حدى جلوگيرى نموده‌اند و از طرفى حساب‌سازى و خرج‌تراشى حكام را چنان كه گفته شد محدود ساخته صندوق ماليه را كه ممكن است در آتيه بيك خزانه - دارى با اساس مبدل گردد بدست يك نفر اروپائى تشكيل داده در سالى كه بواسطه حوادث داخلى و خارجى باقتصاديات مملكت لطمه بزرگ رسيده بىآنكه دست باستقراض خارجى دراز كرده باشند چرخ مملكت را راه برده حقوق مردم را دير يا زود رسانيده‌اند .\r\nباز چند كلمه از حال و كار خود بنويسم در اين سال خداوند به من دخترى ميدهد نام او را مجديه ميگذارم بمناسبت اينكه پسر من مجد الدين نام دارد و اينك سه سال و كسرى از عمرش ميگذرد پسر من طفل باهوشى است حرفهاى بزرگ مىزند در جواب و سئوال استدلال مينمايد هرچه را ميبيند و ميشنود دنبال دليلش ميگردد و اين مورد حيرت است خداوند او را محفوظ دارد و مرا توفيق عنايت نمايد كه حق تربيت او را بتوانم ادا نمايم .\r\nدر اين ايام عين الدوله رئيس الوزراء ميرزا رضا خان ارفع الدوله را از استانبول بتهران احضار مينمايد ارفع الدوله در بحبوحه شيوع مرض و با بتهران رسيده بر عين الدوله وارد ميگردد چيزى را كه نگارنده تصور نميكرده اين بوده است كه دشمنان من ارفع الدوله را هم نسبت به من محافظه‌كار نموده باشند به حدى كه بخواهد بفهماند رابطه او با من فقط بمناسبت دبستان دانش است ولى بعد از مدتى كه او را ملاقات ميكنم اين تغيير حال را هم از او حس ميكنم كم‌كم و با تخفيف حاصل نموده مدرسه‌ها داير ميگردد ارفع الدوله هم از ديدن دبستان دانش و ترقيات آن مشعوف\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nمىشود از خدمات مجانى من در كار معارف عموما و دبستان دانش خصوصا اظهار امتنان مينمايد ولى افسوس كه از بىترتيبى كار وزارت معارف و فراهم نبودن اسباب و نقصان ماليه و نامساعدتى دولتيان روزبروز امور معارف جديد رو بسستى نهاده سير قهقرائى مىكند بحديكه با آمدن مخبر السلطنه بتهران از سفرى كه باتفاق امين السلطان نموده است جدوجهديكه در اصلاح كار مدارس باتفاق يكديگر مينمائيم در جلوگيرى از سير قهقرائى مزبور مؤثر واقع ميگردد و در اينحال وزارت معارف از جعفر قليخان نير الملك انتزاع و بلكه از خانواده هدايت كه اين وزارت سالها اختصاص به آنها داشته است بيرون رفته بميرزا محمود خان علاء الملك مفوض ميگردد .\r\nعلاء الملك برادر نظام العلماى تبريزى چنان كه در فصل بيست و سوم نوشته شد سفير كبير ايران در استانبول بوده و يكى دو حكومت هم نموده و اينك وزير علوم ميگردد خانواده علاء الملك اغلب در لباس نوكرى دولت و از مقربان مظفر الدين شاه ميباشند و بهترين آنها ميرزا اسد اللّه خان ناظم الدوله مىباشد .\r\nنگارنده در اول ملاقات با وزير علوم جديد ميگويم نميدانم امروز را روز خوشبختى معارف بايد گفت يا روز بدبختى آن زيرا اگر شما اقدام كامل در اصلاح مدارس و رفع نواقص آنها بنمائيد البته روز خوشبختى خواهد بود و الا راهى كه ميرفتيم از دست ميرود و راه ديگرى هم كه ما را به مقصد برساند بدست نميايد علاء الملك مرا اميدوار مىكند و تقاضا مينمايد شرح‌حال مدارس موجود را با نواقص آنها و طريق اصلاحش نوشته براى او بفرستم نگارنده به اين كار اقدام نموده بانتظار عمليات وزير علوم جديد مينشيند .\r\nدر اين ايام ميانه حاج ميرزا حسن مدير رشديه و حاج ميرزا محسنخان فرزند مرحوم امين الدوله بر سر مدرسه رشديه كشمكش واقع شده بالاخره حاج ميرزا حسن مدرسه رشديه را رها كرده مدرسه‌ئى بنام مكتب داير مينمايد تا امين الدوله با مدرسهء رشديه كه خانه ملكى در جوار پارك او دارد و يكى از بهترين يادگاريهاى پدرش امين الدوله مرحوم است چه معامله نمايد .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nو هم در اين ايام اخبار جنگ روس و ژاپن عالم را بحيرت افكنده خصوصا كه بندر پرت آرتور كه يكى از مهمترين بنادر شرق اقصى و يكى از محكمترين نقاط حربيه بشمار است بعد از محاصره طولانى بدست ژاپونيها ميافتد و جمع كثير از لشگريان روس كه سردار آنها استوسل نام دارد اسير قشون جوان ژاپن گشته اموال و ذخاير بسيار از روسها نصيب ژاپنيان ميگردد و اين فتح ژاپن را يكى از دول مقتدر عالم ساخته نام او را در رديف دول عظيمه ميبرد و از ابهت و عظمت دولت روس كاسته مىشود خصوصا بعد از غرق شدن كشتيهاى درياى بالتيك كه روسها با هياهوى بسيار آنها را دور دنيا گردانيده بجنگ ژاپن فرستادند و چنان بخرج ميدادند كه رسيدن اين كشتيهاى بزرگ جنگى بآبهاى ژاپن آن دولت را سرنگون خواهد كرد و جنگ را خاتمه خواهد بخشيد ولى در اول تصادف كشتيهاى مزبور با كشتيهاى ژاپنى تمام اميدوارى روسها بنااميدى مبدل گشته كشتيهاى مزبور در قعر دريا قرار ميگيرند و عالم را به چشم روسها تيره‌وتار مىكند عجبا در وقتى كه كشتيهاى روس از درياهاى بزرگ عبور ميكنند كه بژاپن برسند در بعض جاها از روى نخوت و غرور قايقهاى ماهيگيرى را هدف تير بلا ساخته قدرت و شجاعت خود را در نبرد با ماهيگيران بروز ميدهند و نميدانند طولى نميكشد كه اين نخوتها اين غرورها با خود آنها و كشتيهايشان و هرچه دارند در قعر دريا مدفون ميگردد بديهى است روسيه تا مدت مديد نميتواند خسارت مادى و معنوى كه از جنگ ژاپن به او رسيده جبران نمايد و هم مسلم است كه اين صدمه را هم روسها بطور غيرمستقيم از حريف باسياست خود انگليسها ميخورند و البته همين‌طور كه ابتلاى روس به اين جنگ ضرر اقتصادى زياد بايران وارد ميسازد از نفوذ سياست روس هم در ايران كاسته مىشود چنان كه از پيش اشاره شد و براى سياست رقيب آنها ميدان بازتر ميگردد - خلاصه سخن در اوضاع معارف بود وزارت علوم علاء الملك در پنج شش ماه اول نه تنها اصلاحى از مدارس جديد نكرد بلكه بواسطه بىحالى و بىاطلاعى او و دخالت دادن به اشخاص نااهل در كار معارف بر مفاسد مدارس افزوده و مشكلات اصلاحات را بر زيادت كرد شوراى عالى معارف كه بعد از تعطيل وبائى به زحمت دائر شده بود دوباره تعطيل گشت و وجوه معارفى تأديه نشد وزير علوم\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nبه حدى بيحالى بروز داد كه معارفيان گفتند چون ما تصور كرديم دولت بيحال‌تر از نير الملك كسى را نداشت بوزارت معارف بگمارد لهذا دولت وزارت را به اين شخص داد كه بگويد از نير الملك بيحال‌تر هم دارم .\r\nدر اين احوال باز قضيه مسافرت شاه بفرنگسان پيش ميآيد وزير معارف با شاه ميرود و شخصى را كه هيچ مناسبت با اين شغل ندارد قائم مقام خود ميسازد و آن غلامحسينخان كاشانى ملقب به صاحب اختيار است و كفيل مزبور هم باقتضاى كم‌حالى و بىاطلاعى از اوضاع معارف قدمى براى معارف برنميدارد و اگر يكقدم ناقص هم بر دارد بغلط و ناصحيح برداشته مىشود اما سبب مسافرت شاه چيست ؟\r\nمظفر الدينشاه بواسطه كسالت مزاج لزوم آشاميدن آبهاى معدنى را بهانه كرده باروپا ميرود عين الدوله صدر اعظم ميكوشد او را از اين سفر منع نمايد بعنوان اختلال امور داخلى و اغتشاش روسيه ولى شاه نميپذيرد دول اروپا ديگر قبول نميكنند شاه را بطور رسمى بپذيرند و باز منصرف نشده بطور غيررسمى ميرود محمد على ميرزاى وليعهد از تبريز بتهران آمده در غياب شاه نائب السلطنه و داراى اختيارات تام ميگردد .\r\nوليعهد با نگارنده سابقه شناسائى دارد از خدمات معارفى من اظهار رضايت مىكند ولى در معارف دوستى او ترديد دارم و در اينموضوع در آذربايجان امتحان خوبى نداده است اينست كه اميدى ندارم در غياب شاه از او توجهى بمعارف بشود .\r\nمظفر الدينشاه روز يكشنبه دوم شهر ربيع الاول 1323 ه از تهران باروپا روانه مىشود و محمد على ميرزا جانشين او ميگردد محمد على ميرزا به عادت حكام قديم كه در ابتداى حكومت خود كارى ميكرده‌اند كه آب چشمى از خلق گرفته شود يك نفر محبوس را كه متهم بقتل نفس بوده است بدون محاكمه بقتل مىرساند و از هيچگونه بد سلوكى نسبت بهر طبقه دريغ نميدارد .\r\nپنج ماه و چند روز مدت مسافرت شاه طول ميكشد وليعهد و كاركنان او مردم را بستوه ميآورند بحديكه مردم آرزو مينمايند شاه زودتر مراجعت نموده از تحت فشار تحكمات بىمعنى وليعهد خارج گردند معارفيان هم انتظار دارند ببينند بعد از\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nمراجعت شاه علاء الملك وزير علوم خواهد بود يا نه و اگر خواهد بود ديدن اوضاع اروپا در او اثرى كرده است كه نگذارد اوضاع معارف جديد اين درجه دچار هرج‌ومرج باشد يا نه مراجعت شاه نزديك مىشود ورود او بروز شنبه هفتم شعبان 1323 مقرر ميگردد شاه در سرحد استارا به عين الدوله در مقابل خدماتى كه در سفر به او نموده است لقب اتابك اعظمى ميدهد در ورود بتهران در ضمن تشريفات دوازده مدرسه جديد هم در تشريفات ورود شاه شركت مينمايند چند روز بعد از ورود شاه روزى كه شاه و خلوتيان او بعمارت فرح‌آباد بگردش ميروند عضد الملك قاجار كه رئيس ايل قجر است و محترمترين رجال دولت مىباشد بحضور شاه ميرود شاه از عضد - الملك احترام بسيار مينمايد و در موقعى كه او را ميپذيرد در حالتى كه وليعهد نيز حضور دارد شاه از عضد الملك ميپرسد كه البته در غياب ما از حسن رفتار وليعهد راضى بوده‌ايد چنان كه خاطر ما هم از رفتار او خشنود است و نشان كلاه مكلل بجواهر خود را هم كه قائم مقام جقه سلطنت است به او مرحمت فرموديم عضد الملك كه مردى است راستگو و بيملاحظه ميگويد بلى كمال رضايت را از رفتار آقا ( يعنى وليعهد ) داريم خدمتى باعليحضرت نموده‌اند كه قيمت ندارد وليعهد ميخواهد خوشحال شود عضد الملك دنبال عرض خود را گرفته ميگويد آقا كارى كردند كه تمام اهل اين مملكت دعا ميكنند خداوند صد و بيست سال باعليحضرت همايونى عمر بدهد كه خلق خداى نكرده ديگر گرفتار سوء سلوك آقا با آنها نگردند خلوتيان حاضر هرچه ميخواهند نگذارند عرض عضد الملك به آخر برسد و خلط مبحث ميكنند او اعتنا نكرده عرض خود را در انتقاد از عمليات وليعهد به اين زبان تمام مىكند وليعهد از حوزه خارج شده در موقع رفتن عضد الملك از حضور شاه در معبر او ايستاده بوى ميگويد براى من زديد باشد تا از شما تلافى نمايم عضد الملك ميگويد من براى خدا گفتم و هرچه به من برسد از جانب خدا خواهد بود راوى اين حكايت دكتر خليل خان اعلم الدوله طبيب مخصوص شاه است .\r\nو اما اوضاع معارف بعد از مراجعت علاء الملك از فرنگستان - علاء الملك به خيال ميافتد اقدامى در اصلاح كار مدارس نموده باشد از اين جهت در بيست و يكم شعبان 1323 در مجلس شوراى عالى معارف انجمنى كرده مديران مدارس را دعوت مينمايد\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nو آنها را نصيحت ميدهد كه باهم سازش كنند و از يكديگر بدگوئى نكنند و هم مقرر مىشود كه اين هيئت برياست وزير علوم در مدارس گردش نموده نواقص هريك را مشاهده كرده تا آنجا كه ممكن باشد اصلاح نمايند و هم درصدد مىشود كتابهاى تدريسى را يكى نموده بهترين كتابهاى موجود را انتخاب و ترويج نمايند و مؤلفين را به نوشتن كتابهاى بهترى تشويق كنند علاء الملك بترغيب نگارنده با مخبر السلطنه الفت كرده او را در نوشتن پروگرام و نظامنامه‌ها دخيل ميسازد و هرچه مىكند از روى بىطمعى است كه در رجال دولت وقت اين صفت كمياب است .\r\nعلاء الملك در كار مدرسه فلاحت اهتمام نموده روزنامه فلاحتى داير مينمايد .\r\nعلاء الملك چون در قضيه گرفتارى ميرزا آقا خان كرمانى و رفقاى او در استانبول چنان كه در فصل 23 نگاشته شد خود را قاصر يا مقصر تصور مىكند به خيال ميافتد جبرانى بنمايد و به اين ملاحظه كتاب آئينه سكندرى تاريخ ايران تأليف ميرزا آقا خان را بطبع مىرساند .\r\nخلاصه به همان اندازه كه بىاعتنائى علاء الملك به كار معارف پيش از سفر فرنگ او كار را سست و معارفيان را نااميد ساخته بود اقدامات بعد از مراجعت او اميدوارى ميدهد كه او بتواند مدارس جديد را از هر بابت ترقى و تعالى بدهد ولى بايد دانست كه تنها خواستن وزير علوم كافى نيست و بايد دولت اصلاح مدارس را كه اولش دادن بودجه كافى است فراهم سازد و الا با حرف كار معارف و هيچ‌كار صورت نميگيرد .\r\nبالجمله در چند ماه آخر 1323 نگارنده دچار گرفتاريهاى تازه مىشود كه زحمات حالى و خيالى مرا بر زيادت مىكند چه در كار معارف و چه در كارهاى ديگر كه ببعض آن ابتلاها اشاره مينمايم و ميگذرم اول ابتلاى به كار مدرسه رشديه است كه ميرزا محسنخان امين الدوله در كشمكش با مدير سابق رشديه و در كشمكش با ميرزا سيد حسن برادر مدير حبل المتين و شيخ يحيى كاشانى كه مردى فاضل و اهل قلم است نگارنده را دخيل كرده مدرسه را به من ميسپارد و ميخواهد دو شخص سابق الذكر را كه هردو با من دوستى دارند و يكى مدير و ديگرى ناظم مدرسه است از مدرسه بيرون نمايد نگارنده در كار رشديه موقة دخالت مىكند بىآنكه راضى شود آنها خارج گردند\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nبلكه وسيله صلح او را با دو شخص مزبور فراهم ميآورد و مدت يكسال در اصلاح امور رشديه بپاس حقوقى كه امين الدوله بر معارف دارد زحمت بسيار كشيده عاقبت الامر با رفتارى از طرف محسنخان امين الدوله كه بحق‌شناسى شباهت ندارد نگارنده از دخالت در كار رشديه خود را معاف ميدارد و هم مجبور مىشود به كار خانواده دو شخص از دوستان درگذشته‌ام يكى ميرزا حسنخان شوكت و ديگرى كريمخان مختار السلطنه دخالت نموده امور آنها را اصلاح نمايم و در هردو قضيه دچار مشكلات و زحمت حالى و خيالى بسيار گرديده زحمات من مشكور نميگردد و فقط دلخوش هستم كه ببازماندگان دوستانم چه حق‌شناس باشند و چه حق‌ناشناس بدون هيچ آلايش خدمتى نموده و مينمايم .\r\nاين است حال و كار من كه از نظر خوانندگان ميگذرد اگرچه ميبايد از شدت زحمت و مرارت خسته شده باشم خصوصا كه به تنگدستى شديد هم گرفتارم ولى در اينوقت كه اوضاع مملكت دارد ديگرگون مىشود و روزگار هيجان عقلانى ملت ميرسد دوست ميدارم باقتضاى وقت قدمهاى بزرگترى در راه خدمت بملك و ملت بردارم ديگر تا روزگار چه اقتضا كند و در سرنوشت آتيه من چه ثبت بوده باشد .\r\nدر اين مقام جلد اول كتاب خود را بپايان رسانيده - به يارى الهى بنگارش جلد دوم ميپردازم و از خداوند توفيق طلب مينمايم كه جلد دوم را هم بپايان رسانم .\r\n\r\n","description":"","footnote":"","page_name":" 359 ","page_number":359},
  {"content":"\r\n . \r\n","description":"","footnote":"","page_name":" 360 ","page_number":360},
  {"content":"\r\n\r\nيكى از نامه‌هاى ميرزا آقا خان كرمانى به مرحوم دولت‌آبادى حاشيه خط از شيخ احمد روحى\r\n\r\n","description":"","footnote":"","page_name":" 361 ","page_number":361},
  {"content":"\r\n . \r\n","description":"","footnote":"","page_name":" 362 ","page_number":362},
  {"content":"\r\n . \r\n","description":"","footnote":"","page_name":" 363 ","page_number":363},
  {"content":"\r\n . \r\n","description":"","footnote":"","page_name":" 364 ","page_number":364},
  {"content":"\r\n\r\n\r\nفهرست اعلام\r\n\r\nآ\r\nآخوندف قفقازى ، ميرزا فتحعلى خان 57 ، 58 ، 181\r\nآجودانباشى ، محمد اسمعيل ، 198 ، 216 ، 222\r\nآشتيانى ، آقا ميرزا حسن 107 ، 108 ، 109 ، 110 ، 113 ، 120 ، 121 ، 131 ، 132 ، 135 ، 225\r\nآقا بالا خان 110\r\nآقا خان كرمانى ، ميرزا عبد الحسين خان 64 ، 65 ، 66 ، 67 ، 99 ، 105 ، 124 ، 125 ، 129 ، 159 ، 160 ، 161 ، 162 ، 163 ، 164 ، 165 ، 166 ، 169 ، 171 ، 358\r\nآقاسى ، حاج ميرزا 58 ، 66\r\nآل يس ، شيخ محمد حسن 26\r\nآقا نجفى نجفى\r\n\r\nالف\r\nابن مالك 30\r\nابن هاشم 28\r\nاحتشام السلطنه ، ميرزا محمود خان 184 ، 186 ، 187 ، 188 ، 189 ، 190 ، 191 ، 192 ، 193 ، 194 ، 196 ، 197 ، 198 ، 201 ، 203 ، 216 ، 217 ، 218 ، 219 ، 220 ، 221 ، 222 ، 223 ، 224 ، 225 ، 226 ، 227 ، 228 ، 229 ، 230 ، 231 ، 232 ، 233 ، 234 ، 236 ، 237 ، 239 ، 243 ، 254 ، 292\r\nاحمد على خان 247\r\nاخوى ، آقا سيد نصر اللّه 249\r\nاخوى ، حاج مير سيد على 249\r\nاسدآبادى ، سيد جمال الدين 64 ، 84 ، 90 ، 91 ، 92 ، 93 ، 94 ، 95 ، 96 ، 98 ، 99 ، 100 ، 105 ، 123 ، 124 ، 126 ، 129 ، 130 ، 131 ، 142 ، 162 ، 163 ، 164 ، 165 ، 166\r\nاسدآبادى همدانى ، سيد صفدر 91\r\nاسمعيل خان 22 ، 23\r\nاردبيلى ، سيد اسحق 253\r\nاردستانى ، ميرزا محمد سعيد 35\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nاردكانى ، ملا حسين فاضل 26 - 42\r\nارفع الدوله ، ميرزا رضا خان ( دانش ) 242 ، 243 ، 283 ، 284 ، 285 ، 292 ، 293 ، 294 ، 295 ، 296 ، 298 ، 353\r\nاديب الدوله ، محمد حسين خان 190 ، 329 ، 330 ، 336\r\nاديب الدوله ، محمد صفى خان 195 ، 240 ، 330 ، 336 ، 337\r\nاديب كاشانى ، ميرزا غياث الدين 198 ، 222 ،\r\nاصفهانى ، آقا ابراهيم 89 ، 95\r\nاصفهانى صفيعليشاه ، حاج ميرزا حسن 58\r\nاصفهانى ، محمد حسين خان 327\r\nاصفهانى ، ميرزا عبد الخالق خان 67\r\nاصفهانى ، ميرزا عبد الرحيم 266\r\nاعتضاد السلطنه ، على قلى خان ميرزا 47 ، 327 ، 329\r\nاعتماد السلطنه ، محمد باقر خان 191 ، 199 ، 201 ، 203 ، 204 ، 216 ، 226 ، 231\r\nاعتماد السلطنه ، محمد حسن خان 142 ، 204\r\nاعلم الدوله ثقفى ، دكتر خليل خان 357\r\nافسر ، ميرزا عبد الرحيم 40 ، 63\r\nافضل الملك كرمانى ، شيخ محمود 99 ، 166\r\nافغانى ، سردار اسكندر خان احمد 96\r\nامير الامرا 149\r\nامير بهادر جنگ ، حسين پاشا خان 150 ، 151 ، 210\r\nامير خان سردار ، وجيه اللّه ميرزا 211 ، 218\r\nامير سهام الدين خان 218\r\nامير نظام ، حسن على خان 147\r\nامير نظام ، ميرزا تقى خان 45 ، 47 ، 48 ، 52 ، 326\r\nامين الدوله ، ميرزا محسن خان 209 ، 354 ، 258 ، 359\r\nامين السلطان ، على اصغر خان ( اتابك اعظم - صدر اعظم ) 89 ، 90 ، 94 ، 95 ، 96 ، 97 ، 100 ، 102 ، 106 ، 108 ، 109 ، 110 ، 111 ، 112 ، 114 ، 118 ، 119 ، 120 ، 121 ، 123 ، 124 ، 125 ، 130 ، 132 ، 138 ، 139 ، 142 ، 143 ، 144 ، 145 ، 146 ، 147 ، 154 ، 155 ، 156 ، 157 ، 158 ، 163 ، 165 ، 167 ، 169 ، 171 ، 172 ، 173 ، 175 ، 178 ، 207 ، 208 ، 209 ، 211 ، 213 ، 214 ، 217 ، 222 ، 247 ، 260 ، 263 ، 268 ، 280 ، 282 ، 289 ، 290 ، 291 ، 294 ، 295 ، 296 ، 297 ، 298 ، 299 ، 300 ، 301 ، 308 ، 314 ، 315 ، 316 ، 317 ، 320 ، 321 ، 323 ، 324 ، 325 ، 332 ، 333 ، 334 ، 336 ، 344 ، 354\r\nامين السلطان ، محمد ابراهيم خان 42 ، 67\r\nامين الدوله ، ميرزا على خان 46 ، 47 ، 49 ، 95 ، 124 ، 128 ، 129 ، 165 ، 167 ، 168 ، 169 ، 170 ، 174 ، 178 ، 179 ، 180 ، 181 ، 182 ، 183 ، 186 ، 187 ، 189 ، 196 ، 199 ، 200 ، 204 ، 205 ، 206 ، 207 ، 208 ، 209 ، 210 ، 211 ، 212 ، 213 ، 214 ، 215 ، 216 ، 217 ، 219 ، 221 ، 226 ، 228 ، 231 ، 238 ، 241 ، 289 ، 290 ، 300 ، 314 ، 335 ، 336 ، 344 ، 354 ، 359\r\nامين الضرب ، حاج محمد حسن 95 ، 96 ، 97 ، 98 ، 132 ، 141 ، 142 ، 174 ، 192\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nامين الضرب ثانى ، حاج حسين آقا 192 ، 201 ، 203 ، 250 ، 256 ، 265 ، 283 ، 284 ، 293 ، 294 ، 295 ، 307\r\nامين الملك ، ميرزا اسمعيل خان 143 ، 145 ، 211\r\nانستين 107 ، 110\r\nانصارى شوشترى ، حاج شيخ مرتضى 24 ، 25 ، 26 ، 131\r\nايروانى ، ملا محمد 25 ، 26\r\nايوب خان ، امير 91\r\nامام جمعه ، ( ميرزا زين العابدين ) 111 ، 128 ، 224 ، 337\r\nايروانى ، حسين خان 284 ، 291 ، 292 ، 294 ، 295\r\n\r\nب\r\nبحر العلوم ، سيد حسين 79\r\nبحرينى 151\r\nبختيارى ، حاجى على قلى خان ( سرتيپ ) 186\r\nبلخى ، سيد برهان الدين 99\r\nبهبهانى ، سيد عبد اللّه 109 ، 136 ، 333 ، 334 ، 335\r\nبهشتى ، حاج ميرزا نصر اللّه ملك المتكلمين\r\n\r\nپ\r\nپرتو ، ميرزا آقا جان 63\r\nپرورش ، ميرزا على محمد خان 200\r\n\r\nت\r\nتبريزى ، حاج على 84 ، 91\r\nتبريزى ، حاج مير محمد على 190 ، 192 ، 197\r\nتبريزى ، طاهر 104\r\nتبريزى ، ميرزا امين 293 ، 295 ، 296\r\nتفتازانى ، 29\r\nتفرشى ، آقا سيد على اكبر 120 ، 121 ، 136 ، 258 ، 259\r\nتفرشى ، ميرزا شكر اللّه خان مترجم الدوله\r\nتفليسى ، حاج محمد على خان 153 ، 233 ، 234\r\nتقى اف ، حاج زين العابدين 192\r\nتوفيق پاشا ، محمد ( خديو حاليه ) 82 ، 92\r\n\r\nج\r\nجعفر قلى خان 47\r\nجلال الدوله 317\r\nجلوه ، ميرزا ابو الحسن 58 ، 112 ، 175\r\nجواهرىزاده‌هاى اصفهانى ، حميد بيك 99\r\nجهانسوز ميرزا 156 ، 218\r\nجوانمير 71\r\n\r\nچ\r\nچاووش ، ملا كاظم 63\r\nچهارسوقى ، ميرزا محمد باقر 86\r\n\r\nح\r\nحافظ 17 ، 56 ، 62\r\nحسام السلطنه ( سلطان مراد ميرزا ) 36 ، 42\r\nحسين على خان 276\r\nحكاك ، آقا سيد على 56\r\nحكيم ، آقا على 58\r\nحكيم الملك ، ميرزا محمود خان 151 ، 210 ، 218 ، 219 ، 263 ، 264 ، 265 ، 289\r\nحكيم الهى ، ميرزا شمس الدين 266\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nحكيم گيلانى ، آقا سيد على 222 ، 223\r\nحبيب طبيب ، ( ميرزا ) 115 ، 117\r\nحسين ( مير ) 56\r\nحسين ( ملا ) 15 ، 16\r\n\r\nخ\r\nخازن اقدس 101\r\nخبير الملك ، حاج ميرزا حسن خان 99 ، 162 ، 164\r\nخراسانى ، آخوند ملا محمد كاظم 27 ، 80 ، 81 ، 134 ، 135 ، 324 ، 339\r\nخراسانى ، ميرزا محمد 14\r\nخرقانى ، آقا سيد اسد اللّه 59 ، 108\r\nخزانه ، سيد جواد 246\r\nخلخالى ، آقا سيد جليل 249\r\nخوانسارى ، ملا عبد اللّه 16\r\nخوانسارى ، ميرزا محمود 16\r\nخوش‌نويس ، ميرزا غلامرضا 56 ، 58\r\nخليل ( ميرزا ) 324\r\n\r\nد\r\nدامغانى ، سيد مهدى 252\r\nدبير الملك ، ميرزا نصر اللّه خان 333\r\nدزفولى ، ملا حسين 30 ، 31\r\nدستان اصفهانى ، ميرزا حبيب 159 ، 181\r\nدولت‌آبادى ، آقا ميرزا احمد 69 ، 85 ، 118\r\nدولت‌آبادى ، ميرزا على محمد 68 ، 69\r\nدولت‌آبادى ، ميرزا مهدى 69 ، 344\r\nدولت‌آبادى ، مجد الدين 353\r\nدولت‌آبادى ، مجديه 353\r\nدولت‌آبادى ، هادى 11 ، 69 ، 115 ، 124\r\nدولت‌آبادى ، يحيى 11 ، 69 ، 218 ، 294\r\n\r\nذ\r\nذكاء الملك فروغى\r\n\r\nر\r\nرشاد ، محمد 164\r\nرشتى اصفهانى ، حاج سيد اسد اللّه 31 ، 79\r\nرشتى ، حاج سيد محمد باقر 24 ، 87\r\nرشتى ، حاج ميرزا حبيب اللّه 25 ، 26 ، 79 ، 80 ، 81\r\nرشتى ، محمد كاظم خان 195\r\nرشديه ، ميرزا حسن 181 ، 185 ، 186 ، 223 ، 312 ، 354\r\nرشيد خان 122\r\nرشيد محمد ( امير نجد ) 74\r\nرضا پاشا 99\r\nرضا قلى خان 302 ، 309 ، 330 ، 331 ، 332 ، 333 ، 337\r\nرفيع اصفهانى ، حاج ميرزا 82\r\nرفيع نطنزى ، شيخ محمد 195\r\nركن الدوله ، محمد تقى ميرزا 41\r\nروحى ، افضل الملك 130 ، 161\r\nروحى ، شيخ احمد 67 ، 99 ، 129 ، 130 ، 161 ، 164 ، 166\r\nرياضى قجر ، على خان 260\r\nرئيس التجار خراسانى ، آقا رضا 249 ، 256 ، 308\r\nروحى ( شيخ ابو القاسم ) 130 ، 161 ، 165\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n\r\nز\r\nزعيم الدوله ، ميرزا مهدى خان 301 ، 302\r\n\r\nس\r\nساغر ، ميرزا ابراهيم 63\r\nسامانى ، دهقان 63\r\nسامانى ، عمان 63\r\nسپهسالار قزوينى ، ميرزا حسين خان 42 ، 45 ، 101 ، 110 ، 345 ، 347\r\nسپهسالار ، وجيه اللّه ميرزا 179 ، 299 ، 300 ، 316\r\nسردار مكرم سوادكوهى\r\nسعيد العلما ، آقا ميرزا ابراهيم 223 ، 224 ، 256 ، 312\r\nسلطان حميد 98 ، 130 ، 161 ، 162 ، 163 ، 166 ، 167\r\nسوادكوهى ، ميرزا كريم خان 184 ، 185 ، 186 ، 201 ، 203 ، 264 ، 265 ، 301\r\nسياح محلاتى ، حاج ميرزا محمد على 124 ، 126 ، 127 ، 128 ، 142\r\nسيد مرتضى 247 ، 248 ، 275 ، 276\r\nسيف الملك سپهسالار ( وجيه اللّه ميرزا )\r\nسيد جمال الدين اسدآبادى\r\nسعدى 17 ، 58 ، 62 ، 66 ، 161\r\nسعيد خان ( ميرزا ) 268\r\nسيد حسن ( ميرزا ) 358\r\nسردار اسعد بختيارى بختيارى\r\n\r\nش\r\nشرابيانى ، ملا محمد 134 ، 324\r\nشريعتمدار 336\r\nشريف كاشانى ، حاج شيخ مهدى 198 ، 216 ، 218 ، 222 ، 271\r\nشعاع السلطنه ، ملك منصور ميرزا 274\r\nشكوه السلطنه 149\r\nشمس العلما عبد الرب‌آبادى\r\nشنيدر 301 ، 302 ، 304\r\nشوشترى ، آقا سيد على 120\r\nشوشترى ، حاج سيد عبد الحسين 32\r\nشوشترى ، حاج شيخ جعفر 31 ، 32 ، 33 ، 34\r\nشوشترى ، سيد محمد 33\r\nشوشترى ، قاضى نور اللّه 11\r\nشوكت ، ميرزا حسن خان 186 ، 359\r\nشيخ الرئيس ميرزا 99\r\nشيشه‌گر ، استاد غلامرضا 58\r\nشيرازى ، آقا سيد محسن نقيب السادات\r\nشيرازى ، آقا ميرزا محمد تقى 27 ، 76 ، 134\r\nشيرازى ، حاج ميرزا اسمعيل 27\r\nشيرازى حاج ميرزا حسن 25 ، 26 ، 27 ، 74 ، 75 ، 76 ، 77 ، 79 ، 80 ، 93 ، 107 ، 108 ، 109 ، 110 ، 111 ، 130 ، 131 ، 132 ، 133 ، 134 ، 135 ، 137 ، 253 ، 348\r\nشيرازى ، ميرزا سليمان خان 88\r\nشير على ، امير 91\r\n\r\nص\r\nصاحب‌اختيار كاشانى ، غلامحسين خان\r\nصدر اصفهانى ، حاج سيد اسمعيل 27 ، 134\r\nصدر اصفهانى ، حاج محمد حسين خان 15 ، 35 ، 36 ، 345\r\nصدر اعظم ، محمد حسين خان 151\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nصدر الدوله اصفهانى ( حاج ) 151\r\nصدر السلطنه نورى ، حسين قلى خان 186\r\nصدر العلماء ، آقا سيد مرتضى 42 ، 43\r\nصنيع الدوله 156 ، 173\r\nصدراى شيرازى ، ملا 113\r\n\r\nط\r\nطباطبائى ، آقا سيد صادق 42 ، 253\r\nطباطبائى تبريزى ( علاء الملك ) 162 ، 163 ، 164 ، 354 ، 355 ، 357 ، 358\r\nطباطبائى ، سيد محمد 253 ، 263 ، 264 ، 265 ، 312 ، 335\r\nطبيب خراسانى ، ميرزا عبد اللّه 126\r\nطهرانى ، شيخ هادى 80\r\nطهرانى ، حاج ميرزا حسين 134 ، 135 ، 324\r\n\r\nظ\r\nظل السلطان ، شاهزاده مسعود ميرزا 37 ، 39 ، 40 ، 41 ، 42 ، 43 ، 44 ، 60 ، 66 ، 68 ، 86 ، 87 ، 88 ، 89 ، 90 ، 111 ، 112 ، 114 ، 117 ، 118 ، 119 ، 120 ، 121 ، 122 ، 132 ، 142 ، 149 ، 167 ، 175 ، 176 ، 231 ، 296 ، 317 ، 319 ، 320 ، 321 ، 324 ، 338 ، 342 ، 343 ، 344\r\n\r\nع\r\nعباس قلى خان 20 ، 21 ، 22 ، 23\r\nعبد الرب‌آبادى ، شيخ مهدى 190 ، 216 ، 218\r\nعبد الرحيم خان ، 66\r\nعبد الحميد 98\r\nعبد الكريم بيك 99\r\nعبد الكريم ( شيخ ) 75 ، 76\r\nعبده ، شيخ محمد 92\r\nعبيد اللّه ( شيخ ) 45\r\nعراقى ، آخوند ملا فتحعلى 27\r\nعزت الدوله 328\r\nعصار ، حاج سيد محمد 232\r\nعضد الدوله 150\r\nعضد الملك قاجار 357\r\nعلاء الملك طباطبائى\r\nعلى باشا 92\r\nعلى محمد ( حاج ميرزا ) 81\r\nعلى مراد خان 20\r\nعماد الدوله 20 ، 186 ، 218\r\nعنقاء ميرزا 63\r\nعيسى خان خواجه 120\r\nعين الدوله ، عبد المجيد ميرزا 150 ، 151 ، 167 ، 168 ، 299 ، 316 ، 317 ، 325 ، 334 ، 337 ، 341 ، 342 ، 343 ، 352 ، 353 ، 357\r\nعباس ( ملا ) 13 ، 18\r\nعبد الحسين خان ( ميرزا ) آقا خان كرمانى\r\nعبد الكريم ( مير ) 11\r\nعلى ( شيخ ميرزا ) 124\r\n\r\nغ\r\nغارت ، امام قلى خان 57\r\nغلام پيشخدمت ، مرتضى خان 256\r\n\r\nف\r\nفتحعليخان ، صاحب ديوان ( ميرزا ) 91 ، 127 ،\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n147\r\nفتحعليشاه 24 ، 87 ، 150 ، 186 ، 345\r\nفرقين ، على 170\r\nفرمانفرما ، عبد الحسين ميرزا 167 ، 168 ، 172 ، 173 ، 174 ، 179 ، 210 ، 289\r\nفرمانفرما ، ناصر الدوله 66 ، 67 ، 102\r\nفروغى ، ميرزا محمد حسين 199 ، 201 ، 222 ، 332 ، 333\r\nفروغى ، ميرزا محمد على خان 201 ، 222 ، 260\r\nفشاركى ، ملا محمد باقر 64 ، 86\r\nفيض كاشانى ، ملا محسن 30\r\nفيضى افندى 99\r\n\r\nق\r\nقاجار قزل‌اياغ ، غلام على خان 255\r\nقجر ، خانبابا خان 289 ، 291\r\nقزوينى ، ميرزا محمد ( علامه قزوينى ) 201 ، 222\r\nقمشه‌اى ، آقا محمد رضا 58\r\nقوام الدوله 268\r\nقزوينى ، عبد الوهاب 222 ، 201\r\n\r\nك\r\nكاشانى ، سيد جلال الدين 200\r\nكاشانى ، سيد حسن 290\r\nكاشانى ، سيد فرج اللّه 200\r\nكاشانى ، غلامحسين خان 356\r\nكاشانى ، ملا فتح اللّه 29\r\nكازرونى ، حاج محمد حسن 82\r\nكاظمينى ، شيخ محمد حسين 79 ، 80\r\nكامران ميرزا نائب السلطنه\r\nكرمانى ، حاج محمد كريم خان 149\r\nكرمانى ، ميرزا رضا 97 ، 98 ، 126 ، 128 ، 129 130 ، 139 ، 140 ، 141 ، 142 ، 144 ، 145 ، 146 ، 153 ، 154 ، 158 ، 159 ، 165 ، 167 ، 168 ، 170\r\nكرمانى ميرزا محمد 335\r\nكريم خان 20\r\nكشيك‌چىباشى ، فتح اللّه خان 166\r\nكلانترى ، حاج ميرزا ابو الفضل 347\r\nكلباسى ، حاج محمد ابراهيم 24\r\nكمال الملك ، ميرزا محمد خان 329\r\nكنى ، حاج ملا على 42\r\nكوه‌كمرى آذربايجانى ، آقا سيد حسين 25 ، 26\r\n\r\nگ\r\nگرجى ، لاچين خان 89\r\n\r\nل\r\nلاريجانى ، حاج مير محمد على 249\r\nلقمان الملك 171\r\n\r\nم\r\nمازندرانى ، شيخ زين العابدين 26 ، 78\r\nما فى نظام السلطنه\r\nمامقانى ، شيخ محمد حسن 26 ، 134 ، 324\r\nمانى ، ميرزا محمد 63\r\nمترجم الدوله 255 ، 257 ، 258 ، 259 ، 260 ، 261\r\nمجاهد الدوله ، احمد خان 302\r\nمجد الملك ، محمد تقى خان 179 ، 211\r\nمجد الملك ، ميرزا محمد خان 124 ، 149\r\nمجلسى ، ملا محمد باقر 39\r\nمجير الدوله كاشانى ، ميرزا على محمد خان 190\r\nمحقق 29\r\nمحقق علامهء حلى 80\r\nمحمد ابراهيم خان 271\r\nمحمد باقر ( حاج شيخ ) 37 ، 60 ، 87\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nمحمد حسن ( شيخ ) 24\r\nمحمد حسين خياط 319\r\nمحمد شاه 41 ، 58 ، 326\r\nمحمد على خان ( ميرزا ) 290\r\nمحمد على پاشا 83\r\nمحمد على ميرزا 151 ، 356\r\nمحمد كاظم خان 240\r\nمحمد خان ( ميرزا ) 240 ، 312\r\nمحمد باقر ( ميرزا ) 42\r\nمحمد هاشم ( ميرزا ) 86\r\nمحمود خان ( ميرزا ) 127\r\nمخبر السلطنه ، مهدى قلى خان 156 ، 271 ، 278 ، 279\r\nمخبر الدوله ، على قلى خان 47 ، 156 ، 173 ، 174 ، 175 ، 271 ، 329\r\nمختار السلطنه ، كريم خان 249 ، 351 ، 359\r\nمدرس ، ميرزا ، يحيى 63\r\nمدير ، آقا سيد جليل 266\r\nمدير الدوله گيلانى 186\r\nمرتضى خان 311\r\nمستشار السلطان ، ميرزا على نقى خان 266 ، 378\r\nمستشار الدوله تبريزى ، ميرزا يوسف خان 47 ، 57 ، 105\r\nمستشار الملك گرگانى 250\r\nمستوفى الممالك ، ميرزا يوسف خان 42 ، 43 ، 45 ، 58\r\nمسكين ، ( ميرزا ) 63\r\nمشير السلطنه ، ميرزا احمد خان 273\r\nمشير الدوله ، حاج ميرزا محسن خان 173 ، 209 ، 211 ، 217 ، 218 ، 225 ، 227 ، 228 ، 233 ، 241 ، 268 ، 269\r\nمشير الدوله ، ميرزا حسين خان سپهسالار\r\nمشير الدوله ، ميرزا نصر اللّه خان 218 ، 222 ، 268 ، 269 ، 270 ، 271 ، 272 ، 273 ، 274 ، 275 ، 284 ، 285 ، 292 ، 294 ، 295 ، 296 ، 297 ، 299 ، 306 ، 307 ، 308 ، 309 ، 325\r\nمشير الدوله ، يحيى خان 247\r\nمشير الملك ، ميرزا حسن خان 268 ، 269 ، 284 ، 285 ، 286 ، 288 ، 293 ، 294\r\nمشير الوزاره ، ميرزا محمود خان قمى 163\r\nمصباح السلطنه ، ميرزا حسين خان 57\r\nمصباح الملك مشير الدوله ، نصر اللّه خان\r\nمظفر الدين ميرزا ( شاه ) 37 ، 42 ، 56 ، 146 ، 147 ، 148 ، 151 ، 152 ، 154 ، 155 ، 156 ، 157 ، 158 ، 167 ، 171 ، 175 ، 183 ، 189 ، 205 ، 234 ، 248 ، 249 ، 273 ، 279 ، 317 ، 320 ، 321 ، 323 ، 325 ، 330 ، 347 ، 348 ، 354 ، 356\r\nمظفر الملك ، حاج ميرزا محسن خان 122 ، 169 ، 182\r\nمعاون الدوله غفارى ، محمد ابراهيم خان 256 ، 269 ، 270 ، 299\r\nمعتمد خاقان صدرى ، شكر اللّه خان 248\r\nمعاون الدوله كاشانى ، ابراهيم خان 118 ، 119\r\nمعين السلطان 153\r\nمفتاح الملك ، ميرزا محمود خان 180 ، 188 ، 189 ، 192 ، 197 ، 198 ، 216 ، 217 ، 219 ، 220 ، 221 ، 223 ، 224 ، 225 ، 227 ، 228 ، 230 ، 232 ، 233 ، 234 ، 235 ، 236 ، 237 ، 238 ، 239 ، 240 ، 241 ، 242 ، 243 ، 244 ، 247 ، 248 ، 254 ، 269 ، 270 ، 271 ، 278 ، 279 ، 282 ، 283 ، 286 ، 305 ، 309\r\nمقتدر السلطنه ، 209 ، 210\r\nملاباشى تسوجى ، حاج عبد الطيف 122\r\nملك‌آرا ، عباس ميرزا 173\r\nملك التجار ، حاج محمد كاظم 108 ، 154 ، 208 ، 212\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nملك الشعرا ، ميرزا على اصغر خان 309\r\nملكم خان 46 ، 47 ، 57 ، 58 ، 95 ، 105 ، 123 ، 163 ، 168 ، 178 ، 337\r\nملك المتكلمين 64\r\nممتحن الدوله ، ميرزا مهدى خان 188 ، 189 ، 191 ، 197 ، 216 ، 221 ، 224 ، 225 ، 227 ، 229 ، 230 ، 232 ، 233 ، 234 ، 235 ، 236 ، 241 ، 293 ، 295 ، 296\r\nمنشادى يزدى ، شيخ محمد 63 ، 64\r\nمنطق الملك ميرزا حسن خان 309\r\nمنوچهرى 212\r\nمؤتمن الاطباء 216 ، 235\r\nموثق الملك ، سيد على خانى 347 ، 348 ، 349\r\nمهندس الممالك ، ميرزا نظام الدين خان كاشانى 218 ، 304\r\nمير عماد 56\r\nمهندس‌باشى ، ميرزا عباس خان 189\r\nمهندس ، ميرزا عبد الرزاق خان 312\r\nمحمد جعفر ( آخوند ، ملا ) 67\r\nمحمد حسين ( مير ) 38\r\nمحمد ( ملا ) ( مسيو ) 205\r\nملا رجب ، صادق 63\r\n\r\nن\r\nناصح بروجردى ، حاج محمد اسمعيل 197\r\nناصر الدين شاه 37 ، 44 ، 45 ، 46 ، 47 ، 48 ، 49 ، 52 ، 58 ، 88 ، 89 ، 92 ، 94 ، 95 ، 100 ، 101 ، 106 ، 107 ، 111 ، 133 ، 137 ، 141 ، 142 ، 143 ، 144 ، 148 ، 149 ، 151 ، 152 ، 154 ، 157 ، 165 ، 166 ، 167 ، 171 ، 172 ، 173 ، 175 ، 177 ، 179 ، 198 ، 199 ، 204 ، 205 ، 210 ، 228 ، 268 ، 326 ، 329 ، 337 ، 345\r\nناصر الدين ميرزا 210\r\nناصر الملك 179\r\nناظم الدوله ميرزا اسد اللّه خان 250 ، 354\r\nناظم الطباء كرمانى ، ميرزا على اكبر خان 198 ، 215 ، 216 ، 219\r\nناظم العلوم ، على خان 184 ، 189 ، 192 ، 193 ، 194 ، 195 ، 240 ، 271\r\nنائب السلطنه ، كامران ميرزا 37 ، 100 ، 106 ، 107 ، 108 ، 110 ، 119 ، 125 ، 127 ، 142 ، 144 ، 146 ، 147 ، 149 ، 167 ، 173 ، 274 ، 290\r\nنجفى ، شيخ محمد تقى 38 ، 39 ، 86 ، 87 ، 88 ، 89 ، 317 ، 318 ، 319 ، 320 ، 321 ، 324 ، 338 ، 339 ، 340 ، 341 ، 342 ، 343\r\nنجفى ، حاج محمد على 86\r\nنجم الدوله ، عبد الغفار خان 302 ، 329 ، 332 ، 333\r\nنجم‌آبادى ، شيخ هادى 58 ، 59 ، 60 ، 108 ، 124 ، 185 ، 207 ، 248\r\nنظام السلطنه ، حسين قلى خان ما فى 211 ، 218\r\nنظام العلماء 151 ، 165 ، 354\r\nنظام الملك نورى ، ميرزا كاظم خان 173\r\nنظم الدوله نورى ، ميرزا ابو تراب خان 153\r\nنصر ، سيد ولى اللّه خان 260\r\nنقيب السادات ( سيد محسن شيرازى ) 245 ، 246\r\nنقيب السادات ، مير سيد حسن 278\r\nنورى ، حاج شيخ فضل اللّه 135\r\nنورى ، حاج ميرزا حسين 27\r\nنورى ، ملا على حكيم 11\r\nنورى ، ميرزا جعفر 19\r\nنورى ، ميرزا على اصغر 19\r\nنياز خان ، ملك 20\r\nنير الملك ، جعفر قلى خان 184 ، 187 ، 188 ،\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n189 ، 191 ، 216 ، 217 ، 226 ، 230 ، 254 ، 267 ، 269 ، 282 ، 286 ، 287 ، 298 ، 299 ، 304 ، 308 ، 309 ، 313 ، 329 ، 330 ، 333 ، 354 ، 356\r\nنوز ( مسيو ) 343\r\nنصر اللّه خان ( ميرزا ) 127\r\nناصرخسرو علوى 113\r\n\r\nو\r\nواشر ( مسيو ) 301\r\nواعظ ، مير محمد صادق 11\r\nواعظ همدانى ، ميرزا محمد رضا 224 ، 225\r\nوكيل الدوله ، آقا بالا خان 290\r\nوكيل الدوله ، آقا بالا خان 290\r\nوكيل الدوله ، ميرزا محمد خان 320\r\n\r\nه\r\nهپنيك ( مسيو ) 301\r\nهمدانى ، آقا محمد صادق 113\r\nهمدانى ، ميرزا ابو القاسم خان 179\r\nهندى ، نواب حسين 99\r\nهدايت ( رضا قليخان لله‌باشى ) 47 ، 156 ، 327\r\nهادى ( حاج ميرزا ) 112 ، 120\r\nهاشم ( حاج ميرزا ) 60 ، 324 ( امام جمعه اصفهان )\r\n\r\nى\r\nيزدى ، آقا سيد محمد كاظم 27 ، 80 ، 134 ، 339\r\nيحيى ( حاج ميرزا ) 275\r\nيوزباشى ، كرند 170\r\n\r\n\r\n","description":"","footnote":"","page_name":" 374 ","page_number":374}
  ]