[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\n\" ايرانيان به فرزندان خود تقوى و فضيلت مى آموزند ، همان گونه كه ديگران خواندن و نوشتن مى آموزند . \"\r\n( گزنفون )\r\nفهرست ماقبل الفهرست ( آثار ايرانى پيش از اسلام )\r\nتأليف : دكتر پرويز اذكائى\r\nجلد يكم 1375\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nاذكائى ، پرويز\r\nفهرست ماقبل الفهرست ( آثار ايرانى پيش از اسلام ) / پرويز اذكائى . - مشهد : آستان قدس رضوى ، بنياد پژوهشهاى اسلامى ، 1375 .\r\nج 1 : [ 8 
  ] + يه + 280 ص .\r\n1 . خط - تاريخ . 2 . كتاب - تاريخ . 3 . علوم - ايران باستان . 4 . ايران باستان - آثار مكتوب .\r\nالف . عنوان .\r\n4 الف / 40 Z\r\n411 .\r\nفهرستنويسى پيش از انتشار : كتابخانهء بنياد پژوهشهاى اسلامى\r\nفهرست ماقبل الفهرست\r\n( آثار ايرانى پيش از اسلام )\r\nج 1\r\nتأليف : دكتر پرويز اذكائى\r\nچاپ اول ، تابستان 1375\r\nتيراژ : 2000 نسخه\r\n303 صفحه - وزيرى\r\nچاپ : مؤسسهء چاپ و انتشارات آستان قدس رضوى\r\nحروفچينى : سيد مهدى ميلانى - واحد كامپيوتر\r\nخوشنويسى روى جلد : هادى ذوالرياستين\r\nحق چاپ محفوظ است\r\nمشهد - ص ، ب 366 - 91735 تلفن 5 - 821033\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\nتقديم به :\r\nشادروان علّامهء محقّق ، فهرست‌نگار سترگ ايران شيخ آقا بزرگ طهرانى ( طاب ثراه ) و فرزندان دانشمند آن بزرگوار .\r\n[ مؤلّف 
  ]\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n . \r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\n\r\nفهرست مطالب\r\nجلد يكم :\r\nعنوان صفحه\r\n* مقدمه الف - يه\r\n- بخش يكم :\r\n- خطّ و كتابت 1 - 26\r\n- فصل : ماده و معناى كتاب 27 - 52\r\n- بخش دوم : نبشته و كتاب\r\n1 . متون مذهبى 55 - 78\r\n2 . متون فلسفى 79 - 128\r\n3 . متون علمى :\r\n I \r\n. هندسه و رياضى 143 - 163\r\n II \r\n. نجوم و صور 164 - 223\r\n- مستدركات ( جلد يكم ) 225 - 253\r\n- تصاوير 255 - 280\r\n\r\n","description":"","footnote":"","page_name":" شناسنامه 7 ","page_number":7},
  {"content":"\r\n . \r\n","description":"","footnote":"","page_name":" شناسنامه 8 ","page_number":8},
  {"content":"\r\n\r\n\r\nمقدّمه\r\nبه نام خداوند بخشايندهء مهربان ، كه باور مىدارم خدايى جز او نباشد ؛ و باور مىدارم كه محمّد ( ص ) پيامبر اوست ؛ درود خدا بر او و بر خاندان گرامى او باد !\r\nو امّا بعد ؛ چنين گويد بندهء هيچ مدان درگاه علم صمدانى ، محمّد پرويز بن محمّد كاظم اذكائى همدانى - اصلح اللّه تعالى حاله و احسن مآله ، بمنّه و كرمه ، كه در زمستان سال 1372 ش حسب توصيهء دوست دانشمند بزرگوار ، حضرت حجّة الاسلام و المسلمين آقاى الهى خراسانى - دام ظلّه الوارف - موضوع مقاله‌ام را براى شركت در كنگرهء كتاب و كتابخانه در تمدّن اسلامى ، بررسى و پژوهش آثار و مآثر ما قبل اسلامى و چگونگى وضع كتاب و كتاب‌مدارى در ايران باستانى قرار دادم ؛ ولى ، چنان‌كه اغلب برايم پيش مىآيد ، دامنهء جستار و تحقيق به‌قدرى - در تمام ابعاد - وسعت گرفت كه حاصل كار كتاب حاضر ( در دو مجلّد ) فراهم آمد . ناچار برحسب محتوا و مطالب ، به قياس و قرينهء چندى ، عنوان « فهرست ايرانى » بر آن نهادم ، ليكن آنگاه كه دوست دانشمند بزرگوار ، ايرانشناس نامدار ، حضرت آقاى ايرج افشار - دامت افاداته - به عين عنايت و ژرف‌بينى در آن نگريست ، به رأى صائب خويش پيشنهاد نمود كه اسم كتاب فهرست ما قبل الفهرست باشد . يعنى همان‌طور كه الفهرست ابن نديم ( سدهء 4 ق ) مشتمل بر ذكر آثار مكتوب طى سده‌هاى نخستين اسلامى در موضوعهاى مختلف علوم و فنون و آداب و تاريخ و سير ، عمدة منقول از زبانهاى ايرانى ( پهلوى و سريانى ) ، يونانى و هندى به عربى است ، با مقدّمات تاريخى و توصيفى بر هر فصل و باب موضوعى ، فهرست حاضر نيز متضمّن شرح آثار ايرانى ( پهلوى و\r\n\r\n","description":"","footnote":"","page_name":" مقدمه أ ","page_number":9},
  {"content":"\r\n\r\nسريانى ) ما قبل اسلامى است كه قسمت اعظم آنها ، هم به دورهء اسلامى انتقال يافته - بخشى بيشين به زبان عربى نقل گرديده است . همان‌طور كه الفهرست ابن نديم را نوعى دائرةالمعارف و يكى از اسناد بسيار مهمّ و معتبر تاريخ فرهنگ و تمدّن اسلامى و از مراجع عمده و اساسى اسلامشناسى وصف نموده‌اند ، فهرست حاضر نيز اميد است كه دانشنامه‌اى جامع و سندى معتمد و مرجعى معتبر در تاريخ فرهنگ ، دين و دانش و حكمت و آداب ايرانى و يكى از دست‌نامه‌هاى ايرانشناسى بر شمار آيد .\r\n* * مؤلّف بايد اذعان كند كه در تأليف تعمّدا اين هدف را نداشته است كه پيوستگى فرهنگ ملّى و ادب مكتوب يا استمرار علوم و فنون مدوّن ايرانيان پيش از اسلام ، نتايج افكار و خلاصهء آراء ، تحوّل عقايد و تداوم آثار ، تأثير و نفوذ معارف ايشان را در دوران اسلامى نشان دهد . اگر كتاب حاضر چنين ويژگى هم داراست ، همانا خودبخودى رخ نموده ؛ به عبارت ديگر ، اين ويژگى از نفس موضوع ناشى مىشود ، هرجا كه « تاريخى » و « منطقى » در تحقيق به هم پيوند مىخورد ، نتيجهء بالفعل چنان خواهد بود كه بسا مقصد و مراد قبلى گزارنده و نويسنده نبوده است . پس موضوع فى نفسه حقيقتى است ، امر واقع تاريخى نيز همين است كه در تسلسل تاريخ فرهنگ ايرانى انقطاع رخ نداده است . بدين‌سان ، شايد بتوان گفت كه الفهرست ابن نديم ، ذيل و متمّم فهرست حاضر است ؛ زيرا آنچه وى در دائرةالمعارف خود به شرح و وصف آورده ، فى الغالب همانا آثار و نتايج افكار ايرانيان مسلمان شده‌اى است كه براثر انقلاب محمّدى ( ص ) از بندهاى ستم طبقاتى عهد ساسانى و سلطهء استبداد شاهنشاهى و از شرّ تحجّر مذهبى و فروبستگى فكرى و قيود « رژيم موبدى » ( به تعبير استاد شهيد مطهّرى - رح ) برستند و كارمايه‌هاى فكرى و معنوى ايشان آزادانه در بنيانگذارى تمدّن اسلامى و نوزايى فرهنگى ايران‌زمين مصروف گرديد . حكيم ابو الحسن عامرى نيشابورى ( م 381 ق ) كه تبار فرهنگى ايرانى او معروف است ، هم در اين خصوص گويد :\r\n« اما ايرانيان با آنكه در روزگار خسروان ساسانى از بنيانهاى پسنديده و آداب و سنن كهن برخوردار بودند ؛ و نسبت به حفظ رسوم عمران و آبادى عنايت بليغ مبذول داشته‌اند ، همانا دو بلاى بزرگ گريبانگير ايشان شد كه هيچ بدبختى و محنت دنيايى در شدّت و سختى به پاى آنها نرسد يكى آنكه موبدان ( روحانيان ) عموم مردم را با قهر و تشدّد از تحصيل حكمت الهى - كه بدان مىتوان به كمال انسانى رسيد و هم با كسب آن مىتوان به مراتب معنوى نائل شد - باز\r\n\r\n","description":"","footnote":"","page_name":" مقدمه ب ","page_number":10},
  {"content":"\r\n\r\nمىداشتند . . . ؛ دوم آنكه طبقات اجتماعى ايشان حسب سياست دورسازى و تفاوت‌گذارى يكسره تحت فشار و ستم بودند . . . ؛ خلاصه اينكه دو محنت و بلاى وارد بر ايشان را بايد يكى از جهت شاهان و ديگرى از طرف موبدان دانست ؛ اما شرف انسانى در نزد شاهان ايرانى وابسته به نژاد و تبار مىبود ، آنان رعاياى خود را از تحرّك اجتماعى كه بتوانند از طبقه‌اى به طبقهء ديگر فرايازند محروم مىكردند ، پس موانع جدّى از براى رشد استعدادها و كارآيىها و خصال پسنديدهء افراد ايجاد مىشد ، اشخاص از فرارس شدن به مراتب عاليه باز مىماندند . هرچند كه دين زردشتى تأكيد بليغ در كسب فضائل و مكارم اخلاقى نموده - همان‌طور كه اسلام تأكيد مىكند - اما پادشاهان ايشان به خلاف چنين سپارشى - كه شرف انسانى وابسته به نفس ناطقه است - آنان موكول به نسب و نژاد طبيعى مىساختند . » « 1 »\r\nدربارهء دانشهاى ايرانيان پيش از اسلام و معارف مشهور ايشان در تضاعيف كتاب حاضر حسب تعهد و رسالت در تأليف به قدر كافى و وافى به مقصود سخن به ميان آمده ، آراء و اقوال فحول حكماى عالم اسلام و علماى محقق جهان هم به مقتضاى كلام نقل و بيان شده است . ليكن در اينجا بىمناسبت نمىداند كه از زبان و قلم يك فيلسوف و عالم شهير معاصر برتراند راسل عبارتى بازگو نمايد ، بدينكه ايرانيان از قديم‌ترين روزگاران مردمى عميقا متديّن و قويّا متفكّر بوده‌اند .\r\nاين مردم پس از آنكه اسلام آوردند ، از اسلام چيزى ساختند بسيار جالب‌تر و دينىتر و فلسفىتر از آنچه به تصوّر پيغمبر و آل او درآمده بود . از زمان مرگ على . . . [ ع 
  ] در 661 م ، مسلمانان به دو فرقهء سنى و شيعه تقسيم شده‌اند . فرقهء اول فرقهء بزرگتر است و فرقهء دوم از على [ ع 
  ] پيروى مىكند و خلفاى بنى أميه را غاصب مىداند ؛ ايرانيان هميشه متعلق به فرقهء شيعه بوده‌اند . » « 2 » مسعودى بغدادى تاريخ‌نگار ( م 346 ق ) هم از جمله در فضائل ايرانيان فرموده است : « سزاتر آن باشد كه از ايرانيان فراگرفت ، از براى بزرگى كشورشان و تقدّم امر ايشان ، پيوستگى پادشاهى آنان با حسن سياست ، انتظام امور و تدبير شئون ، عمارت بلاد و رأفت به عباد ، انقياد بسيارى از شاهان جهان به طاعت و فرمان ايشان ، باجگزار و خراج‌پرداز آنان بودن و هم آنان بر اقليم چهارم پادشاهى يافتند كه همانا سرزمين بابل و دل زمين و برترين كشورهاست . كشورهاى يونان و روم در پى كشور ايران و پس از آن بيايد . . . ، اگرچه به مرور زمان و پياپى شدن رويدادها اخبار ايرانيان كهنه شده ، فضائل\r\n\r\n\r\n","description":"","footnote":"\r\n( 1 ) . الاعلام بمناقب الاسلام ، چاپ تهران ، ( متن عربى ) ، ص 262 ، 277 - 78 .\r\n( 2 ) . تاريخ فلسفهء غرب ، ترجمهء نجف دريابندرى ، ج 2 ، ص 788 .\r\n","page_name":" مقدمه ج ","page_number":11},
  {"content":"\r\n\r\nايشان فراموش گشته و رسومشان انقطاع پذيرفته ، اينك ما جز اندكى از بزرگوارى و فرازمندى ، برترى و ارج و والايى ، سرى و سرورى و گندآورى ايشان ياد نتوانيم كرد » « 3 » .\r\nبا اين حال ، هستند كسانى كه حتى در زمان ما وقتى كه اسم ايران باستان در مقام بيان سرچشمه‌هاى معارف اسلامى به ميان مىآيد ، گويى خارش و مالشى به جانشان افتاده ، يا كراهت سمع پيدا كرده‌اند . همان‌طور كه ديو ازبسم اللّه گريزان است ، اسم ايران چون خار در چشم نابخردان مىخلد ، پيوسته نگران از واهمه‌اى بىنام و نشان رنج مىبرند . در حالى كه تاروپود وجود مثالى و حضور عينى و فكريشان رشته و سرشته از آب و گل همين كهن خاك و سرزمين مقدس است ، از آبشخور فرهنگ و مدنيّت چند هزار سالهء همين ملّت شريف دين‌مدار دانش‌كار ، بنمايهء هستى و جانمايهء زندگى يافته است . ملاحظه مىشود كه هم در مبادى معارف اسلامى اگر يك مستشرق‌نماى غربى يا يك عرب‌زدهء سنّى ، منابع يهودى و يهوديّت و مسألهء اسرائيليات را مطرح كند ، هيچ ايراد و اشكالى على الرسم بر او وارد نباشد ، بل همان لاطائلات اجنبىپسند را به سمع قبول و رضا برمىگيرند ؛ و چون وحى منزل بىهيچ رفض و نقدى تفوّه بدان را جايز شمرده ، مثل نقل و نبات در نوشته‌ها و گفته‌ها نقل و روايت مىكنند . اما اگر نويسندهء دل‌سوختهء وطن‌خواه و حقيقت‌جويى گاهى عنصرى از اجزاء كلامى يا فلسفى يا معرفتى را مؤوّل به معارف ايران باستانى نمايد ، احيانا دانشها و انديشه‌هاى نياكانى و سرچشمه‌هاى ايرانى را محتمل بداند ، جز اين غالبا تعبير نمىگردد كه اين قبيل چيزها از مقولهء « مجوسيّت » است ؛ پس روى درهم مىكشند و چهره پرچين و جبين پرآژنگ ، كه نبايد از اين حرفها زد و فكرها كرد ، چندان‌كه « تو گويى فرامرز هرگز نبود » . اينان ، نادانسته ، اسلام و تاريخ تمدّن اسلامى را از بارهاى گرانمايهء فرهنگىاش - كه يكسره انگ و رنگ ايرانى دارد - تهى مىكنند و يا تهى مىخواهند ، آنان نادانسته و از سر جهل و تعصّب كور يا بىسوادى اسلام را لايه‌سازى و قالبى و پوشالى مىكنند ؛ در بهترين حالات ، آنجا كه بايد به صراحت و روشنى و با شجاعت و آشكارا سخن از سرچشمه‌هاى ايرانى معارف اسلامى و مبادى ما قبل اسلامى به ميان آورد ، چنان اكراه مىورزند يا مطلب را طورى لاپوشانى مىكنند و درز مىگيرند ، به عمد يا به سهو پردهء استتارى از دود جهالت و بىفرهنگى ، غيرپرستى و يهودمآبى و اجنبىگرايى در برابر اذهان و ابصار مىكشند كه آدمى حيرت مىكند و به شكّ مىافتد كه آيا اين‌ها ايرانىاند يا وهّابى ؟\r\n\r\n\r\n","description":"","footnote":"\r\n( 3 ) . التنبيه و الاشراف ، طبع دخويه ، ليدن ، ص 6 و 105 .\r\n","page_name":" مقدمه د ","page_number":12},
  {"content":"\r\n\r\nنكته آن است كه فرهيختگان اسلامى ايران نبايد در برابر دشمنان اين ملك و ملّت كه هزار و چهارصد سال است پيوسته اتهام واهى « مجوسى » گرى يا زندقه در آستين داشته‌اند و ما را ترسانده و مىترسانند ، حالت دفاعى انكار و تقيّه به خود گيرند و جا خالى كنند كه « نه به خدا چنين نبوده و نيست » . دشمنان ايران اسلامى همين را مىخواهند ، آنان چنين حالت دفاع بزدلانه را به ما تحميل كرده و مىكنند ، اگر آنان همين را خواسته و مىخواهند ، ما چرا بايد بپذيريم ؟ ما كه داعيه‌دار مواريث اسلامى هستيم ، چرا بايد تن به توطئه‌ها و ترفندها و تحميلگرىهاى آنان بدهيم ؛ ما بايد در عرصهء كارزار فكرى و معنوى و مذهبى ، آوردگاه و سليح رزم را خود برگزينيم ؛ زمين نبرد و سلاح را نبايد كه به دشمن بسپاريم ، به اختيار او واگذاريم ، تسليم شويم ، تحميل بپذيريم . يك چنين وضعى بواقع ما را - هم در عصر حاضر - كمابيش به بن‌بست ايستايى فرهنگى و تحجّر مذهبى و تقشّر فكرى رانده و كشانده است . ديگر از آن پويايى ، زيايى و زايايى عصر طلايى ايران اسلامى ( سدهء 4 و 5 ه ق . ) - با همهء شعارها و دعويهاى راست و دروغمان - خبرى نيست كه نيست . مطالعات علماى ما الّا قليلى آن هم به صرافت طبع ، بالجمله عقيم و سترون است ؛ تحقيقات و تتبّعات اسلامى ما - اگر بشود اسم « تحقيق و تتبّع » بر آنها نهاد - هيچ نتيجه و ثمرهء مطلوب و مورد انتظار به بار نمىآورد . چشمهء جوشان فكرى و معنوى كهن و پرآوازهء ما بتمامى خوشيده است . ما به‌طور كلّى در يك محدودهء منغلق فكرى « فرقه » اى داريم درجا مىزنيم ، حقيقة از اصل خود بريده‌ايم ، از اسب هم ديرى است كه افتاده‌ايم . هيچ خون تازه‌اى در رگهاى فرسودهء پژوهشهاى به اصطلاح تاريخى - فرهنگيمان ندويده و جارى نمىشود . زيرا ما خود را به ترفند دشمنان ملى - مذهبىمان از سرچشمه‌هاى زلال معرفت و بينش و آگاهى نياكانيمان جدا و سوا و محروم كرده‌ايم ؛ در كارهاى ما هيچ نوجويى ، هيچ نوآورى و هيچ حرف تازه‌اى موجود و مطرح نيست . ما فقط حرف و حديث‌هاى صد تا هيچ غاز عهد صفويه را نشخوار مىكنيم ، حال آنكه يكسره دم از نوزايى فرهنگى مىزنيم ؛ و در حالى كه هزار در به ديوار دنيا خورده و مىخورد ، ما تنها از گذشته‌هايمان گهوارهء لالايى افتخارات مردگان را مىجنبانيم ؛ ابدا نمىخواهيم بفهميم كه معارف ايشان اگر به عزّ قبول در دل انديشه و بينش كنونى ما نشيند ، همانا راهبر و راهنماى توانمند و استوارى است كه بسا ديگربار ما را هم به فتح قلل علم و فنّ و كمالات انسانى و معنوى دنياى معاصر رهنمون گردد . ما يكسره درهاى گذشته را به روى خودمان بسته‌ايم ، در پيلهء خويش تنيده ، به نظر مىرسد كه ديگر ته كشيده‌ايم ؛ و اينك ديگر كارمان تمام است .\r\n\r\n","description":"","footnote":"","page_name":" مقدمه ه ","page_number":13},
  {"content":"\r\n\r\nمتأسفانه ما تاكنون بسيار و پيوسته واداده‌ايم ، دشمن ضعف روحى ما را شناخته ( چيزى كه نمىدانيم حقيقة و بالقوّه و فعل همانا نقطهء قوّت ماست ) ، چشم اسفنديار و پاشنهء آشيل ما را در معركة الآراء و عرصات فرهنگى و مذهبى نشانه گرفته ؛ و آن هم تهمت نارواى قديمى « مجوسيّت » و « زندقه » است . ما بايد يك‌بار ديگر ، يك‌بار براى هميشه ، به دنيا ، به جهان عرب و ملل مسلمان ثابت كنيم كه اسلام يعنى ايران ؛ و ايران هم البتّه از زير بته درنيامده ، بيش از پنج هزار سال در توسعه و تمدّن عالم بشريت پيشتاز و بنيادگذار بوده ، بانى نخستين دولت جهانى است ، دست‌كم پنج دين الهى بزرگ تقديم بشريّت عدالت‌خواه نموده ، كه فقط يكىاش و آخرين آنها اسلام است .\r\nاسلام ، تنها مهبط وحى آن در جزيرة العرب واقع شده ، عرصهء جغرافيايى و فرهنگى عالمگير شدنش همانا ايران‌زمين بوده ، كه مردم آن سرزمين هرگز گناهى نداشته‌اند اگر قبل از ظهور دين مبين بر كيشهاى مجوسيّت ، مانويّت ، زروانيّت ، مهرآيينى و مزدك‌گرايى بوده‌اند ؛ و دينهاى جهانى بزرگى مثل ميترائيسم ، مسيحيّت و حتى يهوديّت خود عكس برگردان آن كيشهاست .\r\n* * سخن ديگر راجع است به موضوع انتقال علوم يونانى به عالم اسلامى كه تقريبا اكثريّت علماى مغرب‌زمين و مستشرقان اروپايى چون گرايشهاى « اروپا - مركزى » و « يونانىمآبى » بر ايشان غالب و حسب طبيعت در وجودشان مخمّر است ، تابعان يا بل خود از متتبّعان چنين مسأله و مدرسه‌اى مىباشند . ولى آنان در چنين گرايش و نگرهء « اشاعه »  ( diffusionism )  بر انتقال « بىواسطهء » علوم يونانى به عالم اسلامى - دفعة از اوايل سدهء هشتم ميلادى - اكتفا و اقتصار نكرده‌اند ، بلكه جناح ايرانشناسان ايشان سرسختانه معتقد است كه قبلا - يعنى از سده‌هاى دوم و سوم ميلادى حتى پيشتر چنان‌كه هم از تازش اسكندر مقدونى به ايران و خصوصا براثر « يونانى مآبى » ( - هلنيسم ) شاهان پارتى / اشكانى ، علوم يونانى آغاز انتقال به عالم ايرانى نهاد ؛ و در هر دو قضيه يا مورد مشابه همانا مقصد و مرام ايشان چنين است كه ايرانيها و مسلمانها اهل علم و حكمت نبوده‌اند ، چيزى از عقليّات نداشته‌اند ، صرفا براثر واقعات معيّن تاريخى شرايط مساعدى فراهم گشته است كه علوم يونانى به ميان آنان انتقال يابد ، تا قدرى از جهالت و خرافه‌پرستى مزمن ايشان كاسته آيد ؛ و از اين قبيل خزعبلات . بايد افزود كه آنان با يك تير دو نشان مىزنند ؛ و پنهان هم نمىكنند كه در مفهوم ضمنى موضوع انتقال علوم يونانى به عالم اسلامى اين نظريهء موذيانه هم مطرح است كه اگر احيانا از علوم ايرانى چيزكى به عالم اسلامى\r\n\r\n","description":"","footnote":"","page_name":" مقدمه و ","page_number":14},
  {"content":"\r\n\r\nرسيده ، در اصل همانا علوم يونانى بوده كه قبلا - چنان‌كه گذشت - به عالم ايرانى انتقال يافته بوده است . « اما آن دسته از دانشمندان غربى كه از بيخ منكر انتقال و تحوّل علوم عهد ساسانى ايران به دوران اسلامىاند ، همهء راههاى برگشت به‌سوى ايران قبل از اسلام را مىبندند ، تا هر دانش و معارف درخشان در ايران اسلامى بيابند ، آن را به منابع يونانى نسبت دهند - يعنى به زعم آنها - به سرچشمهء معارف مغرب‌زمين » « 4 » .\r\nهم اينجا بايد گفت البتّه كسى و از جمله راقم اين سطور - كه در مواضع مقتضى از كتاب به شرح و بسط در اين مطلب پرداخته - كه مطلقا انكارى نسبت به نفس انتقال علوم يونانى - به قدر معيّن و مقدّر - به عالم ايرانى و جهان اسلام هم وجود ندارد ؛ چه ، يك امر واقع تاريخى است . حتى راقم اين سطور حسب تتبّعات خويش سالهاست كه به يك نگرهء شگفت‌انگيز در باب يكى از طرق انتقال و ورود دانشهاى يونانى به ايران‌زمين رسيده ، كه هيچ‌يك از محقّقان يونان‌گراى غربى و متتبّعان طرق و آثار انتقال علوم يونانى به ايران باستان و عالم اسلام تا بدين غايت بدان توفيق نيافته‌اند « 5 » . اينك كسى كه شايق است هم از طريق مزبور حسب تتبّع نويسندهء سطور وقوف يابد ، لزوما هم بايد بپذيرد كه ما خود بهتر مىدانيم در خانه‌مان اصالة چه بوده ، احيانا چه چيزها از همسايه‌ها گرفته‌ايم ؛ و اساسا آن همسايهء فرهنگى ما - يونان باستان - بوده است كه هم بنا به واقع تاريخى سه قرن تمام در سايهء بلندپايهء فرهنگى و سياسى ايران باستان زيسته ، تمام انديشمندان و حكيمان و عالمان آن ديار ريزه‌خوار خوان بىدريغ حكمت مغان فرزانهء ماد باستان بودند ، حتى سران و سردارانشان به بوى زرناب « دريك » هخامنشى از كمينه شهربانان امپراتورى فرمانبرى داشتند . عبارتى از ناپلئون بوناپارت منقولا مشهور است كه يونانيان ، در آن زمان ، لاف‌زن و گزاف‌گو بوده‌اند ؛ ما از سخنان ايرانيان آگاهى درست نداريم تا در خصوص آن دو ملّت باستانى داورى كنيم » .\r\nبارى ، از جملهء آثار متعدّد و مراجع معتبر ، يكى در سدهء گذشته همانا كتاب گرانقدر ترجمه‌هاى عربى از متون يونانى موريتس اشتاين شايندر كه بيشتر فهرستواره‌هاى كتب و رسالات مزبور است ؛ و ديگر در عهد اخير كتاب مشهور انتقال علوم يونانى به عالم اسلامى دوليسى\r\n\r\n\r\n","description":"","footnote":"\r\n( 4 ) . رش : جامعهء نوين ، ش 7 ( - پانوسى ) ، ص 121 .\r\n( 5 ) . البتّه برخى از دوستان دانشور هم بر مواد رساله يا گفتارى كه در اين خصوص فراهم كرده‌ام و هم بر طرح نگرهء مزبور طىّ مفاوضات جارى وقوف كامل يافته‌اند .\r\n","page_name":" مقدمه ز ","page_number":15},
  {"content":"\r\n\r\nاوليرى ( كه هم بدين عنوان به فارسى ترجمه شده ) طىّ آن طرق انتقال خصوصا به واسطهء ترجمه‌هاى « سريانى » دانشمندان مسيحى - اغلب نسطورى و بعضا يعقوبى - در مدارس و مكاتب ميان‌رودانى و شام و سوريه ( طىّ سده‌هاى 4 تا 7 م ) بررسى گرديده است . « سريانى » ها يا در اصطلاح فارسيان « آسورى » ها همانا ايرانيان « آرامى » زبان - ( آرامى شرقى ) - بودند كه در روزگار اشكانى و ساسانى مسيحى شدند ؛ و چون از كليساى سوريه ( - سوريانا ) پيروى مىكردند ، منسوب بدان سريانى نام گرفتند . يكى از مناطق سريانى زبان بعد از « بابل » در جنوب عراق و « حرّان » در شمال آنجا شهر معروف « ادسا » ( رها ) بود كه بويژه زبان سريانى و كيش مسيحى از آنجا در شهرهاى غربى ايران‌زمين انتشار يافت . به‌طور كلّى ، كشور عراق كنونى يا ميان‌رودان كه هم از سال 612 ق . م ( كه مادان دولت آشور را برانداختند ) و سال 539 ق . م ( كه پارسان دولت بابل را برانداختند ) بيش از هزار سال پيوسته يكى از ايالتهاى امپراتوريهاى ايران باستان بوده ؛ و پايتختهاى كشورى ايران زمين همچون بابل و تيسفون و مداين در همان ايالت بزرگ ايران غربى قرار داشته ، يعنى عراق ( اراگ : ايرانك ) در عصر ساسانى هم بدان سبب آسورستان ناميده مىشد .\r\nدر اين كتاب ، بخصوص در فصل خطوط و كتابت در ايران باستان ، به خوبى ، هرچند به اشاره و اجمال ، چنان‌كه تاكنون حق مطلب چنين در زبان فارسى ادا نگرديده ، نشان داده‌ايم كه زبان و خط آرامى يعنى سريانى كهن چگونه به مثابهء زبان و خط رسمى ادارى و ادبى امپراتورى هخامنشى تداول داشته ، چه نوع آثارى بدان كتابت مىشده يا بر جاى مانده است . همچنين ، در اين كتاب خواه در همان فصل كتابتها و يا بالخاصه طى فهرست متون و آثار مكتوب عصر اشكانى و بالاخص دوران ساسانى ، به نحو بىسابقه نشان داده‌ايم كه زبان و خط سريانى يعنى آرامى نوين ( ميانه ) چگونه به مثابهء دومين زبان ادبى و علمى امپراتورى ايران تداول داشته ، چه نوع آثارى بدان كتابت مىشده يا بر جاى مانده است . سزاست كه علاقه‌مندان و پژوهندگان آثار عجم يكباره اين پندار نادرست را از سر بدر كنند كه گويا سريانى خط و زبان ايرانى نبوده باشد . چه ، دانشمندان ايرانشناس بزرگى هم در عصر اسلامى مانند ابن مقفّع ، حمزهء اصفهانى ، ابن نديم و ابو عبد اللّه خوارزمى به يك‌كلام همداستانند كه سخن ايرانيان باستان بر پنج زبان روان مىگرديده است :\r\nپهلوى ، درى ، پارسى ، خوزى و سريانى - كه در اين خصوص گفته‌اند : « سريانى » زبانى است منسوب به سرزمين سريان / سورستان كه همان سواد عراق باشد ؛ و گويش « نبط / نبطى » همان\r\n\r\n","description":"","footnote":"","page_name":" مقدمه ح ","page_number":16},
  {"content":"\r\n\r\nاست « 6 » .\r\nاگر زبان‌شناسان معاصر زبان سريانى را جزو زبانهاى ايرانى فهرست نكرده‌اند ، بدان سبب است كه اصل و منشأ لغوى آن زبان - به اصطلاح - سامى است ؛ همچون پهلوى در جزو گروه زبانهاى هم‌ريشهء هند و ايرانى ( آريايى ) نمىگنجد ؛ ولى اينكه يك‌زبان برگرفته و برگزيدهء ايرانيان باستان بوده ، چنان‌كه گذشت ، در اين خصوص ابدا ترديدى وجود ندارد ؛ همان‌طور كه ايرانيان در دوران اسلامى زبان عربى را - كه هم زبان مذهب مختار ايشان است - براى مقاصد ادبى و علمى و فلسفى در تأليفات و كتب و رسائل خود به كار گرفتند ؛ و بنا بر مشهور قواعد صرف و نحو و قواميس لغت آن را هم ايشان مدوّن كردند ، چنان آن زبان را به ذروهء اعلاى قوّت بيان و بلاغت معانى رساندند ، و آن را - چنان‌كه امروزه هست - به مرتبهء يك‌زبان جهانى ارتقا بخشيدند كه امرى است معروف و در اينجا حاجت به تذكار نباشد . اساسا بايد دانست كه كاركرد زبان سريانى در اعصار ايران باستانى درست به مثابت زبان عربى در ادوار ايران اسلامى بوده است ؛ اصولا كاربرد زبان و خطّ عربى توسّط ايرانيان هم از صدر اسلام در ادامه و استمرار كاربست زبان و خطّ سريانى در عهود ما قبل اسلامى است . اين امر به قدرى طبيعى و عادى واقع شده كه شايد تصوّر آن براى اذهانى كه همواره يك ديوار چين بين اسلام و ما قبل اسلام حائل مىدانند - دشوار است . اتفاقا دانشمندان ايرانى - مانند سيبويهء فارسى ( در الكتاب ) - قواعد صرف و نحو عربى را بر گرتهء دستور زبان سريانى بنا كردند ، چنان‌كه اصول معانى و بيان عربى را هم بر پايهء ادب‌مايهء زبان پهلوى نهادند . اين توضيح را هم بايد افزود كه خطّ و زبان عربى هم‌ريشه و هم‌گروه و همگون با زبان سريانى است ؛ و - چنان‌كه گذشت - همانا دنبالهء طبيعى آن است ؛ و در جاى خود ياد شده است كه خطّ پهلوى و خطّ كهن عربى هر دو از اصل آرامى با خطّ سريانى كمابيش همسانىها دارند .\r\nبارى ، ترجمه‌هاى عربى از يونانى هم مستقيما از آن زبان صورت پذيرفته ؛ و هم از ترجمه‌هاى سريانى متون آنها كه وضع كاملا مشخصى ندارند . اما در خصوص متون طبّى ملاحظه مىشود كه مصطلحات بين سريانى و عربى مشترك است ، ولى در مورد مصطلحات رياضى چنين نباشد « 7 » . زبان سريانى نه تنها شامل بسيارى از كلمات يونانى است ، بلكه تأثير اسلوب تفكّر يونانى\r\n\r\n\r\n","description":"","footnote":"\r\n( 6 ) . التنبيه على حدوث التصحيف ، ص 67 . / الفهرست ، ص 15 . / مفاتيح العلوم ، ص 117 . / برترى زبان پارسى ، ص 12 و 37 . / برهان قاطع ( معين ) ، ص 25 - 36 .\r\n( 7 ) -  Steinscheinder , P . ( 6 ) . \r\n","page_name":" مقدمه ط ","page_number":17},
  {"content":"\r\n\r\nهم بر آن نمايان باشد ، چنان‌كه تأثير زبان عبرى نيز بر آن به سبب ترجمهء كتب عهدين قابل ذكر است . بايد گفت كه طوايف سريانى بر دو گروه بودند ، يكى تحت استيلاى روميان كه معروف به يعاقبه ( - يعقوبيان ) و گروه ديگر در بلاد ايران معروف به نساطره ( - نسطوريان ) باشند . روميان ناچار مدرسهء مشهور ايرانى « ادسا » ( رها ) را در سال 479 م تعطيل كردند ، پس نسطوريان به « نصيبين » آمدند كه مدرسهء ايشان در آنجا نيز اشتهار يافت . از ديرباز البتّه بين گويشهاى آرامى ( سريانى ) تفاوت وجود داشته ، ولى پس از وقوع كشمكش ميان يعاقبه و نساطره آن اختلاف بارزتر شده است . بايد افزود كه اختلاف ميان اين دو فرقهء مسيحى همانا بازتاب منازعات بين امپراتوريهاى ايران و روم بوده است ؛ و در واقع بيش از آنكه خلاف مذهبى در ميان باشد همانا جنبهء سياسى داشته است . به‌طور كلّى ، مؤلّفات سريانى بر پنج ردهء موضوعى منقسم است : ( 1 ) .\r\nمجادلات و مناظرات رؤساى مذهب نسطورى و مذهب يعقوبى ، ( 2 ) . متون شرايع و قوانين مبتنى بر تورات و انجيل و سنن و روايات مذهبى ، ( 3 ) . تاريخ‌نامه‌هاى كليساى سريانى و رجال‌شناسى دينى ، ( 4 ) . نوشته‌هاى علمى در باب فلسفه و طبّ و طبيعت‌شناسى ، نجوم و حساب و كيمبا و جغرافيا ، ( 5 ) - كه آنچه را هم از يونانى به سريانى ترجمه شده بايد بر آنها افزود « 8 » .\r\nاما دربارهء متون پهلوى كه تمام آنها را هم - اعمّ از موجود يا مفقود - در « فهرست » آثار ايرانى حاضر به قيد ضبط و شرح و وصف آورده‌ايم ، سخن زيادى در اين مقدمه روا نباشد . طىّ يك‌صد و پنجاه سالهء اخير در حوزه‌هاى شرقشناسى اروپا و امريكا ، بررسى و طبع و نشر متون پهلوى - كه غالبا در تفسير كيش‌نامهء ايرانى « اوستا » يا « سنن » زردشتىاند - خود شعبه‌اى از ايرانشناسى و بل بخش بزرگ مطالعات فقه اللغهء ايرانى را تشكيل مىدهد . اين رشته‌ها در خود ايران از حدود هفتاد سال پيش پديد آمد ، كه پس از تأسيس دانشگاه تهران در دانشكدهء ادبيات تمركز يافت ؛ بعدها در ديگر دانشگاههاى بزرگ كشور نيز چنين رشته‌هايى داير شد . اساسا « پهلوىدانى » در ايران يك‌رشتهء دانشگاهى بر شمار آمده ، همان‌طور كه مثلا « عربىدانى » رشتهء پايه‌اى در حوزه‌هاى علميّه است . ازاين‌رو گويى كه ايرانشناسى به دانشگاه‌ها وجه تخصيص پيدا كرده ، چنان‌كه اسلامشناسى هم اختصاص به حوزه‌هاى علميه يافته است .\r\n* * « در مبادى رومى و يهودى مكاتب فقه اسلامى ، شرق‌شناسان كلاسيك اروپايى فحص بليغ\r\n\r\n\r\n","description":"","footnote":"\r\n( 8 ) . تاريخ اللغات السامية ( ولفسون ) ، بيروت ، 1980 ، ص 145 - 149 .\r\n","page_name":" مقدمه ى ","page_number":18},
  {"content":"\r\n\r\nكرده ، داد سخن داده‌اند ، كه گاه خالى از مبالغه يا شوائب اغراض نباشد . مشهور از ائمّهء ايشان ايگناتس گلدزيهر صاحب تتبّعات اسلامى معروف و كتاب عقيدت و شريعت و به تبع او دكتر ژوزف شاخت مؤلّف كتاب مبادى فقه اسلامى برآنند كه اعراب بدوى صدر اسلام چون بلاد متمدّن سوريه و روم و ميان‌رودان را فتح كردند ، ناچار شدند در امور تشريعى هم خود را با شرايط جوامع متمدن مغلوب تطبيق دهند . به عبارت ديگر ، قوانين و شرايع تمدّنهاى قديم ممالك مزبور بر امر شريعتگذارى آن مردم بدوى تأثير قوى و تعيين‌گر داشته ، از جمله خصوصا در زمينهء معاملات و تجارات ( - مكاسب ) مطالعهء تطبيقى فقه اسلامى با قوانين رومى مؤيّد اين نظر است .\r\nگلدزيهر افزوده است كه من اين نكته را تحقيق كرده‌ام كه حتّى وضع كلمهء « فقه » ( - فهم و هوش ) و اصحاب آن - يعنى « فقها » ( - فهيمان و هوشمندان ) متأثر از اصطلاحات لاتينى - رومى « ژوريس پرودنتيا » و « ژوريس پرودنتس » درست به همين مفهوم خاصّ حقوق‌دانى ( - تفقّه ) و حقوق‌آموز ( - معلّم فقه ) بوده است . گويد كه قوانين رومى تنها منبع تحول و توسعهء حقوق اسلامى نبود ؛ بل قبل از هر چيز نبايد موادّ شريعتى را كه از يهودان اقتباس گرديده ، ناديده گرفت ؛ چندان‌كه بخشى از عناصر رومى را بايستى مأخوذ از طريق يهود بر شمار آورد « 9 » » .\r\n« دوليسى اوليرى در زمينهء انتقال علوم يونانى به عالم اسلامى نيز گفته است كه نفوذ فكرى يونانى ديگرى از راه فقه و قانون صورت گرفت ، بدان‌سان كه قديم‌ترين آراء فقهى و حقوقى فقهاى مسلمان رنگ نظريه‌هاى مقتبس از حقوق رومى را داشت ؛ و اين يكى به نوبهء خود متضمّن اصولى فراهم آمده از فلسفهء رواقى بود ؛ و به اين ترتيب تعليمات فلسفى يونان به ميانجيگرى مسائل فقهى و حقوقى به جهان عربى راه يافت . مقارن با فتح اسلامى ، قانون و حقوق رومى به زبان يونانى در ايالتهاى شرقى جريان داشت ؛ و در هرجا مطابق مقتضيات محلّى تغييرات مختصرى در آن داده بودند ، ولى اصول آن مبتنى بر همان تعليمات رواقى بود كه قانون‌گذاران رومى از منابع يونانى اقتباس كرده بودند . . . ؛ اينكه مسلمانان نخستين بار در سوريه و مصر با حقوق و قانون رومى تماس پيدا كرده‌اند امرى يقينى است . هنگامى كه اين ايالات را مسخّر كردند با نظام كاملى دربارهء مالكيت زمين و قانون عقود و مقرّرات بازرگانى كه اعراب سادهء بيابانگرد با آن آشنايى نداشتند روبرو شدند . بسيارى از اين مقرّرات را پذيرفتند و نمىتوانستند نپذيرند و همينها سپس وارد حقوق اسلامى شد . البتّه بعضى از رشته‌هاى حقوق بوده است كه سابقا در دين يهود وارد شده ؛ و\r\n\r\n\r\n","description":"","footnote":"\r\n( 9 ) .\r\n First Encyclopaedia of Islam , vol . III , p . 102 - 103 . \r\n","page_name":" مقدمه يا ","page_number":19},
  {"content":"\r\n\r\nممكن است به ميانجيگرى يهود وارد حقوق اسلامى شده باشد ، ولى آنچه بيشتر محتمل است اين كه بيشتر قوانين مربوط به مالكيت زمين و عقود و بهره‌بردارى از زمين وارث و مسائل ديگر مستقيما از عرف جارى در سوريه و مصر هنگام استيلاى عرب بر آنها گرفته شده باشد ، كه اين عرف مبتنى بر قوانين روم بوده است « 10 » » .\r\n« اقوال شرق‌شناسان عموما در خصوص مبادى و منابع علم كلام اسلامى ، هم بر نمط اقوال در مورد مبادى فقهى است ، كه شطرى از آن مسطور گشت . اما دربارهء سرچشمه‌هاى ايرانى فقه اسلامى كه قسمت اساسى مبادى فقهى مذاهب بزرگ حنفى و شافعى و تمامى عناصر مذهب شيعى بدان منسوب مىشود ، متأسفانه تاكنون هيچ مطالعهء تطبيقى صورت نگرفته است . سبب اين امر ، آن‌طور كه بر ما معلوم گرديده ، گذشته از خصايل عرب‌گرايانه يا يهودگرايانهء اسلامشناسان اروپايى ، همانا فقدان تخصّصهاى لازم زبانى و موضوعى ايران‌شناختى در نزد ايشان بوده است . به عبارت ديگر ، شرق‌شناسانى هم كه در زمينهء السنه و موضوعات ايرانى تخصص يافته‌اند ، غالبا و نه همه ، در زمينهء زبان عربى و معارف اسلامى ، خصوصا دانشهاى كلام و فقه - پياده‌اند ، يا فاقد معلومات قبلى لازم‌اند ، يا تبحّر كافى در اين رشته‌ها ندارند ، مثلا همان گلدزيهر اسلام‌شناس متخصّص و متتبع در معارف اسلامى چون به موضع ذكر منابع ايرانى مىرسد ، با اذعان بدينكه مطلب تأثير ايرانى در فقه اسلامى بايد تحقيق شود تا چه حدّ بوده ، زيراكه در بالندگى اين دانش موادّ و تفاصيل بسيارى از منابع ايرانى است ، در واقع هم به قصور خويش در تحقيق امر اعتراف مىكند . »\r\n« اما متتبعان و دانشمندان ايرانى دوران اخير - الّا قليلى از فحول ايشان - يا تخصّص عالى ولى محدود به مطالعات و موضوعات ايران‌شناختى ما قبل اسلامى دارند ، يا اينكه منحصرا تخصّص ايشان مربوط به معارف اسلامى است كه البتّه در اين عرصه از اسلام‌شناسان برجسته بشمارند ؛ ولى ساده بگويم از زبان « پهلوى » كه دانستن آن شرط لازم بررسى متون فقه و كلام ما قبل اسلامى ايران زمين است ، بكلّى بىاطلاعند و بسا روىگردان ؛ حتى گاه براثر برخى پيشداوريها و سوءتفاهم ، مطالعهء به اصطلاح « گبريات » را خوش ندارند . حال آنكه ضرورات تاريخ علم و جامعه ، تتبّع و كشف حقايقى را الزام مىكند كه ربطى به خوش آمدن يا نيامدن مردان علم ندارد . هم بسا كه حقايق مزبور به مذاق عقيدهء آدمى تلخ آيد ؛ ولى گريز و گزيرى از آن\r\n\r\n\r\n","description":"","footnote":"\r\n( 10 ) . انتقال علوم يونانى به عالم اسلامى ، ترجمهء احمد آرام ، ص 220 و 221 .\r\n","page_name":" مقدمه يب ","page_number":20},
  {"content":"\r\n\r\nنباشد » « 11 » .\r\nاكنون با مقدّمات پيشگفته ، توان گفت كه مخاطبان كتاب حاضر - كه حين تأليف پيوسته مدّ نظر بوده‌اند - همانا علماى حوزه‌هاى علميّهء ايران هستند . اما علماى حوزوى در مطالعات تطبيقى بين موضوعات هم‌پيوستهء اسلام‌شناخت يا شيعه‌شناسى با ايرانشناسى ، ضرور است مثلا آموختن زبان پهلوى را هم وجههء همّت قرار دهند ؛ هرچند اگر بدين مهمّ نيز عنايت ورزند فهو المطلوب ؛ اولاتر آنكه لزوما آموزش زبان و ادبيّات سريانى را جزو برنامه‌هاى درسى فقه اللغة همبر با آموزش عربى منظور نمايند . پيشتر در باب كاركرد و اهميّت خاص زبان سريانى - كه آثار كلامى ( مسيحى ) و فلسفى ( يونانى ) بدان زبان پديد آمده ، اشارت رفت و طىّ اين « فهرست » تقريبا تمام نوشته‌هاى سريانى ايرانيان عهد باستان برشمرده خواهد شد ؛ و نيز گفته آمد كه زبان و ادب عربى خويشاوند آن در دوران اسلامى ادامهء طبيعى - تاريخى همان باشد ؛ اما هم به دليل آنكه مطالعهء آثار مسيحيان نسطورى ( سريانى ) توسّط علماى اسلامى ايران خود موجبى در تحقّق امر خطير تقريب بين اديان و مذاهب عالم است ، ازاين‌جهت نيز آموزش سريانى در حوزه‌هاى علميه بايد مفيد و ثمربخش باشد . اساسا معرفت بر مبادى و منابع ما قبل اسلامى علوم و معارف اسلامى ، روح جديدى در كالبد مطالعات محدود و منجمد يا عقيم و فروبستهء كنونى خواهد دميد ، درهاى تازه‌اى بر روى پژوهشهاى علمى در اين خصوص خواهد گشود ؛ و قطعا تتبّعات جارى اسلامى - ايرانشناسى را از ايستايى مزمن به يك فرايند پوياى نوجويانه متحوّل خواهد ساخت . همان‌طور كه آباء دانشمند مسيحىزبان عربى را به قصد اسلامشناسى مىآموزند ، عين صلاح و صواب خواهد بود كه علماى اسلامى نيز زبان سريانى را با قصد مشابه فراگيرند .\r\n* * تطويل كلام در باب اينكه متون سريانى ما قبل اسلامى بخش بزرگى از آثار مكتوب ايران باستانى است ، بيش از اين ديگر روا نباشد . اما دانشمندى كه نخست بار در دوران معاصر بدين نكته وقوف علمى يافت ، شادروان تئودور نولدكه آلمانى شرق‌شناس شهير در سدهء گذشته بود . از دانشمندان ايرانى مىتوان استاد دكتر ذبيح اللّه صفا - دامت افاداته - را ياد كرد ، كه هم با وقوف علمى در كتاب تاريخ علوم عقلى تا حدّى بدين مهمّ عنايت ورزيده است . ولى بيش از همه بايد از كتابشناس دانشمند نامور استاد محمّد تقى دانش‌پژوه - دام ظلّه العالى - ياد كرد ، كه در تضاعيف\r\n\r\n\r\n","description":"","footnote":"\r\n( 11 ) . « رابطهء نقلى و عقلى در فقه » ( پ . اذكائى ) ، كنگرهء جهانى شيخ انصارى ، قم ، مؤسسة الهادى ، پاييز 1373 ، ص 9 - 12 .\r\n","page_name":" مقدمه يج ","page_number":21},
  {"content":"\r\n\r\nفهارس و خصوصا در مقدّمات ممتّع خود بر كتب فلسفى - منطقى به‌قدر مجال و ميسور در اين خصوص سخن گفته و بر موضوع تأكيد بليغ نموده است . وقوف يقينى راقم اين سطور بر اهميّت عظيم و بنيانى متون سريانى ما قبل اسلامى ، هم از طرف استاد دانش‌پژوه صورت بسته است ؛ و هم به توصيه‌هاى پيوستهء اوست كه در « فهرست » حاضر ، مقام و موضع برابر و همبر با متون پهلوى از براى آنها وقف و اختصاص يافته است .\r\nبدين نمط و صورت همانا چنين كارى بىسابقه به‌نظر مىرسد ، تقدّم راقم سطور در فهرست‌نويسى روشمند از براى متون سريانى در جزو آثار ايرانى ( پهلوى ، اوستايى ، مانوى ) بااين اثر ثابت مىگردد ، هم بدين كار كمابيش نيمى از ميراث مكتوب ملّى ايرانيان كه آثار متضمّن نتايج افكار و آراء علمى و فلسفى و مذهبى ايشان است ، از كتم نسيان و گور ناشناختگى و گمنامى به عرصهء حيات مجدّد و شناسايى و نامورى فراكشيده شده‌اند . بىرنگ كار هم به شيوهء ابن نديم در الفهرست است ، با اين تفاوت كه طرح طبقه‌بندى كلّى آثار البتّه معاصرانه مىباشد ؛ ولى هم بمانند او كه بر هر باب موضوعى - يا « فنّ » - مقدمهء مختصرى در بيان چگونگى و تاريخ آن دانش و فن گذارده ، در اين فهرست نيز مقدمه‌هايى بدان مقصود به عنوان « مدخل » نوشته آمده است ، كه در صورت جامع خود همانا تاريخ علم و كلام و حكمت در ايران باستان مىباشد ؛ و از اين نظر هم كتابى منحصر بفرد جلوه مىكند ، تاكنون بدين مجموع تأليفى چنين پديد نيامده است .\r\nاما در خصوص تتبعات راجع به استمرار فرهنگ ايران باستان و عدم انقطاع عناصر آن در دوران اسلامى ، سزاست همين‌جا از يك محقّق مبرز و پيشتاز در اين عرصه نام برد ؛ و آن استاد دكتر محمّد محمّدى ملايرى است - دامت افاداته - كه خدمات برجستهء علمى - ادبى او از جمله شناساندن فرهنگ و تمدن و آثار ايران باستانى به مثابهء مبدأ و مأخذ اساسى در تكوين فرهنگ و تمدّن اسلامى ، به جهان عرب ، خود شايان تفصيل و تقدير فراوان است . علاوه بر دو مجلّد كتاب گرانسنگ ايشان : تاريخ و فرهنگ ايران در دوران انتقال از عصر ساسانى به عصر اسلامى ( و ) فرهنگ ايرانى پيش از اسلام و آثار آن در تمدّن اسلامى و ادبيات عربى ، خصوصا بايد كتاب الترجمة و النقل عن الفارسية فى القرون الاسلامية الاولى ( ج 1 ) را ياد كرد ، كه در خصوص متون تاريخى كتب التاج و الآيين ترجمه شده از پهلوى به عربى هم به دست دانشمندان ايرانى سده‌هاى نخستين اسلامى پژوهشى ارزنده است ، فىالجمله كتابهاى استاد از مراجع « فهرست » حاضر هم باشد .\r\n\r\n","description":"","footnote":"","page_name":" مقدمه يد ","page_number":22},
  {"content":"\r\n\r\nبارى ، « فهرست ايرانى » مشتمل بر سه بخش است ، كه بخش يكم ( - خط و كتابت ) و فصل ( - ماده و معنا ) و دو بهر از بخش دوم ( - متون فلسفى و متون علمى ) براى آنكه در كنگرهء جهانى كتاب و كتابخانه در تمدّن اسلامى ( مشهد / شهريورماه 1374 ) به نمايش درآيد ، فورا به مثابهء « جلد يكم » تحت طبع قرار گرفت ؛ و گرنه كار تحقيق مواد تمامى كتاب للّه الحمد به پايان رسيده ، جلد دوم كه در دست تدوين مىباشد شامل فصول « پزشكى و دارو ، تقويم و تاريخ ، احكام نجوم ، جغرافياى بلاد ، گياه‌شناسى و جانورنامه‌ها » از بهرهء متون علمى و بهره‌هاى متون « مدنى - سياسى ، تاريخنامه‌ها ، فرهنگ و ادب » از باقى بخش نبشته و كتاب است ؛ و سرانجام بخش سوم شامل بهره‌هاى كتابخانه‌ها ، مدارس و مترجمان مىباشد ، كه اميد است آن مجلّد نيز هرچه زودتر در دسترس دانش‌پژوهان قرار گيرد .\r\nو من اللّه التوفيق و عليه التكلان\r\nپرويز اذكائى همدان / آبان‌ماه 1374 .\r\n\r\n","description":"","footnote":"","page_name":" مقدمه يه ","page_number":23},
  {"content":"\r\n . \r\n","description":"","footnote":"","page_name":" مقدمه يو ","page_number":24},
  {"content":"\r\n\r\n\r\nبخش يكم خطّ و كتابت\r\n1 . دورهء داستانى\r\n2 . خط عيلامى\r\n3 . خط مادى\r\n4 . خط پارسى\r\n5 . خط آرامى\r\n6 . خط يونانى\r\n7 . هفت دبيره :\r\n- رم دبيره\r\n- گشته دبيره\r\n- نيم‌گشته\r\n- دين دبيره\r\n- ويسپ دبيره\r\n- نامه دبيره\r\n- دانش دبيره\r\n- شاه دبيره\r\n- راز دبيره\r\n- خط مانوى\r\n- خط سغدى\r\n- خط سريانى\r\n\r\n","description":"","footnote":"","page_name":" 1 ","page_number":25},
  {"content":"\r\n . \r\n","description":"","footnote":"","page_name":" 2 ","page_number":26},
  {"content":"\r\n\r\n\r\n[ فصل : خط و كتابت 
  ]\r\nكتاب را « علم مكتوب » تعريف كرده‌اند ، چنان‌كه دانش مدوّن  ( Recorded Knowlodge )  هم خوانند . « مكتوب » خود به معناى « كتابت » شده است ، كه اين لفظ اخير عبارت است از علائم وضعى يا متواطئ ( - قراردادى ) مضبوط ؛ و آن را خطّ يا « دبيره » گويند كه كلمات ملفوظهء زبانى معيّن را بدان صورت مكتوب دهند . زبان و دبيره ، بدين‌سان ، در نامه و نبشته بهم پيوسته‌اند .\r\n\r\n1 . دورهء داستانى\r\nدر روايات ملى ايران ، طهمورث ديوبند از پيشداديان بانى كتابت ياد گرديده ، كه نه تنها به قول ابو على بلعمى : « فارسى نخست او نبشت » « 1 » ، بل به گفتهء حكيم فردوسى حدود سى خط و زبان ديگر را « ديوان » به دو آموختند :\r\n چو آزاد گشتند از بند او * بجستند ناچار پيوند او\r\nنبشتن به خسرو بياموختند * دلش را به دانش برافروختند\r\nنبشتن يكى نه كه نزديك سى * چه رومى چه تازى و چه پارسى\r\nچه سغدى چه چينى و چه پهلوى * ز هرگونه‌اى كان همىبشنوى « 2 » \r\nداتستان « مينوى خرد » پهلوى ( باب 26 ، بند 21 - 23 ) نيز حاكى است كه « از تهمورث زيبا اين سود بود كه گناى بدكار ملعون ( - اهرمن ) را سى سال بارهء خود كرد ، و\r\n\r\n\r\n","description":"","footnote":"\r\n( 1 ) . تاريخ بلعمى ( - تكمله و ترجمهء تاريخ طبرى ) ، طبع بهار ، ص 129 .\r\n( 2 ) . شاهنامه ، چاپ مسكو ، ج 1 ، ص 38 .\r\n","page_name":" 3 ","page_number":27},
  {"content":"\r\n\r\nهفت گونه خط دبيرى را كه آن بدكار پنهان داشته بود ، آشكار كرد » « 1 » . در پازند « ائوگمدئچا » ( بند 91 ) هم آمده است كه تهمورث زيناوند پسر ويونگهان هفت گونه دبيرى از اهريمن ديو ببار آورد « 2 » . ليكن در روايت ابن نديم اختلاف از اين قرار است كه :\r\n« گويند نخستين كسى كه به فارسى سخن گفت گيومرث گلشاه ابو البشر ايرانى بود ؛ و گويند نخستين كسى كه به فارسى نوشت بيوراسب بن ونداسب معروف به ضحّاك صاحب اژدهاك بود . [ باز گويد كه 
  ] نخستين كسى كه نبشت جمشيد بن ويونگهان بود ، كه پريان او در نواحى شوشتر كتابت آموختند » « 3 » . ابن نديم ، انتساب دانش را به طهمورث بر قلم آورده ، كه در جاى خود بشرح خواهد آمد ؛ ولى آموزاندن پريان كتابت را به جمشيد پيشدادى در نواحى « شوشتر » ، تفسير ديگرى جز اين ندارد كه اقوام ايرانى ( - آريايى ) خط و كتابت را از عيلاميان آموختند ، قومى كه پايتخت ايشان شهر باستانى « شوش » بود ؛ و اين امر يك واقع تاريخى است كه ذيلا بدان پرداخته مىآيد .\r\n\r\n2 . خط عيلامى\r\nپيشينهء خطّ و كتابت در ايران به هزارهء چهارم پيش از ميلاد مىرسد ، كه تقريبا مقارن با پيدايش فنون كتابت در ميان‌رودان است ؛ و آن‌چنان كه در تمدّن‌هاى باستانى معمول بوده ، نخست به طرز خطّ تصويرى ( - هيروگليف ) بر سفالينه‌هاى « سيلك » كاشان و جز آنها بديده مىآيد « 4 » . آنگاه كه سومريان خطى تصويرى را به مثابهء ابزارى جهت ضبط حسابهايشان اختراع كردند ( ح / 3000 ق . م . ) اين ابداع سريعا به همسايگان عيلاميشان رسيد ، چون بلافاصله نخستين الواح زبان تصويرى عيلام در شوش مربوط به طبقهء « اوروك »  c - b  در ميان‌رودان ) ملاحظه مىشود . اسناد شوش و نيز متن‌هايى كه از ايران مركزى ( در سيلك ) بدست آمده ، مكتوب به خطى باشند كه عموما به عنوان عيلامى\r\n\r\n\r\n","description":"","footnote":"\r\n( 1 ) . مينوى خرد ، ترجمهء دكتر احمد تفضّلى ، ص 43 .\r\n( 2 ) . رش : گفتار شادروان پورداوود به عنوان « دبيرى - خطّ » در كتاب فرهنگ ايران باستان ( ص 102 - 161 ) ، فقرهء منقول ، ص 76 .\r\n( 3 ) . الفهرست ، چاپ تهران ، ص 15 .\r\n( 4 ) . ايران از آغاز تا اسلام ( گيرشمن ) ، ص 21 - 22 . / ايران باستان ( پيرنيا ) ، ج 1 ، ص 133 . / سرگذشت سازمانها و نهادهاى علمى در ايران ( صدرى افشار ) ، ص 12 .\r\n","page_name":" 4 ","page_number":28},
  {"content":"\r\n\r\nمقدّم شناخته شده‌اند ؛ و تنها در صورت با اسناد بابلى قياس پذيرند ، كه البتّه آنها را بايد پندارنگارى دانست . دستگاه شمارش در آنها ظاهرا دهگانى است ، بسا كه اين دو كتابت منشأ مشترك داشته باشند . در هر حال ، عيلاميان كتابت سومرى را پذيرفتند ؛ و نشانه‌هاى بابلى را به كار بردند « 1 » .\r\nخطّ تصويرى عيلامى ( مقدّم ) كه بايد از راست به چپ خوانده شود ، حدود / 150 علامت داشته است كه طبعا وجوه تركيبى هم وجود دارد . از اين خطّ تصويرى تدريجا يك خط « هجايى » پديد آمد ، كه نمونه‌هاى پراكنده‌اى از علائم تصويرى را در خود داشته ، طى سده‌هاى پس از 2900 ( ق . م . ) در يك روند ساده‌سازى پيشرفت نموده است . قديم‌ترين نوع خطّ عيلامى مقدّم مكتوب بر الواح خشتى ( - اسناد مالى ) شوش و مربوط به عصر جمدت نصر ( ح 2800 ق . م . ) باشد كه هنوز رمزگشايى نشده‌اند . تنها يكى از سنگ‌نبشته‌هاى هزارهء سوم كه به شكل دوزبانهء اكدى - عيلامى است [ تصوير 3 
  ] از پادشاهى به نام « كوتيك اينشوشيناك » ( حدود سال 2250 ق . م ) توسط والتر هينتس رمزگشايى شده است . همو گويد كه نوشتارهاى سطرى عيلامى ( مقدّم ) در مرحلهء نهايى حدود هشتاد نشانه داشته ، كه پس از فرمانرواى مذكور خط مزبور تدريجا از ميان رفته ؛ و خط سومرى - بابلى ( اكدى ) - كه عاقبت به خطّ ميخى معروف منتهى شد - جانشين آن گرديد . تأثير اين نوع كتابت ( اكدى ) بر نوشتار عيلامى از سدهء 25 و 24 ( ق . م . ) بوده ، چنان‌كه كتيبه‌هاى مكشوف از جايگاه « ليان » كهن در عيلام باستان بر كرانهء خليج فارس ( - بوشهر ) رواج كتابت سومرى را در عرصهء فرهنگى گسترده‌اى نشان مىدهد . اما در راستاى حركت به سمت خطّ هجايى خالص ، كتابت زبان عيلامى از سدهء دوازدهم ( ق .\r\nم . ) بالمرّه صورت مستقلّ به خود گرفت « 2 » .\r\nزبان قبايل عيلامى به‌طورى كه فقهاى لغت معتقدند ظاهرا متعلّق به گروه زبانى « قفقازى » در شمال غربى پشتهء ايران‌زمين و مشابه با زبان « دراويدى » مقدّم ( - هندى و\r\n\r\n\r\n","description":"","footnote":"\r\n( 1 ) .  History of Early Iran ( cameron ) , P . 10 . / -  تاريخ خطهاى جهان ( - يوهانس فريدريش ) ، ص 60 / دنياى گمشدهء عيلام ( والتر هينتس ) ، ص 33 / زبانهاى خاموش ( يوهانس فريدريش ) ، ص 47 .\r\n( 2 ) . دنياى گمشدهء عيلام ( ترجمهء فيروزنيا ) ، ص 34 ، 36 - 40 ، 42 . / تاريخ خطّهاى جهان ( ترجمهء رفاهى ) ، ص 60 و 66 . /  History of Early Iran , P . 11 . \r\n","page_name":" 5 ","page_number":29},
  {"content":"\r\n\r\nبلوچى ) در جنوب شرقى آن سرزمين باشد . نگرهء نژادشناختى در خصوص « آلپى » بودن عيلامىها با واقع زبان‌شناختى سازگارى دارد ؛ و بسا حاكى از گسترش عناصر زبانى « قفقازى » از سرزمين دوردست هند به طرف مغرب - از طريق عيلام و زاگروس - تا آسياى صغير باشد . بسيارى از عناصر زبانى مزبور در السنهء قديمهء كاسى ، لولوبى و گوتى رايج در جبال زاگروس وجود دارد ، كه اين‌ها فقط براساس شباهت است ، نه وحدت زبانى ، بسا كه حاكى از مناسبات قومى آنها باشد . به‌هرحال ، زبان عيلامى از گروه زبانهاى قفقازى با السنهء اقوام لولوبى و گوتى خويشاوندى داشت ، اما از آنها متمايز بود .\r\nاين زبان كه نه هند و اروپايى ( - آريايى ) بود ، و نه سامى ، بل در وجه غالب « هندى » بود ، چنان‌كه گذشت ، نوشتار تصويرى ( - هيروگليفى ) آن در هزارهء سوم ( ق . م . ) كه نظام تصويرى سومرى به صورت كتابت ميخى درآمد ، طى سده‌هاى 23 و 22 ق . م . بناى تحوّل گذاشت ؛ و علائم هجايى براى ضبط زبان عيلامى معمول شد كه بالمرّه صورت اكدى يافت . دبيران عيلامى آگاهانه از همهء امكانات خطّ ميخى خارجى استفاده كردند ، آن را تا مرز خطّ الفبايى ساده نمودند . اينك خطّ عيلامى متأخّر كه از چپ به راست خوانده مىشود ، تقريبا تمام علائم ميخى آن نظر به منشأ آكادى آنها شناخته آمده ، سنگ‌نبشته‌ها و لوحه‌هاى عيلامى را امروزه بدون زحمت مىتوان قرائت كرد « 1 »\r\n\r\n3 . خط مادى\r\nدر واقع بايستى پيش از اين عنوان ، اشارتى به خطّ « اورارتويى » و « ماننايى » برود كه در شمال غرب ايران بر گرتهء خط ميخى « آشورى » پديد آمد ( سدهء 10 - 9 ق . م . ) - خود اين خط نيز مسبوق به خطوط ميخى « هورى » - « ميتانى » و اىبسا « هيتىهاى » هند و اروپايى ( هزارهء دوم ق . م . ) در آسياى صغير بوده است « 2 » . زيرا خط و كتابت ( ميخى ) هخامنشى - يا اصطلاحا « فارسى باستان » - كه مبدع آن مادان بوده‌اند ، از لحاظ خطبه و انشاء در نويكنده‌ها با نمونه‌هاى پيشين اورارتويى مطابق باشد ؛ و هم دانسته است كه كشورهاى\r\n\r\n\r\n","description":"","footnote":"\r\n( 1 ) .\r\n The cambridge history of Iran , vol . 2 , pp . 2 - 3 , 9 . / History of Early Iran , \r\nدنياى گمشدهء عيلام ( هينتس ) ، ص 43 - 45 .  PP . 13 - 14 , 19 , 35 / \r\n( 2 ) . تاريخ خطهاى جهان ( يوهانس فريدريش ) ، ص 61 - 64 .\r\n","page_name":" 6 ","page_number":30},
  {"content":"\r\n\r\nاورارتو و ماننايى را مادها متصرّف شدند ، بر تجارب فنّى - ادبى و ساير مواريث فرهنگى آنها دست يافتند ؛ و حسب قرائن ديگر قويّا اگر در مورد خط ميخى فارسى باستان - چنان كه دياكونوف پيشنهاد نموده - به جاى « فارسى » اصطلاح « آشورى » را به كار بريم ؛ و نيز اصطلاح « مادى » را جاىنشين منشأ « بابلى » آن كنيم ، امر واقع با اوصاف زبان‌شناختى نويكنده‌هاى هخامنشى موافق باشد . اينكه تاكنون نويكنده‌اى مادى پيدا نشده ، دليل بر آن نباشد كه دولت و قوم ماد خطّ و كتابت نداشته‌اند . ترديدى نيست كه در هزارهء يكم ( ق . م . ) در سرزمين مادان خط و كتابت وجود داشته ، مسلما غير محتمل است كه امپراتورى بزرگ ماد فاقد كتابت بوده ، ولى پارسيان خط داشته‌اند « 1 » .\r\nاما زبان مادان كه توان گفت مادر گويش‌هاى فهلوى / پهلوى شمال غربى ايران‌زمين است ، چنان‌كه امروزه اصطلاح « مادى ميانه » نيز بر آنها اطلاق شود ، در عهد باستان زبان امپراتورى بزرگ ماد بود كه هنگام وفات هوخشتره مادى ( 584 ق . م . ) از ايران تا رودهاليس ( - قزل ايرماق در تركيه ) گستردگى داشت . امپراتورى مادرا كوروش هخامنشى ( 559 - 529 ق . م . ) با همهء ما يملك و القاب به تصرّف آورد ؛ و اينك تأثير زبان مادى بر زبان فارسى باستان نويكنده‌هاى داريوش و جانشينان وى نمايان است .\r\nرولاند كنت ، زبان مادى را گمنام‌ترين زبان‌هاى ايرانى كهن ياد كرده ، كه تنها از لغات و اسامى امكنه و اشخاص شناخته مىآيد ؛ و تطوّرات آن همانا در فارسى ميانه ( - پهلوى ) است ، گذشته از وام‌دهىها به فارسى باستان كه اهميّت قابل ملاحظه‌اى در فهميدن خود اين زبان دارد . ولى بايد گفت كه زبان مادى هرآينه با زبان اوستايى - از گروه زبانهاى ايرانى شرقى - بيشتر قرابت و مجانست دارد تا با زبان فارسى باستان » « 2 » . ارانسكى گويد كه اگرچه آثار اصيلى به زبان مادى وجود ندارد ؛ و اطلاعاتى كه در منابع موجود دربارهء قبايل مادى هست بسيار ناچيز است ، با اين حال براى اثبات تعلّق و بستگى زبان قبايل مزبور به گروه زبان‌هاى ايرانى كافى مىباشد « 3 » .\r\n\r\n\r\n","description":"","footnote":"\r\n( 1 ) . تاريخ ماد ( ترجمهء كريم كشاورز ) ، ص 451 - 452 /\r\n W . B . Henning Memorial volume , London , Lund Humffries , 1970 , PP . 122 - 123 . \r\n( 2 )  Old Persian , 1953 , PP . 6 , 8 , 9 . /  . رش : گفتار « تاريخچهء پهلوى » از پرويز اذكائى ( در ) سخنوارهء دكتر خانلرى ، ص . . . / باباطاهرنامه ، گفتار 15 .\r\n( 3 ) . مقدمهء فقه اللغهء ايرانى ( ترجمهء كريم كشاورز ) ، ص 58 . / تاريخ زبان فارسى ( دكتر خانلرى ) ، ج 1 ، ص 201 .\r\n","page_name":" 7 ","page_number":31},
  {"content":"\r\n\r\nهم از ديرباز ثابت شده است كه نويكنده‌هاى پادشاهان هخامنشى حاوى لغات مادى فراوان است ، ولى شمار كلمات مادى بايد خيلى بيش از آنچه تصوّر مىكنند باشد .\r\nمعمولا كلماتى را مادى يا منسوب به لهجه‌هاى شمال غربى مىدانند ، كه ظاهر و خصوصيات صوتى آشكارا شاهد تعلّق آنها به زبان‌هاى شمال غربى - نه « جنوب غربى » - ايران باشد . گمان مىرود كه در فرهنگ لغات كتيبه‌هاى هخامنشى ، واژه‌هاى مادى خالص ديگر نيز هست كه در پارسى باستان استعمال نمىشده ، اينك كشف آنها متعذّر است . منتها در اين خصوص گاهى مىتوان از زبان عيلامى نو مدد يافت ؛ چه زبان مزبور بسيارى از كلمات السنهء ايرانى را به وام گرفته ؛ و اكثر اين واژه‌ها را از زبان پارسى اخذ نموده ، كه اين خود از ويژگىهاى صوتى آن كلمات هويداست . به‌علاوه ، مسلّم است كه لغات بسيارى نيز وجود داشته كه در زبان مادىهاى ايرانى و زبان باستانى پارسى مشترك بوده است « 1 » . اين نكته را هم بايد افزود كه اخيرا روشن گرديده است كه قوم ماد از تركيب بقاياى قبايل بومى « كاسى » با تيره‌هاى نورسيدهء ايرانى ( آريايى ) پديد آمده ، تأثير زبان و دين كاسيان در ميان طوايف مادى بسيار قوى بوده ، چندان‌كه گمان مىرود اصل قبيلهء مشهور « مغان » ماد از همان تيره‌هاى كاسى / كاشى بوده باشد .\r\nاما در باب خطّ و كتابت مادى علاوه بر نگره‌هاى پيشگفته ، كارشناس برجستهء متون ميخى - داندامايف - هم ضمن تأييد اين مطلب كه در كتيبهء بيستون مانند ساير كتيبه‌هاى هخامنشى ، مقدار زيادى لغت و جمله وجود دارد كه از زبان مادى اقتباس شده ، مىافزايد كه اسامى خاص ايرانى هم به صورت فارسى باستان نيامده ، بلكه به صورت مادى آمده‌اند . در اينكه مادها خطّ ميخى مخصوص به خود داشته‌اند ترديدى وجود ندارد ؛ و اينكه آن خطّ در فارسى باستان نيز نفوذ زيادى داشته است ؛ اينك بسيارى از محقّقان معتقدند كه ما بين خط ميخى بابلى و عيلامى از يك طرف ، و خط ميخى ايرانى از طرف ديگر يك خطّ « مادى » وجود داشته ، منتها در باب خصوصيات و كيفيت آن اطلاعى در دست نباشد . بنابراين ، دربارهء پيدايش خط ميخى ايران از خط ميخى مادان نمىتوان از روى اطمينان بحثى كرد . هرتسفلد گفته است كه نشانهء كج در\r\n\r\n\r\n","description":"","footnote":"\r\n( 1 ) . تاريخ ماد ( دياكونوف ) ، ص 453 - 454 . / ايران در دوران نخستين پادشاهان هخامنشى ( داندامايف ) ، ص 82 و 120 .\r\n","page_name":" 8 ","page_number":32},
  {"content":"\r\n\r\nخط ميخى فارسى باستان ، از خط ميخى مادى اقتباس شده است . در هر حال ، بسيارى از نوشتگران الواح تخت جمشيد ، برحسب نامهايشان از اهالى مادستان بوده‌اند « 1 » .\r\nملك‌الشعراء بهار ، تحت عنوان « ميخى مادى » حروف الفباى آن خطّ را 42 تا ياد كرده ، كه 36 حرف آن از روى الفباى آشورى ساخته آمده ، نمودارهاى ششگانهء باقى ( بغا ، هرمزد ، دهيو ، شاه ، بومى ؛ همان نشانهء كج پايان جمله ) را به ضبط آورده است « 2 » . در اين خصوص كه بسا خط باستانى پارسى يا خط ( ميخى ) هخامنشى « رديف اول » ( كتيبهء بيستون ) در واقع از لحاظ اصل و منشأ مادى باشد ، دياكونوف گويد كه خط مزبور با خط ميخى بابلى و عيلامى تفاوت بسيار دارد ، فلذا گمان مىرود كه خط ميخى ماد و ماننايى جزو حلقه‌هاى فاصل و مجهول آنها باشد ؛ خلاصه شواهد نشان مىدهد كه پارسيان ، خط ميخى را از مادها اقتباس كرده‌اند . اما گمان نمىرود كه در سرزمين ماد ، جز نويكنده‌هاى شاهى ( كه هنوز كشف نشده ) آثار مهم ديگرى به خط ميخى مزبور ( مادى ) كتابت شده باشد « 3 » . صدسال پيش ، نولدكه ، اظهار اميدوارى كرده بود كه اگر روزى كتيبه‌هايى از پادشاهان ماد پيدا شود ، در عين حال كه بسيار پرارزش خواهند بود ، گمان بر آن باشد كه خط و زبان آنها شباهت تامّى به خطّ و زبان پادشاهان پارس خواهد داشت « 4 » .\r\n\r\n4 . خطّ پارسى\r\nزبان پارسى باستان از گروه زبانهاى ايرانى شاخهء جنوب غربى ايران‌زمين ، همان است كه معمولا بر زبان نويكنده‌هاى سنگى هخامنشى ( در بيستون ، تخت جمشيد ، شوش و همدان ) اطلاق مىگردد ؛ و كتابت آن همانا به خط ميخى مشهور عهد هخامنشى است .\r\nاين خطّ بر خلاف ميخى بابلى تنها داراى يك شكل كتابت است ؛ و هرچند - نه كاملا خالص - داراى نظام الفبايى است ، كه متشكل از 36 نشانهء آوايى و شمار اندكى از\r\n\r\n\r\n","description":"","footnote":"\r\n( 1 ) . ايران در دوران نخستين پادشاهان هخامنشى ( سدهء 6 ق . م . ) ، ترجمهء روحى ارباب ، ص 51 ، 59 و 68 .\r\n( 2 ) . سبك‌شناسى ، ج 1 ، ص 65 .\r\n( 3 ) . تاريخ ماد ، ص 451 - 452 و 455 .\r\n( 4 ) .  AUfs tze zur Persischen Geschichte , 1887 , P . 12 . \r\n","page_name":" 9 ","page_number":33},
  {"content":"\r\n\r\nويژگىهاى نظام هجايى با چند معنانگار ساختگى زايد ( بر روىهم 41 نشانه ) مىباشد ؛ و از چپ به راست خوانده شود . همين خط رسمى امپراتورى هخامنشى از نيمگاه سدهء 6 ق . م . تا هجوم اسكندر مقدونى به ايران‌زمين ( در سال 331 ق . م . ) كه دانشمندان پيشين ايرانى از آن به « كوه نبشت » يا « نبشت خدايان » تعبير كرده‌اند ، دانشمندان فرانسوى آن را خطّ تخت‌جمشيدى ناميده‌اند . رمزگشايى خط ميخى پارسى باستان ( در سدهء 19 م ) خود داستان مفصّلى پيدا كرده ؛ و هم از ديرباز مسألهء ابداع و منشأ تكوين آن مباحث مشروح متعدّدى را در بين ايرانشناسان برانگيخته است « 1 » .\r\nاز آن جمله ، م . آ . داندامايف كتابى مستقلّ به عنوان « ايران در دوران نخستين پادشاهان هخامنشى » صرفا پيرامون كتيبهء بيستون داريوش يكم هخامنشى و مسائل و مشكلات مربوط به آن تحقيق و تأليف نموده ، كه از اهمّ مباحث يكى تاريخ ابداع خط ميخى مزبور مىباشد . داريوش در ترجمهء عيلامى بند 70 كتيبهء بيستون ( كه آن را  L  مىنامند ) گفته است كه « من يك نوع ديگر نبشته نوشتم به « آريايى » كه سابقا وجود نداشت ، بر روى لوحه‌هاى گلين و بر روى پوست » [ همان ، ص 48 
  ] . در توجيه اين فقره ( بند 70 ) جمعى از دانشمندان اعتقاد دارند كه موضوع متداول شدن خطّ ميخى توسّط داريوش مطرح نيست ، بلكه مسألهء استفاده از الفباى آرامى براى تنظيم اسناد به زبان ايرانى مورد توجّه است ، كه آن اسناد بر خلاف كتيبه‌هاى ميخى سنگى « بر روى لوحه‌هاى گلين و پوست » نيز نوشته مىشد . در بهرهء پيشين ( - خط مادى ) ياد گرديد كه علامت كج مقسّم كلمات در كتيبهء بيستون از خط مادى اقتباس شده ؛ و به نظر هرتسفلد همين خود دليل بر قدمت كتيبه‌هاى كوروش در پاسارگاد مىباشد ، پس بنا به تحقيقات وى خط ميخى ايران در زمان داريوش اختراع نشده ، بلكه از مدتها پيش وجود داشته است . اما داندامايف خود دلايلى بر قدمت نسبى كتيبهء ( بيستون ) داريوش بر كتيبهء ( پاسارگاد ) كوروش اقامه نموده است « 2 » . همكار پرآوازهء او - دياكونوف - علاوه بر تحقيقات پيرامون « تاريخ ماد » طىّ مقاله‌اى مفصّل و ممتّع به عنوان « منشأ نظام كتابت\r\n\r\n\r\n","description":"","footnote":"\r\n( 1 ) . مقدمهء فقه اللغهء ايرانى ( ارانسكى ) ، ص 92 - / زبانهاى خاموش ( ترجمهء : ثمره - قريب ) ، ص 52 - / تاريخ خطهاى جهان ، ص 121 - /  The Alphabet . . . ( by D . Diringer ) , 1949 , P . 186 ff . \r\n( 2 ) . ايران در دوران نخستين پادشاهان هخامنشى ، ص 50 - 54 .\r\n","page_name":" 10 ","page_number":34},
  {"content":"\r\n\r\nفارسى باستان و سنن كتيبه‌نگارى شرق باستان » [ در يادنامهء هنينگ ، 98 - 124 
  ] حول سه مسألهء مهم بحث كرده است ، اينكه آيا خطّ ميخى فارسى باستان ( حسب بند 70 بيستون ) « خطّ آريايى » است يا « خطّ آشورى » ؛ و اينكه كتيبه‌هاى پاسارگاد به فرمان كوروش يا داريوش نوشته شده است ؟ آنگاه با تحقيق دربارهء كلمهء « توپى »  ( tuppi )  كه گويد به معناى « متن ، سند ، كتيبه » باشد ، نتيجه مىگيرد كه آن عبارت داريوش ( - بند 70 ) به معناى « نظام كتابت » بىسابقه ( آريايى ) نيست ، بلكه به معناى نوعى « متن » تازه و بىسابقه است .\r\nسپس ياد كند كه تمام اسامى خاص ايرانى مختوم به يك مصوّت بوده‌اند ، كه در صورت‌هاى مكتوب عيلامى و آشورى و يونانى آنها مىآمده است . بدين‌سان ، پس از استدلال‌هاى زبان‌شناسى و تحليل‌هاى آواشناسى ، نتيجه مىگيرد كه ابداع كتابت فارسى باستان بايستى مقدّم بر سلطنت داريوش يكم هخامنشى باشد ، بسا كه زمان پديدآيى آن در نيمهء يكم هزارهء يكم ( ق . م . ) بوده ؛ و همانا نظام‌هاى كتابت ديگر ( آشورى ، بابلى ، عيلامى ، اورارتويى ، فينقى ) متداول آن روزگار در تكوين و تكامل خطّ مزبور تأثير داشته‌اند . دياكونوف ، چنان‌كه مكرّر گذشت ، معتقد به وجود « خطّ مادى » مقدّم و مؤثّر بر « خطّ پارسى » هخامنشى مىباشد « 1 » .\r\n\r\n5 . خطّ آرامى\r\nزبان و خط آرامى / يا / آسورى در تاريخ فرهنگ ايران‌زمين ، خواه طىّ ادوار باستانى يا حتى در دورهء اسلامى ، از اهميّت خاصّى برخوردار است . زيرا خطوط ايرانى ما قبل اسلامى بالجمله منشأ « آرامى » داشته‌اند ؛ و در دوران اسلامى نيز خطوط عربى ( كوفى ، نسخ ، و . . . ) كه زبانهاى فارسى هم تاكنون بدانها نوشته مىشود ، همانا از اصل « آرامى » صورت تكوين يافته‌اند . چنان‌كه پيشتر گذشت ، خط ميخى مادى - پارسى كه عموما در سنگ‌نبشته‌ها و گل‌نبشته‌ها كاربرد داشت ، خصوصا مناسب « كوه‌نبشت » بود ، پس از انقراض امپراتورى هخامنشى ( سدهء 4 ق . م . ) بكلّى منسوخ شد ؛ و حتى دانش قرائت و علم بدان يكسره منسى گرديد .\r\n\r\n\r\n","description":"","footnote":"\r\n( 1 ) .\r\n cf : W . B . Henning Memorial Volume , London , Lund Humphries , 1970 PP . 99 , 105 - 112 , 114 - 115 , 120 - 122 , 123 . \r\n","page_name":" 11 ","page_number":35},
  {"content":"\r\n\r\nخط ميخى ويژهء پادشاهان هخامنشى بود ، پس با خود آنها برافتاد ؛ ولى خطّ آرامى كه در سرتاسر امپراتورى ايشان كاربرد همگانه يافته بود ، همهء اقاليم زبانهاى ايران و انيران را فتح كرد و جهانگير شد . قومى سامىنژاد از سرزمين « آرام » در مرزهاى غربى بابل‌زمين تا بلندىهاى آسياى صغير - كه با سوريهء شمالى كنونى منطبق باشد - چون زبان و خطّ ايشان در بين اقوام مجاور رسوخ كرد ، پس نسبت بدان نامنژاد « آرامى » مصطلح و مشتهر گرديد .\r\nخطّ آرامى / يا / آسورى كه با خط فنيقى خويشاوندى داشته است ، يك شاخهء عمده از الفباى سامى شمال ( - كنعانى ) بشمار مىرود ، كه نخستين كتيبه بدان از سال 850 ق . م . در سوريه پيدا شده است . هم از پايان سدهء 7 ق . م . سرتاسر سوريه و بخشى بزرگ از ميان‌رودان يكسره آرامى زبان شدند . خط و زبان آرامى در ادوار تاريخى آشورى ، مادى و هخامنشى وسيلهء ارتباط بين‌المللى در شرق باستان - از مصر تا هند - بشمار مىرفت . اين خطّ و زبان در ميان‌رودان حتى زبان اكدى و خط ميخى بابلى را در بومگاه اصلى آنها منسوخ كرد . گسترش همگانهء آن گذشته از كاربردش در نوشته‌هاى رسمى و اساسى ، خود موجب آن شد كه بر روى پوستها ، چرمها ، پاپيروس و سفال نيز نوشته آيد . اهميّت خاصّ چنين خطّ و زبانى در عهد هخامنشى ، علاوه بر آنكه زبان اصلى تاجران و مهاجران امپراتورى مىبود ، در اين هم باشد كه مكاتبات دولتى و مراسلات بين حكومت مركزى و ادارات شهربانى / ساتراپىها بدان صورت تحرير مىپذيرفت ؛ كتيبه‌هاى پارسى باستان نيز به زبان آرامى ترجمه مىشد ؛ و جز اين‌ها كه اشارت‌وار ياد مىشود « 1 » .\r\n« زبان آرامى در عهد هخامنشى » اسم كتاب ممتّع و عالمانه‌اى است ، تأليف دو تن از دانشمندان ايرانشناس آلمان - فرانتز آلتهايم و روت اشتيل - كه متضمّن تاريخ خطوط و سير تحوّلات و مسائل زبان‌شناسى « آرامى امپراتورى » ( - به تعبير ماركوارت ) مىباشد .\r\nنظر به اهميّت خاصّ موضوع ما نحن فيه ، دكتر رودلف ما تسوخ يك كتاب‌گزارى سودمند\r\n\r\n\r\n","description":"","footnote":"\r\n( 1 ) . تاريخ خطّهاى جهان ، ص 101 - 104 . / مقدّمهء فقه اللغهء ايرانى ، ص 130 - 131 . /\r\n The Alphabet ( a key to the history of mankind ) , pp . 253 - 255 . / The Hand - produced Book ( id . D . Diringer ) , p . 112 . / The cambridge History of Iran , vol . 2 , pp . 709 - 710 . \r\n","page_name":" 12 ","page_number":36},
  {"content":"\r\n\r\nو گزارشى روشنگر دربارهء آن نوشته است « 1 » . اينك بايد گفتار پربار « گرينفيلد » را دربارهء آرامى عهد هخامنشى مندرج در « تاريخ ايران كمبريج » ( ج 2 ) هم ياد كرد ، كه در گزارش بسيار كوتاه حاضر مرجع اساسى است . ولى پيشتر بايد از تداول خطّ و زبان آرامى در عهد مادى سخن گفت ، يعنى « كيتابهء آسورى » به تعبير يهودان در نوشتارهاى تلمودى ؛ زيرا مىدانستند كه آن از دوران آشوريان بر جاى مانده ، دولتى كه در سال 612 ق . م .\r\nبدست مادان برافتاد ؛ و هم اينان بر تمامى مواريث فرهنگى آن دست يازيدند .\r\nيكى از ادلّهء عقلى كه آلتهايم و به تبع او ماتسوخ بر تداول خطّ و زبان آرامى در امپراتورى مادان اقامه كرده‌اند ، همان داستان معروف « گوماتاى » مغ است كه پيشكار و گنجور قلعهء مادى « پئيشى ياوودا » - يعنى مخزن اسناد دولتى ماد بوده ؛ و نظر به علم و اطلاع خود بر آنها امكان راهيابى به خزانهء سلطنتى و دستيابى به مقام پادشاهى را يافته است . بعدها بسا كه كاربرد خطّ و زبان آرامى در بين مغان ماد ، مانع از آن گرديد كه داريوش هخامنشى مجال بيشترى در امور كشورى به آنها دهد ؛ و به‌هرحال همهء قرائن حاكى از وقوف مغان بر خطّ و زبان آرامى است ، چنان‌كه كاربست آن براى زبانهاى ايرانى تا آخر عهد هخامنشى همانا اختصاص به « مغان » ماد داشته است . طىّ بهرهء پيشين ( خط پارسى ) دربارهء بند « 70 » ترجمهء عيلامى كتيبهء بيستون داريوش گذشت كه وى سخن از گونهءنوينى دبيرهء « آريايى » بر روى پوست و الواح گلين كرده است . توجيه اين فقره بسا كه مسألهء استفاده از الفباى آرامى را براى تحرير اسناد به زبانهاى ايرانى مطرح مىسازد .\r\nاينك نمونه‌هاى بازمانده از آن خطّ و زبان در نامه‌هاى آرشام شهربان مصر ، ترجمهء نويكندهء بيستون و اسناد حقوقى ، نشانگر سبك ديوانى خط آرامى / آشورى است ، كه طىّ دو سدهء پياپى در دفترهاى شاهى فرگشتى يكنواخت نمود . اما در دوران يونانى مآبى كه خطّ و زبان يونانى جاى آرامى را در ديوانخانه‌هاى كشورى گرفت ، يكنواختى مزبور در حوزهء جغرافيايى تداول آن از ميان رفت ، انواع شرقى و غربى از آن خطّ پديد آمد ، چنان‌كه مثلا خطوط پارتى ، پهلوى ، سغدى و خوارزمى متعلّق به نوع فرگشتهء آرامى\r\n\r\n\r\n","description":"","footnote":"\r\n( 1 ) . مجلهء دانشكدهء ادبيات ( دانشگاه تهران ) ، سال 10 ، ش 2 و 3 / دى - اسفند 1341 ، ص 174 - 202 و 288 - 303 .\r\n","page_name":" 13 ","page_number":37},
  {"content":"\r\n\r\nشرقى مىباشد . تداول خطّ آرامى و انديشه‌نگارهاى آن در گويش‌هاى فارسى ميانه ، همانا مهمترين نتيجهء كاربرد عملى آن در ديوانخانه‌هاى هخامنشى بوده است . البتّه گواهى در دست نيست كه خطّ آرامى از براى نوشتن فارسى باستان هم طى دورهء هخامنشى به كار آمده باشد ، ولى شمارى از كلمات ايرانى و اسامى شخصى در متون آرامى يافته مىشود ؛ واژه‌هاى ايرانى با علائم آرامى تركيب شده ، انديشه نگاشته‌ها نيز مشهود است . خلاصه آنكه برخى از اين‌گونه نبشته‌ها چنين حدسى را قوّت بخشيده كه نوشتار فارسى باستان هم به خطّ آرامى بر پاپيروس ، چرم ، چوب ، و جز اين‌ها معمول بوده است .\r\nروش عادى كتابت كه براثر آرامىنگارى از عهد هخامنشى بين دولت‌هاى جاىنشين آن - پارتيان ، خوارزميان ، سغديان - رواج گرفت ، تدريجا به صورت خطّ پهلوى معيارى درآمد ، انديشه نگاره‌هاى آرامى و كلمات ايرانى در كنار هم كاربرد يافت .\r\nاقتباس زبان و خطّ آرامى توسّط فرمانروايان هخامنشى ، بايد انتخابى عملى و طبيعى تلقّى شود . زيرا ساده‌ترين خطّ دسترس ايشان بوده ، كه در واقع در سراسر بخش غربى امپراتورى و شايد هم در مادستان كاربرد داشته ، بسا كه كوروش كبير خود پيش از فتح بابل اهميّت آن را دريافته است . استعمال بسيارى از اصطلاحات فارسى باستان در متون آرامى فهم آن زبان را آسان مىكرده است ؛ مثلا اصطلاح « مفارش » در اين خصوص ، مذكور در كتاب عزرا ( 4 ، 18 ) درست معادل اصطلاح « هزوارش » ايرانى است . بايد گفت كه يكى از اسباب پيدايى هزوارش‌هاى فارسى ميانه را هم در طريقهء خواندن نوشته‌هاى آرامى دانسته‌اند ، كه دبيران ايران باستان ناگزير بودند متن‌ها و تقريرهاى پارسى يا به زبان هريك از ايالات امپراتورى را يكسره به آرامى ترجمه و تحرير كنند . بدين‌سان ، شاهان هخامنشى با اتخاذ خطّ و زبان آرامى كه بين ملل تابعهء امپراتورى مشترك بود ، مسألهء اختلاف السنهء اقوام داراى فرهنگهاى گوناگون را حلّ كرده بودند « 1 »\r\n\r\n\r\n","description":"","footnote":"\r\n( 1 ) . مجلهء دانشكدهء ادبيات ( دانشگاه تهران ) ، 10 ، 2 و 3 ، ص 175 - 177 ، 201 - 202 .\r\n The cambridge history of Iran , vol . 2 , pp . 707 - 712 . / \r\n","page_name":" 14 ","page_number":38},
  {"content":"\r\n\r\n\r\n6 . خطّ يونانى\r\nبر خلاف نظريهء رايج در باب تداول خط و زبان يونانى در ايران‌زمين پس از تازش اسكندر مقدونى ( - 331 ق . م . ) و آغاز دورهء يونانى مآبى در ممالك مفتوحه ، چنين نمايد كه آن خط و زبان هم از عهد پادشاهان نخستين هخامنشى منتها به‌طور محدود در حوزهء فرمدارى و ديوان‌سالارى كارآمد بوده است . دست‌كم « يونيه » در جزو ايالت‌هاى بيست و اندگانهء شاهنشاهى هخامنشى ( شامل شهرهاى يونانى آسياى صغير ) كه از اهميّت خاصى هم برخوردار بوده ، زبان ملّى آنجا ( - يونانى ) در كار پايهء مشترك سياسى و فرهنگى ملل تابعهء امپراتورى سهم شايان و نمايانى داشته است . موضوع روابط سياسى ايران و يونان در عهد هخامنشى تاكنون به‌قدر كافى پژوهش و بررسى شده ، ولى مسألهء مناسبات فرهنگى اين دو قوم خصوصا وضع استعمال زبان يونانى در ايران ( و متقابلا چگونگى كاربرد زبان فارسى در يونان ) - كه اينك مورد علاقهء ماست - چندان محلّ عنايت نگرديده ؛ اطلاع و آگاهى در اين خصوص بسيار كلّى و اجمالى است . ولى نتايج حاصله از لشكركشى اسكندر مقدونى به سرزمين‌هاى ايرانى ، شرايطى كه براى انتشار فرهنگ و خطّ يونانى در آنها فراهم آمد ، و جز اين‌ها مفصّل و مشروح بررسى گرديده است . در دوران سلوكيان يا جانشينان اسكندر ، چنان‌كه روال و روند عمومى در تاريخ جهان بشمار مىرود ، خط و زبان قوم غالب كه لا بدّ لسان سياست و حكومت بوده ، طبعا در ادارات دولتى ايالت‌ها و بلاد ايران‌زمين هم باب شده است . بعلاوه ، اگر پيامدهاى ديرپاى فرهنگى را هم در جامعهء آن روزگار به حساب آوريم - كه از آن به « يونانى مآبى » ( - هلنيسم ) تعبير كرده‌اند - زبان يونانى تا اواخر عهد ساسانى نيز به طريقى در ايران مورد استعمال بوده ، و حتى پس از آن هم تا پايان عصر نوزايى فرهنگى ايران اسلامى ( سدهء 5 ه . ق . ) در حوزهء ترجمه و - صرفا - مطالعهء حكما و علماى ايرانى كاربرد داشته است .\r\nبارى ، در عهد سلوكى ، دانشوران بابل‌زمين خواندن و نوشتن به يونانى را آغاز كردند ؛ يونانيان نيز دانش‌هاى بابلى را آموختند و به يونانى ترجمه كردند . گزارشهاى يونانى و يهودى در فترت سلوكى از شهر « گبى »\r\n ( Gabae ) \r\nاسپدان ( - اصفهان ) ياد\r\n\r\n","description":"","footnote":"","page_name":" 15 ","page_number":39},
  {"content":"\r\n\r\nكرده‌اند ، اينكه آنتيوخوس ( اپيفانس ) چهارم ( 175 - 164 ق . م . ) در آنجا مرده است « 1 » .\r\nگابى ( - كابى / كاوه ) همان گى / جى /  ( gai )  كهن‌دژ شهر باستانى اصفهان در ايالت پارتكنى بوده ، كه به عنوان « كاخ شاهى » در زمان هخامنشيان از ناحيت « اسپذانه » ( - اسپهان / اصفهان ) ياد گرديده است « 2 » . جغرافىدانان دورهء اسلامى بناى شهرك « جى » يهوديهء اصفهان را به اسكندر مقدونى نسبت داده‌اند « 3 » ، حمزهء اصفهانى كهن‌دژ « سارويه » را محاط در باروى شهر « جى » ياد كرده ؛ و افزوده است كه به سال 350 ( ه . ق . ) حدود پنجاه بار پوست نبشته به خطى ناشناخته از كهن‌دژ « جى » بدست آمد « 4 » . در باب « سارويه » هاى ايران ، به مثابهء مراكز اسناد دولتى و بايگانىهاى علمى ، طىّ بهره‌هاى آتى اين كتاب سخن خواهيم گفت ؛ ليكن در اينجا بايد اين توضيح را افزود كه آن پوست نبشته‌هاى مخزون در « سارويه » اصفهان ، چنان‌كه ابن نديم ( هم به سال 350 ه ق ) خود بشخصه ديده ، علاوه بر نبشته‌ها به خط قديم ايرانيان - از عهد طهمورث - بخشى از كراسه‌ها همانا به خط و زبان يونانى و غالبا گزارش‌هاى نظامى بوده است « 5 » .\r\nاسترابو ( 66 - ق . م . ) كاخ شاهى « جى » اصفهان را به مثابهء يكى از گنج‌خانه‌هاى شاهان ايران ، مشابه با كاخ شاهى « شوش » ياد كرده « 6 » ، كه در اينجا نيز به گفتهء « تارن » حين كاوشهاى باستانشناسى يك جعبه حاوى كتيبه‌هاى يونانى پيدا شد ، چنان‌كه در « تاكسيلاى » هندوستان هم - با آنكه شهرى يونانى نبوده - شمارى كتيبه‌هاى يونانى ( از سدهء 2 ق . م . ) به خطّ معروف « خروشتى » پيدا كرده‌اند « 7 » . از اين قبيل مكشوفات ، مربوط به فترت سلوكى و دورهء پارتى ( اشكانى ) طىّ دهه‌هاى اخير و همين سالهاى گذشته ، باستان‌شناسان ايرانى گزارش‌هاى متعدّدى ارائه نموده‌اند ، خصوصا داستان سكه‌هاى اشكانى كه بسيار مشهور است ، غالب آنها به خط و زبان يونانى مكتوب باشد . سهل\r\n\r\n\r\n","description":"","footnote":"\r\n( 1 ) .\r\n The Greeks in Bactria India ( Tarn ) , pp . 214 - 215 , 462 . / \r\nتاريخ ايران و ممالك هم‌جوار . . . ( گوتشميد ) ، ص 81 .\r\n( 2 ) .\r\n E ? R NSHAHR ( Marqwart ) , pp . 28 - 29 . / The Geography of strabo , III , 130 - 131 \r\n( 3 ) . مختصر البلدان ( ابن فقيه ) ، ص 262 . / صورة الارض ( ابن حوقل ) ، ص 106 .\r\n( 4 ) . سنى ملوك الارض و الانبياء ، بيروت ، ص 32 ، 149 و 150 .\r\n( 5 ) . الفهرست ، چاپ تهران ، ص 302 .\r\n( 6 ) .  The Geography of Strabo , vol . III , PP . 130 - 131 . \r\n( 7 ) .  The Greeks in Bactria India , PP . 387 , 388 . \r\n","page_name":" 16 ","page_number":40},
  {"content":"\r\n\r\nاست ، نخستين شاهان اشكانى ( تا اواسط قرن اوّل ميلادى ) بر سكّه‌هاى خويش ، به علاوه ، عبارت « فيل هلن » - يعنى « يونان دوست » را هم ضرب مىكردند . سنگ نبشته‌هاى بعضى از ملوك طوايف اشكانى در بلاد شوش ، بيرجند ، نسا ، بيستون و جز اين‌ها هم تا اوايل سدهء يكم ( م ) به خطّ يونانى و پس از آن همبر با خطّ پهلوى است . در اورامان كردستان و « دورا - اوروپوس » ( برفرات ) اسنادى تجارى به زبان يونانى پيدا شده كه مربوط به سرزمين پادشاهى پارت و دوران ايشان بوده است . اردوان سوم اشكانى نامه‌اى خطاب به شهر شوش ، هم به زبان يونانى نوشته كه تاريخ آن مطابق با سال 21 ميلادى است .\r\nداستان تماشاى نمايش‌هاى يونانى به زبان اصلى ، يا خواندن آثار ادبى يونان ، گذشته از مكاتبات جارى در عهد اشكانى ، مكالمات بدان زبان نيز كمابيش معروف است . حتى در قرن سوم ميلادى شاهان ساسانى بعضى از كتيبه‌هاى خويش را به يونانى ترجمه مىكردند . خط يونانى در قلمرو پادشاهى « يونانى - باكتريائى » ( ح 250 - ح 150 ق . م . ) كه در سرزمين بلخستان تأسيس شد نيز طبعا رواج داشت . سنّت استفاده از خطّ يونانى حتّى پس از سقوط آن پادشاهى همچنان باقى ماند ، پادشاهى كوشانيان بزرگ و سپس دولت هياطله ( هونها ) از آن پيروى كردند . چه ، علاوه بر سكّه‌هاى يونانى نبشته كه از ايشان بدست است ، اسناد و مدارك موفور ديگر به خطّ و زبان يونانى از شاهان و اميران وران‌رودى ( سغد ، بلخ ، بخارا ، ختلان ، طخارستان ، تركستان و جز اين‌ها ) خود حاكى از دوام و استمرار سنن و فرهنگ يونانى در بين اقوام آن منطقه است « 1 » . ما معتقديم كه دانشمندان و حكيمان ايرانى دورهء اسلامى ، همچون خوارزمىها ، فارابىها ، بوژگانىها ، بيرونىها و جز اينان كه از بلاد ماوراءالنهر و تركستان در مشرق ايران‌زمين برخاسته‌اند ، و جملگى بر زبان يونانى و آثار علمى - فلسفى مكتوب بدان احاطه داشته‌اند ، همانا از مجارى سنن باقى و محفوظ درماندگاه‌هاى كهن يونانى آن سرزمين بر منابع مزبور وقوف عينى يافته‌اند . يك طريق ديگر انتقال علوم يونانى به ايران دورهء ساسانى و سپس به عالم اسلامى ، چنان‌كه دانسته است ، همان مدارس مشهور نسطورى و مكاتب سريانى ميان‌رودانى در مغرب ايران‌زمين بوده است .\r\n\r\n\r\n","description":"","footnote":"\r\n( 1 ) . مقدمهء فقه اللغهء ايرانى ، ص 160 - 161 . / تاريخ ادبيات ايران ( ريپكا ) ، ص 52 و 56 .\r\n","page_name":" 17 ","page_number":41},
  {"content":"\r\n\r\n\r\n7 . هفت دبيره\r\nدر بهرهء يكم به نقل از متون پهلوى آمد كه تهمورث پيشدادى « هفت گونه دبيرى » پديد آورد « 1 » ؛ دانشمندان دوران اسلامى نيز بر اينكه خطّها / قلم‌ها / نويسه‌ها / دبيره‌هاى ايرانيان هفت گونه باشد ، همداستانند ، اگرچه حين شرح و شمارش آنها گاه بيش از هفت خط ياد كرده‌اند . مقدّم بر ايشان ابن مقفّع ايرانى است كه حسب روايت ابن نديم هفت گونه خط ايرانى را : « دين دبيره ، ويسپ دبيره ، گشته دبيره ، نيم‌گشته ، شاه دبيره ، نامه دبيره / هام دبيره ، راز سهريه ، داس سهريه » ياد كرده است « 2 » . مسعودى تنها نام دو خطّ « دين دبيره ، ويس دبيره » را ياد كرده ، گويد كه البتّه ايرانيان بجز اين دو خط كه زردشت پديد آورد ، پنج خط ديگر داشته باشند كه با برخى از آنها كلمات نبطى را توان نوشت « 3 » . حمزهء اصفهانى هم به نقل از مؤبد متوكلى ( زردشت بن آذرخور ) هفت گونه خط ايرانيان باستان را چنين ياد كرده است :\r\n« رم دفيره ، گشته دفيره ، نيم‌گشته دفيره ، فرورده دفيره ، راز دفيره ، دين دفيره ، وسف دفيره » ؛ سپس دبيره‌هاى پيشگانى يا كتابت‌هاى خاصّ حرف و صناعات را كه نامهاى گوناگون داشته ، ملازم با فنون طبقات مشاغل ياد كرده ، گويد كه اينك بيشتر آنها فراموش شده است . اما آنچه از آنها به ياد مانده ، از اين قرار است : داد دفيره ، كتابت احكام و اقضيه است . شهرمار / همار دفيره ، كتابت ديوان خراج است . كده همار دفيره ، كتابت حسابهاى پايتخت است . گنج همار دفيره ، كتابت خزانه‌هاست . اهرهمار دفيره ، كتابت اصطبل‌هاست . آتشان همار دفيره ، كتابت حسابهاى آتشكده‌هاست . روانگان همار دفيره ، كتابت اوقاف است . كتابت‌هاى ديگر هم بوده كه نامهاى آنها متروك گرديده يا واضح نباشد . بارى ، در نوشتن ، همان هفت گونه دبيره را به كار مىبردند ، چنان‌كه در سخن گفتن نيز پنج زبان به كار مىرفت . . . » « 4 » . اكنون باتوجّه و تبصّر بدينكه تمام خطوط ايرانى\r\n\r\n\r\n","description":"","footnote":"\r\n( 1 ) . مينوى خرد ، ص 43 . / فرهنگ ايران باستان ، ص 116 .\r\n( 2 ) . الفهرست ، چاپ تهران ، ص 15 - 16 .\r\n( 3 ) . التنبيه و الاشراف ، چاپ ليدن ، ص 91 - 92 / مروج الذهب ، ج 1 ، ص . . .\r\n( 4 ) . التنبيه على حدوث التصحيف ، طبع آل ياسين ، بغداد ، 1387 ق ، ص 63 - 67 . / مفاتيح العلوم . -\r\n","page_name":" 18 ","page_number":42},
  {"content":"\r\n\r\n( پهلوى ) فراجسته و فرگشته از اشكال « آرامى » است ، چنان‌كه در بهرهء 5 به تفصيل گذشت ، اشارت‌وار به شرح هريك از دبيره‌هاى هفتگانهء مزبور مىپردازد :\r\n1 - رم دبيره ، كتابت عامّه است [ حمزهء اصفهانى 
  ] ، گويا همان « هام » دبيره كه براى ديگر رسته‌هاى كشور است جز از براى شاهان تنها [ ابن نديم 
  ] . مرحوم ذبيح بهروز « رم » را محرّف « آم » دانسته ، كه هم با دكتر كيا « آم » را وجهى از « هام » پنداشته‌اند « 1 » . على اشرف صادقى اين نظر را ردّ كرده ، گويد « رم » به همان صورت كه در كتاب حمزهء اصفهانى آمده ، درست است ؛ و بايد هم‌ريشهء « رمه » فارسى / « رمگ » پهلوى باشد كه به معناى توده و عامّهء مردم است « 2 » . نظر ايشان را ما چنين تصويب و تكميل مىكنيم كه چون خطّ ويژهء « رم » در قبال خطّ ويژهء « شاهان » ياد شده ؛ مراد قطعا دو مفهوم متقابل يا دو مصطلح جامعه‌شناختى كهن به الفاظ عربى آنها « سوقه » و « ملوك » بوده است . بايد گفت كه « رمگ » پهلوى دقيقا به مفهوم « سوقه » - يعنى : گلّه و تودهء مردم ، طبقهء فرودست اجتماعى ، عامّه و « رعيت » است ، كه مفهوم متقابل آن از طبقهء فرادست اجتماعى همانا « ملوك » ( - شاهان ) و « ارباب » ( - خداوندان ) باشد . اما « هام » دبيره كه به گفتهء مرحوم بهار ظاهرا « هماك دبيره » - يعنى خط همگانى و عمومى باشد « 3 » ، خود مرادف با « رم » ( يا « رمگ » بوده ) است ؛ چنان‌كه دكتر آموزگار - تفضّلى گويند همان خطّ مردم يا همگانى ، داراى 14 حرف اصلى به گونهء متصل يا شكسته ؛ و همان خط « پهلوى كتابى » باشد كه مخصوص نوشتن كتابهاى دينى و نوشته‌هاى روى پوست و پاپيروس و جز اينهاست « 4 » .\r\nارانسكى گويد كه « پهلوى كتابى » يكى از انواع خطّ آرامى ثمرهء تكامل الفباى « پارسيك » [ - گشته دبيره 
  ] است ، كه تفاوت آن با خط كتيبه‌هاى ساسانى [ - گشته دبيره 
  ] اين است كه جنبهء دست‌نبشتنى و شكسته دارد ، قرائت و تفسير آثارى كه بدان نوشته آمده بسيار\r\n\r\n\r\n","description":"","footnote":"\r\n- ( خوارزمى ) ، طبع فان فلوتن ، ليدن ، ص 117 - 118 . / دبيره ( ذبيح بهروز ) ، ايران‌كوده ، ش 2 ، ص 22 - 24 .\r\n/ سبك‌شناسى ( بهار ) ، ج 1 ، ص 77 - 79 . / گفتار دكتر مشكور ، مجلّهء سخن ، 19 ، ش 3 ، ص 299 - 308 .\r\n( 1 ) . دبيره ، ايران‌كوده ، ش 2 ، ص 23 / ش 5 ، ص 6 / ش 7 ، جدول 3 .\r\n( 2 ) . مجلّهء سخن ، سال 19 ( 1348 ) ، ش 10 ، ص 1039 .\r\n( 3 ) . سبك‌شناسى ، ج 1 ، ص 77 .\r\n( 4 ) . زبان پهلوى ( ادبيات و دستور آن ) ، ص 35 .\r\n","page_name":" 19 ","page_number":43},
  {"content":"\r\n\r\nدشوار مىباشد « 1 » . نمونهء خط پهلوى كتابى مشهور يا « رم / هام » دبيرهء مذكور در كتابهاى بهار ، ارانسكى ، فريدريش ، تفضّلى ، و جز اين‌ها آمده است « 2 » .\r\n2 - گشته دبيره ، كه صورت معرّب آن « كشتج » است ، يعنى : كتابت تغيير يافته [ حمزهء اصفهانى 
  ] و آن بيست و هشت حرف باشد ، پيمانها و فرمانها و اقطاعات را بدان نويسند .\r\nهم بدين كتابت ، ايرانيان نگين‌هاى انگشترى ، طراز جامه‌ها ، فرشها ، دينار و درهم‌ها را مىنوشتند [ ابن نديم 
  ] . همو در شرح تاراج‌هاى اسكندر مقدونى ، يك‌بار ديگر از « نبشتهء كشتج » در اصطخر ياد كرده ، كه او با خود برد « 3 » . ابن فقيه همدانى گويد كه كتيبه‌هاى ( گنجنامهء ) همدان را « نبشت خدايان » ( - كتيبه‌هاى شاهان ) نامند ، كه كتابت آن معروف به « كشتج » باشد « 4 » . شادروان دكتر معين گويد كه اين كلمه معرّب « گشتگ » پهلوى / « گشتهء » فارسى است ، كه ظاهرا نوعى خطّ پهلوى يا - به تعبير اصحّ - پارسيك شكسته بوده است « 5 » . شادروان بهار هم گفته است كه از اوصاف آن معلوم مىشود كه مراد خط پهلوى كتيبهء ساسانى است ؛ و اگر وجه تسميه درست باشد ، بايستى خط تحريرى ساسانى مراد باشد . اتفاقا نقوش سكه‌ها و مهرهايى كه در اواخر ساسانى بدست ماست ، همين معنى را تأييد مىكند ، چه اين نقوش غالبا به خطّ تحريرى يا نزديك بدان است « 6 » . دكتر صادق كيا نيز نمونه‌هاى « گشته دبيره » بر روى سكه‌ها ، مهرها و كتيبه‌هاى عهد ساسانى را بدست داده [ تصويرهاى 17 و 18 
  ] و افزوده است كه در عهد هخامنشى هم گشته دبيره به نوعى وجود داشته ، سپس از دورهء اشكانى چند نمونهء كتيبه و سكّه فرانموده ، خصوصا پوست نبشتهء « اورامان » [ تصوير 14 
  ] را هم به خط كشتج دانسته است « 7 » . مصدوق اين اظهارات مطابق است با خط « پارسيك » - نمونهء رديف 5 در جدول الفباى پهلوى ( ش 1 / 141 ) كه داويد ديرينگر فرا نموده [ تصوير 22 
  ] بدين شرح كه پهلوى جنوب غربى - اصطلاحا « پارسيك » يا ساسانى - در دو شكل يادگارى [ - كتيبه‌اى 
  ] و پيوسته [ - تحريرى 
  ]\r\n\r\n\r\n","description":"","footnote":"\r\n( 1 ) . مقدمهء فقه اللغهء ايرانى ، ص 168 و 173 .\r\n( 2 ) . سبك‌شناسى ، ص 76 / مقدمهء فقه اللغة ، ص 158 / تاريخ خطها ، ص 387 / زبان پهلوى ، ص 44 .\r\n( 3 ) . الفهرست ، ص 300 .\r\n( 4 ) . اخبار البلدان ، نسخهء خطى ، گ 127 الف / مختصر البلدان ، ص 243 .\r\n( 5 ) . مجموعهء مقالات ، ج 1 ، ص 228 - 229 .\r\n( 6 ) . سبك‌شناسى ، ج 1 ، ص 77 .\r\n( 7 ) . گشته دبيره يا خط كستج ، ايران‌كوده ، ش 5 ، تهران ، 1330 .\r\n","page_name":" 20 ","page_number":44},
  {"content":"\r\n\r\nباشد . كتيبه‌هاى آثارى متنوعى وجود دارد ، در حالى كه اشكانيان به مثابهء خارجى تلقّى مىشدند ، ساسانيان خود را يك سلالهء ملّى و جانشينان شاهان بزرگ هخامنشى مىدانستند ، كه كارنامه‌هاى جاودانهء ايشان بر نگاركنده‌ها و نويكنده‌هاى سنگى هويداست « 1 » همچنين ، نمونهء خط « سنگ نبشته » هاى ساسانى از جمله كتيبهء شاپور يكم را در بيشاپور ( به روايت پارسيك ) ارانسكى به شرح و در جدول « 2 » ، ملك‌الشعراء بهار به عنوان « ساسانى » در جدول « 3 » ، يوهانس فريدريش در جدول ( تصوير 255 ) الفباى اشكانى - ساسانى « 4 » ، دكتر تفضّلى با اشاره به « گشتگ » بودن آن تحت عنوان « پهلوى كتيبه‌اى » در جدول « 5 » ؛ و جز اينان هم فرا نموده‌اند .\r\n3 - نيم‌گشته دبيره ، يعنى كتابت نيم تغييريافته [ حمزهء اصفهانى 
  ] و آن بيست و هشت حرف باشد ، پزشكى و فلسفه را بدان نويسند [ ابن نديم 
  ] . شادروان بهار نظر به آن كه شمار حروف خطّ « گشته » و « نيم‌گشته » يكى است ، اين دو را بىتفاوت يكى دانسته است « 6 » . ليكن بايد دريافت كه اساسا « گشته » - يعنى تغييريافته از چيست ؟ به نظر ما احتمالا خطى بوده كه در واقع شكل اقدم آن هم از نوع آرامى « تغيير » يافته ، بسا « نيم گشتهء » آن هنوز چيزى از شكل اقدم داشته ، شايد كه مراد خطّ پهلوى كتيبه‌اى اشكانى باشد . در صورت صحّت اين فرض ، يحتمل مصدوق آن با خط « پهلويك » شمال غربى نمونهء رديف 3 در جدول الفباى پهلوى ( ش 1 / 141 ) از كتاب داويد ديرينگر ، پنج ستون از جدول كتاب ارانسكى ، نمونهء گشته دبيرهء سكوك اشكانى در جزوهء دكتر كيا ، تصوير ( ش 255 ) كتاب خطهاى يوهانس فريدريش ؛ و با نمونهء پارتى / پهلوى اشكانى كتيبه‌اى در جدول آموزگار - تفضّلى مطابق باشد « 7 » .\r\n4 - دين دبيره ، كتابت دين است كه خواندارها و نوشتارهاى دينىشان بدان نويسند\r\n\r\n\r\n","description":"","footnote":"\r\n( 1 ) .  The Alphabet , pp . 305 , 307 \r\n( 2 ) . مقدمهء فقه اللغهء ايرانى ، ص 156 ، 164 و 166 .\r\n( 3 ) . سبك‌شناسى ، ج 1 ، ص 75 .\r\n( 4 ) . تاريخ خطهاى جهان ، ص 387 .\r\n( 5 ) . زبان پهلوى ( ادبيات و دستور آن ) ، ص 36 و 44 .\r\n( 6 ) . سبك‌شناسى ، ج 1 ، ص 79 .\r\n( 7 ) . مقدمهء فقه اللغهء ايرانى ، ص / 156 / گشته دبيره ، ايران‌كوده ( 5 ) ،  The Alphabet , pp . 305 , 307 .  ص 15 / تاريخ خطهاى جهان ، ص 387 . / زبان پهلوى ، ص 44 .\r\n","page_name":" 21 ","page_number":45},
  {"content":"\r\n\r\n[ حمزهء اصفهانى 
  ] ، خطّ اوستايى كه همان كتاب ( ابستاق ) زردشت است ؛ بيست و يك سوره دارد ، هر سوره در دويست برگ بود . الفباى آن شصت حرف و صوت است ، هر حرف و صورت را شكلى جداست ؛ و از آنها حروفى تكرار شود و حروفى ساقط گردد ، چون مخصوص به زبان اوستا نيست . زرادشت اين خط را پديد آورد ، كه مغان آن را « دين دبيره » نامند - يعنى كتابت دين . ( پس اوستا را ) در دوازده هزار پوست گاو نوشتند بدان بانىهاى زرين . . . » [ مسعودى 
  ] . حاجت به توضيح نباشد كه « زردشت » پيامبر هيچ خطى پديد نياورده - يعنى « دين دبيره » را او ابداع نكرده است . مانى پيامبر ( سدهء 3 م ) ضمن كتاب « كفالايا » ( ص 7 ، س 27 - 33 ) گويد كه زردشت كتابى ننوشته ، ولى شاگردان او پس از وفات پيامبر ، سخن‌هاى او را به ياد آوردند و كتابهاى زردشتى را نوشتند « 1 » . دانسته است كه اوستا ( حدود سدهء يكم ميلادى ) با الفباى آرامى - كه حروف مصوّت نداشت - نوشته بود ، يعنى همان اوستا كه بلاش يكم اشكانى ( 51 - 77 م ) - چنان‌كه بيايد - گويند روايات يا نسخ پراكندهء آن را گرد آورد ؛ و پس از تحرير متن آن به آتشكدهء « شيز » ( اورميه ) سپرده شد . در زمان ساسانيان كه وحدت ممالك ايران تحقّق يافت ؛ و زردشتىگرى ناچار مذهب رسمى گرديد ، موبدان دين درصدد برآمدند تا كيش‌نامهء ايرانى - مغانى را موافق با اعتقادات جارى تدوين كنند ، عناصر كيش‌هاى كهن و مطالب ناسازگار را در آن جرح و تعديل نمايند ؛ و چون زبان اوستا مرده و متروك بود ، بهتر آن ديدند كه به منظور تثبيت قرائت اصيل و تلفّظ صحيح آيات آن ، يك الفباى جديد با شكل كتابت معهود ابداع نمايند . پس هم از خطّ پهلوى ( آرامى ) رايج با تأثّر و تقليد از الفباى يونانى ، مشابه با نمونه‌هاى خطوط سامى كه از راست به چپ نوشته شوند ، خطّ اوستايى را شامل 48 حرف صائت و صامت ( كه 20 حرف آن متعلّق به الفباى پهلوى رايج بود ) پديد آوردند ؛ و آن را « دين دبيره » ناميدند كه در نوع خود از دقيقترين ، كاملترين و سهلترين خطوط تجويدى دنياست . تاريخ ابداع الفباى اوستايى « دين دبيره » مورد اختلاف علماست ، بين سدهء سوم تا ششم ميلادى متردّد است ، شايد كه باب شدن آن در سدهء چهارم مقرون به واقع و اين نظر صواب باشد « 2 » . استاد هارولد بيلى طى گفتارى به عنوان « دين دبيره » ، تمام\r\n\r\n\r\n","description":"","footnote":"\r\n( 1 ) . مجلّهء دانشكدهء ادبيات ( دانشگاه تهران ) ، سال 10 ، ش 2 / ديماه 1341 ، ص 179 .\r\n( 2 ) . گاتها ( پورداوود ) ، ص 18 - 20 ، 47 - 49 / سبك‌شناسى ( بهار ) ، ص 81 - 82 / مزديسنا و -\r\n","page_name":" 22 ","page_number":46},
  {"content":"\r\n\r\nتغييرات حرفى و صوتى در الفباى پهلوى ، تبدّلات حروف و كلمات برحسب تحوّلات جارى زبان را در ازمنه و امكنه ( تا سدهء 9 م ) مطالعه كرده ، نمود و نمادهاى تطوّرات مزبور را در رسم الخطّ پهلوى نشان داده ؛ و عوامل سائق به ابداع كتابت اوستايى دين دبيره را ( كه به نظر وى در ميانهء سدهء ششم بوده ) بررسى كرده است « 1 » .\r\n5 - ويسپ دبيره ، جامع كتابت‌هاست كه نويسه‌اى باشد واژگان اقوام را ( همه ) از روم و قبط و بربر و هند و چين و ترك و نبط و عرب در بر گرفته [ حمزهء اصفهانى 
  ] زرادشت آن را پديد آورده كه مغان « ويس / گسب / گشن » دبيره نامند ، معناى آن كتابت همه چيز است ، ديگر زبان‌هاى مردمان و آواهاى چارپايان و پرندگان و جز اين‌ها را بدان نويسند ، حروف و اصوات آن صد و شصت باشد ، كه هر حرف و صوت شكلى جداگانه دارد . . . [ مسعودى 
  ] ، « ويش دبيريه » را سيصد و شصت و پنج حرف باشد ، فال و فراست و صداى آب و بانگ گوشها و اشارات چشمها و ناز و غمزه‌ها و مانند اين‌ها را بدان نويسند .\r\nكسى بر اين قلم دست نيافته ؛ و كسى از ايرانيان امروز نتواند بدان نويسد . دربارهء آن از موبداماد ( - اميد ؟ ) پرسيدم ، گفت : آرى ، آن از براى ترجمه ( - برگردان ) به كار رود ، چنان كه در كتابت عربى هم برگردان‌ها باشد [ ابن نديم 
  ] . دكتر صادقى پس از ذكر وجوه تصحيف‌يافتهء « وسف / وشن / ويشن » كه همان كلمهء « ويسپ » به معناى كلّ و همگى است ، گويد اما ويسپ دبيره با 365 يا حتى 160 حرف عقلا بعيد مىنمايد ، چيزى كه در مورد آن ترديد جايز باشد « 2 » . مع هذا ، گمان راقم سطور بر نوعى كتابت همگانهء « واج - آوا » نگار هجائى مىرود كه لا بدّ حروف آن بسيار بوده ، از جمله بسا كه بر وجوهى از « نت » نويسى اصوات هم اشتمال داشته است .\r\n6 - نامه دبيره ، كتابت رسائل كه « فرورده » دبيره باشد [ حمزهء اصفهانى 
  ] ، سى و سه حرف دارد ( نامه‌ها بدان نويسند ) بدان‌گونه كه بر زبان جارى شود و در آن نقطه نباشد ،\r\n\r\n\r\n","description":"","footnote":"\r\n- ادب پارسى ( معين ) ، ص 186 - 187 / مقدّمهء فقه اللغهء ايرانى ( ارانسكى ) ، ص 69 - 72 . / تاريخ خطهاى جهان ( فريدريش ) ، ص 154 / زبان پهلوى ( آموزگار - تفضلى ) ، ص 18 . /  The Alphabet ( Diringer ) , PP . 308 - 309 . \r\n( 1 ) .\r\n Zoroastrian Problems in the 9 th . cent . Books , PP . 177 - 194 . \r\n( 2 ) . مجلّهء سخن ، سال 19 ، ش 10 ، ص 1044 - 1046 .\r\n","page_name":" 23 ","page_number":47},
  {"content":"\r\n\r\nبرخى از آن ( نامه ) ها به زبان سريانى نخستين كه مردم بابل بدان سخن مىگفتند نوشته ( اما ) به فارسى خوانده مىشد [ ابن نديم 
  ] . دكتر محمّد جواد مشكور در گفتار خود ( خطّ و زبان‌هاى ايران باستان ) « نامه دبيره / فرورده دبيره » را همان « رم دبيره » ( - كتابت عامّه ) دانسته ، گويد كه ظاهرا « فرورده » معرّب است از « پرورده » - يعنى اصلاح شده از خطّ « رم » كه براى نامه‌هاى رسمى و ادبى به كار مىبردند . ولى على اشرف صادقى اين نظر را ردّ كرده اولا « نامه دبيره / فرورده دبيره » را هرگز نمىتوان با « رم دبيره » يكى دانست ، اين دو از هم جداست ، ثانيا « فرورده » ( هم با « فاء » ، بدون تعريب ) در پهلوى خود به معناى « طومار و طغرا » ى رسائل مىباشد « 1 » .\r\n7 - دانش دبيره ، كتابتى كه منطق و فلسفه را بدان نويسند ؛ و آن بيست و چهار حرف باشد كه نقطه هم دارند ، نمونهء آن بدست ما نيفتاد [ ابن نديم 
  ] . البتّه در نسخ « الفهرست » به صورت « داس / راس سهريه » مضبوط است ، كه دكتر مشكور به درستى « داس » را مصحّف از « دانش » و نيز « سهريه » را محرّف از « دبيريه » دانسته است « 2 » .\r\n8 - شاه دبيره ، كتابتى كه شاهان ايران ميان خودشان بدان مكاتبه مىكردند ، نه با عوام ؛ و ديگر مردم كشور را از آن بازمىداشتند ، مبادا كسى كه پادشاه نيست از رازهاى شاهان آگاه شود ، نمونه‌اش بدست ما نيفتاد [ ابن نديم 
  ] .\r\n9 - راز دبيره ، كتابت راز و ترجمه است [ حمزهء اصفهانى 
  ] كه شاهان رازهاى ميان خود با ديگر مردمان را بدان مىنوشتند ؛ و آن چهل حرف و صوت باشد كه هريك از حروف و اصوات شكلى مشخّص دارد ، چيزى از زبان نبطى در آن نباشد [ ابن نديم 
  ] . البتّه در نسخ « الفهرست » به صورت « راز سهريه » مضبوط است ، كه دكتر مشكور به درستى « سهريه » را محرّف از « دبيريه » دانسته ؛ اما اينكه « ترجمه » را در عربى به معناى « رمز و معمّا » گرفته ، اين نظر هم از طرف دكتر صادقى ردّ شده ؛ چه بسا « ترجمه » هم به معناى نقل و برگردان اسرار شاهان [ - مراد مطالب محرمانه 
  ] بدان كتابت باشد « 3 » .\r\n10 - خط مانوى ، كه ابن نديم گويد : « تركيبى است از فارسى و سوريانى كه مانى\r\n\r\n\r\n","description":"","footnote":"\r\n( 1 ) . مجلهء سخن ، 19 ، ش 3 ( مردادماه 1348 ) ، ص 303 / ش 10 ( اسفندماه 1348 ) ، ص 1039 ، 1041 و 1042 .\r\n( 2 ) . همان ، 19 ، 3 ، ص 303 .\r\n( 3 ) . همان ، 19 ، ص 303 و 1042 .\r\n","page_name":" 24 ","page_number":48},
  {"content":"\r\n\r\nابداع كرد ، چنان‌كه مذهب مانوى هم تركيبى است از زردشتى [ - زروانى 
  ] و مسيحى ؛ حروف آن افزون بر حروف خطّ عربى است ، با آن كتابهاى شرايع و انجيل‌هاشان را نويسند ؛ و مردم وران‌رود و سمرقند بدان خامه كتابهاى دينى را مىنويسند ، پس آن را « دين نپيك » ( - قلم الدّين ) نامند . » « 1 » . بايد گفت كه مانويان حدود سال 300 ميلادى از ايران رانده شدند ، گروهى در مصر و جنوب اروپا ؛ و گروهى ديگر در تركستان شرقى نشيمن گرفتند . دست‌نوشته‌هاى مانوى در تركستان شرقى به زبانهاى تركى ( شرقى ) و ايرانى ميانه ( پهلوى ) هم بدست آمده كه همگى به خطوط مختلف با منشأ آرامى نوشته شده‌اند ، يكى از آنها « خط مانوى » نام گرفته است . اين خط از چپ به راست نوشته شود ؛ و از خط تحريرى سريانى كه با خط تزيينى پالميرى خويشاوند است اقتباس گرديده ، الفباى آن‌چنان كه در فارسى ميانه و پهلوى به كار مىرود ، عبارتست از 22 حرف ابجد سامى با يك حرف تازهء « ژ » كه مبدّل‌هاى حروف هم وجود دارد ؛ و بر روىهم الفبايى است كه اصوات ايرانى را تا حدّى دقيق ادا مىكند ، ولى مبهمات چندى هم خصوصا در مورد مصوّتها و نيماواها موجود است . دانشمندان زبان‌شناس ارزش‌هاى واكى و آوايى حروف الفباى مانوى را به تفصيل توضيح نموده ، بسيارى نيز به تحقيق و طبع و ترجمهء آثار مانوى « تورفانى » و جز آن پرداخته‌اند « 2 » .\r\n11 - خط سغدى ، كه ابن نديم در باب آن گويد : « سغد در ناحيت وران‌رودان از ايران بالا كه پايتخت تركان است ، مردم آنجا ثنوى مذهب و مسيحى باشند كه اين نمونهء خطّ ايشان است » « 3 » . سغديان در واقع ساكنان ايرانى زبان تركستان شرقى بشمار رفته‌اند ، كه زبان ايشان تا عصر حاضر نيز جزو گويش‌هاى ايرانى شرقى بر جاى مانده است . در ميان دست‌نبشته‌هاى فراوانى كه در آغاز سدهء بيستم در تركستان چين كشف شد ، اسناد چندى به زبانى مجهول وجود داشت كه با خطوط مختلفى از منشأ آرامى ، مانند سريانى و مانوى و اويغورى نوشته آمده بود . سپس كه معلوم شد زبان همهء آنها از گروه زبانهاى\r\n\r\n\r\n","description":"","footnote":"\r\n( 1 ) . الفهرست ، چاپ تهران ، ص 19 و 392 .\r\n( 2 ) .\r\n The Alphabet , pp . 291 - 292 . / A Reader in Manichaean Middle Persian and Parthian texts ( M . Boyce ) , pp . 14 - 19 . / \r\nمقدمهء فقه اللغهء ايرانى ، ص 159 ، 187 - 191 .\r\nتاريخ خطهاى جهان ، ص 177 - 178 . / زبان پهلوى ( آموزگار - تفضلى ) ، ص 31 - 32 و 47 .\r\n( 3 ) . الفهرست ، ص 20 .\r\n","page_name":" 25 ","page_number":49},
  {"content":"\r\n\r\nايرانى ( شرقى ) است ، آن را « سغدى » ناميدند كه با كشف بايگانى ( سغدى ) كوه مغ درّهء زرافشان تاجيكستان ؛ و كاوش‌هاى سمرقند نيز ويژگىهاى آنها تماما شناخته آمد ، تاريخ‌گذارى خطوط اسناد مزبور ( پنج كتابت سغدى ) از سدهء دوم پيش از ميلاد تا سدهء هفتم ميلادى ، و اسناد اويغورى هم ( به پنج خطّ ) از سدهء پنجم ميلادى ببعد است « 1 » .\r\n12 - گزارش كوتاه ما راجع به خطوط ايرانى ما قبل اسلامى در اينجا بپايان مىرسد ، ولى شمار آن خطوط خيلى بيش از « هفت دبيره » اى است كه ياد كرده‌اند ، اگرچه بسا همگى مشابه باهم و از منشأ واحدى ( آرامى ) باشند . مثلا حمزهء اصفهانى از 28 قلم « رم دفيره » ياد كرده ، كه تنها شش - هفت‌تاى آنها خطوط مشاغل و دبيره‌هاى پيشگانى بوده است . نيز همو از نوعى « خطّ عصا » ياد كرده ، كه تنها شلمغانى شعوبى شيعى ( م 322 ق ) مىشناخته ، موبد زردشت متوكّلى از آن خبر نداشته است .\r\nشرح خط عصا كه كتابت « پيكى » و گويا مختصّ به امور نهانكارى و جاسوسى بوده ، خواندنى و مفصّل ولى از حوصلهء اين مقال بيرون باشد « 2 » . همچنين ، خطوط بازيافتهء ديگرى ، بجز آنچه راجع به كتابت‌هاى سغدى و اويغورى پيشتر گذشت ، مانند خطوط طخارى و خوارزمى و جز اين‌ها معمول در مشرق ايران‌زمين از حيطهء اين گفتار بيرون است . خطوط و زبان سريانى نيز در مغرب ايران‌زمين كه هم از منشأ آرامى شرقى است ؛ و آثار بسيارى بدان مكتوب در مدارس ايرانى مسيحى شهرهاى رها و نصيبين ميان‌رودان ؛ و سپس جنديشاپور خوزستان از عهود پارتى و ساسانى بر جاى مانده ، اگرچه در جاى خود اشارت‌وار از آنها ياد خواهد شد ، شرح خطّ و ربط آنها در اينجا ميسور نباشد .\r\nاستاد فقيد « هنينگ » پس از بررسى كتيبه‌هاى پهلوى سرمشهد ايران ، خطابه‌اى در اين موضوع ايراد كرده كه چگونگى پيدايى خطوط مختلف پهلوى را از اصل آرامى هخامنشى آنها تبيين نموده است . روش‌هاى تحريرى ، املاهاى تاريخى مشترك ، و نمونه‌هاى گوناگون عهود پارتى و ساسانى آنها بالجمله در خطابهء مزبور بشرح آمده ، كه جهت اطلاع و استفادهء بيشتر بايد هم بدان رجوع نمود « 3 » .\r\n\r\n\r\n","description":"","footnote":"\r\n( 1 ) . مقدّمهء فقه اللغهء ايرانى ، ص 196 - 205 . / تاريخ خطهاى  The Alphabet , pp . 310 - 313 . /  جهان ، ص 178 .\r\n( 2 ) . رش : التنبيه على حدوث التصحيف ، ص 67 - / مجلّهء سخن ، سال 19 ، ش 3 ، 307 -\r\n( 3 ) . مجموعهء مقالات معين ، ج 2 ، ص 363 - 382 .\r\n","page_name":" 26 ","page_number":50},
  {"content":"\r\n\r\n\r\nفصل ماده و معنا\r\n1 . مواد كتابت\r\n2 . نامه و كتاب\r\n3 . دبير و ديوان\r\n4 . گنجور و كتابدار\r\n\r\n","description":"","footnote":"","page_name":" 27 ","page_number":51},
  {"content":"\r\n . \r\n","description":"","footnote":"","page_name":" 28 ","page_number":52},
  {"content":"\r\n\r\n\r\n1 . مواد كتابت\r\nجهشيارى ، دبير نامدار ايرانى ( م 331 ق ) گفته است كه ايرانيان در امر كتابت ، بهترين بهره‌يابى را از طبيعت سرزمين خود مىكنند « 1 » . بايد گفت كه در حقيقت اين طبيعت سرزمين‌هاست كه مواد و مصالح كتابت را ، مثل امور و چيزهاى ديگر از مقولهء فرهنگ مادى يا معنوى ، فراپيش باشندگان و آرمندگان در آنها مىكند . چنان‌كه ، اين امرى نيست كه ما تنها به فراست دريافته باشيم ، مثلا سرزمين‌هاى وادى نيل در مصر كه نيزارها يا گياهزارهاى آبى بسيار در آنجا وجود داشته ، بايستى شرايط ساختن كاغذ مشهور « پاپيروس » را از آنها براى نگارش و كتابت فراهم نموده باشد . سرزمين خاكهاى رسوبى هلال خصيب و ميان‌رودان ، به‌ويژه رودبارهاى دجله و فرات ، كرخه و كارون در ايران ، بىگمان مواد و مصالح ساختن الواح / خشت و آجرهاى گلين را از براى ميخى نبشته‌هاى بابلى و آشورى و عيلامى فراپيش نموده است . همچنين ، سرزمين كوهستانى ايران - سرتاسر جبال زاگروس يا هرجا كه كوه باشد ، ملاحظه مىشود كه سينهء خرسنگهاى خاراگين دفتر خاطرات شاهان و لوحهء تاريخ باشندگان و آرمندگان درّه‌ها و دامنه‌ها شده است . ابن بلخى از اين نوع كتابت به « كوه نبشت / كوه نفشت » تعبير كرده ، كه از جمله در كوه اصطخر پارس همه صورتها و كنده‌گرىها از سنگ خارا كرده‌اند ، آثار عجيب اندر آن نموده . . . ( الخ ) » « 2 » .\r\nاما ايرانيان از هر سه مادهء جمادى و نباتى و حيوانى بازيافته از طبيعت مكان در صنعت كتيبه و كتابت بهره برده‌اند ، يعنى از گل و سنگ ، بردى و خدنگ ، پوست و چرم .\r\n\r\n\r\n","description":"","footnote":"\r\n( 1 ) . كتاب الوزراء و الكتاب ، ص 17 .\r\n( 2 ) . فارسنامه ، چاپ شيراز ، ص 58 .\r\n","page_name":" 29 ","page_number":53},
  {"content":"\r\n\r\nدر خصوص كوه نبشت يا سنگ‌نبشته كه كتيبه‌هاى ميخى مشهور شاهان هخامنشى ( در بيستون و اصطخر و همدان ) و البتّه پيش از ايشان كتيبه‌هاى پادشاهان عيلام و انشان ( در كوههاى مالمير و بختيارى و جز اين‌ها ) خود مبيّن استفادهء مناسب و مقتضى از براى نوشتار و نگارگرى است ، توجيه و تفسير ديگرى جز آنچه فوقا گذشت به نظر نمىرسد .\r\nاگر آن نقوش و كتب خارايين را در سرگذشت خود - جاودانه - از براى آيندگان بجا نمىگذاشتند ، با كرور دهور و صدور فتور كه تازشگران و تاراجگران همه چيز را از صامت و ناطق هلاك و فنا نمودند ، معلوم نبود كه اينك چگونه در عرصهء عالم و در معشر بنىآدم مردم ايران مىتوانست سند هويّت ملى - ميهنى ، تاريخى و فرهنگى خود را عرضه نمايد .\r\nجاحظ بصرى در سخن از محاسن كتابت و كتب گفته است كه ايرانيان كتاب را بر خرسنگها نگاشته و بر اوراق گياهى نهاده‌اند ، هرگاه كه آن تاريخى از امرى سترگ يا عهدى از كارى بزرگ بوده ، يا پندى كه اميد سودى بر آن رود ، يا احياء شرفى كه مراد از آن تخليد ذكرى باشد ؛ پس آن نوشته را در دورترين جايها از دست فنا و بيرون از دسترس قضا نهاده‌اند ؛ و اگر آن حكمت‌هاى بجامانده و كتابهاى دفتر شده نبود ، هرآينه بيشترينهء دانش‌ها باطل مىشد ، سلطان فراموشى بر پادشاه يادآورى چيره مىگشت » « 1 » .\r\nابن فقيه همدانى ( ح 290 ق ) در خصوص « سند » سنگى ( گنج‌نامه ) همدان كه گويد آن را « نبشت خدايان » خوانند ، از جمله چنين آورده است : « چنين يافتيم كه آنان ، بدانچه از دانشها ويژگى مىيافتند ، خورسند نمىشدند ، مگر آنكه ما را نيز در آنچه از دانشهاى پيشين و پسين سزاوار يافته‌اند ، با خود هنباز كنند . پس نبشته‌هاى ماندنى از آنها نگاشته‌اند . غم‌خوارگى آنان در اين باب ، همين بس كه مردى از ايشان كه درى از حكمت به رويش گشوده مىشد ، هرچند كه در شهر غير بومى خود مىبود ، باز آن را بر خرسنگى سخت مىنوشت . براى آنكه اگر آن حكمت بر پسينيان به خطا و يا از ميان رود ، ناپسنديده است . پس نبشته‌هاى ماندنى از دانش‌ها نگاشته‌اند ؛ و هنرآفرينه‌هاى ايشان در اين باب ، چونان هنر ساخته‌هاى پدرى است مهربان براى فرزند دلبندش . هم ايشان بنيادهاى نامى و جايگاه‌هاى سرشناس استوار كرده‌اند ، كه سزاست هماره بر\r\n\r\n\r\n","description":"","footnote":"\r\n( 1 ) . المحاسن و الاضداد ، قاهره ، 1324 ق ، ص 3 .\r\n","page_name":" 30 ","page_number":54},
  {"content":"\r\n\r\nتارك روزگار به جاى مانده ، از فرسايش بدور باشد » « 1 » .\r\nسفال نبشته‌ها را نوعا مىتوان از زمرهء گل نبشته‌ها دانست ، كه در واقع قديم‌ترين آثار مكتوب بشمار مىرود ؛ چه در لايه‌هاى زيرين سيلك و گيان و شوش از هزارهء چهارم ( ق . م . ) سفالينه‌هاى منقوش ، ظروف مخطوط و الواح گلى با نبشته‌هاى تصويرى ( - هيروگليف ) پيدا شده ، كه اشياء مقياسات تپه زاغه يا متون رياضى شوش از آن جمله است . بايد دانست كه در بابلى / اكدى « آجر » به خشت‌هاى گلى پخته مىگفته‌اند ، كه بر روى آنها كتابت ميخى صورت مىبسته ؛ و آن كتابت « دپى » نام داشته است « 2 » . اما اين كلمهء « دپى » ( - كتابت ) حديث مفصّلى دارد ، كه اجمالا از اين قرار است : دوب  ( dub )  واژه‌اى است سومرى به معناى « لوحه ، يا كتيبه و خطّ » كه حدود پنج هزار سال پيش به‌صورت « توپو »  ( tuppu / duppu )  وارد زبان اكدى يا بابلى قديم شده ؛ همچنين به‌صورت « توپى »  ( tuppi )  با همان معناى لوحه و كتيبه در عيلامى باستان تداول يافته كه با پساوند « مه » ( - توپى . مه ) به مفهوم « متن ، سند ، يا كتيبه » باشد . نيز همين كلمه به‌صورت « دوپ »  ( dup )  در زبان آرامى به گونهء « ديپ »  ( dip )  و « ديپى » در فارسى باستان دخيل است ، كه به معناى « خطّ و كتابت » مكرّر در كتيبه‌هاى داريوش يكم ( - بيستون ) و خشايارشا ( - وان ) ياد گرديده ؛ و در عربى نيز به‌صورت « دف » تداول يافته كه به معناى « لوحه و صفحه » است « 3 » . اما وجوه تركيبى از آن در فارسى ميانه و نوين ، مانند « دبستان و دبير و ديوان » و جز اين‌ها مطلبى است كه در بهرهء ديگر بدان اشارت خواهد رفت .\r\nبارى ، ابن نديم در يك فقرهء مختصر و مفيد راجع به مادهء كتابت طىّ قرون و اعصار چنين گفته است : « گويند كه نخستين‌بار آدم بر گل نبشت ، سپس يك‌زمان مردمان بر مس و سنگ نوشتند كه پاينده ماند ، بعد بر روى چوب و برگ درختان هم نوشتند ، و بر « توز » كه كمانها از آن سازند نيز از براى پايندگى ؛ آنگاه پوستها را پيراستند و بر آنها نبشتند .\r\nمردم مصر بر كاغذ مصرى نوشتند كه از نىهاى بردى سازند ؛ ايرانيان بر پوست گاوميش\r\n\r\n\r\n","description":"","footnote":"\r\n( 1 ) . اخبار البلدان ، گ 128 . / مختصر البلدان ، ص 245 . / ماهنامهء هنر و مردم ، ش 152 / خردادماه 1354 ، ص 61 .\r\n( 2 ) . سبك‌شناسى ( بهار ) ، ج 1 ، ص 81  Old Persian , pp . 165 , 191 / . \r\n( 3 ) . فرهنگ ايران باستان ،\r\n Henning Memorial volume , p . 99 . / Old persian , p . 191 . / \r\nص 109 - 112 / برهان قاطع ( معين ) ، 2 / 823 - 24 .\r\n","page_name":" 31 ","page_number":55},
  {"content":"\r\n\r\nو گاو و گوسفند مىنوشتند » « 1 » . درست است كه ايرانيان بر پوست هم نوشته‌اند - خواه پوست گاو يا پوست توز - ؛ و شايد پوست نبشتن در اصل از ابتكارات ايشان بوده باشد ، ولى چنين نمايد كه پوست‌نويسى با شيوع كتابت « آرامى » در ايران‌زمين تداول يافته است . اگر رواج خطّ و زبان آرامى كه در ميان‌رودان از دورهء آشورى نو تاريخ‌گذارى شده ؛ و سنن آن هم از طريق آشوريان به دبيران مادى رسيده - كه قطعا چنين بوده و در بهرهء « خط آرامى » بدان اشارت رفت - ، مىتوان مفروضا نتيجه گرفت كه استعمال چرم و پوست را هم مادان براى كتابت آرامى ابتكار كرده‌اند ، يا به اقرب احتمال از اسلاف اورارتو - ماننايى خود اقتباس نموده‌اند . زيرا چنان‌كه ماتسوخ مىگويد : حفارىهاى باستان‌شناسان شوروى در « كارمير بلور » اورارتوى قديم نيز حاكى است كه در قلعهء پايتخت « تيشه بينى » ، همراه الواحى به خطّ ميخى و هيروگليفى با مهرهاى فلزى قيراندودى متصل به طومارهاى ( پوستى / چرمى ) پيدا شده كه در آتش‌سوزى ساختمان‌ها از ميان رفته‌اند . آنجا نيز طومارهاى ( پوستى ) با نخ به الواح بسته شده ، درست به همان ترتيب كه در تخت‌جمشيد مشاهده شده است . ازاين‌رو بعيد نيست كه در اورارتو طىّ سدهء 7 ق . م . همان روش مرسوم بوده باشد كه در تخت‌جمشيد دو قرن بعد به كار رفته است « 2 » .\r\nبدين‌سان ، پس از آنكه ديوانسراى آشورى و دبيرخانه‌هاى ايشان توسّط مادان ويران شد ( - 612 ق . م . ) كتابت به خطّ ميخى بر روى الواح گلين متوقّف گرديد ، در عوض كتابت به آرامى باب شد كه سوابق امر باز گرد به سفال نبشته‌ها و يادگارهاى خطّى آشور و الحضر ( - « هتره » عهد پارتى ) است . اسناد دورهء كلدانى تا عصر اشكانى در بابل‌زمين كه به زبان آرامى رايج آن زمان مىباشد ، شامل الواح ميخى به زبان آرامى ، مهرها و عاج نبشته‌ها و چوب نبشته‌ها و طومارهاى چرمى و كاغذ در بابل است . طومارهاى چرمى - يعنى « مگالاتو » ( - مجلّات ) را اصطلاحا اسناد چرمى ( - كوش شپيرتو ) مىگفته‌اند ؛ و بايد افزود كه تجارت داخلى ميان‌رودان - از جمله بردى و پوست هم - در دست آراميان بود ، خود تاجران در كتابت اسناد نيز چرم و پاپيروس به كار مىبردند . در عصر هخامنشى\r\n\r\n\r\n","description":"","footnote":"\r\n( 1 ) . الفهرست ، طبع تهران ، ص 22 .\r\n( 2 ) . مجلّهء دانشكدهء ادبيات ( دانشگاه تهران ) ، سال 10 ، ش 2 ، ص 189 .\r\n","page_name":" 32 ","page_number":56},
  {"content":"\r\n\r\nكه سند و حواله‌نويسى بر روى الواح ميخى بيش از پيش معمول شد ، كلمات آرامى هم وارد زبان اكدى گرديد ؛ و چون عبارات آرامى غالبا در متون حقوقى متأخّر بابلى به كار آمده ، مراجعات به متون « اسناد چرمى » مزبور افزايش يافته است . شمارى از پوست نبشته‌هاى بابلى كه بر كناره‌هاى آنها سجع مهرها به خط آرامى است ، بعضا پيداست كه از اين شهر به آن شهر رفته است « 1 » .\r\nخود داريوش ( يكم ) هخامنشى رسما در كتيبهء بيستون ( بند 70 / ستون 4 ، س 88 - 92 ) گويد كه به‌علاوه من اين نويكنده را به « آريايى » بر روى لوحه‌هاى گلين  ( Pavast )  و بر روى چرم  ( carma )  نوشتم ، كه رولاند كنت و ديگر زبان‌شناسان كلمهء « په وست » ( - لوح گلين ) را همان واژهء « پوست » در فارسى ميانه ؛ و كلمهء « سرمه » را نيز همان واژهء « چرم » در فارسى نوين دانسته‌اند كه در اوستا به‌صورت « چره‌من » مذكور است « 2 » . گروهى از دانشمندان در توجيه كلمهء « آريايى » مذكور در بند ( 70 ) مزبور ، چنان‌كه پيشتر هم اشارت رفت ، بر اين اعتقادند كه موضوع متداول شدن خطّ ميخى ايرانى مطرح نيست ، بلكه مسألهء استفاده از الفباى آرامى براى تنظيم اسناد به زبان ايرانى مورد توجّه است ، بدينكه اگر تا آن تاريخ اسناد رسمى بر خلاف كتيبه‌هاى خطّ ميخى - كه بر روى سنگ يا بر روى سفال كنده و نقش مىشد - اينك ازآن‌پس بر روى پوست و پاپيروس هم نوشته آمد .\r\nازاين‌رو ، برخى شيوع آرامى را براثر كارهاى ادارى داريوش يكم دانسته‌اند ، كه جانشينان وى آنها را ادامه دادند . ليكن چنان‌كه مكرّر گذشت ، كاربرد زبان آرامى در امپراتورىهاى آشور و ماد هم از ديرباز رايج بوده است . در بابل عصر جديد هم تنها مقدار اندكى از قوانين ويژهء خط ميخى ضبط شد ، حتى در ادارات معابد هم آرامى كاربرد يافت « 3 » .\r\nبارى ، چرم و پوست نبشته‌هاى منسوب به عهد هخامنشى ، برحسب مكان بازيافت آنها از دو گنجينه‌اند : يكم خزانهء تخت‌جمشيد كه مملوّ از الواح گلين ، مهرهاى\r\n\r\n\r\n","description":"","footnote":"\r\n( 1 ) .\r\n The Cambridge history of Iran , vol . 2 , pp . 700 , 702 - 703 \r\n( 2 ) . ايران در دوران نخستين پادشاهان هخامنشى  Old Persian , pp . 130 , 132 , 184 , 196 . /  ( داندامايف ) ، ص 48 .\r\n( 3 ) .\r\n Henning Memorial volume , p . 99 - 100 / The Cambridge History of Iran \r\nايران در دوران نخستين پادشاهان هخامنشى ، ص 50 - 51 /  v . 2 , pp . 698 , 700 , 701 , 703 . \r\n","page_name":" 33 ","page_number":57},
  {"content":"\r\n\r\nفلزى و پوست‌نبشته‌ها يا اسناد بردى بوده ، كه الواح گلى مكتوب به خطّ عيلامى ( تا سال 459 ق . م . ) موجود است ، اما شمار 199 مهر - همان‌طور كه قبلا گذشت - ملصق به اسناد چرمى بوده كه براثر آتش‌سوزى سال 331 ق . م . ( به دست اسكندر مقدونى ) از ميان رفته است . به عقيدهء كامرون اسناد چرمى نابود شده ، به زبان آرامى ادارى هخامنشى بوده ، بقاياى نخ‌ها در داخل الواح فلزى و همچنان اثر آنها بر مهرهاى فلزى ، نشان مىدهد كه هريك از الواح فلزى عيلامى با يك سند چرمى آرامى پيوسته بوده است . اما لوحه‌هاى عيلامى همانا ترجمه‌هايى است از روى پوست‌نبشته‌ها و برگهاى بردى مزبور ، چنان‌كه مأموران دولتى ايران فرمان‌هايى به زبان فارسى باستان صادر مىكردند كه هم به زبان آرامى ترجمه و يك راست به گنجينه ارسال مىشد . ترجمهء اسناد از آرامى توسّط دبيران عيلامى شاغل در آنجا صورت مىگرفته ، زيرا عيلامى زبان ادارى پارسان و آرامى زبان دولتى تمام امپراتورى هخامنشى بود « 1 » .\r\nدوم ، در غرب امپراتورى هخامنشى اينك اسناد آرامى پوستى و پاپيروس بازيافته در « الفانتين » مصر ، كه مجموعه‌اى شامل سيزده نامهء چرم نبشته از « ارشام » شهربان هخامنشى در مصر ( از سال 455 ق . م . ) و نيز مجموعه‌اى شامل ترجمهء آرامى بخشى از كتيبهء بيستون ، نامه‌هاى ديگرى از ارشام مكتوب بر روى پاپيروس و تعداد نه لوحهء خط ميخى به زبان بابلى جديد است ، كه جملگى در شوش و بابل به گونه‌اى استادانه تحرير شده‌اند . اين نامه‌ها علاوه بر آنكه شواهدى از براى كاربرد چرم و كاغذ در نوشته‌هاست ، متضمّن اطلاعات مهمّى راجع به ادارهء امور شهربانىها و اقطاعات دولتى است . مواد كتابت در بابل‌زمين بعد از خشايارشا هم ، چنان‌كه از اسناد بايگانىهاى نيپورواور  ( UR )  برمىآيد ، به‌گونه‌اى گسترده و فزاينده همان چرم و پوست و اوراق بردى بوده است . مواد مزبور براى كتابت‌هاى غير ميخى در ميان‌رودان - كما مرّ - كاربرد داشته ، اوراق بردى گونه غالبا در آشور به عنوان طومارهاى « نيارو »  ( miaru )  ساخته مىشده ، پوست‌نبشته‌ها يا « مگالاتو » ( - مجلّات ) - چنان‌كه پيشتر گذشت - به عنوان\r\n\r\n\r\n","description":"","footnote":"\r\n( 1 ) . مجلّهء دانشكدهء ادبيات ( دانشگاه تهران ) ، سال 10 ، ش 2 ، ص 189 ، 201 / ايران در دوران نخستين پادشاهان هخامنشى ( سدهء 6 ق . م . ) ، ص 68 - 70 .\r\n","page_name":" 34 ","page_number":58},
  {"content":"\r\n\r\nاسناد چرمى ( - كوش شپيرتو ) معروف بوده‌اند ؛ و سازندگان آنها « مگالاته كرانو » نام داشته‌اند « 1 » .\r\nداستان كتابت اوستاى زردشتى معروف است كه بنا به ارداويراژنامه : « چيگون همك آپستاك و زند اپرگاو پوست‌هاى ويراستك پذ آب زرنبشتك اندر ستخر پاپكان په دز نپست نهاد ، ايستاذ و اوى پتيارك بذبخت اهرموگ دروند بذكرتار الكسندر هروميك موژراييك مانشن اپر آورد و بسوخت » « 2 » . معناى عبارت همان است كه طبرى و مسعودى و بلعمى و بيرونى و ابن بلخى و بعضى ديگر ياد كرده‌اند كه در سال سىام پادشاهى گشتاسپ ، زردشت سپيتمان پيامبرى آشكار نمود كه گشتاسپ آيين او پذيرفت . پس كتاب زند و اوستا كه زردشت بياورد ، او بفرمود آن را بر دوازده هزار پوست پيراستهء گاو به آب زر نبشتند ؛ آنگاه گشتاسپ آن را در گنج‌خانهء خويش در اصطخر پارس - كه بدان « دژنپشت » گويند - بنهاد ؛ و هيربدان بر آن بگماشت و غدغن كرد كه آن را به عوام نياموزند ، پس آنجا ببود تا اسكندر رومى بدكردار بيامد و آن كتاب دين - دوازده هزار پوست گاو - را بسوخت » « 3 » . هم از پوست‌نبشته‌هاى مشهور يكى قبالهء مكشوف در « اورامان » كردستان است ، كه سه قطعه چرم نبشته به زبان پارتى و يونانى ( از سدهء 1 م ) هم از دورهء اشكانى مىباشد « 4 » .\r\nدر روزگار پارتيان نيز ادارات دولتى با يكديگر مكاتبه مىكردند ، آنان به جاى كاغذ براى كتابت در اوايل « كتان » به كار مىبردند ، ولى بعد مانند مصريان كاغذ حصيرى ( - پاپيروس ) را كه در حوالى بابل مىروييد استعمال كردند . احكام مركز براى ولات فرستاده مىشد ، و آنان هم گزارش‌هاى كتبى به مركز مىفرستادند « 5 » . كاغذ « كتان » كه\r\n\r\n\r\n","description":"","footnote":"\r\n( 1 ) . مجلهء دانشكدهء ادبيات ( دانشگاه تهران )\r\n The cambridge history of Iran , vol . 2 pp . 571 , 703 / \r\nسال 5 ، ش 3 ( فروردين‌ماه 1337 ) ، ص 88 - 91 .\r\n( 2 ) . نقل از حواشى مينوى بر نامهء تنسر ، ص 140 - 141 .\r\n( 3 ) . تاريخ الرسل و الملوك ، ليدن ، حلقهء 1 ، ص 676 . / مروج الذهب ، طبع شارل پلّا ، ج 1 ، ص 271 . / التنبيه و الاشراف ، ليدن ، ص 1 / تاريخ بلعمى ( تكمله و ترجمهء تاريخ طبرى ) ، ص 657 / ساقطات الآثار الباقية ، ص 33 . / فارسنامه ، چاپ شيراز ، ص 58 - 59 / نامهء تنسر ، طبع مينوى ، چاپ 2 ، ص 56 / مزديسنا و ادب فارسى ( معين ) ، چاپ 2 ، ص 188 .\r\n( 4 ) . مقدمهء فقه اللغهء ايرانى ( ارانسكى ) ، ص 193 / تاريخ ادبيات ايران ( ريپكا ) ، ص 52 .\r\n( 5 ) . ايران باستان ( پيرنيا ) ، 3 ، 2697 . / درر التيجان ( اعتماد السلطنه ) ، ص 250 .\r\n","page_name":" 35 ","page_number":59},
  {"content":"\r\n\r\nپارتيان به كار مىبردند ، گويا همان كاغذ خراسانى باشد كه ابن نديم گويد آن را از كتان سازند ؛ و گويند كه صنعتگران چينى آن را به مانند كاغذ چينى برآوردند » « 1 » . بايد گفت كه يونانيان باستان نيز از پوست‌ها به مثابه مادهء كتابت استفاده مىكردند ؛ و بايد جالب باشد اگر گفته شود كه كلمهء فارسى « دفتر » به معناى كتاب در اصل يك‌كلمهء يونانى است به معناى « پوست » ، چنان‌كه در سدهء پنجم پيش از ميلاد هرودوت ( كتاب 5 ، بند 58 ) گويد كه ايونيان هم از ديرباز اوراق بردى را « ديفتراس » ( - پوست‌ها ) مىخواندند ؛ زيرا پاپيروس ناياب بود ، پس آنها پوست‌هاى گوسفند و بز را به كار مىبردند ، حتى امروزه بسيارى از خارجيان بر روى همين پوست‌ها نويسند » « 2 » . بدين‌سان ، كلمات « مجلّه » آرامى و « دفتر » يونانى هر دو به معناى پوست جانورى يا نبشتهء پوستى كه ايرانيان بر روى ستبر يا نازك آنها نمىنوشتند ؛ چه به قول جهشيارى ايشان مىگفتند كه ما جز آنچه در كشور خودمان بدست مىآيد ، بر چيز ديگر كتابت نمىكنيم « 3 » » .\r\nاما پوست گياهى به مثابه مادهء كتابت در ايران خود داستان ديگرى دارد ؛ و آن همانا « توژ » يا پوست نازك و سخت درخت خدنگ باشد ، كه از چوب آن نيزه و تير مىساختند ؛ و پوست آن ( - توژ ) را به كمان و زين اسب هم مىپيچيدند . چنان‌كه در شرح گنجينهء كهن‌دژ ( سارويه ) اصفهان خواهد آمد ، ابن نديم به نقل از ابو معشر بلخى آورده است كه شاهان ايران در نگهداشت و ماندگارى دانش‌ها عنايت بليغ داشته‌اند ، پس كتابخانه‌ها از براى آنها بنياد كرده‌اند ؛ و از براى كتابت پوست درخت خدنگ - يعنى « توژ » را به كار برده‌اند كه از گنديدگى و پوسيدگى بدور مىماند . مردم چين و هند و در پى ايشان ملّت‌هاى ديگر در اين امر از ايرانيان پيروى كرده‌اند . همچنين ، آن پوست را از براى كمان‌هاى خود برگزيدند . . . ؛ و چنان‌كه وقتى در روزگار ما ( ظ : ح 200 ق . ؟ ) بخشى از ساختمان كهن‌دژ سارويهء اصفهان ويران شد ، از آن ميان خانه‌اى شفته‌اى پديدار گرديد كه در آن كتابهاى بسيارى از نامه‌هاى پيشينيان همه بر روى پوست توژ نوشته ؛ و اقسام دانش‌هاى نخستين به كتابت فارسى باستان در آنها سپرده بود . بناى سارويه را درون\r\n\r\n\r\n","description":"","footnote":"\r\n( 1 ) . الفهرست ، چاپ تهران ، ص 23 .\r\n( 2 ) . فرهنگ ايران باستان ، ص 112 - 113 .  Herodotus , vol . III , pp . 64 - 65 / \r\n( 3 ) . الوزراء و الكتاب ، ص 17 .\r\n","page_name":" 36 ","page_number":60},
  {"content":"\r\n\r\nشهرك « جى » اصفهان به فرمان تهمورث شاه ساخته‌اند ، كه دانش‌هاى بسيار و گوناگون بدانجا فرا بردند ، و آنها را بر روى پوست توز كتابت نمودند ، تا از دستبرد رويدادها براى مردمان بر جاى بماند « 1 » .\r\nبه سال 350 ه . ق . حمزهء اصفهانى خود ديده است كه حدود پنجاه بار پوست نبشته ( توز ) به خطّ قديم ايرانيان از كهن‌دژ « جى » سارويه بدست افتاد « 2 » . ابو ريحان بيرونى نيز همين خبر را - شايد از حمزه - به نقل آورده است ، اينكه در زمان ما گاهگاه ديده مىشود كه از ويرانه‌هاى شهرك « جى » اصفهان خانه‌هايى پر از بسته‌هاى بسيار پوست درخت توز كه در كمان‌ها و سپرها كار مىرود ، پديدار شده كه بر روى آنها نوشته‌هايى است با كتابتى ناشناخته ، و دانسته نيست چه نوشته‌اند » « 3 » . اما ابن نديم كه او نيز خود ( به سال 350 ه . ق در بغداد ) شاهد وصول صندوق‌هاى حاوى همان پوست نبشته‌هاى « سارويه » فرستاده شده از اصفهان بوده است ، ياد كند كه بخشى از آنها به زبان يونانى و فهرست اسامى سپاهيان و مبالغ ارزاق آنان بود ، ولى كتابها به غايت بدبوى بودند به حدّى كه گويى تازه دباغى شده‌اند ؛ يك سالى كه در بغداد ماندند خشك شدند و بوى آنها رفت » « 4 » . از اين فقره آشكارا برمىآيد كه آن كتابها بر روى پوست‌هاى جانورى نوشته بوده ، نه پوست‌هاى گياهى كه گفته‌اند « توز » بوده است . به‌هرحال ، هر دو قسم كاربرد داشته است . حكيم فردوسى از زبان بزرگمهر دانا فرمايد :\r\n نوشتم سخن چند بر پهلوى * ابر دفتر و كاغذ خسروى\r\nسپردم به گنجور تا روزگار * برآيد بخواند مگر شهريار \r\n\r\n2 . نامه و كتاب\r\nاگر از وجود نوشته‌هاى باستانى ايران به صورت كتابات تصويرى يا ميخى در ادوار ما قبل مادى آگاهى و نمونه‌هايى بدست است ، اگر از نوشته‌هاى ميخى يا كتابات آرامى\r\n\r\n\r\n","description":"","footnote":"\r\n( 1 ) . الفهرست ، ص 301 / ترجمهء محاسن اصفهان ، ص 15 - 17 .\r\n( 2 ) . سنى ملوك الارض و الانبياء ، ص 149 و 150 .\r\n( 3 ) . الآثار الباقية عن القرون الخالية ، ليپزيك ، ص 24 .\r\n( 4 ) . الفهرست ، ص 302 .\r\n","page_name":" 37 ","page_number":61},
  {"content":"\r\n\r\n( بر روى هر ماده‌اى كه باشد ) در عهد مادى و هخامنشى نه تنها اطلاعات موثق و مستند كه همانا نمونه‌هاى فراوان موجود است ، اگر نويسندگان تورات ( عهد عتيق ) از وجود كتابات و اسناد مادى و پارسى و بايگانىهاى معروف ايشان سخن گفته‌اند ، اگر هرودوت و كتزياس يونانى در تواريخ خود از مدارك و اسناد ايرانى ( مادى و پارسى ) بهره برده‌اند ، اگر نويسندگان باستان از رواج ادبيات و حتى داستان‌هاى ( منظوم يا منثور ) شايع در روزگار مادان و هخامنشيان سخن رانده‌اند ؛ و اگر - از جمله - ديوجن لائرتى از دفتر و دستك‌هاى فلسفى مغان ماد آگاهى بدست داده است ؛ همهء اين نوشته‌هاى گوناگون هنوز به معناى « كتاب » به تعبير امروزين نباشد . هم بدين تعبير ، كتاب غير دينى در ايران آن روزگار به همان شكل كه در يونان باستان آن زمان معمول بوده ، هرگز نمىگوييم وجود نداشته ، بل همانا بىاطلاعيم ، اينك چيزى به دستمان نيست ، هرچه بوده سوخته يا تاراج شده ؛ بسا كه كتاب غالبا به صورت روايى - شفاهى و نقل سينه‌به‌سينه‌اش بوده ، زياد هم بوده ؛ ولى به‌صورت مكتوب مشخصا آگاهى درستى نداريم ، محقّقانه مطمئن نيستيم . در خصوص عيلام باستان ، پيش از دورهء مادان ، وضع طورى ديگر است كه در جاى خود اشارت خواهد رفت .\r\nسبب شايد ، دشوارى خطّ ميخى و مواد كتابت آن ( بر خلاف الفباى سادهء يونانى ) انحصار و اختصاص آن دبيره به شاهان و مغان ، مادهء كتابت - به قول هرودوت - « ديفتراى » يا پوست‌نبشته‌ها ( - مادهء كتابت آرامى ) كه هرآينه به وفور بردى ( - پاپيروس ) و كاغذ نبوده است ؛ و جز اين‌ها باشد . دربارهء كتابهاى دينى ، فرضا « كرده » ها و « فرگرد » هاى اوستا ، به قياس با « قرآن » و « حديث » در صدر اسلام ، مىتوان حدس زد كه هم سنن حفظ و روايت معمول بوده است . مع هذا ، هم به قرينه و قياس ، گمان ما بر آن است كه علاوه بر بعض يسناها و برخى يشت‌هاى اوستايى ، مغان دانشمند ماد كتاب‌هايى چند نبشته داشته‌اند كه لا بدّ بين خودشان موروث بوده ، غير خودى بدانها دسترسى نداشته است . بر اين پايه ، بجز سروده‌هاى گاهانى ( زردشتى ) ، يسناى هفت فصل و برخى نسك‌هاى مفقود ؛ راقم سطور گمان مىبرد كه « فروردين يشت » و يكى دو يشت ديگر ، ولى خصوصا همين نخستين حماسهء ملّى ايران ( از سدهء 7 - 6 ق . م . ) يا به تعبير اين نويسنده « شاهنامهء باستانى » بسا كه صورت مكتوب داشته ؛ كمابيش بين\r\n\r\n","description":"","footnote":"","page_name":" 38 ","page_number":62},
  {"content":"\r\n\r\nباسوادان و فرهيختگان متداول بوده ، دفتر كامل آن شايد نخستين كتاب ايرانى باشد ( سدهء 7 - 6 ق . م . ) همان‌طور كه كتاب « ايلياد » هومر در يونان باستان ميان مردم آن ديار تداول داشته است .\r\nعلاوه بر اين ؛ و ماننده‌هاى آن ، داستان‌هايى هم كه مورّخان يونان ياد كرده‌اند در ميان مادان رايج بوده ، ولى نام آنها دانسته نيست - تنها يكى حكايت معروف « زريادرس و اوداتيس » باشد - كه بسا در صورت مكتوب تداول داشته است . بايد گفت كه داستان عاشقانهء مادى « زريادرس و اوداتيس » را خارس ميتلنى ( سدهء 4 ق . م . ) روايت كرده ؛ و چنان‌كه محققان پژوهيده‌اند ، منشأ مشتركى بين دو قوم مادى ( غربى ) و پارتى ( شرقى ) ايران‌زمين داشته است ، كه روايت شرقى ( سكايى ) آن را - جايى كه دين زردشت پديد آمد - داستان « زرير و گشتاسپ » دانسته‌اند ، حال آنكه در روايت غربى ( مادى ) زريادر برادر گشتاسپ - حامى زردشت - همانا فرمانرواى مادستان ياد شده است « 1 » . جهشيارى و به تبع او ابن نديم گويند كه پيش از پادشاهى گشتاسپ بن لهراسپ ، كتب و رسائل اندك بود ، در زمان او كه زردشت سپيتمان به پيامبرى برخاست ، امر كتابت توسعه يافت . وى نوشتار شگفت‌انگيزى به همهء زبانها پديد آورد ، و مردم به آموختن خط و كتابت پرداختند و در اين كار چيرگى يافتند » « 2 » . استاد نولدكه مىگويد كه در همان اوان كه اوستا به‌وجود آمد ، ديوانى از تاريخ اساطيرى ايران مرتّب و پيوسته با يكديگر ؛ و به ظنّ قوى بعضى از قسمت‌هايى كه كتزياس در تاريخ سميراميس خود مانند تأسيس شهر هگمتانه ذكر كرده ، يا افسانهء « اربكه » ويران‌كنندهء نينوا ( پايتخت آشور ) و مؤسّس پادشاهى ماد ؛ و ديگر داستان‌ها به‌ويژه افسانهء زيباى حماسى « زرينه » ملكهء كشور سكايان . . . ، كمابيش مبتنى بر مأخذهاى كتبى بوده است « 3 » .\r\nخلاصه آنكه با مقدّمات پيشگفته اگر از راقم اين سطور - كه به قدر وسع در اين باب تتّبع كرده - پرسيده شود كه بالاخره نخستين « كتاب » ايرانى چه بوده يا اوّل و اقدم كتب باقى از ايرانيان چه نام دارد ، شايد پاسخ مقبول اين باشد كه به احتمال قوى بايد از\r\n\r\n\r\n","description":"","footnote":"\r\n( 1 ) . تاريخ ماد ، ص 46 ، 577 و 752 .\r\n The cambridge history of Iran , vol . 3 / 1 , pp . 467 - 468 / \r\n( 2 ) . الوزراء و الكتاب ، ص 26 . / الفهرست ، ص 15 .\r\n( 3 ) . حماسهء ملى ايران ( ترجمهء بزرگ علوى ) ، ص 2 / 14 و 4 / 16\r\n","page_name":" 39 ","page_number":63},
  {"content":"\r\n\r\nكتاب مذهبى يا دفترهاى « فروردين يشت » ( سدهء 7 ق . م . ) و « مهريشت » ( سدهء 7 - 6 ق . م . ) و همان داستان « زريادر و هودات » ( سدهء 6 ق . م . ) ياد كرد ؛ خصوصا در مورد كتاب اخير خارس ميتلنى افزوده است كه اين داستان عاشقانه در آسيا به قدرى مشهور است كه مردم در معابد و قصور و خانه‌هاى خود تصاويرى از آن بر ديوارها نگاشته‌اند « 1 » . اينك بجز روايت يونانى آتنائوس نئوكراتيس از داستان مزبور آثار ديگرى از زبان مادى باستان بدست نيفتاده ؛ اما چنان‌كه كليما - ريپكا هم معتقدند ، قدر مسلّم اينكه ايرانيان باستان ترانه‌هاى عاميانه ، خصوصا افسانه‌هاى پهلوانى ، اساطير و ابداعات نظير آن را داشته‌اند .\r\nشايد كه چيزهايى از آنها به‌صورت خيلى تغييريافته در آثار شاعرانى كه بعدا افسانهء شاهى ايران باستان را ساخته‌اند ؛ و همچنين در آثار چند نويسندهء يونانى موجود باشد « 2 » .\r\nبارى ، هم از مقولهء كتاب - خواه در عهد مادى يا پارسى - بايد از دفترهاى شاهى ( - بازيليكا ديفتراى ) ياد كرد ، كه بعدا بشرح خواهد آمد ؛ ولى آنها چنان‌كه از گزارش كتزياس كنيدوسى و روايت تورات يهودان برمىآيد : تاريخ پادشاهى مادان ، وقايع‌نامه‌هاى پارسى ، سالنامه‌ها و روزنامه‌هاى شاهنشاهى مضبوط در خزائن سلطنتى يا كتابخانه‌هاى دولتى بوده‌اند ، كه بعدا بشرح خواهد آمد . مشهور است كتابهاى خزانهء تخت‌جمشيد در آتش‌سوزى كه اسكندر به راه انداخت ، سوخته شد و هم گفته‌اند كه بسيارى از كتب « دژنپشت » هاى ايران - در شوش و همدان و استخر - به مصر و يونان ارسال گرديد ، كه ترجمه كردند و از آنها بهره بردند . علاوه بر اصطلاح‌هاى « مجلّه » ( آرامى ) ، « دفتر » ( يونانى ) و « نپى / نپيك / نپشت ، كراسك ، نسك ، داتستان ، مانسر ، نامگ / نامه » ( فارسى ) به مفهوم « كتاب » ، همانا از مرادفات با آن واژه‌هاى ديگر پهلوى « ماتان / مادان / ماتيگان / ماتيان » باشد كه در اصل به معناى « نمردنى » بوده ، چنان‌كه بعدا ضمن شرح اصطلاح « كتابدار » در زبان پهلوى خواهد آمد ، كليهء مضبوطات مكتوب را به « نامردگان » تعبير مىكرده‌اند « 3 » ، كه تعبيرى بسيار پرمعنا و حكيمانه است . همچنين صفت « خوب نپيك » پهلوى بر مردم درس‌خوانده ، اديب و روشنفكر اطلاق مىشده ( رش : خسرو كواتان\r\n\r\n\r\n","description":"","footnote":"\r\n( 1 ) . و هرود و ارنگ ( ماركوارت ) ، ص 141 / حماسه‌سرايى در ايران ( صفا ) ، ص 123 .\r\n( 2 ) . تاريخ ادبيات ايران ( ريپكا ) ، ص 46 /\r\n History of Iranian Literature , Holland , 1968 , p . 23 . \r\n( 3 ) .\r\n Studi Orientalisttici in onore di G . 1 . della Vida , p . 330 . \r\n","page_name":" 40 ","page_number":64},
  {"content":"\r\n\r\nوريتك ) كه در اصل به معناى « كتاب‌دان » و « كتابخوان » باشد .\r\nبرابر با مفهوم كتاب ، حكيم فردوسى كلمات « دفتر » و « نامه » به كار برده ، چنان‌كه در ديباچهء شاهنامه كه آن را « نامور نامهء شهريار » خوانده ، گويد كه « اين را دروغ و فسانه مدان » ، زيرا :\r\n « يكى نامه بود از گه باستان * فراوان به دو اندرون داستان\r\nپراكنده در دست هر موبدى * ازو بهره‌اى نزد هر بخردى\r\nيكى پهلوان بود دهقان‌نژاد * دلير و بزرگ و خردمند و راد\r\nپژوهندهء روزگار نخست * گذشته سخن‌ها همه بازجست\r\nزهر كشورى موبدى سالخورد * بياورد كاين نامه را ياد كرد \r\n. . . . . .\r\n چو بشنيد از ايشان سپهبد سخن * يكى نامور نامه افكند بن » « 1 » \r\nدرآوردن كليله و دمنه گويد كه برزوى پزشك به خسرو انوشيروان گفت :\r\n من امروز در دفتر هندوان * همىبنگريدم به روشن روان\r\nكه اين نامه را دست پيش آورم * ز دفتر به گفتار خويش آورم\r\nمرا گفت كز من سخن بشنوى * به شعر آرى از دفتر پهلوى\r\nيكى دفترى ديد پيش اندرش * نوشته كليله بر آن دفترش\r\nنبشت او بر آن نامهء خسروى * نبود آن زمان خطّ جز پهلوى\r\nچو زو نامه رفتى به شاه جهان * « در » ى از كليله نبشتى نهان\r\nنويسنده از كلك چون خامه كرد * ز برزوى يك « در » سر نامه كرد \r\n\r\n\r\n","description":"","footnote":"\r\n( 1 ) . شاهنامه ، چاپ مسكو ، ج 1 ، ص 21 .\r\n","page_name":" 41 ","page_number":65},
  {"content":"\r\n\r\n بپيوستم اين نامهء باستان * پسنديده از دفتر راستان « 1 » \r\nبايد افزود كه كلمهء « در » مزبور به معناى « باب » يا بهره و فصل در كتابهاست ، چنان كه اسم كتاب معروف « صد در بندهشن » به معناى « مائة باب » مىباشد .\r\n\r\n3 . دبير و ديوان\r\nپيشهء دبيرى يا صناعت انشاء و « كاتب » پيداست كه هم با آغاز كتابت و اختراع يا استعمال خطّ در بين ملل باستانى پديد آمده ، ديوان يا دبيرخانه هم جايى بوده است كه دبيران ، امور كتابت اسناد و نامه‌هاى دولتى يا فرمدارى را انجام مىداده‌اند ؛ امروز هم بر همان منوال است . حسب روايات ملّى و هم مدارك تاريخى ايران ، رستهء دبيران پيوسته يكى از گروه‌هاى فرداست اجتماعى بوده ، پيشهء دبيرى نيز همواره از پيشه‌هاى « ارجمند » بشمار مىرفته است . منتها شرح و بسط اين موضوع عجالة از حيطهء مختار و محدود اين گفتار بيرون است . در كتاب‌هاى تاريخ اجتماعى و تمدّن مربوط به ادوار باستانى ايران ، در اين خصوص به‌قدر كافى سخن رفته است . دانسته است كه فنون كتابت و آيين دبيرى و سنن ديوانى و ديوان‌سالارى ايران باستان ، يكسره به دوران اسلامى انتقال يافت كه داستان آن مشهور است و آداب آن در دستگاه ادارى خلافت عباسى و حكومت‌هاى ايرانى موروث گشت . در باب آيين و آداب كتابت و صناعت انشاء در عهود اسلامى ، چنان‌كه دانسته باشد ، نامه‌هاى بلند كرامند نوشته آمده ، كه براى نامهاى آنها و نيز آگاهى از شيوه‌هاى اين هنر ، علاقه‌مندان را به گفتارهاى پياپى استاد محمّد تقى دانش‌پژوه به عنوان « دبيرى و نويسندگى » حوالت مىدهيم « 2 » .\r\nاما چنان‌كه در بهرهء « مواد كتابت » گذشت ، كلمهء « دپى » ( - كتابت ) در اصل يك واژهء كهن سومرى به معناى « لوحه ، يا كتيبه و خطّ » باشد ، كه از طريق اكدى در همهء زبان‌هاى باستانى سامى و ايرانى وارد شده است . همين كلمه كه به صورت « ديپى »  ( dipi )  در فارسى باستان مكرّر ياد گرديده ، هم از ديرباز شمارى وجوه اشتقاقى يا تركيبى از آن نيز\r\n\r\n\r\n","description":"","footnote":"\r\n( 1 ) . همان ، 1 / 22 ، 5 / 237 ، 8 / 252 و 254 ، 9 / 218 .\r\n( 2 ) . رش : ماهنامهء هنر و مردم ، از شمارهء 101 ( اسفند 1349 ) - ببعد .\r\n","page_name":" 42 ","page_number":66},
  {"content":"\r\n\r\nتداول‌يافته ، مانند : « ديپى - بره / ديپيور / دپيور / دپير / دبير »  ( dibir / dipir / dipivar / dipi - bara )  به معناى « منشى و كاتب » كه نبايد آن را - چنان‌كه بعضى پنداشته‌اند - با واژهء يونانى « ديفتر / دفتر » ( - پوست ) از يك بنياد دانست . كلمهء « ديپىبره » فارسى باستان معادل با « طوپشرو »  ( Tupsharru )  ميان‌رودانى هم به معناى دبير ، بسى بيش از يك رونوشتگر مقام و اهميت داشت . او درست همپايهء « عالم » و « اديب » در دوران اسلامى بود كه على المعمول « كاتب » مىگفتند ، ولى بسا گاهى وظايف « قاضى » را هم عهده‌دار مىشده است . علاوه بر رئيس كاتبان ( - مهشت دبير ) در پايتخت‌هاى امپراتورى كه صاحب منصب « مهردار » شاه هم بوده ، هريك از شهربانى / ساتراپىهاى ايالات نيز مقام « دبير » ويژه داشته است .\r\n« ديوان » فارسى نوين در صورت مضبوط قديمى آن « ديپىپانه »  ( Dipi P na )  هم از آن ريشه ، به معناى دفاتر عمومى محاسبات يا جايگاه آنها ، مركز تدوين كتب و رسائل ، ادارهء دولتى ، وزارتخانه ؛ و نيز سفينهء اشعار مكتوب باشد . كلمات « دبستان ( - ديپ + [ پسوند مكان 
  ] ستان ) ، دبيرستان ، ديبا ، ديباچه » هم از آن بنياد است ؛ چنان‌كه « دبستان » دقيقا به معناى « مكتب » - يعنى مكان كتابت و نويسندگى است « 1 » . دكتر يارشاطر در خصوص « متون پهلوى كنشت دورا - اروپوس » ( سدهء 3 م ) گويد كه كلمهء « دبير » ( - دپير / دپيور ) در تلو نوشته‌هاى آنجا ياد شده ، كه در پهلوى تورفانى « دپيره » و پارتى « دبيرفت » ( - دبيرى ) مطلق به معناى « كاتب » است ؛ و در پارتى « نگارگر » براى نقّاش به كار رود « 2 » .\r\nخلاصه آنكه ديوان‌سالارى براى امور فرمدارى نه تنها اهمّيت داشته ، بلكه براى تمام مطالب و مقاصدى كه ضبط مىشد اصلا مورد حاجت بود ؛ و كاتب يك شخص مهمّ در جهان باستان بشمار مىرفت .\r\nمنصب « ته‌پير »  ( teppir )  [ - دپير 
  ] به‌مثابهء صدر اعظم در دولت عيلامى قديم ، علاوه بر وظيفهء قضاوت همانا مسئوليت مركز اسناد يا « مكتب كاتبان » را هم داشت . در آن ديوان‌خانه‌ى دولتى ، كارگزاران بلندپايهء آينده ، ظرايف كتابت ميخى را مىآموختند . يك\r\n\r\n\r\n","description":"","footnote":"\r\n( 1 ) . فرهنگ ايران باستان ( پورداوود ) ، ص 109 - 113 / سبك‌شناسى ( بهار ) ، ج 1 ، ص / .\r\nبرهان قاطع ( حواشى معين ) ، ص 822 ، 825 و / 918 .\r\n Opera Minora ( R . N . Frye ) , Shiraz , 1976 , p . 372 . \r\n( 2 ) . مجلهء دانشكدهء ادبيات ( دانشگاه تهران ) ، سال 5 ، ش 3 ، فروردين‌ماه 1337 ، ص 96 - 101 .\r\n","page_name":" 43 ","page_number":67},
  {"content":"\r\n\r\nلوحهء سنگ‌نبشتهء آكادى كه « كوك سيموت » صدر اعظم زمان پادشاه عيلامى « اينداتو » سيماشكى ( 1925 - ق . م . ) نوشته ، هنوز وجود دارد كه طىّ آن رئيس مدرسه را به سبب سختگيرى بىموردش نسبت به دبيران تازه‌كار سرزنش مىكند . اين لوحهء آكادى كه در آن فقط عبارت « شاگردان دبير » ( - پوهو - ته‌پى ) به عيلامى است ، يك سند بىنظير تاريخى مىباشد ، حاكى از آنكه در مركز اسناد شوش ( حدود / 4000 سال پيش ) مدير مدرسهء دبيرى نسبت به شاگردان سختگيرى مىكرده ؛ و آنان از صدر اعظم وقت درخواست رسيدگى نموده‌اند . بايد گفت كه بايگانىهاى شاهان عيلام و آنچه از مركز اسناد شوش بر جاى مانده ، كه الواح اكدى يا عيلامى متضمّن متون ادارى ، قانونى ، حقوقى و مدنى است ، بالجمله توسط نسل‌هاى متوالى همان كاتبان فرهيختهء عيلامى صورت تحرير يافته است . دبيران عيلامى در جهان باستان شهرت بسيار داشته‌اند ؛ و بنا بر الواح خزانهء تخت‌جمشيد و ديوان‌خانه‌ى آنجا هم دانسته مىآيد كه هخامنشيان تا سال 460 ق . م . ( زمان اردشير يكم ) اسناد رسمى خود را به منشيان عيلامى مىسپردند « 1 » .\r\nاما مادان كه ظاهرا پيشهء دبيرى را همان جماعت « مغان » ايشان برعهده داشته‌اند ، دست‌كم در اوائل امر كه چنين بوده ؛ و نظر به سلسله‌مراتب روحانى در بين آنان مىتوان گمان برد كه رستهء دبيران تحت اشراف مغان بزرگ قرار داشته ؛ اساسا وضع جماعت كاتبان ماد به مثابهء صنف مستقلّ هنوز به سبب فقدان مدارك كمابيش مبهم است . منتها تجارب و سنن كتابت و آيين‌هاى ديوانى و دبيرى در پادشاهىهاى ماننايى و ماد ، اينك مسلّم است كه همچون مواريث مكتب دو هزار و چندصدسالهء عيلامى به شاهنشاهى هخامنشى انتقال يافت . پيشتر گذشت كه كتابت ميخى مادى در ابداع كتابت فارسى باستان نقش اساسى داشته ، شايد اصلا همان بوده ؛ در ثانى خط و زبان آرامى نيز در بين مادان - خصوصا مغان - متداول بوده ، بسا كه وجه امتياز ايشان هم بشمار مىآمده است .\r\nدياكونوف گويد كه اگر برحسب يكى از حدسيات ، تاريخ اسناد حسابدارى كارگاه‌هاى شاهى شوش را زمان فرمانروايى مادان بدانيم ، پس در عيلام دست‌كم در دفترخانه‌ها و امور ادارى كماكان از زبان محلّى استفاده مىشد ، گرچه موضوع تابعيّت عيلام از ماد ثابت نشده ، وجود تعدادى اسامى ايرانى مىرساند كه تعلّق اين اسناد به زمان استقلال\r\n\r\n\r\n","description":"","footnote":"\r\n( 1 ) . دنياى گمشدهء عيلام ( والتر هينتس ) ، ترجمهء فيروزنيا ، ص 45 ، 101 - 103 .\r\n","page_name":" 44 ","page_number":68},
  {"content":"\r\n\r\nعيلام غير محتمل است . اسناد مكشوف از استخر را اگر منسوب به زمان كوروش يا كمبوجيه بدانيم ، پيداست كه هنوز نظامات مادى در ادارات حكمفرما بوده است « 1 » .\r\nكارآيى و كارورزى دبيران مادى در دستگاه‌هاى ديوانى و فرمدارى عهد هخامنشى بازهم ياد خواهد شد ؛ ولى اينك مىخواهم دربارهء جشن دبيران ايران باستان اجمالا اشارتى كنم كه تاكنون مورد بحث نشده است . در متون پهلوى آمده است كه هوشنگ پيشدادى « دهيوپديه » ( - كشودارى ) و اقتدار شاهى و فرمانروايى را بنياد نهاده ، برادرش ويگرد بانى كشاورزى و زندگى دهقانى بوده است « 2 » . اينك ، جشن ساليانهء تيرگان بزرگ ( كوش‌روز يا چهاردهمين روز از ماه تير ) - كه متن مانوى  ( dn )  « تير روز بزرگ » ناميده « 3 » ، ابو ريحان بيرونى آن را « جشن دبيران » ياد كرده ، بدينكه چون دهيوپديه به معناى جهاندارى مقرون با دهقانگرى به معناى جهان‌آبادى و كشاورزى باشد ، كه دبيرى ( - كتابت ) بىدرنگ همبر با آنهاست ، ازاين‌رو « جشن دبيران » هم باشد كه هوشنگ بنياد كرد . نام اين روز « تير » است كه اسم ستارهء عطارد باشد - يعنى اختر دبيران ؛ و دهقانگرى و دبيرى يك چيز است ، آن روز از براى بزرگداشت ايشان جشن شد ، پس مردم به جامهء دبيران و دهگانان درمىآيند ؛ و اين آيين همچنان بود كه شاهان و دهگانان و موبدان و جز اينان به جامهء دبيران درمىآمدند ، تا روزگار گشتاسپ از براى بزرگداشت دبيرى و دهقانگرى برگذار مىشد . . . » « 4 » در وقايع‌نامهء سريانى اديابنه ( - اربيل عراق ) حسب اشارهء پيگولوسكايا ، خبر جشن تيرماه سيزده ايرانى ( از سدهء 5 م ) آمده است ، به‌طورى كه مراسم آبريزان جشن تيرگان را مىتوان با مراسم شستشوى جشن « شهر بگمود » كه ماه ايار در استان اديابنه ( - اربيل ) برگذار مىشده ، مرتبط دانست « 5 » .\r\nبدين‌سان ، جشن باستانى تيرگان نه تنها آيين‌هاى آن با آب و باران - يعنى نيايش « ايزد باران » ، كه همانا با ستارهء آن - يعنى « تير » باران‌زا و نيز « دبير » فلك ( - عطارد ) هم\r\n\r\n\r\n","description":"","footnote":"\r\n( 1 ) . تاريخ ماد ، ترجمهء كريم كشاورز ، ص 745 .\r\n( 2 ) . نمونه‌هاى نخستين انسان و نخستين شهريار در تاريخ افسانه‌اى ايران ( كريستن‌سن ) - ترجمهء دكتر احمد تفضّلى ، ص 176 .\r\n( 3 ) .  Areader in Manichaean , p . 183 . \r\n( 4 ) . الآثار الباقية ، ص 220 - 221 .\r\n( 5 ) . رش : شهرهاى ايران در روزگار پارتيان و ساسانيان ( ترجمهء عنايت اللّه رضا ) ، تهران ، 1367 ، ص 480 - 485 .\r\n","page_name":" 45 ","page_number":69},
  {"content":"\r\n\r\nمربوط مىشده است . اقتران مواسم و مراسم كشوردارى و دهگانگرى با جشن دبيران ؛ و اينكه بيرونى تأكيد نموده است كه رستهء دهگانان و دبيران كشور يكى باشند ، بسيار پرمعنا و تفسيرپذير و به غايت نشانگر مراتب اعتبار و منزلت اجتماعى صنف كاتبان در ادوار باستان است ، چندان‌كه وزيران و سياست‌مداران كشور حتى در دوران اسلامى هم غالبا از رستهء ايشان برمىآمدند « 1 » . مدارك و شواهدى وجود دارد حاكى از آنكه دبيران گذشته از امور سياسى ، همانا در امور سپاهى هم حقّ نظارت داشته‌اند ؛ اعمال نظامى به رايزنى و صوابديد ايشان صورت مىبسته است . اما اينكه هوشنگ پيشدادى به عنوان بنيادگذار جشن دبيران ياد شده ، اولا جز به قدمت آن - يعنى بسيار قديم‌تر از عهد هخامنشى تعبير نتوان كرد ، ثانيا اينكه از لحاظ كيش اخترشناسانه يا اخترگويانه ( - تنجيمى ) هرمسى ، اين‌همانى « هوشنگ » ايرانى - همچون « طاط » مصرى و « اخنوخ » يهودى و « ادريس » اسلامى - با « هرمس » يونانى ( - عطارد ) تطبيق يافته ، كه يكى از خدايان يونان - پسر « زئوس » ( - مزدا / مشترى ) بوده ، بعدا با « مركورى » روميان ( - عطارد ) يكى گرديده ؛ و از به دو امر علامت خاصّ او « تير » عطارد ( - كادوسئوس ) بوده است « 2 » .\r\nدر يك‌كلمه ، آيين هرمسى - يعنى كيش « عطارد » كه مبدّل ايرانى آن به اشارهء بيرونى ، كيش هوشنگى - همانا « تيرگان » ( - عطاردگان ) است . به همين لحاظ ، جشن دبيران تيرگان را ، نه تنها ويژهء دبيران ( - كاتبان ) بل چنان‌كه در « ماتيگان سى روز » پهلوى آمده ، آن روز به ارباب علم نجوم هم اختصاص داشته است ، خصوصا آنكه مىدانيم اخترشناسان عهود باستانى ايران ، اساسا از طبقهء دبيران بشمار مىآمده‌اند . در دوران پيش از ساسانى ، و به‌ويژه در عصر مادى و هخامنشى ، پيشهء دبيران را هم « مغان » ماد داشته‌اند ، كه اختر ماران نامدار روزگار خود بوده‌اند ؛ و بسا كه تيرگان ( - عطاردگان ) را هم ايشان بنياد كرده‌اند ، كه در اين آيين رازآميز پيشگانى قطعا از منجّمان و اخترشناسان بابلى پيروى نموده‌اند . اختر - ايزد تير با « نبو / انبو » بابلى ، « نيمبو » آشورى ، « ميكائيل »\r\n\r\n\r\n","description":"","footnote":"\r\n( 1 ) . رش : ايران در زمان ساسانيان ( كريستن‌سن ) ، ص 153 - 157 .\r\n( 2 ) . رش : معارف اسلامى ( دكتر نصر ) ، ص 62 . / نمونه‌هاى نخستين انسان ، ج 1 ، ص 190 ، 197 ، 249 ، 269 و 271 .\r\n","page_name":" 46 ","page_number":70},
  {"content":"\r\n\r\nيهودى و « انبوو » صابئى اين‌همانى مىيابد . « نبو » پسر بعل مردوخ بود ، كه بابليان او را خداى كتاب و قلم ، و نيز خداى حكمت و دانايى و دبير خدايان در بغستان آنها مىدانستند . پيشتر از او ، خداى « ايا » يا « انكى » ( - هوشنگ ايرانى ) كه در داستان آفرينش بابلى سومين خدا پس از « آنو » و خداوند آب‌هاى نخستين بود ، به عنوان ايزد دانايى و حكمت نيز ياد گرديده ، كه كتابت و فنون و علوم آدمى را بنياد كرده است . سپس ايزد آسمانى « نبو » پسر مردوخ جايگزين ايزد زمينى « ايا » شد و با اختر عطارد اين‌همانى يافت و دبير خدايان گرديد ، چندان‌كه معبدى بزرگ از براى او ( - بيرس نمرود كنونى ) برافراشتند ، و جز اين‌ها . كوروش كبير در منشور بابلى خود ، خداى « نبو » ( - تير ايرانى ) و پدرش بعل مردوخ ( - هرمزد ايرانى ) را ياد كرده ، كه همواره دوستدار خاندان پادشاهى او بوده‌اند . خلاصه آنكه ايزد - اختر « تير » با اسم و رسم مادى خود ، ويژهء رستهء دبيران ايران‌زمين بوده است « 1 » .\r\nكاربرد خط و زبان آرامى در ديوانسراى هخامنشى و مراكز فرمدارى ، چنان‌كه پيشتر هم مكرّر گذشت ، جزو سنن و رسومى بود كه از پادشاهى مادان موروث گشت .\r\nالبتّه قبلا هم در امپراتورى آشور از ديرباز رسائل آرامى « اگيرتو آراميتو » ، خطوط و اسناد آرامى پيش از خاندان سارگن كاربرد داشته است . همچنين ، آرامى شدن بابليان و گويش‌هاى بابلى نو واكدى در اسناد دورهء كلدانى تا دورهء اشكانى در بابل‌زمين هويداست ؛ بىترديد آرامى زبان رايج نواحى هم‌پيوسته در آنجا بوده است . ياد گرديد كه طومارهاى چرمى - يعنى مگالاتو ( - مجلّات ) را اسناد چرمى ( - كوش شپيرتو ) مىگفته‌اند ، « سپيرتو » ( - سندنويس ) كه كاتب دانشمند آرامى بوده ، وظيفهء مترجم و كارشناس زبان را هم برعهده داشته است . در عهد هخامنشى كه كارهاى سندنويسى و حوالجات فزونى يافت ، مراجعات به متون اسناد چرمى و كاتبان ( - سپيرو ) و سندنويسان مترجم و خبير بيشتر شد . از آنجا كه خطّ ميخى ايرانى مورد استفادهء عموم نبود ، تدريجا به بوتهء فراموشى سپرده گشت ؛ كه البتّه علّت متروك شدن آن رواج الفباى آرامى نبوده است . جز كتيبه‌ها ( كه به ميخى كتابت مىشد ) باقى اسناد از جمله آنچه در\r\n\r\n\r\n","description":"","footnote":"\r\n( 1 ) . رجوع شود به گفتار « تير مادى » از پرويز اذكايى ( در ) ماهنامهء چيستا ، سال 3 ، ش 10 / تيرماه 1365 ، ص 771 - 777 .\r\n","page_name":" 47 ","page_number":71},
  {"content":"\r\n\r\nبايگانىهاى شاهى همدان و جز آنجا وجود داشته ، مكاتبات و فرمانها و ساير نامه‌ها به زبان آرامى و بعضا به يونانى تحرير مىشده است « 1 » .\r\nپيشتر ، نامه‌هاى « آرشام » شهربان مصر ( از 455 ق . م . ببعد ) در جزو اسناد چرمى و بردى ( الفانتين ) ياد شد ، كه علاوه بر ارائهء نمونه‌هاى برجسته از « آرامى شاهنشاهى » يا « آرامى ديوانى » ذكر اصطلاحات فرمدارى  ( administration )  و لغات فارسى باستانى ، همانا مبيّن سبك انشائى و فنون رسائل ديوانى و دبيرى هم باشد . چنان‌كه شيوهء نشانىنويسى « از فلان به به همان » ، و سلام دادن به عبارت آرامى « شلم و شررت شگيع هوشرت لك » ، درست سبك و روش دفترخانه‌هاى هخامنشى و كاربرد پيوستهء آنها در گويش‌هاى فارسى ميانه ( پهلوى ) بوده است . بطور كلى ، انواع مختلف از اسناد و مكاتيب و آنچه از مطاوى تورات برمىآيد ، متضمّن اطلاعات اساسى راجع به ادارهء امور شهربانى / ساتراپىهاى هخامنشى ، بيانگر نمونه‌ها و شيوه‌هاى دفترخانه‌هاى شاهى ؛ و نشانگر نظام پيشرفته و عالى بريدى مىباشد ، كه هرودوت وصف كرده است . كاربرد زبانها و دبيره‌هاى گوناگون از براى پيامهاى شاهان نيز در كتاب « استر » ياد گرديده ، فلذا توان دانست كه بيشتر ايالت‌هاى امپراتورى ضمن نگهداشت خطّ و ربط محلّى ، خواندن آرامى را در حوزهء فرمدارى نيز آموخته و كاربسته بودند « 2 » .\r\nاينك بايد به خزانهء تخت‌جمشيد هم اشارتى برود ؛ ولى لازم به ذكر است كه اگرچه خط ميخى ايرانيان سنن پايدار تاريخى نداشته ، حتى در خود پارس هم به عنوان خطّ رسمى پذيرفته نشد ، اما فارسى باستان به مثابه يك‌زبان ملّى اهميّت فراوان يافت . گواه براين امر همان لوحه‌هاى تخت‌جمشيد است ، كه هرچند به زبان عيلامى نوشته آمده ، همانا از زبان فارسى باستان ترجمه شده‌اند . از كتيبه‌هاى هخامنشى كه كاتبان آنها نامهايى مانند « بگه‌بات ، دادومانيا » و جز اين‌ها دارند ، دانسته مىآيد كه دبيران مادى در ديوانخانه‌هاى هخامنشى نيز اشتغال داشته‌اند . شايد كه روايت « رديف اول » كتيبهء بيستون - يعنى روايت پارسى باستان به انشاى دبيران مادى بوده ، كه تا حدّى « رديف\r\n\r\n\r\n","description":"","footnote":"\r\n( 1 ) . ايران در دوران نخستين پادشاهان\r\n The cambridge history of Iran , vol . 2 , pp . 698 , 700 \r\nهخامنشى ، ص 64 . /\r\n( 2 ) . مجلّهء دانشكدهء ادبيات ( دانشگاه تهران ) ، سال 5 ، ش 3 ، فروردين‌ماه 1337 ، ص 88 - 95 /\r\n The cambridge history of Iran , 2 , pp . 703 , 708 . \r\n","page_name":" 48 ","page_number":72},
  {"content":"\r\n\r\nدوم » آن - يعنى روايت عيلامى را هم مىدانستند . البتّه اوضاع و احوال براى رشد و ترقّى ادبيات مساعد نبوده ، نوع كتابت واحدى در دبيرخانه‌ها هنوز تدوين نشده بود ؛ چنان‌كه گذشت ، در هرجايى زبانها و خطّهاى محلّى به كار مىرفت . اما دبيران عيلامى به عنوان دفتردار به خدمت اشتغال داشتند ؛ و ازاين‌رو اسناد تخت‌جمشيد از زبان آرامى به عيلامى - كه زبان ادارى پارسان بود - ترجمه مىشد . بنا بر همان الواح دانسته مىآيد كه هخامنشيان تا سال 460 ق . م . ( زمان اردشير يكم ) اسناد رسمى خود را به دبيران عيلامى مىسپردند « 1 » .\r\nبارى ، فنون و آداب ديوانى و دبيرى تكامل‌يافتهء دوران هخامنشى كه خصوصا سنن فرمدارانهء آن امپراتورى بزرگ ايرانى جهانگير شد ، بىترديد به جانشينان يونانى و اشكانى ايشان انتقال يافت ؛ ساسانيان كه اصلا خود را وارث حقيقى آن امپراتورى مىدانستند ، همان تشكيلات ديوانى و اصول دفترى و رسوم دبيرى را اتخاذ كردند و استمرار بخشيدند ، كه به نوبهء خود در دوران اسلامى موروث دستگاه خلافت عباسى و حكومت‌هاى ايرانى گرديد . در باب كتابت علوم و نجوم و فلسفه ياد كرده‌اند كه آنها را با خطّ « گشته دبيره » تحرير مىكرده‌اند ؛ چنان‌كه ياقوت حموى در ذيل « رىشهر » ( - ريواردشير ) ناحيتى از ارجان گويد كه دبيران گشته‌نويس در روزگار ايرانيان ( ساسانى ) در آنجا نشيمن گزيده بودند ؛ اما امروز كسى نيست كه به فارسى يا به عربى نويسد » « 2 » . يان ريپكا در خصوص شيوه‌هاى كتابت فارسى ميانه گويد كه دبيران همواره چنان‌كه در نزد نسخه‌برداران اسلامى معمول بوده ، اول كتابها را با عبارت « پت نام يزدان » ( - به نام خدا ) آغاز ، و با عبارت‌هايى مانند « فرزفت پت دروت اوشاتيه اوراميشن » ( - با درود و شادى و رامش پايان پذيرفت ) به انجام مىبرند » « 3 » .\r\nدربارهء رستهء دبيران عصر ساسانى و پايگاه والاى ايشان ، آيين دبيرى و ناموران ايشان در اينجا مجال سخن نباشد ، كتب و تواريخ مفصّل مربوط به آن دوره البتّه محلّ\r\n\r\n\r\n","description":"","footnote":"\r\n( 1 ) . تاريخ ماد ، ص 455 . / ايران در دوران نخستين پادشاهان هخامنشى ، ص 59 ، 68 - 70 / دنياى گمشدهء عيلام ، ص 45 .\r\n( 2 ) . معجم البلدان ، ج 2 ، ص 887 / ايران در زمان ساسانيان ، ص 441 . / تحقيقاتى دربارهء ساسانيان ، ص 17 .\r\n( 3 ) . تاريخ ادبيات ايران ، ص 106 .\r\n","page_name":" 49 ","page_number":73},
  {"content":"\r\n\r\nرجوع تواند بود . اينك تنها به يك اشارت از شادروان كريستن‌سن بسنده مىكند ، اينكه رئيس طبقهء دبيران - كه سياست‌مداران حقيقى بودند - « ايران دبيربذ » يا « دبيران مهشت » ناميده مىشد ، كه گاهى نام او در زمرهء مقرّبان پادشاه ذكر شده ؛ و پادشاه گهگاه مأموريت‌هاى سياسى هم به دو محوّل مىكرده است . آنگاه ، همان‌طور كه در بهرهء « هفت دبيره » از اين گفتار ، خطوط اصحاب مشاغل و پيشه‌مندان ديوانى ياد گرديد « 1 » ، استاد كريستن‌سن كاتبان هريك از دبيره‌هاى مزبور را حسب قياس چنين آورده است : 1 - داد دبير ( - منشى عدليّه ) ، 2 - شهر آمار دبير ( كاتب عوايد دولتى ) ، 3 - كذگ آمار دبير ( - كاتب عوايد دربار ) ، 4 - گنج آمار دبير ( - منشى خزانه ) ، 5 - آخور آمار دبير ( - منشى اصطبل شاهى ) ، 6 - آتش آمار دبير ( - كاتب عوايد آتشكده ) ، 7 - روانگان دبير ( - منشى امور خيريه ) ، 8 - يك‌تن دبير امور اعراب نيز در دربار ايران بوده كه سمت مترجم هم داشته است « 2 » .\r\n\r\n4 . گنجور و كتابدار\r\nاز ديرباز چنين دانسته مىشد كه « گنج » به معناى مجموعى از جواهر و احجار كريمه ؛ و چيزهاى زرين و سيمين و گرانبهاست كه در جايى پنهان باشد . پيشينگان فرزانهء ما لا بدّ ارزش كتاب و نبشته يا سخنان مكتوب را - كه همواره از آنها به درّ و گوهر و مرواريد انديشه تعبير كرده‌اند - برابر با همان گنج و گنجينهء چيزهاى گرانبها ؛ و حتّى « ناميرا » دانسته‌اند كه ضابط و حافظ و خازن آنها را « گنجور » ناميده‌اند ، امروزه كتابدار گويند . در فارسى باستان « گنجور »  ( gandhabara )  تركيبى است از كلمهء مادى « گنج »  ( ganza )  با پساوند « بره / ور » ( - دارنده ) كه هم بر خزانهء دولتى و هم بر كتابدار شاهى اطلاق مىشده است . در آرامى « گزبريه » طىّ اسناد آرامى و عيلامى عهد هخامنشى يادشده ، هم از الواح عيلامى تخت‌جمشيد برمىآيد كه گنجوران فرعى نيز بوده‌اند . لذا شايد كه گنجوران و امور آنها نهادى شده باشد ، اما هنوز اين مسأله برجاست كه چند تن\r\n\r\n\r\n","description":"","footnote":"\r\n( 1 ) . التنبيه ( حمزهء اصفهانى ) ، ص 65 - 67 . / مفاتيح العلوم ( خوارزمى ) ، ص 117 - 118 .\r\n( 2 ) . ايران در زمان ساسانيان ، ص 155 - 156 .\r\n","page_name":" 50 ","page_number":74},
  {"content":"\r\n\r\nديگر از كارمندان با دربار شاهى و ديگر مراكز ايالتى ( شهربانى ) هاهنبازش داشته‌اند « 1 » .\r\n يكى آنك بر دست گنجور بود * نگهبان آن نامه دستور بود « 2 » \r\nيوناس گرينفيلد در گفتارى به عنوان « هماره كره / آمارگر » ، از جملهء كلمات فارسى باستان كه وارد در زبان‌هاى آرامى و عبرى گرديده ، اصطلاح ديوانى « آمارگر » را ياد كرده كه به معناى رئيس محاسبات است ، چنان‌كه در نامه‌هاى بردى « آرشام » ايرانى شهربان مصر و فلسطين ( سدهء 5 ق . م . ) مكشوف در الفانتين مذكور باشد ، هم به معناى « خزانه‌دار » شاهى است . در حالى كه اصطلاح ديگر ايرانى « گنجور » ( - گيزبرس ) به مفهوم اخير ( - خزانه‌دار ) نيز در عبرى و آرامى تداول داشته ، گاهى « هماره كره / آمارگر » شاهى حسب تداخل وظايف با « گنجور » ( - خزانه‌دار ) حتى بر « كتابدار » هم اطلاق مىگرديده است « 3 » . در تفسير عنوان « خومه فرتى مادكن پتى » مذكور در كتيبهء كعبهء زردشت شاپور ساسانى ( سدهء 3 م ) « خداوند مادان » را پيشنهاد كرده‌اند ، يا « خردمندان » و يا « نگاهدارندهء ثبت و ضبطهاى اصلى » ؛ ولى سرانجام ترجيح داده‌اند كه آن را « رئيس نگهبان ماديان‌هاى » سلطنتى معنى كنند . هنينگ در گفتار « فصل نجومى بندهشن » اين مسأله را چنين حلّ كرده ، كه در خصوص « ماديان » سردرگم شده‌اند ، حال آنكه وجهى است از « ماديان » ( - كتاب ) چنان‌كه در ارمنى « گوند - ن ماتيان » و در فارسى ميانه « ماديان رزم » - يعنى مواد [ - رزمه /  corps  
  ] نامردگان ( - چيزهاى نمردنى ) آورده‌اند . بنابراين ، « ماتيان پتى » نيز به معناى كتابدار و حافظ متون مضبوط يا مكتوب باشد « 4 » .\r\nبارى ، خزانهء كتب همان « گنج شاه » بوده ؛ و كتابدار نيز همان « گنجور » باشد :\r\n كليله بياورد گنجور شاه * همىبود او را نماينده راه \r\nيا چنان‌كه بنا بر « خوتاى نامگ » از زبان بزرگمهر دانا فرمايد :\r\n نوشتم سخن چند بر پهلوى * ابر دفتر و كاغذ خسروى\r\nسپردم به گنجور تا روزگار * برآيد بخواند مگر شهريار \r\n\r\n\r\n","description":"","footnote":"\r\n( 1 ) .  Opera Minora ( R . N . Frye ) , Shiraz , 1976 , p . 327 . \r\n( 2 ) . شاهنامه ، چاپ مسكو ، ج 8 ، ص 58 .\r\n( 3 ) .  W . B . Henning Memorial Volume , pp . 180 , 181 , 183 \r\n( 4 ) .\r\n Studi orientalistici in onore di G . L . della vida , Roma , 1956 , pp . 330 - 331 \r\n( نقل از يادداشت ريچارد فراى با نتيجه‌گيرى خودم )\r\n","page_name":" 51 ","page_number":75},
  {"content":"\r\n\r\n[ شاهنامه 
  ]\r\nدر كتاب « جاودان خرد » كه فيلسوف و مورّخ ايرانى ابو على مسكويهء رازى خازن ( - گنجور ) گردآورده ( سدهء 4 ق ) آمده است كه اين كتاب را - كه حكمت‌هاى فرمودهء « هوشنگ » پيشدادى ايرانيان است - اسفنديار « گنجور » وزير ايرانشهر از زبان پارسى كهن به پارسى نوين ترجمه كرده ؛ نسختى از آن در گنجينه‌هاى شاهان بزرگ ايران در زيرزمين ايوان مدائن بود ، تا آنكه مأمون عباسى دستور به بيرون آوردن آن داد « 1 » . در كتابخانه و گنجينه كسانى كار مىكرده‌اند كه آنها را صاحب يا قيّم « بيت الحكمه » ، خازن ، مناول يا مشرف و ناظر مىگفتند ، همراه با ورّاق و مترجم و كاتب و مذهّب و نقّاش ، كه كار فهرست‌نويسى هم انجام مىشده ؛ و كسانى را دستور مىدادند تا به برشمردن و بررسى نسخه‌ها ( اعتبار ) و سياهه‌بردارى و فهرست‌نگارى از آنها ( اثبات ) بپردازند .\r\nجاحظ در كتاب التاج گفته است كه گنجور همنشين پادشاه بوده ، زيراكه نديم بايد خردمند و دانشمند و مردم‌شناس ، اديب و هنرمند و زبان‌شناس ، گرانمايه با دانشى گسترده و سخن‌شناس باشد . بيش از اين ، علاقه‌مندان را به گفتارهاى پربار و پياپى استاد علّامه محمّد تقى دانش‌پژوه به عنوان « گنجور و برنامهء او » حوالت مىدهيم « 2 » .\r\n\r\n\r\n","description":"","footnote":"\r\n( 1 ) . الحكمة الخالدة ( طبع عبد الرحمن بدوى ) ، ص 19 - 20 / جاويدان خرد ( طبع دانش‌پژوه ) ، ص 20 - 21\r\n( 2 ) . ماهنامهء هنر و مردم ، ش 119 - 120 / شهريورماه - مهر ماه 1351 ببعد .\r\n","page_name":" 52 ","page_number":76},
  {"content":"\r\n\r\n\r\nبخش دوم نبشته و كتاب\r\n1 . متون مذهبى\r\n2 . متون فلسفى\r\n3 . متون علمى\r\n4 . متون مدنى\r\n5 . متون حقوقى\r\n6 . متون تاريخى\r\n7 . متون ادبى\r\n\r\n","description":"","footnote":"","page_name":" 53 ","page_number":77},
  {"content":"\r\n . \r\n","description":"","footnote":"","page_name":" 54 ","page_number":78},
  {"content":"\r\n\r\n1 . متون مذهبى :\r\nبهرهء يكم . اوستا و زند\r\nبهرهء دوم . كتب مانوى\r\nبهرهء سوم . كتب پهلوى\r\n I \r\n. اعتقادات ( عامّ )\r\n II \r\n. مبدأ و معاد ( شناسى )\r\n III \r\n. عبادات ( نظرى )\r\n IV \r\n. ادعيه و اذكار\r\n V \r\n. شعائر و رسوم\r\n VI \r\n. شرايع و احكام\r\n VII \r\n. اخلاق دينى\r\nبهرهء چهارم . كتب سريانى\r\n\r\n","description":"","footnote":"","page_name":" 55 ","page_number":79},
  {"content":"\r\n . \r\n","description":"","footnote":"","page_name":" 56 ","page_number":80},
  {"content":"\r\n\r\n\r\n1 . متون مذهبى\r\n\r\nبهرهء يكم . اوستا و زند\r\nدربارهء اين كيش‌نامهء كهن ايرانى نظر به اشتهار تحرير و تفسيرهاى آن تنها به ذكر متون آنها اشارت‌وار بسنده مىكند . اما چون اين نامهء دينى ايرانى منسوب است به زردشت سپيتمان فريانى ، مسألهء زمان حيات آن پيامبر و موضوع تدوين اوستا هم ناگزير بايد مورد اشاره باشد ؛ ولى در اين خصوص جدّا با كثرت و تزاحم منابع مواجه هستيم .\r\nاجمالا آنكه دورترين زمانى كه براى زردشت قائل شده‌اند ، سدهء هجدهم پيش از ميلاد و نزديك‌ترين آن سدهء ششم پيش از ميلاد است . تحديد اين دو زمان مبتنى بر دو روش تاريخ‌گذارى سنّتى و تاريخ‌شناسى زبانى است ، كه فصل مشتركى باهم نمىيابند و به يك نقطهء توافق نمىرسند « 1 » . از نظر تاريخ‌گذارى زبانى كهن‌ترين سرودهاى اوستايى « يسنا » است ، كه دفتر گاهانى يا به اصطلاح « گاتها » در جزو آنها سخنان خود زردشت دانسته آمده ، كه چون با سرودهاى ودايى ( سانسكريت ) كمابيش همسانى ، همزبانى و همزمانى دارد ، فلذا ظهور پيامبر را حدود سدهء دهم پيش از ميلاد تحديد كرده‌اند « 2 » .\r\nبنابراين ، اگر بخش كهن اوستاى مدوّن ملحوظ نظر باشد ، دفتر گاهان ( - گاتها ) قديم‌ترين و شايد اولين « كتاب » ايرانى عهد باستان است .\r\nدر اينكه سرودهاى تدوين شده در دفتر گاهان از كهن‌ترين بخش‌هاى كتاب دينى\r\n\r\n\r\n","description":"","footnote":"\r\n( 1 ) . رش : اسطورهء زندگى زردشت ( ژاله آموزگار - احمد تفضّلى ) ، ص 13 ببعد /\r\n Zoroastrian Problems in the 9 th . cen . Books ( H . Bailey ) , p . XIX . \r\n( 2 ) . مزديسنا و ادب فارسى ( معين ) ، ص 174 . / حماسه‌سرايى در ايران ( صفا ) ، ص 32 /  Zoro . prob , XIX \r\n","page_name":" 57 ","page_number":81},
  {"content":"\r\n\r\n« اوستا » ست ، هيچ ترديدى وجود ندارد ؛ و هم در اينكه سرودهاى مزبور بر زبان « زردشت » سپيتمان فريانى - جايى در مشرق ايران‌زمين - به اقرب احتمالات حدود ولايت « بلخ » و بدخشان - جارى گرديده ( مراد روان شدن بر زبان و نقل شفاهى است ) و بسا در واگويى و بازخوانى آنها به مثابهء « مأثورات » قديم ، تصرّفات پيامبرانه اعمال شده ، پس انگ و رنگ ويژگىهاى انديشگانى شخص پيامبر بر آنها خورده ، هم ترديدى نبايد كرد ؛ ولى اينكه سرودهاى گاهانى اصالة سخنان خود زردشت پيامبر - يعنى به انشاء و تصنيف او باشد ، در اين امر على التحقيق ترديد جايز است . اگر اين نگره پذيرفته شود كه سرودهاى كهن بر زبان پيامبرى در سدهء هفتم پيش از ميلاد ، هم‌زمان با حكومت گشتاسپ بر نواحى « بلخ » بازگو شده ، كه از نظر تاريخى مىتواند همو پدر داريوش يكم هخامنشى باشد ، اميرى ( - كئى ) كه حامى زردشت سپيتمان ياد گرديده ؛ و دين او را تلقى به قبول نموده ، بسا كه مسألهء زمان تاريخى حيات آن پيامبر ايرانى حلّ خواهد شد .\r\nبحث در اين موضوع اينك از گفتار ما بكلّى بيرون است ، اگرچه گرايش‌هاى اخير دانشمندان تقريبا بر همين نظر باشد ؛ مراد ما از طرح آن صرفا توضيح مسألهء تدوين نسك‌ها يا دفترهاى اوستايى است .\r\nبراين پايه ، آن انديشه يا گمان ديرينه را بايد از ذهن بيرون كرد كه « اوستا » از طرف پيامبرى در سدهء هفتم - ششم ( ق . م . ) به نام زردشت سپيتمان صدور يافته است . اوستاى موجود البتّه منسوب به دين زردشتى هست ؛ ولى مطلقا صدور يافته از شخص زردشت و مربوط به دو نيست . اين پيامبر ايرانى ( سكايى - تورانى ) فريانى برخاسته از جايى گويا در مشرق ايران‌زمين فقط « راوى » يك بخش كهن از سنن مأثور بوده است و بس . اوستا يك كتاب مقدس ايرانى است ؛ اگرچه در تضاعيف آن از « زردشت » سپيتمان و خاندان او سخن‌ها رفته ، منتها ربط موضوعى به او ندارد . به تحقيق اگر پيامبرى ايرانى به نام زردشت سپيتمان طىّ سدهء هفتم ( ق . م . ) در عهد حكمرانى كى گشتاسپ هخامنشى بر بلخستان ظهور نمىكرد ( لا بأس فيه ) بايد مطمئن بود كه در هر حال دفترهاى كيش‌نامهء كهن ايرانى هم به نام « اوستا » صورت وجود مىيافت ، چنان‌كه امروزه كمابيش وجود دارد . مدوّنان حقيقى اوستا همانا طبقهء روحانيان ايران‌زمين ، يعنى « مغان » مشهور ماد باستان بوده‌اند ، كه اصلا محقّق نباشد آنان نژاد ناب آريايى داشته‌اند ، بسا كه بقاياى\r\n\r\n","description":"","footnote":"","page_name":" 58 ","page_number":82},
  {"content":"\r\n\r\nقبايل « گوتى » و « كاسى » ما قبل مادى بوده‌اند . هم آنان پيام زردشت فريانى مشرقى را دريافت كردند ، به عللى معيّن كه جاى ذكر آنها نباشد ، آن پيام وخشورانه را پذيرفتند ؛ و دين مجوسى ( - مغانى ) را منسوب به دو بنياد كردند ، كيش‌نامهء آن را هم بالمرّه به اسم اوستا تدوين نمودند .\r\nبارى ، اجزاى كتاب مقدّس ايرانى اوستا - كه بدانها « نسك » ( - دفتر / سفر / سوره ) گفته‌اند - حسب روايت كتاب دينكرد بيست و يك جزو بوده است ، كه در عهد ساسانى آنها را به سه دسته يا « بهر » هفت نسكى « گاسانيك » ( عبادات اوقات ) ، « مانثريك » ( ادعيه و اذكار ) و « داتيك » ( شرايع و احكام ) رده‌بندى كرده‌اند ؛ جمعا شامل 630 فصل و حدود / 133000 كلمهء اوستايى و / 844000 كلمهء زندى بوده است « 1 » . بايد گفت كه رده‌بندى مزبور ( سه بهرى ) به غايت كلى و تنها ناظر بر وجه غالب موضوع عامّ است ؛ و گرنه شمارى از نسكهاى اوستايى - چنان‌كه بازهم اشاره رود - دينى به مفهوم اخصّ كلمه نبوده است . از جمله ، نسك يكم ( سوتكر ) متضمّن مسائل تاريخى ، نسك پنجم ( نختر نسك ) يكسره ستاره‌شناسى و احكام نجوم ، نسك هفتم ( رتوشتايتى ) سياست مدن و اجتماعيات ، نسك هشتم ( بريش ) متضمّن حقوق مدنى ، نسك دهم ( ويشتاسپ ) متضمّن مسائل تاريخى و حكمت عملى ، نسك دوازدهم ( چيتراداد ) يكسره نژادشناسى و پزشكى و تاريخ ملى ، نسك‌هاى 15 - 19 داتيك غالبا مسائل حقوق و قضاى مدنى ؛ و نسك 17 ( هوسپارم ) متضمّن ستاره‌شناسى هم بوده‌اند . اينك ، شمارى از نسك‌هاى اوستايى يا گزارش‌هاى ( زند ) آنها مفقود است ، امروز اوستاى موجود شامل پنج كتاب مىباشد : 1 - يسنا ، 2 - يشتها ، 3 - ويسپرد ، 4 - ونديداد ، 5 - خرده اوستا .\r\n( 1 ) . يسنا ، نيايشنامهء اوستايى است كه شامل هفتاد و دو « ها / هات » ( - باب / فصل ) مىباشد ، كهن‌ترين آنها ( 17 هات ) همانا دفتر « گاتها » ( - گاهان / گاسان ) - از حدود اوايل هزارهء يكم پيش از ميلاد - كه پيشتر ذكر آن گذشت ، بدينكه سرودهاى نيايشى روايت و انشاد ( - برخواندن ) خود زردشت پيامبر ( سدهء 7 ق . م . ) است . اما پس از آن ، « يسنا » ى هفت فصل كه باز از كهن‌ترين بخش‌هاى اوستاست ، بىگمان انشاد ( - برخواندن ) و بل انشاء ( - پديد آوردن ) مغان فرزانهء مادستان طىّ سدهء 7 ق . م . در شهر\r\n\r\n\r\n","description":"","footnote":"\r\n( 1 ) . گفتارى دربارهء دينكرد ( دكتر مشكور ) ، ص 77 - 98 .\r\n","page_name":" 59 ","page_number":83},
  {"content":"\r\n\r\n« رى » باستان مىباشد .\r\n( 2 ) . يشت‌ها ، ستايش‌نامه‌هاى اوستايى شامل بيست و يك « يشت » موجود : 1 - هرمزد ، 2 - هفتن ( امشاسپند ) ، 3 - ارديبهشت ، 4 - خرداد ، 5 - آبان ، 6 - خورشيد ، 7 - ماه ، 8 - تير ، 9 - گوش ، 10 - مهر ، 11 - سروش ، 12 - رشن ، 13 - فروردين ، 14 - بهرام ، 15 - رام ، 16 - دين ، 17 - ارد ، 18 - اشتاد ، 19 - زامياد ، 20 - هوم ، 21 - ونند ، كه از لحاظ احتوا و احتفاظ بر روايات ملّى ، اساطير مذهبى و حتى اعلام و حوادث تاريخى هم ، مهمترين و مغتنم‌ترين نسك‌ها يا كتب اوستايى است . اقدم آنها به ترتيب عبارتند از : فروردين يشت ، مهر يشت ، آبان يشت ، تير يشت ، بهرام يشت ، و زامياد يشت كه اهمّ آنها نيز باشند .\r\nدر جدول « تدوين اوستا به ترتيب تاريخ » از شادروان كريستن‌سن ، يشت‌هاى مزبور بالجمله به دوران ما قبل هخامنشى ( سدهء 7 - ق . م . ) تعلّق يافته‌اند « 1 » . پيشتر به مناسبت گذشت كه راقم اين سطور « فروردين يشت » را به عنوان نخستين حماسهء ملّى مدون يا شاهنامهء باستانى ايرانيان دريافته ، ارزيابى و اعلام نموده است . هم اين نويسنده احتمال داده است كه فروردين يشت يك روايت حماسى از جانفشانىهاى دلاوران ايرانى مادى - پارتى - سكايى در پيكارهاى يك‌صدساله بر ضد دولت تجاوز پيشهء « آشور » ( - ضحّاك زمانه ) بوده ، كه سرانجام آن را به سال 612 ق . م . از صفحهء روزگار محو كردند ؛ و در عين حال متضمّن ستايش‌ها از پاكان و نيكان درگذشته و ذكر خير فروهران ديگر نام‌آوران و بزرگان ايران‌زمين است . فروردين يشت را به اعتقاد اينجانب نه تنها مغان دانشمند ماد نوشته‌اند ، بلكه حسب قرائن مكان تحرير آن احتمالا شهر « همدان » يا احيانا رى باستان ؛ و تدوين نهايى آن قطعا اواخر سدهء هفتم ق . م . بوده است . در خصوص باقى يشت‌هاى كهن ، « مهر يشت » را مىتوان گفت كه حتى مغان دانشمند ماد كه در قلعهء « استوناوند » دماوند ( رى ) نشيمن داشته‌اند - و ظاهرا رصدخانهء ايشان نيز آنجا بوده - هم در سدهء هفتم پيش از ميلاد نوشته‌اند . « آبان يشت » را مغان در شهر همدان باستان ، و در معبد ايشتار / اينانا ( - آناهيتا پسينى ) تدوين و تحرير كرده‌اند . در اين يشت‌ها خصوصا تأثيرات كيش‌ها و آيين‌هاى ميان‌رودانى ( آشورى - بابلى ) بسيار و نمايان است ؛ اساسا مغان ماد باستان بابلى مآب بودند ، عناصر آريايى ( ايرانى ) - كه جز انديشه‌هاى بحت و\r\n\r\n\r\n","description":"","footnote":"\r\n( 1 ) . مزداپرستى در ايران قديم ، ص 138 / مزديسنا و ادب پارسى ، ص 226 .\r\n","page_name":" 60 ","page_number":84},
  {"content":"\r\n\r\nبسيط مردمى ابتدايى بيش نبوده - در آنها بسيار اندك است ، مگر عنصر زبانى كه فقهاى آن گويند وجهى از گويش‌هاى ايرانى بر نوشتارهاى ايشان غالب باشد . تير يشت و بهرام يشت و زامياد يشت هم در سرزمين‌هاى مادى نوشته آمده ، كه اينجانب احتمال مىدهم « زامياد يشت » ( - ستايش زمينها و سرزمين‌ها ) يك اصل ماننايى داشته باشد ( سدهء 8 ق .\r\nم . ) بعدها اخلاف ايشان يعنى مادان روايتى از آن در بومگاه كهن خود - ايالت مركزى « ماداى » ( بين زنجان - بيجار - مياندوآب ) تحرير كرده‌اند . بنمايه‌هاى ماننايى اصولا در متون مادى نبشته فراوان است ، كه نظر به منشأ واحد ملّى - ميهنى آنها و همگونى فرهنگى هيچ تمايزى نشان نمىدهد .\r\n( 3 ) . ويسپرد ، كتابى مستقلّ نيست ، بل مجموعى است از ملحقات يسنا كه حدود 24 تا 27 كرده ( - باب ) باشد ؛ و خصوصا سرودهاى آن در جشن‌هاى شش‌گاهنبار سال خوانده شود .\r\n( 4 ) . ونديداد ، كتابى مستقل به معناى « قوانين ضدّ ديو » از متون مهمّ اوستايى ، شامل 22 فرگرد ( - فصل ) است كه مغان زردشتىشدهء دورهء اشكانى به احتمال زياد در زمان مهرداد يكم ( حدود سال 147 ق . م . ) تأليف كرده‌اند . فرگرد يكم در آفرينش زمين و كشورها ؛ و فرگرد دوم « داستان جم » از كهن‌ترين روايات اوستايى ياد گرديده است .\r\n( 5 ) . خرده اوستا ، به معناى اوستاى كوچك كه آذرباد مهر اسپندان گيلانى ( 290 - 371 م ) موبد موبدان زمان شاپور دوم ساسانى ( 310 - 379 م ) اين كتاب را متضمّن عبادات اوقات ، ادعيه و اذكار ، ايام و اعياد سال ، سعود و نحوس و بعض آداب زردشتى تدوين نموده است .\r\n* * * بارى ، مسألهء زمان و مكان و اوضاع و احوالى كه در آن به نوشتن متن اوستا اقدام شد ؛ و تاريخهاى كتب آن يكى از پيچيده‌ترين مسائل ايرانشناسى است . آنچه از روايات زردشتى برمىآيد ، متن اوستا در زمان هخامنشيان نبشته بر پوست‌هاى گاو وجود داشته ؛ و در كاخهاى استخر از آن حفاظت مىشده ، كه گويا نسخ مزبور توسط اسكندر مقدونى نابود گرديده ؛ سپس در زمان ولاش / بلاش يكم اشكانى ( 51 - 77 م ) كوششى از براى احياء و تحرير مجدّد متن اوستا به عمل آمده ، پس متن جديد به آتشكدهء گنج\r\n\r\n","description":"","footnote":"","page_name":" 61 ","page_number":85},
  {"content":"\r\n\r\n« شيز » تخت سليمان ( اورميه ) سپرده شده است « 1 » . اگرچه در شرح گنج شسپيگان باز بدين مطلب اشاره خواهد رفت ، اينك عين عبارات « دينكرد » - ترجمهء سنجانا ( كتاب 3 ، بند 420 / كتاب 4 ، بند 15 ) - ترجمهء « وست » متون پهلوى ( ج 4 ، ص 413 ، س 24 - ) - قرائت - « بيلى » ( مدن ، ص 405 ، س 12 - ص 406 ، س 22 / ص 411 ، س 15 - تا - ص 413 - س 13 ) و ترجمهء تاواديا ( مدن ، ص 412 ، س 17 - ) را به‌طور مزجى و ملخّص بنقل مىآوريم :\r\n« اصل دينكرت ( - اوستا ) هم در زمان گشتاسپ تدوين شده بود ، دارا پسر دارا دستور نگهدارى دو نسخه از تمام اوستا را داد ، كه يكى را در گنج شسپيگان و ديگرى را در دژنپشت نگه دارند . هنگامى كه اسكندر گجسته به ايران‌زمين آمد ، همهء نوشتارهاى دژنبشت سوخته شد ، نوشتارهاى گنج شسپيگان را اسكندر گفت به يونانى ترجمه كردند . آنگاه ولخش / بلاش از تبار اشكان در هر ناحيتى كه پيش آمد ، دستور داد تا گنجينه‌ها و يادمان‌هاى پادشاهى را نگهدارى كنند . متون اوستا و زند را همان گونه كه با نقل شفاهى به روايت پريستاران عاليمقام فرا آمده بود ، گرد آوردند ؛ تا زمان اردشير بابكان كه هيربد تنسر مأمور تدوين آن شد . شاپور پسر اردشير همهء نسخه‌هاى هند و روم ( - يونان ) و ديگر جايها را گرد آورده ، نيز نوشته‌هايى كه از دين جدا بودند - دربارهء پزشكى و ستاره‌شناسى ، حركت [ و سكون 
  ] ، زمان و مكان ، ماده و خلقت ، تكوين و انعدام ، فرگشت و بالش ؛ و ديگر فنون و صناعات كه در هندوستان ، روم ( - امپراتورى بيزانس ) و ديگر كشورها پراكنده بود ، همه را دوباره گرد آورد و آنها را با اپستاك يكى كرد ، از اين مجموع نسخه‌اى فراهم آمد كه باز آن را در گنج شسپيگان نهادند » « 2 » .\r\nمورّخان اسلامى نيز ، چنان‌كه در شرح كتابت بر روى پوستها گذشت ، تقريبا روايت « دينكرد » را نقل كرده‌اند . طبرى ، مسعودى ، بيرونى و ابن بلخى هم گفته‌اند كه كتاب اوستاى زردشت در زمان گشتاسپ بر روى دوازده هزار پوست گاو پيراسته به زر نگاشته كتابت شد ، كه آن را در « دژنبشت » اصطخر نهادند ؛ اما اسكندر رومى آن را\r\n\r\n\r\n","description":"","footnote":"\r\n( 1 ) . مقدمهء فقه اللغهء ايرانى ، ص 69 / تاريخ ماد ( دياكونوف ) ، ص 67 .\r\n( 2 ) .\r\n The Dinkard , vol . IX , pp . 569 - 70 , 557 - 78 / Papers on Iranian Subjects , P . 9 / \r\nزبان و ادبيات پهلوى ، ص 68 . / يشت‌ها  Zoroastrian Problems . . . , 1970 , pp . 81 , 217 - 219 . /  ( پورداود ) ، ج 2 ، ص 248 .\r\n","page_name":" 62 ","page_number":86},
  {"content":"\r\n\r\nبسوخت ، تا آنكه اردشير بابكان به گردآورى آن فرمان داد « 1 » . در هر حال ، كتابت نسك‌هاى اوستايى در هر زمانى كه صورت پذيرفته باشد ، نخست به خط آرامى رايج بوده ؛ اما در خصوص خطّ اوستايى يا « دين دبيره » كه در بهرهء خطوط ياد شد ، حسب قرائن و مدارك همانا نظر غالب بر آن است كه در عهد ساسانى بايستى طى سدهء چهارم تا ششم ( ميلادى ) ابداع و متون اوستايى بدان كتابت شده باشد . بنا بر آنچه گذشت ، مىتوان گفت كه اوستاى دورهء ساسانى در حقيقت دائرةالمعارف بزرگى بوده ، متضمّن علوم مختلف ، از مبدأ و معاد گرفته تا اساطير الاولين ، طبّ و نجوم ، امور عامّه و طبيعيه ، دانش فقه و حكمت عمليّه ، كه بالجمله در بيست و يك نسك مزبور صورت مدوّن يافته ؛ هم گويند كه بعضى از كتابها و رساله‌هاى پهلوى در باب موضوعات يادشده ، هنگام تدوين در مطاوى نسك‌هاى آن وارد شده است . اينك از اوستاى عهد ساسانى بخش كمينه‌اى بر جاى مانده ، ولى خلاصهء قسمت‌هاى مفقود آن در كتابهاى هشتم و نهم « دينكرد » - كه در سدهء سوم هجرى قمرى به زبان پهلوى نوشته شده - موجود است « 2 » .\r\nاما « زند » ، عبارت است از ترجمه يا تفسير پهلوى كه در عهد ساسانيان بر اوستا - كه زبان آن ديگر مرده بود - نوشته آمده ؛ ولى پيش از آن زمان در دورهء اشكانيان كه گويند متون اوستايى به فرمان بلاش يكم ( 51 - 77 م ) تدوين شد ، زند يا تفسير و ترجمهء آن نيز به زبان پهلوى آغاز گرديد ، كه اين كار تا اواخر ساسانيان هم ادامه داشته ، منتها زند يا گزارش پهلوى هريك از دوره‌ها به گويش رايج زمانه بوده است . دارمستتر چون اعتقاد داشته است كه تدوين اوستا توسط مغان ماد و در سرزمين ماد صورت گرفته ، متون زند ( - ترجمهء پهلوى اوستا ) هم از نوشته‌هاى ايشان است ، فلذا به جاى زبان « زندى » بايد گفت زبان « مادى » « 3 » ، كه اين نظر امروزه در مورد پهلوى شمال غربى مقبول و تقريبا معمول گرديده است . اينك زندهاى اوستايى كه در دست باشد ، بازمانده از عهد ساسانى است ؛ و در خصوص « پازند » تنها مىتوان گفت كه همان تفسير اوستا به پهلوى نزديك با فارسى\r\n\r\n\r\n","description":"","footnote":"\r\n( 1 ) . تاريخ الرسل و الملوك ، حلقهء 1 ، ص 676 / مروج الذهب ، ج 1 ، ص 271 . / التنبيه و الاشراف ، ص 91 - 92 . / البدء و التاريخ ( مقدسى ) ، ج 3 ، ص 153 . / ساقطات الآثار الباقية ، ص 33 . / فارسنامه ، ص 58 - 59 . / ارداويرازنامه ( طبع ژينيو ) ، ترجمهء ژالهء آموزگار ، ص 39 - 40 .\r\n( 2 ) . مزديسنا و ادب پارسى ( معين ) ، ج 1 ، ص 209 . / زبان و ادبيات پهلوى ( تاواديا ) ، ص 83 - 90 .\r\n( 3 ) . تاريخ ادبى ايران ( ادوارد براون ) ، ج 1 ، ص 37 .\r\n","page_name":" 63 ","page_number":87},
  {"content":"\r\n\r\nبدون هزوارش‌هاى آرامى كه بيشترينه به خط دين دبيره است . همان‌طور كه در خصوص نسك‌هاى اوستايى گذشت كه شمارى از آنها در موضوعات غير دينى يا متضمّن مطالب دنيوى و مسائل علمى باشد ، بديهى است كه ترجمه و تفسيرهاى ( زند ) آنها نيز بر همان موضوعات نصوص خود باشند ؛ در هر حال مرحوم « وست » همهء زندها را تحت عنوان « ترجمه‌هاى پهلوى متون اوستا » ياد كرده كه عبارتند از :\r\n1 - ونديداد پهلوى / 48000 كلمه ، 2 - يسنا پهلوى / 39000 ك ، 3 - نيرنگستان [ - تفسير « هوسپارم نسك » اوستا 
  ] / 22000 ك ( شعائر و عبادات ) ، 4 - ويشتاسپ يشت / 5200 ك ، 5 - ويسپرد پهلوى / 3300 ك ، 6 - فرهنگ « اوييم ايوك » اوستايى / 1000 ك - پهلوى / 2250 ك ( لغت و ادب ) ، 7 - يشت‌هاى پهلوى ( عبادات ) : هرمزد يشت / 2000 ك ، بهرام يشت / 2000 ك ، هپتان يشت / 700 ك ، سروش يشت‌ها توخت / 700 ك ، خورشيد يشت / 4000 ك ، ماه يشت / 400 ك ، 8 - نيايش‌هاى پهلوى ( ادعيه ) : آتخش نيايش / 1000 ك ، اوان نيايش / 450 ك ، خورشيد نيايش / 500 ك ، ماه نيايش / . . . ، 9 - آفرينگان گاهنبار پهلوى ( اذكار ) : آفرينگان داهمان / 400 ك ، آفرينگان فرورتيگان / 300 ك ، آفرينگان گاتها / 300 ك ، 10 - سيروژهء پهلوى / 350 و 650 ك ، 11 - هاتوخت نسك / 1530 ك ، 12 - قطعات مختلف / 350 ك ، 13 - ائوگمدائچا [ - 29 پرسش اوستايى 
  ] / 1450 ك ، 14 - چيتك اوستاك گاسان ( - اوستاى گزيدهء گاهان ) / 1100 ك ، 15 - وچيكرت دينيگ ( - متفرقات ترجمه‌هاى متون دينى ) / 900 كلمه « 1 » .\r\nاز پانزده فقرهء مزبور ، شمارهء 1 ( ونديداد ) تفسير شرايع و احكام ، ش 2 ( يسنا ) عبادات ، ش 3 ( نيرنگستان ) شعائر ، ش 4 و 5 ( - ويسپرد ) عبادات ، ش 6 ( فرهنگ ) ادب ، ش 7 ( يشت‌ها ) عبادات ، ش 8 ( نيايش‌ها ) ادعيه ، ش 9 ( آفرين‌ها ) اذكار ، ش 10 ( سيروژه ) ادعيه ، ش 11 ( هاتوخت ) ادعيه ، ش 12 ( قطعات ) اخلاق ، ش 13 ( ائوگمدائچا ) معادشناسى ، ش 14 ( چيتك ) عبادات ، ش 15 ( وچيكرت ) متفرقات مذهبى است ؛ ولى هم بمانند نصوص اوستايى علاوه بر موضوعات دينى غالبا جنبهء ادبى هم دارند ، كه به‌هرحال نوشته‌هاى غير دينى يا حسب موضوعات دنيوى آنها ، هر\r\n\r\n\r\n","description":"","footnote":"\r\n( 1 ) . گفتارى دربارهء دينكرد ( مشكور ) ،\r\n Grundriss der Iranischen Philologie , b . II , pp . 81 - 89 . / \r\nص 99 - 106 / زبان و ادبيات پهلوى ( تاواديا ) ، ص 39 - 48 . / زبان پهلوى ( آموزگار - تفضّلى ) ، ص 18 .\r\n","page_name":" 64 ","page_number":88},
  {"content":"\r\n\r\nيك در ذيل طبقات موضوعى مربوطه نيز ياد خواهد شد .\r\n\r\nبهرهء دوم . كتب مانوى\r\nمانى كه پدرش « پاتگ » همدانى و مادرش « مريم » از خاندان كمسركان پارتى بوده ، روز 14 آوريل سال 216 ميلادى در بابل شمالى از ايالت آسورستان اشكانى زاده شد ؛ و در زمان بهرام دوم ساسانى ( 274 - 293 م ) به اتهام ضدّيت با مذهب رسمى و دشمنى با پريستاران زردشتى در « جنديشاپور » خوزستان زندانى شد ، كه هم در آنجا وفات يافت ( 277 م ) . مذهب مانى كه التقاطى از دين كهن زروانى و دين نوين مسيحى بود ، اصلا از موضوع اين گفتار بيرون است « 1 » ؛ همچنين خطّ ( پهلوى ) مانوى - كه كتب و رسالات مانويه بدان نوشته آمده - و در بهرهء خطوط ياد گرديد ، اينك مورد بحث نباشد ، تنها در اينجا به كتابهاى مانى برحسب آنچه يعقوبى و ابن نديم و بيرونى ( از مانىشناسان قديم ) و كريستن‌سن و مارى بويس و آسموسن ( از مانىشناسان معاصر ) ياد كرده‌اند ، اشارت مىرود :\r\n( 1 ) . انجيل زنده / سفر الاحياء ، مشتمل بر 22 فصل كه الهام‌نامهء خداى منجى باشد ، بخش‌هايى از اين كتاب به زبان‌هاى سغدى و فارسى ميانه در دست است .\r\n( 2 ) . نيان زيندگان / كنز الاحياء ، متمّم همان « انجيل » پيشگفته كه كتابى در فلسفهء عرفانى باشد ، اثرى از آن بدست نيامده است .\r\n( 3 ) . [ . . . 
  ] رازان / سفر الاسرار ( - رازنامه ) ، ابن نديم و رازى و بيرونى از آن ياد و نقل كرده‌اند .\r\n( 4 ) . [ . . . 
  ] كوان / سفر الجبابرة ، كتاب غولان كه گويا رسالة الاثنين هم نام داشته يا بخشى از آن بوده ، داستان ديوان و پريان باشد كه قويّا متأثّر از آپوكريفاى توراتى « انوخ / خنوخ » است ، قطعاتى از آن به زبان‌هاى فارسى ميانه و سغدى وجود دارد .\r\n( 5 ) . شاپوهرگان / شابورقان ، كه آموزه‌هاى خود را به پارسى ميانه براى شاپور يكم ساسانى ( 240 - 270 م ) خلاصه كرده است .\r\n\r\n\r\n","description":"","footnote":"\r\n( 1 ) . رش : سير فلسفه در ايران ( اقبال لاهورى ) ، ترجمهء دكتر امير حسين آريانپور ، ص 12 ببعد .\r\n","page_name":" 65 ","page_number":89},
  {"content":"\r\n\r\n( 6 ) . آردهنگ / ارژنگ ، كه ظاهرا يك گيتى نگاشته يا كتابى مصوّر در باب تعاليم خود ، همراه با تفسيرى به عنوان « آردهنگ وفراس » بوده است . استاد بيلى در مورد اسم « اردهنگ / ارتنگ » با توجّه به اينكه جزء اوّل آن « اشه » اوستايى / « ارته » فارسى باستان / « ارد » پهلوى به معناى « حقيقت / راستى » است ، گويد كه « ارد - هنگ » بر روىهم همان است كه در عربى « بشر الحقّ » ( - مژده / پيام حقيقت ) ترجمه كرده‌اند « 1 » .\r\n( 7 ) . [ . . . 
  ] دبان / الرسائل / المكاتيب ، كه پس از « شاپورگان » كتابى مفرد باشد ، شمارى از نامه‌ها به فارسى ميانه و سغدى در دست است .\r\n( 8 ) . پراگماتيا / فرقماطيا / الرسالات ( - الاصل و الاثنين و . . . ؟ ) / المقالات ؟\r\n( 9 ) . . . . ( زبور ) / [ الادعية / المزامير 
  ] .\r\n( 10 ) . كفالايا  ( Kephalaia )  - خطابات / مواعظ يا نكات عمده در اعتقادات مانويه ، كه بيشتر به زبان قبطى و گويا ترجمه از يونانى است ؛ در مصر پيدا شده كه حاوى كلمات و تعاليم مانى گردآمده پس از وفات او باشد « 2 » .\r\nمحقّقان قديم و معاصر بالاتفاق كتابهاى « مانى » را هفت اثر دانسته‌اند ، منتها پيداست كه برخى همانستىها و همنامىها در شمار آنها رخ نموده است . مثلا يعقوبى يك كتاب « الهدى و التدبير » و يك كتاب « دوازده انجيل » ياد كرده كه معلوم نيست با كداميك از كتابهاى پيشگفته ممكن است يكى بوده باشند . يا « المقالات » كه بيرونى ياد كرده ، آيا همان « فرقماطيا » ست كه ابن نديم ذكر نموده است ؟ خود ابن نديم دو كتاب « فرائض السماعين » و « فرائض المجتبين » ياد كرده ، كه معلوم نيست كداميك از كتابهاى پيش‌گفته‌اند ، يا اينكه شايد از آثار اصحاب مانى باشند . همو رسائل مانى و امامان پس از او را حدود 77 فقره يا عنوان ياد كرده ، كه چند تا رساله در باب « مينوگ » است ؛ و يكى از آنها به فارسى نخستين باشد « 3 » ، كه بايستى زبان مادى باشد . علاوه بر اين ، اعترافنامه\r\n\r\n\r\n","description":"","footnote":"\r\n( 1 ) .  Zoroastrian problems , p . XXX . \r\n( 2 ) . تاريخ يعقوبى ( ترجمهء فارسى ) ، ج 1 ، ص 196 . / الفهرست ، چاپ تهران ، ص 399 . / الآثار الباقية ، طبع زاخائو ، ص 23 ، 118 ، 207 و 208 . / ايران در زمان ساسانيان ( كريستن‌سن ) ، ص 222 - 223 . / زبان پهلوى ( آموزگار - تفضلى ) ، ص 32 - 33 /\r\n A reader in Manichaean Middle persian and parthian . . . , 1975 , pp . 12 - 13 . / Manichaean literature , New York , 1975 , p . 16 . / ACTA IRANICA , 15 ( Henning ) , pp . 116 - 117 . \r\n( 3 ) . الفهرست ، ص 400 .\r\n","page_name":" 66 ","page_number":90},
  {"content":"\r\n\r\n( - خواستوانيفت ) هاى سمّاعان ( - نغوشاك ) مانوى را هم بايد ياد كرد ، كه ترجمهء يكى به زبان تركى قديم ( اويغورى ) و ديگرى به زبان سغدى ( طبع هنينگ ) و جز اينهاست « 1 » .\r\nخانم بويس هم گويد كه بسيارى از آثار مذكور در ترجمه‌هاى آنها از جمله در نسخه‌هاى ايرانى باقى مانده ، ولى غالبا نمىتوان گفت كه از كدام كتاب باشند ؛ زيرا هيچ سطرى از اصل آرامى آنها در متون تورفانى محفوظ نمانده است « 2 » .\r\nاما متون تورفانى مانوى خود داستان درازى دارد ؛ اجمالا آنكه نوشته‌هاى بسيارى مربوط به دين مانى به زبان پارتى در اوايل سدهء بيستم از ويرانه‌هاى شهر « ترفان » در آسياى مركزى ( ايالت سين كيانگ تركستان چين ) بدست آمد ، كه از لحاظ نگارش بر دو دسته باشند : ( 1 ) آثارى كه زمان نگارش آنها سده‌هاى سوم و چهارم ميلادى است ، و مربوط به خود مانى يا اصحاب و تابعان او در سرزمين پارت به زبان همان‌جا باشد . ( 2 ) آثارى كه زمان نگارش آنها سدهء ششم ميلادى و پس از آن است ، كه احتمالا متعلّق به فرقهء مانوى « ديناوريه » مىباشد . زبان اين متون البتّه متأخّر از آثار قبلى است ، زيرا در سرزمينى بدور از بومگاه آن زبان و در زمانى بدور از آن دوران نگارش يافته است . در متون مزبور تأثير زبان فارسى ميانه ( پهلوى ساسانى ) قوى است ؛ و بر روىهم شامل ترجمهء بعضى قطعات از كتب مانى ، تفاسير « ارژنگ » ( به پارتى ) ، قطعات فراوان كوچك و بزرگ در باب اصول عقايد مانويه ، حكم و نجوم و تقويم ، ادعيه و اذكار ، قصص و تمثيلات كه بخشى از آنها به صورت منظوم است « 3 » .\r\n\r\nبهرهء سوم . كتب پهلوى\r\nمراد از اين بهره ، كتابهاى پهلوى يا متون - به اصطلاح - فارسى ميانه است كه صرفا دربارهء دين و مسائل و موضوعات دينى نوشته آمده ؛ و در تحت عنوان كلّى اين بخش از گفتار ( - متون مذهبى ) مىگنجند . ولى پيش از ذكر چنين آثارى بايد به ناچار هم اينجا به\r\n\r\n\r\n","description":"","footnote":"\r\n( 1 ) . ايران در زمان ساسانيان ، ص 224 و 225 .\r\n( 2 ) .\r\n A reader in Manichaean Middle persian and parthian texts , ActaIranica , vol . II , p . 13 . \r\n( 3 ) . زبان پهلوى ( ژاله آموزگار - احمد تفضّلى ) ، ص 7 - 8 .\r\n","page_name":" 67 ","page_number":91},
  {"content":"\r\n\r\nمسأله و بل مشكل و معضل رده‌بندى موضوعى نوشته‌هاى پهلوى اشارت‌وار پرداخته آيد . چه ، رده‌بندى رايج و سنّتى بين علماى فقه اللغة از زمان مرحوم « وست »  ( E . W . West )  همواره بر تقسيم آنها به دو طبقهء كلّى متون « دينى » و متون « غير دينى » بوده ؛ تقسيمات فرعى ( موضوعى ) ديگر اگر هم بعضا ملاحظه مىشود ، هرآينه اتفاقى و به طريق تفنّن صورت گرفته ، ابدا به حكم ضرورت و از باب اختصاص نبوده است . اكنون كه ما قصد كرده‌ايم ؛ و بايد گفت هركس ديگر هم كه قصد كند تا متون پهلوى موجود و مفقود ، مطابق با يك طرح علمى كتاب‌شناسانه رده‌بندى موضوعى شود ، لا بدّ با يك‌رشته مسائل فنّى مواجه خواهد شد . در وهلهء اول همان مسألهء جارى عمومى كتاب‌شناسان و فهرست‌نگاران مطرح است كه اصولا يك متن يا كتاب هرچه باشد بيش از يك « موضوع » بر آن مترتّب است . منتها آنان نظر به وسائل عملى ، دستشان براى شناسه‌نويسى موضوعى به تعداد دلخواه ( معمولا تا چهار موضوع ) باز است ، ولى در شرايط ( كتابى ) حاضر ما محدود و بل مجبور به گزينش موضوع اهمّ يا مقدّم براى هر متن پهلوى هستيم ، و موضوع تالى فالاهمّ را لا بدّ تحت عنوان طبقهء مربوط بدان‌هم مىآوريم ، فهكذا . در ثانى ، مسألهء كتابها و نوشته‌هاى مفقود است كه تنها از اسمها و عنوان‌هاى آنها در مطاوى متون - خصوصا - عربى و - احيانا - فارسى دورهء اسلامى اطلاع يافته‌ايم ، كه غالبا و بل تمام آنها كتب و رساله‌ها و نوشته‌هاى غير دينىاند ؛ فلذا تحت طبقات يا سرعنوان‌هاى موضوعى مربوطه ذكر و شرح خواهند شد « 1 » .\r\nبارى ، در رده‌بندى موضوعى متون پهلوى طىّ بهره‌هاى اين بخش از گفتار ، مجال آن نباشد كه بيش از هفت طبقهء اصلى ( متون مذهبى ، متون فلسفى ، متون علمى ، متون مدنى ، متون حقوقى ، متون تاريخى ، متون ادبى ) سرعنوان موضوعى اختيار كنيم .\r\n« وست » ، 93 متن پهلوى اعمّ از كتاب بزرگ و كوچك ، رساله و مقاله يا قطعه را طىّ گفتار « ادبيات پهلوى » خود ، مندرج در كتاب سترگ « اساس فقه اللغهء ايرانى » ( ج 2 ، ص 75 - 129 ) - چنان‌كه گذشت - تحت دو مقولهء كلّى موضوعات « دينى » و « غير دينى » ياد كرده\r\n\r\n\r\n","description":"","footnote":"\r\n( 1 ) . جمشيد كاوسجى كاتراك  ( J . C . Katrak )  گفتارى دارد به عنوان « نگاهى گذرا به نوشتارهاى پهلوى گمشده » ( در ) ارمغان‌نامهء سيلور جوبيلى -\r\n ( Iran Society Silver Jubilee Souvenir , 1944 - 1969 , Calcutta , 1970 , pp . 191 - 198 ) \r\nكه در جاى خود بدان ارجاع و استناد خواهيم كرد .\r\n","page_name":" 68 ","page_number":92},
  {"content":"\r\n\r\nو شناسانده است « 1 » . پس از او ، « جهانگير تاواديا » پارسى هندى در كتاب « زبان و ادبيات پهلوى » ( فارسى ميانه ) - ترجمهء دكتر سيف الدّين نجم‌آبادى ( دانشگاه تهران ، 1348 ) به درستى معلوم نيست كه همان روش مرحوم « وست » را دنبال كرده يا نه ؛ زيرا از آن نظم و نسق علمى و انسجام منطقى مقرون با دقّت محقّقانهء « وست » ، در اين كتاب بىدروپيكر « تاواديا » اثرى مشاهده نمىشود . وى با آن دانش ژرف و استادى كه در پهلوى دانى داشت ، اگر اندكى روشمندى علمى در تدوين كتاب به كار آورده بود ، اثرى به كمال و بىمثال بر جاى مىگذاشت . اينك بايد گفت كه كتاب مختصر اما مفيد استادان فروتن و بىادعاى خودمان ، خانم دكتر ژاله آموزگار و آقاى دكتر احمد تفضّلى به عنوان « زبان پهلوى » - ادبيات و دستور آن ( تهران ، 1373 ) در تبويب « آثار فارسى ميانه » ( ص 9 - 34 ) عجالة يك رده‌بندى موضوعى انديشيده و كمابيش مقبول عرضه نموده است . به‌علاوه ، ما از طرح‌هاى عادى مبتنى بر بىرنگ « وست » در كتابهاى « مقدّمهء فقه اللغهء ايرانى » تأليف :\r\nاى . ام . ارانسكى ، ترجمهء شادروان كريم كشاورز ( تهران ، 1358 ) ، فصل « ادبيات فارسى ميانه » - نوشتهء اوتاكار كليما ( در ) تاريخ ادبيات ايران ، تأليف : يان ريپكا « 2 » ، ترجمهء دكتر عيسى شهابى ( تهران ، 1354 ) و جز اين‌ها نيز بهره برده‌ايم . اما پيشتر ، اسامى چند تن از شارحان و مفسران مذكور در كتب زند و ساير نامه‌هاى دينى پهلوى - كه ظاهرا در اواخر عهد ساسانى مىزيسته‌اند - ياد مىگردد : ابهرگ ، ماه گشنسب ، گوگشنسب ، كى آذر بوزيد ، سوشيانس ، روشن ، آذر هرمزد ، آذر فرنبغ نرسه ، ميذوگماه ، فرخ ، افروغ ، آزاد مرد « 3 » .\r\n\r\n I  . اعتقادات ( عامّ ) :\r\nبايد دانست كه از جملهء متون اوستا ، خصوصا نسك دوم ( - و هيشت منثر ) و نسك چهاردهم ( - بغان‌يشت ) متضمّن اعتقادات زردشتى بوده است .\r\n\r\n( 1 ) . دينكرد ( - امور دينى / دين‌نامه )\r\nكه يك دانشنامهء دينى ، بزرگترين تفسير اوستاى ساسانى و يك مجموعهء موسّع اطلاعات راجع به عقايد و تعاليم ، آداب و سنن ،\r\n\r\n\r\n","description":"","footnote":"\r\n( 1 ) .\r\n Grundriss der Iranisehen Philologie , b . II , pp . 90 - 122 . \r\n( 2 ) .\r\n History of Iranian Literature , Dordrecht - Holland , 1968 , pp . 25 - 65 . \r\n( 3 ) . ايران در زمان ساسانيان ( كريستن‌سن ) ، ص 73 - 74 .\r\n","page_name":" 69 ","page_number":93},
  {"content":"\r\n\r\nتاريخ و ادب مزديسنايى ، همانند دائرةالمعارف شيعى « بحار الانوار » علّامهء مجلسى ( سدهء 11 ق ) است . مؤلّفان كتابهاى « دينكرد » يكى موبد آذر فرنبغ فرخزادان و ديگر آذربادايميدان ( - پسر اميد ) باشند ، كه هر دو در سدهء سوم هجرى قمرى مىزيسته‌اند ؛ و اسفار « دينكرد » را براساس نوشته‌هاى پيشين مزديسنايى تدوين كرده‌اند . دينكرد ، در اصل شامل نه كتاب بوده ، كه كتابهاى يكم و دوم و بخشى از كتاب سوم آن از ميان رفته ؛ اينك متن باقى حدود / 169000 كلمه باشد كه اقدم نسخ آن مورّخ 411 ق / 1020 م در بغداد است . « كتاب سوم » دينكرد عمدة شامل مباحث اعتقادى و يزدان‌شناسى زردشتى با نگرشى فلسفى است ، كه عقايد دينهاى ديگر مانند مسيحى و يهودى و اسلام مورد انتقاد شده ، كتابهاى 6 و 7 دينكرد نيز بطور ضمنى اجمالا بيانگر اعتقادات مزديسنايى است .\r\n\r\n( 2 ) . گزيده‌هاى زادسپرم ،\r\nپسر جوان جم شاپوران هيربد نيمروزان ( ن 2 س 3 ق ) - برادر مؤبد منوچهر نويسندهء كتابهاى مشهور « داتستان دينيگ » و « نامكيهاى » پهلوى - كه چون اين دو اثر متعلّق به دوران اسلامى است ، از ذكر آنها در اين فهرست خوددارى شد ؛ ولى « گزيده‌هاى زات سپرم » ( در 4 بخش / 35 فصل / ح 19000 كلمه ) كه ظاهرا منتخب از متون عهد ساسانى يا مبتنى بر آنهاست ، چنان‌كه مطالب بخش دوم مشابه با « دينكرد » هفتم و گويا كتاب « زند سپند نسك » منبع هر دو بوده ، علاوه بر موضوعات جهان‌شناسى فلسفى ، نجوم و احكام آن ، مبدأ و معاد ، نيز متضمّن اعتقادات زروانى شامل اقوال دربارهء جسم و روح ، مبادى دين و جز اينهاست . زادسپرم كتابهاى ديگر به عنوان « ابر نمودارى يزشن » ، « تخمه‌شمارى » در باب انواع حيوان و نژاد انسان داشته كه اينك نمانده ، دو كتاب مفقود « نبيگ پيشينگان » و « نبيگ همبديگان » را ( دربارهء نوشته‌هاى پيشينيان ) نيز به دو منسوب كرده‌اند « 1 » .\r\n\r\n( 3 ) . ماتيگان يوشت فريان ( ح 3000 كلمه ) ،\r\nرسالهء مناظرهء وى با « آخت » جادوگر است كه در اوستا ( - آبان يشت ، كرده‌هاى 81 - 83 ) بدان اشارت رفته ، سى و سه پرسش او را پيروزمندانه پاسخ مىگويد ؛ علاوه بر مسائل اعتقادى و كلامى مردم‌پسندانه ،\r\n\r\n\r\n","description":"","footnote":"\r\n( 1 ) . زبان و ادبيات پهلوى ( تاواديا ) ، ص 105 - 110 . / زبان پهلوى ( آموزگار - تفضّلى ) ، ص 21 / گزيده‌هاى زادسپرم ( راشد محصّل ) ، ص 7 و 13 م .\r\n","page_name":" 70 ","page_number":94},
  {"content":"\r\n\r\nمتضمّن اقوال‌اندرزى يا حكمت عاميانه هم باشد ؛ تأثيرات فارسى درى در متن نهايى رساله نمايان است .\r\n\r\n( 4 ) . پتيت خوت ( ها )\r\n- يعنى « توبه‌نامه » از گناهان موهومى كه بيانگر اعتقاد دينى است ؛ يكى در حدود / 1000 كلمه ، ديگرى توبهء موبد آتورپات مهر اسپندان ( سدهء 4 م ) - ولى شايد از پيروان او در عهد خسرو انوشيروان ( سدهء 6 م ) ، ديگر « پتيت ايرانيگ » ( - توبهء ايرانى ) حدود / 2200 كلمه ؛ و آخرى « پتيت وترتكان » ( - توبهء موت ) كه بالجمله از متون پازندى بوده باشند ؛ و تاواديا آنها را از مقولهء ادعيه و اذكار متضمّن اندرزهاى اخلاقى ياد كرده است « 1 » .\r\n\r\n( 5 ) . ماتيگان هفت امشاسپند ،\r\nرساله‌اى در باب صفات امشاسپندان ( ح / 1000 ك ) - از جملهء متون پازندى كه در پى همان « پتيت خود » مذكور آمده ، جزو ملحقات « بوندهشن » هم بشمار است .\r\n\r\n II  مبدأ و معاد ( شناسى )\r\nاز جمله دفترهاى اوستايى ، نسك چهارم ( - دامدات ) ، نسك 11 ( وشتى نسك ) ، نسك 13 ( اسپند نسك ) ، و نسك هفدهم ( - هوسپارم ) متضمّن مسائل مبدأ و معادى بوده است . پيشتر هم ، رسالهء زندى « ائوگمدائچا » پهلوى ياد شد ، كه بايد آن را جزو متون بوختارشناسى كهن بشمار آورد .\r\n\r\n( 1 ) . دينكرد ،\r\nكه پيشتر (  I  ، 1 ) ياد شد ، در تضاعيف « كتاب پنجم » ( بخش 1 و 2 ) ، خصوصا « كتاب هفتم » - كه مبتنى بر « سپند نسك » اوستايى است - در بخش‌هاى آغازى از « مبدأ » آفرينش و در بخش‌هاى پايانى از دورهاى قيامت و « معاد » سخن رفته است .\r\n\r\n( 2 ) . بوندهشن ( - آفرينش آغازين / بنيادين )\r\nكه گويا در اصل « زندآكاسيه » نام داشته ، يعنى آگاهىهاى مبتنى بر « زند » اوستايى يا - به قول وست - « شناخت سنّت » ( - حديث‌شناسى ) تأليف موبد فرنبغ‌دادگى / دادويه ( ن 2 س 3 ق ) - حدود / 13000 كلمه در دو نسخهء مشهور « ايرانى » و « هندى » مشتمل بر 22 بخش اصلى - كه چون بخش 9 خود شامل 19 بخش فرعى است - بر روىهم 40 عنوان مطلب دارد ؛ و نشان داده‌اند كه\r\n\r\n\r\n","description":"","footnote":"\r\n( 1 ) .\r\n Grundriss der Iranischen Philologie , b . II , pp . 109 - 110 / \r\nزبان و ادبيات پهلوى ، ص 179 - 180 .\r\n","page_name":" 71 ","page_number":95},
  {"content":"\r\n\r\nبين 36 تا 46 فصل باشد . مأخذ اصلى بوندهشن نسك چهارم اوستا ( - دامداد ) بوده ، كه از ونديداد ، سپند نسك و چهرداد نسك مفقود هم بهره برده ، نيز بعض فقرات از يشتها مانند « زامياد ، تيشتر ، ناهيد » و جز اين‌ها برگرفته است « 1 » . بوندهشن يك دانشنامهء جامع كوچك است ، متضمّن مطالب فلسفى ، علمى ، تاريخى و جغرافى كه ذيل هريك از طبقات موضوعى مربوطه ياد خواهد شد ؛ ولى اينك مسائل و مباحث مبدأشناسى ( بخش‌هاى 2 تا 9 ) و معادشناسى ( بخش‌هاى 14 تا 19 ) - فصل‌هاى 30 تا 40 را شامل باشد .\r\n\r\n( 3 ) . گزيده‌هاى زادسپرم ،\r\nكه پيشتر (  I  ، 2 ) ياد شد ؛ طىّ فصلهاى 1 تا 4 مسائل « مبدأ » ، و طىّ فصلهاى 34 و 35 مطالب « معاد » شناسى آمده است .\r\n\r\n( 4 ) . زند و هومن يسن ( - تفسير بهمن يشت )\r\nيا على المشهور « بهمن يشت » ( ح / 4200 ك ) كه مبتنى بر « زند خرداد يشت ، زند اشتاد يشت » و « ستودگر نسك » اوستايى بالمرّه از اواخر سدهء چهارم پيش از ميلاد پديد آمده ، گويند كه متن اصلى اقدم آن حدود / 300 ق . م . تحرير گرديده ؛ و طىّ قرون و اعصار چهار بار مورد تبديل و تزييد شده است « 2 » .\r\n\r\n( 5 ) . جاماسب نامگ ،\r\nپاسخ‌هاى موبد ژاماسپ ( وزير ) به پرسش‌هاى ويشتاسپ / گشتاسب ( پادشاه ) در باب تاريخ مذهبى ايران ، چگونگى يا ويژگىهاى اقوام ؛ و سرنوشت دين زردشتى كه به عنوان ديگر « پيشگويى گشتاسپ » هم نام‌بردار شده ، تحرير آن را بين سالهاى 100 ق . م . و 50 م دانسته‌اند ، كه ساموئل ادى معتقد است بايد هم از سدهء 3 پيش از ميلاد ( حدود 230 - 190 ق . م . ) باشد « 3 » . شرح يا تحريرى ديگر از آن به عنوان « يادگار جاماسبى » تداول يافته ، كه در جزو متون ادبى ياد خواهد شد . هم اينجا بايد گفت كه دو كتاب « زند و هومن يسن » ( 4 ) و « جاماسب‌نامه » ( 5 ) اساسا كتابهاى\r\n\r\n\r\n","description":"","footnote":"\r\n( 1 ) . بندهشن ( ايرانى ) ، گزارش دكتر مهرداد بهار ، تهران ، توس ، 1369 ، ص 13 . / زبان و ادبيات پهلوى ( تاواديا ) ، ص 91 - 104 / زبان پهلوى ( آموزگار - تفضّلى ) ، ص 20 / بندهشن هندى را هم رقيهء بهزادى به فارسى چاپ كرده است ( تهران ، 1368 )  Grundriss . . . ( West ) , pp . 98 - 102 . \r\n( 2 ) . آيين شهريارى در شرق ( ساموئل ادى ) ، ص 39 و 569 - 570 / زند و هومن يسن ( صادق هدايت ) ، ص 12 - 14 .\r\n( 3 ) . زبان و ادبيات پهلوى ( تاواديا ) ، ص 172 - 175 . / آيين شهريارى در شرق ( س . ادى ) ، ص 40 - 42 .\r\n","page_name":" 72 ","page_number":96},
  {"content":"\r\n\r\nپيشگويى سياسىاند ، كه سپس باز تحت عنوان « مكاشفه و ملاحم » ياد خواهند شد ، در اينجا فقط مطالب و موضوعات « معادشناسى » زروانى - زردشتى آنها مطمح نظر بوده است .\r\n\r\n III  . عبادات ( نظرى )\r\nاز جملهء متون اوستا نسك سوم ( - بغونسك ) ، نسك نهم ( - كشكير و بو ) ، نسك چهاردهم ( - بغان‌يشت ) و نسك بيستم ( - هادوخت ) متضمّن عبادت‌هاى نظرى بوده است . چنين نمايد كه از زمرهء نسكهاى گاهانى اوستا ، هر « يسن » يا « يشت » را بايد جزو عبادتنامه‌هاى نظرى محسوب كرد . پيشتر هم در شرح متون زندى يا تفاسير پهلوى اوستا گذشت كه كتابهاى « يسنا پهلوى ، ويسپرد پهلوى ، يشت‌هاى پهلوى ، چيتيك اوستاك » عموما شامل عبادت نظرى مزديسنايى باشند .\r\n\r\n( 1 ) . دينكرد ،\r\nكه پيشتر (  I  ، 1 ) ياد شد ، بهرگاسانى « كتاب هشتم » كه متضمّن خلاصهء 21 نسك اوستايى است ( اپيرتر ) و بخش هماك يشت « كتاب نهم » كه متضمّن نسك « ستوت يشت » گاهانى است .\r\n\r\n( 2 ) . ماتيگان هفت امشاسپند ،\r\nچنان‌كه ياد شد (  I  ، 5 ) ، « ماتيگان سىيزدان » ( ح 80 ك ) كه بيان صفات ايزدان سى روز ماه است ؛ و « ستايشن سيروژك » چنان‌كه بيايد (  IV  ، 4 ) متضمّن عبادت نظرى هم باشد .\r\n\r\n IV  . ادعيه و اذكار\r\nاز جملهء نسك‌هاى « منثريك » ( - سخنان مينوى ) اوستا ، خصوصا نسك نهم ( كشكيسرو ) متضمّن شعائر دينى و « ادعيه و اذكار » مربوطه بوده است . ليكن كتاب « خرده اوستا » به مثابه جزوى از آن كيش‌نامهء زردشتى ، خود مجموعه‌اى از نيايش‌ها و نمازها و آفرين‌ها براى اوقات مختلف ( - گاهانى ) سال و ماهها و روزها و ديگر آيين‌ها و جز اين‌ها ، همچون « سفينة البحار » يا « مفاتيح الجنان » محدث قمى كتاب دعاى دم دستى بوده است . پيشتر هم در شرح متون زندى يا تفاسير پهلوى اوستا گذشت كه رسالات « نيايش‌هاى پهلوى » ( : آتخش نيايش ، اوان نيايش ، خورشيد نيايش ، ماه نيايش ، سيروژهء پهلوى ) در باب ادعيه ؛ و رسالات « آفرين‌هاى پهلوى » ( : آفرينگان گاهنبار ، آفرينگان\r\n\r\n","description":"","footnote":"","page_name":" 73 ","page_number":97},
  {"content":"\r\n\r\nدهمان ، آفرينگان فرورتيگان ، آفرينگان گاتها ) از مقولهء اذكار باشند .\r\n\r\n( 1 ) . دينكرد ،\r\nكه پيشتر (  I  ، 1 ) ياد شد ، بخش دوم « كتاب پنجم » و بهر منثريك « كتاب هشتم » و خلاصهء سه نسك گاسانى در « كتاب نهم » كه عبارتند از تفسيرهاى « سووتكر » ورشتر منثر ، بگ ( - نمازها ) متضمّن ادعيهء عبادى باشند .\r\n\r\n( 2 ) . نام استايشنيه ( ح 260 ك )\r\nخرده رساله‌اى دربارهء اسم جلاله ( - اهورامزدا ) يا به اصطلاح « الاسماء الحسنى » ؛ و خرده رسالهء « نماز هرمزد » ( ح 340 ك ) هم از اين مقوله باشد .\r\n\r\n( 3 ) . آفرين ( هاى ) شش‌گاهنبار ( ح 1370 ك ) ،\r\nهفت امشاسپند - كه همان « آفرين دهمان » باشد ( ح 700 ك ) ، ارتافروش ( ح 530 ك ) ، گاهانبار جشنيه ( ح 200 ك ) ، آفرين وژرگان ( ح 200 ك ) ، آفرين ميزد ( ح 450 ك ) و جز اين‌ها كه با ساير « آفرين » ها و روايات اختلاط پيدا كرده‌اند .\r\n\r\n( 4 ) . ستايش سيروژك ( - توصيف سى روز ماه )\r\nكه اسپاسداريه هم خوانده شود ( ح 5260 ك ) چون هريك از روزهاى ماه را ايزدى مينوى به نام وابسته است ، عبادات هريك در روز ويژه‌اش كمابيش در متون اوستايى ؛ و طىّ دو رسالهء « سيروزهء » بزرگ و كوچك هم در « خرده اوستا » يادشده ، نيز در « ماتيگان سى يزدان » پهلوى  III )  ، 2 ) ، « ماتيگان سى روزه » پهلوى و قطعهء « حقيقت روزها » جزو اندرزهاى آذر پاد مهر اسپندان اعمال ايّام سى روز ماه ياد گرديده است « 1 » .\r\n\r\n( 5 ) . استايش درون ( ح 560 ك ) ،\r\nذكرى كه هنگام تبرّك نان مقدّس « درون » به كار آيد ، فلذا متضمّن ستايش اهورا مزدا و امشاسپندان ، هفت آسمان و هفت كشور ، آتش‌ها و چيزهاى مقدّس ، شاهان و شاهزادگان ، صدر اعظم ( ربافرماتار ) و اندرژپت و هزارپت ، سپاهپت‌هاى شرق و غرب و شمال و جنوب ، ميهمان و ميزبان خانه . . . ( الخ ) .\r\n\r\n( 6 ) . پتيت ( ها )\r\nيا « توبه‌نامه » ها هم بمانند « آفرين » ها ، چنان‌كه گذشت (  I  ، 4 ) متضمّن ادعيه و اذكار باشند ، از جمله « پتيت آتورپاد مهر اسپندان » كه خود يك اندرزنامه هم بشمار مىرود .\r\n\r\n( 7 ) . اشيرواد ( ح 460 - 590 ك )\r\nدعاى ازدواج باشد .\r\n\r\n\r\n","description":"","footnote":"\r\n( 1 ) . خرده اوستا ( پورداوود ) ، ص 185 - 203 .  Grundriss der Iran . phi . , 2 pp . 110 - 111 , 116 . / \r\n","page_name":" 74 ","page_number":98},
  {"content":"\r\n\r\n\r\n V  . شعائر و رسوم\r\nآداب و آيين‌هاى مذهبى ملازم با عبادات و ادعيهء مربوطه ، طىّ نسك‌هاى « منثريك » اوستايى بيان گرديده ، از جمله نسك دوم ( - وهيشت ) ، سوم ( - بغو ) ، - خصوصا - ششم ( - پاچك ) ، نسك هفتم ( - رتوشتايتى ) و نسك نهم ( - كشكيسرو ) غالبا متضمّن شعائر و رسوم دينى بوده باشند . از جملهء زندها هم كتاب « نيرنگستان » كه تفسير نسك هفدهم اوستا ( - هوسپارم ) است ، كمابيش در اين مقوله مىگنجد .\r\n\r\n( 1 ) . دينكرد ،\r\nكه پيشتر (  I  ، 1 ) ياد شد ، بخش دوم « كتاب پنجم » و بهر منثريك « كتاب هشتم » كه خلاصهء نسك‌هاى پيشگفته باشد ( 15 - 21 ) متضمّن شعائر دينىاند .\r\n\r\n( 2 ) . روايت پهلوى ،\r\nيك كتاب دستى از همگى دين ( 65 فصل / 26000 كلمه ) شامل مطالب مختلف اعمّ از شعائر ، شرايع ، مدنيّات و جز اين‌ها كه احتمالا در سدهء چهارم براساس كتابهاى ونديداد ، يسن‌ها ، نيرنگستان ، دينكرد ، بندهشن ، مينوى خرد ، بهمن يشت ، و جز اين‌ها گردآورى شده است . « 1 » .\r\n\r\n( 3 ) . شايست نشايست ،\r\nروايتى در دو بخش ( 10 + 13 فصل / 13700 كلمه ) دربارهء كارهاى نيك و بد ، ثواب و گناه ، حلال و حرام ، مناسك و آداب ، شعائر و رسوم مذهبى ، نيز متضمّن احكام شرعى و اخلاق دينى كه بايستى مبتنى بر متون ما قبل اسلامى باشد .\r\n\r\n( 4 ) . وچيكرت دينيگ ( - متفرّقات مذهبى )\r\nكه پيشتر در جزو متون زندها ( ش 15 ) از اين نوشته‌ها ياد شد ، متضمّن 260 مسألهء اوستائى ( ح 17500 ك ) مبتنى بر نسك‌هاى عهد ساسانى در باب زندگى زردشت ، آتش مقدس ، جهاز مراسم ، آداب دخمه ؛ و ديگر شعائر و رسوم مذهبى است « 2 » .\r\n\r\n( 5 ) . متفرّقات متون ،\r\nكه مانند قبلى ( ش 4 ) نوشته‌هاى پراكنده‌اى است به عنوان‌هاى\r\n\r\n\r\n","description":"","footnote":"\r\n( 1 ) . زبان و ادبيات پهلوى ( تاواديا ) ، ص / 151 - 154 . / زبان پهلوى  Grund . der Iran . phi , II , p . 104  ( آموزگار - تفضلى ) ، ص 22 . / روايت پهلوى ( متنى به زبان فارسى ميانه ) - ترجمهء مهشيد ميرفخرائى ، تهران ، مؤسّسهء مطالعات و تحقيقات فرهنگى ، 1367 ص 8 م .\r\n( 2 ) . زبان و ادبيات پهلوى ، ص 155 - 156 . /  Grund . der Iran . , 2 , pp . 89 - 90 . \r\n","page_name":" 75 ","page_number":99},
  {"content":"\r\n\r\n« حقيقت روزها » ( ح 300 ك ) دربارهء اعمال ايّام ، با يك « پندنامه » آتورپات مهر اسپندان به فرزندش ( نك :  IV  ، 4 ) ، دستورهاى بهدينان ( ح 800 ك ) در باب وظايف مذهبى روزانه ، با يك « آفرين » كوتاه ( ح 300 ك ) ، ماتيكان سى روز ( ح 1150 ك ) در باب اعمال مناسب هر روز ( نك :  IV  ، 4 ) با تفصيل اضافى در خصوص پنج روز گاتهاى پايان سال ، كه اين فقره در همان متفرّقات قبلى ( ش 4 ) آمده است .\r\n\r\n( 6 ) . چيم درون ( ح 380 ك )\r\n- يعنى همان كلوچهء مقدّس كه پيشتر « ستايش » يا ذكر جلىّ تبرّك آن گذشت (  IV  ، 5 ) ، نمادى است از زمين كه كوه البرز با چكاد « داتينگ » خود پروند آن باشد .\r\n\r\n( 7 ) . نيرنگ بوى داتنو و يا تكارانو ( ح 290 تا 630 ك ) ،\r\nمراسم بخور دادن و ذكر خوانى كه خود ديباچه‌اى بر « آفرينگان » ( - اذكار ) باشد .\r\n\r\n VI  . شرايع و احكام\r\nپيداست كه اينجا مراد كتابها يا نوشته‌هاى متضمّن قوانين و احكام شرعى يا فقهى ( دينى ) است ، چه كتابها و نوشته‌هاى مربوط به قوانين و اقضيهء مدنى يا عرفى ( غير دينى ) در يكى از بهره‌هاى آتى به عنوان « متون حقوقى » ياد خواهند شد ، اگرچه تفكيك اين دو مقوله امرى اعتبارى و اصولا ناممكن است . بارى ، نسك‌هاى هفتگانهء « داتيك » ( - قانونى / شرعى ) اوستا در اجزاء خمسهء موجود كمابيش احتوا يافته ، يا در « زند » ها و تفاسير مربوطه منطوى است . ولى مشهورتر همانا كتاب « ونديداد » ( - قوانين ضدّ ديو ) نسك نوزدهم اوستاست ، كه پيشتر در شرح ترجمه‌هاى پهلوى متون اوستا ( ش 1 ) ياد شد .\r\n\r\n( 1 ) . دينكرد ،\r\nكه پيشتر (  I  ، 1 ) ياد شد ، بخش دوم « كتاب پنجم » و هفت بهر دوم ( نسك‌هاى 7 - 14 ) داتيك « كتاب هشتم » ، از جمله نسكهاى 12 ( چيتردات ) و 14 ( بغان‌يشت ) متضمّن احكام شرعىاند .\r\n\r\n( 2 ) . تفسيرى برونديداد پهلوى ( ح 27000 ك )\r\nكه در پى روايات شمارى « مسائل »\r\n\r\n","description":"","footnote":"","page_name":" 76 ","page_number":100},
  {"content":"\r\n\r\nآمده ( ح 3000 ك ) ، پاسخ برخى از اوستاست . « 1 »\r\n\r\n( 3 ) . روايت پهلوى ،\r\nكه پيشتر (  V  ، 2 ) ياد شد ، متضمّن شرايع و مدنيّات و جز اينهاست .\r\n\r\n( 4 ) . شايست نشايست ،\r\nكه پيشتر (  V  ، 3 ) ياد شد ، متضمّن احكام شرعى هم هست .\r\n\r\n( 5 ) . پنج مقرّرات پريستاران ( و ) ده نصيحت براى مريدان ( ح 250 ك ) .\r\n\r\n VII  . اخلاق دينى\r\nپيداست كه اين موضوع با اخلاق در حكمت عملى تفاوت دارد ؛ كتاب‌هاى اين قبيل يا « اندرزنامه » ها در بخش آتى ( - متون فلسفى ) ياد خواهد شد . اما بايد گفت كه از دفترهاى اوستايى : نسك يكم ( سوتكر ) ، نسك نهم ( كشكيروبو ) و نسك يازدهم ( - وشتى ) علاوه بر حكمت عملى ، متضمّن اخلاق دينى هم بوده‌اند . چنان‌كه از زمرهء متون زندى ، قطعات مختلف هم در زمينهء اخلاقيات ياد شد ( ش 12 ) .\r\n\r\n( 1 ) . دينكرد ،\r\nكه پيشتر (  I  ، 1 ) ياد شد ، « كتاب سوم » ( از بند 283 تا 416 ) ، « كتاب ششم » كه بيشتر حكمت عملى است ، كمابيش نيمى از آنها و « كتاب هشتم » هم خلاصهء نسكهاى مذكور متضمّن اخلاق دينى است .\r\n\r\n( 2 ) . روايت پهلوى ،\r\nكه پيشتر (  V  ، 2 ) ياد شد ، متضمّن اخلاق دينى هم هست .\r\n\r\n( 3 ) . شايست نشايست ،\r\nكه پيشتر (  V  ، 3 ) ياد شد ، متضمّن اخلاق دينى هم هست .\r\n\r\n( 4 ) . واجك ايچند آتور پات مهر سپندان ( ح 1270 ك )\r\nكه وصيت او حين فوت باشد ، از جمله آنكه افراط و تفريط نبايد كرد ، ميانه‌روى پيشه بايد كرد ، وفاى به عهد بايد نمود ، به زن و مردم نادان اعتماد نشايد ؛ و جز اين‌ها .\r\n\r\n( 5 ) . داروك خورسنديه ( ح 120 ك )\r\nكه نسخهء دواى ايجاد رضايت باشد / ويژگىهاى مرد خورسند ( هم ) خرده رساله‌اى از آن جمله است ، كه هركس كار نيك كند از بد بپرهيزد ؛ و جز اين‌ها .\r\n\r\n\r\n","description":"","footnote":"\r\n( 1 ) .  ibid , p . 106 . \r\n","page_name":" 77 ","page_number":101},
  {"content":"\r\n\r\n\r\nبهرهء چهارم . كتب سريانى\r\n\r\n( 1 ) . پشيتا ( - ساده )\r\nترجمهء سريانى « عهد قديم » ( - تورات ) يهودان - ظاهرا از متن عبرى - كه اسقف ماراب / مارابهاى نسطورى ( م 552 م ) آن را تنقيح كرده است .\r\n\r\n( 2 ) . دياتسارون  ( Diatessaron )  -\r\n« اناجيل اربع » كه ناتين به سريانى ترجمه كرد ، همان « عهد جديد » مسيحيان كه ترجمهء ويراستهء آن از فيلوكسنوس / اكسناياى ادسايى مونوفيزيت ( م 523 م ) را احتمالا اسقف ماراباى نسطورى ( مذكور ) تنقيح كرده است .\r\n\r\n( 3 ) . تفسير كتاب مقدّس ( سريانى )\r\nنرسى ايرانى نسطورى ( ن 2 س 5 - ح 520 م ) .\r\n\r\n( 4 ) . تفاسير توراتى ( سريانى )\r\nاسقف ماراباى نسطورى ( م 552 م ) كه شروح بر « سفر پيدايش ، مزامير ، امثال » ؛ و نيز بر « رساله‌هاى پولس » حوارى بوده است .\r\n\r\n( 5 ) . تفاسير كتاب مقدّس ( سريانى )\r\nجبرائيل مروى اسقف هرمزد اردشير ( ح 550 م ) كه جنبهء ادبى هم دارد .\r\n\r\n","description":"","footnote":"","page_name":" 78 ","page_number":102},
  {"content":"\r\n\r\n2 . متون فلسفى\r\n- ( مدخل اول ) .\r\n I \r\n. كلام ( نقلى )\r\n( الف ) . متون پهلوى\r\n( ب ) . متون سريانى\r\n II \r\n. حكمت ( عقلى )\r\n- ( مدخل ثانى ) .\r\n1 . كليات ( فلسفى )\r\n2 . منطق ( ارسطو )\r\n3 . طبيعيات ( عناصر )\r\n4 . عوالم ( علوى - سفلى )\r\n5 . ادوار وجود\r\n III \r\n. عرفان ( نظرى )\r\n IV \r\n. حكمت عملى\r\n- ( مدخل ثالث ) .\r\n\r\n","description":"","footnote":"","page_name":" 79 ","page_number":103},
  {"content":"\r\n . \r\n","description":"","footnote":"","page_name":" 80 ","page_number":104},
  {"content":"\r\n\r\n\r\n2 - متون فلسفى\r\n\r\n- ( مدخل اوّل ) :\r\nمورّخان غربى همواره قارّهء آسيا را « زادگاه پيامبران » دانسته‌اند ، كه از جمله ايران‌زمين به عنوان « كشور دين‌ها » شناخته آمده است . مؤلّف « بندهشن » ( بخش 9 ، بند 76 ) ضمن بيان هفت كشور و شرح « خونيرس » ( - ايرانشهر ) گويد كه بهدينى هم در اينجا پديد آمد ؛ و هم از اينجا آن را به ديگر كشورها ببرند « 1 » مشهور است كه حكيم فرانسوى مونتسكيو ( روح القوانين ، كتاب 10 ، فصل 13 ) حتى كار و كشت در ايران و زندگى ايرانى جماعت را مبتنى بر اصل « دينى » ياد كرده است . داستان ، بسيار دراز و بىكرانه نمايد ، اينكه اصلا لغت « دين » يك‌كلمهء ايرانى با مفهوم عميق وجدان و شعور انسانى ، خود به غايت معروف باشد . اما همين معنا امروزه با تعريف نهايى « فلسفه » پهلو مىزند ؛ و همانا مرادف است . منتها از ديرباز محقّقان براين عقيده بوده‌اند كه « دين » اختصاص به ايرانيان و « فلسفه » اختصاص به يونانيان داشته است ؛ حال آنكه حسب واقع در نزد فرزانگان ايران « دين » و « حكمت » هر دو مقولهء واحدى است . به گفتهء شادروان اقبال لاهورى در اشاره به فلسفهء ايران باستان : « تعقّل فلسفى ايران شايد براثر نفوذ فرهنگ‌هاى سامى سخت بادين آميخته است ، انديشمندان نوآور همواره بنيادگذاران جنبش‌هاى دينى بوده‌اند » « 2 » . ما چنين دريافته‌ايم ، و اگرچه مطلقا مجال تحقيق غموض و موسّع كتابى در اين مضيقه نداريم ، طردا للباب حاصل مطالعات دور و درازى را در يك‌كلمهء اشارت‌وار ، برحسب گمان خود « يك‌بار براى هميشه » چنين بيان مىكنيم كه همانا نگره‌هاى جهان‌شناسى ، انديشه‌هاى فلسفى و باورداشت‌هاى دينى\r\n\r\n\r\n","description":"","footnote":"\r\n( 1 ) . بندهشن ، گزارش مهرداد بهار ، ص 71 / ويسپرد ، گزارش پورداوود ، ص 113 .\r\n( 2 ) . سير فلسفه در ايران ، ترجمهء دكتر امير حسين آريانپور ، تهران ، 1347 ، ص 2 .\r\n","page_name":" 81 ","page_number":105},
  {"content":"\r\n\r\nايرانيان باستان اساسا جوانب معرفتى از يك مقولهء كلّى بوده است . به عبارت ديگر ، دين و دانش و حكمت در آن روزگاران ابدا از هم جدا نبوده‌اند ، اين هر سه در واقع وجوهى از يك هرم معرفتى بوده است .\r\nاين بدان آمد ؛ و پاسخ آن باشد كه چون « فلسفه » را خاصّهء يونانيان و پيشهء انديشمندان آن سامان پنداشته‌اند كه « از آنجا به ديگر كشورها ببرند » ؛ و گواه براين پندار آورده‌اند كه در غير اين صورت چرا در ايران باستان فلاسفه‌اى چون فيلسوفان بنام يونان برنخاسته است . گذشته از آنكه « دين » در ايران باستان ، عين « فلسفه » - به هر تعبير - بوده است ، پاسخ اين سخن چنان باشد كه فيلسوفان نامدار يونان همانا هريك فلسفهء خود را از دين و ديناوران ايران اقتباس كرده‌اند . ايران ، سرزمين اديان ، به واقع سرچشمهء « حكمت » جهان بوده است . تجريد فلسفى را در مقولات ، يونانيان از ايرانيان آموختند ؛ زيرا آن زمان كه حتى انديشمندان ايشان دستخوش « آدم‌انگارى »  ( Anthropomorphism )  خدايان بىشمار خود بودند ، فرزانگان ايران باستان به انتزاعىترين مفاهيم در زمينهء الهيّات ، علاوه بر طبيعيات ، ديرى مىگذشت كه دست‌يازيده بودند . يونانيان تنديس ساز هنوز اندر خم كوچهء « تشبيه » درجا مىزدند ، آنگاه كه ايرانيان خردورز انديشه ساز هم بر آيين هميشگى « تعطيل » و « تنزيه » هفت شهر معرفت را گرديده بودند .\r\nهرودوت ( كتاب 1 ، بند 131 ) خود ضمن شرح دين ايرانيان باستان - كه اهل مجسّمه و معبد از براى خدايان نباشند - حتى اين قبيل كارها را ابلهانه مىدانند - اضافه كند كه « ايرانيان هرگز بمانند يونانيان قائل به طبيعت بشرى از براى خدايان نيستند . » « 1 » اين همان اصل « تعطيل و تنزيه » متكلّمان شيعى طىّ دوران اسلامى در قبال عقيده به « تشبيه و تجسيم » متكلّمان سنى است ، كه نشان مىدهد ايرانيان از سه‌هزار سال پيش به اين طرف هرگز آيين خود عوض نكرده‌اند . اينك بجا مىنمايد كه يك فقره در اين خصوص از قول فيلسوف و مورّخ نامور و برجستهء ايرانى هم‌روزگار ، امير مهدى بديع ( - بديع‌الحكماى همدانى ) از كتاب « يونانيان و بربرها » ( روى ديگر تاريخ ) به نقل آوريم :\r\n« از يك طرف در ايران ، آيين پرستشى است كه در رديف عميق‌ترين اصول عقايد دينى جاى گرفته ؛ و مىتوان آن را در ميان كاملترين محصولات فكر بشر جاى داد [ تكيه از\r\n\r\n\r\n","description":"","footnote":"\r\n( 1 ) .  Herodotus ( tr . by A . Godley ) , Vol . I , P . 171 . \r\n","page_name":" 82 ","page_number":106},
  {"content":"\r\n\r\nماست 
  ] ، از طرف ديگر در يونان ، دينى است كه حتى در نظر بزرگان فكر يونان چيزى جز افسانه‌اى مخالف با عقل و اخلاق نيست ؛ و بيش از آنكه تشويش جاودانى عقل و جان را تسكين بخشد ، مايهء افروختن قريحهء شاعران هزل‌سراست . از يك طرف ، در ايران ، ايزدانى چندان مجرّد است كه حتّى مجسّم ساختن آنها ناممكن و بىفايده است ؛ از طرف ديگر ، در يونان ، خدايانى است از گوشت و استخوان برآمده ، كه دل از هوا و هوس در سينه‌هايشان مىتپد ، و به هنر نيرو مىرسانند . . . ؛ از يك طرف در ايران ، جهانى است آن اندازه از مادى و دنيوى بريده كه مثال الهى تجسّم خود را جز در آتش نمىيابد ؛ و پرستشگاهى جز همان آتشدانى كه آتش در آن مىسوزد ندارد . . . ( اينك ) جاى آن نيست كه نكات برجستهء حكمت مزدايى مورد بحث شود ، ولى بعض فقرات از اوستا مىتواند روح آن حكمت را مجسّم سازد : « اى زردشت ! براى دست يافتن به گنجينه‌هاى جهان مادى ، خود را از جهان معنوى منحرف مكن . چه آن كس كه معنى و فكر را حقير شمارد ، روح و حقيقت و نور آسمانى را از كف داده است . . . ، « حكمت راستين و كارهاى آن بيرون از گفتهء آسمانى ، نه توسّط روح ادراك مىشود ، و نه با انديشه قابل بيان است . . . ، « بزرگترين و بهترين و زيباترين بخشش‌ها كار انسان نيكوكارى است كه حقيقت را مىآموزد و در جستجوى خرد مقدّس است . » « 1 » بايد افزود كه در « ورشت مانسريك » ( فرگرد 21 ، بند 20 ) ، زردشت را بانى فلسفه در جهان دانسته است . « 2 »\r\nبارى ، دانشمندان بزرگى از « دين جهانى زردشتى » و تأثيرات عميق و وسيع آن سخن گفته‌اند ، ليكن قبل از اشارتى به آن تأثيرات ، ضرورى است كه از دو مكتب اساسى فلسفى يا دو جريان مهم فكرى در دين‌گروى ايرانيان باستان ياد كرد ؛ آن دو گرايش خود ناشى از نگرهء دو بن همستار در عالم كون و مكان است . در تاريخ فلسفهء غرب نيز پيوسته از دو مكتب اساسى همستار دم زده‌اند ، يا به عبارت ديگر از دو آمادگاه بزرگ فكرى - فلسفى كه به نام‌هاى « مينوگرايى »  ( idealism )  و « گيتىگرايى »  ( materialism )  بسيار مشهور و مصطلح است . مكتب فلسفى منسوب به دين زردشتى - كه خداى برين مورد اعتقاد آن « اهورامزدا » ست - همانا مينوگراست . اما مكتب فلسفى گيتىگرا منسوب به\r\n\r\n\r\n","description":"","footnote":"\r\n( 1 ) . يونانيان و بربرها ( ترجمهء استاد احمد آرام ) ، 2 / 214 - 215 .\r\n( 2 ) .  The Dinkard , vol . xvlll , p . 39 . \r\n","page_name":" 83 ","page_number":107},
  {"content":"\r\n\r\nدين زروانى باشد ، كه خداى برين مورد اعتقاد آن « زمان بىكران » - يعنى « دهر » ، ذات « لم‌يزل و لم يولد » يا همان خود « زروان » است . مهرگرايى  ( Mithraism )  يا كيش « مهر » ايرانى - كه اين نيز جهانگير شد - يك دين ميانجى و متوسّط بين آن دوست ، ولى مكتبى فلسفى نباشد ، بلكه عرفانى است . كيش مانوى - كه اين نيز جهانى شد - بلافصل خلف زروان‌گرايى باشد ، كمابيش فلسفىگونه ( گيتىگرا ) ولى يكسره عرفانى است . كيش مزدكى ( سوسياليستى ) اگرچه دم از « زروان » مىزند ، باز زردشتىگرا و مزديسنايى است . اين بود - اشارت‌وار - ويژگىهاى برجستهء چهار دين جهانى كه ايرانيان طىّ هزار و دويست سال فرمانروايى بر نيمى از جهان باستان تقديم بشريّت متمدّن كردند . بديهى است كه هريك از دين‌هاى مزبور « كلام » ( - الهيات ) ويژهء خود دارد ، فلذا مىتوان در عرصهء معارف ايرانى همواره سه جريان مهمّ حكمت و كلام و عرفان انتظار داشت .\r\nقديم‌ترين اديان ايران‌زمينى ( نه ايرانى ) كيش زروانى است ، كه اولا متّبع « مغان » مشهور سرزمين ماد باستان بود ( - مجوسان اقدم / پوريوتكيشان ) - يعنى قبيلهء روحانى و كهانت پيشهء اقوام ايرانى و ايران‌زمينى ، ثانيا آن كيش بكلّى متأثر از آيين‌ها و باورداشت‌ها و دينهاى ميان‌رودانى ( - بابلى و اكدى و آشورى ) و اقوام بومى كوتى و كاسى بود . بعدها به علل معيّن - كه جاى ذكر آنها نباشد - مغان بابلى مآب و زروان‌گراى ماد باستان ، نبوّت « زردشت » سپيتمان فريانى ( مشرقى ) را قبول كردند ، مقولات كلامى آن را با كيش ديرين زروانى خويش انطباق دادند ؛ و خود مروّج زردشتىگرى در سراسر جهان باستان شدند ، كه همين كيش اساسا موسوم و متّسم به نام ايشان ( - مغان / مگو ) با عنوان « مجوسيّت » معروف آفاق گشت . ولى « زروان » گرايى بابلى مآب مغانى در عين وضع مجامع و موافق با دين « زردشتى » هم به حيات مستقلّ خويش در اينجا و آنجا - الى يومنا هذا - تحت عناوين مختلف ادامه داده است . كيش زروان هم در ابتداى امر تكوين « نظام » وارهء خود ، دست‌كم محصول سه‌هزار سال فرهنگ شهر آسايى ميان‌رودانى و اقوام ايران‌زمينى هند و اروپايى ( آسيانى /  Asianic  ) بوده است . بطور كلّى ، زروان‌گرايى يك دين نجومى يا اختر كيشى شناخته مىآيد ، كه خدايان مورد اعتقاد آن بالجمله اختر - ايزد هستند . انديشهء دينى زروانى خود باعث گرايش فلسفى ، عرفانى و حتّى علمى است ؛ فلذا آن را « دين\r\n\r\n","description":"","footnote":"","page_name":" 84 ","page_number":108},
  {"content":"\r\n\r\nفلاسفه » و كيش حكيمان ناميده‌اند « 1 » .\r\nچنين است خطوط اساسى در بىرنگ كيش مغان فرزانهء ماد باستان ايران‌زمين ، كه حكيمان و دانشوران بنام يونان جملگى جلال و كمال فكرى آن را اذعان كرده‌اند ، و هريك به طريقى از مناهل معرفتى آن در مباحث فلسفى و جهان‌بينىها سيراب شده‌اند .\r\nنيكلاى دمشقى گفته است كه كوروش شاه پارسيان ، در فلسفه بيش از هركس آگاهى داشت ، اين دانش را نزد مغان آموخته بود » « 2 » . اينك داستان آفرينش از تقرير مغان زروانى ، با روايت موجز اودموس رودسى ( سدهء 4 ق . م . ) نقل از استادش ارسطو ( م 321 ق . م . ) در « مغ‌نامه » به‌طور مزجى با روايت شاگرد ديگرش تئوپمپوس خيوسى ( سدهء 4 ق . م . ) در فصل هشتم كتاب « فيليپيكا » ( - تاريخ فيليپ ) به عنوان « آيين مغان » ملخصا از اين قرار است :\r\n« در ميان مغان و همهء نژاد آريايى ، مفهوم بديهى وجود و حقيقت واحد را بعضى مكان و بعضى زمان ( - زروان ) مىنامند . از آن ( وجود واحد ) دو گوهر پديد آمده‌اند :\r\nيكى خالق خير و ديگرى خالق شرّ ؛ و يا بنا بر قول بعضى از آنان ، پيش از اين دو گوهر ، همانا نور و ظلمت پديدار شده است . اين دو گوهر منشأ اختلاف و تناقض در عالم طبيعت شده‌اند ، كه در آغاز امر اختلافى با يكديگر نداشته‌اند ؛ و دو دسته موجودات عاليه از آنها پديد آمده و مطيع آن دو هستند . يك دسته از آنها تحت اطاعت اور مسدس ( - اورمزد ) و دستهء ديگر تحت فرمانروايى اريمينوس ( - اهريمن ) قرار دارند . . . ؛ ميانجى بين آن دو ( گوهر نور و ظلمت ) مىترس ( - مهر ) باشد ؛ و ازاين‌رو ايرانيان آن را « مهر » ميانجى خوانند . . . ؛ مغان را ( ادوار هستى ) چنين باور است كه سه‌هزار سال يكى از آن دو فرمانروا باشد ، و ديگرى بدان تن دردهد . سه‌هزار سال بعد با يكديگر به جنگ و ستيز پرداخته ، به قلمرو يكديگر بتازند ، تا سرانجام ( كه آن زمان مقدّر معيّن فراآيد ) اهرمن بشكند ( - جهان مرگ مسخّر شود ) ، همهء مردمان رستگار شوند . . . » « 3 » .\r\n\r\n\r\n","description":"","footnote":"\r\n( 1 ) .\r\n The Cambridge history of Iran , vol . 3 / 1 , p . xLVi . Opera Minora ( R . N . Frye ) , PP . 52 , 56 . \r\n/ دين ايرانى ( اميل بنونيست ) ، ص 9 . / تاريخ الفلسفة فى الاسلام ( دى بور ) ، ص 15 .\r\n( 2 ) . آرمان شهر يارى در ايران باستان ( كناوت ) ترجمهء نجم‌آبادى ، ص 139 .\r\n( 3 ) . دين ايرانى ، ص 71 . / دين‌هاى ايران باستان ، ص 388 . / مزداپرستى در ايران قديم ، ص 141 . /  Zurvan , p . 20 \r\n","page_name":" 85 ","page_number":109},
  {"content":"\r\n\r\nدر باب پيوند دين و دانش در ايران كه مكرّر شد ، بر خلاف جدايى اين دو در يونان ، از جمله تاريخ‌نگار دانشمندى چون « اولمستد » چنين اظهارنظر كرده است كه حكمت يونانى از همان اوّل اگر بطور قاطع منكر خدا نبود ، به‌هرحال خدايى نمىشناخت .\r\nپژوهندگان شرقى خورسند بودند كه گيتىشناسىهايى را كه از عهد باستان مقدّس شمرده مىشد و آفرينش را به ايزدان بومى نسبت مىداد بازگو كنند . انديشمندان يونى بر خلاف مىخواستند براى خود سازمان‌گردون را كشف كنند . با اين حال ، حتى در جستجوى گوهر آغازين نمىتوانستند خود را كاملا از نفوذ فكر شرقى آزاد سازند .\r\nطالس اين گوهر را آب شناخت . . . ، آناكسيماندر هم گوهر آغازى را همان « هباء » تيامات بابلى دانست . پس از كشورگشايى پارسيان ، هراكليتوس افسوسى چنان سخن مىگويد كه دانسته مىشود يونانيان با دين پارسى تماس يافته‌اند ، چون وى مغان را هم‌رده با ديگر اصحاب نظر ياد مىكند . . . ، ديگران هم مثل اناكسيمنس ، انكساگوراس ، گزنوفان و . . .\r\nديگر فرزانگان ، در جستجوى گوهر آغازين همان تأثّرات را يافتند . . . » « 1 » . در باب تأثيرات حكمت ايرانى بر فلسفهء يونانى - كه داستان بس مفصّل و عبرت‌آميزى دارد - با وجود توطئهء سكوت نويسندگان اروپايى عصر جديد يا اعراض ايشان از اين حقيقت تاريخى محض ، باز كم مطلب و تحقيق هم از قلم خود ايشان صورت صدور نيافته است ، كه در اينجا مطلقا مجال اشارتى حتّى به اهمّ آنها نباشد ؛ ولى اين فقره قابل ذكر است كه هم به قول اولمستد : « يونانيان علم شرقى را از آن خود مىساختند ، معمولا بدون آنكه - به خصوص - سرچشمه‌هاى آن را يادآور شوند ، و سپاسگزار باشند » [ همان ، 211 
  ] .\r\nقضيهء كتمان منابع يا حق‌ناشناسى و ناسپاسى حكيم يونانى ، از جمله و به‌ويژه در مورد افلاطون آتنى كه نگره‌هاى بنيادين فلسفهء مينوگرايى او دربست انتحال آراء مغان فرزانهء ماد باستان و زردشت سپيتمان ايرانى است ، چنان خاطر محقّق حسّاس و منصفى مثل آدولف برودبك را مكدّر ساخته ، كه در كتاب « زردشت » خود ( 1893 م ) ضمن بيان تأثير انديشهء ايرانى بر فلسفهء يونانى - خصوصا موضوع « فروهران » كه بكلّى در نظريهء « مثل » افلاطون دخيل است - او را يك « غارتگر » تمام‌عيار توصيف نموده است . بايد گفت كه افلاطون تنها از اين بابت سرزنش‌پذير نيست كه اين چونين فلسفهء پندارگرايى\r\n\r\n\r\n","description":"","footnote":"\r\n( 1 ) .  History OF the persian Empire , p . 211 . \r\n","page_name":" 86 ","page_number":110},
  {"content":"\r\n\r\n( - ايده‌آليستى ) خود را از مكتب « مينوگرايى » مغان ايران قديم سلخ و انتحال كرده ، بلكه از اين بابت هم بايد باشد كه مغز فلسفهء واقع‌گرايانه ( - رئاليستى ) مغان را بدور افكنده ، پوست و استخوان « پندارگرايانه » را برگرفته يا به عبارت ديگر آن را كلّه‌پا كرده است . به قول ماكوولسكى « افلاطون موفّق نشده است كه ميان عالم مثل و جهان پديدارها پلى بسازد و رابطهء روشنى برقرار نمايد » « 1 » . حال آنكه در فلسفهء « مغى » بين اين دو - جهان فرورى و گيتى ( - جهان مادى ) - پيوند استوار و روشنى برقرار است ، چندان‌كه انفكاك آنها در نظام « هستى » انديشيدهء ايشان امكان‌ناپذير نمايد . گذشته از اين‌ها افلاطون كه اساسا خود را تالى زردشت سپيتمان پنداشته ( - رسالهء الكبيادس ) انديشهء « روح جهانى » را هم در كتاب تيمائوس يكسره از تعاليم مزدايى برداشته ؛ و جز اين‌ها كه مشهور است « 2 » .\r\nراستى آنكه ما مىخواهيم به سبب ضيق مجال و دور نشدن از مقصود ، پروندهء تأثيرات دين يا حكمت ايرانى بر فلسفه و علم يونانى را در اينجا ببنديم ، و به همين اشارات گذرا بسنده كنيم . ولى از براى تاريخ فلسفه در ايران باستان - و لو در حدّ همين اشارتها - ظاهرا نمىشود سرسرى از مواد يونانى گذشت ، مراد ما - اشتباه نشود - مواد ايرانى در صورت يونانى آنهاست . يك دانشمند آكسفردى كه به‌هرحال يونانى مآب است تا ايرانىگرا ، « ال . اچ . ميلز » تعبير جالبى دارد وقتى كه تقريرات خود را در مقايسهء اوستاى زند با متون مقدّس ما قبل مسيحى تدوين نموده ، اسم كتابش را چنين گذاشته :\r\n« دين خود ما در ايران باستان » ( ليپزيك ، 1913 و 1977 ) . اينك فروهران حكماى « غارت‌شدهء » ما در ايران باستان بر فراز اين خاكدان سرگردانند ، آن ارواح طيّبه هرگز و به‌هيچ‌رو دعاوى نابحقّى ندارند ، سهل است ، كه قدر و ورج و كرامندى انديشه‌هاى تابناك يونانى را هم منكر نباشند ، و مىستايند ؛ ولى آيا ما نيز بر همان قياس حقّ نداريم كه بگوييم « فلسفهء خود ما در يونان باستان » ؟ شاگردى كردن فيثاغورس در نزد مغان ايران ، شاگردى كردن دموكريتوس در نزد ايرانيان ؛ و روابط افلاطون با مغان كه ديوژن لائرتى ( ج 4 ، باب 7 ) هم ياد كرده خود مشهور است . در خصوص نظريات عناصر اربع ، نگرهء آبى را طالس\r\n\r\n\r\n","description":"","footnote":"\r\n( 1 ) . تاريخ منطق ، ترجمهء فريدون شايان ، ص 103 .\r\n( 2 ) . تاريخ مردم ايران ( زرين‌كوب ) ، ج 1 ، ص 228 / دين‌هاى ايران باستان ( نيبرگ ) ، ص 30 / شهر زيباى افلاطون ( مجتبايى ) ، ص . . . / آيين شهريارى در شرق ( ادى ) ، ص 7 . . . /  Papers on Iranian subjects , p . 22 . \r\n","page_name":" 87 ","page_number":111},
  {"content":"\r\n\r\nو هيپوناس و آناگزيماندر ، نگرهء هوا را آناكسين و ديوژن و آپولونيات ، نگرهء آتش ( - حريق كيهانى ) را هراكليتوس و نگرهء خاك را گزنوفان از تعاليم مغان اخذ كردند ؛ سر انجام امپدوكلس / انباذقلس چهار عنصر مزبور را يك جا اجزاء ساختار گيتى بشمار آورد ؛ همو فيلسوفى است كه گويند بيشترين تأثير را از فلسفهء مينوگرايى زردشتى پذيرفته ، چنان‌كه شيخ شهاب سهروردى از جمله « انوار مينوى » حكماى ايران را مأخوذ به توسّط او ياد كرده است « 1 » .\r\nارسطو ، فيلسوف كبير ، اگرچه به سببى شديدا مورد تازش و انتقاد فيلسوف ايرانى معاصر استاد امير مهدى بديع همدانى شده است « 2 » ، انصافا بايد گفت كه همو نخستين كسى است كه بزرگمنشانه و محقّقانه يك كتاب دربارهء فلسفهء حكماى ايران به عنوان « مغ‌نامه » ( - ماگيكوس ) نوشت ، ايشان را بنيانگذاران فلسفه دانست ، و خود همانا در مقولهء اضداد ، مقولهء « پيمان » يا « ميانجى » در منطق ديالكتيك ، و ساير تعاليم متأثّر از آموزه‌هاى مغانى بود « 3 » . اساسا تأثيرپذيرى شهر - كشورهاى يونانى از فرهنگ ايرانى ( مادى ) به حدّى است كه « آريستوفان » اين پديده را همچون تهمتى به وصف آورده ؛ و « ماد » پرستى را در يونان دردى پنهان دانسته ؛ و در اين خصوص نسبت « خيانت » به خدايان يونانى داده است « 4 » . يونانيها - سران و سرداران‌شان - چنان‌كه دكتر زرين‌كوب مىگويد ، حتّى به بوى طلا جذب دربار ايران مىشدند ؛ و از اينكه در راه آن با هم‌وطنان خويش هم بجنگند ابائى نداشتند . بعضى از آنها براى دانش‌اندوزى نيز به شوش يا بابل سفر مىكردند ؛ از جمله تميستوكلس مشهور در شوش نه فقط زبان پارسى آموخت ، بلكه با حكمت مغان نيز چنان‌كه نقل كرده‌اند آشنايى يافت . ذيمقراطيس / دموكريتوس آبدرايى فرضيهء خود را در باب جزء لايتجزّا ( - اتم ) از مسافرت خويش به ايران‌زمين و\r\n\r\n\r\n","description":"","footnote":"\r\n( 1 ) . ايران باستان ( پيرنيا ) ، 2 ، ص 1527 . / رمز و داستانهاى رمزى ( دكتر محمّد تقىپور نامداريان همدانى ) ، ص 247 و 260 . / يادنامهء دينشاه ايرانى ، ص 154 . / تمدن ايرانى ( خاورشناسان ) ، ص 115 - 121 . / تاريخ مردم ايران ( دكتر زرين‌كوب ) ، ج 1 ، ص 227 . /\r\n History of the persian Empire , p . 333 . / Opera Minora ( R . N . Frye ) P . 86 . \r\n( 2 ) . رش : يونانيان و بربرها ( ترجمهء استاد احمد آرام ) ، ج 2 ، ص 117 .\r\n( 3 ) . رش : مقالهء « قبيلهء مغان » از پرويز اذكائى ( در ) مجلهء چيستا ،  Zurvan ( zaehner ) , PP . 252 - 53 .  سال 11 ، ش 101 / مهر 1372 ، ص 23 -\r\n( 4 ) . يونانيان و بربرها ( امير مهدى بديع ) ، ج 1 ، ص 49 - 50 .\r\n","page_name":" 88 ","page_number":112},
  {"content":"\r\n\r\nبابل به ارمغان آورد . قلمرو شاه پارسى براى اين يونانىها كه به بوى طلا يا به خاطر كسب دانش مىآمدند ، گشاده بود « 1 » .\r\nولى گذشته از فيثاغورس و افلاطون و ارسطو ، در زمرهء فلاسفهء ايرانى مآب يونان ، امپدوكلس / انباذقلس ( چهار عنصرى ) ، دموكريتوس / ذيمقراطيس ( ذرّه‌گرا ) ، پروتاگوراس ( عرفان‌پيشه ) ، اودكسوس كنيد و سى عالم رياضى ( كه سخنانى و الا دربارهء مغان فرزانهء ايران بر زبان آورده ) و جز اينان ، هيچ‌كس بمانند هراكليتوس افسوسى جهان‌بينى گيتىگرايانه ( - ماترياليستى ) اش عميقا متأثّر از فلسفهء ثنوى زروانى ايرانى - نظريهء ضدّين - نظريهء « حركت » و صيرورت عمومى ناشى از وحدت و پيكار متقابلان ، نگرهء عنصر بنيادى « آتش » مغانى در ساختار گيتى و كيهان نبوده است . او يك حكيم زروانى به تمام معنا بوده ، كه متفكّران معاصر ، جهان‌بينى او را به نحو احسن مطابق با اصول ماديّت جدلى دانسته‌اند « 2 » . اما تأثير حكمت زروانى مغان بر فلسفهء مينوگرايى افلاطون ، علاوه بر آنچه ياد شد - ثنويّت و نگرهء مثل و جز اين‌ها همانا در نظريهء ادوار الوف كونيّه ( - هزاره‌هاى آفرينشى كه افلاطون به سال بزرگ /  Aeon  تعبير كرده ) ، زمان ازلى - يعنى همان « زروان »  ( chronos )  و نظريهء عالم اكبر و عالم اصغر نيز به خوبى هويداست . اين نگرهء ايرانى « زروانى » جهان مهين و جهان كهين به علاوه بر حكمت فلاسفهء رواقى ؛ و بر نظريات « هيپوكرات / ابقراط » پدر پزشكى يونان نيز قويا و بطور مستقيم تأثير و نفوذ داشته است . همهء اين نگره‌هاى فلسفى ايرانى بر جهان‌بينىهاى يهودى و مسيحى و عرفانى دنيا عموما تأثيرگذارده ، بىواسطه يا بواسطه بدانها انتقال يافته است . « 3 » يك فقرهء جالب نظر كه « كانگا » طىّ بررسى تطبيقى ميان روايت آفرينش در « گاتها » ( يسنا 29 ) راجع به گوشورون ( - روان‌كاو ) و در بندهشن ( فصل 3 و 4 ) راجع به « گيومرث » اظهار نموده ، چنين روندى مبنى بر تكامل نوعى موجودات ، نه تنها مؤثّر بر نگرهء « روح جهان /\r\n\r\n\r\n","description":"","footnote":"\r\n( 1 ) . تاريخ مردم ايران قبل از اسلام ، ج 1 ، ص 176 .\r\n( 2 ) . تاريخ منطق ( ماكوولسكى ) ، ص 67 - 68 .\r\n( 3 ) . مقدمه بر فلسفهء تاريخ ( الياده ) ، ص 166 ، 170 - 174 . / تمدن ايرانى ، ص 120 - 121 / مقالات معين ، ج 1 ، ص 46 - 51 . / كيانيان ( كريستن‌سن ) ، ص 181 - 182 / يادنامهء دينشاه ايرانى ، ص 154 . / سير فلسفه در ايران ( اقبال لاهورى ) ، ص 8 - 9 . /  History of persian Empire ( Olmstead ) , p . 479 . \r\n","page_name":" 89 ","page_number":113},
  {"content":"\r\n\r\nروح جانور » افلاطون بوده ، كه با نظريهء جديد تكاملى داروين هم مطابق باشد « 1 » .\r\nبارى ، تأثيرات مزبور بر يهوديّت و مسيحيّت ذو جوانب است ، چنان‌كه گفته‌اند هم از عهد هخامنشى كه بابل تسخير شد و يهودان تحت حمايت امپراتورى درآمدند ؛ و سپس كه در عهد پارتى شهر تيسفون به پايتختى گزيده شد رخ نموده است . آموزه‌هاى ايرانى هم كلامى ( - الهيات ) بوده ، مانند دوگرايى ميان خير و شرّ ، نور و ظلمت ، اعتقاد به ملائكه همچون امشاسپندان ؛ و موضوع شيطان كه اهريمن باشد ، هم مفاهيم بهشت و دوزخ ، آموزهء حيات اخروى ، بقاى روح ، موضوع ثواب و عقاب ، معادشناسى ، همچون روز قيامت ، رستاخيز مردگان ، داورى نهايى و جز اين‌ها خصوصا اعتقادات وخشورانه يا پيشگويانه مقرون با نگرهء ادوار هزارات ، آموزهء سوشيانس ، ويران و تازه شدن جهان و آخر زمان ( - فرشكردارى ) كه همين‌ها بر اعتقادات مسلمانى و شيعى نيز مؤثر بوده است . آثار بازيافته در بحر الميت ، تأثيرات نمايان ايرانى را بر آموزه‌هاى مسيحيّت بازگو مىكند ، كه جنبه‌هاى زروانى آنها نيز به ويژه نظر دانشمندان را جلب كرده است . تأثير آموزه‌هاى زروانى ايرانى بر تحوّلات دينى عرفانى شرق ميانه طىّ دوران يونانى مآبى و پس از آن بسيار نگرش‌پذير است . تأكيد نموده‌اند كه ميان زروانى ( - دهرى ) و عرفانى ( - گنوستيك ) پيوندهاى استوارى وجود دارد ، خصوصا در دورهء پارتى كه اسباب جنبش گنوسيسم فراهم گرديد . « 2 » ريچارد فراى در خصوص تأثيرات ايرانى بر يونانى و يهودى ، البتّه با منشأ بابلى معتقد است كه اين امر هم از دورهء اوليهء سلوكيان واقع شده است « 3 » .\r\nخلاصه آنكه ، نمايندگان برجستهء دو مكتب اساسى « گيتىگرايى » زروانى و « مينوگرايى » زردشتى ايران در ميان حكماى يونان باستان ، به ترتيب هراكليت افسوسى و افلاطون آتنى توانند بود . بيش از آنچه گذشت ، اينك مجال استقصاء نباشد ؛ اما مبانى مينوگرايى ( - ايده‌آليسم ) فلسفى و گيتىگرايى ( - ماترياليسم ) فلسفى در ايران باستان ، بر همان دو مبدأ « خير و شرّ » ، « نور و ظلمت » استوار است ، به طورى كه « مينو » ( - البتّه مينوى نيك ) در وضع تعلّق به اهورامزدا ؛ و « گيتى » ( - جهان مادى ) مختصّ به اهرمن باشد .\r\n\r\n\r\n","description":"","footnote":"\r\n( 1 ) .  Papers on Iranian subjects , pp . 16 , 22 . \r\n( 2 ) .\r\n The Cambridge history of Iran , vol . 3 / 1 , pp . LXX , Lxvi - Lxvlll . \r\n( 3 ) .  Opera Minora ( R . N . Frye ) , Shiraz , 1976 , pp . 82 - 86 . \r\n","page_name":" 90 ","page_number":114},
  {"content":"\r\n\r\nاينك براى آنكه اين اشارت را بپايان ببريم ، بر دو نكته بايد تأكيد كرد : يكى آنكه دين و دانايى و دانش در ايران باستان امرى واحد بوده ؛ و چنان‌كه گذشت ، فلسفه و دين از هم جدايى نداشته‌اند . درست به همين سبب است كه در تواريخ فلسفه كه خود حكماى يونان و سپس اسكندرانيان نوشته‌اند ، و به تبع در تاريخ‌الحكماهاى عهود سريانى و اسلامى نيز ، پيوسته پيامبر ديناور ايرانى - « زردشت » سپيتمان - را در جزو فلاسفهء عالم آورده ، غالبا به عنوان « زرادشت حكيم » آذربايجانى ياد كرده‌اند . اما حكيم « زرادشت » ، چنان‌كه گايگر گويد ، همانا دو اصل اساسى را از آرياييان پيشين به ارث برده است : ( 1 ) قانون ذاتى طبيعت است ، ( 2 ) كشاكش در ذات طبيعت راه دارد ، كه جان كلام و بنيان نظرى فلسفهء اوست . به قول « هاگ » : پيغمبر ايران باستان از جهت دينى يكتاپرست بود ، و از حيث فلسفى دوگراى ؛ گذشته از اينكه دوگرايى فلسفى و يكتاپرستى زردشتى آشتىپذير باشند يا نباشند ، اين نكته بىچون و چراست كه زردشت توانسته است دربارهء ذات نهايى هستى رأى فلسفى ژرفى به ميان گذارد . لذا ، چنان‌كه علّامه اقبال لاهورى افزوده است ، زردشت به عنوان يك حكيم درخور حرمت عظيم است ، زيرا نه تنها با روحى فلسفى به كثرت جهان عينى نگريست ، بلكه كوشيد كه ثنويت را در وحدتى و الا فرونشاند » « 1 » . دوم آنكه حتى حكيم زردشت ، به مثابهء مؤسّس مكتب فلسفى در ايران باستان ، تابعان خود و پيروان مكتبى داشته كه هم برحسب سنن « اسكول » هاى فلسفى يونان ، مىتوان آنها را حكماى زردشتى ايران باستان به اسم و رسم ياد كرد ، چنان كه مورّخ يونانى كسانتوس ليديايى ( سدهء 5 ق . م . ) تنى چند از مغان نامور ماد را خلفاى « زردشت » بدين‌ترتيب ياد كرده :\r\n« استاناس  ( Ostanas )  ، استرامپسوخوس  ( Astrampsychos )  ، گوبرياس  ( Gobryas )  ، پازاتاس  ( Pazatas )  » ، تا آنكه اسكندر شاهنشاهى ايران را ويران كرد . « 2 » نويسندگان ايرانى خود بر اين نامها اسامى ديگرى افزوده‌اند « 3 » ؛ و يا خود در سنن زردشتى\r\n\r\n\r\n","description":"","footnote":"\r\n( 1 ) . سير فلسفه در ايران ، ترجمهء دكتر آريانپور ، ص 6 - 9 .\r\n( 2 ) . نزهة الارواح ( شهرزورى ) ، مقدمهء استاد دانش‌پژوه ، ص 77 - 78 .\r\n( 3 ) . مانند : « سئنه ، اوشنر داناك ، جاماسب ، فراشوئوشتر ، مديو ماه ، ارداويراف ، كرتير ، بهنگ ، گوگشسب ، تنسر ، مانى ، آذرباد مارسپندان ، زادان‌فرخ ، برزويه ، بزرگمهر ، بوندك ، مزدك ، داديشوع ، پولس ، معنا بيت -\r\n","page_name":" 91 ","page_number":115},
  {"content":"\r\n\r\nكسانى مانند « جاماسب » حكيم مشهور است . ولى اين جناب خصوصا حكيم « سينا » پسر اهوم ستوت مادى ( سدهء 7 - 6 ق . م . ) را - كه هم پدر پزشكى ايران و بنيادگذار فرهنگستان و دانشگاه در ايران باستان بوده است - در جاى خود خواهد شناساند . هم بر اين نكته بايد افزود كه فلاسفهء ايران باستان يا همان مغان ماد ، هرگز چيزى را از آثار فكرى خويش نامضبوط نگذاشته ، هم به شهادت مورّخان يونان تمامى آنها را در دفتر و دستك‌هاى فلسفى به قيد كتابت و ضبط آورده بودند ؛ چنان‌كه ديوگنس / ديوژن لائرتى ( ن 1 س 3 م ) در تاريخ فلسفهء خود راجع به مغان ايران گويد كه آنان خدايان را مىستودند ؛ و دربارهء گيتى و طبيعت و ريشه و آغاز خدايان دفترها نوشته‌اند ، آتش و زمين و آب را از آنها بشمار مىآورند . آنان از ساختن پيكرهء خدايان مىپرهيزند ، و نمىپسندند كه آنها را چندگونه بدانند [ - قائل به تعدّد آلهه نيستند 
  ] . آنان دفترها و گفتارها دربارهء دادگرى و آيين دارند ؛ و مىپندارند كه سوزاندن و خاكستر كردن مردگان نارواست » « 1 » . اينكه دفتر و دستك‌هاى فلسفى مغان و علماى ايران باستان ؛ و ساير كتب و نوشته‌هاى آن زمان بدست مهاجمان نابود شد يا بعضا به يونانى ترجمه شد ، مطلبى است كه اينك از بحث ما بيرون باشد .\r\n\r\n . I  كلام ( نقلى ) .\r\nمراد جهان‌بينى دينى است كه متضمّن الهيات يا يزدان‌شناسى ؛ و نيز شامل مباحث اعتقادى و مناظرات كلامى هم مىشود ، چنان‌كه پيشتر در جاى خود آمد ، اين گونه مسائل و موضوعات دينى خود در مقولهء فلسفى هم مىگنجد . از جملهء دفترهاى اوستايى ، نسك‌هاى چهارم ( - دامدات ) ، يازدهم ( - وشتى ) و خصوصا چهاردهم ( - بغان‌يشت ) متضمّن مباحث كلامى ، مبدأ و معاد ، صفات الهى و حقيقت ملائكه باشد .\r\n\r\n( الف ) . متون پهلوى\r\n\r\n( 1 ) . رازنامه / سفر الاسرار « مانى » ،\r\nچنان‌كه گذشت ( 1 ، بهرهء 2 ، ش 3 ) متضمّن\r\n\r\n\r\n","description":"","footnote":"\r\n- اردشيرى ، فرهاد ايرانى ، فاربخت ، زروان داد ، باربد ، نكيسا ، سركش ، آذرفرنبغ ، مردان فرخ ، گجسته اباليش ، و جز اين‌ها . . . » [ برخى بررسىها ( طبرى ) ، ص 186 - 187 
  ] .\r\n( 1 ) . نقل از استاد دانش‌پژوه ، مقدمهء نزهة الارواح ، مقدمه ، ص 80 .\r\n","page_name":" 92 ","page_number":116},
  {"content":"\r\n\r\nكلام مانوى است .\r\n\r\n( 2 ) . شاپورگان / شابورقان « مانى » ،\r\nچنان‌كه گذشت ( 1 ، بهرهء 2 ، ش 5 ) متضمّن كلام مانوى است .\r\n\r\n( 3 ) . پراگماتيا / فرقماطيا ،\r\nچنان‌كه گذشت ( 1 ، بهرهء 2 ، ش 8 ) رسالات يا مقالات « مانى » است .\r\n\r\n( 4 ) . دينكرد ،\r\nدانشنامهء مزديسنايى كه ياد شد ( 1 ، بهرهء 3 ،  I  ، ش 1 ) كتابهاى سوم ( - از جمله اسئله و اجوبه ، اثبات عقايد ) ، چهارم ( - گزيدهء « آيين » موبد آذر فرنبغ ) ، پنجم ( - اسئله و اجوبه با يعقوب خالدان ، مناظره با بوخت مارى مسيحى دربارهء ثنويت زردشتى ) و كتاب هشتم ( - خلاصهء نسكهاى اوستايى ) متضمّن مباحث كلامى است .\r\n\r\n( 5 ) . شكندگومانيك ويچار ( - گزارش گمان‌شكن )\r\nحدود / 16700 كلمه ، اگرچه در اواخر سدهء سوم هجرى توسط مردان فرّخ پسر هرمزداد صورت تأليف يافته ، مبتنى بر « نوشته‌ها و يادگارهاى دانايان پيشين ، راستان و دانشمندان به ويژه گرانمايهء بزرگوار آتورپات واندات ( ؟ ) مىباشد . اين كتاب علاوه بر جنبهء مهمّ فلسفى ، خصوصا فصلهاى دوم تا دهم كه پاسخ مسائل مهريار اصفهانى است ، در باب عقايد زردشتى و موضوع ثنويّت ( مبادى خير و شرّ ) بحث نموده ؛ بخش دوم كه بيشتر جنبهء جدلى دارد به‌گونهء استدلالى نظريات يهودى ، مسيحى ، مانوى و اسلام را ردّ كرده است .\r\n\r\n( 6 ) . داتستان مينوگ خرد ( - آراء مينوى خرد ) ،\r\nحدود / 11000 كلمه ، مانند كتاب « شكند گمانيك » پيشگفته ( ش 5 ) جنبهء فلسفى آن ولى با گرايش زروانى غالب است ، متضمّن اجوبهء « روح عقل » به 62 مسألهء دينى باشد ، كه آن را جزو « اندرزنامه » هاى دورهء ساسانى ( احتمالا از عهد خسرو انوشيروان ) دانسته‌اند . اين كتاب اصولا يك متن دينى است ، ولى روحى سرشار از خرد در آن فرمانروايى مىكند . از همين رو كوشش شده است كه اصل دينى آن نديده گرفته شود ، و حتى آن را « گونه‌اى يزدان‌شناسى عاميانه براى طبقهء اشراف » معرفى كنند ، به هر صورت نام « خرد » درست بر آن نهاده شده است . « 1 »\r\n\r\n\r\n","description":"","footnote":"\r\n( 1 ) . مينوى خرد ، ترجمهء احمد تفضّلى ، چاپ 2 ، تهران ، توس ، 1364 / زبان و ادبيات پهلوى ( تاواديا ) ، -\r\n","page_name":" 93 ","page_number":117},
  {"content":"\r\n\r\n\r\n( 7 ) . ماتيگان يوشت فريان ،\r\nچنان‌كه ياد شد ( 1 ، بهرهء 3 ،  I  ، ش 3 ) شرح مناظرهء كلامى او با آخت جادوگر است .\r\n\r\n( 8 ) . ماتيگان گجستك اباليش ( - شرح مناظره با اباليش ملعون )\r\nحدود / 1200 كلمه ، از همان آتور فرنبغ فرخزادان نويسندهء كتاب « دينكرد » كه در حضور خليفه مأمون عباسى ( گويا به سال 210 ق / 825 م ) با يك زنديق مانوى موسوم به « اباليش » ( - عبد اللّه ؟\r\nولى كنايه از ابليس ؟ ) به يك مناظرهء كلامى مبادرت مىنمايد ؛ همين خود نمونهء سنخى از مجادلات اصحاب نظر و مذهب ما قبل اسلامى است .\r\n\r\n( 9 ) . ايمان مسيحى ،\r\nكتابى كه اليشع باركوزبايى مطران براى قباد ساسانى ( 448 - 531 م ) به پهلوى ترجمه كرد . « 1 »\r\n\r\n( 10 ) . آيين مسيح ،\r\nكتابى كه اكاكيوس / آقاق جاثليق ( طىّ 485 - 495 م ) براى قباد ساسانى به پهلوى ترجمه كرده « 2 » ، گويا همان قبلى ( ش 9 ) باشد كه دكتر صفا اشتباها آن را به اقاق نسبت داده است .\r\n\r\n( ب ) . متون سريانى\r\n\r\n( 1 ) . مواعظ ( سريانى )\r\nتيتوس بصرايى ( م 371 م ) بر ضدّ مانويان ( تحرير 462 م ) .\r\n\r\n( 2 ) . تجسّد  ( Theophania ) \r\nكه به سريانى ترجمه شده است ( ظ : 411 م ) .\r\n\r\n( 3 ) . اعتقادنامهء مونوفيزتى ( سريانى )\r\nتحرير سوروس انطاكى ( م - ح 540 م ) كه ترجمهء ديگر هم از يونانى به سريانى داشته است .\r\n\r\n( 4 ) . رسالهء تبيينيه ( سريانى )\r\nهمان سوروس انطاكى بطريق ( از 512 تا 518 م ) در باب مانويان و جز ايشان .\r\n\r\n( 5 ) . مانويان و احكاميان ،\r\nكتابى از جبرائيل مروى اسقف هرمزد اردشير ( ح 550 م ) كه مراد از احكاميان همان اصحاب تنجيم و احكام نجوم يا اخترگويان باشند .\r\n\r\n\r\n","description":"","footnote":"\r\nص 127 - 132 . / زبان پهلوى ( آموزگار - تفضّلى ) ، ص 26 - 27 .\r\n Grundriss der Iranischen / Philologie , b . II , ( West ) , p . 107 . \r\n( 1 ) .  zoroastrian Problems , P . 80 . \r\n( 2 ) . دانش‌هاى يونانى در شاهنشاهى ساسانى ( صفا ) ، ص 20 .\r\n","page_name":" 94 ","page_number":118},
  {"content":"\r\n\r\n\r\n( 6 ) . داوران ،\r\nكتابى از يحيى اسكندرانى مونوفيزيت ( ح 568 م ) كه ترجمهء سريانى آن موجود است .\r\n\r\n( 7 ) . مناقشات سريانى ،\r\nكه مجادلات آذر هرمزد و آناهيد مسيحى با موبدان زردشتى در عهد ساسانى است .\r\n\r\n II  . حكمت ( عقلى )\r\n\r\n- ( مدخل ثانى ) .\r\nدر اخبار فلاسفهء طبيعى و منطقى ، طىّ روايتى ابن نديم گويد كه حكمت در زمان گذشته جز از براى اهل آن ممنوع بود ، چه هركس آن را دانستى به طبع پذيرفتى .\r\nفيلسوفان در زايجه‌هاى كسانى كه مىخواستند حكمت و فلسفه بدانند ، مىنگريستند و اگر درمىيافتند كه دستيابى برآن در زايجهء خداوند آن پيداست ، او را به خدمت مىگرفتند و حكمت را به دو مىرساندند ؛ و گرنه چنين نمىكردند . فلسفه در ميان يونانيان و روميان پيش از دين مسيح هويدا بود ، اما همين‌كه رومىها پيروزى يافتند ، مردم را از آن بازداشتند و برخى را سوزاندند و برخى را گنجينه كردند . مردم از سخن‌گويى در باب فلسفه منع شدند ، زيرا بر ضدّ شريعت‌هاى پيامبرانه بود ، تا آنكه روميان در زمان ليوليانس ( - فلاويوس يوليانوس ) به آيين فيلسوفان بازگشتند . اما ايرانيان در گذشته چيزهايى از كتاب‌هاى منطق و پزشكى به زبان فارسى ( پهلوى ) برگردانده بودند ، كه عبد اللّه بن مقفّع و جز او آنها را به عربى ترجمه كردند » « 1 » . چنان‌كه قبلا هم اشارت رفت ، بعضى از محقّقان دربارهء نبود فلسفه به معناى اخصّ در ايران باستان سخن گفته‌اند . از جمله احسان طبرى گويد كه اگرچه در آثار مؤلّفان دورهء اسلامى از فلسفهء خسروانى ، حكمت فهلويان و مشرقيان سخن بميان آمده ، ولى هنوز محتوى مشخّص اين مفاهيم چندان روشن نيست ، بلكه يا اشاره به عقايد الهيون و متكلّمان زردشتى و مانوى و مزدكى و جز اينهاست - كه افكار خود را به شكل استدلالى بيان مىكردند - يا اشاره به كتب حكمت و منطقى است كه از آغاز دورهء ساسانى از زبان يونانى و سريانى به پهلوى ترجمه مىشده است » « 2 » .\r\n\r\n\r\n","description":"","footnote":"\r\n( 1 ) . الفهرست ، چاپ تهران ، ص 302 - 303 .\r\n( 2 ) . برخى بررسىها دربارهء جهان‌بينىهاى ايرانى ، تهران ، آلفا ، 1358 ، ص 102 .\r\n","page_name":" 95 ","page_number":119},
  {"content":"\r\n\r\nمسألهء ديگر در صورت وجود فلسفه به معناى خاصّ در ايران باستان ، غير بومى يا دخيل و بيگانه و انيرانى بودن آن باشد ، كه در واقع همان موضوع تأثير و نفوذ مكاتب فلسفى يونانى است . قدر مسلّم ، چنان‌كه استاد سرهارولد بيلى گويد ، ايران هم از اوّل در امور ميان‌رودانى طىّ دوران مادان تحت تأثير فرهنگ غربى قرار گرفت ؛ و چنين نفوذى طىّ قرون و اعصار هم ادامه داشت ، چنان‌كه يونانى مآبى در عهد پارتى ، مسيحىگرى و مانوىگرى در دورهء ساسانى بر آموزه‌هاى زردشتى اثر گذاشته‌اند « 1 » . ولى انصافا بايد گفت كه چنين نگره‌هايى از سر يك‌سويه‌بينى است ؛ چه استاد گرانمايه گرچه حيطهء مطالعات خود را در اثر مشهورش صرفا محدود به « مسائل زردشتى » و آن هم مبتنى بر متون پهلوى سدهء نهم ( م ) نموده ، به دو نمىبرازد كه سرچشمه‌هاى كهن ايرانى را در حكمت يونانى يا مانوى و مسيحى ناديده بگيرد . مثلا همو در نمايش تأثير فلسفهء ارسطو و طبّ بقراطى ، انديشهء يونانى را در كاربست اصطلاحات پازندى « گيهاى وزرگ » ( - جهان بزرگ / مهين ) و « گيهاى كودك » ( - جهان كوچك / كهين ) - برابر « ماكروس كاسموس » و « ميكروس كاسموس » يونانى مأخذ گرفته ، گويد كه آموزهء طبيعيّات ارسطو البتّه با الهيات زردشتى تركيب شده است . همچنين ، نگرهء « گرم و سرد » در بن آفرينش گيتى ( - ماتك ) و چهار عنصر ( - زهكان ) كه اركان طبيعت جهان‌اند ، چهار مزاج / خلط ( - آميچشن ) حيات اشياء كه در تن‌هاى گوناگون انسان و حيوان بوده باشند ( دينكرد ، مدن ، ص 121 ، س 2 - ) همان نظريهء معروف « اسطقسّات » ( - عناصر ) و « مخيس » ( - مزاج ) يونانى دانسته ؛ حتى لغت « گوهر » را گويد كه على رغم صبغهء كلامى آن در مبحث آفرينش ، همانا باز گرد به كلمهء « پروتئوله » يونانى ( - مادهء اوليه ) باشد .\r\nتتبّعات استاد بيلى محدود به نگره‌هاى پيشگفته نمىشود ، بل تقريبا تمام مقولات اساسى جهان‌شناسى فلسفى ايرانى ما قبل اسلامى را شامل است . چنان‌كه مقولات « حركت ، زمان ، مكان ، طبيعت ، صيرورت ، انعدام ، تغيير و رشد » را يكسره از تعاليم ارسطويى ياد كرده ، كه مأخذ آنها هم كتابهاى راجع به فيزيك ( - طبيعيات ) و منضمّات آنهاست . مثلا دو مقولهء « تكوين » ( - باوشن ) و « انعدام » ( - وناسيشن ) بىفاصله به رساله‌اى با همين عنوان برمىگردد ، كه حنين بن اسحاق عبادى ( 809 - 876 م ) به\r\n\r\n\r\n","description":"","footnote":"\r\n( 1 ) .\r\n Zoroastrian Problems in the 9 th . cent . Books , 1971 , p . 80 . \r\n","page_name":" 96 ","page_number":120},
  {"content":"\r\n\r\nسريانى ترجمه كرده ؛ مقولهء « تغيير » ( - يتك وهيريه ) هم برابر اصطلاح يونانى وضع گرديده است . نيز ، كلمهء « چهر » - يعنى پيكر كه بسيار ذكر مىشود ، معادل بالغت يونانى « هيدوس » وضع شده ؛ موضوع « جان » - مثلا در آتش كه همان روشنايى است - اصطلاحا « بوى / بوذ » ( - استشمام ) باشد ، كه جزو نگره‌هاى افلاطون و امپدوكلس و ارسطو آمده است . تقسيمات گروه جسمى ( تنى كرتيك ) برحسب مواد عنصرى ( پيشگفته ) كه در متون پهلوى آمده ، همانا آموزهء بقراط باشد كه طىّ رسالهء « دربارهء تن آدمى » بيان گرديده است . نظريهء روان جانورى يا روح جهان ، با آنكه به مثابهء موضوع فلسفى « گوشورون » يسناى كهن زردشتى - يعنى كهن‌تر از افلاطون و ارسطو - بسيار معروف است ، هم از مقولات ارسطويى ياد شده ؛ شبههء قوى اينجاست كه گويى همهء اين‌ها از دماغ حكيم ارسطو تراوش كرده ، حال آنكه حقيقت امر واقعا چنين نبوده است . استاد بيلى بىآنكه خود را با آموزه‌هاى مغان ماد باستان آشنا كند ، يا اشارتى گذرا هم به تأثيرات ايرانى - مغانى بر فلاسفهء يونانى نمايد ، در پيوست‌هاى كتاب خود كم‌لطفى و بىعنايتى را تمام كرده ، گويد كه نظريات ما قبل مسيحى « لوگوس » از هراكليتوس افسوسى ، فيلون اسكندرانى و حكماى رواقى نبايد فراموش شود ؛ چه بسا اين آموزه فقط توسط يك هيئت مسيحى در مشرق انتشار پيدا كرده است » . « 1 »\r\nانگار كه ايرانيان هيچ‌وقت دماغ فلسفى نداشته ، هيچ‌گاه به ساختار گيتى يا جهان و آنچه در اوست نينديشيده ؛ و بدين حكمت نرسيده بودند تا آنكه در پى ترجمهء كتب يونانى ، خداوند در حقّ ايشان نيز تفضّلى فرمود كه بدان معانى و مفاهيم هدايت شدند .\r\nالبتّه يونانيان - چنان‌كه در بهترين توصيف از ايشان به عبارت ابو ريحان بيرونى ايرانى آمده است كه « در هرچه بدان مىپردازند ، از كوتاه‌ترين راه و نزديك‌ترين آن به حقيقت مىروند » « 2 » ، در انسجام فكرى و « نظام » سازى فلسفى و منطقى كردن تعقّلات مربوطه ، يعنى همان كوتاه كردن طريق وصول به حقايق سردستهء انديشمندان جهان در سده‌هاى ميانه شدند . اما ايرانيان - به گفتهء شادروان اقبال لاهورى - اگرچه برجسته‌ترين امتياز معنوى ايشان همانا گرايش به تعقّل فلسفى است ، بااين‌همه ، پژوهنده‌اى كه بخواهد\r\n\r\n\r\n","description":"","footnote":"\r\n( 1 ) .\r\n Zoroastrian Problems , PP . 82 , 84 , 87 - 88 , 90 - 91 , 98 , 105 , 111 , 228 . \r\n( 2 ) . تحديد نهايات الاماكن ( ترجمهء استاد احمد آرام ) ، ص 110 .\r\n","page_name":" 97 ","page_number":121},
  {"content":"\r\n\r\nنظام‌هاى فكرى جامعى در كتاب‌هاى بازماندهء ايران بيابد ، به ناخرسندى مىافتد و با آن كه از لطافت غريب فكر ايرانى سخت متأثر مىشود ، به نظامى چون كاپيلاى هندى يا نظام كانت آلمانى برنمىخورد . ايرانى فلسفه را به عنوان نظامى جامع مطمح نظر قرار نمىدهد » « 1 » . اينك حرف ما ، در يك‌كلام ، اين است كه به فرض صحّت اين مطالب ، باز به سبب افناء كتب و اسناد ايرانى و حتى افتقاد خود تواريخ فلسفه به زبان يونانى - خصوصا آنچه ايشان - و از جمله خود ارسطو - دربارهء فلسفهء مغان ماد باستان ايران ( - ماگيكوس ) نوشته بودند ، نظامات منسجم فكرى و فلسفى حكماى زروانى - چنان‌كه واقعا بوده و بايد - واضح و معلوم نگرديده ، يعنى همان « نظام » هايى كه - چنان‌كه مكرّر گذشت - هراكليت و امپدوكلس و دموكريتوس و افلاطون و ارسطو و جز اينان در نظامات فلسفى خويش محقّقا و بطور مسلّم مأخذ و منبع گرفته بودند ؛ اكنون محقّقان معاصر بعضا مانند استاد بيلى بدون توجّه به آن سرچشمه‌هاى كهن ايرانى ، كه بسا به طريق سنّتى و از مجارى معهود دينى و ضمن متون اوستايى تا عهد ساسانى هم كمابيش استمرار داشته - جريانات يونانى رودى بوده كه هم در مسير موازى بدان پيوسته - حين تتبّع در موضع نظردهى آشكارا دچار تناقض‌گويى مىشوند ؛ و اين برازندهء شئون عاليهء علمى ايشان نباشد .\r\nبه اصطلاح توان گفت كه اثبات شىء نفى ما عدا نكند ؛ دخول فلسفهء يونانى يا اخذ و اقتباس آن ، دليل بر فقدان مقولات فلسفهء تعقّلى در ايران باستان نباشد . همان احسان طبرى ( سابق الذكر ) كه از نبود فلسفه به مفهوم « اخصّ » در ايران باستان دل‌آزرده مىنمود ، پس از تتبّع چندى بدين نتيجهء كاملا درست و منطقى رسيده است كه اين مطلب با نقشى كه تفكّر ايرانى در تكامل فلسفهء يونانى در دوران حكماء عتيق ( از هراكليت تا ارسطو ) ، حكماء اسكندرانى و گنوستيك و نو افلاطونى ( طىّ دوران اشكانى و ساسانى ) داشته ، و مورد تصديق و تأييد بسيارى و از آن جمله فرفوريوس مؤلّف تاريخ فلسفه است ، چندان وفق نمىدهد . اين امر با اقوال كسانى از جمله جاحظ ، ابن نديم ، قاضى صاعد و ابن خلدون دربارهء توجّه ايرانيان دورهء ساسانى به علوم عقلى وفق نمىدهد » « 2 » . اما استاد\r\n\r\n\r\n","description":"","footnote":"\r\n( 1 ) . سير فلسفه در ايران ، ترجمهء دكتر امير حسين آريانپور ، ص 2 .\r\n( 2 ) . برخى بررسىها در جهان‌بينىهاى ايران ، تهران ، 1358 ، ص 138 - 139 .\r\n","page_name":" 98 ","page_number":122},
  {"content":"\r\n\r\nهارولد بيلى يك جا با استناد بر يك فقرهء معروف دينكرد ( مدن ، ص 412 ، س 17 - 21 ) گويد : « اين امر كه شايد نويسندگان زردشتى زياد بدان اعتبار تاريخى ندهند ، بسيار مشهور است كه شاپور يكم ساسانى ( 241 - 272 م ) كتابهاى فلسفى و علمى هندوان و روميان ( - يونانيان ) را يك جا با اوستا در پيوست » « 1 » . بايد گفت كه هيچ‌كس منكر اين امر نباشد ؛ ولى اگر قول « دينكرد » براى استاد بيلى حجّت است ، لا بدّ همين فقرهء معروف « دينكرد » نيز - اندكى پس و پيش از آن - بايد حجّت باشد كه اسكندر يونانى گجستك پس از تسخير دژنبشت‌هاى ايران‌زمين ، كتب و نوشته‌هاى فلسفى و علمى و دينى ايرانيان را نيمى بسوخت ، نيمى را هم به يونان و مصر فرستاد كه به يونانى ترجمه كردند و دانايان مطالعه نمودند . در حقيقت ، ترجمه و نقل علوم و فلسفهء يونانى به فارسى ( پهلوى ) در عهد شاپور ساسانى و منضمّ كردن آنها به اوستا ، چنان‌كه هم نويسندگان قديم و هم اكثر محقّقان معاصر معتقدند ، همانا بازگرداندن دانش‌هاى ايرانى ( مغانى ) عهد هخامنشى به اصل و وطن خويش بوده است .\r\nپولس ايرانى ( نصيبى يا بصرى ) مسيحى نسطورى زردشتى شده ( م 571 / 573 م ) حكيم منطقى روزگار ساسانى ، در مقدّمهء كتاب منتخبات منطقى خود از ارسطو ( به سريانى ) پس از درود به شاهنشاه خسرو انوشروان گويد كه « فلسفه آگاهى واقعى از همهء چيزهاست كه در نزد شما هست ؛ اكنون من همان فلسفهء خود شما را به نزدتان ارمغان مىفرستم . شگفت نباشد اگر ميوه‌اى را كه من در بوستان سرزمين شما چيده‌ام ، اينك به حضورتان پيشكش نمايم كه همان « سخن » است ؛ زيرا فلسفه را با سخن مىتوان گزارش نمود » « 2 » . از جملهء اظهارنظرهاى هرتسفلد باستان‌شناس شهير ، يكى اين است كه ادبيات ساسانى يك فقر فكرى تقريبا تصوّرناپذير را كه در جاى ديگر به‌ندرت به اين حدّ رسيده ، آشكار مىكند » « 3 » . شادروان جهانگير تاواديا پاسخ اين قضاوت غير منصفانه را تعهّد كرده ، ضمن قبول تأثير يا نفوذ يونانى و هندى بر جريان فكر و علم عهد ساسانى - كه به درستى از آن به « تماس و برخورد فرهنگى » تعبير مىكند - افزوده است كه\r\n\r\n\r\n","description":"","footnote":"\r\n( 1 ) .  Zoroastrian Problems , p . 81 . \r\n( 2 ) . المنطق لابن المقفّع ، مقدمهء استاد دانش‌پژوه ، ص 12 .\r\n( 3 ) .\r\n Archaological history of Iran , London , 1935 , p . 100 . \r\n","page_name":" 99 ","page_number":123},
  {"content":"\r\n\r\nدهه‌هاى نخستين آن دوره ، گرايش همه‌جانبه و افزايش دانش را در تمام جهات نشان مىدهد ، و اين‌ها خود نشانه‌هاى يك فرهنگ شكوفاست . در دوره‌هاى بعد همين‌كه توجه يكنواخت كردن و سخت‌گيرى در شرايع دين برقرار مىشود ، آن وقت به راستى يك آرامش و وقفه‌اى راه مىيابد . اما فرهنگ يونانى هم طى سده‌هاى 3 و 4 م با همين خطر روبرو شد ( آنجا كه روال زندگى فقط تشريفات است ، آنجا كه دانش فراموش مىكند گسترش و افزايش يابد ) ازاين‌جهت درست نيست كه دورهء ساسانيان را مانند « توين‌بى » دورهء شكست بناميم ، يعنى پايان شكفتگى در برابر ازهم‌پاشيدگى و نابودى محض . بهتر اين بود كه آن دوره با دورهء سده‌هاى ميانين در اروپا سنجيده مىشد . امروز ديگر آن دوره را « تاريك » نمىنامند ، بلكه دورهء نگاهدارى روشنايى باستان يا دورهء پاسدارى آتش مىشناسند ، آتشى كه در زير خاكستر همچنان سرخ بود و مىدرخشيد ، گاهگاه شعله‌ور مىشد و تخم‌هاى دورهء رنسانس ( باززادى ) را در خود نگاه مىداشت . به همين ترتيب ، منتها به اندازهء بسيار بزرگترى ، دورهء ساسانى راه را براى دورهء درخشندگى اسلام آماده مىكرد ؛ و هنوز وسائلى كه اين معنا را چنان‌كه بايد ثابت كند در دست نيست ، ولى شايد گنجينه‌ها و بازيافته‌هاى باستان‌شناسان دراين‌باره ما را يارى كند » « 1 » .\r\nدر بررسى جريان فلسفهء تعقّلى و نو افلاطونى ايران ما قبل اسلامى ، تأسيس مدارس ايرانى سريانى ( رها و نصيبين و حرّان و قنسرين ) و علماى مدرّس و مترجم وابسته به آنها را نبايد از ياد برد ، كه البتّه طى اين وجيزه مطلقا مجال شرح و بسط در باب آنها نباشد . دو كتاب مفرد و مبسوط در اين خصوص به فارسى ، يكى به عنوان « انتقال علوم يونانى به عالم اسلامى » « 2 » تأليف دوليسى اوليرى ( ترجمهء استاد احمد آرام ) و ديگرى « تاريخ علوم عقلى در تمدّن اسلامى » تأليف دكتر ذبيح اللّه صفا - و « تاريخ علوم و ادبيات ايرانى » همو با جزوهء « دانش‌هاى يونانى در شاهنشاهى ساسانى » - كمابيش وافى به مقصود است . به علاوه ، در استقصاى آثار سريانى از كتاب گرانقدر « ترجمه‌هاى عربى از يونانى » « 3 » اشتاين شايندر\r\n ( M . Steinscheinder ) \r\n، « تاريخ ادبيات سريانى » « 4 » رايت .  W  )\r\n\r\n\r\n","description":"","footnote":"\r\n( 1 ) . زبان و ادبيات پهلوى ( ترجمهء سيف الدّين نجم‌آبادى ) ، ص 69 - 70 .\r\n( 2 ) .\r\n How Greek science Passed to the Arabs , London , Rout . Kegan , 1957 . \r\n( 3 ) .\r\n Die Arabischen bersetzungen aus dem Griechischen , GRAZ / Austria , Akademische Druck - U . , 1960 . \r\n( 4 ) .  History of the Syriac Literature , 1894 . \r\n","page_name":" 100 ","page_number":124},
  {"content":"\r\n\r\n Wright ) \r\nو « تاريخ ادب سريانى » « 1 » باومشتارك  ( A . Baumstark )  و جز اين‌ها بهره برده‌ايم .\r\nمسعودى ياد كرده است كه هيربد بزرگ « تنسر » روحانى معروف زمان اردشير بابكان - كه گويند همان موبد « كرتير » مشهور باشد - با مذاهب سقراط و افلاطون آشنايى داشته است « 2 » . ترجمهء كتب يونانى و هندى در زمان شاپور ( يكم ) پسر اردشير هم ، چنان‌كه قبلا اشاره رفت ، خود امرى مشهور است . « 3 » آگاتياس رومى گفته است كه خسرو انوشروان ( 531 - 579 م ) علاقهء مفرطى به آثار فلسفى ابراز مىنموده ، فلذا كتابهاى چندى از افلاطون و ارسطو براى او به پهلوى ترجمه شد ، مانند آنچه حكيم پولس ايرانى ( سابق الذكر ) براى وى تأليف يا ترجمه كرد « 4 » اهمّ آثار مزبور خواه به پهلوى يا سريانى ذيلا ياد خواهد شد ؛ و بايد اينجا هم خاطرنشان كرد كه زبان سريانى - همان‌طور كه ابن نديم آن را جزو زبانهاى ايرانى ياد كرده - طىّ آن دوران در حكم زبان عربى از براى ايشان طى دوران اسلامى هم به مثابهء زبان علمى تداول داشته است . اما داستان پناهنده شدن هفت حكيم يونانى به ايران ، پس از تعطيل آكادمى آتن ( به سال 529 م ) اشتهار فراوان يافته است . آنان طىّ سه - چهار سالى كه در دربار انوشروان بسربردند ، طرق انتقال حكمت و دانش يونانى را به ايران و آسيا هموار نمودند ؛ از ياد نبايد برد كه حكماى سبعهء مزبور بالجمله شارح آثار افلاطون ، ارسطو ، اقليدس ، و ديگر فلاسفهء كلاسيك يونان مىباشند .\r\nليكن اين را هم از ياد نبايد برد كه به قول سارتون ( مورّخ علم ) مدرسهء ايرانى جنديشاپور خوزستان ، همانا بزرگترين مركز تبادل و التقاط افكار در آن روزگار بوده است « 5 » .\r\nدر « دينكرد » ( مدن ، ص 646 ، س 7 ) آمده است كه اوستا « ويسپ داناكيه گوبيشنان » - يعنى اوستا كلمات همهء دانشها يا خود دائرةالمعارف است . مراد آنكه « داناك » بر حكيم و فيلسوف اطلاق مىشده ، كلمهء « فلسوكفاى / ك » ( - فيلسوفان ) در پهلوى تداول\r\n\r\n\r\n","description":"","footnote":"\r\n( 1 ) .\r\n Geschichte der syrischen Litteratur Bonn , 1922 . \r\n( 2 ) . مروج الذهب ، طبع شارل پلا ، ج 1 ، ص 289 .\r\n( 3 ) . الفهرست ، تهران ، ص 300 .\r\n( 4 ) .\r\n A Volume of oriental studies , Presented to E . G . Browne , 1922 , p . 345 . / \r\nانتقال علوم يونانى به عالم اسلامى ( اوليرى ) ، ص 109 . المنطق  Zoroastrian problems , p . 80 . /  لابن المقفّع ، مقدمهء دانش‌پژوه ، ص 16 - 17 و 49 . / ايران در زمان ساسانيان ( كريستن‌سن ) ، ص 427 .\r\n( 5 ) . مقدّمه بر تاريخ علم ، ص 474 ، 483 و 484 . / ايران در زمان ساسانيان ، ص 450 / دانشهاى يونانى در عهد ساسانى ، ص 27 - 28 . / مجموعهء مقالات معين ، ج 2 ، ص 336\r\n","page_name":" 101 ","page_number":125},
  {"content":"\r\n\r\nداشته ، اما صورت « پيليسوپ » سريانى به عربى و فارسى راه يافته ، چنان‌كه در ارمنى « پايلسوپاى » تلفّظ شده است . دينكرد ( مدن ، ص 429 ، س 13 ) هم در باب كتابهاى يونانى و هندى گويد : « هروم فلسوكفاى . . . ( و ) هندوكان داناك . . . ( و ديگر ) داناك شناسك . . . » ( - فلاسفهء روم و علماى هندى و ديگر علماى اصحاب معرفت ) كه مهارت ايشان در السنه ( - گوبشن ) و تحليل ، مورد تأييد عقلاى ايران‌زمين ( - فرزانگان ايرانشهر ) شد . . . ( الخ ) » ؛ و بايد افزود « شناسك » - يعنى دارندهء معرفت علمى كه وجوه تركيبى آن در جاى خود ياد خواهد شد . « 1 » مرحوم طبرى در بررسى خويش معادل اصطلاح « منطق » را در زبان پهلوى « سخون » دانسته كه ظاهرا مانند ريشهء  logos  به معناى كلام و سخن است .\r\nگويد كه براى واژهء « منطق » - كه برخى خود اين لفظ عربى را نه از مادهء نطق بلكه از ريشهء « منترا » ( اوستايى ) به معناى كلام مقدّس مىگيرند ، به‌جز واژهء سخون / سخن  ( logos )  معادل ديگرى پيدا نشد . ابن سينا در مقدمهء « منطق المشرقيين » گفته است كه بعيد نيست كه نام آن علم ( منطق ) نزد مشرقيان چيزى ديگر بجز از منطق باشد » « 2 » اما استاد بيلى حسب تتبّعات خويش در مطاوى « دينكرد » ( مدن ، ص 417 ، س 14 ) اصطلاح « چيم گوباكيه » را در معناى « منطق » يافته است ( ايضا ، ص 128 ، س 3 ، 4 ) . البتّه « گوباكيه » مردّف با « فرزانكيه » ( دينكرد ، ص 491 ، س 14 - ) به معناى « فصاحت / بلاغت » و « خردمندى / عقليت » آمده است . اصطلاح « ترك / تركه »  ( tarka )  سانسكريت به معناى « منطق » ( - طرق / طرقا ) - چنان‌كه در نام كتابهاى « حدود المنطق » هندى آمده ، « وياكرنه » ( - دستور زبان ) و اصطلاحات ديگر هندى نيز در متون پهلوى تداول داشته است .\r\n« سوكفيستاك ( و ) دهرى » ( دينكرد ، ص 250 ، س 2 - 4 ) به مفهوم مشرك و بىدين آمده ، كه اولى را بيلى  « Sophist »  ترجمه كرده ، گويد « سوبستاى » در مورد متفكّرانى بيايد كه انكار دارند معانى ارزش و اعتبارى داشته باشند ، السوفسطائى را هم كه قفطى ياد كرده است « 3 » .\r\nاز لحاظ توان زبان پهلوى براى بيان فلسفى اگرچه احسان طبرى در بررسى خويش\r\n\r\n\r\n","description":"","footnote":"\r\n( 1 ) .  Zoroastrian Problems , pp . 86 , 120 . \r\n( 2 ) . برخى بررسىها دربارهء جهان‌بينىها در ايران ، ص 142 و 144 .\r\n( 3 ) . زبان و ادبيات پهلوى ( تاواديا ) ، ص 69 . / نزهة الارواح ،  zoro . poro . , pp . xxxvi , 84 - 86 . /  مقدمهء دانش‌پژوه ، ص 116 .\r\n","page_name":" 102 ","page_number":126},
  {"content":"\r\n\r\nبين ترديد و يقين - از اينكه « نمىتوان بيان ادبى و فلسفى را در پهلوى با يونانى و لاتينى مقايسه كرد » يا « جهان‌بينى ايرانى غالبا با تمثيل و حكايت بيان مىشود » - پس از استقصاى اصطلاحات فلسفى و منطقى در متون پهلوى ، به اين نتيجه رسيده است كه « مطالعهء اجمالى حاضر نشان مىدهد كه زبان پهلوى كمبودى از جهت لغت و اصطلاح فلسفى نداشته و قادر بوده است متون يونانى را ترجمه كند » . « 1 » بارى ، از قديم نظرى وجود داشته ( چنان‌كه مثلا حكيم ابو الحسن عامرى با وضوح ابراز نموده ) مبنى بر اينكه تشدّدها و فشارهاى موبدان متحجّر عهد ساسانى و خشونت‌هاى استبدادى شاهنشاهان ، موجب ايستايى و نابالندگى و عدم تحرّك فكرى و فلسفى ايرانيان شده بود ، كه ( چنان‌كه در اشارت « تاواديا » پارسى هم گذشت ) با ظهور اسلام آن فشارها و موانع بر طرف شد ، زمينه‌هاى رشد و شكوفايى تفكّرات فلسفى هم فراهم گشت .\r\nبنابراين ، قول كسانى مانند شهرستانى را كه : « فيلسوفان اسلام همان حكيمان ايرانى هستند ؛ منتها از ايرانيان پيش از اسلام مقالتى در فلسفه بنقل نيامده ، زيرا حكمت‌هاى ايشان يكسره از وخشورىهاى ( دينى ) فراهم شده بود ، خواه از آيين كهن خود آنان يا از ديگر آيين‌ها باشد » « 2 » ، استاد محمّد تقى دانش‌پژوه چنين توجيه نموده است كه عامرى و شهرستانى از پيشينهء آشنايى ايرانيان با انديشهء فلسفى اسكندرانى و آيين ترسايى در دانشگاه‌هاى ادسا و نصيبين و حرّان و جنديشاپور و قنسرين و تيسفون گويا آگاهى درستى نداشتند ؛ و گرنه ايرانيان از ديرباز در زبان‌هاى پهلوى و سريانى با فلسفه آشنا شده بودند ؛ و فرهنگ فلسفى آنان در آموزشگاه‌هاى بغداد و مرو و جاهاى ديگر دنبالهء همان آگاهى پيشين آنهاست » « 3 » . آنگاه ، شادروان اقبال لاهورى درافزايد كه پس از غلبهء عرب بر ايران ، فيلسوفان نوافلاطونى و ارسطويى ايران به‌طور موقّت فلسفهء محض را از دين جدا كردند . اما اين جدايى بس زودگذر بود . فلسفهء يونانى با آنكه ايرانى نبود ، جزء لاينفكّ فكر ايرانى شد ؛ و حكيمان بعدى همه به زبان افلاطون و ارسطو سخن مىگفتند . اما در هر حال براى فهم فلسفهء اسلامى بايد به ياد آورد كه اكثر\r\n\r\n\r\n","description":"","footnote":"\r\n( 1 ) . برخى بررسىها دربارهء جهان‌بينىها ، ص 155 .\r\n( 2 ) . الملل و النحل ، طبع بدران ، ج 2 ، ص 64 .\r\n( 3 ) . نزهة الارواح ( شهرزورى ) ، ترجمهء فارسى ( تبريزى ) ، مقدّمه ، ص 128 .\r\n","page_name":" 103 ","page_number":127},
  {"content":"\r\n\r\nحكيمان ( باز ) به دين وابستگى داشته‌اند » « 1 » .\r\nاينك در پايان اين بحث ، راقم سطور كه على التحقيق قويا معتقد به وجود دو مكتب يا « نظام » فلسفى گيتىگرا ( زروانى ) و مينوگرا ( زردشتى ) در ايران باستان است ، اگر از او بپرسند كه آيا كتبى مستقلّ و مفرد در تاريخ فلسفهء ايران باستان ( دربارهء دو « نظام » مزبور ) سراغ دارد ، خواهد گفت كه اولا چون دانستيم يا پذيرفتيم كه « دين » و « فلسفه » هر دو در آن روزگاران يكى بوده ، پس « تاريخ دينهاى ايران باستان » بالجمله تأليف ايرانشناسان بنام كه شمار آنها بسيار هم هست ( شايد بيش از 30 كتاب مفرد ) در واقع مىتواند « تاريخ فلسفهء ايران باستان » هم محسوب شوند . ثانيا ، از جملهء آنها يكى كتاب « فلسفهء دين مزديسنا در عهد ساسانى » تأليف دانشمند فقيد ايتاليائى لوئيس چارلزكاسرتلى  ( L . C . Casartelli )  به فرانسه كه ترجمهء انگليسى آن از فيروز جاماسب اسا هم وجود دارد . « 2 » ديگر كتاب « زروان ، شاخهء ديگر زردشتى » تأليف دانشمند انگليسى « روبرت زينر »  ( R . Zaehner )  باشد « 3 » ، كه بسيار جامع و ممتّع‌اند ؛ و هر دو نمايشگر همان « نظام » منسجم فلسفى ايران باستانند ( كه سزاست به فارسى ترجمه شوند ) منتها هر دو مربوط به عهد ساسانى باشند ، كه بايستى اميدوار بود روزى « تاريخ فلسفهء مغانى » ( عهد مادى و هخامنشى ) هم به‌طور مفرد و مستقلّ نوشته آيد .\r\n* * * حكمت عقلى كه آثار مربوط بدان را در پنج بهره : 1 - كليات ( فلسفى ) ، 2 - منطق ( ارسطو ) ، 3 - طبيعيات ( عناصر ) ، 4 - عوالم ( علوى و سفلى ) ، 5 - ادوار وجود ، ياد خواهيم كرد ، شامل جهان‌نگرى نجومى هم مىباشد ، كه البتّه نبايد موضوع كتابهاى ستاره‌شناسى را با آن اشتباه كرد . از دفترهاى اوستايى توان گفت كه خصوصا خردگرايى بر « هفتن يشت » كوچك غالب است . نسك نهم ( كشكيروبو ) ، نسك دهم ( ويشتاسپ ) و نسك هيجدهم ( سكاتوم ) نيز فلسفىتر باشند . به طور كلى ، يسناها ، يشت‌ها - از جمله\r\n\r\n\r\n","description":"","footnote":"\r\n( 1 ) . سير فلسفه در ايران ، ترجمهء ا . ح . آريانپور ، ص 2 .\r\n( 2 ) .\r\n I , a philosophie religiounse du Mazdeisme sous les Sassanides , paris , 1884 . / / The Philosophy of the Mazdayasnian Religion under the Sassanids , tr . in Eng . by F . Jamasp asa , Bombay , 1889 . \r\n( 3 ) .\r\n Zurvan , a Zoroastrian dilemma , 1955 / rep . New york , 1972 . \r\n","page_name":" 104 ","page_number":128},
  {"content":"\r\n\r\n« دين يشت » - ويسپرد ، خرده‌اوستا و زندهاى آنها عارى از انديشه‌هاى فلسفى به مفهوم اعمّ يا اخصّ نباشند ؛ يشت‌هاى ويژهء موضوعى هريك در جاى خود ياد خواهند شد . در ضمن ، چنان‌كه در بخش خطّ و كتابت گذشت « دانش دبيره » پهلوى كتابتى بوده است كه منطق و فلسفه را بدان مىنوشته‌اند « 1 » . يك‌بار ديگر با يادآورى اين اشارت « ورشت مانسريك » ( فرگرد 21 ، بند 20 ) كه زردشت سپيتمان را بانى فلسفه دانسته « 2 » ، بايد افزود كه موبد آذر فرنبغ در « آيين نامگ » خود ( دينكرد 4 ، 142 ) يك « فلسفه‌نامه » منسوب به زردشت كلدانى هم ياد كرده است « 3 » .\r\n\r\n1 . كليّات ( فلسفى ) :\r\n\r\n( 1 ) . كتب يونانى و هندى ( فلسفى و علمى )\r\nكه بنا به دينكرد ( مدن ، 412 ، 17 - ) در زمان شاپور يكم ساسانى ( 241 - 272 م ) به پهلوى ترجمه شد ، با اوستا در پيوست ؛ و در مدرسهء جنديشاپور هم نگه داشته شد « 4 » .\r\n\r\n( 2 ) . اخبار الفلاسفة و قصصهم و آرائهم ( - فيلوسوپوس ايستوريا آن بيبليوئيس )\r\nفورفوريوس\r\n ( Porphyrios ) \r\nصورى ( 234 - 305 م ) در چهار دفتر از طالس تا افلاطون ، كه ترجمهء سريانى آن تداول داشته ؛ « ابن الخمّار » - ابو الخير حسن بن سوار مسيحى ( 331 - ح 412 ق ) با آغاز از زندگى فيثاغورس به عربى ترجمه كرده ، نيز ياد كرده‌اند كه اخبار الفلاسفة / تاريخ فلسفهء نيكلاى دمشقى ( ن 1 س 1 م ) هم در تحرير سريانى تداول داشته ، كه « ابن زرعه » - ابو على عيسى بن اسحاق مسيحى ( ح 331 - 399 ) ق ) آن را به عربى ترجمه كرده است .\r\n\r\n( 3 ) . وصاياى ذهبيّه ( فيثاغورس )\r\nتفسير پروكلوس ديادوخوس بيزانطى ( 412 - 485 م ) كه به سريانى ترجمه شد ( نسخه‌اى از آن در موزهء بريتانيا هست ) و ثابت بن قرّهء\r\n\r\n\r\n","description":"","footnote":"\r\n( 1 ) . الفهرست ، چاپ تهران ، ص 16 .\r\n( 2 ) .  The Dinkard , vol . xvlll , p . 39 . \r\n( 3 ) .\r\n The Philosophy of the Mazdayasnian Religion , p . 103 . \r\n( 4 ) .\r\n Zoroastrian Problems , p . 81 . / Essays Presented to R . Walzer , Oxford , 1972 ( ar . S . M . \r\nتاريخ علوم عقلى ( صفا ) ، ص 18 .  Stern ) , pp , 447 , 449 , 462 . / \r\n","page_name":" 105 ","page_number":129},
  {"content":"\r\n\r\nحرّانى آن را به عربى نقل كرد .\r\n\r\n( 4 ) . تيمائوس - و - فايدو / فدون - و - گورگياس ( افلاطون )\r\nبه شرح همان پروكلوس ( برقلس ) ديادوخوس بيزانطى ( 412 - 485 م ) كه به سريانى ترجمه شده بود ، هم با مكالمات ( افلاطون ) براى خسرو انوشروان ( 531 - 579 م ) به پهلوى ترجمه شد ، بعدا بعض آنها ( - فدون ) را ابو على ابن زرعه به عربى نقل كرد ؛ ترجمهء سريانى « تيمائوس » را هم بشرح يحيى نحوى ياد كرده‌اند .\r\n\r\n( 5 ) . زيست‌نامهء ارسطو ،\r\nنوشتهء هرميپوس ازميرى نحوى كه ترجمهء سريانى آن از آمونيوس به دست دانشمندان دورهء اسلامى رسيده ( نسخه‌اى از آن در كتابخانهء واتيكان هست ) و گويند ابن زرعه آن را به عربى ترجمه كرده است ؛ البتّه زندگىنامه‌هاى ارسطو متعدّد است ( رش : مستدركات . . . ) .\r\n\r\n( 6 ) . فلسفهء ارسطو ، ( خلاصه )\r\nاز نيكولاى دمشقى ( ن 1 س 1 م ) كه در تحرير سريانى تداول داشته ( نسخه‌اى از آن در كتابخانهء پاريس هست ) همان براى خسرو انوشروان ( 531 - 579 م ) به پهلوى ترجمه شد ؛ ابن زرعه آن را از سريانى به عربى ترجمه كرده ( گويا همان مجمل « سيل » ) .\r\n\r\n( 7 ) . انئاد /  Enne des  ( - تاسوعات )\r\nافلوطين اسكندرانى ( 200 - 269 م ) بانى فلسفهء نوافلاطونى كه شاگردش فورفوريوس صورى ( 234 - 305 م ) تدوين كرد ، كتابهاى 4 تا 6 آن با عنوان « الهيّات ارسطو » به سريانى ترجمه و تلخيص شد ، گويا بخش‌هاى فلسفى را پولس ايرانى ( م 571 م ) هم از شرح فورفوريوس به پهلوى ترجمه كرد .\r\n\r\n2 . منطق ( ارسطو ) :\r\n\r\n( 1 ) . منطق ارسطو ،\r\nگزيده‌اى است ( به سريانى ) كه حكيم پولس ايرانى ( نصيبى يا بصرى ) مسيحى نسطورى زردشتى شده ( در گذشته به سال 571 / 573 م ) براى خسرو انوشروان ( 531 - 579 م ) گويا براساس منتخبات سرگيوس رأس‌عينى ( م 536 م ) با مقدّمهء بليغى برآن ( - كه بندى از آن بنقل آورديم - ) نوشت ؛ نسختى از آن در موزهء بريتانيا ( اد . / 14660 ) وجود دارد ، كه به منطق « جدل » ( ديالكتيك ) ارسطو هم موسوم باشد .\r\n\r\n","description":"","footnote":"","page_name":" 106 ","page_number":130},
  {"content":"\r\n\r\n\r\n( 2 ) . ايساغوجى  ( Eisagoge ) \r\nيا مقدّمه بر « مقولات » ( - قاطيغورياس ) ارسطو ، از فورفوريوس صورى ( 233 - ح 301 م ) كه هيبا / هيبها ادسائى ( م 457 م ) آن را به سريانى ترجمه كرد ، معنا بيت اردشيرى جاثليق نسطورى ( ن 1 س 5 م ) از سريانى به پهلوى ترجمه كرد ، ابن مقفّع - روزبه بن دادويه شيرازى ( 80 - 142 ق ) آن را از پهلوى به عربى ترجمه كرد كه اينك در كتاب المنطق او بطبع رسيده است . ترجمه‌ها و شرح‌هاى « ايساغوجى » ارسطو متعدّد است ( رش : مستدركات . . . ) .\r\n\r\n( 3 ) . عبارت ( - هرمنئوطيقا )\r\nارسطو كه هيبها ادسائى ( م 457 م ) به سريانى ترجمه كرد ، پولس ايرانى ( م 571 م ) آن را به پهلوى شرح كرد ، كه همين مأخذ ابن مقفّع در كتاب المنطق باشد . شرح پهلوى پولس را دانشمند شهير سريانى سوروس سبخت ايرانى مطران قنسرين ( م 667 م ) در « رسائل منطقيه » خود ( به آيتيلاهاى موصلى ، يئونان جهانگرد ؛ و جز اين‌ها ) اساس « شرح هرمنئوتيكا » ( به سريانى ) قرارداد ، كه نسخهء آن در موزهء بريتانيا هست .\r\n\r\n( 4 ) . تحليل ( - آنالوطيقا )\r\nاوّل را همان هيبها ادسائى ( م 457 م ) به سريانى ترجمه كرد ، شايد كه ترجمهء پهلوى آن به دست همان معنا بيت اردشيرى ( ن 1 س 5 م ) بوده ، يا به دست پولس ايرانى كه به‌هرحال اساس نقل آن به عربى توسّط ابن مقفّع شده است .\r\nاما « شرح آنالوطيقاى » ( اوّل ) ارسطو به سريانى هم از سوروس سبخت ايرانى ( مذكور ) باشد ، يك « شرح تحليلات » هم ( سريانى ) از حنّا نيشوع نسطورى جاثليق ( از 686 - 701 م ) ياد كرده‌اند .\r\n\r\n( 5 ) . منطقيات ( ارسطو ) :\r\nاز جمله رساله‌هايى ( گويا بجز از شماره‌هاى 2 و 4 ) منسوب به معنا ( شيرازى ) بيت اردشيرى جاثليق نسطورى ايرانى ( ن 1 س 5 م ) كه به پهلوى ترجمه كرده ؛ كتاب « القياس » او به سريانى وجود دارد ، كتاب « البرهان » را به سريانى ترجمهء حنين بن اسحاق عبادى ياد كرده‌اند ، نيز از كتاب « الخطابه » ترجمه‌اى به سريانى هست كه نويسندهء آن معلوم نباشد ، اما مترجم كتاب « السفسطه » ( - سوفيستيك ) به سريانى همانا تئوفيل انطاكى است كه شايد تئوفيلوس بن نعيمه / ناعمه ( ؟ ) باشد ، ابن زرعه آن را از سريانى و يحيى بن عدى هم به عربى ترجمه كرده‌اند ؛ سرانجام كتاب « الشعر » ارسطو هم يك ترجمهء سريانى دارد كه به عربى ترجمه شده\r\n\r\n","description":"","footnote":"","page_name":" 107 ","page_number":131},
  {"content":"\r\n\r\nاست .\r\n\r\n3 . طبيعيات ( عناصر ) :\r\nجهان‌شناسى اوستايى بيشتر در مطاوى نسك چهارم ( - دامدات ) آمده ؛ و از دفترها اشارات در باب طبيعيات بيشتر در « آبان يشت » و « تشتر يشت » بديده مىآيد ؛ ولى دربارهء عناصر اربعه ( آذر ، آب ، خاك و هوا ) در معنا يشت‌هاى عنصرى اوستايى به ترتيب عبارتند از : « مهر يشت ، آبان يشت ، زامياد يشت ، رام يشت » كه همين خود نشانگر است - چنان كه از جمله هرودوت ( كتاب 1 ، بند 131 / كتاب 3 ، بند 16 ) و ديوجن لائرتى ( در فقرهء منقول عنه ) و جز اين‌ها ياد كرده‌اند - كه پيشينهء نظريهء عناصر در جهان‌شناسى مغان ايران باستان باشد .\r\n\r\n( 1 ) . الف مگن  ( Alfa to mega ) \r\n- كتاب اول « طبيعى » ( - فيزيك ) ارسطو ، كه گويا ترجمهء پهلوى آن وجود داشته ؛ زيرا « بوذ »  ( Budh )  طبيب سيّاح مسيحى يا كشيش ولايات ( ن 2 س 6 م ) - كه خسرو انوشروان او را براى گردآورى گياهان دارويى به هندوستان فرستاد - آن را ظاهرا از پهلوى به سريانى ترجمه كرده كه اينك نسخهء آن در دست نيست . همچنين ، ياد كرده‌اند كه سلّام ابرش ترجمان ( س 2 ق ) كتاب « فيزيك » ارسطو را از پهلوى به عربى ترجمه كرده است .\r\n\r\n( 2 ) . الآراء الطبيعية ،\r\nاز ايتيوس ( سدهء 3 م ) كه به سريانى وجود داشته ؛ و نخستين كتابى است كه از سريانى به عربى ترجمه شده است .\r\n\r\n( 3 ) . دينكرد ،\r\nكه ياد شد ( 1 ، بهرهء 3 ،  I  ، ش 1 ) « كتاب سوم » متضمّن مسائل فلسفى - جهان‌شناسى ، « كتاب چهارم » متضمّن نگرهء عناصر اربع ( - كه اصل آتش است ) به گونه‌اى كه موضوع فن پزشكى همانا تنظيم نسبت‌ها بين عناصر باشد « 1 » .\r\n\r\n( 4 ) . بوندهشن ،\r\nكه ياد شد ( 1 ، بهرهء 3 ،  II  ، ش 2 ) اساسا كتاب جهان‌شناسى ايرانى ، از جمله بخش 2 - 4 ( تكوين عالم ) ، بخش 9 ( طبيعيات ارضى ) و جز اين‌ها كه در جاى خود ياد خواهد شد .\r\n\r\n( 5 ) . گزيده‌هاى زات سپرم ،\r\nكه ياد شد ( 1 ، بهرهء 3 ،  I  ، ش 2 ) اين نيز يك كتاب\r\n\r\n\r\n","description":"","footnote":"\r\n( 1 ) .\r\n The philosophy of the Mazdayasnian religion , p . 103 . \r\n","page_name":" 108 ","page_number":132},
  {"content":"\r\n\r\nجهان‌شناسى اما زروانى است ، كه از جمله فصلهاى 29 تا 34 دربارهء ساختار تن‌ها مبتنى بر نگرهء چهار عنصر و طبع باشد .\r\n\r\n( 6 ) . داتستان مينوى خرد ،\r\nكه پيشتر ياد شد (\r\n I \r\n، ش 6 ) از ساخت‌مايهء گيتى ( فصلهاى 7 و 8 ) و طبيعيات ( فصلهاى 43 و 55 ) سخن رانده است .\r\n\r\n( 7 ) . اردهنگ / ارتنگ / ارژنگ « مانى »\r\nكه ياد شد ( 1 ، بهرهء 2 ، ش 6 ) متضمّن گيتىشناسى مانوى است .\r\n\r\n4 . عوالم ( علوى - سفلى ) :\r\n\r\n( 1 ) . دينكرد ،\r\nكه ياد شد ( 1 ، بهرهء 3 ،  I  ، ش 1 ) « كتاب چهارم » از نيمهء دوم متضمّن شرح كائنات علويّه ، وحدت عناصر ، كائنات سفليّه ؛ و تطابق عالم اكبر و عالم اصغر ( مدن ، ص 278 - ) باشد .\r\n\r\n( 2 ) . بوندهشن ،\r\nكه ياد شد ( 1 ، بهرهء 3 ،  II  ، ش 2 ) بخش‌هاى 3 و 4 و 7 دربارهء عالم علوى ، بخش 9 ( عالم سفلى ) ، و بخش 13 تطابق جهان مهين با جهان كهين باشد .\r\n\r\n( 3 ) . گزيده‌هاى زاد سپرم ،\r\nكه ياد شد ( 1 ، بهرهء 3 ،  I  ، ش 2 ) طىّ فصلهاى 2 و 3 دربارهء دوجهان ؛ و طىّ فصلهاى 29 و 30 ( خصوصا ) و 31 دربارهء تقابل دوجهان مهين و كهين سخن گفته است .\r\n\r\n( 4 ) . اردنگ / ارتنگ ،\r\nكه ياد شد ( 1 ، بهرهء 2 ، ش 6 ) مانى خصوصا دربارهء علويّات سخن گفته است .\r\n\r\n( 5 ) . الآثار العلوية ( سريانى )\r\nارسطو كه ابو الخير بن الخمّار ( 331 - 412 ق ) آن را به عربى ترجمه كرده ، شرح اسكندر افروديسى را هم يحيى بن عدى به عربى ترجمه كرد .\r\n\r\n5 . ادوار وجود :\r\n\r\n( 1 ) . دينكرد ،\r\nكه ياد شد ( 1 ، بهرهء 3 ،  I  ، ش 1 ) « كتاب هفتم » متضمّن نگرهء هزاره‌هاى آفرينشى و هوشيدرى و فرشكردارى است .\r\n\r\n( 2 ) . بوندهشن ،\r\nكه ياد شد ( 1 ، بهرهء 3 ،  II  ، ش 2 ) بخش‌هاى 1 و 2 و 3 ( آغازين ) و 18\r\n\r\n","description":"","footnote":"","page_name":" 109 ","page_number":133},
  {"content":"\r\n\r\nو 19 و 22 ( انجامين ) يكسره متضمّن ادوار الوف كونيّه ، هزاره‌هاى هستى و گيهان شناخت است ، كه خصوصا در تدوين جداول نجومى و مبادى تاريخ و تقويم ايرانى شالودهء نظرى است ، باز در شرح « زيج شهريار » و كتاب الالوف ( ابو معشر بلخى ) اشارت خواهد رفت .\r\n\r\n( 3 ) . گزيده‌هاى زاد سپرم ،\r\nكه ياد شد ( 1 ، بهرهء 3 ،  I  ، ش 2 ) فصل 1 ( آغازين ) و فصلهاى 34 و 35 ( انجامين ) تماما دربارهء ادوار وجود و عالم است .\r\n\r\n( 4 ) . جاماسپ‌نامه ،\r\nكه ياد شد ( 1 ، بهرهء 3 ،  II  ، ش 5 ) نيز متضمّن همين مطالب و موضوعات باشد .\r\n\r\n( 5 ) . زيگ شهريار ( - فانون نجومى )\r\nايرانيان كه آخرين تحرير آن در عهد يزدگرد سوم ساسانى ( ن 1 س 7 م ) باشد ، تأليف آن منسوب به حكماى عتيق ايران است ، كه متضمّن شرح سالهاى عالم و ادوار هزارات كيهانى حسب نظريهء فلسفى زروانى - زردشتى بوده ؛ بعدا تحت عنوان متون علمى ياد خواهد شد كه « زيج شهريار » را ابو الحسن على بن زياد تميمى ( سدهء 2 ق ) از پهلوى به عربى ترجمه كرد ؛ و خصوصا بناى كتب نجومى و احكامى « الوف » و « مواليد » منجّم شهير ايرانى ابو معشر بلخى ( سدهء 3 ق ) برآن باشد .\r\n* * * خردگرايى فلسفى ايرانى را تاواديا گواه بجز از ديباچهء « شاهنامه » فردوسى همانا كتاب « مينوى خرد » ياد كرده ؛ و گويد كه ايرانيان پيش از رواج فلسفهء عقلانى ارسطو هم بر آن مذهب بوده‌اند ، چه دليل از اين بهتر كه اصلا نام خداى ايشان « مزدا » خود به معناى « عقل » و خرد و دانايى است « 1 » . نظريّه هزاره‌هاى هستى در بوختارشناسى ايرانى را دكتر احسان يار شاطر متأثّر از نگرهء ادوار وجودى بابليان دانسته است « 2 » . مقولات « جبر و اختيار » خواه از باب اعتقادات يا از نظر فلسفى در جهان‌بينى زردشتى ، بالاخصّ زروانى حائز اهميّت اساسى است . منتها در اينجا ما نمىتوانيم به تمام مواضع بحث در متون پهلوى اشاره كنيم ؛ همين‌قدر كه اصطلاح « بغوبخت » ( در مينوى خرد ) به معناى تقدير\r\n\r\n\r\n","description":"","footnote":"\r\n( 1 ) . زبان و ادبيات پهلوى ( ترجمهء دكتر نجم‌آبادى ) ، ص 131 - 132 .\r\n( 2 ) .  The Cambridge history of Iran , vol . 31 . p . 355 . \r\n","page_name":" 110 ","page_number":134},
  {"content":"\r\n\r\nفلكى ، بخت‌گرايى زروانى يا نوعى تعقّل جبرى ناشى از اعتقاد به تقدير ازل ( - زروان ) و مسألهء اراده كه از جمله در « ورشت مانسريك » ( فرگرد 18 ، بند 19 ) يا « كام خدايى » ( - اختيار و اراده ) كه در « زامياد يشت » ( 19 ، 24 ) ، « ونديداد » ( 1 / 4 ، 15 ، 1 ) و جز اين‌ها مطرح شده ، فعلا كفايت است .\r\n\r\n III  . عرفان ( نظرى )\r\nپس از كلام و حكمت ، عرفان نظرى يكى از سه وجه هرم معرفتى در دين‌هاى ايرانى است . مباحث و موضوعات عرفان ايرانى ما قبل اسلامى ، به نظر ما ، در چهار مقولهء اساسى مىگنجد كه عبارتند از : قدماى وجود ، عقول و ملائك ، مبادى ضدّين ، وحدت وجود ؛ و توحيد اشراقى يا مستفاد خود در مفهوم كلى « عرفان ايرانى » نهفته است . از دفترهاى ديرينهء اوستايى ، الهيّات عرفانى و فرشته‌شناسى بر نسك چهارم ( - دامدات ) و به ويژه بر نسك چهاردهم ( - بغان‌يشت ) غالب است . اشراقيات مغانى در « هفتن يشت » كوچك ( - متعلق به امشاسپندان ) و « هفتن يشت » بزرگ ( - متعلّق به يسنا ) مىدرخشد . خود سخنان مينوى « گاتها » ى زردشت ، متضمّن مضامين عرفانى است . بر يشت‌هاى بزرگى مانند « مهر يشت » ، « سروش يشت » و « رشن يشت » روح عرفانى غالب باشد ، خصوصا مبحث اشراقى - عرفانى - فلسفى « خورنه / فرّه » ايزدى ( - نور الهى ، مجد لاهوتى ) يك « يشت » ويژه دارد كه « خوارنه » يشت يا همان اشتاد يشت ( - 18 ) باشد ، بازهم يشت ( 19 - ) زامياد در همين مقوله است . منتها سخن در « اشتاد » يشت از فرّ / خورنه آريايى رفته ؛ و در « زامياد » يشت از فرّ كيانى گفتگو شده است . بغان‌نسك ( فرگرد يكم ) كه تفسير عرفانى دعاى « يتااهو وئيريو » است ، عقول راهمان ملائك ( - امشاسپندان ) دانسته است « 1 » ، كه در اين خصوص - يعنى اتحاد عقول و ملائك يا نفوس فلكى - مىتوان به كتاب « رمز و داستانهاى رمزى » تأليف دكتر تقىپور نامداريان همدانى ( ص 160 پس‌وپيش ) رجوع نمود . در باب اعتقادات زروانى و مانوى - كه يكسره عرفانى است - اين نكته را نبايد از ياد برد كه « وزرگ و بزرگوار » و « پدر عظمت » در نزد\r\n\r\n\r\n","description":"","footnote":"\r\n( 1 ) .  The Dinkard , vol . XIII , p . 52 . / XvIII , p . 43 . \r\n","page_name":" 111 ","page_number":135},
  {"content":"\r\n\r\nايشان همان « زروان » ( - زمان بىكران / دهر ) باشد « 1 » ، كه تمامى عالم وجود در مفهوم كلّى كلمهء او وحدت مىيابد .\r\n\r\n( 1 ) . دينكرد ،\r\nكه ياد شد ( 1 ، بهرهء 3 ،  I  ، ش 1 ) « كتاب چهارم » از نيمهء دوم متضمّن شرح قدماى وجود ( زمان ، مكان ، گيتى ، مينو ، علويات و عناصر ) و موضوع وحدت عناصر ( آب و آتش ) است ، « كتاب پنجم » در پى اثبات مسألهء ثنويّت يا مبادى ضدّين ( نور و ظلمت ) براى بوخت مارى مسيحى ، به تبيين فلسفهء فروردگان ( - عالم مثل ) و منشأ آن پرداخته ؛ « كتاب ششم » دربارهء آتش به مثابهء گوهر هستى سخن گفته ؛ « كتاب هفتم » هم دربارهء فرّهء ايزدى و مراتب حلول آن بحث كرده ؛ « كتاب نهم » كه مختصرى از محتويات سه نسك دينى را شامل است .\r\n\r\n( 2 ) . بوندهشن ،\r\nكه ياد شد ( 1 ، بهرهء 3 ،  II  ، ش 2 ) بخش‌هاى 1 تا 3 شرح قدماى وجود ، بخش‌هاى 4 تا 8 بيان مبادى ضدّين ( خير و شرّ ) و سبب پيكار آنها ؛ بخش‌هاى 11 و 12 راجع به فرشتگان و ديوان باشد .\r\n\r\n( 3 ) . داتستان مينوى خرد ،\r\nكه پيشتر ياد شد (  I  ، ش 6 ) داستان ديدار « دانا » ( - حكيم ) با مينوى خرد ( - روح عقل ) است ، كه به قول دكتر پورنامداريان ( ذوقى ) همسان ديدار « هرمس » است با خرد فرمانروا ( - پواماندرس ) يا ديدار « ابن سينا » ست بازندهء بيدار ( - حىّ بن يقظان ) ، پير نورانى « سنايى » ( در سير العباد ) و سهروردى شيخ اشراق با فرشتهء پير ( - عقل سرخ ) يا « جاويد خرد » ، عارف با « خضر » و مانند اينهاست « 2 » . به هر حال ، مينوى خرد دربارهء تمام مقولات عرفانيهء مورد نظر ، داتستان ( - آراء ) خويش اظهار نموده است .\r\n\r\n( 4 ) . گزيده‌هاى زات سپرم ،\r\nكه ياد شد ( 1 ، بهرهء 3 ،  I  ، ش 2 ) همان موضوعات « بوندهشن » و كتاب هفتم « دينكرد » و جز آنها را شامل است ؛ اما هيچ‌گونه بستگى به آنها ندارد ، بل مراد او بر نماياندن سه لحظهء بزرگ تاريخ جهان : آغاز ، ميان ؛ و پايان آن است كه طىّ آنها گرايش‌هاى زروانى خود را هويدا مىكند ، لذا متهم به مانويّت شده\r\n\r\n\r\n","description":"","footnote":"\r\n( 1 ) .  Zurvan . . . ( Zachner ) , pp . 64 - 65 . \r\n( 2 ) . رمز و داستان‌هاى رمزى ، ص 258 - 259 ، 267 - 268 ، 269 - 270 و 272 - 273 .\r\n","page_name":" 112 ","page_number":136},
  {"content":"\r\n\r\nاست « 1 » . اين گزيده‌ها به لحاظ تاريخ انديشهء ايرانى ارزشى ويژه دارد .\r\n\r\n( 5 ) . نيان زيندگان / كنز الاحياء « مانى » ( م 277 م )\r\nكه ياد شد ( 1 ، بهرهء 2 ، ش 2 ) متمّم « انجيل زنده » ( - سفر الاحياء ) هموست ( ش 1 ) كه يكسره در فلسفهء عرفانى بوده است .\r\n\r\n( 6 ) . رازنامه / سفر الاسرار « مانى »\r\nكه ياد شد ( 1 ، بهرهء 2 ، ش 3 ) نيز بسا عرفان ناب باشد ؛ همچنين كتاب « كوان » ( - سفر الجبابرة ) همو كه وجود دارد ( ش 4 ) راجع به ملائك و نفوس ظلمانى است . در باب « قدماى خمسه » رازى و ديگر گيتىگرايان ( - اصحاب هيولا ) كه سرراست مأخوذ از نظريهء مانوى است ، بحث بسيار مفصّل باشد كه اينجا مجال آن نيست .\r\n\r\n( 7 ) . شكند گومانيك وچار ،\r\nكه پيشتر ياد شد (  I  ، ش 5 ) اگرچه روح فلسفى برآن چيره است ؛ و ضدّ مانوى باشد ، در باب ثنويّت يا مسألهء ضدّين ، مبادى نور و ظلمت ، قدماى وجود ( زمان و مكان ) ، موضوع كثرت و اصل وحدت و تضاد يك مرجع اساسى است .\r\n\r\n( 8 ) . تعاليم لاهوتى / تفسير كائنات ،\r\nاز تئودور مصيصى / موپسوستى نسطورى ( م 428 م ) كه هيبا / هيبها ادسايى « ترجمان » ( م 457 م ) از يونانى به سريانى ترجمه كرد .\r\n\r\n( 9 ) . مواعظ ( منظوم )\r\nيعقوب سروجى اسقف مونوفيزيتى ( م 521 م ) به سريانى كه همراه با برخى از نامه‌هاى وى بجا مانده است .\r\n\r\n( 10 ) . رسالات لاهوتيه ( سريانى )\r\nفيلوكسنوس / اكسناياى ادسايى مونوفيزيت ( م 523 م ) .\r\n\r\n( 11 ) . تعاليم لاهوتى ( سريانى )\r\nجبرائيل مروى نسطورى اسقف هرمزد اردشير ( ح 550 م ) كه جنبهء ادبى هم دارد .\r\n\r\n( 12 ) . رسائل لاهوتيه ( سريانى )\r\nدانشمند مشهور ايرانى سوروس سبخت مطران قنسرين ( م 667 م ) .\r\n\r\n\r\n","description":"","footnote":"\r\n( 1 ) . زبان و ادبيات پهلوى ( تاواديا ) ، ص 106 ، 107 ، 109 .\r\n","page_name":" 113 ","page_number":137},
  {"content":"\r\n\r\n\r\n IV  . حكمت عملى\r\n\r\n- ( مدخل ثالث ) .\r\nدين زروانى ، چنان‌كه پيشتر اشاره رفت ، به مثابهء « مذهب فلاسفه » كه اصلا متّبع مغان ماد باستان ايران بوده ، در قياس و مماثل با دين موازى آن - « زردشتى » - كه پيامبرش زردشت سپيتمان فريانى شهير است ، هراز آگاه اين پرسش را پيش آورده كه آن دين - يعنى زروانى - آيا هيچ پيامبرى منسوب به خود داشته است ؟ اگرچه در اسناد موجود صريحا ذكرى يا اشارتى به پيامبر احتمالى دين زروانى نرفته ، به قرائن واضح و معلوم همواره گمان راقم اين سطور به « هوشنگ » پيشدادى مىرفته است . جاى تمهيد و استدلال عقلى و نقلى موضوع در اين مضيقه نباشد ؛ ولى هم در متون قديم ، هم در كتب ملل و نحل « هوشنگ » را پيامبرى دانسته‌اند كه كتاب او « جاودان خرد » باشد . هرگز نبايد گمان برد كه هوشنگ پيشدادى يك شخصيت حقيقى تاريخى بوده است ، حاشا كه تازه در عرصهء اساطير هم گويا يك « نامنژاد » ( - اسم قوم /  ethnonym  ) يا شايد يك « نامخدا »  ( theonym )  بيش نباشد . ولى دين حكيمانهء هوشنگى و كتاب حكمت « جاودان خرد » منسوب به دو ، نه يك پديدهء اسطورى - ادبى كه همانا يك واقعيت تاريخى - اجتماعى در ايران‌زمين است . هوشنگ پيشدادى بانى « دهيوپديه » ( - كشور دارى ) چنان‌كه پيشتر بشرح آمد ، از لحاظ مذاهب اختركيشى ( هرمسى ) همانا با « ايا » يا « انكى » بابلى ايزد دانايى و حكمت - كه كتابت و فنون و علوم آدمى را بنياد كرده - ؛ و با جانشين او « نبو » يا « نيمبو » آشورى - خداى حكمت و دانايى - ، نيز با « طاط » مصرى / « اخنوخ » يهودى / « ادريس » اسلامى ؛ و با خود « هرمس » يونانى - خداوند حكمت و دانش - اين‌همانى يافته است . بنابراين ، انتساب حكم و امثال ، مواعظ و نصايح خردمندانه ، تجارب و آزمون‌هاى حكيمانه به دو ، به عنوان « خردهاى جاويدان » بىوجه نبوده باشد .\r\nامثال و حكم « احيقر » حكيم آرامى كه « اومانو » ( - رايزن ) در بار سناخريب و اسرحدون آشورى بوده ( سدهء 7 ق . م . ) به گويش آرامى ميان‌رودانى ، اوايل قرن حاضر در الفانتين پيدا شده است . هرچند كه گفته‌اند امثال و حكم احيقر عارى از تأثيرات اكادى و ايرانى مىباشد « 1 » ، آلتهايم آرامىشناس و دكتر ماتسوخ آنها را متأثر از حكمت مغانى و\r\n\r\n\r\n","description":"","footnote":"\r\n( 1 ) .\r\n The Cambridge History of Iran , vol . 2 , pp . 699 , 707 . \r\n","page_name":" 114 ","page_number":138},
  {"content":"\r\n\r\nحتى ترجمهء آرامى از حكم فارسى ( - مادى ) باستانى مىدانند ، كه به نوبهء خود بر حكمت ذيمقراطيس - يعنى « كلمات » دموكريتوس آبدرايى حكيم اتميست يونانى ( سدهء 5 ق . م . ) نافذ گشته است « 1 » . ماهيّت منطقى « حكم » يا كلمات قصار فلسفى ، چنان‌كه ماكوولسكى در « سوترا » هاى نحلهء هندى « نيايا » ( حدود نيمهء هزارهء يكم ق . م . ) بررسى كرده ، هم مبتنى بر اصالت ماده و اجزاء لايتجزّا ( - اتم‌هاى ) عناصر اربعه بوده ؛ و رشتهء مستقلّى بشمار مىآمده است كه اغلب به صورت كلمات قصار و سخنان كوتاه ( - سوتراها ) عرضه مىشد . در سوتراها مقولات گوناگون بدون توجه به روابط درونى ميان آنها بررسى مىگرديد . سوتراها معمولا براى اين منظور تنظيم مىشوند ، كه شاگردان مدارس آنها را از حفظ كنند ؛ اما با توجّه به فشردگى و كوتاهى اين سخنان فهمشان بدون شرح و تفسير امكان نداشته است . تفسيرها در ابتدا به صورت شفاهى عرضه مىشدند ؛ و سپس با زبان نبشته تثبيت مىگرديدند « 2 » .\r\nدر يونانى ، پندهاى فيلسوفان - مانند كلمات سقراط و افلاطون - وصاياى ارسطو به اسكندر ؛ و مانند اين‌ها را « گنومولوگى » گفته‌اند - از « گنوماى »\r\n ( Gnomai ) \r\nبه معناى « پندها » ، همچون نوشته‌هاى سكستوس و سكوندروس يا « جاويدان خرد » مشكويهء رازى ، مختار الحكم ابن فاتك ؛ و جز اين‌ها « اندرزنامه » هاى پهلوى كه ياد خواهند شد .\r\nسخنان كوتاه گزيدهء فلسفى را به لاتينى « آپوفتگما فيلوسوفوروم » ، امالى فلسفيه را « ديكتا فيلسوفوروم » ، سخنان حكيمانه را « فيلسوفون لوگى » و پند و اندرزها را هم « گنومولو / گنومولوگيوم » ناميده‌اند . استاد دانش‌پژوه به نقل از ارسطو ( دفتر آلفاى متافيزيك ، آغاز فصل 6 ) آرد كه اين پندها و اندرزها چون دربارهء زندگانى روزانهء مردم است ؛ اينكه چگونه دشوارىهاى شهرى و كشورى را بر طرف سازند ، پس تودهء مردم بدانها روى آورده ، گاهى آنها را با داستان و افسانه‌ها آميخته‌اند . دانشمندان هم كه سودى در انديشه‌شناسى و آراءنويسى نديدند ، چه آنها را گروهى انگشت‌شمار از اصحاب معرفت در مىيابند ، به همان پند و اندرزها روى آوردند كه مردم ؛ درست بمانند سقراط كه از\r\n\r\n\r\n","description":"","footnote":"\r\n( 1 ) . مجلّهء دانشكدهء ادبيات ( دانشگاه تهران ) ، سال 10 ، ش 3 ، ص 348 ببعد .\r\n( 2 ) . تاريخ منطق ، ترجمهء فريدون شايان ، ص 30 و 51 .\r\n","page_name":" 115 ","page_number":139},
  {"content":"\r\n\r\nشناخت طبيعت روى گردانده ، به اخلاق پرداخته است . » « 1 » . چنين تعبير يا توصيفى از طرف معلّم اول كه خود حكمت را به نظرى و عملى تقسيم نموده ، حاكى است كه اندرزها و پندها در مقولهء حكمت عملى مىگنجند ، كه خود شامل سياست مدن ، تدبير منزل ، اخلاق و رفتار است . به عبارت ديگر ، مسائل مدنى ، اجتماعى و سياسى هم مدلول حكمت عملى باشند .\r\nشادروان دكتر معين هم دربارهء اندرزنامه‌هاى پهلوى - فارسى همين را گفته است كه منظور از تأليف اين سلسله كتب ، قرائت بزرگان و فرمانروايان به هنگام فراغت و به عنوان تفنّن نبوده ، بلكه در حقيقت مفاد آنها مظهر و مجلاى زندگانى عملى مردم آن عهد بوده است . چه هريك از پادشاهان ساسانى موظّف بود كه به هنگام جلوس بر سرير پادشاهى خطبه‌اى ايراد ؛ و طىّ آن روش خويش را در جهاندارى تصريح كند ، وظايف عمّال دولت را در رفتار با مردم و معاملهء اصناف ملّت را باهم بار ديگر گوشزد نمايد « 2 » .\r\nبعضى از نصايح شاهان و اكابر دين و دولت را هم در دوران باستان حتى بر صخره‌ها كتيبه كرده‌اند ، مانند آنچه از اقوال موبد « كرتير » در نويكنده‌هاى پهلوى در واقع صبغهء اندرزنامهء سياسى - دينى دارد . در خصوص كتيبه‌هاى سنگى ميخى ( گنج‌نامه ) همدان ، چون قادر به قرائت و ترجمهء آنها نبوده‌اند ، يك چنين دريافت و برداشتى از آنها داشته‌اند كه همانا « حكمت » هاى پيشينيان است از براى پسينيان ، تا از فراموشى و گزند زمانه در امان بماند ، مفاد آنها را شاهان و مردم همواره در برابر ديده داشته باشند ، بدانها عمل نمايند و عبرت گيرند و از اين قبيل ؛ حتى ترجمه‌هايى هم به زعم خود منتها در مضمون و مايه‌هاى « حكمت » و پند و اندرزها از آنها به نظم و نثر كرده‌اند . واژگان حكمت عملى با اخلاقيات در زبان پهلوى قوى است ، كلمات قصار خود نشانگر تفكّر انتزاعى - فلسفى ايرانى در آن دوران است . اما فطرت لايتغيّر انسان كه در واژه‌هاى « گهر ، چهر ، نهاد ، خوى ، خيم ، منش ، تخمه » و جز اين‌ها بيان مىگردد ، كه گاه نيك و گاه بد ، گاه ايزدى و گاه اهريمنى است ، خود ناشى از اعتقاد به اصل و تبار و الا يا پست مىباشد ؛ فلذا اخلاقيات\r\n\r\n\r\n","description":"","footnote":"\r\n( 1 ) . نزهة الارواح ( شهرزورى ) ، مقدمه ، ص 37 و 208 .\r\n( 2 ) . مجموعهء مقالات معين ، ج 1 ، ص 181 .\r\n","page_name":" 116 ","page_number":140},
  {"content":"\r\n\r\nنه تنها بر ثنويّت ناگزير زردشتى ، بلكه بر اشرافيت جامعهء ساسانى نيز تكيه مىكند « 1 »\r\nشادروان كريستن‌سن نيز از براى اندرزنامه‌ها يا كتب نصايح عاميانه ، اهميّت خاصى قائل است كه مىتوان براساس آنها سير تكامل حكمت زردشتيه را در آخرين سدهء تمدّن ساسانى دريافت . خطابه‌هاى شاهان ساسانى كه در روز جلوس ايراد مىكردند ، از حيث بيان شبيه اندرزهاست . فلسفهء رايج اندرزها مبتنى براساس ديانتى است ، مع ذلك شيوع اين رسالات به منزلهء آغاز آزادى افكار است ؛ و چندان براى روحانيان قشرى مفيد واقع نشده است . روحانيان زردشتى هر روز قدمى واپس رفتند ، ديگر قدرت سابق را نداشتند كه بتوانند در برابر جريانهاى جديد سدّى بكشند . تعدّيات ديانتى تا حدّى تخفيف يافت ؛ و در محافل دانشمندان حكمت عملى بر احكام دينى پيشى گرفت . با توسعهء افق و انبساط افكار جديد ، رفته رفته دامنهء شكّ وسعت يافت .\r\nسادگى افسانه‌هاى باستانى كه در اجزاء كيش مزديسنى وارد بوده ، تدريجا حتى علماى دين را هم ناراحت و مشوّش نمود . تحت تأثير افكار جديد ، آن خوش‌بينى كه بنيان دين زردشتى و محرّك مردمان به كار و كوشش بود ، پژمرده و گسيخته شد ؛ ميل به زهد و ترك ، اعتقاد به جبر ، گرايش به قضا و قدر فزونى گرفت « 2 » . بدين‌ترتيب به عقيدهء ما بالمرّه زروان‌گرايى حكيمانه صورت عوامانه‌اى پيدا كرد ، كه آثار آن تا امروز در اعتقادات ملّى ايرانيان برجاست . اينك گواه برآن تاريك‌انديشى يا تيره‌بينى ، يك فقرهء نمونه‌وار از كلمات قصار بدبينانه يا صوفيانهء آن دوران را از « متون پهلوى » وست ( ص 40 ) به نقل مىآوريم ، فاعتبروا :\r\n« دانايى را تاك ( - همتا ) نيست . رشك ( - غصّه ) را نام نيست . گيتى را پايشن ( - پايندگى ) نيست . جوانى را نازيشن ( - نازيدن ) نيست . خواسته ( - ثروت ) را برزيشن ( - مباهات ) نيست . زندگانى را رامشن ( - لطف و صفايى ) نيست .\r\nزروان ( - زمان / اجل ) را داروگ ( - درمان ) نيست . مرگ را چارگ نيست .\r\nزنان را خرد نيست . فرمانروا را هنباز ( - شريك ) نيست . از اين همه بدتر آن كه بميرد و خدايش خشنود نباشد ؛ و هركه خدايش خشنود نباشد ، او را در\r\n\r\n\r\n","description":"","footnote":"\r\n( 1 ) . برخى بررسىها دربارهء جهان‌بينىهاى ايرانى ( طبرى ) ، ص 142 .\r\n( 2 ) . ايران در زمان ساسانيان ( ترجمهء رشيد ياسمى ) ، ص 453 ، 456 و 457 .\r\n","page_name":" 117 ","page_number":141},
  {"content":"\r\n\r\nبهشت روشنا جايى نيست . » « 1 »\r\nاندرزنامه‌هاى پهلوى كه نوشته‌هاى فارسى عهد اسلامى از آنها در دست است ، اغلب راجع و متعلّق به انديشهء زروانى باشد ، كه عطف توجّه به جهان مينوى را سفارش نموده ، همانا نمونهء آن كتاب « مينوى خرد » است . سيماى ديگر « مينوى خرد ، پيرو جوان ، عقل سرخ و حىّ بن يقظان » ، همان هوشنگ ايرانى و پواماندرس هرمسى يونانى است ، كه گذشته از نام و نشان آن در « جاويدان خرد » مشكويهء رازى ، سهروردى در « مونس العشاق » خود با آن ( پير « جاويد خرد » ) ديدار كند ، كه همان عقل فعال باشد « 2 » . يكى از پيران خردمند و از دانايان بنام ايران ، كه همگان از پير و جوان و خرد و كلان او را مىشناسند ، « بزرگمهر حكيم » است . اندرزهاى بزرگمهر بختگان كه گويند وزير خسرو انوشروان بوده ، حسب آنكه حكيم فردوسى در شاهنامه نظما بضبط آورده ، از ديرباز او را به مثابهء « حكيم » بزرگوار ايران‌زمين مشهور بين خاصّ و عامّ نموده است . دربارهء شخصيت بزرگمهر بختگان مطالعات چندى صورت پذيرفته ، كه مشهور رساله‌اى است از استاد كريستن‌سن دانماركى ، مبنى بر اينكه هويّت او بكلّى با « برزويهء » تاريخى - كه نام اصلىاش « برزمهر » بوده - منطبق باشد . برحسب اين نظر ، بزرگمهر بختگان يك شخص افسانه‌اى است ، كه گويا به تقليد از افسانهء باستانى حكيم « احيقر » آرامى ( سابق الذكر ) قصه‌هايى دربارهء او نوشته‌اند . ولى به احتمال قوى اين شخص مشهور اما مرموز كه نام او با حكايت ورود شطرنج به ايران مربوط است ، همان برزويهء طبيب باشد كه كتاب « كليله و دمنه » را از متن سانسكريت ( هندى ) به پهلوى ترجمه نمود ، چنان‌كه نصايح منقول از بزرجمهر حكيم قسمتى مأخوذ از مقدّمهء « برزويه » بر كليله و دمنه است « 3 » . بايد گفت كه هم از ديرباز ظنّ بر اين‌همانى محرّر كليله و دمنه ( برزويه ) با بزرگمهر حكيم مىرفته ، چنان‌كه ابن نديم گويد كه گروهى معتقدند پاره‌هايى از آن را بزرگمهر حكيم ساخته است « 4 » .\r\nمرحوم تاواديا همين نظر كريستن‌سن را - كه گويد بر دلايل متين استوار است -\r\n\r\n\r\n","description":"","footnote":"\r\n( 1 ) .  Zurvan ( Part II text ) , pp . 397 - 398 . \r\n( 2 ) . رمز و داستان‌هاى رمزى ( دكتر پورنامداريان همدانى ) ، ص 268 - 269 .\r\n( 3 ) . مجلّهء مهر ، سال اول ، ش 9 ( بهمن‌ماه 1312 ) ، ص 695 / ايران در زمان ساسانيان ، ص 76 .\r\n( 4 ) . الفهرست ، چاپ تهران ، ص 364 .\r\n","page_name":" 118 ","page_number":142},
  {"content":"\r\n\r\nپذيرفته ؛ ولى اينكه « وزرك / بزرج » را وجهى ناقص و مكسور از « برزوى » دانسته ، درست نمىداند « 1 » . احسان طبرى در گفتار به عنوان « بزرگمهر بختگان ، افسانه يا تاريخ » ، نظر كريستن‌سن را مبنى بر اتحاد و همانستى بزرگمهر و برزويه مقبول نمىداند ؛ بل وجود دو شخصيت مستقل تاريخى بزرگمهر بختگان وزير ( و ) برزويهء طبيب دربار را در يك‌زمان امرى ممكن و واقعى مىشمارد « 2 » . ما عجالة نمىتوانيم در اين فقره اظهارنظر قطعى كنيم ، الّا اينكه حسب اشارهء ابو ريحان بيرونى ( تحقيق ماللهند ، ص 123 و 220 ) مقدّمهء « برزويه » را بر كليله و دمنه همانا ابن المقفّع ايرانى الحاق نموده ، چون مانوى مذهب بوده ظاهرا از اين كار تبليغ مرام را خواسته است . شادروان كريستن‌سن قبول ندارد كه مقدمهء حسبحالى مزبور از ابن المقفّع باشد ، بل معتقد است كه آن شرح حال از خود برزويه - « متفكّر بزرگ قرن » - اما به ترجمهء ابن المقفّع بوده ، كه همانا روح مانوى و مزدكى بر فضاى آن غالب است ؛ در عين حال شباهت تامّى هم به عبارات حكيم پولس ايرانى در مقدّمهء « كتاب المنطق » دارد ، كه آن نيز براى خسرو انوشروان نوشته آمده است « 3 » . آنچه ما از اين نظرات نتيجه مىگيريم آنكه ، نه تنها ابن المقفّع مانوى بوده ، برزويهء پزشك هم مانوى بوده ؛ و نه تنها حكيم پولس هم مانوى مآب بوده ، كه همانا بزرگمهر حكيم - خواه حقيقى يا اسطورى - نيز مانوى بوده ، نظرى كه اخيرا استاد دانش‌پژوه هم بدان رسيده ؛ « 4 » و بىسبب نيست كه در صورت واقعى بودن هويّت يا وزارتش مورد غضب شاهنشاه گرديده ، على المشهور كارش به هلاكت فرجاميده است .\r\nشادروان مجتبى مينوى در كتاب‌گزارى « خردنامه » كه از گفتار بزرجمهر حكيم اندر نكته‌اى چند به علم بجشكى [ - يعنى پزشكى ، طبابت 
  ] تعلق دارد » ياد كرده ، گويد كه همين خود مؤيّد فرضى است كه مرحوم كريستن‌سن دانماركى دربارهء وحدت بزرجمهر حكيم و برزويهء طبيب كرده است « 5 » . به‌هرحال ، دانسته مىآيد كه حكماى ايران‌زمين يا وزراى حكيم - از بزرگمهر بختگان تا ميرزا تقى خان فراهانى - كه سر سالم به گور\r\n\r\n\r\n","description":"","footnote":"\r\n( 1 ) . زبان و ادبيات پهلوى ( ترجمهء دكتر نجم‌آبادى ) ، ص 139 .\r\n( 2 ) . برخى بررسىها دربارهء جهان‌بينىهاى ايران ، ص 194 - 195 .\r\n( 3 ) . ايران در زمان ساسانيان ( ترجمهء رشيد ياسمى ) ، چاپ 2 ، ص 452 ، 453 و 458 .\r\n( 4 ) . جاودان خرد ( مشكويهء رازى ) ، مقدّمه ، ص 23 .\r\n( 5 ) . خردنامه ، به كوشش منصور ثروت ، ص 26 - 27 .\r\n","page_name":" 119 ","page_number":143},
  {"content":"\r\n\r\nنبرده‌اند ، بر مذهب مختار سلطهء حاكم يا بر « دين ملوك » خود نبوده‌اند . عرفان سياه مانوى كه هم زروانى است ، بر انديشهء خردمندان ايران باستان سايه افكنده است . [ محقّق است كه دانايان و روشنفكران ايران هم از عهد باستان تا اين زمان همه‌شان يا زنديق بوده‌اند يا رگى از زندقه داشته‌اند 
  ] . اندرزنامه‌هاى زروانى مآبان و « كليله و دمنه » معروف با مترجمان مانوىاش ، در حقيقت بر يك نسج واحد فكرى و فلسفى ؛ و حسب مقاصد معيّن آرمانى و سياسى صورت تحرير پذيرفته‌اند . منتها روش منطقى در اندرزنامه‌ها - چنان‌كه اشاره رفت - تركيبى است ؛ و در داستانهاى رمزى و نمادين مانند « كليله و دمنه » .\r\n- بنا بر مشهور - تمثيلى است . جهان‌بينى ايرانى غالبا نمىتواند بدون تمثيل و آوردن داستانها ، بدون مبدّل‌كردن مسائل مجرّد به مظاهر و نمودهاى مشخّص و بدون اسطوره‌سازى بروز كند . به ويژه تمثيل جاى خاصى داشته است ؛ و پس از اسلام هم صوفيان و عارفان و معتقدان به فلسفهء اشراق از حربهء تمثيل سخت استفاده كرده‌اند ، حال آنكه تمثيل در فلسفهء يونانى و رومى كه بيشتر به بيان تجريدى مسائل مىپردازد ، چنين جايى ندارد « 1 » . به هر تقدير ، بايد گفت كه مبانى ثنوى مينوگرايى و گيتىگرايى در حكمت عملى ايرانى هم دخيل است ؛ چنان‌كه خردهاى گيتيانه ( - ماترياليستى ) و مينويانه ( - ايده‌آليستى ) هم بدان‌گونه كه در « داتستان مينوى خرد » بديده مىآيد ، به عنوان آموزهء عقل الهى مطرح مىباشد .\r\n* * * \r\n( 1 ) . دينكرد ،\r\nكه ياد شد ( 1 ، بهرهء 3 ،  I  ، ش 1 ) « كتاب چهارم » متضمّن حكمت عملى گردآوردهء موبد آذر فرنبغ هم هست . بايد گفت كه برخى از نسك‌هاى اوستايى ( مانند :\r\nويشتاسپ ، سكاتوم ؛ و جز اين‌ها ) اندرزهاى جاودان خردى هم دربردارند ، يا مثلا شمارى از آيات « يسنا » ها متضمّن مأثورات حكميّه هم باشند . ليكن اشهر كتب دينكرد در اين مقوله همانا « كتاب ششم » يكسره اندرزهاى پوريوتكيشان يا همان « حكماى باستانى » ( مدن ، 132 و 198 / سنجانا ، 3 ، 152 / 5 ، 224 ) و اعتقادنامهء مغان اقدم است .\r\nروح خردگرايى زروانى بر كتاب ششم دينكرد چيره باشد ؛ و هم موافق با آن : تعاليم\r\n\r\n\r\n","description":"","footnote":"\r\n( 1 ) . برخى بررسىها دربارهء جهان‌بينىهاى ايران ( طبرى ) ، ص 155 .\r\n","page_name":" 120 ","page_number":144},
  {"content":"\r\n\r\nحكماى باستانى مبنى بر تضادّ بين دو مينوى نيك و بد است « 1 » . مضمون بسيارى از فقرات آن و نصايح حكماى ايرانى پيوسته با « جاودان خرد » هوشنگى وانوشتهء مسكويهء رازى اندراج يافته است .\r\n\r\n( 2 ) . كفالايا ،\r\nخطابات يا مواعظ « مانى » چنان‌كه ياد شد ( 1 ، بهرهء 2 ، ش 10 ) متضمّن كلمات و تعاليم او مىباشد كه پس از وفاتش گرد آمده است .\r\n\r\n( 3 ) . مواعظ ( سريانى )\r\nفرهاد ايرانى /  Aphraat  ( ح 350 م ) كه متضمّن اشارات تاريخى هم هست .\r\n\r\n( 4 ) . مواعظ ( منظوم )\r\nنرسى ايرانى نسطورى ( ن 2 س 5 - ح 520 م ) كه مشتمل بر 360 فقره به سريانى است .\r\n\r\n( 5 ) . مواعظ و ادعيه ( سريانى )\r\nاسقف ماراباى نسطورى ( م 552 م ) .\r\n\r\n( 6 ) . داتستان مينوى خرد ،\r\nكه پيشتر ياد شد (  I  ، ش 6 ) در واقع احكام و آراء روح عقل باشد كه خود از اندرزنامه‌هاى بزرگ هم بر شما راست .\r\n\r\n( 7 ) . اندرز اوشنر دانا ،\r\nحكيم كيانى كه وزير شاه كاوس ياد گرديده ، به گونهء پرسش و پاسخ ميان شاگردش با اوست ( ح 1400 ك ) و اندرزها بيشتر جنبهء غير دينى دارند .\r\n\r\n( 8 ) . اندرزهاى آذرپاد مهر سپندان ،\r\nسخنان پندآميز آتورپاد ماراسپندان گيلانى ( 290 - 371 م ) موبدان موبد زمان شاپور دوم ساسانى ( 310 - 379 م ) مجدّد دين مزديسنا ، از مدوّنان و مفسّران اوستا ، جامع كتاب « خرده اوستا » ( در ادعيه و اذكار ) كه مجموع اندرزهاى او چهارتاست : ( 1 ) پندنامهء آذرباد مارسپندان كه خطاب به پسرش « زردشت » نوشته ، اينك از نسخهء اصل آن بهرى مانده كه حدود 1730 كلمه باشد . ( 2 ) واژه‌اى چند از آذر پاد مهر اسپندان ، كه وصاياى او هنگام وفات ( ح 1270 ك ) باشد . ( 3 ) يادگاريه يا اندرزهاى ( پسينيان ) ، « پتيت » يا توبه‌نامه ( و ) حقيقت روزها كه در جاى خود ياد شده است ( 1 ، بهرهء 3 ،  I  ، /  IV  ، 4 و 6 /  VII  ، 4 ) . اما يكى از اندرزهاى موبد آذرباد ، همان قانون طلايى اخلاق در سراسر اعصار بشرى است : « آنچه براى خود نپسندى بر ديگران روا مدار » . ( 4 ) اندرزنامهء كهنهء كوچكى كه به خواست يكى از شاگردان 21 پند همگانى تقرير كرده ، مندرج در كتاب « روايت پهلوى » كه ياد شد ( 1 ، بهرهء 3 ،  V  ، ش 2 ) .\r\n\r\n\r\n","description":"","footnote":"\r\n( 1 ) .  The Dinkard , vol . X , pp . 1 - 2 . \r\n","page_name":" 121 ","page_number":145},
  {"content":"\r\n\r\n\r\n( 9 ) . پندنامهء زردشت ( 341 - 400 م )\r\nپسر همان آذرباد مار اسپندان ( ش 7 ) كه اين نيز موبدان موبد زمان اردشير دوم ساسانى ( 379 - 384 م ) بود ، گزيدهء اندرزپور - يوتكيشان هم نام دارد ( ح 1430 ك ) كه در پايان شعرى از خود دربارهء گذران بودن زندگى و خواسته‌هاى گيتى در پيوسته است .\r\n\r\n( 10 ) . اندرز خسرو قبادان ( ح 380 ك )\r\nكه در واقع وصيّت خسرو انوشروان نزديك وفات و موضوع مرغوزن ( - دخمه ) است . ابن نديم در جزو اندرزنامه‌ها دو كتاب به عنوان « كتاب عهد كسرى به فرزندش هرمز ، ( 1 ) اندرز به دو ، و پاسخ هرمز ، ( 2 ) كه آن را عين البلاغة نامند » ياد كرده [ ص 377 و 378 
  ] كه كنستانتين اينوسترانتسف اولا اين دو كتاب را يكى دانسته ، ثانيا آن را همين « اندرز خسرو قبادان » پنداشته است « 1 » . در مورد اول توان گفت كه نظر وى صواب باشد ، ولى در مورد دوم به‌هيچ‌رو درست نيست . چه ، « اندرز خسرو قبادان » همانا بيشتر با متن فارسى « پندنامهء انوشروان » مطابق باشد ، كه نسخ متعدّد آن را آقاى دانش‌پژوه شناسانده « 2 » ؛ و صورت منظوم آن هم به عنوان « راحة الانسان » چندبار چاپ شده است « 3 » . بايد گفت كه كريستن‌سن تأليف اندرزنامه‌هاى يادشده ( ش 7 و 8 و 9 و 10 ) را پس از انقراض سلسلهء ساسانى دانسته است « 4 » .\r\n\r\n( 11 ) . كتاب عهد كسرى به ادب‌آموزان ،\r\nكه ابن نديم در جزو اندرزنامه‌ها ياد كرده [ ص 377 
  ] و گويا غير از « اندرزنامه / پندنامه » هاى شناخته شده ( مذكور ) از خسرو ( قبادان ) انوشروان باشد .\r\n\r\n( 12 ) . اندرز دانايان به مزديسنان ( ح 980 ك )\r\nهفت فقره دربارهء وظايف فردى ، بهترين ثروت‌ها ، وظايف اجتماعى ، شرايط كار و زحمت ، حقيقت ازدواج ، تدبير منزل و اعمال نيك و بد .\r\n\r\n( 13 ) . اندرز پيشينيان ( و غيره )\r\n- چند پندنامهء كوچك مانند : اقوال آتور فرنبغ و بخت‌آفريد ( ح 320 ك ) ، پدرى كه پسرش را مىآموزد ( ح 600 ك ) ، اندرژداناك مرد ( ح 520 ك ) ، گزيدهء اندرز فرجودكيشان ، اندرژ دستوران به بهدينان ( 35 فقره ) ، اندرز بهزاد\r\n\r\n\r\n","description":"","footnote":"\r\n( 1 ) . تحقيقاتى دربارهء ساسانيان ، ترجمهء كاظم كاظم‌زاده ، تهران ، 1351 ، ص 25 - 26 .\r\n( 2 ) . جاويدان خرد ( مشكويهء رازى ) ، مقدّمه ، ص 23 .\r\n( 3 ) . مجموعهء مقالات دكتر معين ، ج 1 ، ص 184 - 185 .\r\n( 4 ) . ايران در زمان ساسانيان ، چاپ 2 ، ص 76 . / مجموعهء مقالات معين ، ج 1 ، ص 182 - 183 .\r\n","page_name":" 122 ","page_number":146},
  {"content":"\r\n\r\nفرخ‌پيروز ( ح 466 ك ) ، خيم و خوى فرخ‌مرد ، پنج خيم روحانيان ، داروى خورسندى ( كه ياد شد ) ، خويش‌كارى ريدكان ، اندرز كنم به شما كودكان ؛ و جز اين‌ها دوازده قطعهء ديگر كه اغلب پس از دورهء ساسانى نوشته آمده‌اند . « 1 »\r\n\r\n( 14 ) . يادگار بزرگمهر / پندنامك وزرگ مهر بوختگان ( ح 1760 ك )\r\nكه آن را براى خسرو انوشروان ( 531 - 579 م ) تدوين نموده ؛ و در گنج شاهيگان نهاده بوده است .\r\nپيشتر گذشت كه بزرگمهر بختگان وزير انوشروان را همان برزويهء طبيب مترجم كتاب كليله و دمنه دانسته‌اند كه هر دو مانوى مذهب بوده‌اند . همچنين ، كريستن‌سن حكايات راجع به بزرگمهر بختگان را تقليدى از افسانهء حكيم « احيقر » آرامى ( سدهء 7 ق . م . ) دانسته ، گويد كه پندنامك منسوب به دو در سدهء دوم ق / نهم م تأليف يا تدوين شده است .\r\nولى اين نصايح كه از زبان بزرگمهر نقل شده ، قسمتى مأخوذ از كليله و دمنه ( برزويه ) و بخش ديگر اقتباس از اندرزهاى قديم‌تر است « 2 » . متن پهلوى يادگار بزرگمهر به گونهء پرسش و پاسخ است كه از ديرباز مورد عنايت بوده ، حكيم فردوسى طىّ فصلى به عنوان « پند دادن بوذرجمهر نوشين روان را » تقريبا تمام آن را با رنج بسيار در شاهنامه بنظم آورده است « 3 » . تحريرهاى چندى هم به فارسى از آن در دست است « 4 » ، كه يكى از آنها منسوب به ابو على ابن سينا با عنوان « ظفرنامه » معروف باشد ( طبع دكتر غلامحسين صديقى ) . عجيب است كه ابن نديم از اين « پندنامهء » مشهور بزرگمهر يادى نكرده ، الّا آن كه « كتاب مهرزاد / مهرآذر جشنس فرمدار به بزرگمهر بختگان » ( تأليف ابو الحسن على بن عبيدهء ريحانى زنديق ، ح 200 ق ) را در جزو اندرزنامه‌ها نام برده است [ الفهرست ، ص 133 و 377 
  ] . اما ابو العباس احمد بن طيّب سرخسى ( م 286 ق ) در كتاب الملوك خود\r\n\r\n\r\n","description":"","footnote":"\r\n( 1 )\r\n Grundriss der Iranischen philologie , Il , pp . 113 , 115 . / \r\nمجموعهء مقالات دكتر معين ، ج 1 ، ص 185 - / 186 زبان پهلوى ( آموزگار - تفضلى ) ، ص 26 . / چند متن كوچك پهلوى ( دكتر ماهيار نوابى ) ، نشريهء دانشكدهء ادبيات تبريز ، سال 12 .\r\n( 2 ) . ايران در زمان ساسانيان ، ص 76 . / مجموعهء مقالات معين ، ج 1 ، ص 185 . /  Zoroastrian Problems , p . 228 . \r\n( 3 ) . يادگار بزرگمهر ( متن پهلوى و ترجمهء فارسى ) و مقايسهء آن با شاهنامهء فردوسى ، از ماهيار نوابى ، نشريهء ادبيات تبريز ، سال 11 .\r\n( 4 ) . رش : جاودان خرد ( مسكويه ) ، مقدمه ، ص 6 و 24 . / خردنامه ( به كوشش منصور ثروت ) ، ص 62 . / زبان و ادبيات پهلوى ( تاواديا ) ، ص 138 .\r\n","page_name":" 123 ","page_number":147},
  {"content":"\r\n\r\nگفته است كه آن را از روى « آداب الملوك » بزرجمهر ساخته است « 1 » . به‌نظر ما ، اين اسم « مهر آذر جشنس » الموبدان با عنوان « ماه فرا جشنس » بر كتاب الادب و الكبير لابن المقفّع محلّ تأمّل است ، كتابى كه وى از سخنان حكمت‌آميز ، بهرى از كليله و دمنه ( برزويه ) و اندرزنامه‌ها به شاهان گلچين كرده ، بخشى از پندنامهء بزرگمهر هم در آن آمده است « 2 » . از آنجا كه همانستى بزرگمهر و برزويه نيز محلّ نظر است ، گمان ما برآن مىرود كه كتاب « مهر آذرجشنس » يا « ماه فراجشنس » كه همان « الآداب » يا الادب الكبير ترجمهء ابن المقفّع باشد ، در اصل مربوط به « آداب الملوك » بزرگمهر بختگان مىشده كه بسا برزويهء طبيب همو بوده است .\r\n\r\n( 15 ) . آداب ايرانى ،\r\nكه مراد كتابهاى الآداب يا الادب الكبير و الادب الصغير باشد ، از ابن المقفّع ابو محمّد روزبه بن دادويه شيرازى مانوى ( 80 / 102 / 106 - 139 / 142 ق ) كه ابن نديم جزو ترجمه‌هاى او ياد كرده [ ص 132 
  ] ، مع هذا گروهى معتقدند كه تأليف باشد ، و گروهى بين نقل و تأليف نظر دارند . اما چون هر دو بيشترينه متضمّن افكار و مطالب و آداب ايرانى است ، يعنى از لحاظ مضمون فارسى و از حيث قالب بيان يا زبان عربى است ، پس آنها را اهل تتبّع در جزو ترجمه ( از پهلوى ) بشمار آورده‌اند « 3 » . چنان‌كه بخش‌هايى از كليله و دمنه و برخى اندرزنامه‌ها به پادشاه كه در اصطلاح غربيان « آيينهء خسروان » باشد ، حكمت‌ها و تجارب برگرفته از منابع ايرانى ، خصوصا گزيده‌هايى ( جوامع ) از « اوستا » زردشتى ؛ و خلاصه كتابى از نوع « جاودان خرد » يا هم آداب الفرس فراهم ساخته است . كتاب الادب الصغير ( - الادب الوجيز للولد الصغير ) را شادروان عباس اقبال آشتيانى همان « كتاب زادان‌فرخ در فرهيزش فرزندانش » كه ابن نديم در جزو اندرزنامه‌ها ياد كرده [ ص 377 
  ] پنداشته كه نبايد چنين باشد . اين كتاب را خواجه نصير الدّين طوسى به فارسى ترجمه كرده كه استاد دانش‌پژوه آن را همراه با اخلاق محتشمى طبع كرده است . اما كتاب الادب الكبير كه ابن نديم گويد همان معروف به « ماه فراجشنس » باشد [ ص 132 
  ] ، همانند نام كتاب « مهر آذرجشنس / مهرزاد / مهرآزاد\r\n\r\n\r\n","description":"","footnote":"\r\n( 1 ) . رش : گفتار دانش‌پژوه ( در ) ماهنامهء هنر و مردم ، ش 101 / اسفندماه 1349 ، ص 46 .\r\n( 2 ) . تحقيقاتى دربارهء ساسانيان ( كنستانتين اينوستر انتسف ) ، ص 25 و 33 .\r\n( 3 ) . عبد اللّه بن المقفّع ، تأليف محمّد غفرانى الخراسانى ، القاهره ، 1965 م ، ص 139 - 140 .\r\n","page_name":" 124 ","page_number":148},
  {"content":"\r\n\r\nجشنس » فرمدار ( موبدان ) به بزرگمهر بختگان ( در حكمت‌ها و ادبها ) از اديب ابو الحسن على بن عبيدهء ريحانى زنديق ( اوائل سدهء 3 ق ) است « 1 » همانستى فرمدار يا موبدان مذكور فعلا برما روشن نيست ، ولى كتاب الآداب ابن مقفّع - چنان‌كه گذشت - به نحوى مربوط به « آداب الملوك » بوزرجمهر مىشود . در محافل ادبى دبيران ايرانى مانوى و مزدكى مآب طىّ دورهء اوليّهء خلافت عباسى ، كتابهاى منسوب به بزرگمهر بختگان و كليله و دمنه ( برزويه ) و اندرزنامه‌هاى سياسى و حكمت‌هاى عملى و اخلاق مدنى با آداب فرس يك‌رشته مطالب مشترك و مرتبط بهم بوده است .\r\n\r\n( 16 ) . كتاب مهر آذرجشنس فرمدار به بزرگمهر بختگان ،\r\nكه ابن نديم در جزو اندرزنامه‌ها [ ص 377 
  ] و جاى ديگر در شرح آثار ابو الحسن على بن عبيدهء ريحانى زنديق ( مانوى ) به عنوان « كتاب مهرزاد / مهرآزاد جشنس » ياد كرده ، كه از ويژگان مأمون عباسى بود ( 198 - 218 ق ) و در تأليفات خود طريق حكمت مىپيمود « 2 » . ابو الحسن عامرى گويد كه على بن عبيدة ( ريحانى ) هم بمانند ابن المقفّع - در كتاب « الادب الكبير » - مجموع منتخبى از كتاب « اوستا » زردشتى در كتاب خود موسوم به « المصون » آورده است « 3 » . ابن نديم باز در جزو اندرزنامه‌ها كتابى ديگر به عنوان « كتاب مؤبد موبدان در حكمت‌ها و گزيده‌ها و ادب‌ها » ياد كرده [ ص 378 
  ] كه اينوسترانتسف اين دوتا كتاب را يكى دانسته ، بدينكه « مهرآذر / مهرزاد / مهرآزاد جشنس فرمدار » همين « موبد موبدان » بوده كه كتاب را گويا براى بزرگمهر بختگان وزير خسرو انوشروان نوشته است « 4 » . از طرف ديگر ، همانندى اسم كتاب « مهر آذرجشنس / مهرزاد / مهرآزاد جشنس » با اسم كتاب « ماه فراجشنس » يا الادب الكبير لابن المقفّع ، چنان‌كه گذشت ، اين‌ها را به نحوى مربوط به كتاب « آداب الملوك » يا « پندنامه » بزرگمهر حكيم مىكند .\r\n\r\n( 17 ) . كتاب اميد و نوميدى و گفتگوى ميان آن دو ،\r\nكه ابن نديم در جزو اندرزنامه‌ها ياد كرده [ ص 378 
  ] همان « كتاب اليأس و الرجاء » از اديب ابو الحسن على بن عبيدهء\r\n\r\n\r\n","description":"","footnote":"\r\n( 1 ) . الفهرست ، ص 133 و 377 . / معجم الادباء ( ياقوت ) ، ج 14 ، ص 54 . / تحقيقات دربارهء ساسانيان ، ص 25 ، 28 ، 46 . / ماهنامهء هنر و مردم ، ش 101 ( اسفند 1349 ) ، ص 44 . / جاويدان خرد ، مقدمه ، ص 24 .\r\n( 2 ) . معجم الادباء ، ج 14 ، ص 54 . / الفهرست ، ص 133 .\r\n( 3 ) . الإعلام بمناقب الإسلام ، چاپ تهران ، 1367 ، ص 262 .\r\n( 4 ) . تحقيقاتى دربارهء ساسانيان ( ترجمهء كاظم‌زاده ) ، ص 25 .\r\n","page_name":" 125 ","page_number":149},
  {"content":"\r\n\r\nريحانى مانوى است [ الفهرست ، 133 
  ] كه در « آداب ايرانى » ( ش 15 ) و كتاب « مهر آذرجشنس » ( ش 16 ) ياد شد .\r\n\r\n( 18 ) . كتاب بفروس در ادب ( و ) كتاب بروسن در تدبير منزل ،\r\nكه ابن نديم در جزو اندرزنامه‌ها ياد كرده [ ص 377 
  ] ، اينوستر انتسف گويد كه منبع اين دو نيز ايرانى است ؛ و بسا كلمهء « بفروس » در اسم كتاب اول با كلمهء « بروسن / بروشن » در اسم كتاب دوم ارتباط داشته باشد « 1 » .\r\n\r\n( 19 ) . سيرت‌نامهء خداهود بن فرخزاد\r\nكه كتاب اخبار و احاديث است . اين كتاب را ابن نديم در جزو اندرزنامه‌ها ياد كرده [ ص 387 
  ] كه شايد بتوان گفت مراد همانا كتاب « دينكرد » ( ش 1 ) مجموعهء سنن و احاديث پهلوى باشد ؛ و اسم موبد « آذر فرنبغ بن فرخزاد » در آن به نحوى دستخوش التباس يا تحريف شده است .\r\n\r\n( 20 ) . آداب و امثال بر آيين‌هاى ايرانى و رومى و عرب ،\r\nكه ابن نديم در جزو اندرزنامه‌ها مؤلّف آن را « على بن زيد نصرانى » ياد كرده است [ ص 378 
  ] . استاد دانش‌پژوه با احتمال تحريف در كلمهء « زيد » اسم پدر مؤلّف ( مذكور ) از « ربن » و با توجّه به نسبت « نصرانى » ( - مسيحى ) به‌درستى تمام او را ابو الحسن على بن سهل ربّن / ربّان طبرى ايرانى بازشناخته است « 2 » ، كه حدود سال 192 ق در مرو زاده شد ، پدرش دانشمندى نصرانى ( يا يهودى ) و سريانى اصل بود . ابن ربّن طبرى در ده‌سالگى همراه با پدرش به طبرستان انتقال يافت ؛ و حدود سال 214 ق دبير مازيار بن قارن امير آنجا شد ، بعدها به سامرّا رفت و در آنجا كتاب مشهور « فردوس الحكمه » را به سال 235 ق بپايان برد . آنگاه به دستور خليفه متوكّل به اسلام بازگشت ( 240 ق ) و گويا به سال 247 ق درگذشت « 3 » . كتاب « آداب » طبرى در زمينهء حكمت مدنى ، پس از رسائل سياسى « ارسطو » ترجمهء سالم ابو العلاء هاشمى از كهن‌ترين نوشته‌ها در اين زمينه بشمار مىرود .\r\n\r\n( 21 ) . خطبه‌ها ( و ) وصاياى شاهان ،\r\nپيداست كه خطبه‌ها كلمات و عباراتى است كه\r\n\r\n\r\n","description":"","footnote":"\r\n( 1 ) . همان ، ص 28 و 147 .\r\n( 2 ) . جاويدان خرد ( مسكويه ) ، مقدّمه ، ص 4 .\r\n( 3 ) . تاريخ الادب العربى ( بروكلمان ) ، ج 4 ، ص 262 - 63 / علم التاريخ ( روزنتال ) ، ص 68 . / تتمة صوان الحكمة ، حواشى ، ص 178 .\r\n","page_name":" 126 ","page_number":150},
  {"content":"\r\n\r\nهنگام جلوس بر تخت پادشاهى ايراد مىكرده‌اند ، وصايا هم كلمات و جملاتى است كه هنگام وفات بر زبان مىآورده‌اند . از هر دو نوع بايد گفت كه قطعات و رسالات مختلف اغلب در ترجمهء عربى يا فارسى آنها در مطاوى كتب تاريخ و حكم پراكنده است .\r\nگوتشميد گفتار حكيمانه منسوب به ساسانيان را ساختگى شمرده ، آنها را معرّف حالات و صفات هريك از پادشاهان مزبور دانسته ؛ و حدس زده است كه احتمالا آن كلمات قصار عباراتى بوده است در زير تصويرهاى پادشاهان در كتاب « صور الملوك » كه مسعودى آن را در اصطخر ديده ؛ و حمزهء اصفهانى از آن بهره برده است « 1 » .\r\n\r\n( 22 ) . پرسش‌نامهء فيلسوفان از انوشيروان ،\r\nعنوان دو كتابى كه ابن نديم در جزو اندرزنامه‌ها ياد كرده ( 1 ) - پرسش‌نامهء « استرعايخش » دانشمند و پاسخ آنها ، ( 2 ) - پرسشنامه‌اى كه پادشاه روم به دست بقراط رومى به انوشروان فرستاده است [ ص 387 
  ] .\r\nحسب اشارهء استاد دانش‌پژوه ما چنين دريافتيم كه فصل « حكمت‌هاى گزيده از انوشيروان » را مسكويهء رازى از « كتاب المسائل [ الّذى 
  ] استتمّه انوشروان » - يعنى در واقع از پاسخنامهء او به دانشمندان گزين كرده است « 2 » . اين « كتاب المسائل » انوشروان شايد كه يك يا همين دو كتاب - يعنى پرسش‌نامهء « استرعايخش » ( ؟ ) يا « بقراط » رومى باشد .\r\nدانسته است كه انوشروان در تاريخ فرهنگى ساسانى ، خود يكى از نمونه‌هاى برجستهء دانايى و خردمندى است .\r\n\r\n( 23 ) . فرّخ‌نامهء يونان دستور ،\r\nاز حكيم ابو الحسن ابن ابى ذرّ عامرى نيشابورى ( م 381 ق ) كه نامه‌اى از روحانى بزرگ يونان به خسرو انوشروان و پاسخ اوست « 3 » . سخنان آن دستور يونانى و پاسخهاى پادشاه ايرانى با آغازى به عبارت پهلوى در كتاب « انتخاب شايسته‌خانى » ( - ترجمهء جاويدان خرد ) از محمّد حسين حكيم . ( به سال 1065 ق ) آمده است « 4 » . ولى يك كتاب جالب نظر ( كه تاكنون كسى مفهوم آن را بيان نكرده ) به عنوان « كتاب ارسال ملك الروم الفلاسفة الى ملك الفرس سأله عن اشياء من الحكمة » كه هم ابن نديم در جزو اندرزنامه‌ها ياد كرده [ ص 387 
  ] بدين معنا ( - فرستادن فلاسفه )\r\n\r\n\r\n","description":"","footnote":"\r\n( 1 ) . تحقيقاتى دربارهء ساسانيان ( اينوستر انتسف ) ، ص 36 .\r\n( 2 ) . الحكمة الخالدة ، ص 49 - 61 / جاودان خرد ، ص 50 - 64 / انتخاب شايسته‌خانى ، ص 103 -\r\n( 3 ) . نقد حال ( مجتبى مينوى ) ، ص 94 ، كه آن را از تأليفات حكيم عامرى احتمال داده است .\r\n( 4 ) . فهرست نسخه‌هاى خطى فارسى ( منزوى ) ، ج 2 ، ص 1543 و 1653 .\r\n","page_name":" 127 ","page_number":151},
  {"content":"\r\n\r\nهمانا اشارت است به آمدن يا پناهنده شدن هفت حكيم يونانى به دربار خسرو انوشروان ( در سال 529 م ) كه وى از پادشاه روم براى آنان تأمين خواست . شايد كه كتاب مزبور مجموع مفاوضات فلسفيه بين حكماى يونانى و خسرو انوشيروان بوده است .\r\n\r\n( 24 ) . جاودان خرد ( هوشنگى )\r\nمشتمل بر حكمت‌هاى ايرانى و هند و عرب و روم كه هوشنگ پادشاه ( پيشدادى ) سپارش آن به فرزندان كرد ؛ و گنجور بن اسفنديار وزير پادشاه ايرانشهر آن را از زبان كهن ( ايرانى ) به زبان فارسى ( پهلوى ) ترجمه كرد ، پس آنگاه حسن بن سهل برادر فضل بن سهل ( ذو الرئاستين ) آن را از ( پهلوى ) به عربى ترجمه كرد [ عنوان 
  ] و استاد ابو على احمد بن محمّد ( زردشتى ) مشكويهء رازى شيعى گنجور ( - خازن ) حكيم مورّخ ( ح 320 - 421 ق ) آن را تحرير و تكميل كرد ، يعنى حكمت‌هاى ايرانى و هند و عرب و روم را به « جاودان خرد » هوشنگى درافزود . متن عربى كتاب « جاودان خرد » را دانشمند مصرى عبد الرحمن بدوى با عنوان جعلى و برساختهء « الحكمة الخالدة » به خوبى ويراسته و طبع كرده است ( قاهره ، 1953 م / تهران ، 1358 ش ) . دو ترجمهء فارسى معروف به « ارّجانى » و « قزوينى » آن نيز چاپ شده ، استاد دانش‌پژوه در مقدّمهء خود ( بر نسخهء قزوينى ) ساير ترجمه‌ها و نقول « جاودان خرد » هوشنگى را ياد كرده است . در باب اصل پهلوى و ترجمهء عربى كتاب و رسالهء موهومى « استطالة الفهم » جاحظ بصرى ، خود مسكويهء رازى و محقّقان امروزى زياد حرف زده‌اند ، كه به نظر اينجانب محمل واقعى بر آنها مترتّب نباشد . گمان اينجانب برآن مىرود كه مسكويهء رازى به قصد و عمد سخنانى بيراهه به هم بافته ، بنا به قرائن و دلايلى كه جاى ذكر آنها نيست ، احتمال مىدهم كه خود او همان « اسفنديار گنجور وزير پادشاه ايرانشهر » بوده باشد - يعنى « خازن » وزير عضد الدولهء ديلمى شاهنشاه ايران ، مترجم يا محرّر اصلى كتاب خود او باشد ؛ و در صورت صحّت اين فرض اسم گبرى خود يا پدرش « اسفنديار » بوده است .\r\n\r\n","description":"","footnote":"","page_name":" 128 ","page_number":152},
  {"content":"\r\n\r\n3 . متون علمى\r\n- ( مدخل اوّل )\r\n I \r\n. هندسه و رياضى\r\n II \r\n. نجوم و صور .\r\n- ( مدخل دوم )\r\n- جدول ثوابت\r\n- طرح‌هاى تطبيقى\r\n- منازل قمر\r\n( - جدول تطبيقى ) .\r\n\r\n","description":"","footnote":"","page_name":" 129 ","page_number":153},
  {"content":"\r\n . \r\n","description":"","footnote":"","page_name":" 130 ","page_number":154},
  {"content":"\r\n\r\n\r\n3 . متون علمى\r\n\r\n- ( مدخل اوّل )\r\nوقتى هيچ اثر مكتوب علمى از عهد مادان يا هخامنشى سراغ نداريم تا نام ببريم ، لا بدّ باز بايد به همان دليل كذايى - كه همهء مورّخان آورده‌اند - تشبّث نماييم كه تمام نوشتارها و كتابهاى آن دوران - بنا بر مشهور - در پى تازش اسكندر مقدونى از ميان رفته است . مؤلّفان اروپايى كتاب « تمدّن ايرانى » كه ممكن نيست مثل ما نويسندگان ايرانى مظنون به « حميّت ملّى » و « ايرانيّت » و از اين قبيل تمايلات باشند ، واقع امر چنين بر آنان به تحقيق پيوسته كه اگرچه نمىتوان به علّت فقدان مدارك ، سهم ايرانيان را در علوم [ جهان 
  ] دورهء هخامنشى معيّن كرد ، دست‌كم مىتوان گفت كه ايران در تاريخ علوم از اين حيث كه در مقابل دانش يونانى ، تمام علوم مشرقزمين را جمع‌آورى كرده همانا سهم بسيار مهمى در پيشرفت علوم قديم داشته است . « 1 » اما بهتر است كه تأييد اين نظر هم از اقوال مورّخان علم نموده آيد ، چنان‌كه مثلا جورج سارتون در اين خصوص گويد كه دو چيز از نظر افتاده ؛ و در فهم علم باستانى - چنان‌كه بوده - اختلافى ايجاد كرده است . امر نخستين مربوط است به تصوّر ناروايى كه دربارهء علوم شرقى رواج دارد . اين فكر بسيار كودكانه است كه انسان چنان تصوّر كند كه علم با يونان آغاز شده است ، بر « معجزهء » يونان هزاران سال كار مصر و بين النهرين و احتمالا سرزمين‌هاى ديگر مقدّم بوده است ؛ و علم يونان بيشتر جنبهء تجديد حيات داشته است تا جنبهء « اختراع » « 2 » .\r\nهمو در فصل دوم از « مدخل » معروف خود كه آن را « سپيده دم معارف ايرانى » ( سدهء 7 ق . م ) نام كرده [ - عهد مادى 
  ] گويد كه سدهء هفتم در همه جا جز احتمالا در ايران و آشور ، بيش از آنچه عصر رشد و فعّاليّت اصيل باشد ، عصر آمادگى و انتقال بود . اگر\r\n\r\n\r\n","description":"","footnote":"\r\n( 1 ) . تمدن ايرانى ( اثر چند تن از خاورشناسان ) ، ترجمهء عيسى بهنام ، ص 95 .\r\n( 2 ) . تاريخ علم ، ترجمهء استاد احمد آرام ، مقدمهء مؤلّف ، ص يازده .\r\n","page_name":" 131 ","page_number":155},
  {"content":"\r\n\r\nزردشت پيامبر ايرانى در سدهء هفتم ظهور كرده باشد ( كه محقّق نيست ) آن قرن آغاز تمدّنى جديد از نوعى بسيار عالى به نظر مىرسد ، تمدّنى كه هنوز در دنياى امروز نيرويى زنده است » « 1 » . بايد گفت ، آن تمدّن يا فرهنگ و دانش‌آورى شهرآسايى كه مبدأ يا مشخّصه‌اش ظهور دين زردشتى دانسته آمده ، به همين دليل ( لمّى ) علوم منسوب بدان صبغه يا جنبهء دينى داشته است . اين همان سيماى ديگر از وجوه هرم معرفتى است - كه مكرّر ياد كرديم و شاهد آورديم - كه دين و دانش ( - علم ) و حكمت ( - فلسفه ) در مشرقزمين - خصوصا در ايران باستان - خود مقوله‌اى واحد باشند . بنابراين ، همان‌طور كه ملاحظه شد فلسفه از دين جدا نبوده ، علم نيز از دين - و هم فلسفه - سوايى نداشته است . به عبارت ديگر ، در پىجويى آثار علمى ايران باستان نبايد منحصرا به دنبال عناوين مستقلّ كتابهاى « طبّ » و « نجوم » و « هندسه » و « جغرافى » و « فيزيك » گرديد ، چنان‌كه مثلا ممكن است در يونان باستان به تأليف بقراط و اودوكسوس و اقليدس و هكاته و ارسطو و جز اينان آثارى در اين موضوعات پديد آمده باشد ، بل در ايران باستان همهء اين‌ها جمعا در « كتاب دين » - يعنى جزو نسكها و دفترهاى « اوستا » يى مدوّن بوده و وجود داشته است . انتظار و توقّعى جز اين همانا عبث و اصلا غير عقلانى است .\r\nشايد بهتر از اين نشود مطلب را حالى اذهانى كرد كه برحسب تربيت يونانى مآبانهء چاره‌ناپذير ، همواره يك ديوار چين بين فلسفه و دين و يا علم و دين حائل و فاصل مىدانند ؛ ما با درست و نادرست يا حقّ و باطل قضيه مطلقا كارى نداريم و در موقف داورى و ارزش‌گذارى هم نيستيم ، بلكه در مقام تاريخ‌نگارى واقع امر در مورد علوم ايرانى تقريبا همان است كه توضيح شد . به قول اولمستد : « در شرق باستان دانش بر ضدّ دين نبود ، بلكه در زير سايهء معبد رشد مىكرد . اخترشمارى دير زمانى بود كه كاهنان بابلى را با آسمان‌ها آشنا كرده بود ؛ و اصطلاحات اين دانش را فراهم كرده بودند » « 2 » . گواه بر اين‌همانى دين و دانش ، يشت شانزدهم اوستاست به نام « چيستا » كه فرشتهء علم باشد ، اسم ديگر آن همانا « دين يشت » است كه از همين فقره دانسته مىآيد « دين و دانش » همبر يكديگر بوده‌اند . چيستى يا چيستا به معناى دانش و معرفت كه آن را به « علم »\r\n\r\n\r\n","description":"","footnote":"\r\n( 1 ) . مقدّمه بر تاريخ علم ( ترجمهء غلامحسين صدرى افشار ) ، ج 1 ، ص 106 .\r\n( 2 ) .  History of the persian Empire , p . 200 . \r\n","page_name":" 132 ","page_number":156},
  {"content":"\r\n\r\nترجمه كرده‌اند ، مناسبت تامّى با « دئنا » دارد كه هم ايزد دين مزديسناست ؛ و تمام « دين يشت » - يعنى ستايش « دين » در اوصاف « راست‌ترين علم مزدا آفريده » است « 1 » . دانشمند فيلسوف معاصر ايرانى دكتر سيّد حسين نصر نيز ، در توضيح همين وحدت دين و دانش و حكمت در ايران باستان از جمله چنين مىگويد : « از اينكه ايرانيان افرادى مانند افلاطون و ارسطو كه در كتب علىحدّه به بحث در فلسفه پرداختند به وجود نياوردند ، ابراز تأسّف نبايد كرد و از آن بدتر به جعل اين نوع افراد نبايد پرداخت ، چون نبوغ تمدّن‌هاى شرقى كه ايران از اهمّ آنها بود ، همانا حفظ وحدت نظر دربارهء واقعيّت و امتناع از جدا كردن علم و دين و فلسفه از يكديگر بود » « 2 » .\r\nليكن متأسفانه به قول جان برنال تاريخ‌نگار نامدار علم : « به سبب از ميان رفتن كتاب‌هاى ايران باستان و دسترسى نداشتن به مدارك كافى ، نسبت به سهم ايرانيان در علم جهان ارجى كم نهاده‌اند . در تاريخ جهان بايد به مقام ايران همراه با آسياى مركزى و شمال غربى هند توجّه خاصى مبذول داشت . فرهنگ‌هاى مصر و بابل عهد مفرغ به دو شاخه تقسيم شد كه از آن دو يكى در يونان و روم جوانه زد ، و ديگرى در ايران و كشورهاى شرق بارور شد . جنگ‌هاى ايران و يونان موجب اختلاط فرهنگى ميان اين دو كشور بود ، كه بعد از فتوحات اسكندر همچنان ادامه يافت . در سرتاسر عهد ظلمت در اروپا همان‌طور كه رومىها در برابر بربرهاى شمال شرق ايستادگى مىكردند ، ايران نيز در برابر هجوم وحشيان جنوب شرقى از ذخائر تمدّن بشرى پاسدارى مىكرد . شاهان ساسانى و خلفاى عباسى از علم حمايت مىكردند . صرف به كار بردن زبان عربى تا اندازهء زيادى موجب شده است كه سهم ايرانيان در علم اسلامى ناديده گرفته شود .\r\nايرانيان در همهء زمينه‌ها به‌ويژه در زمينهء تكنولوژى ، استعمال طاق و قبّه و مهندسى هيدروليك نقش مهمى به عهده داشته‌اند . در علم اخترشناسى و تركيب انديشه‌هاى يونانى و بابلى و احتمالا چينى براى پايه‌ريزى جبر و مثلّثات نيز ايرانيان سهم بزرگى داشته‌اند » « 3 » . اما دانش‌هاى دوران هخامنشى موافق با يك نگره ، بيشتر جنبهء عملى و\r\n\r\n\r\n","description":"","footnote":"\r\n( 1 ) . يشتها ( گزارش پورداوود ) ، ج 2 ، ص 157 - 158 و 174 - 175 .\r\n( 2 ) . گوشه‌اى از سيماى تاريخ تحوّل علوم در ايران ( مجموعهء مقالات تحقيقى ) ، تهران ، وزارت علوم و آموزش عالى ، 1353 ، ص 12 .\r\n( 3 ) . علم در تاريخ ، ج 1 ، ترجمهء پيرانفر - فانى ، تهران ، اميركبير ، 1354 ، ص 208 .\r\n","page_name":" 133 ","page_number":157},
  {"content":"\r\n\r\nكارآمد داشته ، مفاهيم ذهنى و مجرّد در آنها كمتر مورد توجّه بوده است . در كشورى كه هر روز گامى به‌سوى پيشرفت برمىداشت ، شهرسازى ، راه‌سازى ، سدّسازى ، بازرگانى ، دريانوردى ، فنون و صنايع ديگر بازار روايى داشته ، مهارت فنّى و دانش تجربى بيش از سخنورى و علم بلاغت به كار مىآمد » « 1 » .\r\nبقاياى آثار عينى گواه بر اعتلاى دانش‌هاى كاربردى در آن روزگار ، علاوه بر اخبار علمى مبنى بر اكتشافات جغرافيايى ، فنون مهندسى « ايرانى » على الاطلاق و دانش‌هاى شگردى ( - حيل / مكانيك ) ساختن جنگ‌افزارها - مانند جرّاثقال‌ها و منجنيق‌ها و برجهاى قلعه‌كوب يا فلاخن‌انداز و جز اين‌ها - ؛ و ديگر دانش‌هاى كاربردى كه برخى فوقا شمرده شد ، فعّاليّت‌هاى علماى ممالك محروسهء امپراتورى در دربار شاهان ، از جمله پزشكان مصرى و يونانى و منجّمان بابلى و مغان ماد ، اخبار مربوط به مدارس و مجامع علمى پايتخت‌هاى امپراتورى و ديگر بلاد معظمه ؛ و جز اين‌ها كه بعضا در جاى خود اشارت خواهد شد ، بالجمله حاكى از آن است كه به قول مؤلفان « تمدّن ايرانى » ( پيشگفته ) اگرچه بسيارى از مدارك ايرانى از ميان رفته ، تنها اطلاع درستى كه باقى مانده اين است كه در ايران دوران هخامنشى سنّتى راجع به علوم ايرانى وجود داشته است كه جزئيات آن بر ما معلوم نيست . مدارك و نوشته‌هاى زبان فارسى ميانه ( پهلوى ) راجع به علوم اطلاعاتى بدست مىدهد كه چندان قابل اعتماد نباشد ، ولى از نوشته‌هاى يونانى كه بهتر حفظ شده دانسته مىآيد كه ايران همانا سرزمين مبادلهء اطلاعات علمى مهمّى در شرق ميانه بوده است « 2 » . كريستيان پالو گفته است كه ايران سرزمين تبادل ميان شرق و غرب عالم ، و ايرانيان خواه در زمينهء هنرها يا ادبيات و علوم همان اندازه از ديگران مايه گرفته‌اند كه به ملل جهان مايه دادند » « 3 » . بارى ، در ايران باستان ، حاملان علوم يا دانشوران - چنان‌كه در شرح « متون فلسفى » گذشت - همان دينياران نامدار ايشان - يعنى « مغان » مادى بوده‌اند . هم آنان كه متون دينى قوم را به نام « اوستا » تحرير و تدوين كردند ، دفترهاى فلسفى را بدان در پيوستند ، رسالات علميّه را نيز در ابواب مختلف جمع و\r\n\r\n\r\n","description":"","footnote":"\r\n( 1 ) . سرگذشت سازمانها و نهادهاى علمى و آموزشى در ايران ( صدرى افشار ) ، ص 28 - 29 .\r\n( 2 ) . تمدن ايرانى ( تأليف خاورشناسان ) ، ص 91 .\r\n( 3 ) . جامعهء نوين ، ش 7 ( زمستان 1354 ) ، ص 57 .\r\n","page_name":" 134 ","page_number":158},
  {"content":"\r\n\r\nتأليف كرده بدان منضمّ نمودند . حكماى الهى يا علماى دينى ايران در عهود باستانى ( - مغان ) اصحاب علوم غير دينى هم بودند ، اما چنان‌كه مكرّر شد ، هيچ‌چيز « غير دينى » وجود نداشته - صرفا از باب تمييز اشاره رفت - ؛ و گرنه دانش‌هاى دنيايى ، طبيعى و ناسوتى خود مبانى نظرى الهيّات يا تعاليم لاهوتى و آموزه‌هاى فلسفى بوده است .\r\nپيشتر گذشت كه « اوستا » در حقيقت يك دانشنامهء بزرگ بوده ، همهء دانش‌ها در آن احتوا يافته يا انضمام داشته ، ولى اينك اشارات به علوم در اوستاى موجود ، زندها يا ملحقات آن بسيار مختصر است ؛ به علاوه بايد گفت كه حسب توقّعات امروزه آن اشارت‌ها هم راجع به عقايد علميّه نيست ، مثلا دربارهء دانش پزشكى اگر سخنى مىرود ، مبانى و اصول آن بيان و تبيين نمىشود . دربارهء دانش مغان قصد نداريم بيش از آنچه ( در بهره‌هاى پيشين ) گفته آمد ، داد سخن بدهيم ؛ و به جاى ارائهء نمونه‌وار سند و مدرك واقعى بخواهيم صفحات - متأسفانه - سفيد تاريخ علم در ايران باستان را با گفتاوردهاى اين و آن پر كنيم . مع هذا هم از جهت « خالى نبودن عريضه » بايد گفت كه از جمله پلوتارك مكرّر از فلسفهء مغى ياد كرده ، گويد كه شاهان هخامنشى آن را نزد موبدان مىآموختند ؛ و بدان مباهات مىكردند ، چنان‌كه كوروش اصغر لاف مىزد كه از برادرش ( - اردشير ) فيلسوف‌تر و به آيين مغان داناتر مىباشد « 1 » . البتّه دانشهاى مغان را تنها شاهان نمىآموختند ، چه همان‌طور كه قبلا گذشت ، حكيمان روزگار هم به‌سوى آنان مىشتافتند ؛ به شرحى كه پلينيوس ( بزرگ ) تاريخ‌نگار رومى آورده : « دموكريتوس / ذيمقراطيس ، امپدوكلس / انباذقلس و افلاطون » از براى آموختن آيين مغان سفر كردند ؛ گويند كه سيسرو سخنور نامى روم ( 106 - 43 ق . م . ) هم از مسافرت « فيثاغورس » و آشنايى او با مغان ايران ياد كرده است « 2 » . اما طىّ دوران سلوكيان تعاليم مغان يونانى مآب ( - ماگويين / ماگىكوى لوگوى ) با يك‌رشته از دانش‌هاى رازآميز ( سحر و كيميا و احكام نجوم ) و اطلاعات مبنى بر مكاشفات عرفانيهء بابلى درآميخت ؛ و به مثابهء تعليمات مجوسان و كلدانيان ( - مغان كلدانى ) در جهان باستان نافذ شد كه به عنوان « آموزه‌هاى زردشت » آوازه يافت « 3 » .\r\n\r\n\r\n","description":"","footnote":"\r\n( 1 ) . كتاب پلوتارخ ( ترجمهء سيد احمد كسروى ) ، ج 1 ، ص 194 و 198 / آرمان شهريارى ايران باستان ( كناوت ) ، ص 140 .\r\n( 2 ) . مزديسنا و ادب پارسى ( معين ) ، ص 147 / يسنا ( پورداوود ) ، ج 1 ، ص 100 .\r\n( 3 ) . تاريخ ماد ( دياكونوف ) ، ص 461 - 462 / تاريخ مردم ايران ( زرين‌كوب ) ، ج 1 ، ص 392 / آرمان -\r\n","page_name":" 135 ","page_number":159},
  {"content":"\r\n\r\nبارى ، آنچه در باب تسخير دژنپشت‌هاى ايران توسّط اسكندر مقدونى ، تصرّف كتب و انتقال علوم ايرانى به يونانى ؛ و سپس سوزاندن ما بقىِ آنها قبلا به نقل از « دينكرد » و ديگر متون پهلوى و تواريخ دورهء اسلامى گذشت ، تقريبا به‌طور مشروح در كتاب مفقود « نهمطان » ( - تاسوعات ) ابو سهل نوبختى دانشمند بزرگ ايرانى ( سدهء 3 ق ) آمده بوده است ، كه ابن نديم همچون سرگذشت‌واره‌اى از كتاب و علم در ايران باستان ، طىّ مقالهء هفتم كتاب خود با عنوان اخبار فيلسوفان طبيعى و منطقى از زبان دانشمندان ايرانى آورده ، اينك به اختصار از اين قرار است :\r\n« رشته‌هاى دانش و انواع كتابها بيش گرديده ؛ و مسائل عمدهء نجوم از آن‌گونه امورى است كه سبب‌هايى در پيدايى آنها مترتّب بوده است . اين دانش را بابليان در كتابهايشان بشرح آوردند ، مصريان از آنان فراگرفتند و هنديان در سرزمين خود به كار بردند . اما در باب شناخت جهان ، آغاز و فرجام آن ، چگونگى حال مردمان ، جايگاه‌هاى سپهرى و آسمانى ، راه‌ها و درجه‌ها و دقيقه‌ها ، منزل‌هاى زبرين و زيرين آنها ، همهء اين آگاهىها در روزگار پادشاهى جم بن ويونگهان پديد آمد ، آنها را دانشوران شناختند و در كتابها نهادند . همچنان بود تا روزگار ضحّاك يا دهاك كه در سرزمين « سواد » ( - ميان‌رودان جنوبى ) شهرى به نام ستارهء « هرمزد » ( - يعنى « بابل » را ) بساخت ، دانشمندان را در آن گردآورد ، دوازده كاخ بر شمار برج‌هاى آسمانى بنا كرد و به نام همانها ناميد ؛ و از كتاب‌هاى دانشوران گنجينه‌اى ساخت . به روايت ديگر ، هفت خانه بر شمار ستارگان ( رونده ) هفتگانه بنا كرد ، كه هر خانه را ويژهء دانشورى نمود . خانهء « تير » را از آن هرمس كرد ، خانهء « هرمزد » را به تينكلوس بابلى داد ، خانهء « بهرام » را به طينقروس بابلى سپرد ؛ و مردم را فرمانبردار ايشان كرد . ليكن در ميان آنان اختلاف افتاد ، هرمس - كه خردمندترين و داناترين ايشان بود - به سرزمين مصر رفت . در آنجا به پادشاهى رسيد ، و دانش خود نمايان ساخت . اسكندر پادشاه يونان كه به تسخير ايران‌زمين بيامد ، « دارا » پادشاه ايران را كشت و بر كشور او چيره گشت ؛ شهرهاى آنجا و ساختمان‌هاى پادشاهان را يكسره ويران كرد ؛ و همهء دانش‌هاى نگاشته شده ، سنگ‌نوشته‌ها و چوب‌نوشته‌ها را از ميان\r\n\r\n\r\n","description":"","footnote":"\r\n- شهريارى ( كناوت ) ، ص 13 .\r\n","page_name":" 136 ","page_number":160},
  {"content":"\r\n\r\nبرد و سوزاند و پراكنده نمود . از آنچه در آن ديوان‌ها و گنجينه‌هاى شهر « اصطخر » گرد آمده بود ، نسخه برداشت و به زبان رومى ( - يونانى ) و قبطى ( - مصرى ) برگرداند . آنگاه پس از نسخت كردن چيزهاى مورد نياز ، هرچه را كه به فارسى نوشته شده بود بسوزاند .\r\nكتابتى كه بدان « گشتگ » گويند ، هرآنچه در باب دانش نجوم ، پزشكى و طبيعيات حاجت بدانها افتد بدان نوشته شده بود ؛ وى آن كتاب‌ها و ديگر دانش‌هايى كه بدانها برخورد ، مالها و گنجينه‌ها و دانشوران را هم به سرزمين « مصر » فرستاد . در ناحيت هند و چين چيزهايى بر جاى مانده بود كه شاهان ايران آنها را در روزگار پيامبرشان « زردشت » و « جاماسب » دانشمند نسخت كرده بودند . آن پيامبر و جاماسب آنان را بر كار اسكندر ، و اينكه بر سرزمين ايشان چيره شده و كتابها و دانش‌هايشان را نابود كند ، و بر لزوم پيشگيرى از وى هشدار داده بودند . اما آن دانستگى در عراق كهنه گشت ، دانشوران نابسان و اندك ، و مردمان حزب‌گرا و فرقه‌گرا شدند . هر تيره‌اى از ايشان شاهى پيدا كرد ، چندان‌كه اين وضع را ملوك الطوائف ناميدند . سرانجام اردشير بابكان از تبار ساسان ايشان را گرد هم كرد ، از پراكندگى به يكپارچگى آورد ، بر دشمنان‌شان چيره شد ؛ و بر ديارشان استيلا يافت . مردمان با وى يكدل شدند ، آن حزب‌گرايى از ميان برخاست ، و پادشاهىشان استوار گشت . پس هيئتى از براى آن كتابهاى پيشين خودشان به هند ، چين ، و روم فرستاد . آنچه را كه افتاده بود نسخت كردند ، و بقاياى اندكى هم كه در عراق مانده بود جستجو نمودند . پس هرچه پراكنده بود گردآورد ، و آنچه را هم كه نابسان مىنمود برنگاشت . پس از وى پسرش شاپور نيز بدين كار پرداخت ، چندان‌كه همهء آن كتابها بر پايهء آثار هرمس بابلى - كه پادشاه مصر شد - دورتيوس سريانى ، فيدروس يونانى - از شهر دانش‌آوازهء آتن - ، بطليموس اسكندرانى و فرماسب هندى به پارسى نوشته آمد . آنگاه آنها را شرح كردند ؛ و مردمان را آموزاندند ، درست همان گونه كه همهء آن كتاب‌هاى داراى اصل بابلى را فراگرفته بودند . پس از آن دو ، خسرو نوشيروان باز به گردآورى آنها پرداخت ، يكى از براى دانش دوستى ، ديگر به سبب آزمون‌هايى كه طىّ اين زمان رويكرده ، و ايشان را دانستگى نوينى بر قدر ستارگان و برجها - كه كارساز روزگارند - پديد گرديده بوده » « 1 » .\r\n\r\n\r\n","description":"","footnote":"\r\n( 1 ) . الفهرست ، ص 299 - 301 .\r\n","page_name":" 137 ","page_number":161},
  {"content":"\r\n\r\nحمزهء اصفهانى ( سدهء 4 ق ) هم در شرح تاريخ « اشكانيان » چنين آورده است كه چون اسكندر به سرزمين بابل تسلّط يافت و مردم آنجا را مغلوب كرد ، به علومى كه خاصّ ايشان بود و هيچ‌يك از ملل جهان بدان دست نيافته بودند حسد برد ، و همهء كتابهايى را كه بدان دست‌يافت سوزانيد ، آنگاه به قتل موبدان و هيربدان و دانشمندان و حكيمان و كسانى كه در خلال علوم به حفظ سنوات تاريخى خود مىپرداختند و حتى عامّهء مردم اقدام كرد ، اما پيشتر به فرمان او همهء علوم مورد احتياج ( دانش‌هاى نجوم و پزشكى و فلسفه و كشاورزى ) به زبان‌هاى يونانى و قبطى ترجمه شده ، به مغرب انتقال يافت . در سراسر روزگار اشكانيان كه ملوك الطوائف ناميده مىشدند ، از ايرانيان نامى در ميان نبود ، و كسى انديشهء دانش يا اندوختن حكمت را نداشت ، تا آنكه با ظهور اردشير قدرت خود را بازيافتند » « 1 » . ثعالبى مرغنى افزوده است كه اردشير فرمان داد تا نسخه‌هاى كتب دينى و طبّى و نجومى را - كه اسكندر بعضا سوزانده و اغلب به روم برده بود - بدست آورند ؛ و دستور به بازنويسى و نگهداشت آنها داد ، و توجّهات بسيار و اموال فراوان از براى آنها بذل كرد « 2 » . بايد گفت اين‌گونه گزارش‌هاى ساسانى مآب ، عمدا فضل تقدّم اشكانيان را در امر گردآورى علوم و كتب پراكندهء ايران ناديده گرفته ، بل مشمول توطئهء سكوت قرار داده‌اند . باز خدا پدر مؤلّف « دينكرد » موبد آذر فرنبغ فرخزاد را بيامرزد كه ( مدن ، ص 412 - 413 ) پس از شرح كتاب‌سوزان اسكندر گجسته ( - ملعون ) ياد كرده است مقدّما « ولخش / بلاش » اشكانى ( 51 - 77 م ) در هر ناحيتى كه پيش آمد ، دستور داد تا گنجينه‌ها و يادمان‌هاى پادشاهى را نگهدارى كنند ، متون اوستا و زند را . . .\r\nگردآورند تا زمان اردشير كه هيربد تنسر مأمور تدوين آن شد » « 3 » .\r\nاما بايد گفت كه شادروان كريستن‌سن آن فقره از روايت مشهور « دينكرد » - و به تبع تواريخ عربى نبشته - راجع به الحاق كتب طبّى و نجوم و حكمت هندى و يونانى را به كتاب دينى اوستا در زمان شاپور يكم ساسانى ( 240 - 270 م ) قبول ندارد ؛ و به درستى گويد كه بلاشك روايت مزبور بدين صورت صحيح نيست ، و به عقل درست‌تر مىآيد\r\n\r\n\r\n","description":"","footnote":"\r\n( 1 ) . سنى ملوك الارض و الانبياء ، بيروت ، ص 24 - 25 و 40 / تاريخ پيامبران و شاهان ( ترجمهء دكتر شعار ) ، ص 17 و 41 .\r\n( 2 ) . غرر اخبار ملوك الفرس و سيرهم ، طبع زوتنبرگ ، ص 485 .\r\n( 3 ) .\r\n The Dinkard , Vel . IX , pp . 577 - 78 / Zoroastrian Problems , pp . 217 - 219 . \r\n","page_name":" 138 ","page_number":162},
  {"content":"\r\n\r\nكه بگوييم كتبى كه الحاق كردند نتيجهء قرايح دانشمندان ايرانى بوده ، كه تحت تأثير نفوذ يونانى نگاشته بودند ، اما نفوذ هندى در آن آثار ظاهرا در ازمنهء متأخّر رسوخ كرده است « 1 » . اين قول متين مطابق است با آنچه پيشتر از ابو سهل نوبختى نقل كرديم ، كه همانا مبنى و مربوط به گردآورى مجدّد اطلاعات علميّه باشد « به سبب آزمون‌هايى كه طىّ زمان رويكرده ، و ايشان را دانستگى نوينى بر قدر ستارگان و برجها [ - يعنى نتايج رصدهاى متأخّر 
  ] كه كارساز روزگارند ، پديد گرديده بود » ، نه مطلقا سلخ و انتحال يا الحاق و انتقال كتب علمى يونانى يك جا به اوستا كه پايه‌اى ندارد ، هرچند در صورت صحّت اين فرض هم بايد مطمئن بود كه علوم قديمهء ايرانى مأخوذ و منقول را - چنان‌كه قبلا هم اشارت رفت - تازه به اصل و مبدأ و موطن خود بازگردانده‌اند . بارى ، ظهور مانى و شيوع كيش جهانى او طىّ سدهء سوم ( ميلادى ) در جمع و تدوين متون فلسفى و علمى و كلامى بىتأثير نبوده است ؛ ولى بايد هم اينجا به يك شاهد بارز در تداوم و استمرار مكتب فلسفى قديم - به اصطلاح عهد كيانى و مغانى - هم در اوائل دورهء ساسانى اشاره كرد ، اين كه حكيم فلوطين اسكندرانى ( 200 - 269 م ) بانى فلسفهء نو افلاطونى خواهان آشنايى با حكمت ايرانيان و هنديان گرديد ، پس براى اين مقصود همراه با « گرديانوس » امپراطور روم - كه عازم جنگ با همان شاپور ( يكم ) ساسانى شد - به ايران آمد . چون از ديرگاه اشتهار داشته است كه در اين كشور حكمايى بر مسلك اشراق بوده‌اند ، به قول فروغى مىتوان تصوّر كرد كه افلاطونيان اخير ، و در رأس ايشان فلوطين عقايد خود را از دانشمندان مشرق گرفته باشند « 2 » .\r\nبا اين حال ، طىّ دوران معاصر ( - قرن اخير ) عدّه‌اى پيدا شده‌اند كه از بيخ منكر وجود علم و معرفت در ايران باستانند ؛ مىگويند كه همه‌اش سياست‌رانى و دولتمدارى و نظامىگرى و از اين قبيل بوده ، ايرانيان ابدا از آغاز تا پايان سلطنت و عظمتشان التفاتى به تحصيلات علمى نداشته ، تصوّر مىنمودند كه براى ثبوت اقتدار معنوى خود همانا نشان دادن كاخ شوش و قصرهاى تخت‌جمشيد و دستگاه عظيم سلطنت و جهاندارى\r\n\r\n\r\n","description":"","footnote":"\r\n( 1 ) . ايران در زمان ساسانيان ( ترجمهء رشيد ياسمى ) ، چاپ 2 ، ص 162 .\r\n( 2 ) . سير حكمت در اروپا ، ج 1 ، ص 51 و 56 .\r\n","page_name":" 139 ","page_number":163},
  {"content":"\r\n\r\nآنها كافى خواهد بود » « 1 » . بايد گفت كه اگر مانندهء اين سخنان را خاورشناسان اروپايى بگويند - كه بعضىشان گفته‌اند - ، ايرادى ندارد ( كلّ يعمل على شاكلته ) زيرا به حكم گرايش‌هاى خودبينانهء « اروپا مركزى » و حسب تمايلات بيمارگونهء « يونان‌پرستى » ، ناشى از عقدهء مهلك حقارت تاريخى و احساس مدام خفّت و خوارى در برابر عظمت « فكر » ايرانى ، بارى يك امر طبيعى است ؛ و البتّه معفوّ است . ولى تفوّهات ايرانيانى چند از آن قبيل ، كه وجودشان خود مرهون نتايج كار و زحمت فكرى و سخت‌كوشى اين ملّت شريف چند هزارساله مىباشد ، ديگر نمك‌به‌حرامى است ؛ و بايد افزود از سر بىسوادى هم هست . هيون تسيانگ - مورّخ چينى - گفته است : « ايرانيان به فكر دانش نيستند و فقط به پيشهء خويش اشتغال مىورزند » « 2 » . اين‌گونه اظهارات كسانى كه در گذشته از بيرون گود به ايرانى جماعت مىنگريسته‌اند ، تداوم نظام قهّار استبداد شرقى ، سلطهء ارتجاع موبدانى و تحجّر مذهبى ؛ و ديگر عوايق و موانع رشد و ترقّى علم و فكر در ايران‌زمين ، نويسندگان ستمديدهء دلسوخته و بل سركوفته - از جمله مؤلّف فلك‌زدهء « تاريخ اجتماعى ايران » را هم واداشته است كه صفحاتى چند ( 720 - 722 ) در فقدان علم و معرفت يا بىدانشى و نادانى ايرانيان باستان سر قلم برود .\r\nاينك دانسته نيست كه اينان درست مىگويند يا مثلا پيامبر راست‌گوى اسلام ( ص ) كه قريب به عهد ايرانيان باستان بوده ؛ و از جمله فرموده : « دانش از آن ايرانيان است كه اگر بر خوشهء پروين هم آويخته بودى باز ايرانيان بدان دست‌يازيدى » ، و از اين قبيل .\r\nمعلوم نيست آنان راست مىگويند يا مورّخان دانش‌شناس بزرگى مثل جاحظ و مسعودى و ابن نديم و ابن العبرى و قاضى صاعد و ابن خلدون ، خصوصا همين علّامهء مغربى كه در مواضع متعدّد از « مقدّمه » كبير خود به ذكر علوم ايرانيان پرداخته ؛ و از جمله گويد :\r\n« اندازهء دانش‌هايى كه در دسترس ما قرار نگرفته ، بيش از مقدارى است كه به ما رسيده است . كو آن‌همه دانش ايرانيان كه عمر خطّاب هنگام گشودن ايران به نابود كردن آنها\r\n\r\n\r\n","description":"","footnote":"\r\n( 1 ) . خدمات متقابل اسلام و ايران ( مرتضى مطهّرى ) ، ص 276 ؛ نقل از كتاب « خلقيات ما ايرانيان » جمال‌زاده ، كه بايد گفت چنين نظرات بدبينانه را شهيد مطهرى ردّ كرده ؛ و ضمن اثبات اصالت تمدّن ايرانى افزوده است كه « نبايد نقص كار را از نقص استعداد ايرانيان دانست ، و گناه رژيم موبدى را به گردن استعداد ايرانى انداخت » ( همان‌جا ) .\r\n( 2 ) . ايران در زمان ساسانيان ( كريستن‌سن » ، ص 438 .\r\n","page_name":" 140 ","page_number":164},
  {"content":"\r\n\r\nفرمان داد ؟ و بايد دانست از ملّت‌هاى پيش از اسلام كه اخبار آنان را دريافته‌ايم ، بيش از همه دو قوم بزرگ به علوم عقلى ( فلسفه ) توجّه داشته‌اند ، و آنها ايرانيان و روميان بوده‌اند ، كه بازار علوم در نزد آنان برطبق اخبارى كه به ما رسيده رونق و رواج داشته است . زيرا عمران ايشان به حدّ وفور بوده و دولت و سلطنت پيش از اسلام و هنگام ظهور اسلام به آنان اختصاص داشته است . ازاين‌رو در شهرها و نواحى متعلّق به ايشان درياى بيكرانى از اين علوم يافت مىشده است ؛ و اما ايرانيان بر شيوه‌اى بودند كه به علوم عقلى اهميّتى عظيم مىدادند ، و دايرهء آن علوم در كشور ايشان توسعه يافته بود ، زيرا دولت‌هاى ايشان در منتهاى پهناورى و عظمت بود ، و هم گويند كه اين علوم پس از آنكه اسكندر دارا را كشت و بر كشور كيانيان غلبه يافت از ايرانيان به يونانيان رسيده است . هم از شگفتىهايى كه واقعيت دارد اين است كه بيشتر دانشوران ملّت اسلام - خواه در علوم شرعى يا در دانش‌هاى عقلى - ايرانيان‌اند . . . ، مشايخ و استادان عجمى ( - ايرانى ) هستند بااين‌كه ملّت ( - دين ) و صاحب شريعت عربى است » « 1 » .\r\nتخم لقى كه آرنولد توين‌بى انگليسى با فلسفهء مسخرهء تاريخىاش در دهان بعضى از مستشرقان يونان‌پرست ايران‌گجست كاشت ( در مورد ايران ) به تقليد و تبعيت از جورج راولينسن انگليسى مورّخ كه گويا دوران ساسانى از ادوار انحطاط و « شكست » فرهنگى در تاريخ جهانى بشمار مىرود ، مقلّدان مسحور و بل مرعوب ايرانى او نيز از آن « زشت بيغاره » بر ايران‌زمين زدند . شادروان جهانگير تاواديا پارسى هندى تا حدّى به ابطال آن نظر پرداخته ، چنان‌كه قبلا هم شطرى به نقل آمد از جمله گويد كه دهه‌هاى نخستين اين دوره ( اول ) از فرمانروايى ساسانيان گرايش همه‌جانبه و افزايش دانش را در تمام جهات نشان مىدهد ، و اين‌ها نشانه‌هاى يك فرهنگ شكوفاست . در دوره‌هاى بعد همين‌كه توجّه به يكنواخت كردن و سخت‌گيرى در شرايع دين [ به قول شهيد مطهّرى « رژيم موبدى » 
  ] برقرار مىشود ، آن وقت به راستى يك آرامش و وقفه‌اى راه مىيابد . اما فرهنگ يونانى هم ( سدهء 3 و 4 ) با همين خطر روبرو شد . . . ؛ ازاين‌جهت اين نيز درست نيست كه دورهء ساسانيان را « دورهء شكست » بناميم ، يعنى پايان شكفتگى در برابر ازهم‌پاشيدگى و نابودى محض ؛ بهتر آنكه اين عهد را دوران نطفه‌بندى نوزايى ( - رنسانس )\r\n\r\n\r\n","description":"","footnote":"\r\n( 1 ) . مقدّمهء ابن خلدون ، ترجمهء محمّد پروين گنابادى ، ج 1 و 2 ، ص 70 ، 1001 ، 1002 ، 1148 و 1150 .\r\n","page_name":" 141 ","page_number":165},
  {"content":"\r\n\r\nعصر درخشان اسلامى بدانيم . . . » « 1 » . دوليسى اوليرى نيز در پىجويى انتقال علوم يونانى به عالم اسلامى كه دانش‌هاى مسلمانان را دنبالهء كارهاى پيشرفتهء ايرانيان مىداند ، اضافه كند كه كارهاى دانشمندان هندى هم به علماى نجوم و رياضى ايران رسيده بود ، ولى آن كتاب‌هاى فارسى ميانه ( پهلوى ) كه وسيلهء انتقال به مسلمانان شد ، اكنون در دست نيست « 2 » .\r\nريچارد فراى در كتاب « ميراث ايران باستان » خود ضمن اشاره به نفوذ انديشه‌هاى يونانى و هندى به ايران در روزگار خسرو انوشيروان ؛ و اينكه به‌نظر جمعى ريشهء دانشهاى اسلامى هم در آن دوران باشد ، درافزايد كه مىتوان چنين انگاشت كه بسيارى از نوشته‌هاى غير دينى پهلوى از ميان رفته باشد ، زيراكه موبدان در پى نگهدارى آنها نبودند ؛ و اهل دانش نيز دانشها و ادبيات را [ بعدا 
  ] به جاى آنكه به خطّ دشوار پهلوى بخوانند در نسخه‌هاى عربى مىخواندند . ازسوىديگر نيز يقين داريم كه نوشته‌هاى علمى يونانى را نخست به پهلوى گردانده بودند ؛ و سپس از پهلوى به عربى ترجمه كردند كه اين خود نشانى است بر وجود فعّاليّت علمى به زبان پهلوى ؛ و بر روىهم در روزگار خسرو انوشيروان كارهاى علمى نمايان صورت پذيرفت » « 3 » . بارى ، آنچه تاكنون دربارهء تاريخ علم ايران باستان در اينجا و آنجا نوشته آمده ، نه جامع است ، نه كامل و نه وافى به مقصود ؛ تنها ملاحظه مىشود كه در سدهء گذشته ، فريدريش اشپيگل  F . ) ( Spiegel  يكى از اهمّ آثار خود ( - شناخت ايران باستانى ) - بخش بزرگى از جلد سوم را ويژهء « علوم و فنون » ساخته است « 4 » . كريستن‌سن با اشاره به بهره‌ورى ايرانيان از دانش‌هاى يونان و روم در عهد ساسانى گويد كه در آن زمان اشخاصى بوده‌اند كه كمابيش اوقات خود را منحصرا صرف مطالعات علمى مىنموده‌اند ؛ چون اوستاى ساسانى منبع اصلى تمام علوم محسوب مىشد ، ترديدى نمىتوان داشت كه اين عالمان همه از طبقهء روحانيان بوده‌اند « 5 » .\r\nاوستاى ساسانى چنان‌كه پيشتر هم اشاره رفت ، نه تنها شامل دستورهاى دينى ، كه\r\n\r\n\r\n","description":"","footnote":"\r\n( 1 ) . زبان و ادبيات پهلوى ( ترجمهء دكتر نجم‌آبادى ) ، ص 70 .\r\n( 2 ) . انتقال علوم يونانى به عالم اسلامى ( ترجمهء استاد احمد آرام ) ، ص 173 .\r\n( 3 ) . ميراث باستانى ايران ( ترجمهء مسعود رجب‌نيا ) ، ص 369 - 370 .\r\n( 4 ) .\r\n E ? ranische Alter Thumskunde . . . , 3 V . , Leipzig , 1871 - 1878 . \r\n( 5 ) . ايران در زمان ساسانيان ، ص 440 .\r\n","page_name":" 142 ","page_number":166},
  {"content":"\r\n\r\nهمانا يك گنجينهء علوم و خود يك دانشنامهء بزرگ از اساطير اولين گرفته تا مبدأ و معاد ، علم تكوين ، طبيعيات ، و عوالم علوى و سفلى ، ستاره‌شناسى و پزشكى ، قوم‌شناسى و تاريخ ، مدنيّات و مسائل حقوقى ، امور عامّه و جز اين‌ها بوده است . كتاب « بوندهشن » هم كه براساس نسكهاى كهن اوستايى تدوين شده ، خود يك دانشنامهء كوچك است ؛ همچنين كتاب بزرگ « دينكرد » كه فصول علمى آنها ذيلا در طبقات موضوعى ياد خواهند شد . اما خطّى كه علوم طبّ و نجوم و فلسفه را بدان كتابت مىكردند ، چنان‌كه در جاى خود اشارت رفته ، اگرچه على المشهور « گشته دبيره » بوده ، مراد همان « نيم‌گشته » يا دانش دبيره باشد كه ابن نديم ياد كرده است . باز در جاى خود از رستهء پرآوازهء دانشمندان « گشته دبيران » ساسانى رىشهر وارجان فارس ياد خواهيم كرد ؛ ولى اصطلاحات علمى در زبان پهلوى به استثناى وابردهاى نجومى كه غنى است ، به لحاظ بعضى از محقّقان چندان توانمند به نظر نمىرسد « 1 » . سبب همانا اين است كه تقريبا تمام مورّخان يا محقّقان ، حوزهء بررسى و مطالعهء خود را در اين زمينه فقط محدود به متون پهلوى موجود كرده‌اند ، كمتر كسى آثار مكتوب به زبان سريانى را در عهد ساسانى مورد عنايت قرار داده ، گويا بدين پندار كه بيرون از گروه زبانهاى « ايرانى » باشد ؛ در حالى كه زبان سريانى از براى علم و فلسفهء دوران ساسانى ، دقيقا در حكم زبان « عربى » است هم از براى علم و فلسفهء ايرانى در دوران اسلامى كه تاكنون هم بدان ( - عربى ) كتابت كنند . با عنايت بدين نكتهء بسيار مهمّ و اساسى اكتشاف‌آميز است ( بازيافتهء اين نويسنده ) كه دنيايى از علوم عقلى و نظرى ( سريانى ) را مىتوان در گسترهء فرهنگ تابناك ايران ساسانى هم به چشم سر مشاهده كرد . بدين‌سان ، توان دانست كه چرا زبان پهلوى بيشتر از براى دانشهاى دينى و مدنى و ادبى كاربرد داشته است .\r\n\r\n I  . هندسه و رياضى\r\nباآنكه سارتون سدهء هفتم پيش از ميلاد را - كه هم‌زمان با اعتلاى دولت مادها و شكوفايى دانش مغان است - « سپيده دم معارف ايرانى » ناميده ، هنگام بررسى دورهء\r\n\r\n\r\n","description":"","footnote":"\r\n( 1 ) . برخى بررسىها دربارهء جهان‌بينىهاى ايران ( احسان طبرى ) ، ص 142 .\r\n","page_name":" 143 ","page_number":167},
  {"content":"\r\n\r\nهخامنشى ( از حدود نيمهء سدهء 6 تا حدود نيمهء سدهء 4 ق . م . ) چون گويا آثارى علمى از آن دوران بر جاى نمانده ، با يك عبارت فاصلهء اين دو سده را چنين پيموده است كه از ذكر فرهنگ هخامنشى صرفنظر بايد كرد ؛ بايد از سير تكاملى آن در تاريخ هنر و حتّى تاريخ تربيت باستانى سخن گفته شود . . . ؛ مىتوان بدون ضرر و زيان از ذكر اين سلسله چشم پوشيد » « 1 » . مع هذا همو تحت تأثير واقعيّت اعراض‌ناپذير ، در جاى ديگر ضمن شرح وقايع علمى سدهء ششم پيش از ميلاد - كه امپراتورى هخامنشى تشكيل شد و ملّت‌هاى بسيارى را بهم پيوست - چنين گفته است : « در مقايسه با سه سدهء گذشته ، عصر طالس و فيثاغورس دوره‌اى پرفعّاليّت بود . انسان احساس مىكند كه شاهد انفجار واقعى نيروى فكرى است ، و نه تنها در يك مكان كه در همه جاى جهان . در آن‌همه كشورها كه تا اين حدّ از هم فاصله داشت ، ذهن انسان ظاهرا به حدّ بلوغ خويش ، به يك بلوغ نسبى نايل شد . از جمله در اثناى نيمهء دوم اين سده ، بابليان به رصدهاى نجومى از نوعى بسيار علمى پرداختند » « 2 » . در واقع به قول گيرشمن ، هخامنشيان محيطى مساعد براى توسعهء علم بوجود آوردند ، منجّمان بزرگى در ايالت ايرانى « بابل » ظهور نمودند ، كه ارصاد و مطالعات و نظريات دقيق ايشان همانا بنيان نگره‌هاى بطلميوس و بيرونى و كوپرنيك شد « 3 » .\r\nليكن انديشه‌هاى رياضى در نزد اقوام ايران‌زمين ، چنان‌كه از علائم كتابت تصويرى بازيافته در لايه‌هاى زيرين تپه‌هاى باستانى شوش و سيلك و گيان برمىآيد ، از ديرباز وجود داشته است . نمونهء برجسته و پرآوازه همانا متون رياضى « شوش » است ( هزارهء سوم ق . م . ) كه هيئت باستان‌شناسى فرانسوى در ايران يافته‌اند ، الواحى كه توضيح مسائل در آنها تنها جنبهء عملى ندارد ، بلكه واجد جنبهء علمى صرف هم هست . چنين نمايد كه حل‌كنندهء مسائل تصوّرى از « معادله » در ذهن داشته ، اينك روش مزبور به « طريقهء شوشى » مشهور باشد كه بعضا همبر با طريقهء رياضى اكدى است ؛ و تاكنون چند گزارش دربارهء آنها نوشته آمده ، كه در زبان فارسى يكى به خامهء شادروان دكتر\r\n\r\n\r\n","description":"","footnote":"\r\n( 1 ) . تاريخ علم ( ترجمهء استاد أحمد آرام ) ، ص 233 .\r\n( 2 ) . مقدمّه بر تاريخ علم ( ترجمهء غلامحسين صدرى افشار ) ، ج 1 ، ص 113 و 114 .\r\n( 3 ) . ايران از آغاز تا اسلام ( ترجمهء دكتر معين ) ، ص 197 .\r\n","page_name":" 144 ","page_number":168},
  {"content":"\r\n\r\nغلامحسين مصاحب مىباشد « 1 » . وجود تصوّر « معادله » و لو به‌صورت اوليّه طىّ هزاره‌هاى پيش از ميلاد در ايران‌زمين ؛ و استمرار چنين تفكّرى طىّ ادوار بعدى برحسب قرائن معيّن و شواهد كافى ، خود نشانگر آن است كه در قلمرو رياضيات مزاج ايرانى با دانش « جبر » سازگارتر است . هم در قلمرو رياضى چنين نمايد كه مزاج يونانى جماعت با دانش « هندسه » آميخته‌تر باشد ، چنان‌كه از افلاطون نقل كرده‌اند كه گفت « خداوند جاودانه سرگرم كار هندسه است » ؛ و بسا حكماى باستانى ما هم شايد با توجه به مفهوم ضمنى « نيروى ناگزير » ( - جبر ) مايل به ذكر اين نكته بوده باشند كه در ايران‌زمين « خداوند جاودانه سرگرم كار جبر است » .\r\nهمين نكته و نظر را تاريخ‌نگار برجستهء علم جان برنال چنين بيان كرده است : « از روزى كه حساب به بن‌بست عدد اصمّ برخورد ، رياضىدانان يونانى از عدد روى برتافتند و به خطّ و سطح عطف توجّه نمودند ، زيرا فكر مىكردند كه در هندسه از اين‌گونه مشكلات منطقى خبرى نيست . حاصل آن شد كه يونانيان هندسهء اندازه‌گيرى را كه شايد بزرگترين خدمت آنها در عرصهء علم است تكامل بخشيدند . رياضيات بابلى و جانشين آن در هند و اسلام همچنان در قلمرو حساب و جبر باقى ماند . » « 2 » امّا رياضيات بابلى گذشته از اعمال « حساب » عادى در امور جارى و ادارى يا بانكدارى و تجارت ، به نحو علمى و متخصّصانه در محاسبات نجومى و ارصاد فلكى متجلّى مىگردد . نجوم بابلى كه مراد از آن در اينجا همانا دانش علمى ستاره‌شناسى يا علم هيئت و نجوم  ( Astronomy )  مىباشد - نه هرگز « احكام نجوم » يا اخترگويى و ستاره‌خوانى  ( Astrology )  - خود از اواخر هزارهء دوم ( پيش از ميلاد ) سه مرحله طىّ كرده است ، كه موافق با طرح تاريخى مورد نظر ما مرحله دوم همان عهد مادى ( از 612 ق . م - سقوط آشور ، تا 539 ق . م - سقوط بابل ) ظاهرا دورهء رياضى شدن نجوم بابلى بشمار مىرود ، كه اهمّ امور واقع طىّ آن دوره همانا تقسيم منطقة البروج سماوى به دوازده بخش 30 درجه‌اى ( بر روىهم 360 درجه ) و ديگر رصدهاى منظّم قمر و سيّارات ، تعيين اوضاع\r\n\r\n\r\n","description":"","footnote":"\r\n( 1 ) . مجلّهء باستان‌شناسى و هنر ايران ، ش 3 ( 1348 ) ، ص 4 - 5 / سرگذشت سازمانها و نهادهاى علمى ( صدرى افشار ) ، ص 14 . /\r\n E . M . Bruins ( et ) M . Rutten : Textes mathematiques de Suse , paris , 1961 ( 136 p . 51 planche ) . \r\n( 2 ) . علم در تاريخ ، ج 1 ( ترجمهء پيرانفر - فانى ) ، ص 146 .\r\n","page_name":" 145 ","page_number":169},
  {"content":"\r\n\r\nآنها با ثوابت مىباشد .\r\nمرحلهء سوم ( از سال 539 تا 321 ق . م . ) يا دورهء امپراتورى هخامنشى را عصر شكوفايى نجوم رياضى بابل‌زمين با ويژگىهاى ايرانى - پارسى مىدانند ، كه طىّ آن ادوار نجومى خور و ماه و اختران با دقّت علمى فراعادى تعيين شد ، حركت‌هاى خور و ماه و اختران و گرفتگىهاى آنها محاسبه گرديد ؛ و آن محاسبات خود مبتنى بريك نظريهء مقبول رياضى مىبود . تحقيق و تاريخ رياضيات و نجوم بابلى با نام « نويگه باوئر »  ( Neugebauer )  دانشمند شرق‌شناس نامدار آلمانى پيوند يافته است ، كه پژوهش‌ها و بررسىهاى خود را طىّ مجلّدات كتاب « كتيبه‌هاى رياضى » ( 1935 و 1937 ) منتشر كرد .\r\nآنگاه پس از بيست سال كار مداوم 3 مجلّد ديگر با عنوان « متون ميخى نجومى » ( 1955 ) به انگليسى طبع و نشر نمود . هم از آثار ديگر او در اين زمينه كتاب « علوم دقيقه در عهد باستان » ( 1957 ) و كتاب « تاريخ نجوم رياضى باستان » ( 2 مجلّد ، برلين - هايدلبرگ ، نيويورك ، 1975 ) مىباشد . سپس شاگردان دانشورش دنبالهء كارهاى استاد را گرفتند ؛ و از جمله « ساخس »  ( A . Sachs )  يك منبع تاريخ‌نگارى بازمانده از عهود كلدانى ( - بابلى نو ) - هخامنشى و سلوكى را به عنوان « روزنامه‌ها » طبع و نشر نموده « 1 » ، كه اهميت عظيمى براى تاريخ علم نجوم دارد ؛ چه رصدهاى روز به روز پديده‌هاى سيّارگان ، ممازجات ماه ، طلوع شعراى يمانى ، انقلابين ، اعتدالين و جز اين‌ها همراه با ضبط وقايع روزانه بشرح آمده است « 2 » . نيز در باب « نگرهء ماه » ، محاسبات ظواهر قمرى و سيّاره‌اى با روش‌هاى رياضى مندرج در متون ميخى بابلى ، مىتوان « واندروردن » را نام برد كه علاوه بر مقالات ممتّع ، كتابى موجز و منجّز به عنوان « زايش ستاره‌شناسى » بدست داده است ( ليدن ، 1974 / بيدارى علمى ، ش 2 ) . موضوعات مزبور محور اساسى كتاب مذكور مىباشد ، كه همانا مربوط به مرحلهء دوم ياد شده ، يعنى به وجه غالب و عمده دانش رياضى و نجوم در عهد پارسى يا هخامنشى تحت مطالعهء علمى قرار گرفته است . بر كتابى ديگر از همين دانشمند به عنوان « هندسه و جبر در تمدّن باستان » اطلاع حاصل آمده ، اما خصوصا\r\n\r\n\r\n","description":"","footnote":"\r\n( 1 ) .\r\n A classification of the Babylonian astronomical tablets of the Seleucid period , ( in ) Journal of cuneiform studies , New Haven , Il ( 1948 ) . pp . 271 - 290 . \r\n( 2 ) .  The Cambridge History of iran , vol . 2 , p . 534 . \r\n","page_name":" 146 ","page_number":170},
  {"content":"\r\n\r\nواندر وردن گفتارى بلند با همكارى بوركهارت به عنوان « نظام نجومى ايران » ( جدول يكم ) نوشته « 1 » ، كه بدبختانه تاكنون بدان دسترسى نيافته‌ايم .\r\nبارى ، مواريث قديم بابليان يا نتايج دانشورزىهاى پيشين كه به عهود متأخّره رسيد ، در زمينهء رياضى اشارت‌وار از اين قرار است كه چون گاه‌شمارى سومريان باستان اساسا قمرى بود كه هر سال دوازده ماه سى روزه داشته ، مبناى حساب در آن نظام شستگانى بوده كه به‌طرز عجيبى با نظام ده‌دهى شمارش ( بر پايهء انگشت‌شمارى ) صورت تركيبى يافته ، بعدها آگاهانه و سنجيده مبناى شصت و دستگاه آن معمول شده است . اين دستگاه خود مبناى گاه‌شمارى نجومى گرديد ، بدين‌گونه كه سومريان يك شبانروز را به 12 ساعت و هر ساعت را به 30 ( « گش » ( - 4 دقيقه ) تقسيم نمودند . بدين‌سان ، شبانروز نجومى ، نخستين‌بار توسط ايشان به 365 جزء مساوى كه هر جزء شامل 360 « گش » مىشد ، پديد آمد . همين تقسيم به 360 پاره ، در زمان هخامنشيان دائرةالبروج - را نيز شامل شد . به قول سارتون اينك كه ما دايره را به 360 درجه تقسيم مىكنيم و اجزاء درجه را از تقسيمات شصتى بدست مىآوريم ، در نتيجهء آن است كه رياضىدانان پيشرفتهء سومرى ، دو هزار سال پيش از ميلاد به چنين كارى دست زده و اين طرز تقسيم را براى ما به يادگار گذاشته‌اند « 2 » . نگره‌ها و شيوه‌هاى حساب شستگانى علاوه بر علامت ميخى پايهء عدد ( 60 ) خصوصا علامت معكوس آن ( 60 / 1 ) نيز همراه با كاربرد « صفر » به‌گونهء ضمنى ، اعمال اصلى حساب با اعداد صحيح و كسرى ، همچنين توان و ريشهء دوم آنها در جدول‌ها وجود داشته ، نوعى حساب شبه لگاريتمى نيز مورد استعمال ايشان بوده است .\r\nدر خصوص اشكال هندسى معيّن ، حساب احجام و اهرام و قطوع آنها ، خواصّ دايره و نسبت محيط آن به قطر ( - عدد پى ) قواعدى به كار مىداشتند و قضايايى مطرح مىساختند . اين‌گونه مسائل جنبهء كاربردى داشت و براى تعيين مساحات اراضى و تحديد مزارع كارآمد بود . قضيهء فيثاغورس را به طريقى مىدانستند ، و اين موضوع\r\n\r\n\r\n","description":"","footnote":"\r\n( 1 ) .  Centaurus , no . 13 ( 1968 - 69 ) , pp . 1 - 28 . \r\n( 2 ) . تاريخ علم ( ترجمهء استاد احمد آرام ) ، ص 71 - 75 / تاريخ ملل قديم آسياى غربى ( دكتر بهمنش ) ، ص 68 - 69 ) ، 77 و 113 .\r\n","page_name":" 147 ","page_number":171},
  {"content":"\r\n\r\nنشانگر تقدّم جبر در نزد آنان بود ، كه بدان از راه دستور مساحت‌يابى حاصل‌ضرب ارتفاع در نصف مجموع دو قاعدهء متوازىالاضلاع دست يافته بودند . ديگر متواليات هندسى كه بعدها يونانيان به كار آوردند ، در نزد ايشان شناخته مىبود . يك متن رياضى با اهميت در تاريخ علم كه به سال 1949 م در نويكنده‌اى از « تلّ حرمل » بدست آمد ، قضاياى تشابه مثلّث‌ها را در نزد بابليان ، حدود / 1700 سال پيش از « اقليدس » - كه خود آنها منتج از قضيهء « فيثاغورس » بود - نشان مىدهد ، كه دستور آن را چنين مىتوان نمود :\r\nاز جملهء مسائل ديگر راجع به خواص دائره و مبدأ تشابه ، مسألهء حساب ارتفاع قوس با معلوم داشتن طول وتر و طول قطر دائره ، نشانگر كاربرد قضيهء فيثاغورس است .\r\nبايد گفت كه بيشتر مسائل رياضى كه از بابليان بر جاى مانده - اعمّ از هندسى و حسابى - خصلت جبرى دارند . ميان قضاياى جبرى « ديوفانتوس » ( سدهء 3 م ) با قضاياى جبرى بابلى كهن ( ح 2000 - 1200 ق . م ) پيوندى محسوس باشد . آنان اشكال هندسى را براى حلّ مسائل جبرى به كار مىبردند ، و معادلات اساسى درجهء يك و درجهء دو ، حتّى معادلات درجهء سه را مىشناختند . از ميان درجه‌دوم‌ها ( مذكور در الواح رياضى موزهء بريتانيا ) يكى اين است كه : « اگر مساحت مربعى با طول ضلع آن جمع شود و نتيجه 4 / 3 باشد ، مطلوب است طول ضلع آن » ( 4 / 3 -  a 2 G a  ) كه حلّ رياضى اين مسأله در جبر نوين با روش كامل‌سازى مربّع صورت مىپذيرد ؛ و جز اين‌ها كه نشان مىدهد جبر در نزد ايشان تقريبا به پايهء علم رسيده بود « 1 » .\r\nبدين‌سان ، شالودهء رياضياتى كه بابليان ريختند ، پيشرفت نجوم علمى را امكان‌پذير ساخت . همچنين آنان پيشتازان مشاهدهء نجومى هستند ، و به يك‌رشته رصدهاى ستاره‌شناسى دست زدند . در زمان يكى از شاهان آشور به نام « توكولتى نينورتا » يكم ( 1260 - 1232 ق . م . ) اسبابى براى رصد كردن ستارگان در نيمروزان اختراع شد كه در كاخ آشور كاربرد داشت ؛ و در همان زمان نوعى ساده از « شاخص » و گونه‌اى از « ساعت\r\n\r\n\r\n","description":"","footnote":"\r\n( 1 ) . تاريخ الحضارات القديمة ( طه باقر ) ، بغداد ، 1370 ق / 1951 م ، ص 284 - 305 .\r\n","page_name":" 148 ","page_number":172},
  {"content":"\r\n\r\nآبى » به كار مىرفت . برج ( - زيگورات ) هاى ويژهء ستايش خداى بزرگ ( - انليل ) كار نظارهء آسمان را ساده مىكرد . منتها كارهاى مهمّ نجومى پس از آن تاريخ صورت گرفت .\r\nمهمترين رصدهاى بابلى به ستارهء « ناهيد » مربوط بوده است . بسيارى از جدول‌هاى رصدى اين ستاره كه از دوران پادشاهى « عميصدوقه » ( 1921 - 1901 ق . م . ) بيادگار مانده ، مورد توجّه دانشمندان شده است « 1 » . منجّمان بابلى زمان گرفتگى ماه و خورشيد را از پيش معيّن مىكردند ، و براى نخستين‌بار طرح حركت زمين را به گرد خورشيد وارد در نجوم كردند « 2 » . آنان هزار سال پيش از كلئوستراتوس يونانى ( سدهء 6 ق . م . ) به كمربند مانندى در دو سوى دايرهء بروج متوجّه شدند ، چه ممكن نبوده است كسى مدّت زيادى حركات اجرام فلكى را تحت نظر بگيرد ، و متوجّه نشود كه ماه و سيّارات پيوسته در كمربند نسبة بار يكى جابجا مىشوند ، و عرض فلكى آنها از خورشيد دور نمىشود يا به عبارت درست‌تر ، زياد از دايرهء بروج فاصله پيدا نمىكنند . رياضيات بابلى سه شعبهء « حساب ، مقياس ، نجوم » را شامل مىشده است . دربارهء آشوريان مىتوان گفت كه در كتابخانهء معروف آشور بانى پال ، از جملهء متون علمى نوشته‌هايى در موضوعات نجوم و احكام نجومى بدست آمده ، گزارش‌هاى اخترشناسى آنان بنياد بابلى دارد . منجّمان آشورى « ماه » را به ويژه در حالت‌هاى بدر و هلال مطالعه كرده ، از روز دوازدهم هر ماه مشغول تعيين ساعت پيدايى بدر مىشدند ، زيرا نيمهء هر ماه به آيين‌هاى مذهبى اختصاص مىداشت . دقّت آنان بيشتر از بابت پيش‌بينى ماه‌گرفت و خور گرفت بود كه علّت آن را نمىدانستند . از روز بيست و ششم هر ماه نيز براى پيدايى هلال - يعنى تعيين نخستين روز هر ماه كوشش مىشد « 3 » .\r\nپيشتر در باب جدول‌هاى كهن ( عميصدوقه ) مربوط به رصدهاى ستارهء زهره ( - ناهيد ) اشاره رفت ، اما قديم‌ترين زيگوارهء سپهرى كه از ميان‌رودانىها بر جاى مانده ، مربوط به سال 568 ق . م . است ( در دانشگاه پنسيلوانيا ) كه در آن مشاهدات فلكى يك دورهء 360 ساله يادداشت شده است . كتابچهء « پديدارىهاى اختران » تأليف لباشى پسر\r\n\r\n\r\n","description":"","footnote":"\r\n( 1 ) . تاريخ علم ( سارتون ) ، ص 80 .\r\n( 2 ) . رياضيات در شرق ( ترجمهء پرويز شهريارى ) ، ص 42 .\r\n( 3 ) . تاريخ علم ( سارتون ) ، ص 189 . / تاريخ ملل قديم آسياى غربى ( بهمنش ) ، ص 288 .\r\n","page_name":" 149 ","page_number":173},
  {"content":"\r\n\r\nبلشرابنى بابلى ( به سال 577 ق . م . ) نيز متضمّن ارصاد دقيق سيّارات طىّ ده‌ها سال مىباشد . كاهنان بابلى موفقيت‌هاى جديد خود را با توجّه به نتايج حاصله از طريق رياضيات پيچيده - كه طىّ پانزده قرن گذشته باليده بوده - به كار مىبردند . لذا جدولهاى نجومى ايشان غالبا در دقّت هيچ كم از جداول امروزى نمىآورد ، ازمنهء طلوع و غروب كواكب را تا حدّ دقايق و بعدا ثوانى و ثوالث گاهنگارى كرده‌اند . از جملهء آنها ، رصدهاى منسوب به عهد « كمبوجيه » هخامنشى - مثلا آنچه به سال هفتم پادشاهى وى تاريخ‌گذارى شده - در خصوص ستارهء هرمزد ( - مشترى ) طى دوران پادشاهى داريوش يكم هم ادامه يافته ، نظر به خداى برين « اهورامزدا » در كيش ايشان همانا مشاهدات مزبور حائز اهميّت بسيار بوده است « 1 » . اينك بايد از بزرگترين كار برجستهء نجوم بابلى در دوران امپراتورى هخامنشى ياد كرد ، كه همانا تحوّل روش‌هاى رياضى براى محاسبهء اوضاع خورشيدى ، قمرى و سيّاره‌اى ، گرفتگىها و ديگر پديده‌هاى سپهرى محسوب مىشود . چنين شاهكارى عبارتست از دو نظام « الف » ( بابل ) و « ب » ( اوروك ) حساب قمرى ، يعنى حالات هلال و بدر و محاق ( نوماهى ، پرماهى ، سياهى ) طىّ سال خورشيدى ، مختصّات طولى - عرضى خور و ماه در اوضاع مزبور ، پيش‌بينى مواقع خسوف و كسوف ؛ و مسائل ديگر كه تمام اين‌ها منجّمان بعدى و از جمله بطلميوس قلوذى را قادر ساخت تا نظريات مربوطه را تكامل بخشند .\r\nاما نظام « الف » بين سالهاى 540 و 470 ق . م . در زمان داريوش يكم هخامنشى ( 522 - 486 ق . م . ) و نظام « ب » بين سالهاى 480 و 440 ق . م . در زمان فرزندش خشايارشا ( 486 - 465 ق . م . ) ابداع شد . واضع نظام « الف » نبوريمانو پسر بالاتو ( ح 560 - ح 480 ق . م . ) از تبار كاهنان بابل كه آثار وى به عنوان « نگرش‌هاى ماه و اختران » در تاريخ علم اشتهار عظيمى پيدا كرده است . نبوريمانى هم از زمان كمبوجيه به كار آغاز كرد ، متون رصدهاى سيّارات و خصوصا ستارهء هرمزد ( بين سالهاى 525 تا 489 ) و محاسبات آنها در يك مجموعه ، ضمنا مشتمل بر دوازده مسأله هم از براى منجّمان كه شرعا آنها را به سال 490 و 489 ق . م گواهى نموده است . نظام « الف » نبوريمانى از لحاظ علمى و رياضى مشابه با دستگاه امروزى ، و نظريهء مطروحه طىّ آن بسيار تحسين‌انگيز است .\r\n\r\n\r\n","description":"","footnote":"\r\n( 1 ) .\r\n History of persian Empire , p 201 / The Birth of Astronomy , pp . 200 - 202 . \r\n","page_name":" 150 ","page_number":174},
  {"content":"\r\n\r\nالبتّه ملاحظات هندسى و محاسبات مثلّثاتى از براى اقدام با نظام « الف » ضرورى نبوده ، مسائل با يك‌رشته ابزارها و روش‌هاى حسابى حلّ شده است . وى جنبش‌هاى آفتابى و ماهتابى را به دقّت در هر روز و ماه و سال ، ماه‌گرفتگى و خورگرفتگىها را رسيدگى و حساب كرد ؛ و طول سال خورشيدى را 365 روز و 6 ساعت و 15 دقيقه و 41 ثانيه بدست آورد . بايد گفت كه محاسبات دقيق نبوريمانى يكسره بدون وسائل پيشرفتهء امروزى و بىهيچ دوربينى كه در كار آورد ، تنها با يك ساعت آبى اقدام به اندازه‌گيرىهاى روزها و ماهها فلذا طول سالها و تعيين مبادى تقويمى نموده ، يك چنين حسابها و گاه‌شناسىهاى دقيق اينك در نزد منجّمان عصر حاضر باورنكردنى مىآيد .\r\nاما موضوع بسيار بااهميّت همانا تقسيم منطقة البروج ( - كمربند برج‌هاى ) رهگذر آفتاب و ماه به 12 صورت فلكى ، تحديد هريك از « برج » ها به 30 پاره ( - درجه ) و بر روىهم دايرهء بروج به 360 درجه - كه از لحاظ نجوم رياضى بسيار مهمّ باشد - ؛ و نامگذارى دوازده صورت بروجى مزبور بالجمله هم در عصر ايرانى ( هخامنشى ) و به سال 475 ق . م . صورت فرجام پذيرفته است . البتّه دانسته است كه انديشهء دستگاه شصتگانى يادگارى از رياضىدانان سومرى است ( ح 2000 ق . م . ) و از زمان اكديان هم - چنان‌كه گذشت - روز نجومى به 12 بخش برابر تقسيم گرديده ، كه هر بخش ( 2 ساعت ) به 30 جزء برابر منقسم بوده ، بر روىهم يك شبانروز 360 پاره يا « گش » حساب مىشده است . ولى تقسيم دايرهء بروج به 360 درجه ، تنظيم سال شمسى با فصول اربعه و تدوين گاه‌شمارى بروجى آن بشرح فوق همانا در عهد هخامنشى واقع شده است . ازآن‌پس ، تقسيم دايره به 360 درجه و ساعت به 60 بخش ( - دقيقه ) - بر مبناى همان حساب شستگانى بابلى - شمول عامّ يافت و نهاية توسّط بطلميوس ( سدهء 2 م ) تثبيت شد « 1 » .\r\nاينك بايد از نظام « ب » سخن گفت كه ساده‌تر از نظام « الف » مىباشد ، واضع آن كيدينوسيپارى ( سدهء 4 ق . م . ) منجّم بزرگ كه در نزد يونانيان به كيديناس معروف است .\r\n« جدول‌هاى نوماهى » كيدينو كه تحريرى از آن به اكدى و خط ميخى ( مورّخ 145 ق . م . )\r\n\r\n\r\n","description":"","footnote":"\r\n( 1 ) .\r\n The Birth of Astronomy ( B . L . Van der Waerden ) , pp . 125 , 126 , 234 , 236 , 281 , 283 , 288 / History of The persian Empire ( Olmstead ) , pp . 201 - 203 , 206 . / \r\nتاريخ الحضارات القديمة ، ص 308 . / تاريخ علم ، ص 75 و 123 .\r\n","page_name":" 151 ","page_number":175},
  {"content":"\r\n\r\nمورد استخراج يونانيان بوده ، متضمّن نظريات ارصاد قمرى و ملاحظات وى از جمله مسألهء جوزهرات كه وى بدان صورت عملى بخشيده است . به علاوه ، اشتهار كيدينو يك سده پس از نبوريمانو ، كه هم به پشتيبانى شاهان هخامنشى دنبالهء كار سلف خود را با استفاده از زيگوارهء / 360 سالهء مذكور و ديگر جدولهاى رصدى پيشينيان گرفت ، در اين هم باشد كه حدود سال 379 ق . م . تغيير تدريجى ميل زمين - يعنى فرضيهء « تقديم اعتدالين » را فرايابى كرد . نظام نجومى وى موجب تغيير واضح در دورهء 19 ساله هم گرديد كه طىّ سال 367 ق . م . صورت پذيرفت ، سپس دور به دور تا سال 45 ميلادى تكرار شد . به طور كلّى نظام‌هاى « الف » و « ب » كه حدود سال 500 ق . م . شالوده يافته ، طىّ پادشاهى خشايارشا و اردشير يكم بين سالهاى 474 تا 456 تحديد گرديد ، سرانجام محاسبات آنها بين سالهاى 272 تا 251 ق . م تثبيت شد . اما به‌طور مشخّص رصدهاى نجومى مضبوط بابليان ، چنان‌كه « آ . ج . ساخس » فرانموده  ( LBAT , xii - . . )  از زمان داريوش يكم هخامنشى طىّ سالهاى 493 - 492 ق . م ، اردشير يكم در 440 - 439 ، داريوش دوم در 418 - 417 و 417 - 416 ، اردشير دوم از سال 384 تا 360 ، اردشير سوم از 353 تا 337 ؛ و داريوش سوم در 332 - 331 ق . م ، تا عهد سلوكى ( به سال 69 - 68 ق . م . ) ادامه يافته و تاريخ‌گذارى شده ؛ نشاط علمى دانشمندان بابلى در زمينهء نجوم رياضى حاكى است كه مسائل سياسى مانع فعّاليّت‌هاى ايشان نبوده است . بر روىهم نقطهء اوج نجوم بابلى بين 600 تا 440 ق . م به نظر مىرسد ، خصوصا متون منسوب به « كمبوجيه » نشانگر و نمونهء آن باشد ؛ و بالجمله بر رصدهاى منجّمان يونانى « متون » و « اوكتمون » تأثير نافذ داشته ، به‌طورى كه اصلا هم آنها را كار بسته‌اند . تقريبا يقين است كه هيپارخوس / ابرخس - سلف بطلميوس - با رصدهاى بابليان آشنايى داشته ، همانها كار او را - خصوصا آنچه مربوط به اكتشاف تقديم اعتدالين مىشود - تسهيل كرده است . « 1 »\r\nپيداست كه امور عملى مهندسى بدون مبانى نظرى نباشد ، دانش‌هاى هندسه و رياضى از براى طرحهاى عمرانى ، تأسيسات آبيارى ، فنون راه‌سازى و صنايع نظامى\r\n\r\n\r\n","description":"","footnote":"\r\n( 1 ) .\r\n History of the Persian Empire , pp . 453 - 457 . / the Birth of Astronomy , pp . 236 , 246 , 248 , 296 . / The Cambridge History of Iran , vol . 2 , pp . 581 - 582 . / \r\nتاريخ علم ، ص 477 . / تاريخ الحضارات القديمة ، ص 310 .\r\n","page_name":" 152 ","page_number":176},
  {"content":"\r\n\r\nكارآمد است . مهارت‌هاى فنّى ايرانيان هم از ديرباز در اين رشته‌ها زبانزد بوده ، اسناد قديم و نوشته‌هاى تاريخ‌نگاران باستان بالجمله در تأييد اين نظر است . اسامى برخى از مهندسان ايرانى مانند ارتاخايس پسر ارتايوس و بوربارس پسر مگابازوس مشهور است ، كه به امر خشايارشا ( 486 - 465 ق . م . ) ترعه‌اى در شبه جزيرهء آتوس حفر كردند تا ناوگان نظامى ايران از آن به سلامت عبور كرد . « 1 » اما به‌ويژه دانش رياضى نه تنها در رصدهاى نجومى كه اشارت رفت ، بل در تعيين مختصّات ثوابت فلكى و نقاط جغرافيايى نيز كارآمد بوده است . همين دانش را جغرافياى رياضى گويند ، كه بايد گفت ايرانيان هم از ديرباز استادان اين رشته بشمار آمده‌اند . جغرافياى رياضى همچون نجوم رياضى - كه اختصاص به كاهنان باستانى داشت - در ايران‌زمين جزو دانش‌هاى مغان بوده ، على التحقيق هم بديشان اختصاص داشته است . مغان بابلى مآب ماد باستان كه پريستاران مذاهب اختر - ايزدى ايرانيان بوده‌اند ، چنان‌كه از « اوستا » برمىآيد ( يسناى 19 ، بند 18 ) سرزمين و بومگاه ايشان ناحيت « رى » ( رغه . ) بوده ، كه « زردشت » مان ( - مانند زردشت كسى ) راد بزرگ فرمانرواى آن ايالت ياد گرديده است . در روايات ملّى مربوط به فريدون آمده است كه چون بر ضحّاك بيوراسپ چيره شد ، او را در كوه « آهنگران » دماوند كه از رستاق‌هاى « رى » است به بند كشيد . پس خواليگر او ارماييل را كه « بسا خانمان‌ها آزاد كردى » بنواخت ، شهريارى آن ناحيت به دو داد ، بر تخت زرين نشاند و نام وى را « مسمغان » ( - بزرگ مغان ) كرد « 2 » . ياقوت حموى قلعهء « استوناوند / استناباد » دماوند را در ده فرسنگى « رى » به راه طبرستان از قلاع قديم و حصين ياد كرده ، كه بيش از سه‌هزار سال قدمت داشته ، گويد كه در روزگار ايرانيان دژ مسمغان - يعنى كبير المجوس ( - بزرگ مغان ) پادشاه همان ناحيت بوده ، كه خالد برمكى برآن خاندان چيره گشت و دولت او را برانداخت « 3 » .\r\nدربارهء خاندان « مسمغان » دماوند در جاى ديگر بايد سخن گفت ، اما باتوجّه به اين\r\n\r\n\r\n","description":"","footnote":"\r\n( 1 ) . تاريخ علم ( سارتون ) ، ص 311 . / سرگذشت سازمانها و نهادهاى علمى ( صدرى افشار ) ، ص 29 .\r\n( 2 ) . مختصر البلدان ، ص 275 - 279 / شهرستان‌هاى ايران ( رسالهء پهلوى ) ، بند 28 . / الآثار الباقية ، ص 227 . / التفهيم ( بيرونى ) ، ص 258 . / معجم البلدان ، ج 1 ، ص 244 - ج 2 ، ص 607 / استوناوند ( دكتر ستوده ) ، ص 12 - 14 و 17 - 18 .\r\n( 3 ) . معجم البلدان ، طبع و وستنفلد ، ج 1 ، ص 244 / مختصر البلدان ، ص 311 و 314 .\r\n","page_name":" 153 ","page_number":177},
  {"content":"\r\n\r\nكه مغان فرزانهء ماد در شهر « رى » و پيرامون آن نشيمن داشته‌اند ، هم بسا در آن شهر باستانى كه مركز دينى ايران‌زمين بوده ، نهادهاى علمى و فرهنگى مغانى هم بنياد يافته بود ، راقم اين سطور در رسالهء نجومى خود به عنوان « قبّة الارض ايرانى » مختصّات جغرافيايى و نجومى را برحسب داده‌هاى اوستاى مغانى و ديگر متون كهن تحقيق ، و شهر « رى » را به عنوان قبّهء جهانى ايران‌زمين اعلام كرد ، كه اولا ميانگاه خطّ اعتدال شرقى - غربى يا ممثّل دائرةالبروج بوده ، ثانيا خطّ زوال يا نيمروزان ( - نصف النهار ) آنجا مارّ بر چكاد كوهستان البرز ( قلّهء دماوند ) گسترهء جهانى را در آن مركز ايران‌زمين به دونيم همچند تقسيم مىكرده است . « 1 » اكنون بقاياى دژ « استوناوند » مسمغانى دماوند بر كنار هبله‌رود بازيافته شده « 2 » ، كه بررسى آن ضمن تأييد نظريات اين جناب در باب « قبّة الارض » بودن شهر رى ، اين نگره را نيز قوّت بخشيده است كه آن دژ به مثابه مركز مختصّات نجومى مزبور همانا « رصدخانهء مغانى » ايران بوده است « 3 » . بايد گفت كه مفهوم قبّة الارض هندى در نزد منجّمان عهد اسلامى دانسته مىبود ، و حساب مبادى اطوال در تعدادى از زيج‌ها براساس آن صورت مىگرفت . اما در زيجهاى ايرانى از جمله زيج ابو معشر بلخى كه « كنگ‌دژ » يا سياوش‌گرد مبدئى طولى بر شمار آمده ، ناچار شهر « رى » در مفهوم قبّة الارض ( - گنبد زمين ) ايرانى به تصوّر مىآيد . پيش از اين مرحوم ذبيح بهروز در كتاب « تقويم و تاريخ در ايران » كه سرشار از حدس و گمان است ، من‌جمله اين نظر غريب را ابراز كرد كه رصدخانه‌اى به نام « نيمروز » در سيستان وجود داشته كه نصف النهار آن از شهر زاول / زابل ( در عرض 5 / 33 درجه ) مىگذشته ، و همان‌جا « جاودان كت » ( كذا ) يا بهشت كنگ يا كنگدژ يا محلّ قبّة الارض ايران بوده است . اكنون يك چنين فرضيّات بىپايهء وهم‌آميز در باب مسائل نجومى و تقويمى ايران باستان ، خصوصا با نظريهء « قبّة » رى و رصدخانهء مسمغانى « استوناوند » ديگر بىبها شده و تقريبا از ميان رفته است .\r\nاما مراد از مختصّات جغرافيايى و هم مختصّات نجومى قبّهء « رى » همانا مبادى\r\n\r\n\r\n","description":"","footnote":"\r\n( 1 ) . رش : فرهنگ ، كتاب 2 و 3 / بهار و پاييز 1367 ، ص 125 - 151 .\r\n( 2 ) . رش : استوناوند ( دژى كه سه‌هزار و هشتصد سال از عمر آن مىگذرد ) ، نوشتهء دكتر منوچهر ستوده ، تهران ، مؤسسهء فرهنگى جهانگيرى ، 1367 ، ص 78 - ، 85 - .\r\n( 3 ) . رش : گفتار « قبيلهء مغان » از پرويز اذكائى ، در مجلّهء چيستا ، سال 11 ، ش 1 . ( رديف 101 ) مهر ماه 1372 ، ص 31 .\r\n","page_name":" 154 ","page_number":178},
  {"content":"\r\n\r\nطولى يا خطّ زوال ، و مبادى عرضى يا خطّ اعتدال است ، آن‌سان كه از مطاوى اوستاى موجود برمىآيد ، و چنان‌كه در انگاشت پيشينيان مزديسنايى بوده است . لذا طىّ دو موضوع اساسى : ( 1 ) - « البرز » پروند زمين ( - منطقة الارض ) و پروند آسمان ( - منطقة البروج ) كه در آن خطّ زمينى رشته كوه جهانى ايرانى « البرز » در راستايى از دورگاه شرقى به‌سوى دورگاه غربى ، در پندار ايشان چنين نموده مىآيد كه « ممثّل » آسمانى آن همانا خط اعتدال شرقى - غربى يا ، مسامحة ، دائرةالبروج مىباشد . ميانگاه اين خطّ اعتدال ممثّل در روى زمين همانا شهر « رى » بوده است ، كه در كوهپايهء بلندترين چكاد البرز و ميانگاه آن جاى داشته است . پايهء شاهين ترازوى ايزد « رشن » بر چكاد البرز ، بدان‌سان مستقرّ بوده است كه يك تيغهء آن در سوى شمال و تيغهء ديگر در سوى جنوب ، و بدين‌سان خطّ زوال يا نيمروزان ممثّل آنكه منطبق با شاهين مزبور تصوّر مىرود ، همان نيمروزان ( - نصف النهار ) شهر « رى » باشد كه بنا به « بندهشن » گسترهء جهانى را در آن مركز ايران‌زمين به دونيم همچند در دو سوى شرقى و غربى تقسيم كند . پس ، موافق با انگاشت منجّمان « سند هندى » عهد اسلامى ، شهر « رى » كه مركز مختصّات مزبور پنداشته مىشده ، همچون شهر « اوژين » هنديان ، « قبّة الارض » ( - گنبد زمين ) اوستايى در آن مكان مىيابد . ( 2 ) - كنگدژ ، آغازگاه زمينى خطّ اعتدال ، جايى در دورگاه مشرق كه فاصلهء آن تا ميانگاه البرز - يعنى شهر رى يا قبّهء جهانى ايران‌زمين ، همچند راستاى خود در نيمهء غربى است . چنين نمايد كه كنگدژ همچون « جمكوت » هنديان ، مبداى شرقى حساب طولها و نيمروزىهاست ؛ و خطّ زوال آنجا در روزگار باستان ، چونان خطّ زوال « گرينويچ » در اين زمان بر شمار مىآمده است ، چندان‌كه « زيج شاهى » ايرانيان و « زيج » ابو معشر بلخى - بزرگترين نمايندهء نجوم‌شناسى ايران در عهد اسلام ، بر همان مبدأ و مبناى كنگدژى ( - « كنگيك » پهلوى ) بوده است .\r\nبايد افزود كه گمان مىرود مادان و مغان ايران پيشتر براى مبادى طولى خود ، البتّه موافق با شناخت‌ها و دانسته‌ها و روش‌هاى آن روزگار ، ولى قطعا متأسّى و متأثر از بابليان چنان‌كه مثلا از اخبار مربوط به زيج شهريار برمىآيد ، خود شهر « بابل » را در غرب ايران‌زمين مبدأ نيمروزان و در حساب طول‌يابى به كار مىداشتند ، تا آنكه اين مبدأ از غرب ايران به دورگاه شرقى آن و ظاهرا به « كنگدژ » سكايى تورانى انتقال يافت . زمان\r\n\r\n","description":"","footnote":"","page_name":" 155 ","page_number":179},
  {"content":"\r\n\r\nچنين تحوّل و تدهورى احتمالا بايستى مقارن با اتخاذ رسمانهء دين زردشت فريانى ، تدوين اولى اوستا توسط مغان مادى در پيوندگاه شرقى و غربى ايران - يعنى « رگه » يا رى باستان ، هم‌زمان با اصطلاح و تثبيت گاه‌شمارى اوستايى جديد در ميانگاه سدهء پنجم ( ق . م . ) در امپراتورى هخامنشى بوده باشد . اين زمان و تاريخ ، از لحاظ پيشرفت دانش هيئت و نجوم بابلى - مغانى ازآن‌رو محتمل‌تر است كه تقسيم دائرةالبروج به 360 درجه ، درست در همين زمان و در امپراتورى هخامنشى صورت تثبيت يافت ، كه لا بدّ از براى حساب مبادى اطوال و عروض و اوقات و جز اين‌ها كاربرد علمى و عملى هم پيدا كرد .\r\nبارى ، رصدهاى ايرانى چندى در دوران ما قبل اسلامى صورت پذيرفته ، كه از بعض آنها اطلاع حاصل شده است . مانند آنچه « د . پينگرى » طىّ گفتارى به عنوان « رصد ايرانى اوج خورشيدى در سال 450 م » گزارش نموده « 1 » ، يا رصدهاى ايرانى كه در سال 472 م ، زمان سلطنت فيروز ساسانى ياد شده ؛ و اين مطلب با اصلاح يا تعديل زمان آن پادشاه ارتباط پيدا مىكند « 2 » .\r\nاما در خصوص واژگان نجومى بايد گفت كه زبان فارسى ميانه ( پهلوى ) بسيار غنى است ؛ و بسيارى از كلمات و مصطلحات نجومى و احكام پهلوى با خود اين دانش وارد در زبانهاى اقوام هم‌جوار از جمله عربى شده است . اينك برخى از آنها كه در نجوم رياضى و هندسه كاربرد دارد : « كره » ( - گوى ) ، استاد ابو ريحان بيرونى گويد كه « كره »  ( globe )  معرّب از فارسى است « 3 » ؛ و اينكه در بعضى از فرهنگهاى پهلوى بدين معنا « پادك / پايك » آمده گويا درست نباشد . هندا چك / هندسه ( - اندازه ) كه مرادف با « زميك - پتمانيه » باشد ، استاد بيلى گويد كه ترجمهء اصطلاح « گئومتريا » يونانى ( - پيمايش زمين ) است ، همراه با كتابهاى نجومى در دينكرد ( مدن ، 420 ، 10 ) « نپيك زميك پتمانيه » به معناى كتاب الهندسه باشد .  « Mathematike Suntacahis »  بطلميوس ( پتلموش ) كه در دينكرد ( مدن ، 428 ، 16 ) به عنوان « مگستيك هروماى » ( - مجسطى رومى ) آمده ، سريانيان « مجسطى » خوانده‌اند ؛ و عربها هم به تبع « المجسطى » گفته‌اند « 4 » .\r\n\r\n\r\n","description":"","footnote":"\r\n( 1 ) .\r\n Journal of Near Eastern Studies , No . 24 ( 1965 ) , pp . 334 - 336 . \r\n( 2 ) . بيست مقالهء تقىزاده ، ص 111 / گاه‌شمارى ، ص 322 .\r\n( 3 ) . القانون المسعودى ، چاپ هند ، ج 3 ، ص 1458 - 59 .\r\n( 4 ) .  Zoroastrian Problems , p . 86 . \r\n","page_name":" 156 ","page_number":180},
  {"content":"\r\n\r\nبرين گيهان ( - عالم علوى ) ، روشنان ( - ستارگان ايستاده / ثوابت ) ، اپاختران ( - ستارگان رونده / سيّارات ) كه اپاختر به معناى شمال هم باشد ، چنان‌كه اپاختريك ( - شمالى ) ، اپاخترون ( - سوى شمال ) ، اپاختر نيمك ( - نيمكرهء شمالى ) و « گد » ( - سيّاره / فرارون / سرگردان ) ، گدوك ( - متحيّر ) و گدوكيه ( - سيّاره‌اى / فريرون ) كه مراد خمسهء متحيّره از كواكب ( - اپاختران گدوك ) باشد ؛ اما « اختر » ( - كوكب ) كه گاه مراد از آن كوكب سيّاره ( - اپاختر ) ولى غالبا به معناى « برج » و صور بروجى باشد كه در متون مانوى « آستانگ » ( - عتبه ) گويند - يعنى مقدار سير آفتاب در ماه ، انخروزان / احزوزان / اختروزان ( - منطقة البروج ) ، راستوان ( - سكه ) ، سترپايك ( - فلك سماوى ) ، پروند / فروند ( - دايره ، منطقه ) ، دوازدهان / دوازده كاشانه ( - بروج اثنى عشر ) ، گاه / ميخ‌گاه ( - ستارهء قطبى ) ، « مرزو » اوستايى ( - قطب و ستارهء قطبى ) ، ايستيشن ى رويشن سترگان ( - سكون و حركت كواكب ) ، بالست ( - اوج و شرف ) ، مساى / مساك ( - قدر و عظم كواكب ) ، چارتو ، هاثره ( - 700 متر و 12 / 1 شبانروز ) ، سوش ( - درجه ) ، ليپيه ( - دقيقه ) ، هزنگروك زم / هزارك ( - ادوار هزارات ) ، زايجهء گيهان ( - طالع العالم ) ، گوچيهر / جوزهر ( - عقدتين مدار سيّارات با دائرةالبروج ) ، نيم‌پرى ( - تربيع ) ، گوى راست ( - فلك مستقيم ) ، كنار روزى ( - تشريق ) ، كنار شبى ( - تغريب ) ، پتيارك ( - و بال ) ، پرگار و فردار و كدخداه و جز اين‌ها كه بسيار است .\r\n* * * \r\n( 1 ) . كتاب معلم ( عيلامى مقدّم )\r\nتوضيح مسائل رياضى به طريقهء شوشى ( هزارهء سوم ق . م . ) متون علائم تصويرى بر الواح بازيافته از تپهء باستانى شوش كه بعضا مقرون با طريقهء رياضى اكدى است .\r\n\r\n( 2 ) . پديدارىهاى اختران ( اكدى )\r\nتأليف لباشى پسر بلشرابنى  ( Labashi , S . Belsharibni )  بابلى به سال 577 ق . م كه رصدهاى نجومى مكتوب به ميخى است .\r\n\r\n( 3 ) . نگرش‌هاى ماه و اختران ( اكدى )\r\nتأليف نبوريمانى پسر بالاتو  ( Nabu - Rimanni . S . Balatu )  بابلى از تبار پريستار خداوند « ماه » ( ح 560 - ح 480 ق . م . ) منجّم مشهور واضع نظام « الف » نظريهء سيّارات ( بين سالهاى 540 تا 470 ق . م ) كه مجموعهء ارصاد او به كتابت ميخى وجود دارد .\r\n\r\n","description":"","footnote":"","page_name":" 157 ","page_number":181},
  {"content":"\r\n\r\n\r\n( 4 ) . جدول نوماهى كيدينو ( اكدى )\r\nمتضمّن نگره‌هاى ارصاد قمرى نظام « ب » از كيدينّو  ( Kidinnu )  سيپارى ، بزرگترين منجم بابلى ( سدهء 4 ق . م . ) كه تحريرى از آن به كتابت ميخى ( مورّخ 145 ق . م . ) مورد استخراج به يونانى شده است .\r\n\r\n( 5 ) . رسالهء كلدانى ( و ) نوشتارهاى مقدّس بابليان ( و ) مغ‌نامه ( يونانى )\r\nاز آثار دموكريتوس آبدرايى ( سدهء 5 ق . م . ) حاصل سفرهاى پژوهشى آن دانشمند فيلسوف اتميست يونانى ( ارسطوى قرن پنجم ) به بابل و ايران‌زمين كه هيچيك بر جاى نمانده است « 1 » .\r\n\r\n( 6 ) . اصول هندسه ( - جومطريا ) اوقليدس اسكندرانى ( م - ح 285 ق . م . )\r\nكه در پهلوى « زميك پتمانيه » ( - هندسه ) گفته‌اند ، ولى از متن پهلوى يا ترجمهء سريانى آن آگاهى نباشد ، همين دانسته است كه حجاج بن يوسف مطر ( سدهء 2 ق ) آن را براى خليفه هارون الرشيد به عربى ترجمه كرد كه « الهارونى » خوانده شد .\r\n\r\n( 7 ) . در باب مثلّث / مثلّثات ( سريانى )\r\nاز ارشميدس سيراكوزى ( 287 - 212 ق . م . ) كه يوسف الخورى كشيش مسيحى كتاب « در باب مثلث » را از سريانى به عربى ترجمه كرد ( ح 296 ق ) سپس ثابت بن قرّهء حرّانى يا پسرش سنان آن را ويراستند . اما كتاب « مثلثات » كه گويا جز آن باشد ( ياد كرده‌اند كه ) ابو سهل ويجن بن رستم كوهى رياضىدان ( سدهء 4 ق ) آن را از سريانى به عربى ترجمه كرده است .\r\n\r\n( 8 ) . مگيستى ( پهلوى )\r\nكه همان « مگالى سونتاكسيس تيس آسترونومياس » ( - منظومهء بزرگ علم نجوم ) كلاديوس بطلميوس ( ح 150 م ) معروف به « مجسطى » باشد .\r\n\r\n( 9 ) . سيدهانتا ( براهماگوپتا )\r\nاز قديم‌ترين آثار علمى هندوان كه بخش نجومى آن گويا به عنوان « زيگ هندوك » به پهلوى ترجمه شده بود « 2 » ، زيرا ترجمهء عربى « سندهند » را توسّط ابراهيم فزارى ( سدهء 2 ق ) برگردان از پهلوى مىدانند ، كه در مدرسهء « جنديشاپور » خوزستان معمول بوده ؛ و البتّه ترجمهء سريانى آن هم وجود داشته است « 3 » .\r\n\r\n( 10 ) . هزنگروك زم / يا / سالان و هزاركان ( پهلوى )\r\nكتاب السنين و الالوف ( -\r\n\r\n\r\n","description":"","footnote":"\r\n( 1 ) .\r\n History of the Persian Empire , pp . 200 , 202 , 332 - 333 , 453 - 454 . \r\n( 2 ) .  cf : Zoroastrian problems ( H . Bailey ) , p . 80 . \r\n( 3 ) . تاريخ نجوم اسلامى ( نالينو ) ، ص 189 و 199 و 204 / انتقال علوم يونانى به عالم اسلامى ( اوليرى ) ، ص 169 .\r\n","page_name":" 158 ","page_number":182},
  {"content":"\r\n\r\nهزارگان ) قديم ايرانيان كه گويند يكى از حكماى پيشين ايشان سالها و دوره‌هاى معيّن بر حساب اوساط كواكب و علل جنبش آنها را در آن ياد كرده ، همان است كه مردم از زمان طهمورث پيشدادى آن را « ادوار هزارات » نامند ، كتاب‌هاى زيج الهزارات يا الالوف ابو معشر بلخى ( سدهء 3 ق ) لا بدّ براين پايه تأليف شده است « 1 » .\r\n\r\n( 11 ) . عنصر الموسيقى ( - آرمونيكا استوئيخيا  ( Element Harmonique / \r\nتأليف حكيم پولس ايرانى مسيحى نسطورى زردشتى شده ( م 571 / 573 م ) به سريانى كه اسحاق بن حنين عبادى ( سدهء 3 ق ) آن را به عربى ترجمه كرده است . يك نسخه از اين رساله وجود دارد ( مغنيسا گنل ، ش 1705 / فيلم دانشگاه ، ش 262 ) بدين آغاز : كتاب عنصر الموسيقى و ما افترقت عليه الفلاسفة من تركيبه و مائيته ، تأليف بولس و نقل اسحاق بن حنين ، كه از امونيوس ، بورسطوس ، روطيروس ، اوقليدس ، ثوفرسطس ، افليليس ، اسكندر ، ارماوس ، ارسطاطاليس ، سولن ، ارقاوس ، سويطرس رومى ، افلاطون ، هرمس و قندروس سخنانى در موسيقى آورده است « 2 » . با اين حال ، موسيقى رياضى نيست بلكه ادبى است فلذا در ذيل متون ادبى باز ياد خواهد شد .\r\n\r\n( 12 ) . زيگ شهريار ( پهلوى )\r\nكه به‌گونهء « زيك شترو - اياران / شهرياران - هندوك - پتلمئوس » ( - زيگ شهريار - و - زيگ هندوك - و - زيگ بطلميوس ) در دفتر پهلوى « نامه‌هاى منوچهر » ( ن 2 س 3 ق ) ياد شده است « 3 » . حمزهء اصفهانى و ابن نديم به نقل از كتاب « اختلاف الزيجات » ابو معشر بلخى ( سدهء 3 ق ) آورده‌اند كه منجمان دورهء شاهان نخستين ايران ، از مجموع زيجهاى كهن ايرانيان زيجى بيرون آوردند كه آن را « زيج شهريار » ناميدند - يعنى « شاه زيجها » « 4 » . ازاين‌رو ، آن را « زيج الشاه » هم گفته‌اند ، چنان‌كه ابو ريحان بيرونى از زيج الشاه ياد كرده كه حكم بهرهء خورشيد و ناهيد را به اصول بطلميوس نقل نموده ؛ يا در تعديل شمس هيچ‌چيز جز قضيهء « زيج الشاه » موجب نقل نباشد . همچنين در تعديل جيب اعظم از باب استعلاء گويد كه اين‌ها از ايرانيان باشد ، و\r\n\r\n\r\n","description":"","footnote":"\r\n( 1 ) . سنى ملوك الارض ( حمزهء اصفهانى ) ، ص 151 / الفهرست ( ابن نديم ) ، ص 302 .\r\n( 2 ) . فهرست موسيقىنامه‌ها ( دانش‌پژوه ) ، ص 34 / المنطق لابن المقفّع ( مقدمهء دانش‌پژوه ) ، ص 10 .\r\n( 3 ) .\r\n A volume of oriental studies , Presented to E . G . Broume ( 1922 ) , p . 350 / Zoroastrian problems ( H . Bailey ) , p . 80 . \r\n( 4 ) . سنى ملوك الارض و الانبياء ، بيروت ، ص 151 . / الفهرست ، چاپ تهران ، ص 302 .\r\n","page_name":" 159 ","page_number":183},
  {"content":"\r\n\r\nمقدار جيب كلّا در زيج الشاه دو جزء و نيم است . آنگاه در فصل « فردارات » ضمن شرح هزاره‌ها و دورهاى ايرانى كه موسوم به نامهاى بزرگان و ناموران ايشان باشد ، از جمله دربارهء اختران هفتگانه و دو عقدهء پياپى سالها به شمار مفروض آنها كه به « فردارات » معروف است ، گويد كه منجّمان ايران در بيست و پنجمين سال پادشاهى كسرى انوشروان انجمن كردند ؛ و بر ويرايش « زيج شهريار » كه معروف است به « شاه » همداستان شدند « 1 » .\r\nشادروان « نالّينو » تأليف زيج شهرياران را در زمان يزدگرد سوم آخرين پادشاه ساسانى ( 632 - 651 م ) و هم به نام او دانسته ، چه در آن اصل اوساط كواكب را مطابق تاريخ آغاز پادشاهى او ( - 16 ژوئن 632 م / 21 ربيع 1 سال 11 ق ) معيّن كرده بودند « 2 » .\r\nاما اين نظر از طرف مرحوم تقىزاده بكلّى مردود اعلام شده ، گويد كه شايد مقصود او تحرير يا تهذيبى از آن براساس تاريخ و سالماه يزدگرى باشد ؛ و گرنه چنان‌كه به نقل از بيرونى گذشت ، زيج الشاه را در سال بيست و پنجم پادشاهى خسرو انوشيروان ( ح 556 م ) علماى ايران تهذيب كردند . تازه اين قول بيرونى ناظر به امر تصحيح و ويرايش متن است ، و الّا زمان تأليف آن مقدّم بر تاريخ مذكور مىباشد ، بسا كه اصل زيج شهريار در عهد شاپور يكم ساسانى ( شايد به سال 263 م ) تدوين شده ؛ سپس در زمان نوشيروان يا پرويز به تصحيح يا تهذيب آن پرداخته‌اند . احتمال اقوى در تأليف يا تدوين « زيج شاه » در زمان شاپور يكم ( ح 263 م ) براين مبناست كه وى حسب روايت ( دينكرد ) و اخبار ( مورّخان ) در گردآورى « اوستا » و پيوستن متون علمى و طبّى و نجومى بدان اهتمام كرد ، بسا كه تدوين زيج رسمى ايران نيز جزو اقدامات همو باشد ؛ و اگر تاريخ اين الحاق حدود سنهء 264 م فرض شود ، هم در سال بيست و پنجم پادشاهى ساسانى - نه صرفا پادشاهى خسرو - واقع شده ؛ و هم با سالگرد ظهور زردشت - برحسب روايت سنّتى - مطابق است « 3 » .\r\n\r\n\r\n","description":"","footnote":"\r\n( 1 ) . القانون المسعودى ، چاپ حيدرآباد دكن ، ج 3 ، ص 1197 ، 1198 ، 1466 و 1473 / الآثار الباقية ، ص 6 .\r\n( 2 ) . تاريخ نجوم اسلامى ( ترجمهء استاد احمد آرام ) ، ص 228 و 229 - 230 .\r\n( 3 ) . گاه‌شمارى در ايران قديم ، ص 79 ، 267 - 268 ، 3 / 268 ، 321 و 322 / بيست مقاله ( تقىزاده ) ، ص 31 ، 384 ، 563 .\r\n","page_name":" 160 ","page_number":184},
  {"content":"\r\n\r\nداستان پيدايى زيج شهرياران با بناى « ساروق » يا كهن‌دژ سارويه ( جى ) اصفهان - چنان‌كه بشرح خواهد آمد - پيوند يافته است . چه ، حسب روايت ابو معشر بلخى ( سدهء 3 ق ) در همان كتاب اختلاف الزيجات ( پيشگفته ) كه ابن رستهء اصفهانى هم بنقل آورده ، زيج شهريار / زيج الشاه كه بر نگرهء ادوار هزارات ايرانى در عهد شاهان كلدانى ( بابلى ) ايران‌زمين شالوده يافته ، جزو گنجينه‌هاى مدفون در آن بنا ( - ساروق ) محفوظ از گزند آبديدگى و توفان مانده بود « 1 » . شادروان نالينو اين خبر صحيح و متين را بلاجهت افسانه‌اى دانسته كه ابو معشر اختراع كرده ، اما مصرّانه پذيرفته است كه زيج شهريار در زمان يزدگرد ساسانى تأليف شده ؛ و گويد كه احتمالا بر قواعد و اصولى ساخته آمده باشد كه بيشتر آنها هندى - يعنى مبتنى بر « سدهانته » ( - ترجمهء پهلوى « زيگ هندوك » ) بوده است « 2 » . ليكن شالودهء زيج شهريار اگرچه طىّ زمان از زيجهاى يونانى - « زيگ بطلميوس » و هندى - « سيد هانته » براهماگوپتا - تأثير پذيرفته است ، به قول تقىزاده احتمال دارد كه قسمت عمدهء اصول نجومى آن كتاب از خود اوستاى ساسانى اخذ شده باشد ؛ و در واقع الحاق قسمت نجومى به اوستا كه در عهد شاپور اول به عمل آمده با تأليف زيج مزبور از يك تاريخ ( احتمالا سال 264 م ) بوده باشد « 3 » . اما به‌نظر ما شالودهء نجومى آن زيج و لو مأخوذ از متون اوستايى ، چنان‌كه ابو معشر به صراحت ياد كرده ، همانا بابلى بوده است .\r\nاستاد ابو ريحان بيرونى در كتاب « افراد المقال فى امر الظلال » ( متنى كه دانشمندان مذكور آن را نديده‌اند ) از زيج الشاه / شهرياران در مواضع مختلف و در موضوعات مشترك با زيجهاى ديگر ، مانند زيجهاى فزارى و خوارزمى و يعقوب و حبش و ابو معشر و نيريزى و بتّانى و جز اين‌ها ياد كرده ، از جمله در موضوع مبادى طولى ( زمانى ) نجومى فرمايد كه تفاوت اساسى و اختلاف حساب بين دو زيج « سند هند » و « شاه / شهريار » در اين است كه اوّلى مؤسّس برمكان « كوپولا » ( - يعنى مبدأ نيمروزانى « قبّة الارض » شهر اوژين در مالواى هندوستان ) مىباشد ، اما مبدأ طولى يا نيمروزانى ( - نصف النهارى ) در\r\n\r\n\r\n","description":"","footnote":"\r\n( 1 ) . الفهرست ، ص 302 / الاعلاق النفيسه ، ص 162 . / تاريخ نجوم اسلامى ، ص 228 .\r\n( 2 ) . تاريخ نجوم اسلامى ( ترجمهء استاد احمد آرام ) ، ص 228 - 230 و 232 .\r\n( 3 ) . گاه‌شمارى در ايران قديم ، ص 268 .\r\n","page_name":" 161 ","page_number":185},
  {"content":"\r\n\r\nزيج شهرياران ايرانى همانا شهر « بابل » به طول 78 و عرض 36 درجه [ برحسب « المجسطى » بطلميوس كه در كتاب « جغرافيا » به طول 79 و عرض 35 درجه نسبت به جزاير « خالدات » يا سعادت 
  ] است « 1 » . بنابراين ، نظريهء پيشگفتهء اينجانب دربارهء اتخاذ « بابل » توسّط مغان ماد باستان ايران به عنوان مبدأ طولى در حسابات نجوميشان قبل از - يا هم در حين وجود - « قبّهء » شهر رى با رصدخانهء آنجا در مجموع تأييد مىشود . اساسا مقولات نجومى ايرانيان خواه در ضمايم كتاب دينى ايشان ( - اوستا ) يا در تداول ستاره‌شناسان ايشان غالبا مأخوذ از مصطلحات و متداولات بابلى است . فلذا سخن ابو معشر كاملا درست است كه زيج شهريار براساس زيجهاى كهن - كه مستخرجات بابلى در آنها مأخذ قرار گرفته بود - فراهم شده ، نيز حساب حركات ستارگان برحسب ادوار سالهاى معروف به « هزارات » ( بنا بر آموزهء ادوار كونيّه و نگرهء سال بزرگ بابليان ) صورت گرفته باشد « 2 » .\r\nبارى ، چنان‌كه ابن نديم گويد ابو الحسن على بن زياد تميمى ( سدهء 2 ق ) زيج شهريار / زيج الشاه را از پهلوى به عربى ترجمه كرد « 3 » ، كه بىدرنگ آن كتاب قوانين نجومى ايران منبع اصلى اطلاعات منجّمان دورهء اسلامى گرديد ، روش‌هاى آن در ميان مسلمانان انتشار يافت ، گواينكه به اندازهء زيج « سند هند » مشتهر نشد . قاضى صاعد و حاجى خليفه روش زيج هزارات « ابو معشر » بلخى را كه بر روش ايرانيان تأليف كرده ( - يعنى روش زيج شهريار را ) ستوده و گفته‌اند كه محاسبان ايران و جزايشان بر اين نگره همداستانند كه درست‌ترين ادوار ، همانا ادوار ايرانيان است كه آن را « سالهاى عالم » مىناميدند ؛ و مردم زمان ما آن را « سالهاى مردم ايران » مىنامند « 4 » . بنا بر تتبّعات دانشمندان معاصر - از جمله نالّينو و تقىزاده - كه بيش از اين مجال نقل از آنها نباشد ، تقريبا تمام منجّمان بزرگ و نام‌آور دوران اسلامى - خواه ايرانى يا جز آن - بر « زيج\r\n\r\n\r\n","description":"","footnote":"\r\n( 1 ) .\r\n The Exhaustive treatise on shadows , tr . co . by E . S . Kennedy , Aleppo , 1976 , vol . I ( translation ) , pp . 91 - 93 , 277 / vol . II ( commentary ) , p . 177 - 178 . \r\n( 2 ) . رش : تاريخ نجوم اسلامى ( نالينو ) ، ص 330 .\r\n( 3 ) . الفهرست ، چاپ تهران ، ص 305 .\r\n( 4 ) . طبقات الامم ( ترجمهء فارسى ) ، گاهنامهء ( 1310 ) تهرانى ، ص 171 / بيست مقالهء ( تقىزاده ) ، ص 29 . / تاريخ نجوم اسلامى ( نالينو ) ، ص 233 .\r\n","page_name":" 162 ","page_number":186},
  {"content":"\r\n\r\nشهريار » استناد يا اعتماد كرده ، يا از آن اقتباس و تقليد نموده‌اند . به قول نالينو آن زيج كه در « علم هيئت حقيقى » بوده ، از جمله حبش حاسب ( ن 2 س 3 ق ) يكى از سه زيج خود را بر گرته و روش آن همانا « زيج الشاه » ناميد . يكى از عجايب انتشار روش ايرانى در « اندلس » استفادهء از آن براى استخراج طول‌هاى سيّارات است ، كه اين مطلب از كتاب « زرقالى » و از تأليفات عبرى « ابن عزرا » معلوم مىشود . خلاصه آنكه من ( - نالينو ) كتاب فارسى ديگرى را در هيئت نمىشناسم كه در قرن‌هاى دوم و سوم به عربى ترجمه شده باشد ، بسا كه ايرانيان در اين فنّ از براى محاسبهء حركات اجرام سماوى ، كتاب ديگرى جز « زيج شاه » نداشته‌اند ؛ و اگر چنين باشد ديگر تعجبى نيست كه با وجود توجّه فراوان به ترجمهء كتابهاى پهلوى و اهتمام خاندان « نوبختى » كه بيشتر ايشان از منجّمان بودند ، در بيرون آوردن تأليفات گرانبها از كتابخانه‌هاى ايران ، نام زيج ديگرى جز زيج شاه در نزد مسلمانان بميان نيامده باشد » « 1 » . متأسفانه آن زيج بزرگ زمان ساسانى ( - زيج شهرياران ) كه اصول علم و نتايج ارصاد و حسابهاى نجوم را حاوى بوده ، و مانند « زيج بطلميوس » در مغرب‌زمين همانا اين زيج ايرانى در مشرق آوازه داشته ، از دستبرد روزگار بدفرجام بر جاى نمانده و از ميان رفته است . ملاحظه شد كه دانشمندان صاحب‌نظرى در باب آن پژوهش كرده‌اند ، اينك بايد گفت كه استاد نامدار « ا . س . كندى » هم گفتارى بلند دربارهء آن به عنوان « كتاب دستى زيج شاه ساسانى و آموزهء اخترگويى « ممرّ » نوشته است » « 2 » .\r\n\r\n\r\n","description":"","footnote":"\r\n( 1 ) . تاريخ نجوم اسلامى ( ترجمهء استاد احمد آرام ) ، ص 234 - 235 و 261 / بيست مقاله ( تقىزاده ) ، ص 564 / گاه‌شمارى ، 4 / 268 .\r\n( 2 ) .\r\n Journal of American oriental society , No . 78 ( 1958 ) , pp . 246 - 262 . \r\nاين توضيح مختصر را هم دربارهء كلمهء « زيج » بيفزاييم كه اصل آن « زيگ » پهلوى به معناى تارهاى پارچه باشد كه پود در ميان آنها بافته مىشود ؛ پس ايرانيان اين اسم را به ملاحظهء شباهت خطّهاى قائم جدول‌هاى عددى با تارهاى نساجى اطلاق بر خود « جدول » كردند . چه ، كتاب‌هاى نجومى همه جدول‌هاى رياضى و حسابهاست ، كه علاوه برآن قوانين استفاده از آنها غالبا بدون برهان هندسى است . [ تاريخ نجوم اسلامى ، ص 53 
  ] . ازاين‌رو ، راقم اين سطور اصطلاح « زيگواره » را برابر و براى « جدول » ها وضع كرده و خود به كار برده است .\r\n","page_name":" 163 ","page_number":187},
  {"content":"\r\n\r\n\r\n II  . نجوم و صور\r\n\r\n( - مدخل دوّم )\r\n\r\nالف . ( مطالب كلّى ) :\r\nاولمستد گفته است كه ستاره‌شناسى تنها دانشى است كه شرق آن را به‌صورت كاملا رشديافته به غرب داد ؛ و تنها دانشى است كه بزرگترين پيروزىهايش در شرق در دوره‌هاى ديرترش به دست آمد . منابع ناقص و متفرّق اين دوره به ما اجازه نمىدهد كه وصف همانندى از رشته‌هاى ديگر دانش بدهيم ، ولى به قدر كافى باقى هست كه نشان دهيم در رياضى نظرى ، گياه‌شناسى و دستور زبان ، دانش كهن فراموش نشده و در جنبه‌هاى مهمّى پيشرفت بدست آمده بود « 1 » . ستاره‌شناسى پيشرفته و پرآوازهء بابلى ، دانشى است كه بيشترين تأثير را بر دين و آيين ايرانيان باستان نهاده است . آنان اگر در زمينهء دينى و فلسفى داراى انديشه‌ها و نگره‌هاى مستقلّ قومى يا ملّى بوده‌اند ، بجز « ماه‌شناسى » در باقى مقولات نجومى و رياضى بكلّى از معارف و علوم مردم متمدّن ميان‌رودان و كاسيان و كوتيان و عيلاميان ايران‌زمين متأثر شده‌اند . اينك به قول لئواوپنهايم « وظيفهء مورّخ آن دوره است كه دامنه و گسترهء اثرات تمدّن كهن را بر امپراتورى نوين شرق نزديك باستانى كه ريشه در جان ايرانيان دوانده بود بررسى كند » « 2 » .\r\nاما نجوم بابلى چنان‌كه پيشتر هم اشاره رفت ، تا اوج شكوفايى و درخشندگى خود در عصر « ايرانى » يا - به اصطلاح - بابلى نو ، مراحلى را طىّ كرده بود كه اشارت‌وار عبارتند از : مطالعهء ثوابت ، طلوع و غروب آنها ، محاسبهء طول شبانروز ، طلوع و غروب ماه ، شناختن دائرةالبروج به عنوان رهگذر ماه و خور و اختران ، صورتهاى بروجى ، رصدهاى مستقيم و پيش‌بينى گرفتگىها كه پيشتر بشرح گذشت .\r\nواندروردن كه فصل چهارم از كتاب ممتع خود ( زايش ستاره‌شناسى ) را « عصر بابلى\r\n\r\n\r\n","description":"","footnote":"\r\n( 1 ) .  History of Persian Empire , p . 206 . \r\n( 2 ) .  The Cambridge history of Iran , vol . 2 , p . 530 . \r\n","page_name":" 164 ","page_number":188},
  {"content":"\r\n\r\nنو و ايرانى » ناميده ، گويد كه چون هخامنشيان بابل را تسخير كردند ؛ و آنجا نيز يكى از ايالت‌هاى ايرانى گرديد ، با آنكه زبان آرامى در همه جا چيرگى يافت ، اما متون نجومى تا ديرزمانى هم به زبان اكدى و خطّ ميخى معمول در معابد نگاشته آمد . اينك توان گفت كه وجوه نوعى نجوم عصر ايرانى ( بابلى نو ) عبارتند از : 1 - رصدهاى منظّم و مؤرّخ و مدوّن پديده‌هاى گرفتگى ( خور يا ماه ) و قمرى و سيّارات ، 2 - حساب ادوار ، 3 - ادوار گرفتگى ( خور يا ماه ) ، 4 - تقسيم دائرةالبروج به دوازده بخش ( برج ) 30 درجه‌اى ، 5 - برآيش زايجه‌بينى اخترگويانه ، 6 - بالندگى هيئت و نجوم رياضى كه پيشتر به تفصيل گذشت « 1 » . اما آميزش اعتقادات مذهبى صرف با افكار نجومى محض ، يا اين‌همانى يافتن جهان‌بينى دينى با جهان‌نگرى ستاره‌شناختى ، دين‌هاى ايرانى را كمابيش همچون مذاهب نجومى فرانموده ، كه اصطلاحا اختر كيشى  ( astralreligion )  نامند ؛ و نظر به وجود مبانى اساطيرى / اسطوره شناخت خواه در كيش يا دانش ، اصطلاحا اختر افسانى  ( astralmythology )  هم گويند . در بهرهء « احكام نجوم » خواهد آمد كه ايرانيان حسب اعتقاد به ارواح ملكوتى يا فروهران آسمان جاى و مفاهيم الهيّاتى مربوط به افلاك ، همانا مقولات « اختر - ايزدى » را نيز به صورت يك نظام سامان دادند و كمال بخشيدند .\r\nدر عين حال ، نگره‌هاى نجومى ايران باستان خصوصا در دوران پسين برحسب دو گرايش بنيادى دينى - فلسفى ، يعنى « مينوگرايى » و « گيتىگرايى » بر دو قسم به نظر مىرسد : 1 - رسمى و سنّتى يا مزديسنايى دستگاهى كه بازتاب آن در متون « اوستا » و زند عهد ساسانى بيشتر است . 2 - مردمى و « مهرى - مانوى » يا زروانى غير دستگاهى كه در متون تاريخى يونانى و برخى كتب پهلوى بازتاب نموده است .\r\nمشهور است و چنان‌كه مكرّر گذشت ، هم در اوايل عهد ساسانى شاپور يكم ( 240 - 270 م ) - حسب روايت « دينكرد » ( مدن ، 412 ، 17 - ) دستور داد كه نوشته‌هاى غير دينى - يعنى متون پزشكى و ستاره‌شناسى ( يا ستاره‌خوانى ) و ساير علوم متداول در هندوستان و روم شرقى و ديگر نقاط دنيا را بالجمله گرد آوردند ، و آنها را با اوستا يكى كرد يا درپيوست . اما به قول تاواديا مراد از گردآورى همانا دانش‌هاى رايج ايرانى همراه با ترجمهء دانش‌هاى بيگانهء هندى و يونانى است ، كه اين امر به‌گونهء رقابت‌آميزى توسّط\r\n\r\n\r\n","description":"","footnote":"\r\n( 1 ) .  The Birth of Astronomy , 1974 , pp . 93 , 95 , 127 . \r\n","page_name":" 165 ","page_number":189},
  {"content":"\r\n\r\nمؤبدان زردشتى در برابر مانويان - كه دانش‌هاى پيامبر خود را ميراث اكمل ديگر پيامبران مىدانستند - صورت پذيرفته ، و خود را موظف دانسته‌اند دانش مردم ديگر را در آيين خود راه دهند . ولى به عبارت « آنها را با اپستاك يكى كرد » نبايد چندان اهميت داد ، زيرا مندرجات اپستاك اين مطلب را تأييد نمىكند . يك نسك ( پنجم ) به نام « نختر » را مىتوان استثناء كرد ، كه به علّت نبودن متن پهلوى آن چيزى در دست نيست ، ولى عنوان « نختر » از واژهء سانسكريت « نكشتره » ( - مجموعهء ستارگان ) باشد كه اشاره به هندى بودن آن دارد . به علاوه ، در بخش « هدمنثر » ( - مانسريك ) كه هفت نسك اوستاى عهد ساسانى را دربر مىگرفته ، در نسك چهارم ( دامدات ) هم كه سخن از جهان‌شناسى مىرود ، در نسك هفدهم ( هوسپارم ) و شايد قسمتى از محتويات « هادخت نسك » هم مطالب نجومى مندرج بوده است « 1 » . « هنداك استار اشماران » پهلوى ( - حسابهاى ستاره‌نگران ) يا - به اصطلاح - راصدان كواكب مذكور در « دينكرد » ( مدن ، 420 ، 11 ) و از جملهء اصطلاحات فنى ديگر « هورا » و نيز « كاله كوشاك » يونانى ( - مجموعهء زمان‌شناسى ) دست‌كم نشانگر برخورد و پيوندهاى فرهنگى ، علاوه بر روابط سياسى ( جنگى ) و بازرگانى با كشورهاى هم‌جوار است « 2 » .\r\nمطالعات و بررسىهاى كلّى كه در باب دانش ستاره‌شناسى ايران باستان - خواه از جهت نظرى يا عملى آن صورت پذيرفته - بعضا پيشتر در جاى خود ياد شد ، مانند : كتاب دستى زيج شاه ساسانى - از پروفسور كندى ، نظام نجومى ايران - از بور كهادت ( و ) واندروردن ، قبّة الارض ايرانى - از راقم اين سطور ( پرويز اذكائى ) كه ضمن آنها از مطالعات فرعى ديگر سخن بميان آمده است . اما رسالات مفرد راجع به صور فلكى يا بعض آنها به سبب اهميّت خاصّ ، تك‌نگارىهاى مربوط به برخى از كواكب مشهور اوستايى يا گفتارهاى ويژهء متون نجومى ( پهلوى ) و جز اين‌ها نيز طىّ گفتار حاضر در جاى خود ياد خواهد شد . منتها در اينجا بايد از سه مطالعهء كلّى در باب نظام فلكى ايرانيان باستان - به‌طور عامّ - ياد كرد كه عبارتند از : فصل نجوميّات در متون پهلوى ، در كتاب\r\n\r\n\r\n","description":"","footnote":"\r\n( 1 ) . زبان و ادبيات پهلوى ( ترجمهء دكتر نجم‌آبادى ) ، ص 67 - 69 ، 85 - 86 / بيست مقاله ( تقىزاده ) ، ص 30 .\r\n( 2 ) . زبان و ادبيات پهلوى ، ص 67 .  Zoroastrian Problems , p . 82 / \r\n","page_name":" 166 ","page_number":190},
  {"content":"\r\n\r\nدلكش و سودمند « فلسفهء دين مزديسنا در عهد ساسانى » « 1 » تأليف لوئى كاسرتلى  ( L . C . Casartelli )  ايتاليائى ، كه شامل بررسى « سپهر ، صور بروجى ، ثوابت و سيّارات » مىباشد . دوديگر ، گفتار پربار و روشنگر شادروان منوچهرجى خرقات پارسى با عنوان « اين‌همانى برخى از اجرام سماوى مذكور در نوشته‌هاى كهن ايرانى » ( در ) جشن‌نامهء جىجىباهاى زردشتى ( ص 116 - 158 ) به كوشش « مودى » « 2 » ، كه متضمّن شناخت ستارگان چارسوى آسمان ، ستارگان كمربند برجها ، ثوابت ( تشتر ، هفتورنگ ، پروين ، ونند ، سدويس ) ، گوچيهرمار ، پئيريك ، موشپر ، ميانگاه آسمان ، و جز اينهاست . سه ديگر ، كتاب مشهور « گاه‌شمارى در ايران قديم » ( به فارسى ) تأليف دانشمند ايرانى سيّد حسن تقىزاده است « 3 » ، كه در « خاتمه » طى شرح اسامى روزهاى ايرانى . . . ، تا منازل قمر . . . ( ص 201 - 207 ) و « تبصره » به عنوان علوم نجوم و احكام نجوم در ايران قديم ( ص 308 - 340 ) كمابيش فهرست‌وار به نظام نجومى ايران باستانى هم اشاره كرده است .\r\n\r\nب . ( آسمان و سپهر ) :\r\nآسمان در كهن‌ترين بخش از سنن زردشتى - يعنى « گاتها » مورد بحث شده است ، كه يقينا توان گفت اوصاف مزبور باز گرد به دوران « هند و اروپايى » ايرانيان مىباشد . « فروردين يشت » ( كردهء 1 ، بند 2 و 3 ) در توصيف آن گويد :\r\n« آسمان افراخته از فراز كيهان كه زمين و گرداگرد آن را به‌سان خانه‌اى فراگرفته ، چونان جامه‌اى ستاره نشان مينوى كه مزدا و مهر و رشن و سپندارمذ را دربر دارد ، آغاز و انجام آن ديدنى نيست » « 4 » . جهان‌شناسى اوستا همانا آسمان را - به قول بيلى - يك « نظام » ساخته و پرداخته فرامىنمايد كه تاريخ آن در گذشته تا آنجا كه شاه‌باز خيال آدمى پرواز\r\n\r\n\r\n","description":"","footnote":"\r\n( 1 ) .\r\n La philosophie religieuse du Mazdeisne sous les sassanides , Paris , 1884 / The Philosophy of the Mazdayasnian religion under The Sassanids , tr . by F . Jamaspasa , Bombay , 1889 . \r\n( 2 ) .\r\n Papers on Iranian subjects , by various scholars , in honour of the Jubilee of Sir Jamaspjee Jejeebhoy Zarthoshti Madressa , ed . by J . J . Modi , Bombay , 1914 . \r\n( 3 ) . چاپ يكم ( 1316 ) و اما چاپ دوم كتاب همانا جلد دهم « مقالات تقىزاده » به كوشش ايرج افشار ( تهران ، انتشارات شكوفان ، 1357 ) مىباشد ، كه تمام اضافات و اصلاحات مؤلّف را هم بر چاپ يكم از دستخط خود او بين صفحات درج و طبع كرده است . بايد گفت كه همان اضافات يا تعليقات مؤلّف بر « گاه‌شمارى » قبلا هم در « بيست مقالهء تقىزاده » ( ص ) چاپ شده است .\r\n( 4 ) . يشتها ( پورداوود ) ، ج 2 ، ص 60 / اوستا ( دوستخواه ) ، ص 238 .\r\n","page_name":" 167 ","page_number":191},
  {"content":"\r\n\r\nمىكند - و در آينده نيز - مورد توجّه مىباشد ؛ اينكه گوهر او از چيست و ساخت‌مايهء آن چه باشد ، چه بوده است اندر آن و چها اكنون هست . به‌طور كلّى ، نگره‌ها و آموزه‌هاى مربوط به آسمان از سه منظر ابراز گرديده است : ( 1 ) سيماى گيتيانى ( - مادى ) يا آسمان ديدنى ، ( 2 ) جنبهء مينوى ( - الهى ) يا آسمان ناديدنى ، ( 3 ) چهرهء ستاره‌شناختى آسمان يا چرخهء سپهر و اختران « 1 » . اما بخش ناديدنى آنكه « مينوگ آسمان » گفته‌اند ، با توجه به اينكه اساسا ايرانيان غربى آسمان را خداى برين مىدانستند ؛ و اينكه طاق آسمان و پديده‌هاى آن نمايندهء نظم تزلزل‌ناپذير و قانونى او هستند ، نظر به پديدارى شب و روز در آن طاق نيلگون ، برحسب اعتقادات آريايى كهن ( - هند و ايرانى ) قائل به يك جفت ايزد به نامهاى « ميترا - ورونا » بودند ، كه ميترا / « مهر » نمودگار يا خداوند آسمان شب ؛ و « وارونه » هم ايزد آسمان روز بود كه بعدا در انجمن گاهانى ( زردشتى ) با « اهورا مزدا » اين‌همانى يافت « 2 » .\r\nدر دين فلسفى ايرانيان باستان كه ياد شد اختر كيشى است ، و ايزدان آن با تنومندان آسمانى همانستى پيدا كرده‌اند ، نمىتوان به آسانى و بدون توجّه بليغ از آسمان مينوى يا بخش نامرئى آن گذشت ؛ زيراكه پايهء برين آن يا طبقهء هفتم - چنان‌كه بيايد - « انغران » يا روشنى بىكران همانا جايگاه و قلمرو سماوى اهورا مزداست ؛ و طبقات پايين يا ستاره پايه‌ها به ترتيب جايگاه ايزدان و امشاسپندان ، سپس « بهشت » يا جايگاه فروهران كه به تعبير فلسفىاش « عالم مثل » ( حسب افلاطون ) يا « مينوگ ايستيشنيه » ( - منزلگاه مينوان ) و محلّ و مستقرّ ارواح نيكان و پاكان است . شاهكار انديشهء ايرانى و كارستان فلسفى ايشان كه از دو هزار و پانصد سال پيش به اين طرف ، يك روند بر فكر و ذهن و دين و حكمت نوع بشر چيره گشته ، همانا نگرهء نبوغ‌آميز مغانى و مادى الاصل آموزهء « جهان فرورى » است كه در اصطلاح حكماى ايرانى دورهء اسلامى به عنوان « عالم مثال يا دنياى عقول و نفوس فلكى » ياد شده است . در اين نگرهء ايرانى بر خلاف اعتقادات سامى و بابلى كه جايگاه « آنوناكى » ها يا ارواح مردگان در هاويه‌هاى زمينى و زيرزمينى دانسته آمده ، موافق با « اوستا » جايگاه ارواح پاكان و نياكان ايرانيان همانا بر فراز آسمان و از\r\n\r\n\r\n","description":"","footnote":"\r\n( 1 ) .  Zoroastrian Problems , pp . 120 - 121 . \r\n( 2 ) . دينهاى ايران باستان ( نيبرگ ) ، ترجمهء نجم‌آبادى ، ص 99 .\r\n","page_name":" 168 ","page_number":192},
  {"content":"\r\n\r\nهمستگان به بالا باشد . آنگاه هريك از آن گونه‌هاى مينوى مردمان خود با يكى از ستارگان بىشمار سپهر بىكران برابر آيد ، يا به تعبير « مينوى خرد » ( فصل 48 ، بندهاى 22 و 23 ) : « اختران بىشمار و بىحساب ديگرى كه آشكارند ، فروهرهاى باشندگان گيتى ناميده شده‌اند ؛ چه همهء آفريدگان اورمزد كه در « گيتى » آفريده شده‌اند ، چه آنهايى كه زاينده‌اند و چه آنهايى كه روينده‌اند ، هر تنى را متناسب با گوهرش فروهرى ( - ستاره‌اى ) پيدا در آسمان است » « 1 » . اين فقرهء شگفت‌انگيز كه موافق با اعتقادات اختر - كيشى و اساسا مطابق با نگرهء زروانى جهان كهين و جهان مهين مغان ماد باستان و برابر با داستان آفرينش در آن كيش است ، شادروان پورداوود در پى آن افزوده است كه « لا بدّ اين عقيده كه ستارگان فروهرهاى مخلوقات‌اند ، در عهدى صورت يافته كه علم نجوم در ايران نفوذ كرده بوده است ؛ و گرنه در خود اوستا به‌هيچ‌وجه مناسبتى ميان ستارگان و فروهران به نظر نمىرسد » « 2 » .\r\nبايد گفت كه واقعا مايهء تأسف است كه آن مفسّر ايرانى اوستا به زبان فارسى ، آيات بيّنات اوستاى كنونى را مصرّح بدينكه : « از فروغ و فرّ آنها ( - فروهران ) است كه آسمان ( از آن ) فراز نور مىافشاند . . . ، آسمانى كه مانند جامهء ستاره نشان مينوى ساخته شده . . . ، از فروغ و فرّ آنان است كه خورشيد و ماه ( و ) ستارگان راه خويش مىپيمايند » . ( - فروردين يشت ، بندهاى 2 و 3 و 16 ، و جز اين‌ها و مانند اين‌ها ديگر فقرات اوستا - مكرّرا ) چگونه تفسير مىكند ؟ آيا به راستى هيچ وجه مناسبتى ميان فروهران و ستارگان در آن تعابير مكرّر اوستايى بديده نمىآيد ؟ خشك مغزى آن مرحوم گاه ستوه‌آور مىشود ، و براى من روشن است كه از چه مايه مىگرفته ؛ در ضمن برمىآيد كه آن فقيد سعيد دانش نجوم را يك چيز خارجى مىپنداشته ، كه پس از تدوين اوستا در ايران نفوذ كرده بوده است . در حالى كه هر شبان يا كشاورز يا جنگجوى بيابانگرد مادى و پارسى و سكايى كه جز آسمان پرستاره در آن « بالا » نمىديده ، به سادگى جز اين تعبير و برداشتى نداشته كه اى بسا يك صورت مينوى از پيكرهء خاكى بندگان خدا - خواه مرده يا زنده - در آنها هست ( - صورتى در بالا دارد آنچه در زير استى ) و اين برداشت ساده ابدا ربطى به « علم نجوم » و\r\n\r\n\r\n","description":"","footnote":"\r\n( 1 ) . مينوى خرد ( ترجمهء دكتر تفضّلى ) ، ص 67 .\r\n( 2 ) . يشت‌ها ، ج 1 ، ص 592 .\r\n","page_name":" 169 ","page_number":193},
  {"content":"\r\n\r\nاحكام غلاظ و شداد هيئت بطلميوسى نداشته است . نه تنها ساده ، كه تعبيرى بسيار زيبا هم بوده و هست . اين مثل امروزه نيز از براى بيان فقر مطلق همه جا ساير است كه « در هفت آسمان ستاره‌اى نداريم » ؛ و آيا اين بدان معنا نيست كه بنا بر آنچه گذشت - « هركس ستاره‌اى در آسمان داشته » يا دارد ؟ همچنين در فرهنگ دير سال مردم اين سرزمين آمده است : « هركس بميرد ، ستاره‌اش فرومىافتد » ، چنان‌كه به مفهوم « ستارهء هركس » در منظومهء ويس و رامين فخر گرگانى هم آمده :\r\n « از او بستد نيازى دلبرش را * به خاك افگند ناگه اخترش را » \r\n( ص 15 / 93 ) كه مراد همانا ستارگان شهابى يا اختران اخگرى است . حتّى در زمان ما شاعرى چون « بامداد » با چنين استعاره و كنايتى كهن ، يكى از نغزترين و زيباترين اشعار خود را سروده است :\r\n « ياران ناشناخته‌ام * چون اختران سوخته ،\r\nچندان به خاك تيره فروريختند سرد ، كه گفتى * ديگر زمين هميشه شبى بىستاره ماند .\r\nنو برگ‌هاى خورشيد * بر پيچك كنار در باغ كهنه رست ،\r\nفانوس‌هاى شوخ ستاره ، * آويخت بر رواق گذرگاه آفتاب\r\n. . . . . . . . . . . . . . . . . . . ( الخ ) » . \r\nبارى ، در بهرهء احكام نجوم با شرح طوالع و زايجه‌ها به خوبى نموده خواهد شد كه موافق با اعتقاد پيشينيان هر آدمى بر روى زمين داراى ستاره‌اى در آسمان است ، كه همان نمود فروهر اوست . كاسرتلى با نقل همان فقرهء مينوى خرد ، تأكيد كرده است كه « فروشى » ها همان ستارگان باشند « 1 » . اينك بايد به ناچار بحث بسيار شيرين و دلكش « فروهران » و نظرات فلسفى و كلامى مربوط به آنها را رها كرده ، در خصوص ستاره -\r\n\r\n\r\n","description":"","footnote":"\r\n( 1 ) .  The Philosophy of the Mazd . Reli : , p . 98 . \r\n","page_name":" 170 ","page_number":194},
  {"content":"\r\n\r\nپايه‌ها يا افلاك و طبقات « مينوى » آسمان مطالب پيشگفته را دنبال نمود . « بندهشن » ايرانى ( بخش 4 / فصل 3 ، بند 7 ) گويد كه آسمان نيز هفت پايه است : نخست ابر پايه ؛ ديگر سپهر اختران ؛ سديگر ستارگان نياميزنده ؛ چهارم بهشت ( كه ) ماه بدان پايه ايستد ؛ پنجم گرودمان كه انغر روشن خوانده شود ( و ) خورشيد بدان پايه ايستد ؛ ششم گاه امشاسپندان ؛ هفتم روشنى بيكران جاى هرمزد » « 1 » . بايد گفت كه بنا بر اوستا و دينكرد ( مدن ، ص 338 ) طبقات آسمان « چهار » تا تصوّر شده : پايهء ستارگان ، پايهء ماه ، پايهء خورشيد ، روشنى بىكران ؛ چنان‌كه « مينوى خرد » نيز طبقات بين زمين تا آسمان را چهار تا ياد كند : ( 1 ) از زمين - كه دوزخ اندر اوست - تا ستاره پايه « برزخ » يا همستگان باشد ، ( 2 ) از آنجا تا « ماه پايه » نخستين بهشت باشد ، ( 3 ) از آنجا تا خورشيد پايه « بهشت » برين كه جايگاه ايزدان باشد ، ( 4 ) از آنجا بالاتر « گردمان » يا روشنى بىكران كه عرش اعلى يا جايگاه اورمزد و امشاسپندان باشد . ولى گويا تحت تأثير عقايد نجومى بابليان ، نگرهء زروانى - چنان‌كه در « بندهشن » ملاحظه شد - طبقات آسمان را « هفت پايه » دانسته ، بدين‌سان كه طبقهء ستارگان را دو « پايه » اختران روندهء آميزنده ( با خير و شرّ يا سعد و نحس ) و ستارگان ايستادهء نياميزنده ( - روشنان يا ثوابت ) و جايگاه امشاسپندان را هم طبقهء ششم پس از خورشيد پايه ياد كرده است « 2 » .\r\nمفاهيم اساسى معادشناسى و مقولات عرفانى چندى به جهان‌نگرى نجومى « ثنوى » ايرانى بازبسته است . اگرچه مجال هيچ‌گونه بررسى تطبيقى يا مقايسه با مصطلحات مكاتب فلسفى مشّائى ، رواقى و اشراقى نباشد ، هرآينه مفاهيم افلاك سبعه ، عقول عشره ، نفوس فلكيه ، جواهر مجرّده ( مثل ) ، نور الانوار ، هورخش ، « بهشت » ناكجاآباد و ديگر مصطلحات فلسفهء عرفانى نوافلاطونى ، حكمت اشراقى يا خسروانى و فهلوى ايران‌زمين يكسره باز گرد به همان هفت پايه يا طبقات آسمان و متحيّزان در آنها ، فروهران و ايزدان و امشاسپندان ، روشنى بىكران و گردمان ؛ و ديگر مقولات مربوط بدانهاست كه از بحث ما بيرون باشد . تنها ديگر بار اين نگره و نظر تأييد مىگردد كه\r\n\r\n\r\n","description":"","footnote":"\r\n( 1 ) . بندهشن ( ترجمهء مهرداد بهار ) ، ص 48 / اساطير ايران ( بهار ) ، ص 11 . /  Zurvan ( part II texts ) , pp . 322 , 333 . \r\n( 2 ) . مينوى خرد ( ترجمهء دكتر تفضلى ) ، ص 20 - 21 . / تعليقات مترجم ، ص 99 - 100 . /\r\n ACTA IRANICA , 15 ( W . B . Henning Selected Papers , II ) , Leiden , 1977 , p . 239 . \r\n","page_name":" 171 ","page_number":195},
  {"content":"\r\n\r\nمفاهيم دينى ( كلامى ) و عرفانى ، فلسفى و علمى ( نجومى ) در نزد ايرانيان اتحاد معنا - شناختى و اشتراك لفظى داشته ، اصلا جدا از هم نبوده است . اما نكتهء خيلى مهمّ كه تا كنون مجال اشاره بدان نيافته‌ايم ، اينكه آسمان و سپهر مينوى همه‌اش اورمزدى نباشد ، بلكه همچون ديگر عرصات كون و مكان درست نيمى به همزاد او يعنى « اهريمن » متعلّق بوده است . همان‌طور كه عوالم و اجرام نوريّه ، جهان برين يا فلك فوق القمر ، انغران و گردمان « بهشت » ، سپيدى روز و تمامى روشنان ( ثابت ) و صور بروجى تعلّق به اورمزد « ددار » ( - آفريدگار ) داشته ؛ عوالم و اجسام ظليمه ، دنياى زيرين يا فلك تحت القمر ، تاريكى بىكران و « دوزخ » ، سياهى شب و هفت اختران ( سيّاره ) و دنباله‌دارها جزو ما يملك هماورد همزادش اهرمن « زدار » ( - ويرانساز ) بوده است . پديده‌هاى ماه گرفتگى و خورگرفتگى همانا از فعل اهريمن باشد ، حتّى هريك از ستارگان روشناى اورمزدى ، يك چهرهء سياه اهريمنى با خود دارد ( - آن روى سياه ) كه ظلمت آنها هم از مقولهء « نور سياه » باشد . به‌طور كلّى در نگره‌هاى زروانى و مانوى اهرمن از آسمان هم - كه سيماى مرئى آن جامهء هرمزدى است - بهرى دارد . هم به تعبير زروانى « افزار » هاى اورمزدى و اهريمنى يا جنود رحمان و جنود شيطان برابر است ، چنان‌كه از جمله در رسالهء زروانى « علماى اسلام » ( بندهاى 12 و 13 ، 18 و 25 ) بيان گرديده است كه طىّ ادوار آفرينش ، « اورمزد » روشن و پاك و نيكوكردار ( و ) « اهرمن » سياه و گنده و بدكردار ، هرچه كردند هر دو به يارى پدر آفريدگار خود « زمان » ( - زروان ) كردند ، افزارهاى كيهانى خويش را از او تحصيل نمودند ، چنان‌كه ( در آوردگاه كيهانىشان ) دوازده برج كه در سپهر بسته است لشكر و افزار اورمزدى است ؛ و « هفت ديو » ( - هفت اختر رونده / سيّارات سبعه ) لشكر و افزار اهريمنى است . ( 26 ) . چون اين كارها راست آمد ، سپهر بگشت ، خورشيد و ستارگان برآمدن و فروشدن آغاز كردند ، ساعات و روز و شب و سال و ماه پيدا شد ، دهندگان ( - بغان‌بختان / قواسم ادوار ) پديد آمدند ، در اين معنى سخن بسيار است . » « 1 » .\r\nخلاصه آنكه از « واى » ( - فضاى ) بىكران - به تأكيد بايد گفت كه - « آسمان » ( -\r\n\r\n\r\n","description":"","footnote":"\r\n( 1 ) . رسالهء زروانى علماى اسلام ، طبع پرويز اذكائى ( در ) مجلّهء چيستا ، سال 8 ، ش 3 ( رديف 73 ) - آذرماه 1369 ، ص 348 و 351 .\r\n","page_name":" 172 ","page_number":196},
  {"content":"\r\n\r\nسماوات ) و متعلّقات آن - يعنى ثوابت و « بروج » از آن اورمزد است ؛ و « سپهر » ( - افلاك ) و متعلّقات آن - يعنى سيّارات و « كرات » از آن اهريمن است . نكتهء ديگر كه باز در شرح ستارگان چارسوى آسمان خواهد آمد ، جهات اربعهء سماوى موافق با عناصر اربع مقوّم جهان مادى و ديگر اربعات زروانى است . در مركز چهارگوشه يا چهار پهلوى نمودار جهات اصلى ( كوست اپاختر - شمال ، كوست خوراسان - مشرق ، كوست نيمروج - جنوب ، كوست خوروران - مغرب ) همانا « اورويسگاه » بوده ، به معناى جاى گردش يا چرخشگاه كه مرادف كلمهء پهلوى « يزشنگاه » ( - نيايشگاه ) مىباشد « 1 » . اينك ما را با « اورويسگاه » و اينكه جهات آن متعلّق به چه كسانى بوده كارى نيست ، بحث بر سر آن است كه آنجا به مثابهء چرخشگاه همانا معبّر از قطب جهات فلكى باشد . در پايان سخن از آسمان مينوى باز اشاره‌اى گذرا به محلّ بهشت ، ستاره‌پايگان و ساكنان آنها نقل از « روايات پهلوى » ( ص 206 - 210 ) بايسته است : « فروهر كسانى كه كرفه و گناهشان برابر است ، آنها را جاى به همستگان در ستاره پايه باشد . فروهر كسانى كه كرفه‌شان بيشتر است ، آنها را به ماه پايه جاى باشد . فروهر كسانى كه باز كرفه‌شان بيشتر است ، آنها را جاى به خورشيد پايه باشد ؛ و اندر خورشيد پايه همان گرزمان روشن است » « 2 » . در شرح طبقات آسمان مينوى ، منزلگاه‌ها و باشندگان آنها ، بهترين مرجع همان كتاب « اساطير ايران » دكتر مهرداد بهار ( فصل ) ، اما شرح كامل كافى دربارهء خود « آسمان » - ساخت‌مايهء آن و روايات مربوطه ، گفتار استاد بيلى محلّ رجوع تواند بود « 3 » .\r\n\r\nج . ( پيكرهاى سپهرى ) :\r\nبخش گيتيگ يا ديدنى آسمان همانا « سپهر » است ، كه اصل لغوى آن - بنا به رأى استاد فقيد هنينگ - ايرانى كهن باشد « 4 » ؛ و از آن به « آسمانيك سپهر گرتيشنيك » ( - آسمان گردون سپهر ) تعبير شده ، كه بخش ستاره‌شناسى آسمان مىباشد « 5 » . سپهر ، تنهء « زروان » ( - زمان ) درنگ خداى است ( بندهشن ، ف 3 ، ب 1 ) كه\r\n\r\n\r\n","description":"","footnote":"\r\n( 1 ) . رش : يسنا ( پورداوود ) ، ج 2 ، ص 16 - 24 / ويسپرد ( پورداوود ) ، ص 35 . / يشتها ( پورداوود ) ، ج 1 ، ص 469 .\r\n( 2 ) . اساطير ايران ( مهرداد بهار ) ، ص 215 و 216 و 217 .\r\n( 3 ) .  Zoroastrian Problems , pp . 120 - 148 . \r\n( 4 ) .  cf : ACTA IRANICA , 15 , p . 239 . \r\n( 5 ) . بيست مقالهء تقىزاده ، ص 568 .  Zoroastrian Problems , p . 147 . / \r\n","page_name":" 173 ","page_number":197},
  {"content":"\r\n\r\n« تن » را هم به « جرم » فلكى و « اجرام » عالم تفسير كرده‌اند . از آنجا كه زمان كرانمند ، همچون چرخهء سپهر - كه بر مثال « گرداك » ( - دايرهء ) مسدود است - به دورى محدود مىگردد ، اين دو بهم وابسته‌اند ؛ و هر دو نيز از پديده‌هاى نخستينه‌اند « 1 » . « دينكرد » ( مدن ، 347 ، 1 - 22 ) مىآموزد كه زمان به تنه‌اى محتوى « تخمهء » آفرينش يا مادهء بىشكل در آيد . سپهر يا « رس » ( - چرخ ) همواره به مثابهء سرچشمهء « تخمك » و همانا « جرم اوليّه » ياد شده است . « زات سپرم » ( 30 ، 1 ) سپهر را تنهء جهان مهين دانسته است . سپهر همانا آوردگاه دو همستار نيك و بد باشد ، فلذا چنان‌كه در احكام نجوم ياد خواهد شد ، سپهر نيك ( - سعد ) همان فلك البروج يا افزار هورمزدى است ؛ و سپهر بد ( - نحس ) فلك هفتوان يا افزار اهريمنى است . در عين حال ، اين تنهء زروان خود يك ناموارهء خدايى هم دارد ، يا گويى كه « خدا » ست ، چنان‌كه او را همان « چرخ » ( - فلك ) دانسته‌اند ؛ و در ادبيات فارسى از آن به « گردان » سپهر و چرخ گردون تعبير شده  ( Firmament )  كه سرنوشت جهان در دست اوست « 2 » . سپهر جامهء نيلگون بر تن دارد ، و گاه با « واى » ( - فضا ) يكى شمرده مىشود . ازاين‌رو ، سپهر در معانى « فلك »  ( celestial )  ، كره  ( sphere )  ، آسمان  ( Heaven )  ، گردش  ( circuit )  ، مدار  ( orbit )  و مانند اين‌ها به كار رفته و مىرود .\r\n* * * پيشتر ياد شد كه در پهلوى مفهوم نجومى « برج »  ( A sign of the zodiac )  را با الفاظ « اختر » و « خورده » يا « ماند » و « كده » و « آستانه » ( در متون مانوى ) بيان مىكردند ؛ و دوازده برج فلكى را « دوازدهان » مىگفتند كه صورتهاى آنها يا پيكرهاى بروجى بعدا ياد خواهد شد . ولى اكنون بايد ديد كه تصوّر ايرانيان باستان از « دائرةالبروج »  ( Zodiac )  چگونه بوده ، يا به « منطقة البروج » ( - كمربند برجها ) چه مىگفته‌اند . در پهلوى معادل با « دائره » يا شكل مستدير و « منطقه » ( - كمربند ) الفاظ « گرتاك / گرداك ، چنبر ، پروند / فروند » مىباشد ، كه يك جا ( بندهشن ، 71 ) لفظ « كوستيك / كستى » ( - كمربند ) به نحوى ايهام‌آميز در مفهوم دايره يا منطقهء بروج به كار رفته است « 3 » . تقىزاده گويد كه در\r\n\r\n\r\n","description":"","footnote":"\r\n( 1 ) .  Zurvan . . . ( Zeahner ) , pp . 111 , 112 . \r\n( 2 ) . اساطير ايران ( مهرداد بهار ) ، ص 11 . / گزيده‌هاى زادسپرم ( ترجمهء راشد محصّل ) ، ص 44 و 74 . /  Zurvan . . . ( Zeahner ) , pp . 112 , 130 , 161 \r\n( 3 ) .  ACTA IRANICA , 15 ( W . B . henning se , pa . ) 241 . / \r\n","page_name":" 174 ","page_number":198},
  {"content":"\r\n\r\nپهلوى اشكانى « انخروزان / اخروزان / اختروزان » به معناى منطقة البروج مىباشد « 1 » . اگر چه اصطلاح « رپيثوا » اوستايى به معناى فرشتهء نيمروزى و رپيسوين / رپيتوين ( پهلوى ) به مفهوم « نصف النهار » ( - ظهر ، جنوب ) يا نيمروزان متداول بوده « 2 » ، اما چنان‌كه هنينگ در هامش ترجمهء فقرهء « الف 25 ، 10 » بندهشن دربارهء صورتهاى دوازده‌گانهء بروجى گفته است ، « دينكرد » ( مدن ، 639 ، 11 / ملخّصا 435 ) اذعان كند كه اين مطلب اصل بابلى داشته ، وضع اصطلاح « دائرةالبروج » را زردشت خصوصا به فرزانگان بابليگان نسبت داده است « 3 » . بايد گفت كه « زردشت » مزبور ظاهرا همان است كه در الحاقات « پانودور » نامى به متن تاريخ « بروسوس » بابلى ( سدهء 3 ق . م . ) ابداع گاه‌شمارى خورشيدى را به « زردشت مادى » نسبت نموه « 4 » ، كه در آثار يونانى متأخّر او را « زردشت كلدانى » ستاره‌شناس هم گفته‌اند « 5 » ؛ و خود موبد آذرفرنبغ در دينكرد ( 4 ، 142 ) يك « فلسفه‌نامه » منسوب به زردشت كلدانى ياد كرده است « 6 » .\r\nبارى ، مفهوم دائرةالبروج يا كمربند برجهاى فلكى را موافق با داده‌هاى اوستايى ، قبلا در شرح قبّة الارض ايرانى بيان كرده‌ايم ( 3 ،  ( I  بدينكه در زيجهاى ايرانى بالاخصّ زيج ابو معشر بلخى كه « كنگ‌دژ » افسانه‌اى مبدأ طولى بر شمار آمده ، نتيجة شهر « رى » در پيشخوار و ميانگاه كوهستان شرقى - غربى « البرز » به مفهوم قبّة الارض ( - گنبد زمين ) تصوّر مىآيد ، كه راستاى آسمانى آن كوه همانا خط اعتدال ( - دائرةالبروج ) يا مبدأ عرضى در انگاشت پيشينيان بوده است . اما نبايد گذشت كه يك چنين مفهوم زمينى يا « كوهى » مماثل با دائرةالبروج ، طىّ هزاره‌هاى خاليه در نزد عيلاميان باستان وجود داشته ، همچون اقوام باستانى ديگر ( - دراويديان و هنديان با كوه « ميرو » خود ) معتقد به يك‌رشته « كوه مقدس » نماد شرق و غرب زمين بوده‌اند ؛ و چنان‌كه « ويلى هارتنر » از\r\n\r\n\r\n","description":"","footnote":"\r\n- بندهشن ( ترجمهء مهرداد بهار ) ، ص 67 .\r\n( 1 ) . گاه‌شمارى در ايران قديم ، ص 247 .\r\n( 2 ) . رش : خرده اوستا ( گزارش پورداوود ) ، ص 151 .\r\n( 3 ) .  ACTA IRANICA , 15 ( W . B . Henning . . . ) , p . 230 n 6 \r\n( 4 ) . تاريخ ماد ( دياكونوف ) ، ص 48 - 54 .\r\n( 5 ) . تاريخ جنبش مزدكيان ( اوتاكر كليما ) ، ترجمهء دكتر جهانگير فكرى ارشاد ، ص 255 .\r\n( 6 ) .\r\n The Philosophy of the Mazdiyasnian Religion , p . 103 . \r\n","page_name":" 175 ","page_number":199},
  {"content":"\r\n\r\nجمله بر نقوش جامهاى مشهور « شوش 1 » به وضوح تشخيص داده ، پيكرهاى سپهرى از فراز و نشيب آن كوه مقدس ( شرقى - غربى ) طلوع و غروب كنند « 1 » . بدين‌سان ، پروند زمين ( - منطقة الارض ) و پروند آسمان ( - منطقة البروج ) كه در آن خطّ زمينى رشته كوه جهانى ايرانى « البرز » در راستايى از دورگاه شرقى به‌سوى دورگاه غربى ، در پندار ايشان چنين نموده مىآيد كه « ممثّل » آسمانى آن همانا خطّ اعتدال شرقى - غربى يا مسامحة دائرةالبروج مىباشد . ( همچنين ياد شد كه نصف النهار يا نيمروزان شهر « رى » نيز خطّ زوال در ميانگاه خطّ اعتدال ، مارّ بر مركز مختصّات نجومى يا تقاطع خطّين مزبور در قبّهء جهانى ايران بوده است ) . هم بنا بر « اوستا » البرز نخستين كوهى است كه از زمين برخاسته ؛ و همهء كشورهاى غربى و شرقى را فراگرفته ، آرامگاه مهر در آنجاست ، گرداگرد آن ستارگان و ماه و خورشيد دور زنند ، اختران از فراز آن بگذرند ، « جايى كه با چرخهء ستارگان همبر است » ، همان « راهگذر خورشيد » ( - دايرةالبروج ) و معبر كواكب باشد ؛ و خود كمربند برجها و دايرهء دور آنها بشمار آيد . آن كوه همچون « دورانكى » بابلى به مفهوم خطّ پيوند زمين و آسمان باشد ؛ و بنا به « بندهشن » ( هندى ، بخش 3 ، بند 13 / ايرانى ، بخش 7 ، بند 15 / بخش 9 ، بند 6 / 15 ، 1 و 3 ) در تيرك البرز خورشيد و ماه و ستارگان دور زنند ، خورشيد گردش خود را پيرامون زمين ( به گرد آن ) با برآيش و فرود شدن روزانه از ميان 360 روزنه ( - درجه ) تمام كند ، از آن 360 درجه نيمى ( 180 ) در شرق و نيمى ديگر ( 180 ) در غرب كوه البرز باشد كه گرداگرد زمين را فراگرفته است « 2 » .\r\nدانشمندان چندى در موضوع ستاره‌شناسى ايرانيان باستان تتبّع كرده‌اند ، گفتارهاى ممتّع براساس داده‌هاى اوستايى يا متون زند و پازند پرداخته‌اند ؛ ليكن كاملا موفق به بازآفرينى و فرانمايى « نظام نجومى » ايران باستان نشده‌اند ، زيرا هر « نظام » نجومى ( خورشيدى ) بدون وجود مفهوم اساسى « دائرةالبروج » جز دانه‌هاى پراكندهء تسبيح بيش نخواهد بود ، رشته‌اى كه مفهوم « نظام » منسجم را از كواكب منثوره پديد\r\n\r\n\r\n","description":"","footnote":"\r\n( 1 ) .\r\n cf : the Cambridge history of Iran , vol . 2 , pp . 731 , 732 . \r\n( 2 ) . رش : رسالهء « قبة الارض ايرانى » از پرويز اذكائى ( در ) فرهنگ ، كتاب 2 و 3 / بهار و پاييز 1367 ، ص 127 - 128 / بندهشن ( گزارش مهرداد بهار ) ، ص 59 ، 71 ، 129 ، 131 و 171 / بندهشن هندى ( تحرير بهزادى ) ، ص 81 . /  The Philosophy of the Mazd . Reli . , pp . 98 , 111 . \r\n","page_name":" 176 ","page_number":200},
  {"content":"\r\n\r\nمىآورد همان كمربند برجهاست ، كه در خصوص دانش ستاره‌شناسى ايرانيان باستان ، چنان‌كه گذشت ، اينجانب ضمن كشف اساسى مفهوم و نظريهء « قبّة الارض » ايرانى ، به بازيابى و فرانمايى كامل آن نيز توفيق يافت . اپاختران يا سيّارات سبعه همان‌طور كه بنقل آمد ( خورشيد و ماه و ناهيد و . . . ) به گرد آن « راهگذر آفتاب » ( - راه خور ) يا گرداك و كمربند و پروند ( 360 درجه‌اى ) كه بر راستاى موازى و مماثل سماوى كوه شرقى - غربى « البرز » زمينى تصوّر شده طىّ يك شبانروز دور زنند . وجود مفهوم دائرةالبروج - كه در جاى خود ياد شد - تقسيم آن همچون هر دائرهء ديگر به / 360 درجه ( - سوش يا روزنه ) در عصر هخامنشى حدود اواسط سدهء پنجم ق . م صورت قطعى يافت ، يعنى هريك از برجهاى دوازده‌گانه ياكده / اختر / خوردگ / آستانگ نيز به 30 درجه ( - سوش ) تحديد شد ، همانا خود به طريق اولى سائق به تصوّر قطب فلكى هم مىباشد . هنينگ در بررسى فصل نجومى بندهشن كه گويد منابع آن آشكارا ما قبل هخامنشى است ، اصطلاح « سوش » ( - درجه ) را همان « سوس » سغدى - پهلوى برحسب دستگاه ده‌دهى به مأخذ « شوشو » بابلى ياد كرده كه خود به معناى عدد « شصت » ( 60 ) بوده است . آن استاد فقيد اصطلاح « ليپيه » ( - دقيقه ) را هم در پهلوى مأخوذ از كلمه « لپتى » يونانى مىداند كه در اين فقره با او موافق نيستيم ، اگرچه تخصّصى يا دعويئى در فقه اللغة نداريم . اما مفهوم « قطب » فلكى كه گويد در اوستا به لفظ « مرزو »  ( Merezu )  بيان شود ، همان « گاه » يا « ميخ » آسمان ( پهلوى - « وتد » عربى ) سپاهبد سپاهپدان سپهرى يا ستارهء قطبى است ، كه باز گويد ترجمهء « پولوس » يونانى به معناى « محور ، گيجين ، پاشنه » مىباشد « 1 » . پيشتر از « اورويسگاه » يا نوعى نيايشگاه چهار طاقى زردشتى ، نمودگار چهار پهلوى عالم و جهات اربع ياد گرديد ، كه گويا معبّر از قطب فلكى هم بوده باشد . ويلى هارتنر براساس نماهايى از وضع آسمان در دوران هخامنشى ، راجع به « قطب » گويد كه در آن زمان يك منطقهء بىستاره در ميانگاه چهار دايرهء هم مركز ( دائرةالبروج ، معدّل النهار ، مدارات شمالى و جنوبى ) بوده است « 2 » .\r\n* * *\r\n\r\n\r\n","description":"","footnote":"\r\n( 1 ) .\r\n ACTA IRANICA , 15 ( Henning selected Papres ) , pp . 238 - 242 . \r\n( 2 ) .  THe Cambridge history of Iran , vol . 2 , p . 720 . \r\n","page_name":" 177 ","page_number":201},
  {"content":"\r\n\r\nمفهوم قطب فلكى به نوبهء خود ، خصوصا باتوجّه به جهات اربعه و مختصّات نجومى به مركز تقاطع خطّ اعتدال و خط زوال يا « قبّه » مزبور ، همانا رهنمون به‌وجود ستارگان چهار سوى آسمان باشد . در اوستا شمارى از ستارگان ثابت قدر اوّل نام برده شده ، كه از جمله در دو جا با يكديگر ستوده آمده‌اند : يكم ، در « تير يشت » ( 6 ، 12 ) ستارگان « تشتر ، تيشترئينى ، ستويس ، پروين ، هفتورنگ ، ونند » ؛ دوم در « رشن يشت » ( 21 - 38 ) همين ستارگان ايستاده همراه با برخى از روندگان ( - سيّارات ) و با اشاره به ويژگىهاى عنصرى هريك ياد شده‌اند « 1 » . اما آنچه اينك مورد نظر است ، از آن ميان چهار ستارهء ثابت ، نماد چارسوى جهان و آسمان باشد ، چنان‌كه بندهشن ( بخش 3 ، بند 3 ) گويد : « بر آن اختران چهار سپاهبد به چهار سوى گمارده شد : « تيشتر » سپاهبد شرق ، « سدويس » سپاهبد جنوب ، « ونند » سپاهبد غرب ، « هفتورنگ » سپاهبد شمال .\r\nميخگاه كه ميخ ميان آسمانش خوانند ، سپاهبدان سپاهبد است » « 2 » ، كه همان ستارهء قطبى ( گاه ) يا « جدى » ( - بزك ) پيشگفته مىباشد . سپاهبد شمال يا اختر سوىنماى « اپاختر » هفتورنگ / هپتوايرنگه با صورت فلكى « بنات نعش » ( - دبّين اكبر و اصغر يا خرس بزرگ و كوچك ) اين‌همانى مىيابد ، كه از زمرهء ستارگان بستايى يا چندتايى در ناحيت شمال ، يعنى از پيكرهاى سپهرى پيراقطبى مىباشد ؛ و هم با مجمع الكواكب « ناستيه » ودايى / « اسوين » هندى / « ناهتيه » مادى / « نائونگهاس » اوستايى - از جملهء ديوان زردشتى - مطابق مىآيد « 3 » . اما ستارهء « تيشتر / تيشتريه » اختر - ايزد يا فرشتهء باران‌ساز ، علىرغم نام « تير » ( - عطارد ) بر « يشت » هشتم اوستا ، همانا آن يزشن نامه از آن تيشتر ؛ و در واقع « تيشتر يشت » باشد كه در ستايش اوست . اين‌همانى تيشتر اوستايى يا سپاهبد مشرق با ستارهء « شعراى يمانى »  ( Sirius )  در پنجمين صورت فلكى جنوبى ، يعنى با درخشان‌ترين ستارهء ايستادهء آسمان - « كلب اكبر »  ( Canis Major )  هيچ مورد ترديد نباشد . پلوتارك يونانى ( ح 50 - 125 م ) به نقل از تئوپمپوس خيوسى ( ح 380 - ح 305 ق . م ) موافق با اعتقاد ايرانيان ياد كرده است : « اورمزد خويشتن را سه برابر فراخ كرده بگسترد ؛ و خود را\r\n\r\n\r\n","description":"","footnote":"\r\n( 1 ) . يشت‌ها ( پورداوود ) ، ج 1 ، ص 345 ، 577 - 581 .\r\n( 2 ) . بندهشن ( ترجمهء دكتر مهرداد بهار ) ، ص 44 / اساطير ايران ( همو ) ، ص 219 .\r\n( 3 ) . رش : گفتار « هپتوايرنگه » از پرويز اذكائى ( در ) مجلّهء چيستا ، سال 3 ، ش 7 / فروردين‌ماه 1365 ، ص 529 - 534 .\r\n","page_name":" 178 ","page_number":202},
  {"content":"\r\n\r\nاز خورشيد بركشيد به همان اندازه كه خورشيد از زمين بركشيده است . او آسمان را به ستاره‌ها آراست ، و ستارهء شعراى يمانى را چون پاسدار و ديده‌ور بر سر آنان گماشت » « 1 » .\r\nستارهء تيشتريهء اوستايى ( - شعراى يمانى ) يا « وراهنگ » فارسى ، بيشترين عنايت دانشمندان ايرانشناس و ستاره‌شناس را به خود جلب كرده ، چندان‌كه هيچ اختر - ايزد ايرانى ديگر اين اندازه مورد بحث نشده است . نخست بار شادروان منوچهرجى خرقات پارسى در همان گفتار ( سابق الذكر ) هويّت اجرام سماوى مذكور در نوشته‌هاى كهن ايرانى ، بحثى مشبع و ممتّع دربارهء « تيشتريه » و « سدويس » نموده كه ضمن بعضى كشفيات و بيان نظريات جالب ، مسائل اوستاشناسى يا جغرافياى اوستا و ستاره‌شناسى هم مطرح كرده است « 2 » . آنگاه پس از درگذشت او ، هم در « يادنامهء خارقات » ( 1953 م ) هرتسفلد مباحث مزبور را طى گفتارى به عنوان « تيشتريه و سدويس » دنبال كرد « 3 » .\r\nدانشمند بابل‌شناس آلمانى « آ . ساخس » طىّ گفتارى رصدهاى شعراى يمانى مضبوط در متون نجومى بابلى را تا دوران سلوكى طبع و ترجمه و تفسير كرد « 4 » . سپس « گ . گنولى » ايتاليايى تأثير ستاره‌شناختى « شعراى يمانى » كلدانى ( بابلى نو ) را بر ايران باستانى مورد بحث قرار داد « 5 » . گنولى در بيان تأثير فرهنگ ميان‌رودانى بر تمدّن هخامنشى ، از جمله دربارهء ستارهء شعراى يمانى گويد كه « كاك . سى . سا » سومرى - « شيلتاهو » و « شوكوند » اكادى به معناى « تير خدنگ » باشد ، چنان‌كه مفهوم تيشتريهء اوستايى نيز همين است . در مصرى هم كه ستارهء « سوپدت » همان شعراى يمانى باشد . ( - « سوتيس » يونانى ) جامع‌تر به معناى « پيكان » تير است ؛ و امر مهمّ آنكه « تيشيا » هندى ( - شعراى يمانى ) نيز به مفهوم « تيرسان » مىباشد ، كه در ريگ ودا ( 10 ، 64 ، 8 ) به عنوان « كرشانو » - يعنى تيرافكن مورد خطاب شده ؛ اين اوصاف و بيشتر از اين‌ها عينا همان است كه در « تير يشت » اوستا از براى تيشتريه آمده است « 6 » . دربارهء دشمن يا همستار و پتيارهء ستارهء تيشتريه كه\r\n\r\n\r\n","description":"","footnote":"\r\n( 1 ) . دين ايرانى ( اميل بنونيست ) ، ترجمهء بهمن سركاراتى ، دانشگاه تبريز ، 1350 ، ص 64 .\r\n( 2 ) .  Papers on Iranian subjects , pp . 116 - . \r\n( 3 ) .\r\n M . P . KHAREGAT Memorial Volume , I ( A symposium on Indo - Iranian and allied subjects ) , Bombay , 1953 , pp . 88 - 115 . \r\n( 4 ) .\r\n Journal of cuneiform studies ( New HAven ) , VI ( 1952 ) , pp . 105 - 114 . \r\n( 5 ) .\r\n Studi e material di storia delle religioni , no . XXXIV ( 1963 ) , pp . 237 - 245 . \r\n( 6 ) .  The Cambridge history of IRan , vol . 2 , p . 674 . \r\n","page_name":" 179 ","page_number":203},
  {"content":"\r\n\r\nهمانا ديو « اپوش » باشد ، ريشه‌شناسى نامهاى آنها و ديگر مطالب مربوط بدانها « ب .\r\nفورسمن » آلمانى گفتارى دارد ، كه ضمنا همريشگى و اين‌همانى تيشتريهء اوستايى را به « تيشيا » هندى تأييد نموده است « 1 » . سرانجام بايد از گفتار راقم اين سطور ( پرويز اذكائى ) ياد كرد ، به عنوان « تيشتريه / / شعراى يمانى » كه شايد جامع مباحث مزبور و متضمّن تتبّعات تاريخى و رسوم مربوط بدان نيز باشد « 2 » .\r\nاز چهار ستارهء اوستايى سوىنماى مزبور ، اين‌همانى دو ستارهء سوىنماى شمال ( - هفتورنگ ) و مشرق ( - تيشتريه ) على التحقيق معلوم است كه ياد شد . اما اين‌همانى دو ستارهء سوىنماى جنوب ( - سدويس ) و مغرب ( - ونند ) على رغم مساعى محقّقان و با وجود نظريات متقن علمى ، هنوز دقيقا و بطور قطع و يقين دانسته نباشد . زيرا مسأله به خودى خود بغرنج است ؛ و تازه در تعيين احتمالى سوىنمايى آنها يك قضيهء متناقض مطرح مىباشد كه در تحليل نهايى به يك وضع دوبختى مىفرجامد . در عين حال يك چنين قضايايى نه تنها از لحاظ تاريخ علم واجد اهميّت است ، كه همانا بىهيچ گزافه و ياوه‌اى مربوط به تاريخ ملّى ايرانيان ، جغرافياى تاريخى سرزمين‌هايشان و حتى مرزهاى سياسى گذشته و اكنون ايران‌زمين مىگردد . منتها ايضاح و بيان اشارت‌وار قضاياى مزبور مطلقا در اينجا امكان ندارد ؛ و به علاوه هم از حيطهء موضوعى گفتار بيرون باشد . راقم اين سطور در رساله‌اى هم به عنوان « ستارگان چارسوى آسمان » ( كه هنوز بطبع نرسيده ) كوشيده است حتىالامكان مسائل مطروحه را به طريق علمى حلّ و فصل كند ؛ ولى اينك قادر نباشد و مجالى هم ندارد كه بدون ذكر مقدّمات منطقى بحث ، شطرى از نتايج حاصله را در اينجا عرضه نمايد . مسألهء اساسى يا قضيهء اصلى تنها مربوط به نجوم‌شناسى اوستا نمىشود ؛ بل با جغرافياى اوستا ، زمان و مكان تدوين نسك‌هاى آن ؛ و نيز با اقوام دخيل در كار تدوين آن ارتباط وثيق مىيابد . فلذا چهار موضوع عمدهء اوستاشناسى ، يعنى زمين‌نگارى ( - جغرافيا ) ، زمان‌شناسى ( - كرونولوژى ) ، قوم‌شناسى ( - اتنولوژى ) و ستاره‌شناسى ( - استرونومى ) سخت باهم مرتبط هستند ؛\r\n\r\n\r\n","description":"","footnote":"\r\n( 1 ) .\r\n Zeitschrift fur vergleichende sprachforschung ( begrundet von Albert Kuhn ) , Gottingen , b . LXXXII ( 1968 ) , pp . 59 FF . \r\n( 2 ) . رش : مجلّهء چيستا ، سال 4 ، ش 5 ( ديماه 1365 ) ص 347 - 354 / ش 6 ( بهمن‌ماه 1365 ) ، ص 459 - 461 .\r\n","page_name":" 180 ","page_number":204},
  {"content":"\r\n\r\nهرگز نمىتوان با قطع نظر از يك يا دو يا سه موضوع تنها يكى را رسيدگى كرد .\r\nاوستاشناسان غالبا مكان تدوين بخشى از اوستا را در سرزمين‌هاى شمال شرقى ايران‌زمين و تدوين بخشى ديگر يا بيشتر را در مغرب ايران دانسته‌اند ، كه البتّه در جاى خود مشخصا درست و محقّق است . ليكن از براى جنوب و خصوصا جنوب شرقى ايران‌زمين ( - سيستان و مكران ) محلّى از اعراب در تدوين آن كتاب ملّى باقى نگذاشته يا بدان عنايت نكرده يا اصلا آن را مردود دانسته‌اند . در حالى كه نتايج مطالعات نجومى و جغرافيايى در بخش‌هايى معيّن از آن كتاب ، حاكم بدين قضيه است كه اقوام جنوب شرقى نيز به نوبهء خود تا حدّ مقدّر در تدوين فصلهايى از اوستاى ملّى سهيم و دخيل بوده‌اند .\r\nبارى ، تقريبا تمام دانشمندانى كه به تعيين هويّت ستارگان چارسوى آسمان اوستايى اقدام كرده‌اند ، از دارمستتر و بارتولمه ( اوستاشناس ) گرفته تا هنينگ و تقىزاده ( ستاره‌شناس ) مطالعات ايشان بر پايهء يك نگرش ايستا صورت پذيرفته است ، مگر مرحوم خرقات / خارگات كه به كشف اين‌همانى ستارهء « سدويس » با كوكب مشهور « سهيل » توفيق يافت . آيا دانشمندان مذكور هيچ تصوّرى از حركت فلك ثوابت ، يعنى اطلاعى از پديدارى صور سماوى نسبت به مختصات عرضى ( مدارات ) كرهء زمين در گردش سالانهء انتقالىاش نداشته‌اند ؟ اين امر حقيقة غيرممكن مىنمايد ؛ ولى آن طورى كه ما فهميده‌ايم ، خيلى ساده امّا به عللى معيّن جملگى « غفلت » كرده‌اند ؛ و ناآگاهانه از موضع سكون و نگرش ايستا به بررسى ثوابت مزبور پرداخته‌اند . در هر حال ، بررسى آگاهانه نسبت به موضع متغيّر و از ديدگاه پويا چنين باشد كه از چهار ستارهء ثابت مذكور ، سوىنماى هفتورنگ در هر زمان نجومى مشخص است كه همانا شمالگان باشد ، زيرا « دبّ اكبر » از صورت‌هاى پيرامون قطب است كه در عرض‌هاى متوسط جغرافيايى از ديدگاه نگرنده به‌هرحال جايى را در سمت شمال آسمانى اشغال كرده ، تغييرات فلكى حاصل از حركت‌هاى وضعى و انتقالى زمين چندان در وضعيت ثابت نسبى آن مؤثّر نمىباشد . بنابراين ، مىتوان اطمينان داشت كه هفتورنگ در تعبير اوستا و زندهاى آن همواره نماد و نشان سوى شمال بوده ، چنان‌كه امروزه نيز براى ساكنان عرض‌هاى جغرافيايى 25 تا 45 درجه تقريبا چنين است . اما اوضاع و احوال در مورد سه ستارهء\r\n\r\n","description":"","footnote":"","page_name":" 181 ","page_number":205},
  {"content":"\r\n\r\nديگر چنين نيست ؛ مواقع طلوعى و به‌ويژه مواضع پديدارى آنها نسبت به افق متغيّر است . طلوع و غروب ، اوج و فرود ؛ و مدّت پديدارى صورت‌هاى فلكى ( و ستارگان آنها ) در طىّ سال و فصل و ماه تفاوت مىكند ؛ و مكان ديدگانى آنها تغيير مىيابد .\r\nبسا ستارگانى كه در افق شرقى طلوع مىكنند ؛ و پس از مدّت زمانى برحسب توالى بروج در افق غربى بديده مىآيند . فلذا ممكن است اخترى كه در يك‌زمان معيّن و نيز در مكانى مشخّص نماد يكى از سوهاى آسمان ( جز شمال ) پنداشته آمده ، پس از شش ماه نمايندهء سوى متناظر يا سمت مخالف بوده باشد . اختلافاتى كه در اشارات رصدگونهء زندى يا پهلوى در خصوص ستارگان سوىنماى اوستايى بديده مىآيد ، احتمالا ناشى از يك چنين تغييرات سالانهء فلكى عارض بر صورت‌ها و ستارگان نيز تواند بود ، هرچند كه اختلاف در نسخه‌ها و مبدّلات معموله در متون هم مزيد بر علّت است ، چندان‌كه تعيين نام و مشخّصات ستارگان مزبور را دشوار مىنمايد .\r\nبنابراين ، اكنون بجاى نقل اقوال اين و آن در باب هويّت ستارگان سوىنماى اوستايى ( بجز شمال ) سزاست كه فرايافت‌هاى نجومى موافق با طرحهاى ثلاثه يا صورت‌هاى مفروض ( الف ) و ( ب ) و ( ج ) حسب استقراء ( طىّ رسالهء يادشده ) اينك به‌طور يك جا و با تفكيك ستارگان اوستايى از ستارگان متعارف كنونى اما با ذكر اوقات نجومى آنها ( به تقريب ) ضمن چشم‌پوشى از نام‌بردارى هفتورنگ يا دبّ اكبر - كه در سوى شمال همواره ثابت است - در جدول نهاده آيد :\r\n\r\n","description":"","footnote":"","page_name":" 182 ","page_number":206},
  {"content":"\r\n\r\n\r\n[ جدول ثوابت 
  ]\r\n\r\nجدول يكم . ثوابت متعارف\r\n\r\nجدول دوم . ثوابت اوستايى\r\n\r\n","description":"","footnote":"","page_name":" 183 ","page_number":207},
  {"content":"\r\n\r\n\r\nتوضيحات و مستدركات\r\n1 . طرح يا صورت‌هاى « الف » و « ب » كه مطابق با اوستا و بندهشن مىباشد ، مبيّن آن است كه سوىنماى شرقى همانا « تيشتريه » ( - شعراى يمانى ) و سوىنماى غربى همانا « ونند » ( - نسر طائر ) در پايان نيمهء يكم سال طبيعى - نجومى ، يعنى حدود اعتدال پاييزى در همه جاى ايران‌زمين است ، با اين تفاوت كه در نواحى شمالى سوىنماى جنوب « سماك اعزل »  ( Spica )  نمايندهء سدويس است ؛ و در نواحى جنوبى « سهيل »  ( Canopus )  نمايندهء سدويس است .\r\n2 . طرح يا صورت « ج » كه مطابق با مرصودات در برخى از متون پهلوى مزديسنايى مىباشد ، مبيّن آن است كه سوىنماى جنوب به جاى سدويس ( در « الف » و « ب » ) - كه سماك اعزل بود - همانا اينك « ونند » سماك اعزل است ؛ و سدويس در اينجا اينك همان « نسر طائر »  ( Aquila / Eagle )  در پايان نيمهء دوم سال طبيعى - نجومى ، يعنى حدود اعتدال بهارى باشد ؛ و اين رصد لزوما نيز مربوط به نواحى شمالى ايران است .\r\n3 . بدين‌سان ، هنگامى كه سهيل ( - سدويس ) جنوبيان ، در جنوب پديدار است ، سماك اعزل ( - سدويس ) شماليان نيز كمابيش نمايندگى جنوب را دارد . اما هنگامى كه سدويس جنوبى ( - سماك اعزل ) سر از مشرق درمىآورد ، « ونند » غربى ( - نسر طائر ) جاى آن را در جنوب مىگيرد . نتيجه آنكه « ونند » و « سدويس » اوستايى ، بنا به دلايل مشروح ( طىّ رساله ) و در مواقع نجومى مذكور ، در ميان ملل ايرانى ازمنهء باستانى با امكنهء مختلف جغرافيايى ، دست كم هريك با دو ستارهء « سماك اعزل » و « نسر طائر » متناوبا اين‌همانى مىيابند ؛ اين همان وضع دوبختى است كه در آغاز سخن بدان اشاره كرديم . هيچ وضع واحدى از براى ستارگان چهارسوى آسمان در اوستاى ملّى ما متصوّر نيست ؛ خورسنديم كه به زعم خويش گويا سخن آخر را در اين خصوص بيان كرده‌ايم .\r\n4 . نكتهء ديگر آنكه هركس از مفسّران اوستا ( هر اندازه دانشمند لغت‌باز ) كه درياى فراخكرت ( وروكشه ) را با درياى « خزر » ( در شمال ايران ) يكى پنداشته ؛ و يا بعمد و لجاج نخواسته آن را با درياى بزرگ فارس ( در جنوب ايران ) منطبق بداند ؛ اگر مغرض نباشد قطعا ابله و بىسواد بوده است . نتايج حاصله از استقراى علمى در زمينهء -\r\n\r\n","description":"","footnote":"","page_name":" 184 ","page_number":208},
  {"content":"\r\n\r\nنجوم‌پژوهى و هيئت‌شناسى اوستايى ، چنان‌كه شادروان خرقات مشروحا تحقيق نموده ، همانا حاكم بدين نظر باشد كه درياى « پوئيتكاى » فراخكرت ( وروكشه ) همان درياى فارس ( از اقيانوس هند ) و « خليج سدويس » ( مذكور در بندهشن ) نيز همانا خليج فارس كنونى ايران است « 1 » .\r\n5 . علاوه بر گفتار ارنست هرتسفلد به عنوان « تيشتريه و سدويسه » كه قبلا ياد شد ، بر گفتارى از بانوى دانشمند انگليسى مارى بويس نيز به عنوان « سدويس و پسوس » « 2 » اطلاع حاصل شد ، ليكن متأسفانه بدان دسترسى نيافتيم تا معلوم شود كه ايشان در باب موضوعات ما نحن فيها چه نظر داده است .\r\n* * * صورت فلكى  ( constellation )  را در پهلوى « اختر » مىگفتند ، كه در عربى « صورة » ( - جمع آن : صور ) با معنى اصطلاح يونانى « مورفوسئيس » موافقت دارد ؛ ما موافق با يك تعبير اوستائى اما به لفظ فارسى باستان كه در فارسى نوين نيز كمابيش تداول داشته ، كلمهء « پيكر » را در اين معنا به كار مىبريم . داستان پيكرهاى سپهرى در ميان ملل باستانى تا اين زمان بس دراز است ؛ هم از ديرباز دربارهء تاريخ پيدايى و نامگذارى آنها رسالات نوشته‌اند . شايد دموكريتوس آبدرايى ( سدهء 5 ق . م . ) فيلسوف يونانى كه در عهد هخامنشى به بابل و ايران سفر كرد ، نخستين ستاره‌شناسى باشد كه دربارهء صورت‌هاى فلكى گزارشى توصيفى نوشته ، كه متضمّن فوائد جغرافيايى ، هيئت و نجوم ، مسائل جوّى و آب و هواشناسى ، به ويژه مسألهء قطب فلكى كه حائز اهميّت بسيار است « 3 » . گويند كه ستارگان و پيكرهاى سپهرى و كمربند برجها را كه كاهنان بابلى ، حدود / 4000 سال پيش نامگذارى كردند ، همان نامها توسّط اقوام هيتى و يونانى به مغرب‌زمين انتقال يافت .\r\nحتى ياد كرده‌اند كه دانسته‌هاى نجومى مصريان و نيز چينيان ظاهرا تحت تأثير دانستگىهاى بابليان قرار گرفته ، به‌ويژه در چين همان انگاشت‌هاى بابلى دربارهء جهان سپهرى و جهان انسانى رواج داشته است . بابليان باور داشتند كه آنچه در زمين مىگذرد ،\r\n\r\n\r\n","description":"","footnote":"\r\n( 1 ) . اساطير ايران ( مهرداد بهار ) ، ص 34 - 37 .  Pepers on Iranian subjects , pp . 134 - 153 . / \r\n( 2 ) .  BSOAS , XIII , 1951 , pp . 908 - 915 . \r\n( 3 ) .\r\n History of the persian Empire ( Olmstead ) , p . 334 . \r\n","page_name":" 185 ","page_number":209},
  {"content":"\r\n\r\nنمونهء كوچك و وانمايى است از آنچه در آسمان مىگذرد « 1 » . بارى ، از دانشمندان معاصر كه دربارهء تاريخ صور فلكى بابلى نسبت به‌طور مستقلّ رسالات نوشته‌اند ، دو تن را ياد مىكنيم كه هر دو صاحب اثر و نظر در باب نجوم و تقويم ايران باستان بودند : يكى همان واندروردن آلمانى ( سابق الذكر ) به عنوان « نجوم بابلى ( بخش 2 ) سى و شش ستاره » « 2 » ، ديگر ويلى هارتنر انگليسى به عنوان « اقدم تاريخ صور فلكيه در شرق نزديك و بنمايهء نبرد شير - گاو » « 3 » كه ياد خواهد شد .\r\nاما در ايران‌زمين بايد گفت كه پيشينهء شناخت صورتهاى فلكى در ميان خوزيان يا عيلاميان باستان ، اگر بيشتر و ديرينه‌تر از آن سومريان كهن نباشد ، هرگز كمتر و پسين‌تر نبوده است . در زندگى كوچ‌نشينى يا گله‌دارى كه گاه‌شمارى ماهى كارآمد بوده ، برخى از پيكرهاى سپهرى منازل قمر بعدها جزو صورت‌هاى بروجى بر شمار آمد . گاه‌شمارى خورشيدى دستاورد زندگى يك‌جانشينى يا كشاورزى است ، كه شناخت صورت‌هاى بروجى و ديگر تنومندان منظومهء شمسى ضرورت داشته است . حدود / 6000 سال پيش ( - 4000 ق . م . ) گذار خورشيد از چهار نقطهء فصلى ( اعتدالين و انقلابين ) سال مصادف با ( 1 ) تشريق پيكرهء « گاو » و مجمع الكواكب « پروين » ( ثريّا ) در يكم فروردين‌ماه / 21 مارس نشانگر اعتدال ربيعى و بعدها « نوروز » ملكى ، ( 2 ) تشريق ستارهء قلب الاسد « ملكى » در يكم يا دوم تيرماه / 22 ژوئن مبيّن انقلاب صيفى بوده است . ( 3 ) تشريق ستارهء قدر اول قلب العقرب ( از برج عقرب ) حدود يكم مهر ماه / 21 يا 22 سپتامبر حاكى از اعتدال خريفى ، و ( 4 ) تشريق بخشى از پيكر بزرگ « فرس اعظم » حدود يكم ديماه / 21 يا 22 دسامبر علامت انقلاب شتوى بوده است . ليكن براثر تقديم اعتدالين پديدارى پيكره‌هاى مزبور تقريبا هر / 2200 سال يك ماه ديرتر رخ مىدهد ، بدين معنا كه صورت‌هاى فلكى علائم فصول و بعدها بروج طىّ مدّت مزبور بالمرّه در مواقع معيّن سال نجومى جاى به صور تاليه سپرده‌اند ، چنان‌كه مثلا بين سالهاى 1300 - 1000 ق . م ، تشريق « گاو » حدود 20 ارديبهشت‌ماه / 9 ماه مه بوده ، امروزه اوايل تيرماه انتظار\r\n\r\n\r\n","description":"","footnote":"\r\n( 1 ) . تاريخ ملل قديم آسياى غربى ( دكتر احمد بهمنش ) ، ص 113 .\r\n( 2 ) .\r\n Journal of Near Eastern studies ( Chicago ) , vol . X ( 1949 ) , pp . 414 - 424 . \r\n( 3 ) .  ibid , vol . XXIV ( 1965 ) , pp . 1 - 16 . \r\n","page_name":" 186 ","page_number":210},
  {"content":"\r\n\r\nنخستين طلوع بامدادى آن در عرض‌هاى متوسط مىرود . علاوه بر پيكر سپهرى بسيار كهن « گاو » ، خوشهء پروين و ستارهء درخشان « پس‌روندهء » آن ( - دبران ) بر چشم گاو ، بايد از پيكر كهن « شير » سپهرى هم ياد كرد ، كه پرآوازه‌ترين نبرد آن دو بر نگار كنده‌هاى دالان و تالار « ملل » تخت جمشيد ( حدود سال / 500 ق . م . ) نماد نوروز پيروز باشد . ديگر از پيكرهاى كهن سپهرى ايران‌زمين همانا « بز كوهى » ، نيز صورت « ماراژدها » ( - شجاع ) و پيكر « شيردال » است ( - بشكوچ ) كه توضيح و تفسير مختصرى دربارهء آنها بايسته به نظر مىرسد .\r\nنقش « بز كوهى » و نقش « مارآبى » بر اشياء مكشوفه از تمدّن عيلام قديم بسيار مشهور است . همين به نظر ما مبيّن منشأ قومى خوزيان يا عيلاميان باستان باشد ، بدينكه مردمى كوه‌نشين با مردمى هامونى طىّ هزاره‌هاى خاليهء فراموش شده درآميخته‌اند .\r\nاستاد بزرگ عيلام‌شناس روان‌شاد كامرون گويد كه بايد براين امر تأكيد رود « شوش » به تنهايى در آن هامون حاصلخيز هرگز نمىتواند رازهاى سربه مهر تاريخ عيلام را آشكار نمايد . زيرا عيلاميان در ابتدا كوه‌نشين بودند ؛ و طىّ ادوار تاريخى ايشان شوش تنها نقش كوچكى ايفاء نموده ؛ حال آنكه ويژگى برجسته در اين نمايش از آن « انشان / انزان » بود ، كه چندى است مكان آن دقيقا شناخته آمده است . گزارش‌هاى كهن بابلى از هزارهء چهارم تا اواسط هزارهء سوم ( ق . م . ) حاكى است كه عيلاميان از كوه‌هايى كه در آنها زندگى مىكردند به بابل تاختن آورده‌اند . جنگ‌هاى كوه‌نشينان شگفت‌آور عيلام و بابليان در كتيبه‌هاى پادشاهان ميان‌رودان بازتاب يافته است « 1 » . به عقيدهء ما « توتم » قبيله‌اى كوه‌نشينان بر يالهاى جبال زاگروس جنوبى همانا « بز كوهى » بوده ، كه هم بر پيكر سپهرى « جدى » ( - بز ) نهاده آمد . ولى همان‌طور كه اشاره رفت ، ساكنان سرزمين عيلام يا خوزستان قديم ، تنها كوه‌نشينان ( - لران ) كوچيده به هامون نبوده‌اند ، بل كوچيدگان هندويى هم از كرانه‌هاى سند و مكران در آنجا توطّن نموده بودند كه باستان‌شناسان منشأ نژادى آنها را اقوام سيه‌چردهء « دراويدى » بانى تمدّن موهنجودارو در هند قديم ياد كرده‌اند . به‌طور كلى ، خوزيان دورهء ميانهء عيلام از نژادى آميخته برآمده‌اند ؛ چنان‌كه ارنست هرتسفلد بيان كرده « نقوش مار بر اشياء كنكان فارس و شوش ، عصاهاى مارپيچى و مانند اين‌ها با\r\n\r\n\r\n","description":"","footnote":"\r\n( 1 ) .  History of Early Iran , 1968 , pp . 5 , 23 , 24 . \r\n","page_name":" 187 ","page_number":211},
  {"content":"\r\n\r\nنمونه‌هاى « امرى » هند ، هراپه و موهنجودارو همگون باشند . البتّه « مار » يك معنا و مفهوم مذهبى داشته ، چنان‌كه در بين اشياء شوش ( 1 ) و ( 2 ) بر روى كوزه‌ها و مهرهاى « آدم با مارها » يك نقش بقاعده است . در هندوستان خدايان مارى مفهوم خاصّ ساكنان بومى باشد ، كه اصلا جزو اعتقادات آريائيان مهاجر بدان سرزمين نبوده است . پيدايى مارها و ايزد مارها در ايران از عهود بسيار قديم ، برحسب موضوعات مذهبى مشترك با اقوام هم‌نژاد هندويى بوده ؛ اشارات ديگرى هم اين نظر را تأييد مىكند كه بوميان هند غربى و ايران‌زمينىهاى همگون با آنها در دوران باستان متعلّق به يك گروه نژادىاند كه همان عيلامىهاى باستان باشند . اينان با جماعت بومى « سومر » يكسان نبوده‌اند - خواه سومرى يا سامى - ولى در عصر نوسنگى مناسبات فرهنگى استوارى با بوميان ميان‌رودانى يعنى سوباريان داشته‌اند . به‌هرحال ، ايزد - مارهاى نگاريده بر سفالها و مهرهاى عصر مس در ادوار ميانه و پسينى عيلام و شوش ، آشكارا بخشى از « ناگا » باز گرد به يك اصل هندى است « 1 » .\r\nنقوش عيلامى « مار » كه آن نيز توتم قبيله‌اى بوده ، كمابيش همراه و همبر با نقش بز كوهى است ؛ و اين هر دو در تصوّرات ستاره‌شناختى ايشان نيز بر دو صورت فلكى نقش پذيرفته است . بئاتريس تايسيئر طىّ گفتارى به عنوان « مدرك نقوشى براى ارتباط بين ايران ، سوريه - فلسطين و مصر در هزاره‌هاى چهارم و سوم ( ق . م . ) » ، نگاره‌هاى جانورى بر روى اشياء سفالى و مفرغى مانند : بز كوهى و گاو ، شير دال و « مار » مربوط به تمدن‌هاى عيلامى مقدّم شوش و سيلك كاشان به ويژه شوش ( 2 ) ، مارهاى چنبرزده يا تنيده بر گل سرخ ( - ستارهء ناهيد ) در شوش 3 ، شير تازنده بر پشت چارپا ( شوش 2 ) كه هم در نقوش ميان‌رودانى و مصرى آمده باشد ، بزهاى كوهى با شاخ‌هاى بزرگ كه در شوش ( 1 ) و تپهء گيان نهاوند پيدا شده ؛ و در نقوش سوريه - فلسطين هم مىباشد بالجمله متعلّق به عصر مفرغ را بررسى كرده است « 2 » . بىگمان نقوش جانورى مزبور بالتمام نمادهاى صور فلكى باشند ؛ گل سرخ همانا نماد ستارهء بامدادى ناهيد بوده ، كه گويا طىّ\r\n\r\n\r\n","description":"","footnote":"\r\n( 1 ) .\r\n IRAN in the ancient East , Oxford , 1941 , pp . 61 , 190 . \r\n( 2 ) .\r\n IRAN ( Journal of the British Institute of Persian studies ) , vol . XXV ( 1987 ) , pp . 27 - 38 , 44 - 45 . \r\n","page_name":" 188 ","page_number":212},
  {"content":"\r\n\r\nدورهء پديدارى پيكر مار آبى يا اژدهاى سپهرى به نحوى با آن اقتران داشته است . نقش شير تازنده بر پشت چارپا همچون بنمايه‌اى پايدار ، پس از تقريبا سه‌هزار سال سرانجام در نيمگاه هزارهء يكم ( ق . م . ) عينا در نگاريدهء « نبرد شير با گاو » تالارهاى تخت‌جمشيد صورت جاودانه يافت . اما بايد گفت كه در فراخناى آسمان شب ، دست‌كم دو پيكر مارگونه يكى در نيمكرهء شمالى و ديگرى در نيمكرهء جنوبى تصوّر شده است . اگر بگوييم چهار پيكر از اين دست در بين ملل جهان شناخته آمده گزاف نباشد ؛ منتها از آن ميان عجالة يك پيكر مورد نظر است . نخست مىتوان صورت شمالى « حيّة الحوّاء »\r\n ( Serpent ) \r\nرا ياد كرد ، بين 15 تا 30 درجه كه بطلميوس بضبط آورده ، بسيار مبهم است و بىاهميّت باشد . ديگر پيكر اژدهاى چرخ  ( Dragon )  - « تنّين » عربى / « هشتبهر » پهلوى ، بين 47 تا 86 درجهء شمالى مركّب از 31 ستاره در چنبره‌هاى آنكه تا پنج حلقه مىرسد .\r\nاين همان اژدهايى است كه همهء ملل قديمه دربارهء آن داستانها و فسانه‌ها دارند ؛ و از جمله ايرانيان و هندوان گفته‌اند كه ماه و خور هنگام گرفتگى به كام او مىروند . در هر حال ، اژدهاى چرخ كه باز در جاى خود بدان خواهيم پرداخت همواره مقرون با « ماه » از جمله در اشعار هم آمده است :\r\n « ديد دودى چو اژدهاى سياه * سربرآورده در گرفتن ماه » \r\n( نظامى )\r\nاما صورت جنوبى « شجاع »  ( Hydra )  كه مار آبى و مار باريك هم گويند ، به قول عبد الرحمن صوفى « نوعى از ماران باشد ؛ و آن بيست و پنج كوكب است از نفس صورت ، سر او بر جنوب زباناى جنوبى است از صورت سرطان ، از چهار كوكب بر خلقت روى اسب به همديگر نزديك . . . » ، بين 7 درجهء شمالى تا 33 درجهء جنوبى كه جز ستارهء آلفاى « فرد » يا عنق الشجاع كواكب درخشان ديگرى در آن مار تنومند آسمانى ديده نمىشود . بعضى از شاعران صورت شجاع را « مار فلكى » ياد كرده ، بعضى هم آن را با « حيّة الحوّاء » شمالى مذكور درآميخته‌اند « 1 » . پيكر « شجاع » در زبان بابلى قديم « موش »\r\n\r\n\r\n","description":"","footnote":"\r\n( 1 ) . صور الكواكب ( ترجمهء نصير الدّين طوسى ) ، ص 91 ، 277 / فرهنگ اصطلاحات نجومى ( ابو الفضل مصفّى ) ، ص 35 - 36 ، 142 - 143 ، 217 ، 436 - 437 و 693 . / نجوم ( پاتريك مور ) ، ص 59 ، 95 و 123 /  Dictionary of classical Antiquities , p . 281 . \r\n","page_name":" 189 ","page_number":213},
  {"content":"\r\n\r\nنام داشته ، يعنى « ماراژدها » كه صورت يونانى  ( Hydra )  ( - مار آبى ) با آن به يك معناست . « موش » بابلى كه احتمالا با صورت فلكى « مار » عيلامى يكى بوده ، در هزارهء دوم ( ق . م . ) هرساله حدود 13 تيرماه / 4 جولاى تشريق داشته ؛ و بايد گفت برطبق گاهنبار دوم اوستايى ايران تغريب آن حدود 24 خردادماه / 14 ژوئن ضبط شده است .\r\nاما سبب ضبط تشريق آن به‌واسطهء طلوعات بامدادى درخشانترين ستارهء آسمان « شعراى يمانى »  ( sirius )  - « كاك سى دى » بابلى / « تيشتريه » اوستايى ، همراه با طلوع برج « شير / اسد / « اورگولا » بابلى در همان روز 15 ماه چهارم يا تقريبا 13 تيرماه كنونى بوده است . نبايد گذشت كه صورت « حيّة الحوّاء » ( - مار ) شمالى مذكور نيز در نزد بابليان شناخته بوده ، آن را « اورايديم » ( - سگ هار ) مىناميدند كه روز 15 ماه هفتم يا حدود 14 - 15 مهر ماه طلوع مىكرده است . بايد افزود كه « موش » بابلى ( شجاع / مار آبى ) همراه با پيكر « شير » ( - اسد ) و ستارهء روندهء « هرمزد » ( - مشترى ) گويا به وضع مقارنهء « سعد » از جمله در يك نگار كندهء سلوكى هم نقش يافته‌اند « 1 » .\r\nبارى ، ويلى هارتنر در شرحى مفيد و مبسوط راجع به « تقويم‌هاى كهن ايرانى » طرحى از نظام ستاره‌شناختى ايران باستان ، مستفاد از اوضاع نجومى در افق تخت جمشيد ( به سال 530 ق . م . ) فرانموده ، كه برخى از نكات برجستهء آن اشارت‌وار برحسب نقش و نگار و مهرهاى بازيافته ، مبيّن معرفت مستمرّ نسبت به صورت‌هاى فلكى در ايران و ميان‌رودان مىباشد . پيشتر گذشت كه حدود / 4000 ق . م . ( - 6000 سال پيش ) در آغاز دوران كشاورزى ، صورت‌هاى فلكى تشكيل‌دهندهء منطقة البروج بعدى با اشكال جانورى تقويمى ، چون شير و گاو و گوزن و بز كوهى و جز اين‌ها به‌گونهء مفرد يا مركّب نشان يافتند ، يك ناحيت بىستاره هم در محور آنها به مثابه قطب فلكى توهّم مىگرديد . عبور خورشيد از نقطهء اعتدال ربيعى ( نوروز ) مصادف با تشريق صورت « گاو » در يكم فروردين‌ماه / 21 مارس كنونى بود . يك مهر « گاو » نشان پيش از تاريخ عيلامى ، چهرهء آن جانور را با يك چشم بزرگ‌نمودهء درشت نگاريده ، كه همانا نشان و نماد ستارهء درخشان « دبران » مىباشد . بر مهرى ديگر پيش از تاريخ عيلامى پيكرهاى « كژدم »\r\n\r\n\r\n","description":"","footnote":"\r\n( 1 ) .\r\n The Birth of Astronomy ( Van der Waerden ) , pp . 73 , 75 , 81 . / The Cambridge history of Iran , vol . 2 , pp . 719 , 787 . \r\n","page_name":" 190 ","page_number":214},
  {"content":"\r\n\r\n( - برج عقرب ) و « گاو » نگاشته آمده كه يك گاوچران آن را مىراند . « شير » سپهرى نيز بر مهرهاى ما قبل تاريخى عيلام - چنان‌كه پيشتر هم ياد شد - من‌جمله يكى از قديم‌ترين نمونه‌هاى رزم شير - گاو باشد كه ذيلا بشرح خواهد آمد . بر مهرى نيز پيكر شير سپهرى ( - برج اسد ) با بيست ستارهء فرد ميخ‌كوب بر تنه‌اش ، هم از آثار ما قبل تاريخى عيلامى چنان چون صورت شيرى كه در فهرست بطلميوس قلوذى با 23 ستاره آمده ، تقريبا همانند شير سپهرى بر آثار و اشياء عهود پارتى و ساسانى مىباشد . اما صورت بروجى « جدى » ( - بز ) را همانا پيكر سپهرى « بز كوهى »\r\n ( Ibex ) \r\nتشكيل مىداد ، كه در بابلى پسين به اسم « سوخورماش » ( - بز ماهى ) با بخشى از صورت تالى « گولا » ( - برج دلو ) همراه بود . پيكر بز كوهى همراه با پيكر « ايكو » بابلى ( - فرس اعظم ) در تقويم نجومى ، بسا از براى تجسّم يا تصوّر كوتاه‌ترين روزهاى سال ملحوظ نظر بودند . در طرحهاى ستاره‌شناسى ( پيشگفته ) به افق تخت‌جمشيد ، شاخهاى بز كوهى پيشاپيش صورت « دلو » ( - آبريز ) اوج گرفته ، صورت « عقرب » نزديك افق غربى ايستاده به حال غروب حقيقى است . كمى پايين‌تر از آنها خورشيد در نقطهء انقلاب صيفى مىايستد ، ستارهء شاهى قلب الاسد تشريق مىكند ، در حالى كه شاخ‌هاى بز كوهى به شيب تغريب ( - كنار شبى ) فرومىرود . اين شاخ‌هاى پيكر بز كوهى در نقوش عيلامى باستان ، داستان درازى پيدا كرده و چيستانى شده است . جام‌هاى ما قبل تاريخى تپهء حصار ، خصوصا پيالهء مشهور شوش ( 1 ) به مثابه شاهكار هزارهء چهارم ( ق . م . ) عيلام ، كه شكل اصلى يك بز كوهى با شاخهاى بزرگ‌نمودهء دايره‌سان بسيار زيباست ، يك نماد خورشيدى فرابسته در ميان شاخهايش ، كه اينك شايد حرف آخر دربارهء آن گفته مىآيد ، همانا حاكى از نزديك شدن انقلاب زمستانى بوده است .\r\nدر آن دو جام شوشى نگاريافته از پيكر سپهرى « بز كوهى » ( - جدى ) نيز صورت « ايكو » بابلى ( - فرس اعظم ) همبر است كه غالبا در بابلى « اى - ايكو » ( - جريب ) يا « واحد زمين » خوانده مىشد ، همانا به مفهوم « كشتزار » ( - يعنى « فرس اعظم » ما ) بوده ، چنان‌كه در طرحهاى دايره‌سان ( شوش ) يا لوزىگونه ( تخت‌جمشيد ) و جز اين‌ها ديده مىشود . زير شكم يكى از جانوران « كوه مقدّس » نماد افق شرق و غرب زمين ، كه پيكرهاى سپهرى از فراز و نشيب آن طلوع و غروب كنند ، خود به مفهوم دائرةالبروج\r\n\r\n","description":"","footnote":"","page_name":" 191 ","page_number":215},
  {"content":"\r\n\r\nباشد كه قبلا در اين خصوص به تفصيل سخن گفته شد . يك ظرف ما قبل تاريخى تپهء علىآباد هم نمودگار واقعى تشريق بز كوهى است كه جانور سماوى فرابسته با گياه ( - درخت مقدّس ) به‌طور هم نماد طلوع خورشيد طىّ آن چهار بار تكرار شده است . ظرف ديگر ما قبل تاريخى ( جمدت نصر ) كه نماد يك منطقة البروج واقعى به نظر مىآيد ، از چپ به راست پيكرهاى « بز » ( - « اوزا » سومرى ، آلفاى شلياق ؟ ) ، كژدم ، ايكو ( - اسب ) ، چيزى ناشناخته ( دوبار ) ، ماهىها ( - « آنونيتو » و « شيم‌ماخ » بابلى ) پيوسته با يكديگر به يك‌رشته ( - ريكيس نونو ) و كوه مقدّس كه بر روىهم نشانگر « دروازه‌هاى آسمانها » ست .\r\nاز يك مهر پيش از تاريخى تپهء گيان نهاوند نيز ياد بايد كرد ، كه دو نمودگار « خداى مارافساى » ( يادآور نمادهاى ستارگى ) همانا نمونه‌هاى كهن صورت فلكى شمالى « حوّاء » ( - مارافساى ) مىباشد . هم از اعصار قديمه شكلى متضمّن نقش دو بز كوهى ، يكى با پيكر كژدم در ميان شاخ او ، گاو در بالا و يك مار كه گل چهار برگ پروانه‌سانى فرابسته در چنبراش - نماد ستارهء ناهيد ( - زهره ) - سپس پيكر مار آبى در حال كنار روزى ( - تشريق ) و بز كوهى در حال كنار شبى ( - تغريب ) حدود اوايل سال / 3000 ق . م تاريخ‌گذارى شده است . همچنين شكلى ديگر متضمّن پيكر بز كوهى كه شاخ او درخت مقدّس يا كوه مقدّس را فرابسته ، زير آنها پيكر كژدم با ستارهء چهار پر مزبور ( - ناهيد ) و سمت چپ چليپاى پنج لاى - شايد همان « ايكو » ( - اسب بزرگ ) - هم بدان تاريخ وجود دارد . خلاصه آنكه اگرچه شايد نتوان از مجموع مهرهاى موجود نظام كامل نجومى را دريافت ، شاعر يونانى « هزيود » ( سدهء 8 ق . م ) گاهنامهء كار و زندگى كشاورزى را بيان داشته ، از جمله اينكه ستارگان پروين همراه با سر گاو - كه با آن يك صورت فلكى واحد را تشكيل مىدهد - و مكرّر در نقوش آمده ، در نزد ساكنان قديم عيلام و ميان‌رودان از اهميّت عظيم برخوردار مىباشد ؛ زيرا چنان‌كه گذشت تشريق آن پيكر نشانگر اعتدال ربيعى بوده است . در خصوص پيكر بز كوهى كه شاخ گرداك او با نماد خورشيد فرابسته در آن نشانگر انقلاب شتوى بوده ، به اسم بابلىاش « شوخورماش » ( - بز ماهى ) همان صورت برج جدى متعارف باشد كه يك طلوع افقى آن را هم به سال 530 ق . م در گاهنبار دوم اوستايى برابر با 29 خردادماه / 19 ژوئن ياد كرده‌اند ، پيكرى است كه طىّ ادوار اشكانى - ساسانى در زبان پهلوى آن را « نهازك » ( - بز كوهى ) و برج جدى را\r\n\r\n","description":"","footnote":"","page_name":" 192 ","page_number":216},
  {"content":"\r\n\r\nنهازيكان مىگفتند « 1 » .\r\nروان‌شاد والتر هينتس در شرح طبيعت‌گرايى ساده بر فضاى هنرى عيلام طىّ هزارهء چهارم ( ق . م . ) كه جاى خود را به تمركز بر قدرتهاى حاكم بر طبيعت و اجتماع در هزارهء سوم داد ، نمونه‌اى نشان داده است كه تكرار بىپايانى از دو جان‌مايه مىباشد . در يكى از آنها يك « گاو » ايستاده در ميان دو « شير » نشسته قرار گرفته است ؛ و در ديگرى يك شير ايستاده دو گاوى را كه در حال دور شدن هستند نگاه داشته است . گويد كه « پيرآميه » در اين اشكال همانا تصوير انتزاعى توازن حوادث جهان را مىبيند ؛ مىتوان انديشيد كه شايد تصوير تابستان و زمستان است كه يكديگر را در تناوبى ابدى دنبال مىكنند ؛ و در قالب دو حيوان مختلف نمايش داده شده‌اند « 2 » . دانشمندان چندى دربارهء تنديس « شير و گاو » ( شيرى كه بر گاو تاخته است ) در تالار خلق‌هاى تخت‌جمشيد اظهارنظر كرده‌اند ؛ شايد - تا آنجا كه ما پى برده‌ايم - نخست بار ارنست هرتسفلد باستان‌شناس بود كه در خصوص تصاوير منقوش نبردهاى جانوران وجود آنها را در هنر سومرى و هيتى باستان خاطر نشان نمود ؛ و اينكه آن اشكال طىّ هزارهء دوم ( ق . م . ) از طريق آشورى و اورارتويى به ايران‌زمين انتقال يافت . ( هم اينجا بگوييم كه اين نظر هرتسفلد بكلّى نادرست است ، زيرا انتقال چنين بنمايه‌اى يك راست از طريق عيلام صورت گرفته ، چنان كه ما پيشتر وجود آن را در نقوش عيلامى مقدّم ياد كرديم ) . گويد كه در تخت‌جمشيد شير و گاو هميشه در كنار مراسم باژگذارى ايستاده‌اند ؛ پس آن تصوير ساليانهء جشن « نوروز » است كه در نقطهء اعتدال ربيعى مىباشد . فلذا تنديس مزبور يك معناى ستاره‌شناختى دارد ، « شير » و « گاو » همانا از صورت‌هاى بروجىاند .\r\nاز طرف ديگر ، نقوش همواره ويژگى نشان خانوادگى دارد ، مانند « شير و خورشيد » ايران كه ظاهرا يك اصل نجوم‌شناختى داشته ، امروزه نوعى نشان نجابت خاندانى بشمار مىرود ؛ چنان‌كه علامت خورشيد بالدار ( - نشانهء اهورامزدا ) در مقبرهء مادى « سخنه » كنگاور همانا در تخت‌جمشيد هم به كار رفته ؛ پس آن منشأ ما قبل\r\n\r\n\r\n","description":"","footnote":"\r\n( 1 ) .\r\n The Cambridge History of IRan , vol . 2 , pp . 720 - 735 , 737 , 787 . / Iran in the ancient East , pp . 21 - 26 , 50 , 60 . \r\n( 2 ) . دنياى گمشدهء عيلام ( ترجمهء فيروز فيروزنيا ) ، ص 194 .\r\n","page_name":" 193 ","page_number":217},
  {"content":"\r\n\r\nهخامنشى دارد ، چون‌كه در آشور باستان خود نماد « شاماش » ( - خورشيد / مهر ) بوده كه در ايران نماد اهورامزدا شده است « 1 » . بارى ، ياد كرده‌اند كه تخيّل عيلاميان بسيار قوى و فراعادى بوده ، از انگاشت‌هاى ايشان طىّ هزاره‌هاى بگذشته همانا يكى جانور دورگهء « شير دال »  ( Griffin )  مىباشد . شير بال‌دارى با سر و پاهاى پيشين به گونهء چنگال مرغان شكارى ، كه اين اختراع عيلامى در مصر هم پذيرفته شد . يك محصول عجيب تخيّل عيلامى هم نوار مهرى است متضمّن هلال ماه و ستاره ، عقرب با سر انسانى ، هيولاى انسان - گاو ، و همان شيردال كه دربارهء اين‌ها گفته‌اند گويا معبّر از امورى كيهانى باشد ؛ ولى كليد رمز اسرارآميز نقوش هنوز بدست نيفتاده است « 2 » . به عقيدهء اينجانب جانوران دوريخته نماد نژاد مردم دورگه يا آميختهء كوهى و دشتى ، يعنى توتم مشترك قبيله‌اى ايشان چنان‌كه در آغاز اين بهر از گفتار ياد كرديم ، بايستى « شير » از آن مردم هامونى و « دال » از آن مردم كوهستانى باشد ، كه بنا بر معهود در صورت‌هاى بروجى هم به اشكال موصوف نشان يافته‌اند . شيردال - يا « بشكوچ » پهلوى - در جزو پيكرهاى سپهرى بابليان موسوم به « اودكادوخا » بوده كه مطابق با صورت فلكى شمالى « دجاجه » ( - ماكيان ) كنونى مىباشد . صورت شيردال با پيكر « آ / نشرو » ( - نسر طائر ) يا صورت شمالى « عقاب » كنونى و همراه با تمامى برج « پابيل ساگ » ( - قوس ) هرساله در 15 ماه نهم - يعنى اواسط همين آذرماه طلوع مىكرده است « 3 » .\r\nاما شير گاو كه ويلى هارتنر آن را يك صورت مستقل فلكى توصيف كرده ، در عهد هخامنشى به مثابه نخستين برج از مبدأ اعتدال ربيعى يا اوّل سال نجومى ، چونان برج « حمل » امروزه بوده باشد كه در لحظهء تحويل آفتاب بدان « نوروز » ملكى به وقوع مىپيوسته است . گويد كه از ميان همهء صورت‌هاى فلكى پيكر گاو با شير به گونهء مركّب « شيرگاو » دست‌كم سنتى پنج‌هزارساله دارد ، چه در اوايل هزارهء چهارم ( ق . م . ) وقتى كه برج گاو با كواكب پروين خود در بيست و يكم بهمن‌ماه / دهم فوريه تشريق مىكرد ، برج شير با قلب الاسد درخشان خود ( - يعنى ستارهء شاهى ) و پايين‌تر از آن ستارهء درخشان\r\n\r\n\r\n","description":"","footnote":"\r\n( 1 ) .  IRAN in the ancient East , pp . 251 , 255 . \r\n( 2 ) . دنياى گمشدهء عيلام ( والتر هينتس ) ، ص 193 - 196 .\r\n( 3 ) .  The Birth of Astronomy , p . 75 . \r\n","page_name":" 194 ","page_number":218},
  {"content":"\r\n\r\nديگر « فرد » شجاع ( - يعنى پيكر « مارآبى » ) پيوسته با افق و ستارهء درخشان‌تر « سهيل » يمانى ( - كه همان « سدويس » اوستايى باشد ) به‌گونهء همسان در حال اوج بودند . بايد توجّه داشت كه در پايان فصل زمستان براى كاروبار كشاورزى همواره انتظار طلوع علائم فلكى مىرفته است . پس « شير » در سر سوى آدمى در اوج و بالست توانمندى خود به گاو كه مىكوشد به پايين افق بگريزد تازش مىبرد و او را مىكشد . پيكر گاو پس از ناپديدارى نزديك به چهل روز ناديدنى مىماند ، طلوع دوبارهء آن براى نخست بار - يعنى كنار روزى يا تشريق آن در يكم فروردين‌ماه / 21 مارس كنونى نشانگر اعتدال ربيعى بود . ولى به سبب پيشروش يا تقديم اعتدالين ، تاريخ معين با « شيرگاو » تدريجا تغيير پيدا كرد . چنان‌كه حدود / 3000 سال پيش از ميلاد ( در روزگار سومريان كهن ) اين امر در پنجم اسفندماه / 25 فوريه ؛ و حدود / 2000 سال پيش از ميلاد در 20 اسفندماه / 10 مارس ؛ و حدود / 1000 ق . م در يكم فروردين‌ماه / 22 مارس ؛ و حدود / 500 ق . م ( زمان داريوش هخامنشى ) در هفتم فروردين / 28 مارس يا يك هفته پس از اعتدال ربيعى رخ مىداد . در آن موقع خورشيد حدود / 20 درجه زير افق غربى تخت‌جمشيد نشان يافته ، وضع كواكب پروين ( از پيكر گاو ) و قلب الاسد ملكى در سال / 500 ق . م به همان ترتيب موصوف بوده است . با توجّه بدين امر واقع كه تعيين اعتدالين و ترصّد هبوط پروين چند روزى اشتباه باشد ، دانسته مىآيد كه « شيرگاو » طىّ نيمهء نخست هزارهء يكم ( ق . م . ) در وضعى نمايان‌تر همانا نمادى طبيعى از براى تذكار اعتدال ربيعى ( حلول سال نو ) بوده باشد . ترديدى نماند كه داريوش يكم به همين سبب ، آن را در بنمايه‌هاى نگاركنده‌هاى كاخ اپادانهء تخت‌جمشيد به كار آورده است « 1 » . فخر الدّين اسعد گرگانى حتّى در دوره‌اى كه برج حمل نقطهء اعتدال ربيعى بوده ، به نبرد شير با گاو در جزو پيكرهاى دوازده‌گانهء كمربند برجها چنين اشاره كرده است :\r\n حمل با ثور كرده روى در روى * ز شير آسمانى يافته بوى\r\nز بيم شير مانده هر دو بر جاى * برفته روشنان از دست و از پاى \r\n* * * در « اوستا » ى موجود گذشته از يشت‌هاى موسوم به نام ستارگان - خواه رونده مثل\r\n\r\n\r\n","description":"","footnote":"\r\n( 1 )\r\n The Cambridge History of Iran , vol . 2 , pp . 737 - 738 . \r\n","page_name":" 195 ","page_number":219},
  {"content":"\r\n\r\n« بهرام يشت » يا ايستاده مثل « ونند يشت » ، بايد گفت كه يشت ويژهء فرشتهء داد و داورى ، « ترازو » دار روز رستاخيز كه شايد معبّر از برج « ميزان » فلكى هم باشد ، « رشن يشت » يكى از پاره‌هاى اوستايى در ستاره‌شناسى است . چه ، طىّ آن ( بندهاى 21 - 28 ) آمده است كه در همه جاى زمين و آسمان ، همچون در ستيغ درخشان « البرز » زنجيره‌سان - جايى كه نه شب است و نه تاريكى - چكاد زرّين « هكر » - فرازگاهى كه « ناهيد » از آن فرود آيد ، فرابرز كوه « هرا » - جايى كه گرداگرد آن ستارگان و ماه و خورشيد در گردش‌اند ، در سپهر ستارهء « ونند » ، در سپهر ستارهء « تشتر » درخشان ، در سپهر ستارهء « هفتورنگ » ، در سپهر ستارگان دارندهء گوهر آب ( - « ستويس » ؟ ) ، در سپهر ستارگان دارندهء گوهر زمين ( - . . . ) ، در سپهر ستارگان دارندهء گوهر گياه ( - . . . ) ، در سپهر ستارگان وابسته به خرد پاك ( - « هرمزد » ) ، در سپهر « ماه » دارندهء گوهر ستوران ، در سپهر « خورشيد » تيز اسب ، در فضاى فروغ بىپايان ( - انغران ) و بهشتان و « گرزمان » درخشان ( - عرش اعلى ) يارى رسان و ستوده است « 1 » . ما پيشتر در شرح دائرةالبروج اوستايى از ستيغ و فراز « البرز » زنجيره‌سان ياد كرده‌ايم ؛ همچنين در گزارش ستارگان چارسوى آسمان از هفتورنگ ( شمالى ) ، تشتر ( شرقى ) ، ونند ( غربى ) و سدويس ( جنوبى ) ياد كرده‌ايم . طبقات آسمان هم در توصيف « پايه » هاى سپهرى ( - افلاك ) اختران و اپاختران ياد شد . تنها آنچه ناگفته مانده است ، همان اوصاف سپهرهاى ستارگان داراى نطفه‌هاى عناصر اربع يا گوهرهاى نبات و جماد است . يك چنين نگره‌اى علاوه بر آنكه بنياد فلسفى و جهان‌بينى حكيمانه دارد ، خود رهنمون به مقولات احكام نجومى دربارهء مثلّثات عنصرى ، مزاجات و طبايع اجرام سماوى و جز اينهاست كه در بهرهء « احكام نجوم » بدانها اشاره خواهد رفت . طرح مسائل احكامى از اين دست در برخى از متون زند و پهلوى هم باشد ، ولى بيش از همه خصوصا در داتستان « مينوى خرد » ( باب 48 ) از ستارگان عنصرى - كه متأسفانه نام آنها را نمىبرد - ( بندهاى 7 - 11 ) ، ثوابت علائم جهات ( بندهاى 12 - 21 ) ، اختران بىشمار كه نماد و نمود فروهران باشندگان جهان‌اند ( بندهاى 22 - 23 ) ، حركت‌هاى خورشيد و ماه ( بندهاى 24 - 27 ) و جز اين‌ها ياد شده است « 2 » .\r\n\r\n\r\n","description":"","footnote":"\r\n( 1 ) . يشت‌ها ( گزارش پورداوود ) ، ج 1 ، ص 577 - 581 .\r\n( 2 ) . مينوى خرد ( ترجمهء دكتر احمد تفضلى ) ، ص 65 - 67 .\r\n","page_name":" 196 ","page_number":220},
  {"content":"\r\n\r\nمتن پهلوى « ستايش سىروزه » كه گويى تفسير « رشن يشت » بوده باشد ، نيز متضمّن اوصاف ستارگان اوستايى است . البتّه فوائد آن متن بيش از اينهاست ، اينك آنچه اشارت‌وار بايستهء يادآورى است اينكه « فروردين » به مثابهء ايزد نگهبان فروهران از جمله ساماندهى كار خورشيد و ماه و ستارگان و هفتورنگ را هم برعهده دارد . از باشندگان ديگر آسمان ، بامى شكوهمند ، ماه و خورشيد ، هفتان سپهر و روشنان زيبا ياد شده است .\r\nحالات قمر بشرح آمده ، تشتر فرهمند باران كردار ، ستويس پاك و ستارهء ونند ؛ نيز ستارگان آب‌چهر ، زمين‌چهر و گياه‌چهر ستوده شده‌اند « 1 » . نكتهء خيلى جالب و مهمّ در باب تصوّرات اوستايى از پيكرهاى سپهرى و بروجى همانا ده كالبد جانورى است ( برحسب « بهرام يشت » ) كه بهرام رزم‌آور فروغمند ، ايزد اختر ( مرّيخ ) و صاحب سپهر پنجم در آنها حلول مىكند « 2 » . آن كالبدها عبارتند از « باد تند ، گاو زرّين‌شاخ ، اسب سپيد ، اشتر گام‌زن ، گراز تيزچنگ ، جوان زيبا ، شاهين شهپر آراسته ، قوچ دشتى ، بزگشن ، مرد جنگى شكوهمند ( با دشنهء زرين ) كه به‌ويژه در پيكر شاهين - نيروبخش رزم‌آوران - نموده مىآيد . جهانگير كوياجى دانشمند فقيد پارسى ( هندى ) طىّ گفتارى به عنوان « ستاره‌شناسى و احكام نجوم در بهرام يشت » « 3 » كالبدهاى دهگانهء مزبور را به درستى نمايشگر برخى از پيكرهاى سپهرى دانسته ، يعنى طرحى تقريبا كامل امّا مصنوعى از صورت‌هاى دوازده‌گانهء بروجى انگاشته است . اينك نام پيكرهاى طرح متصوّر و مأخوذ وى از « كرده » هاى بهرام يشت ( با شماره‌هاى آنها ) برابر و هم‌سنج با نام صورت‌هاى كنونى منطقهء بروج در جدول ( ش 1 ) ذيل نموده مىشود :\r\n\r\n\r\n","description":"","footnote":"\r\n( 1 ) . ستايش سى روزه ، به كوشش رحيم عفيفى ، مجلّهء دانشكدهء ادبيات دانشگاه فردوسى ( مشهد ) ، سال 12 ، ش 1 و 2 ( 1355 ) .\r\n( 2 ) . يشت‌ها ( گزارش پور داود ) ، ج 2 ، ص 120 - 133 / اوستا ( دوستخواه ) ، ص 270 - 287 .\r\n( 3 ) . آيين‌ها و افسانه‌هاى ايران و چين باستان ، ترجمهء جليل دوستخواه ، تهران ، جيبى ، 1353 ، ص 61 - 75 .\r\n","page_name":" 197 ","page_number":221},
  {"content":"\r\n\r\n\r\n[ طرح‌هاى تطبيقى 
  ]\r\n\r\n( 1 ) . طرح تطبيقى كوياجى\r\nاينجانب طىّ گفتارى ( كه هنوز چاپ نشده ) به عنوان « بهرام / / مريخ » ، طرح مرحوم كوياجى را قويّا انتقاد و اصلاح نموده‌ام ، اما در اينجا مجال تفصيل نباشد تا ادلّهء عقلى و نقلى اقامه گردد . تنها بايد گفت كه كوياجى كوشيده است ، چنان‌كه ملاحظه مىشود ، طرحى كامل و منطبق فقط با بروج دوازده‌گانهء مسير آفتاب بدست دهد ، يا به عبارت ديگر خود را اسير چنبرهء بروج كرده ، فرايافت جالب توجّه خويش را از پيكرهاى سپهرى « بهرام يشت » سخت با كمربند برجها بسته است . در نتيجهء اين تقيّد غير لازم طرحى كمابيش مصنوعى فراهم گشته ، كه شمارى از پيكرهاى بهرام يشتى با صورت‌هاى بروجى ابدا تطبيق‌پذير نباشند ؛ پس لا بدّ به توجيهات مغالطه‌آميز و نادرستى پرداخته است . اينك ما طرح پيشنهادى خود را كه طىّ آن پيكرهاى مزبور در وضع انطباق واقعى و محتمل‌تر با پيكرهاى سپهرى - اعمّ از بروجى يا جز آنها مىباشند - ارائه مىكنيم :\r\n\r\n","description":"","footnote":"","page_name":" 198 ","page_number":222},
  {"content":"\r\n\r\n\r\n( 2 ) . طرح تطبيقى اذكائى\r\nشادروان كوياجى كوشيده است كه همانندى بسيار نزديك آيين‌ها و نمادهاى « بهرام يشت » را با اساطير كهن چينى نشان دهد . به‌طور كلّى ، وى بهرام يشت را از آثار « سكا » هاى شبان و اثرات سكايى / سيستانى را برآن غالب دانسته است . چنين نگره‌اى را هم دانشمندان ديگرى از جمله « نيبرگ » داشته‌اند ، بدينكه مضامين آن دفتر بايستى در شرق ايران پديد آمده باشد « 1 » . اما اگر كوياجى تأثيرات اساطيرى و اخترشناسى ( شرقى ) را در بهرام يشت يك‌جانبه « چينى » دانسته ، اينجانب علاوه بر مؤثّرات بابلى و مادى ( غربى ) اسفار انفسى - تجسّدى « بهرام » پهلوان ايرانى را در پيكرهاى سپهرى با اسفار آفاقى - تخيّلى پهلوان يونانى « هراكلس » ( - « هركول » رومى ) برسنجيده‌ام كه علاوه بر سفرهاى زمينى ، بيشتر به سفرهاى منظمى در آسمان و پيكار با تنومندان سپهرى پرداخته ؛ و از جمله « كمربند هيپوليته » ( - نماد منطقهء بروج ) را بدست مىآورد « 2 » .\r\nيكى از صورت‌هاى فلكى يا ظاهرا بروجى كه هراكلس با آن گلاويز مىشود ، همانا « گراز » اريمانت است كه با پيكر گراز بهرامى سنجش‌پذير باشد ، ولى با گراز مرحوم كوياجى - برج خوشه يا « دوشيزه » ( ؟ ! ) - ابدا شباهتى ندارد .\r\nشمارى از ايزدان يا فرشتگان و حتى برخى از ديوان و كماريگان مورد اعتقاد در مذاهب ايران باستان با اختران يا اپاختران و پيكرهاى سپهرى اين‌همانى و همنامى دارند ؛ ولى تحقيق و استقصاى آنها از اين گزارش‌ها بيرون است . اگر توفيق يابيم كه كتاب مفصل « ستاره‌شناسى پيشينيان » خود را از براى طبع و انتشار به‌طور نهايى تدوين كنيم ، طىّ آن\r\n\r\n\r\n","description":"","footnote":"\r\n( 1 ) . دين‌هاى ايران باستان ( ترجمهء دكتر سيف الدّين نجم‌آبادى ) ، ص 71 و 73 و 79 / ايران در زمان ساسانيان ، ص 175 .\r\n( 2 ) .\r\n cf : Dictionary of classical Antiquities ( Oskar Seyffert ) , Newyork , 1967 , pp . 280 - \r\nفرهنگ اساطير يونان و روم ( پيرگريمال ) ، ترجمهء دكتر احمد بهمنش ، ص 381 - 394 /  282 . \r\n","page_name":" 199 ","page_number":223},
  {"content":"\r\n\r\nدربارهء تمام اجزاء و عناصر نظام نجومى ايران باستان ، و اسامى تمام كواكب و اجرام سماوى به‌طور مستوفى بحث و تتبّع شده است . در اينجا تنها و نمونه‌وار ياد آوريم كه مثلا ايزد يا فرشتهء سروش - صاحب « سروش يشت » اوستا ( كردهء 9 و 11 ، بندهاى 20 ، 26 - ) نيز موصوف به اوصاف ستاره‌شناختى است كه ما آن را با ستارهء درخشندهء « عيّوق » ( الف ) از صورت فلكى شمالى ممسك الاعنّة برابر مىدانيم . علاوه بر نوشتارهاى سدهء اخير دربارهء ستاره‌شناسى و گاه‌شمارى ايرانيان باستان ، گويا نخستين رساله در اين خصوص از « آلبر و بر » آلمانى بوده باشد ، به عنوان « دربارهء نامهاى كهن ايرانى ستارگان » كه در اخبارنامهء آكادمى علوم برلين ( 1888 ) بطبع رسيده است .\r\n* * * دربارهء ستاره‌ياب‌ها ، كيهان‌نماها و اسطرلاب‌هاى ايرانى كهن سخن بسيار است ، ما مجال زيادى در اين خصوص نداريم . آنچه مىتوان به اجمال و اشاره ياد كرد اولا اين‌گونه « سپهرنما » ها از منجّمان بابلى به مغان و ستاره‌شناسان ايرانى رسيده ، ثانيا نبايد متوقّع بود كه مراد از اسطرلاب در روزگار باستان همان نوع پيشرفته و تكامل‌يافتهء اعصار ميانه باشد ، كه خود محصول ترقّى دانش‌هاى هندسى و رياضى علاوه بر نجوم بوده است . بارى ، از سه مجموعهء متون نجومى عهد آشورى ( نيمهء دوم هزارهء دوم ق . م . ) مجموعهء قديم‌تر « نيپور » متضمّن نوعى اسطرلاب مىباشد كه نشانگر ابتداى امر نجوم رياضى است . يكى ديگر مجموعهء موسوم به « اسطرلاب » آشورى ( برلين ) شامل فهرست 36 ستارهء مرتبط با 12 ماه سال است ، كه حدود / 1100 ق . م تاريخ‌گذارى شده است . از كتابخانهء مشهور « آشوربانيپال » ( 669 - 630 ق . م ) هم جدول مدوّرى پيدا شده ، كه با تقسيمات 12 ماهه كاملا شبيه به اسطرلاب‌هاى مستدير و تكامل‌يافتهء پسينى است ؛ همچنين در جزو مجموعات نجوم رياضى اسطرلاب‌هاى مربّعى هم وجود دارد « 1 » .\r\nدر روايات ملّى ايرانيان سخن از هفت كاخ شگفت‌انگيز كاووس در كوه البرز رفته ، كه فراز گنبدش يك سپهرنما با همهء اختران آسمان برآن تعبيه شده ، يا خورشيد و ماه مصنوعى كه افراسياب به جادوى در دژ زيرزمينى خود - حسب روايت بندهشن - در « بغ‌گر » ( - خدا كوه ) برآورد ؛ و كنگ‌دژ مشهورى كه سياووش در زير زمين بنا كرد ،\r\n\r\n\r\n","description":"","footnote":"\r\n( 1 ) .  The Birth of astronomy , pp . 62 , 65 - 66 , 67 . \r\n","page_name":" 200 ","page_number":224},
  {"content":"\r\n\r\nفرزندش كيخسرو آن را بر زمين آورد و سامان داد ، همه تقليدى از داستان « ورجمكرد » فرگرد دوم ونديداد مىباشد « 1 » . هم بايد گفت كه در اساطير يونانى ، « اورانى » يكى از هفت تن نيمه‌خدايان و مظهر علم نجوم در دنياى باستان است . اين فرشته را با قبايى لاجوردى رنگ و تاجى از ستاره‌ها مجسّم مىكرده‌اند كه كرهء آسمانى را در يك دست ، و آلات و ابزار رياضى را در دست ديگر دارد « 2 » . در عصر درخشان فرهنگى چين ( حدود 104 ق .\r\nم ) منجّم معروف « لوهسيا هونگ » يك گنبد آسمانى  ( celestial cupola )  براساس نظام قديمى « كائى تين » ( - نيمكرهء واژگونه بر سطح زمين ) ساخت ؛ و در سدهء دوم ميلادى هم رئيس منجّمان امپراتورى چين چنانگ هونگ ( 78 - 139 م ) يك نيمكرهء آسمانى گردنده بر روى سطح استوايى ( - اسطرلاب ذات الحلق - حلقه‌دار ) بساخت « 3 » .\r\nدر دوران يونانى مآبى اشكانيان كه گفته‌اند شاهان عنوان « برادر آفتاب و ماهتاب » به خود مىبسته‌اند ، بنا بر نوشته‌هاى فيلوستراتوس ( كتاب 1 ، بند 25 ) به نام آپولونيوس توانه / بليناس تيانى دربارهء قصر شاهان اشكانى در شهر بابل آمده است كه شيروانى آن از مفرغ بوده ؛ و شعاع آفتاب و ماه از آن بازتابيده ، جلوهء شگفت‌انگيزى بدان مىداده است . رواق‌ها و چهارطاقىها را با سيم و زر زينت داده بودند ؛ و اين زينت‌ها در ديوارها به‌سان پردهء نقاشى مىنمود . موضوع اين كارها را از افسانه‌هاى يونانى مانند « آندرومد » يا « اورفه » و جز اين‌ها گرفته بودند ؛ و نيز از موضوع آنها همانا وقايع لشكركشى ايرانيان به يونان بود . سقف يكى از اطاقها آسمان را با ستارگان مىنمود ؛ و نيز خدايانى كه اشكانيان مىپرستيدند . اين كارها را با ياقوت كبود آسمانى و سنگ‌هاى ديگر انجام داده بودند . در چنين اطاقى شاه براى محاكمه و حكم مىنشست ، چهار چرخ سحرانگيز زرّين كه در محور خود مىچرخيد ، از سقف اطاق آويزان بود . اين چرخها را زبان خدايان مىدانستند ؛ و عقيده داشتند كه گردش روزگار را مىنمايد ؛ و به شاه مىگويد : « اگر فراموش كنى كه بشرى ، و بخواهى كه خودت را فوق آن بدانى ، گرفتار غضب نيمه زيس ( ايزد كيفر يونانيان ) خواهى شد . » اين چرخ‌ها را مغان كه در قصر بودند به جايش\r\n\r\n\r\n","description":"","footnote":"\r\n( 1 ) . كيانيان ( كريستن‌سن ) ، ترجمهء دكتر صفا ، ص 130 ، 134 ، 154 .\r\n( 2 ) . تاريخ هرودوت ، ج 3 ، حاشيهء دكتر هدايتى ، ص 114 .\r\n( 3 ) . مقدمه بر تاريخ علم ( سارتون ) ، ترجمهء صدرى افشار ، ج 1 ، ص 254 و 328 .\r\n","page_name":" 201 ","page_number":225},
  {"content":"\r\n\r\nمىآويختند « 1 » . اما داستان كيهان‌نماى كاخ « شيز » يا آتشكدهء آذرگشنسب « گنزكه » دوران ساسانى - واقع در تخت سليمان كنونى - ( طرف « اورميه » آذربايجان ) هم معروف است .\r\nگئورگيوس كدرنوس راهب رومى ( سدهء 11 م ) در خلاصة التواريخ خود ، ضمن شرح جنگهاى قيصر هراكليوس ( هرقل ) با خسرو پرويز - كه پس از شكست وى به كاخ « گنزك » درآمد ( 624 م ) توصيفى از گنبد كيهان‌نماى « شيز » تخت سليمان بدست داده كه ابدا مربوط به زمان آن پادشاه نمىشود ؛ چه اگر از آثار ادوار ما قبل ساسانى هم نبوده باشد ، دست‌كم بايد از اوايل عهد ساسانى بشمار آيد . مىگويد كه زير گنبد كاخ نگاره‌ها و پيكرهاى آسمانى وجود داشت ، خسرو پرويز دستور داده بود تنديس او را بر روى تخت كروى شكل بزرگ ( طاقديس ) قرار دهند ، گويى آنكه در آسمان جاى دارد ، پس خورشيد و ماه و ستارگان و فرشتگان پيرامون او هستند . در سپهرنماى مزبور چرخ و ابزارى به كار گذاشته بودند ، كه همچون تندر مىغرّيد و آذرخش‌سان مىدرخشيد ؛ و آن همانا يك زيج بود » « 2 » .\r\nارنست هرتسفلد رسالهء بديعى دربارهء تخت طاقديس نوشته ؛ و طىّ آن ياد كرده است كه « طاقديس » تختى مانند ديگر تختها نبوده ، بل يك « ساعت بزرگ » بوده ( طاق گونه ) مانند سكويى در زير و سقفى شبيه تخت بر فراز آن ، كه در آن سقف تصوير پادشاه و خورشيد و ماه و ستارگان نگاشته آمده ؛ نمونهء آن همانا جام نقره‌اى « كليموا » محفوظ در موزهء ارميتاژ باشد . صورت طاقديس در اين جام شبيه عراده‌اى است كه چهار گاو آن را مىكشند ؛ و همان‌طور كه در پيكرهاى نجومى معمول است ، ماه را در حالت هلال نشان داده‌اند ، كماندارى در زير تخت ايستاده ( لا بدّ مصنوع بوده ) كه زنگ را مىزده است .\r\nبرحسب قرائن مىتوان استنباط كرد كه پيرامون تخت طاقديس ، اجلاس اكابر و اشراف كشور جهت مراسم تاجگذارى شاه تشكيل مىشده ؛ و نيز سايبان گنبدوارهء متحرّكى بوده كه بر آن سيّارات هفتگانه و دوازده برج و اشكال مختلفهء قمر را نقش كرده ، آلتى هم تعبيه نموده بودند كه در اوقات معيّن آذرخش مىزده ، تندر مىغرّيده و باران مىآمده\r\n\r\n\r\n","description":"","footnote":"\r\n( 1 ) . ايران باستان ( پيرنيا ) ، ج 3 ، ص 2658 - 2659 .\r\n( 2 ) . سفرنامهء جكسن ( ايران در گذشته و حال ) ، ترجمهء اميرى - بدره‌اى ، ص 160 - 161 / آناهيتا ( پنجاه گفتار پورداوود ) ، ص 334 . / ايران در زمان ساسانيان ( كريستن‌سن ) ، ص 488 .\r\n","page_name":" 202 ","page_number":226},
  {"content":"\r\n\r\nاست . اين ساعت عجيب كه در قصر شاهى گنزك ، نزديك به آتشكدهء آذرگشنسب واقع بود ، هرقل رومى آن كاخ و آن ساعت و آتشكده را ويران كرد « 1 » . آثار و بقاياى آن كيهان‌نماى ساسانى در سده‌هاى نخستين اسلامى هم آوازهء بسيار داشته است ؛ چنان‌كه مسعودى در ذكر شهر « شيز » آذربايجان به مثابهء تابستنگاه اشكانيان ، گويد كه تا اين زمان ( ح 345 ق ) در آنجا آثارى عجيب از بناها و پيكرها در رنگهاى گوناگون شگفت‌انگيز هست ، پيكرهاى سپهرى و ستارگان و كيهان و آنچه در اوست از خشكى و دريا و آبادى ، گياه و جانوران و جز اين‌ها از ديدنىها و آتشكده‌اى بزرگ هم از ايشان كه آن را آذر جشن گويند » « 2 » . در همان زمان ( ح - 341 ق ) ابو دلف خزرجى كه خود از شهر « شيز » بازديد كرده ، ضمن توصيف بناها و ايوان‌هاى آنجا از آتشكدهء مزبور هم ياد نموده ، گويد كه بر بالاى گنبد آن هلالى از نقره نصب شده كه طلسم آن بشمار مىرود » « 3 » . بايد گفت ، اين همان آتشكده است كه گفته‌اند كيخسرو داستانى بر كوه « اسنوند » نزديك به درياچهء چيچست ( - شيز ) اورميه بساخت ؛ و سپهرنماى كيخسروى هم لا بدّ همان باشد كه ياد شد . خلاصه آنكه دليل بر قدمت تخت طاقديس و گنبد سپهرنماى « شيز » يكى هم اين كه حكيم فردوسى در بيان داستان آن فرمايد :\r\n « سرمايهء آن ز ضحّاك بود * كه ناپارسا بود و ناپاك بود ، . . . \r\nسپس گويد كه آن را « جهن برزين » دماوندى براى فريدون بساخت ؛ و همان يكى از « سه چيز » بود كه وى بر لوازم پادشاهى افزود :\r\n « چو آمد به كيخسرو نيك‌بخت * فراوان بيفزود بالاى تخت ، . . . \r\nآنگاه در زمان گشتاسپ دستور رفت جاماسب حكيم بر آن چيزهاى ديگر افزود :\r\n « چو جاماسپ آن تخت را بنگريد * بديد از در گنج دانش كليد\r\nبر و بر شمار سپهر بلند * همىكرد پيدا چه و چون و چند\r\nز كيوان همه نقشها تا به ماه * بر آن تخت كرد او بفرمان شاه\r\nچنين تا بگاه سكندر رسيد * ز شاهان هرآن كس كه آن‌گاه ديد \r\n\r\n\r\n","description":"","footnote":"\r\n( 1 ) . ايران در زمان ساسانيان ، ترجمهء رشيد ياسمى ، ص 489 - 490 .\r\n( 2 ) . التنبيه و الاشراف ، طبع دوخويه ، ليدن ، 1894 ، ص 95 .\r\n( 3 ) . سفرنامهء ابو دلف در ايران ، طبع ولاديمير مينورسكى ، ترجمهء ابو الفضل طباطبائى ، ص 40 .\r\n","page_name":" 203 ","page_number":227},
  {"content":"\r\n\r\n همى برفزودى برو چند چيز * ز زرّ و ز سيم و ز عاج و ز شيز\r\nمر آن را سكندر همه پاره كرد * ز بىدانشى كار يكباره كرد » . \r\nمىفرمايد كه پس از آن شاه اردشير تختى بساخت كه بعدا خسرو پرويز آن را بر همان هيئت تخت گشتاسپى برآورد ، استادان چينى و رومى و ايرانى طىّ دو سال آن را هم بر رأى جاماسپ حكيم بازسازى كردند :\r\n « همان تخت به دوازده لخت بود * جهانى سراسر همه تخت بود\r\nبرو بَشنِ زرّين صد و چل هزار * ز پيروزه بر زرّ كرده نگار . . . ، \r\nآنگاه حكيم لا بدّ براساس منابع عهد ساسانى ، نمايش حلول سيّارات در بروج طىّ 12 ماه سال ، احكام نجومى قرانها و ممازجات كواكب و جز اين‌ها را هم به حسب كيهان‌نماى مزبور بيان فرموده است « 1 » .\r\n\r\nد . ( منازل قمر ) :\r\nماه ، نام مادى و پارسى « قمر » كه واژهء اوستايى آن « ماونگه » است ؛ و هم بر سى روزى ( - شهر ) اطلاق شود كه قمر طىّ آن « پانزده روز فزايش يابد و پانزده روز بكاهد » « 2 » . جنبهء ايزدى « ماه » در متون اوستايى بيان گرديده ، مضافا اينكه يك « ماه يشت » ويژهء اوست . بايد دانست كه اسطورهء « گوشورون » ( - روح گاو ) در اوستا حاكى است كه روان حيوان از « ماه » پديد آمده ؛ و اساسا از لحاظ عنصرى « ماه » تشكيل‌دهندهء تخمه و نژاد ستوران بشمار مىرود « 3 » . در « ونديداد » ( فرگرد 9 ، بند 21 ) كه صفت آفتاب « اسب تندرو » آمده ، صفت ماهتاب « گاوگونه » ياد گرديده ؛ و اين فقره قطعا راجع به عقايد قبل از زردشتى مادان مىشود . فريدون در اساطير ايرانى نه تنها با « گاو » كه با « ماه » مرتبط مىگردد ؛ اما پيوستگى او با گاو آسمانى - كه صورت فلكى ( ثور ) متوهّم از پيكرهء زمينى آن مىباشد - اين است كه آن گردونه‌اى كه « ماه » را در فراخناى سپهر مىكشد ، همانا فريدون مىراند ، يعنى همو « گاوران گردونكش ماه » است « 4 » ؛ فلذا گويى با صورت فلكى ممسك العنان يا « ارابه‌ران » مطابق باشد .\r\nاما ممازجات قمر كه حالت‌هاى سه‌گانهء - اعتلاء ، امتلاء ، اختفاء - باشد ، توان گفت\r\n\r\n\r\n","description":"","footnote":"\r\n( 1 ) . شاهنامه ، چاپ مسكو ، ج 9 ، ص 220 - 225 .\r\n( 2 ) . گاتها ( گزارش پورداوود ) ، ص 71 / يادداشت‌هاى گاتها ، ص 230 - 231 .\r\n( 3 ) . يشت‌ها ( پورداوود ) ، ج 1 ، ص 317 / اوستا ( دوستخواه ) ، ص 343 .\r\n( 4 ) . الآثار الباقية ، ص 226 . / تاريخ طبرستان ، ص 57 / ايران در زمان ساسانيان ، ص 200 .\r\n","page_name":" 204 ","page_number":228},
  {"content":"\r\n\r\nكه تنها مربوط به دانش قوم اوستايى يا زردشتى نمىشود ، بلكه همهء اقوام كوچنده و آرمندهء جهان ، نخست چيزى كه از آن تنومند آسمانى آموختند ، همين « نوماهى » ( - اندرماه - هلال ) ، پرماهى ( - بدر ) و « ويشپتت » ( - تربيع ثانى يا نقصان ) بود .\r\nاصطلاحات اوستايى كه از براى آنها به كار رفته است : « آنتارماونها » ( - اندرماهى ) ، « پرنوماونها » ( - پرماهى ) و « ويشپتاثا » ( - كاهندگى ) بوده باشد « 1 » . در متون پهلوى اين سه دورهء مزبور را سه « پنجگى » ياد كرده‌اند ، كه عبارت بوده است از « نوماهى » تا پنجم ماه ( - اندرماه ) ، از دهم تا « پرماهى » ( - بدر ) و از بيستم تا بيست و پنجم ماه ( - ويشپتات - تربيع / نيم‌پرى ) . برخى هم از شش « پنجه » يا پنجه‌هاى ششگانه سخن گفته‌اند ؛ و موقع ممازجات قمر را در اوستا مغاير دانسته‌اند . از اين شش پنجه سه‌تاى آن - كه مقدّس بوده - ياد شد ، اما سه دورهء ياد نشدهء پنجم تا دهم ، پانزدهم تا بيستم ؛ و بيست و پنجم تا سىام ماه ( پيشگفته ) بنابه روايت دينكرد ( ج 3 ، ص 40 - 41 ) همانا « پتيرگ » ( - پتياره : و بال / مضادّ ) نام داشته است : پتيرك اندر ماه ، پتيرك پرماه ؛ و پتيرك ويشپتا . اين را هم بايد افزود كه در پهلوى تورفانى ، « ابيذاك ماه » برابر واژه و مفهوم « محاق » عربى بوده است « 2 » .\r\nنظر به اشتهار « منازل قمر » عربى و مسائل « انواء » در دوران اسلامى ، بعضى از مطلعان در تاريخ نجوم حتى در زمان ما پنداشته‌اند كه گويا منازل قمر لا بدّ اختصاص به عرب داشته ، ديگر ملل قديمه از آن نظام نجومى آگاهى نداشته‌اند . بايد گفت بسا ملل قديمه‌اى كه از مرحلهء بداوت ، كوچندگى و دامدارى گذشته ، به دوران حضارت ، آرمندگى و كشاورزى رسيده‌اند ، كمابيش از حالات قمر آگاهى داشته‌اند ، غالبا نظام گاه‌شناسى قمرى را كار بسته‌اند ؛ هريك به گونه‌اى از منازل قمر - يعنى صورت‌هاى فلكى كه ماه طىّ ماه بدانها فرود مىآيد - تصوّراتى داشته ، آنها را مىشناخته‌اند و در السنهء خود به اسامى مفرد مىناميده‌اند . در يك‌كلمه ، نظام قمرى و منازل فلكى آن محصول زندگى ما قبل فلاحتى نوع بشر است ؛ كه در اين خصوص نيز استاد ابو ريحان بيرونى ضمن شرح تطبيق و تقسيم صور بروجى بر منازل قمر خوارزميان چنين فرمايد :\r\n« منجّمان خوارزم بروج دوازده‌گانه را بر منازل قمر تقسيم كرده بودند ، آنان بروج را به\r\n\r\n\r\n","description":"","footnote":"\r\n( 1 ) . يسنا ( گزارش پورداوود ) ، ج 1 ، ص 118 ( - « ها » 1 ، بند 8 ) . / گاه‌شمارى ( تقىزاده ) ، ص 72 .\r\n( 2 ) . گاه‌شمارى ، ص 72 و 246 / خرده اوستا ( پورداوود ) ، ص 123 .\r\n","page_name":" 205 ","page_number":229},
  {"content":"\r\n\r\nنامهاى ويژه در زبان خود مىناميدند ؛ و هم ايشان از تازيان بدان شناساتر و داناتر بودند ، دليل بر اين همانا موافقت نامگذارى آنها به اسمهايى است كه حسب تصوير آنها ارائه كرده‌اند ؛ چه در اين مورد مخالف با آن تازيان و تصوّرات ايشان مىباشد . اينك اگر به اسامى كواكب ثابته در نزد ايشان بنگرى ، خواهى دانست كه تازيان از دانش بروج و صور پياده‌اند ؛ و اينكه ابن قتيبهء دينورى جبلى در برترى عرب بر عجم پنداشته است كه آنان به كواكب و مطالع و مساقط آنها داناترند ، نمىدانم جاهل است يا تجاهل مىكند از اينكه كشاورزان و كارگران در هرجا و مكانى ، آغازگاه كارها و شناخت هنگامها را بر همين روش مىدانند . زيرا هركس كه آسمان سقف بالاى سر اوست ؛ و جز آن نديده است كه طلوع و غروب كواكب پيوسته بريك نظام واحد مىباشد ، مبادى و اسباب و معرفت اوقات بدانها را دريافته است . پس تازيان در اين مورد هيچ امتيازى ندارند ؛ و اين دانش هيچ اختصاصى بديشان نداشته ، هرگز آنچه دانسته‌اند بيش از آن چيزى نيست كه كشاورزان هر جاى دنيا از مواقع منازل مىدانند » « 1 » .\r\nمكرّر ياد شد كه لفظ « اختر » در زبان پهلوى ، علاوه بر اسم عامّ از براى ستارهء ثابت ، به معناى « برج » سماوى هم هست . همين لفظ در زبان سغدى به معناى « منزل قمر » هم باشد ، كه يك‌وقت مرحوم تقىزاده آن را برحسب وجه بدل « انخر » ، فراجسته از كلمهء « نخشتره / نكشتره » هندى / سانسكريت مىدانست ، كه هم به معناى منازل قمر مىباشد » « 2 » . ليكن در زبان پهلوى « خوردگ / خورتك » به معناى منزل قمر بوده ، اگرچه در بندهشن به معانى مختلف هم آمده - از جمله « برج » و « بهر » و دريگان - ظاهرا كلمهء مزبور اسم عامّ آنهاست « 3 » . اما شمار منازل قمر ايرانى ( پهلوى ) حسب بندهشن 27 « خوردگ » است ، درست برشمار « نكشتر » هاى هندى كه البتّه چنان‌كه بيرونى گويد ، پس از افزودن صورت « نسر واقع » بعد از منزل 21 ، شمار آنها به 28 مىرسد « 4 » . شمار منازل سغدى و خوارزمى كه بيرونى فرانموده ( الآثار ، ص 240 ) مانند منازل قمر عربى\r\n\r\n\r\n","description":"","footnote":"\r\n( 1 ) . الآثار الباقية عن القرون الخالية ، چاپ ليپزيك ، ص 238 - 239 .\r\n( 2 ) . گاه‌شمارى ، ص 47 ، 83 ، 246 و 247 . /  Indian Mythology , p . 47 . \r\n( 3 ) . رش : اساطير ايران ( مهرداد بهار ) ، ص 76 / گاه‌شمارى ( تقىزاده ) ، ص 47 . /\r\n The Philosophy of the Mazdayasnian religion , p . 96 . \r\n( 4 ) . تحقيق ما للهند ، ص 413 . / القانون المسعودى ، ج 3 ، ص 1144 .\r\n","page_name":" 206 ","page_number":230},
  {"content":"\r\n\r\nهم 28 مىباشد ، اما چنان‌كه گذشت ، در صورت و معنا با مال تازيان اختلاف دارد . والتر هنينگ معتقد است كه نظام منازل قمر ايرانى ( پهلوى ) از هندوستان به ايران درآمده ، گويا اين امر در عهد پادشاهى خسرو يكم انوشروان ( 531 - 579 م ) باب شده باشد « 1 » . ما با اين عقيده بدين صورت كه مطرح شده اصلا موافق نيستيم ، پيشتر ادلّهء عقلى و نقلى كافى در اين خصوص بيان شد ؛ هم به قول تقىزاده اگرچه دليل روشنى از براى تداول سال قمرى در ميان اسلاف قوم اوستايى در دست نيست ، مع ذلك از آيات اوستا مسلّما توجّه آن قوم به ماه و گردش آن استنباط مىشود ، و نظر به منازل قمر مشهور خوارزمى و سغدى ( ايرانى ) وجود سال قمرى هم در نزد ايشان محتمل تواند بود « 2 » .\r\nبارى ، مأخذ منازل قمر ايرانى ( پهلوى ) همچون نكشترهاى هندى مبنى بر انقسام منطقة البروج به 27 يا 28 قسم متساوى است ؛ فلذا خوردگ‌ها از نقطهء اعتدال ربيعى يا نخستين « برج » - كه حمل باشد - آغاز گردد ؛ و اين امر برحسب ترتيب و تطبيق با منازل قمر متعارف عربى هم از منزل « شرطان » ابتدا شود كه نخستين منزل است . استاد بيرونى فرمايد « چنانك برجها را از ستارگان ثابته صورتها كردند ، همچنان از كواكب ثابته مر منازل قمر را نشان كردند ؛ و چنانك از پس نقطهء اعتدال ربيعى نخستين برج حمل است ، همچنان نخستين منزل شرطين است » « 3 » . پس در جدول تطبيقى اسامى منازل قمر ( آتى ) ما بر همين ترتيب از بندهشن ايرانى ( بخش 3 ، بند 2 ) پيروى كرديم كه گويد : « دوازده اختر ( برج ) ايشان را نام : بره ، گاو ، دوپيكر ، خرچنگ ، شير ، خوشه ، ترازو ، كژدم ، نيماسب ، بز ، دلو ، ماهى است ، كه ايشان را در برشمارى منازل قمر ، تقسيم به بيست و هفت است . . . ( نامها ) : پديسپر ، پيش پرويز . . . ( الخ ) » « 4 » . هم در جدول تطبيقى مزبور ، اسامى پهلوى منازل قمر را مقدّم داشته‌ايم ؛ اما رديف اسامى اوستايى جز چند اسم اگر بقيه خالى مانده ، دليل برآن نيست كه در متون نامهايى از براى آنها نبوده يا نباشد ، بسا كه شمارى از اسامى پهلوى هم به مأخذ اوستايى بوده ، اينك باب تتبّع و تحقيق در اين موضوع گشوده است . اسامى بابلى / اكدى را براى نخستين‌بار منطبق با همسان‌هاى\r\n\r\n\r\n","description":"","footnote":"\r\n( 1 ) .  ACTA IRANICA , 15 ( W . B . Henning . . . ) , pp . 244 - 45 . \r\n( 2 ) . گاه‌شمارى در ايران قديم ، ص 47 .\r\n( 3 ) . التفهيم لأوائل صناعة التنجيم ، طبع همايى ، ص 107 .\r\n( 4 ) . بندهشن ( گزارش مهرداد بهار ) ، ص 43 .\r\n","page_name":" 207 ","page_number":231},
  {"content":"\r\n\r\nديگر هندى و سغدى و خوارزمى - اين‌ها به نقل از كتب بيرونى - آورده‌ايم ، چنان‌كه ملاحظه مىشود غالبا اسامى بروج‌اند ، مگر آنكه ستاره‌اى خود نام ويژه‌اى داشته باشد .\r\nاين را هم بيفزايم كه راقم سطور اساسا يك رسالهء تفصيلى به عنوان « منازل قمر » دارد كه طىّ آن علاوه بر مقدّمات مبسوط ، در باب هر منزل شرحى وافى نوشته آمده ؛ عجالة جدول تطبيقى منازل قمر ( ذيل ) خلاصه و چكيده‌اى از رسالهء مزبور مىباشد ؛ و از براى آن همان‌طور كه استاد بيرونى در مورد جدول تطبيقى منازل قمر هندى رنج بسيار برده ، ما نيز زحمت بسيار كشيده‌ايم ، فهى هذه :\r\n\r\n","description":"","footnote":"","page_name":" 208 ","page_number":232},
  {"content":"\r\n\r\n\r\nجدول تطبيقى اسامى منازل قمر\r\n\r\n","description":"","footnote":"","page_name":" 209 ","page_number":233},
  {"content":"\r\n\r\nجدول تطبيقى اسامى منازل قمر\r\n\r\n","description":"","footnote":"","page_name":" 210 ","page_number":234},
  {"content":"\r\n . \r\n","description":"","footnote":"","page_name":" 211 ","page_number":235},
  {"content":"\r\n\r\nپيشتر ياد شد كه برحسب اوستا « ماه » از لحاظ عنصرى تشكيل‌دهندهء تخمه و نژاد جانوران بشمار مىرود ؛ و اگر صفت آفتاب « اسب تندرو » آمده همانا ماه « گاوگونه » ياد شده ، كه خود موهم به قديم‌ترين و مشهورترين صورت بروجى يا اولين منزل قمر « ثور » ( - گاو ) هم باشد . به‌هرحال ، چنين پيوندهايى ميان « ماه » و گاو سبب پيدايى مفهوم مثالى « گائوچيترا » ( - گاونژاد / گاوپيكر / گاوگونه ) مذكور در اوستا گرديده است ؛ حتى اين گمان را هشتاد سال پيش مرحوم منوچهر جى خرقات دانشمند پارسى هندى درافكند كه « گوچيهر / گوزهر / جوزهر » قمر - يعنى اژدهاى سپهرى ماه ( كه ياد خواهد شد ) شايد وجهى فرگشته از همان كلمهء « گائوچيترا » اوستايى ( - دارندهء تخمهء گاو ) باشد ؛ و گرنه كلمهء « گوچيهر » - هم بدين صورت - در اوستا نيامده است ، و مىافزايد كه شايد ايرانيان مفهوم اژدها را از جايى گرفته و به گوچيهر [ - گويا مراد « گائوچيتره » اوستايى 
  ] داده باشند ، نامى كه گاه بر ماه نهاده آيد ؛ و به‌هرحال « جوزهر » ( - گوچيهر / گوزهر ) فارسى هم بر فلك قمر و هم بر اژدهاى سپهرى اطلاق گردد « 1 » . ابو عبد اللّه خوارزمى گويد : « جوزهر » دونقطه‌اى باشد كه دو دايره از افلاك بر آن دو تقاطع نمايند ؛ و آندورا « عقدتين » ( - دو گره ) نامند . جوزهر كلمه‌اى فارسى و همان « گوزچهر » يعنى شكل گردو باشد كه « گوىچهر » يعنى كروى شكل هم گويند ( امّا ) اوّلى درست‌تر است . همچنين اژدها را « گوزچهر » نامند كه در اصل بدان شكل ( ماند ) و يكى از دو عقده ( مزبور ) را رأس و ديگرى را ذنب گويند كه محلّ تقاطع دو فلك مىباشد ؛ پس چون اين نام برآن اطلاق شود ، مراد از آن به‌ويژه « جوزهر » ماه است « 2 » .\r\nبنا بر آنچه گذشت ابدا معلوم نباشد كه « گوچيهر » ( - جوزهر ) فارسى از همان « گائو چيترا » اوستايى فراجسته يا فرگشته ، تازه در صورت صحّت چنين فرضى هم دقيقا دانسته نيست كه « گائوچيترا » اوستايى يا « گوچيهر / گوچهر » فارسى چگونه و چرا بر اژدهاى فلكى اطلاق گرديده ، از كى با آن اين‌همانى يافته ؛ و مفهوم پتياره يا ضدّ و همستار « ماه » پيدا كرده است . شايد وجه صواب در واقع همان باشد كه « گوچهر » - نه « گاوچهر » ، به قول خوارزمى در اصل به معناى گوى مانند يا همان شكل مستدير ، دايره‌سان و\r\n\r\n\r\n","description":"","footnote":"\r\n( 1 ) .  Papers on Iranian subjects , p . 129 . \r\n( 2 ) . مفاتيح العلوم ، طبع فان فلوتن ، ص 220 .\r\n","page_name":" 212 ","page_number":236},
  {"content":"\r\n\r\nكروىگونه بوده ؛ هرچند كه به سبب پيوندها و هماننديهاى آشكار ميان الفاظ و مفاهيم مزبور دل خواهان آن است كه فرضيهء « گائوچيترا » اوستايى - « گوچهر » ( - جوزهر ) فارسى مستدلا به اثبات رسد . بارى ، بندهشن ( بخش 6 ، بند 3 ) دربارهء دشمنى و همستارى ديوان با ايزدان ، شرح اضداد يا پتيارگان در سراسر گيتى كه از جمله هريك از اپاختران ( - سيّارات ) با يكى از روشنان سپهرى ( - ثوابت ) هماورد باشد ، اولا گويد كه « ماه تاريك بر ضدّ ماه گوسفند تخمه آمد » ، ثانيا « گوزهر و موش‌پرى دنب‌دار بر ضد خورشيد و ماه و ستارگان آمدند » . سپس ( بخش 7 ) در شرح زيج گيهان گويد كه گوزهر ميان آسمان به مانند ماران بايستاد ، سر به دو پيكر و دنب به نيماسپ ، چنان‌كه ميان سر و دنب ( به ) هرگاه شش اختر بود . او را تاختن از پس است ، هر ده سالى آنجا كه سر است دنب و آنجا كه دنب است باز سر بود » ؛ خلاصه آنكه سر و دنب « گوزهر » از افزارهاى اهريمنى مىباشد « 1 » . بدين‌سان ، « سر » و « دم » آن مار سپهرى يا اژدهاى فلكى - يعنى « گوزهر » ( - گوچهر ) آشكارا معبّر از عقدهء « رأس » و عقدهء « ذنب » مىباشد ؛ يعنى عقدتين قمر كه همانا نقاط تقاطع مدار ماه با دائرةالبروج ( - مدار خورشيد ) و « مار » همانا مدار ماه يا خطّ عقدتين مزبور است . دانسته باشد كه عقدهء « رأس » ( - سر ) محلّ تقاطع مدار قمر ( - مار ) با دائرةالبروج در نيمكرهء شمالى - يعنى نقطهء انقلاب صيفى رأس السرطان ( - آخر « دو پيكر » مذكور ) و عقدهء « ذنب » ( - دم ) محل تقاطع آن دو در نيمكرهء جنوبى - يعنى نقطهء انقلاب شتوى رأس الجدى ( - آخر « نيماسپ » مذكور ) است .\r\nبه‌علاوه ، مفهوم تنومندسپهرى « دم‌دار » ( - ذو ذنب ) يا دنباله‌دار هم از توصيفات مربوط به « گوزهر » يا گوچيهر مار برمىآيد ، كه همواره مردّف با « موش پريك » اهريمنى يعنى ستارهء دنباله‌دار ياد شده است . در ادوار باستانى اعتقاد همگانه چنان‌كه در داتستان دينيك ( فصل 69 ) آمده ، چنين بود كه خورگرفتگى و ماه‌گرفتگى براثر يك تنومند آسمانى است كه دم و سرش مانع از پرتوافشانى نيّرين مىشود ؛ و آن تنومند همانا « گوچيهر » مذكور در بندهشن باشد ( فصل 30 ، بند 31 ) كه قيامت به پا كند ؛ و حوادث هائله ببار آرد . در كفالا يا مانوى هم ( 69 / 169 ) از گوچيهر و موشپريك ياد كند كه سيارات بدانها وابسته‌اند ؛ و چنان‌كه در « شكند گمانيك » گويد ( فصل 4 ، بند 46 ) تابش\r\n\r\n\r\n","description":"","footnote":"\r\n( 1 ) . بندهشن ( گزارش مهرداد بهار ) ، ص 56 و 58 و 122 .\r\n","page_name":" 213 ","page_number":237},
  {"content":"\r\n\r\nخورشيد آنها را از گستاخى بازدارد . « موشپر » هم كه يك تنومندجنباى آسمانى دمدار است ، با سرشتى ديوسان و مرگ‌آور در اوستا ( يسنا ، 16 ، 8 / 68 ، 8 ) به وصف آمده ، ظاهرا معبّر از شهاب ثاقب باشد كه شباهت به كرم دارد . زات سپرم ( فصل 2 ، بند 11 ) از شب تاريك سخن گويد كه مهر اباخترى ( - خورشيد تيره ) هم‌جفت با ماه اباخترى ( - ماه تيره ) و پنج اباختران ( - سيّارات ) و بسيار تارپيكران به چهر و رخسار اژدها در پهنهء اندرواى ( - فضا ) تازش داشتند ؛ و خواندن و غرش مزنان ( - ديوان بزرگ ) هراسناك بود « 1 » . يك جا بندهشن ( بخش 7 ، 60 ) از نشانه‌اى در آسمان ياد مىكند كه آن را راه كاوسان و « راه گوزهر مار » خوانند ؛ هارولد بيلى در اين مورد داستان پرواز كيكاووس را به آسمان خاطرنشان مىنمايد « 2 » . هيلد گاردلوى طىّ گفتارى دربارهء ماه‌پرستى حرانيان ( آشورى ) ياد نموده است كه زوجهء « سين » ( - ايزدماه ) حرانيت يا نينگال ( - بانوى بزرگ ) نام داشته ؛ و اين ايزد بانو در سكّه‌هاى عهد سلوكى با يك اژدها نموده شده است كه مىتوان نتيجه گرفت آن ايزد « مار » بوده است ؛ و گويد كه اين يك برداشت بسيار كهن آشورى است كه خداى ماه را همراه با يك مار نشان مىداده‌اند « 3 » . اينك براى شواهد ادبى دربارهء ماه‌گاوى و « گوچيهر مار » يا اژدهاى آسمانى و عقدتين فلكى آن ، مىتوان در زبان فارسى به كتاب « اژدها در اساطير ايران » تأليف دكتر منصور رستگار فسائى ( دانشگاه شيراز ، 1365 ) رجوع كرد .\r\n\r\nه . ( نجوم مانوى ) :\r\nدربارهء جهان‌شناسى مانوى و جهان‌نگرى نجومى آن كيش ، هم موادّ و متون معتنابه ( پهلوى و سغدى ) وجود دارد ، هم مطالعات دانشمندان ايرانشناس اروپايى به قدر كافى مىباشد . شايد كه كمتر پيغمبر و كيش ايرانى به اندازهء مانى و مانويّت مورد توجّه و عنايت بليغ دين‌شناسان خارجى شده باشد ، يكى به دليل تأثير عميق و نافذ آن در مذاهب و عرفان مسيحى ، ديگر از جهت پيدايى متون و اسناد مانوى مشهور « تورفان » تركستان كه طبع و نشر آنها هنوز هم ادامه دارد . اجمالا ، داستان آفرينش مانوى كه اصولا « زروانى » بنياد است ، در باب هيئت عالم قائل به نگرهء تخم\r\n\r\n\r\n","description":"","footnote":"\r\n( 1 ) .\r\n Papers on Iranin subjects , pp . 127 - 130 / Zurvan ( Zaehner ) , p . 159 . / \r\nاساطير ايران ( مهرداد بهار ) ، ص 18 و 19 . / گزيده‌هاى زادسپرم ( ترجمهء راشد محصل ) ، ص 6 .\r\n( 2 ) . بندهشن ( بهار ) ، ص 61 /  Zoroastrian Problems , p . 139 . \r\n( 3 ) .  A Locusts leg , pp . 141 - 142 . \r\n","page_name":" 214 ","page_number":238},
  {"content":"\r\n\r\nمرغى است ؛ و اينكه اورمزد در آرايش كيهانى خود همراه با بيست و چهار ايزد ، نيز اهريمن با بيست و چهار ديو به كار پرداختند . اين شمار نمادين زروان‌گرايانه ظاهرا باز گرد به نمودهاى دوازده‌گانهء پيكرهاى آسمانى منطقهء بروج است ، كه به همراهى سيّارگان هفتگانهء همهء نيكى و بدى در جهان را سبب مىشوند ؛ اما دو برابر شدن شمارهء پيكرهاى سپهرى كمربند برجها بايستى متأثّر از گزارش‌هاى بندهشنى « بابلى » بوده باشد « 1 » . نظريهء افلاك مانى در كتاب « ارتنگ / ارژنگ » بيان گرديده ، هم در يك قطعهء سغدى راجع به جهان‌شناسى مانوى ، چنان‌كه والتر هنينگ گزارش نموده ، سخن از ده سپهر و هشت زمين فرابسته در آن رفته است . چاله‌هاى پديدار ( دوزخ ) ، سه چرخ ، هفت ستون دروازه ، حالت « اطلس » گونه ، غول دريا ، رگهاى هم‌پيوند ، ستون شكوهمند و جز اين‌ها ياد گرديده ؛ كه طىّ آن موضوع « ده سپهر » با آنچه ابن نديم گفته ( الفهرست ، ص ) مطابق است . هريك از فلكهاى دهگانه داراى دوازده باب ( - دروازه ) باشد كه گويا با دوازده صورت بروجى ربطى نداشته باشند ؛ و هريك از دوازده باب ( - دروازه ) شش آستانه دارد . « آستانه » ها متأثّر از نظريهء ابتدايى حركت خورشيد باشد كه همانا در « كتاب هنوخ » حبشى آمده است . مقام خورشيد در هر آستانه مقارن با مقام او در هر صورت بروجى از اين قرار است :\r\n- هنگامى كه خورشيد در آستانهء يكم است ، در دو پيكر يا خرچنگ هم هست .\r\n- هنگامى كه خورشيد در آستانهء دوّم است ، در گاو يا شير هم هست .\r\n- هنگامى كه خورشيد در آستانهء سوم است ، در بره يا خوشه هم هست .\r\n- هنگامى كه خورشيد در آستانهء چهارم است ، در ماهى يا ترازو هم هست .\r\n- هنگامى كه خورشيد در آستانهء پنجم است ، در دلو يا كژدم هم هست .\r\n- هنگامى كه خورشيد در آستانهء ششم است ، در نهازيك يا كماندار هم هست .\r\nبدين‌سان ، ملاحظه مىشود كه مانويان منطقة البروج را به واسطهء شش مدار موازى معدّل النهار به شش منطقه تقسيم كرده بودند ، كه آفتاب در هريك از آنها دو ماه در سال سير مىكند . اگرچه معناى چنين تقسيمى در منطقة البروج روشن نيست « * » ، ولى واضح\r\n\r\n\r\n","description":"","footnote":"\r\n( 1 ) . دين ايرانى ( اميل بنونيست ) ، ترجمهء بهمن سركاراتى ، ص 98 .\r\n( * ) بايد گفت كه معناى تقسيم روشن است ، ولى مرحوم هنينگ موضوع را نيك درنيافته ، برخى توضيحات وى هم عارى از اشتباه نباشد . قضيه در اصل راجع است به برجهاى متناظر يا تناظر بروج ، چه آنكه هر برج -\r\n","page_name":" 215 ","page_number":239},
  {"content":"\r\n\r\nاست كه تقسيم زمان را با تقسيمات آسمان تطبيق مىكردند ، مقدار سير آفتاب را در ماه آستانه / آستانغ ( - عتبه ) و در شبانروز راستوان ( - سكه ) و در هر دو ساعت ويزيهرغ / ويچهرغ ( - صف ) ناميده‌اند . كفالايا ( فصلهاى 48 و 49 ) از دائرةالبروج در زبان قبطى به « لهمه » تعبير كرده ، كه خطوط لوله يا تقريبا « نوار » مىباشد . خانم بويس در شرح اين عبارت پهلوى مانوى « هان سيه راستوان اوى دوديگ آستانگ » ( از متن  y  ) گويد كه آستانگ‌ها در قبال شش نوار ( - مدار ) اند ، كه فضا را در آسمان بين بزرگترين و كوچك‌ترين قوس روزانهء خورشيد تقسيم كنند . نخستين آستانگ بلندترين و ششمين آنها فروترين باشد ، خورشيد همچون گذرنده‌اى از ميان يكى از آن آستانگ‌ها در هر ماه سى روزه ( - راستوان ) و رونده در ميان هر آستانگ دوبار در سال به حال صعود و هبوط ملاحظه مىشد « 1 » . اما هر آستانه‌اى را سى بازار ، در هر بازار دوازده راسته ، در هر راسته دو كنار باشد ؛ و هر كنارى را يك‌صد و هشتاد دكان ساخته‌اند . در هر دكان « يكسه »  ( Yaksa )  ها و ديوان را درپيوستند ، نرينه‌ها را جدا از مادينه‌ها . پس آنگاه ويشپركار ( - همه‌كاره / همه‌آفرين ) خداوند چرخه‌ها را بخواند ، آنها وى را بر يك‌تخت در آسمان هفتم نشاندند ، او را خداوند و پادشاه سراسر آن سپهرهاى دهگانه كردند . هم آنان بودند كه يك چرخ گردون و منطقة البروج ترتيب دادند ، كه ديوان تاريكى پرشرّ و شور را در ميان آن پيوستند . دوازده صورت بروجى و هفت سيّاره را هم آنان فرمانرواى سراسر جهان آميخته ( - عالم طبايع ) در قبال يكديگر قرار دادند ، از همهء ديوان زندانى در منطقة البروج راهها و رگها و پىها را درست كردند . در پايين‌ترين سپهر آنها يك سوراخ درست كردند ؛ و منطقة البروج را از آن درآويختند . دو پسر خدا در آنجا به عنوان ناظر جايگير شدند تا پيوسته بر « چرخ » گردون مشرف باشند « 2 » .\r\nبايد گفت از « هفت اپاختر » ( - سيّارات سبعه ) نيّرين - يعنى خورشيد و ماه « نور »\r\n\r\n\r\n","description":"","footnote":"\r\n- پديدار در آسمان همانا برجى متناظر با آن در نيمهء ناديدنى كرهء سماوى ناپديدار باشد . « آستانه » مانوى شامل هر دو برج پديدار و ناپديدار ، و معناى چنين تقسيمى همين باشد .\r\n( 1 ) .  A reader in Manichaean , p . 68 . \r\n( 2 ) .  ACTA IRANICA , 15 ( W . B . Henning ) , pp . 232 , 306 - 307 . /  گاه‌شمارى ( تقىزاده ) ، ص 320 .\r\n","page_name":" 216 ","page_number":240},
  {"content":"\r\n\r\nمحض‌اند ، اما پنج سيّارهء ديگر ( - خمسهء متحيّره ) به عنوان « رؤساء »  ( Archon )  ؟ - چنان كه گذشت - ديوان آنها را زنده در آسمان بسته‌اند . « دو اژدها » در متن مانوى  ( y )  - چنان‌كه پيشتر ياد شد - همان « گوچيهرمار » و « موشپريك » باشند ( كفالايا ، 69 / 169 ) كه در متون زردشتى تنومندان اهريمنى در قبال نيّرين‌اند ، مراد همان عقدتين ( رأس و ذنب ) تقاطع مدارهاى ماه و خورشيد است ( - جوزهر / گوچيهر ) كه ياد شد « 1 » . در خاتمه ياد آوريم كه نظام نجومى مزدكيان و ماندائيان همانند مانويان مىباشد ، كه مىتوان در اين خصوص به اشارت كليما « 2 » ، تقىزاده « 3 » رجوع نمود .\r\n* * * پيشتر از دفترهاى اوستايى ياد گرديده است ، خصوصا نسك ( پنجم ) « نختر » كه وجه پهلوىشدهء كلمهء « نكشتر » سانسكريت ( - مجمع الكواكب ) هم به معناى منازل قمر يا « صور فلكيه » باشد . همچنين ، علاوه بر نسكهاى مانسريك ( ساسانى ) بايد از نسك ( چهارم ) « دامدات » ياد كرد كه گفته‌اند مأخذ اساسى كتاب « بندهشن » پهلوى بوده ، طىّ فصول جهان‌شناسى آن تقريبا نظام نجومى ايران باستان بيان گرديده است . اما از دفترهاى موجود اوستايى همانا يشت‌هاى نجومى ( خورشيد يشت ، ماه يشت ، تير يشت ، بهرام يشت ، و ننديشت ، رشن يشت ) متضمّن اوصاف روندگان آسمانى يا روشنان ايستاده كه بيشتر جنبه‌هاى ايزدى آنها ملحوظ نظر بوده است .\r\n\r\n( 1 ) . دربارهء پيكرهاى سپهرى ( يونانى )\r\nاز آثار دموكريتوس آبدرايى ( سدهء 5 ق . م . ) در جزو رهاورد سفرهاى پژوهشى آن دانشمند فيلسوف ذرّه‌گراى يونانى ( ارسطوى سدهء پنجم ) به بابل و ايران‌زمين كه رسالهء كلدانى ( و ) نوشتارهاى مقدس بابليان ( و ) مغ‌نامهء او پيشتر ياد گرديد ( 3 ،  I  ، ش 5 ) . اما رسالهء « در باب صور فلكى » او متضمّن فوائد جغرافيايى ، هيئت و نجوم ، مسائل جوّى و آب و هواشناسى ، به‌ويژه مسألهء قطب فلكى كه حائز اهميت بسيار است . يك رساله با عنوان « سال بزرگ » يا خلاصهء نجوم كه متضمّن جداول سالنامه‌اى است ، يك گاهنامه پيش از سال 425 كه بىگمان نخست بار دور 19\r\n\r\n\r\n","description":"","footnote":"\r\n( 1 ) .\r\n Zurvan ( Zaehner ) , p . 159 / A Reader in Manichaean , p . 60 . \r\n( 2 ) . تاريخ جنبش مزدكيان ( ترجمهء جهانگير فكرى ارشاد ) ، تهران ، توس ، 1359 ، ص 245 - 246 .\r\n( 3 ) . بيست مقاله ، ترجمهء احمد آرام و . . . ، تهران ، 1341 ، ص 131 - 158 .\r\n","page_name":" 217 ","page_number":241},
  {"content":"\r\n\r\nساله را به يونانيان شناسانده ، يك كتابچه به عنوان « در باب سيّارات » هم پيش از توصيف صورتهاى فلكى از او بر جاى مانده ، رسالهء « اسباب پديده‌هاى آسمانى » دربارهء پرتوافشانىهاى اختران ، بررسىهاى سالهاى بزرگ اپاختران كه همهء اين‌ها در آثار باقى از « نبور يمانى » بابلى وجود دارد ؛ دموكريتوس از او گرفته است ، سپس دانش او به اوكتمون و متون و اودوكسوس انتقال يافته ، اصول نظريات ذرّه‌گرايى او را لئوسيپوس در كتاب « گيتى اندر بزرگ » مطرح نموده است . مسألهء بقاى كارمايهء او همانا مظهر همكارى عالمانه بين شرق و غرب بشمار مىرود ، هرچند گفته است كه « من به آتن آمدم ، هيچ‌كس مرا نشناخت » « 1 » .\r\n\r\n( 2 ) . مگيستى ( پهلوى )\r\nاز بطلميوس قلوذى ( ح 150 م ) كه همان « مجسطى » مذكور ( 3 ،  I  ، ش 8 ) باشد ، متضمّن صور فلكى و بروجى هم هست .\r\n\r\n( 3 ) . اردهنگ / ارتنگ / ارژنگ ( پهلوى )\r\nمانى پيامبر ايرانى كه پيشتر ياد گرديده ( 1 ، بهرهء 2 ، ش 6 ) يك گيتى نگاشته يا كتابى على المشهور مصوّر بوده ، حسب قرائن چنان‌كه در شرح نجوم مانوى گذشت لا بدّ كه پيكرهاى سپهرى طىّ آن به صورت رنگين نگاشته مىشده است .\r\n\r\n( 4 ) . گينزا / / گنجينه ( آرامى )\r\nكتاب بزرگ مانداييان ميسانى ( سدهء 2 م ) كه ليدز بارسكى آن را ترجمه و تفسير كرده است ( گوتينگن ، 1925 ) متضمّن نظام نجومى و صور فلكى هم باشد .\r\n\r\n( 5 ) . سيدهانتا ( پهلوى )\r\nكه همان زيگ هندى مذكور ( 3 ،  I  ، ش 9 ) متضمّن شرح صور فلكى هم باشد .\r\n\r\n( 6 ) . كتاب تنكلوشا ( پهلوى )\r\nكه در اصل يونانى موسوم به « تاپارانتلّاتوى دكانويس » ( - صور درج بروج و حدود ) تأليف حكيم آگارى تئوكروس  ( Teucros )  بابلى ( سدهء يكم ميلادى ) كه در باب صورتهاى فلكى مربوط به بروج مىباشد ؛ ظاهرا در زمان خسرو انوشروان ( 531 - 579 م ) هشتاد سال پيش از هجرت ( ح 542 م ) آن را از يونانى به پهلوى ترجمه كردند ، كه البتّه ترجمهء صرف از يونانى نبوده ، بلكه تا حدّى به قالب ايرانى ريخته شده ، مطالبى ايرانى در آن وارد كردند . پس آنگاه كتاب « تئوكروس » از\r\n\r\n\r\n","description":"","footnote":"\r\n( 1 ) .\r\n History of the Persian Empire ( Olmstaed ) , pp . 334 - 341 . \r\n","page_name":" 218 ","page_number":242},
  {"content":"\r\n\r\nپهلوى به آرامى ( سريانى ) ترجمه شد كه همين نسخه در دست مؤلّفان اسلامى بوده است . اما ظاهرا در سدهء دوم ( ه . ق . ) كتاب از پهلوى به عربى ترجمه شد كه به عنوان « تنكلوشا » - فى الوجوه و الحدود معروف گرديد . اسم « تنكلوشا » همانا صورت دگرگشته و نادرست خواندهء كلمهء « تئوكروس » از خط مغشوش پهلوى است ، كه از گونه‌هاى « ثئاكلوس / تئوكلوس - طينقروس / تينكلوس » ، سرانجام بدين صورت با نسبت بابلى و گاه « قوفانى » در عربى تداول يافته ؛ چنان‌كه كتاب تنكلوشا البابلى القوفانى فى صور درج الفلك و ما تدلّ عليه من احوال المولودين بها ، نسخه‌هايى به ترجمهء ابن وحشيهء نبطى ( سدهء 3 ق ) از آن در دست است كه بايد گفت اين كتاب « تئوكروس » نباشد ، بل يك كتاب ساختگى و بكلّى مجعول است . اصل نسخهء عربى كتاب تنكلوش ( - الوجوه و الحدود ) ترجمه شده از پهلوى بر جاى نمانده ، هيچ خبرى از آن در دست نباشد ؛ تنها نسخه‌هاى ترجمهء فارسى از آن وجود دارد ، كه يكى ( ترجمهء سدهء 6 ق ) نسخهء كتابخانهء مجلس شوراى ايران ( مورّخ 1092 ق ) با عنوان « تنكلوشا - يا - صور درج » طبع و نشر شده است .\r\n( تهران ، 1357 ) . طابع كتاب ، متن ترجمهء فارسى را از ساخته‌هاى مكتب مانوى دانسته ، كه همانند با كتاب « ارتنگ » مانى مصوّر باشد [ مقدّمه ، ص 25 
  ] و به‌هرحال اين نظرى كمابيش درست است . موضوع كتاب توصيف صورت‌هاى فلكى ، بجز از صورت‌هاى چهل و هشت‌گانهء مشهور بطلميوسى ؛ كه حسب پندار مؤلّف با هريك از درجات 360 گانهء بروج طلوع مىكند ؛ و سپس بيان صفات و اخلاق كسى كه طالع زمان ولادت او هريك از آن درجات باشد . علاوه بر اقتباسات و اقتطافات كه در كتب عربى از كتاب تنكلوش بديده مىآيد ، برجسته‌ترين ستاره‌شناس ايرانى ابو معشر بلخى ( م 272 ق ) فصول يكم و دوم مقالهء ششم كتاب خود « المدخل الكبير الى علم احكام النجوم » را از آن اقتباس كرده ؛ همو گويد كه نظام ايرانى صورتها - يعنى تركيب روش يونانى با مذهب ايرانى - همان باشد ؛ و اسامى فارسى صورتها را نيز ثبت نموده است . حاجى خليفه ياد كرده است كه فخر رازى كتاب درج الفلك فى الاحكام ( تنكلوشا ) را به عنوان « شرح كنز الاسرار » از هرمس برنوشته ، يا به قول قفطى « منتخب تنكلوشا » داشته است ؛ و\r\n\r\n","description":"","footnote":"","page_name":" 219 ","page_number":243},
  {"content":"\r\n\r\nنصير الدّين طوسى هم از آن به عنوان « سفينة الاحكام » ياد كرده است « 1 » دكتر زرين‌كوب به خوبى دريافته كه در علوم آنچه به مغان ماد و بابل مربوط مىشد ، براساس سنّت‌هاى گذشته همچنان در بين كاهنان اقوام غربى ادامه داشت ؛ و تنكلوشاى بابلى ميراث نجومى دنياى بابل و پارت را در اوايل عهد ميلادى ارائه مىكرد « 2 » . بايد گفت كه ذكر كتاب تنكلوشا كه يكسره در احكام نجوم است ، در اين موضع از مقال ( طى فهرست ) فقط به سبب « صور » آن ، يعنى اين كه در عين حال كتابى ايرانى در باب پيكرهاى سپهرى است ؛ و گرنه موضوعا در ذيل « احكام نجوم » مىگنجد كه البتّه در آنجا بدين شرح احاله خواهد شد .\r\n\r\n( 7 ) . صور درجات الفلك ( پهلوى ؟ )\r\nيكى از پنج كتاب كه به زرادشت حكيم منسوب گرديده « 3 » ، يكسره در احكام نجوم است . بيرونى گويد كه زرادشت آذربايجانى با پدرش به حرّان رفت و آمد مىكرد ، در آنجا با اليوس حكيم ديدار نموده ، اين دانش را از او فراگرفت « 4 » . پيشتر در شرح دائرةالبروج گذشت كه دينكرد ( مدن ، 639 ، 11 / ملخّصا 435 ) ياد كرده است كه آن اصطلاح نجومى را زردشت به فرزانگان بابلى نسبت داده « 5 » ؛ گذشته از آنكه « زردشت » نامان متعدّدى وجود داشته كه بسا زردشت مادى يكى از آنها بوده ، چنان‌كه در الحاقات « پانودور » مورّخ بر متن تاريخ « بروسوس » بابلى ( سدهء 3 ق .\r\nم . ) ابداع گاه‌شمارى خورشيدى را به دو منتسب نموده « 6 » ، هم در آثار يونانى متأخّر او را زردشت كلدانى ستاره‌شناس گفته‌اند « 7 » ؛ چنان‌كه گزارندهء « دينكرد » ( 4 / 142 ) نيز به اسم\r\n\r\n\r\n","description":"","footnote":"\r\n( 1 ) .\r\n A Volume of oriental studies presented to E . G . Browne ( Cambridge , 1922 ) , pp . \r\nتاريخ نجوم اسلامى ( نالينو ) ، ترجمهء احمد آرام ، ص 240  345 - 363 . / Steinscheinder , p . ( 230 ) . /  - 261 . / گاه‌شمارى ( تقىزاده ) ، ص 317 - 319 . / بيست مقاله ( تقىزاده ) ، ص 32 / فرهنگ ايران‌زمين ، ج 8 ، ص 242 . / تاريخ الحكماء ( قفطى ) ، ص 398 .\r\n( 2 ) . تاريخ مردم ايران قبل از اسلام ، ص 393 .\r\n( 3 ) . طبقات الامم ( قاضى صاعد اندلسى ) ، گاهنامهء طهرانى ( 1310 ش ) ، ص 171 / تاريخ الادب العربى ( بروكلمان ) ، ج 4 ، ص 188 .\r\n( 4 ) . ساقطات الآثار الباقية ، ليپزيك ، ص 32 و 33 .\r\n( 5 ) .  ACTA IRANICA , 15 ( W . B . Henning , p . 230 n 6 . ) . \r\n( 6 ) . تاريخ ماد ( دياكونوف ) ، ترجمهء كريم كشاورز ، ص 53 .\r\n( 7 ) . تاريخ جنبش مزدكيان ( كليما ) ، ترجمهء فكرى ارشاد ، ص 255 .\r\n","page_name":" 220 ","page_number":244},
  {"content":"\r\n\r\nزردشت كلدانى يك « فلسفه‌نامه » هم از او ياد كرده « 1 » ، چنين نوشتارهايى اصولا از آثار هرمسى است كه مجوسان كلدانى - يعنى مغان ايرانى بابل‌نشين نوشته‌اند ؛ و نظر به وضع انتساب عمومى ايشان به زردشت پيامبر ايرانى بسا كه آن آثار از باب اطلاق عامّ به خاص به دو نسبت يافته است . همان‌طور كه تقىزاده در خصوص كتاب « المواليد » منسوب به زردشت گويد : « آن كتاب مجعول داراى اصل سريانى - يونانى بوده كه به آثار حرّانى مربوط مىشده ، معلوم نيست كه متن پهلوى هم داشته كه ترجمهء عربى از روى آن صورت گرفته باشد » « 2 » ؛ شايد كه اصل « صور درجات الفلك » هم در متن سريانى وجود داشته ، اشارت استفهامى ما به « پهلوى » در مورد آن صرفا از باب احتمال مىباشد . اما اينك ترجمهء عربى آن به عنوان « كتاب الزردشت فى صور درجات الفلك » ، نسخهء پاريس ( 6686 ، ش 4 ) و در جزو كتابهاى پنج‌گانهء منسوب به « زردشت » در كتابخانه‌هاى تركيه ( نسخ متعدّد ) وجود دارد « 3 » . اين كتاب نيز مانند « تنكلوشا » بابلى ( ش 6 ) مطلقا در احكام نجوم است كه طىّ آن بهره بازياد خواهد شد ، در اينجا فقط محض تضمّن آن بر « صورت‌هاى فلكى » بشرح آمد .\r\n\r\n( 8 ) . دينكرد ( پهلوى )\r\nكه پيشتر ياد گرديده ( 1 ، بهرهء 3 ،  I  ، ش 1 ) « كتاب سوم » دربارهء سالهاى آفتابى و ماهتابى ، « كتاب چهارم » بالاخصّ در باب نجوم و تقويم ، اختران و اپاختران ، پيكرهاى سپهرى ، منازل قمر و انقلابات فلكى ، « كتاب پنجم » كه متضمّن پاسخهاى موبد آذر فرنبغ به پرسش‌هاى پيچيدهء نجومى هم باشد ؛ و جز اين‌ها سخن رفته است .\r\n\r\n( 9 ) . بوندهشن ( پهلوى )\r\nكه پيشتر ياد گرديده ( 1 ، بهرهء 3 ،  II  ، ش 2 ) على المشهور مبتنى بر نسك ( چهارم ) « دامدات » اوستايى تأليف شده ، صبغهء نجومى بر آن غالب گشته كه تاواديا گويد موضوع ستاره‌شناسى و مانند آن بيرون از متن اوستا بوده ، اما زردشتيان در زمان ساسانيان آن دانش را كه ريشه در خاك ايشان نداشته از آن خود كرده بودند « 4 » .\r\n\r\n\r\n","description":"","footnote":"\r\n( 1 ) .  The Philosophy of the Mazd . Reli . , p . 103 . \r\n( 2 ) . بيست مقاله ( تقىزاده ) ، ص 31 - 32 .\r\n( 3 ) .\r\n Geschicht der arabischen literature , SI , 959 zu 389 . / \r\nتاريخ الادب العربى ( بروكلمان ) ، ج 4 ، ص 187 و 188 .\r\n( 4 ) . زبان و ادبيات پهلوى ( ترجمهء دكتر نجم‌آبادى ) ، ص 97 .\r\n","page_name":" 221 ","page_number":245},
  {"content":"\r\n\r\nالبتّه نمىتوان با چنين حكمى موافق بود ، مگر آنكه حساب ايرانيان را از زردشتيان جدا كرد . به‌هرحال فصلهاى ستاره‌شناسى « بوندهشن » ( ايرانى ) برحسب تبويب نادرست دكتر مهرداد بهار ، عبارتند از بخش سوم « دربارهء فراز آفريدن روشنان » ( - اختران ، منازل قمر ، سپهرها ) ، بخش چهارم « دربارهء چگونگى و علّت آفرينش » ( از جمله آسمان و سپهر ) ، بخش هفتم « دربارهء زيج گيهان كه چگونه اتفاق افتاد » ( - طالع عالم ، بروج ، كواكب ) ، بخش هشتم « دربارهء نبرد كردن آفريدگان گيتى » ( - ستارهء تيشتر ) و جز اين‌ها .\r\nدربارهء فصول نجومى كتاب بندهشن نظر به اهميّت اساسى آن ، تاكنون چند شرح و مقاله نوشته آمده كه مهمترين آنها چهار گفتار ملاحظه شد ، دوتا به خامهء محقّقان اروپايى ايرانشناس ؛ و دوتا نوشتهء محققان ايرانى پهلوىدان باشد . نخست گفتار استاد فقيد والتر هنينگ به عنوان « فصل نجومى بوندهشن » كه اول بار در مجلّهء انجمن پادشاهى آسيايى ( - اكتبر 1942 ، ص 229 - 248 ) چاپ شد ، سپس در مجموعهء مقالات منتخب او تجديد چاپ گرديد « 1 » . دوم گفتار استاد داويد مكنزى به عنوان « احكام نجوم زردشتى در بندهشن » كه در نشريهء مدرسهء مطالعات شرقى و افريقايى ( 1964 ، ص 511 - 539 ) چاپ شده است « 2 » . سوم يادداشت‌هاى دكتر مهرداد بهار بر كتاب « اساطير ايران » ( ص 20 ، و . . . ) كه پراكنده است . چهارم مقالهء جامع دكتر چراغ‌على اعظمى ( سنگسرى ) به عنوان « آغاز گردش سپهر به باور ايرانيان باستان » « 3 » ، كه متضمّن شرح ستارگان چهار سوى ، طالع عالم ، دائرةالبروج ، منازل قمر ، عمر جهان و جز اينهاست . البتّه گفتار قديمى اما بسيار متين و صحيح و دقيق استاد فقيد كاسرتلى ايتاليايى را در كتاب « فلسفهء دين مزديسنايى » نبايد فراموش كرد كه دربارهء نجوميات يكسره مبتنى بر « بندهشن » مىباشد ؛ و ما پيشتر بارها بدان اشاره كرده‌ايم .\r\n\r\n( 10 ) . داتستان مينوگ خرد ( پهلوى )\r\nكه پيشتر ياد گرديد ( 2 ،  I  ، ش 6 ) باب هفتم در چگونگى آفرينش ، سيّارات و بروج باشد ؛ باب هشتم از جمله دربارهء گوهر آسمان ،\r\n\r\n\r\n","description":"","footnote":"\r\n( 1 ) .\r\n ACTA IRANICA , 15 ( W . B . Henning , selected papers , II ) , vol . VI , Leiden , 1977 pp . 95 - 114 . \r\n( 2 ) .\r\n Bulletin of the school of oriental and African studies , 1964 , pp . 511 - 539 . \r\n( 3 ) . مجلّهء آينده ، سال 19 ، ش 1 - 3 / فروردين - خرداد 1372 ، ص 40 - 50 .\r\n","page_name":" 222 ","page_number":246},
  {"content":"\r\n\r\nهفتان و دوازدهان ، باب يازدهم در امور مينو و گيتى ، دوازده برج ، هفت سيّاره و ستاره پايه ، باب 43 نگرهء تخم‌مرغى بودن كيهان و چگونگى زمين و آسمان ، باب 48 شرح ستارگان و خورشيد و ماه ، باب 56 دربارهء البرز به مثابهء دائرةالبروج ( بند 12 ) .\r\n\r\n( 11 ) . گزيده‌هاى زادسپرم ( پهلوى )\r\nكه پيشتر ياد گرديد ( 1 ، بهرهء 3 ،  I  ، ش 2 ) فصل 2 زايجهء گيهان ( بند 18 ) ، فصل 3 پيكرهاى سپهرى تشتر ( بند 8 ) ، سدويس و ماه ( بندهاى 19 و 20 ) ، فصل 30 تطابق اجرام سماوى با اجزاء جسمانى ( بندهاى 1 - 12 ) ، ادوار سيّارات ( بند 13 ) كه همين فصل را هارولد بيلى در تعليق بر نگرهء جهان مهين و جهان كهين آوانويسى و نقل نموده است « 1 » .\r\n\r\n( 12 ) . رسالات نجومى ( سريانى )\r\nاز دانشمند مشهور ايرانى سوروس سبخت مسيحى مطران قنسرين ( م 667 م ) كه از جمله رساله‌اى دربارهء آلات نجومى ( - اسطرلاب مسطح ) وجود دارد .\r\n\r\n\r\n","description":"","footnote":"\r\n( 1 ) .  Zoroastrian Problems , p . 211 . \r\n","page_name":" 223 ","page_number":247},
  {"content":"\r\n . \r\n","description":"","footnote":"","page_name":" 224 ","page_number":248},
  {"content":"\r\n\r\n\r\nمستدركات و اضافات ( جلد يكم )\r\nبخش يكم : خطّ و كتابت\r\nفصل : ماده و معنا\r\nبخش دوم : نبشته و كتاب\r\nالف . متون مذهبى\r\nب . متون فلسفى\r\nج . متون علمى\r\n1 - ( مدخل اول ) .\r\n2 - هندسه و رياضى\r\n3 - نجوم و صور\r\n\r\n","description":"","footnote":"","page_name":" 225 ","page_number":249},
  {"content":"\r\n . \r\n","description":"","footnote":"","page_name":" 226 ","page_number":250},
  {"content":"\r\n\r\n\r\n* بخش يكم : خطّ و كتابت\r\n1 . بعضى از دانشمندان پارسى هند ضمن مقايسهء اصول خطّها بدين نتيجه رسيده‌اند كه خطّ اوستايى ايران پدر خطوط مصرى و سومرى و دوانگرى و هندويى و اروپايى و جز اين‌ها بوده ، مىگويند اينكه برخى باور كرده‌اند آن خطّ از اصل آرامى فراجسته اشتباهى بيش نباشد « 1 » .\r\n2 . اينكه خط عربى از خط نبطى [ - سريانى 
  ] اقتباس شده ، رجوع شود به مقالهء الدكتور محمّد يوسف صديق با عنوان « الخطّ العربى و اثره الحضارى » ( در ) الجامعة الإسلاميّة ( مجلّة اكاديمية فصلية محكمة ) ، لندن ، ش 2 / نيسان - حزيزان 1994 م - شوال - ذوالحجّهء 1414 ق ، ص 175 -\r\n\r\n* فصل : ماده و معنا\r\n1 . ابو ريحان بيرونى در بيان معارف هنديان و خطوط و كتابت ايشان گويد كه عادت ندارند به مانند يونانيان قديم بر روى چرم و پوست بنويسند ؛ چنان‌كه قول سقراط هم وقتى در سبب ترك تأليف از او پرسيدند ، اين بود كه من علم را از قلوب انسان‌هاى زنده به روى پوست جانوران مرده نقل نمىكنم . هم بدين‌گونه بود در اوايل اسلام كه بمانند يهودان بر روى چرم مىنوشتند ، چنان‌كه مصاحف قرآن را بر روى پوست آهوان كتابت مىكردند . . . الخ . ( سپس بيرونى كاربرد پوست « توز » و ديگر درختان را همچون كاغذ در\r\n\r\n\r\n","description":"","footnote":"\r\n( 1 ) .\r\n Modi Memorial Volume , pp . 378 - 404 / Dinshah Irani Memorial volume , pp . 49 - 55 . \r\n","page_name":" 227 ","page_number":251},
  {"content":"\r\n\r\nنزد هندوان شرح داده است ) « 2 » .\r\n2 . كتاب در پويهء تاريخ ، نوشتهء الكساندر استيپچويچ ، ترجمهء حميد رضا آژير - حميد رضا شيخى ، مشهد ، آستان قدس رضوى ( بنياد پژوهشهاى اسلامى ) ، 1373 ، كتاب سودمندى است در « تاريخ كتاب » كه علاوه بر شرح كتابخانه‌ها در تمدن‌هاى كهن خاورميانه ( ص 23 - 62 ) و خاور دور ( ص 63 - 76 ) و جهان يونانى - رومى ( ص 77 - 180 ) و . . . ، متضمّن ذكر مواد كتاب و كتابت هم در هريك از آنها باشد . اما ديويد ديرينگر\r\n ( D . Diringer ) \r\n- دانشمند خطشناس و استاد كمبريج كه كتاب « الفبا » ( مفتاح تاريخ بشر ) او در بخش خط و كتابت از مراجع اساسى مىباشد « 3 » ، كتاب جامع و ممتّع ديگرى دارد هم در تاريخ كتاب به عنوان « دست فراورى كتاب » يا « كتاب دست ساخت » « 4 » ، شامل ده فصل ، متضمّن شرح « كتاب در جنين ، كهن‌ترين نظام كتابت ، كتابهاى الواح گلين ، كتابهاى بردى ، از پوست تا چرم ، كتاب‌سازى يونانى و لاتينى ، كتاب پىآيند دين ، مشرقزمين ، . . . الخ » كه ملحقات آن دربارهء جوهر و قلم و ساير نوشت‌افزار است .\r\nاينك بعضى گفتاوردها از آن در استدراك بر فصل « ماده و معناى كتاب » نموده مىآيد :\r\n- نخستين كتابهاى بشرى ناقلان انسانى يا راويان و داستان‌گويان بوده‌اند كه سنن شفاهى روايت حديث و اخبار مسبوق بدانهاست [ 15 .  P  
  ] .\r\n- يك نگره قائل است بدينكه نخستين نوشته به وسيلهء انگشت انسانى بر روى خاك انجام شد ، كه بعدا بر روى درختان و صخره‌ها نقر گرديد [ 17 .  p  
  ] .\r\n- ما نمىدانيم كه چگونه « كتاب » به نوشتن آغازيد ، اگر « كتاب » به معناى نوعى از فراورى ادبى باشد ، از جمله قصه‌گويى ، پس هيچ مردمى در سراسر جهان بدون « كتاب » نبوده باشند . [ 17 .  p  
  ] .\r\n- ريشهء كلمهء انگليسى  book  با وجوهى مشابه در زبانهاى اروپايى از كلمهء كهن درخت  « beek »  است [ 24 .  p  
  ] - كه در فارسى درخت زان و آلش گويند - شبيه پيچك ، همان‌طور كه كاغذهاى ايرانيان و هنديان هم از پوست درخت « توز » بوده است [ پ . 1 . 
  ] و\r\n\r\n\r\n","description":"","footnote":"\r\n( 2 ) . تحقيق ماللهند ، ص 133 -\r\n( 3 ) .  The Alphabet . . . , ed . 2 , London , 1949 . \r\n( 4 ) .\r\n The hand - produced book , London , Hutchinson , 1953 . \r\n","page_name":" 228 ","page_number":252},
  {"content":"\r\n\r\nاما در انگليسى كهن كلمهء\r\n ( book ) « boc » \r\nبيشتر به معناى « صفائح » و « الواح »  ( tablets )  بوده [ 25 .  p  
  ] كه برابر با همان « دپى » ( اكدى ) و « دف » ( عربى ) مىباشد [ پ . 1 . 
  ] چنان‌كه در سرزمين‌هاى جنگلى و درختزار اروپا ، الواح چوبى مادهء اصلى نگارش بوده است [ 27 .  p  
  ] اين موضوع در « ايلياد » هومر و « تاريخ » هرودوت ( 7 / 239 ) ياد گرديده ، خود كلمهء لاتينى  tablet  به معناى « تخته » مىباشد [ 29 .  p  
  ] - همان وجه « تابلو » كه در فارسى هم مصطلح است [ پ . 1 . 
  ] . مؤلّف طىّ يك باب مفرد ، مادهء نوشتن را « پوست درخت »  ( bark )  توصيف كرده [ - 34 .  p  
  ] كه مشابه با همان « توز » ايرانى باشد ؛ و گويد نمونه‌هاى موجود از آن در موزه‌هاى دنيا بيشتر در عهد روميان كاربرد داشته است . پلينى رومى ( 13 ، 69 ) برگهاى نخل را هم به عنوان مادهء نوشتن ياد كرده كه نمونه‌هاى بسيارى از كشورهاى آسيايى وجود دارد ؛ در كشورهاى اروپايى نوشتن بر روى برگ زيتون هم رايج بوده است [ 44 - 37 .  pp  
  ] مواد ديگر كتابت ، عبارتند از الواح گلى ، پاپيروس ، چرم و پوست ، نيز استخوان‌هاى كتف جانوران ، چنان‌كه مثلا مادهء كتابت « قرآن » هم بوده ، فلزات و پارچه‌ها و جز اين‌ها نيز كارآمد بوده است [ 44 .  p  
  ] . مؤلّف به الواح گلى هم به عنوان مادهء كتابت در ميان‌رودان و پاپيروس‌هاى درّهء نيل ، نيز صخره‌نگارى يا كتيبه‌هاى سنگ نبشت اشاره كرده [ 82 ، 52 ، 51 .  pp  
  ] ولى هيچ اشارتى بدين نكته ننموده كه طبيعت سرزمين‌هاى مزبور چنين مواد و مصالحى فراپيش مردمان ساخته است ؛ فرايافت اين نگره هم از راقم اين سطور مىباشد .\r\n- قديم‌ترين اسناد مكتوب همانا الواح ميان‌رودانى است ؛ و قديم‌ترين كتابها هم به صورت الواح گلى سومرى بازيافته از آنجاست [ 54 - 53 .  pp  
  ] . كتابهاى بابلى قديم كه هم از الواح گلى بودند ، مثلا افسانهء آفرينش در هفت لوح ، هريك از آنها همچون صفحات كتاب شماره‌اى به ترتيب از يك بر آنها نوشته شده ؛ به علاوه بر بسيارى از كتابها مهر كتابخانه هم نقش بسته ؛ كتابها به دقت فهرست شده و مرتّب در رف‌ها به طرز صحيح نهاده آمده است [ 86 .  pp  
  ] .\r\n- يكى از لوح‌هاى جالب متعلق به مجموعهء « نيپور » در موزهء دانشگاه پنسيلوانيا مربوط به حدود / 2000 ق . م . همانا فهرست كتابخانهء آنجا بوده ، كه بخشى از تأليفات ادبى سومرى را سياهه كرده است [ 90 .  p  
  ] .\r\n\r\n","description":"","footnote":"","page_name":" 229 ","page_number":253},
  {"content":"\r\n\r\n- اما قديم‌ترين كتاب در جهان هنوز كشف نشده ، قانون حمورابى عجالة اقدم كتب است ، سپس افسانهء گيلگمش ، بعد افسانهء آفرينش ( - انوما اليش ) و خلقت آدم است . . .\r\n[ 99 ، 97 ، 94 ، 93 .  pp  
  ] .\r\n- قديم‌ترين نوشتهء عيلامى مقدّم داراى علائم تصويرى بوده ، كه از نمونه‌هاى نخستين كتيبه‌هايى برجاىمانده ، عيلاميان مردمى غير سامى و غير هند و اروپايى بودند ، به گويش‌هايى سخن مىگفتند كه ظاهرا متعلّق به گروه زبان‌هاى قفقازى بوده باشد . . .\r\n[ 58 - 57 .  pp  
  ] .\r\n3 . در وجه تسميهء « آجر » آمده است كه چون دبيران بابلى مىخواستند بنويسند ، پاره‌اى گل برگرفته و بر روى آن ( به خط ميخى ) مىنوشتند ، پس آن پاره گل را مىپختند تا سخت شود ؛ اين پاره‌ها را « آجر » مىناميدند ، هم از اينجاست كلمهء عربى « آجر » كه در اصل بابلى است - يعنى گل پخته - و در زبان عربى دخيل است . مصريان نيازى به كاربرد اين ماده نداشتند ، زيرا آنان بر روى برگهاى بردى مىنوشتند كه در نزدشان فراوان بود « 5 » .\r\n- قديم‌ترين كتيبه‌هاى آرامى كه منسوب به ملوك ايشان از جمله « بر ركب » پادشاه شمال ( سدهء 8 ق . م . ) - يعنى شمال سوريه تحت سلطهء آشوريان - بين سالهاى 745 و 725 ق . م بوده كه به گويش آرامى قديم مىباشد . [ همان ، ص 120 - 125 
  ] .\r\n4 . ابو ريحان بيرونى در شرح اعياد ايرانى ياد كند كه هم در روز خرداد از ماه فروردين ( - نوروز بزرگ ) جمشيد چيزهاى بسيار برآورد كه شاهان پس از او آنها را خجسته و باشگون دانستند ، از جمله كاغذ و پوست كه بر روى آنها نامه‌ها مىنبشتند به سراسر گيتى ؛ و هم واجب شد كه پايان آنها را مهر كنند ، همين را به فارسى « اسفيدانوشت » مىنامند « 6 » .\r\n5 . لوح گلين / خشت به آرامى « دوپ - شر » ، نيز چرم و پوست « كوش - شر » همراه با بردى ، چنان‌كه از اسناد خزانهء تخت جمشيد برمىآيد ، در عصر هخامنشى كاربرد داشته‌اند « 7 » .\r\n\r\n\r\n","description":"","footnote":"\r\n( 5 ) . تاريخ اللغات السامية ، تأليف ا . ولفسون ( ابو ذؤيب ) ، بيروت ، دار القلم ، 1980 ، ص 40 .\r\n( 6 ) . الآثار الباقية ، ص 218 .\r\n( 7 ) .  ACTA IRANICA , 12 ( VARIA ) , 1976 , P . 119 . \r\n","page_name":" 230 ","page_number":254},
  {"content":"\r\n\r\n6 . داندامايف گويد كه در متون عيلامى « نوپيشتش » بر نقش رستم ( 5 كيلومترى شمال تخت‌جمشيد ) اطلاق گرديده ، كه همان « نپيشته »  ( nipis ? ta )  فارسى باستان باشد ؛ استادان گرشويچ و هينتس كه آن ( نوپيشتش ) را با نقش رستم يكى دانسته‌اند ، هر دو براساس اشارهء ابن بلخى ( - فارسنامه ، ص ) باشد كه آنجا را « كوه نبشت » نزديك استخر ياد كرده ، چه برحسب متون ميخى هم « پرديس » هاى پادشاهى نزديك « نوپيشتش » بوده ؛ و كتيبه‌نگارىهاى داريوش بر خرسنگهاى آنجا از 497 تا 490 ق . م .\r\nطول كشيده است « 8 » .\r\n7 . « دز نبشت » استخر - كه اسكندر كتابهاى آنجا را سوزاند - استاد هنينگ آن را همان « كعبهء زردشت » دانسته است « 9 » .\r\n\r\n* بخش دوم : نبشته و كتابت\r\n\r\nالف . متون مذهبى ( - اوستا ) .\r\n1 . بيرونى گويد كه در عهد اشكانيان احوال ايرانيان پريشيده بود ، چه نمىتوانستند به نگاهداشت تواريخ خود بپردازند ، ازآن‌رو كه اسكندر و جانشينان وى آثار و اسناد ايشان را سوزانده بودند ، تمام منابع علوم و فنون بديعهء ايشان را من باب تنافس و رشك‌برى از ميان بردند و سوختند ، حتى بر كتاب دين آنان هم ابقاء نكردند ؛ ساختمان‌هاى شگفت‌انگيز را ويران ساختند ، مانند آنچه اكنون بقاياى آن در كوه استخر معروف به مسجد سليمان است ، كه گويند آثار حريق هنوز هم در برخى از جاهاى آن پيداست « 10 » .\r\n2 . هرميپوس ازميرى نحوى گزارش كرده است كه « بيست بار يك‌صد هزار بيت » - يعنى دو ميليون بيت از تعاليم زردشت به يونانى ترجمه شده بود . پژوهشگرى به مانند\r\n\r\n\r\n","description":"","footnote":"\r\n( 8 ) .\r\n A Political History of Achaemenid Empire , Leiden , 1989 , p . 179 . \r\n( 9 ) . ارداويراف‌نامه ( طبع ژينيو ) ، ترجمهء ژالهء آموزگار ، ص 40 .\r\n( 10 ) . الآثار الباقية ، ص 129 .\r\n","page_name":" 231 ","page_number":255},
  {"content":"\r\n\r\nوينديشمن تحقيق كرده است كه همان بيست و يك نسك اوستايى كه در سدهء نهم ميلادى موجود بوده ، در سدهء سوم قبل از ميلاد در يونان نيز موجود بوده است . منظور هرميپوس از آن دو ميليون بيت لا بدّ دو ميليون حرف بوده ، زيرا اگر هر كلمه‌اى را در حدّ ميانگين متشكل از شش حرف بدانيم ، دو ميليون حرف مفروض 333333 كلمه بدست مىدهد ، كه با آنچه « وست » اعتقاد داشته اوستاى اصلى شامل 345700 كلمه بوده مطابق است « 11 » .\r\n3 . دربارهء چگونگى رسيدن دفترهاى فلسفى به دربار شاپور يكم ساسانى ( سدهء 3 م ) ابو سليمان منطقى در كتاب « صوان الحكمه » ( بندهاى 13 - 17 ) آورده است كه ابن المنجّم - ابو عيسى احمد بن على بن يحيى النديم ( سدهء 3 ق ) در كتاب « تاريخ سنى العالم » گويد كه شاهان ايران ولايات يونانى و روم را گشودند و بر شهرهايى چيره گشتند كه معدن‌هاى كتابهاى ايشان بود ، مشتمل بر فلسفه و حكمت ، مانند شهرهاى جزيره و شام و مصر و قسطنطنيه و جز اين‌ها ؛ پس آنچه از كتب حكماء در آنها بود برخى را گرفتند و برخى را هم به طريق هديه دريافت نمودند ، چنان‌كه كتابهاى نجوم و هندسه و حساب و موسيقى و طبّ و حيل را غورديانوس پادشاه روم به شاپور بن اردشير ملقّب به « ذو الاكتاف » اهداء كرد . . . » [ همان ، ص 95 - 96 
  ] . اس . ام . اشترن  ( S . M . Stern )  تحت عنوان « نقل كتابهاى علمى يونانى به فارسى » گويد كه من نمىخواهم به تمام اين مسأله در عصر ساسانى بپردازم ، چه اميدوارم به زودى جستار خود را به عنوان « احكام نجوم يونانى در ايران ساسانى و نقل آن به عربى » نشر دهم . اما اينك موضوع اهداء كتابهاى مزبور از طرف امپراتور گرديانوس به شاپور ساسانى خبر ارزشمندى است ؛ البتّه گرديان در نبرد با شاپور پيروز در 11 فوريه 244 م درگذشت ، پس اهداء كتب بايد به نحوى ديگر صورت گرفته باشد ؛ ظاهرا نويسنده از موضوع گردآورى متون اوستا توسط شاپور حسب روايات زردشتى اطلاع يافته ؛ چون آن دو هم‌زمان بودند ، اين كار را منسوب به امپراتور كرده ، اما آنچه بيشتر مورد انتظار است آنكه وى « والرين » بوده باشد « 12 » .\r\n\r\n\r\n","description":"","footnote":"\r\n( 11 ) . تأثير فرهنگ و جهان‌بينى ايرانى بر افلاطون ( استفان پانوسى ) ، ص 22 .\r\n( 12 ) .\r\n Essays presented . . . to Richard Walzer , Oxford , Cassirer , 1972 , pp . 447 , 449 , 462 . \r\n","page_name":" 232 ","page_number":256},
  {"content":"\r\n\r\n\r\nب . متون فلسفى ( - مدخل 1 ) .\r\n1 .\r\n « در ايران به يزدان شناسند راه . . . » \r\n[ اسدى طوسى 
  ] .\r\n- مسعودى در شرح طبقات اجتماعى عهد بهرام گور مىگويد كه وى رسته‌هاى علماى دين و پيشه‌هاى فلسفى را بر حال خود بگذاشت « 13 » .\r\n- مورّخ فلسفه « برهيه » گويد : از پديده‌هايى كه بر فرهنگ دلالت مىكند ، آداب و اعتقادات مذهبى يك ملّت است كه به ويژه در زمان‌هايى ديرين - حسب اصطلاح اوگوست كنت - در دوران خداشناسى و الهيات ، كاركرد و كارآيى ژرفى در همهء امور انسانى - اجتماعى و سياسى - اقتصادى داشته است . از آنجا كه كيهان‌شناسى ملل قديم ، پديده‌هاى زمينى را همچون بازتابى از پديده‌هاى آسمانى مىپنداشتند ؛ و ايرانيان باستان نيز جهان مادى و نظام آن و سلسله‌مراتب اجتماعى و زمانى مربوط به زمين و مدينهء فرودين را خود بازتابى از جهان مينوى و نظام و ترتيب آسمانى و جاويدان مربوط به جهان فرازين و مدينهء برين مىدانستند كه بر فراز آنجا خداى خدايان حكمفرماست ؛ بايد كه جهان‌بينى مذهبى آن دوره را اهميت بسزايى داد ، كه تنها از لابلاى آن و در پرتو آن جهان تاريخى ايران و مفهوم واقعى بسيارى از پديده‌هاى آن مشخص‌تر خواهد شد ، بلكه در لفّاف و بطن آن نيز بذرهايى پديدار خواهد گشت كه « فلسفه » از آنها روييد ؛ زيرا همين جهان‌بينى ديرينهء ايرانى بود كه منجرّ به ظهور پيشتازان فلسفه در آتن شد » « 14 » .\r\n- پس هنگامى كه در پايان دوران ساسانى به دورنماى دوازده قرن تمدّن ايران از عصر هخامنشى به بعد مىنگريم ، مىبينيم كه از لحاظ فلسفى ايران وضعى داشت مشابه با تمدن‌هاى بزرگ ديگر آسيا مانند هند و چين ، يعنى در آنجا با دين و عرفان آميخته بود . . .\r\n- ناپيدايى فلسفه به معناى يونانى آن را در ايران باستان نبايد نشانهء ضعف فكرى ايران دانست ، چون فلسفه به معناى ساحتى از دين و معرفت آسمانى وجود داشت ؛ و\r\n\r\n\r\n","description":"","footnote":"\r\n( 13 ) . مروج الذهب ، ج 1 ، ص 287 .\r\n( 14 ) . جامعهء نوين ، ش 7 ( زمستان 1354 ) ، ص 36 .\r\n","page_name":" 233 ","page_number":257},
  {"content":"\r\n\r\nحتى مىتوان اضافه كرد كه جدا نبودن فلسفه از اصول دينى خود نشانهء قدرت معنوى آن تمدن و عدم قبول جدايى هر نوع انديشه از اصول معنوى آن بود .\r\n- نبايد فراموش كرد كه همان جدايى بين قلمروهاى گوناگون دانش و حكمت كه خود نتيجهء تضعيف دين يونانى بود ، باعث اضمحلال و از هم پاشيدن تمدّن يونان شد ، در حالى كه آن تمدن‌هايى كه هيچ‌گاه حاضر به جدايى صرف علم و فلسفه از دين و عرفان نشدند به حيات خود ادامه دادند و برخى هنوز در صفحهء تاريخ پابرجا هستند .\r\nيونان باستان به علّت از دست دادن وحدتى كه همهء جنبه‌هاى علوم و فلسفه و دين را با يكديگر پيوند مىداد به نيستى گراييد ، عجب آنكه خود افلاطون حكيم بزرگ يونان نيز در « نواميس » و ساير رسائل خويش به اين خطر اشاره كرده بود » « 15 » .\r\n2 . واندروردن مىگويد كه حكيم فيثاغورس صاحب نظريات رياضى و نگرهء « سال بزرگ » خود و پيروانش در سدهء 5 ( ق . م . ) دانش خود را از ميان‌رودان ( بابل ) يا مصر اخذ كرده‌اند . بايد گفت كه جنگهاى ميان ايران و يونان مانع از تماس‌هاى فرهنگى و علمى آن دو قوم نشده ؛ و بايد با اين روايت يونانى موافق بود كه فيثاغورس شاگرد يك مغ كلدانى يا شاگرد زردشت كلدانى بوده ، حتى اگر جزئيات اسفار او به بابل و مصر چندان مقبول نباشد ، باز آموزه‌هاى بابلى يكسره بر نگره‌هاى فيثاغورى نافذ و مؤثّر بوده است « 16 » . ياد كرده‌اند كه « سياحت‌نامهء فيثاغورس » بخشى از تاريخ فلسفهء فرفوريوس صورى بوده است .\r\nدموكدس و كتزياس و ديگر پزشكان يونانى از اقامت ممتد خود در ايران ، توشه‌هاى علمى گرانبها با خود به يونان بردند . اودوكسوس رياضىدان و پزشك و منجم و جغرافىدان در زمان سلطنت اردشير دوم ( 404 - 358 ق . م . ) براى آموختن ستاره‌شناسى كلدانى تمام خاورميانه و ايران را گردش كرد ؛ و در سال 368 ق . م . نتيجهء مشاهدات خود را از مسافرت به مشرقزمين و ايران در آكادمى افلاطون به اختيار او و ساير دانشمندان و طلّاب آن مؤسسهء علمى گذارد « 17 » .\r\n- « داستان سفرهاى فيلسوفان يونانى به ايران » نوشتهء ماريا دزيلسكا ، جستارى از يك\r\n\r\n\r\n","description":"","footnote":"\r\n( 15 ) . دكتر سيّد حسين نصر : گوشه‌اى از سيماى تاريخ تحول علوم در ايران ، 1353 ، ص 12 .\r\n( 16 ) .  The Birth of Astronomy , p . 286 . \r\n( 17 ) . تمدن هخامنشى ( على سامى ) ، شيراز ، 1341 ، ص 297 .\r\n","page_name":" 234 ","page_number":258},
  {"content":"\r\n\r\nمحقّق اروپايى است ( ترجمهء اسماعيل سعادت ) كه بيشتر دربارهء سفر آپولونيوس توانى / بليناس رومى است ، اينك بهرى از آن با تلخيص كامل بنقل مىآيد :\r\n« بسيارى از متون يونانى و لاتينى از سفرهاى فيلسوفان يونانى به ايران و هند و تماس آنها با مغان و برهمنان خبر داده‌اند . مبسوطترين شرح دربارهء اين‌گونه سفرها در شرق در كتابى از فيلوستراتوس لمنوسى ( ن 2 س 2 م / ح 198 م ) تحت عنوان زندگى آپولونيوس توانايى  ( VA )  آمده است ، كه فيلسوفى نوفيثاغورى از سدهء اول ميلادى است ، به ايران و از طريق ايران به هند سفر مىكند تا با اين دو سرزمين و مردمان آنها آشنا شود و مخصوصا با مغان ايرانى و براهمهء هندى كه بيش از همه حكمتشان توجّه او را به خود جلب كرده بود ، ملاقات كند . دربارهء واقعيّت تاريخى اين سفر البتّه ترديدهايى وجود دارد ، ولى قرائن معينى در دست است كه دست‌كم ديدار آپولونيوس را از ايران ( دفتر اول ، 18 - 40 ) تأييد مىكند ، به علاوه متون عربى مأخوذ از نوشته‌هاى يونانى و سريانى حاكى از فعاليت‌هاى وى در دفع آفات و بليات طبيعى بلاد ايران ( تيسفون ، اكباتان ، قم و اصفهان ) مىباشد كه او را به اسم « بليناس » طلسماتى در نزد ايشان مشهور كرده است . كتاب منحولى تحت عنوان « طلسمات بزرگ » به دو نسبت يافته كه روايت مكتوب آن راجع به قرن سوم ( م ) مىشود ، سپس وقايع‌نامه‌هاى بيزانسى جملگى از طلسمهاى مشهور او و قدرت معجزه‌آسا و حكمت جادويى سازندهء آنها خبر مىدهند .\r\nخاطرات و رسالاتى كه فيلوستراتوس روايت مىكند حاكى از ملاقات آپولونيوس با مغان و گفتگوى پنهانى با آنها ، راهيابى به محفل موبدان ايرانى در كاپادوكيه و كيلكيه - كه فعاليت مغان غربى در آن سرزمين‌ها رواج داشته ، وى مىتوانسته به آسانى به شاگردى آنها درآيد . بايد توجّه داشت كه ايرانيان ناقلان اقوال كلاسيك در زمينهء دانش كيميا و علوم خفيه بوده‌اند . بازسازى سفرنامهء آپولونيوس با روايت عربى ، تصوير نسبة منسجمى از اسفار او بدست مىدهد . اينكه وى سفر خود را از انطاكيه آغاز مىكند و احتمالا جادهء معروف ابريشم را در پيش مىگيرد ، كه با گذار از « نينوا » در راه تيسفون به بابل رفته ، چندين طلسم در اين شهرها كار گذارده ؛ و هم با شاه « وردانس » اول اشكانى ( ح 39 - 47 م ) - برادر گودرز دوم ( 38 - 51 م ) ديدار مىكند ؛ از بابل به اكباتان مىرود كه حسب روايت عربى در آنجا مجسمهء شير سنگى را بر دروازهء شهر از براى دفع سرما\r\n\r\n","description":"","footnote":"","page_name":" 235 ","page_number":259},
  {"content":"\r\n\r\nنصب مىكند ؛ همچنين وى همراه با شاه وردان ( 42 - 45 ) از ديگر شهرهاى اشكانى ، اصفهان و قم و گرگان و باكتريا ديدن مىكند ، در آنها هم طلسم مىگذارد و از آنجا به هند مىرود . . . ؛ آيا نمىتوان همين شاه وردان را همان قباد دانست كه در متون عربى ياد شده است « 18 » .\r\n3 . اودوكسوس كنيدوسى ( 408 - 355 ق . م . ) رياضىدان يونانى ، بنيادگذار نجوم علمى و يكى از بزرگترين منجمان سراسر اعصار ، « زردشت » را سرآمد حكيمان جهان شمرده و آيين مغان را عالىترين و پرارج‌ترين مذاهب فلسفى دانسته است « 19 » . « برهيه » مورّخ فلسفه هم نتيجه گرفته است كه اودوكسوس همانا سخنگوى آموزه‌هاى ايرانى در آكادمى افلاطون است ، دلباختگى آكادمى به آموزه‌هاى زردشت ، نوعى نشأة و نشاط خاص بود ، درست مانند همان لذّتى كه به شوپنهاور از كشف مجدّد فلسفهء هندى دست داد « 20 » .\r\n- در باب فلسفهء مغان ايران ، حكماى بزرگ يونان هريك « مغ‌نامه » اى نوشته‌اند ، همچون دموكريتوس ، ارسطو ، اودموس ، ديوژن و جز اين‌ها كه عين متون آنها بر جاى نمانده ؛ ولى از جملهء آنچه در دست است عجالة تنها بدين نوشته‌ها در باب ارتباط فلاسفهء يونان با مغان ايران احاله مىدهد :\r\n( كتاب ديوژن لائرتى . . . 9 / 34 - 35 )  - Diog . Laertios ; IX , 34 - 35 . \r\n - Clement d ? Alexandrie : Stromates , I , 15 , 69 . \r\n( دربارهء دموكريتوس / ذيمقراطيس ) .\r\n( دربارهء فيثاغورس ) .  - Aelian : Variae Historia , IV , 20 . \r\n - A . D . Nock : Essays on religion and Ancient World , Greeks and Magi , Oxford , 1972 , II , p . 517 FF . \r\n( بررسىها در باب دين و جهان باستان ، يونانيان و مغان ) .\r\n- برحسب مدارك تاريخى ، اسكندر كتب بىشمارى را در دانش‌هاى زمان خود از\r\n\r\n\r\n","description":"","footnote":"\r\n( 18 ) . مجلّهء معارف ، سال 4 ، ش 3 / آذر - اسفند 1366 ، ص 119 - 123 .\r\n( 19 ) . شهر زيباى افلاطون ( دكتر فتح اللّه مجتبائى ) ، ص 129 و 152 .\r\n( 20 ) . جامعهء نوين ، ش 7 ( زمستان 1354 ) ، ص 32 .\r\n","page_name":" 236 ","page_number":260},
  {"content":"\r\n\r\nايران به يونان براى معلم خود ارسطو فرستاد . بطلميوس فيلادلفى ( م - ح 283 ق . م . ) حدود 54120 جلد كتاب شامل دانش‌هاى غير يونانى در اسكندريه گردآورى كرد « 21 » . . . ؛ اين خبر را ابن العبرى چنين گزارده است كه بطلميوس فيلادلفوس علم دوست بود و علماء را گرامى داشتى ، چون شنيد كه در هند و فارس و گرگان و بابل و آشور انواع حكمت وجود دارد ، غير از آنچه يونانيان داشتند ، پس از وزير خود خواست تا در گردآورى كتابهاى آن ملّت‌ها جهد بليغ نمايد ، كه به هر قيمتى بود آنها را تحصيل كرد « 22 » .\r\n- قفطى به نقل از ابو معشر بلخى آرد كه مدينهء كلدانيان - اعنى بابل - مدينة الفلاسفهء اهل مشرق است ؛ و فلاسفهء مشرق ، اولين فرقهء انسان‌اند كه تحديد و ترتيب قوانين نموده‌اند ؛ و ايشان‌اند فلاسفهء فرس و اصحاب كياست و حذاقت « 23 » .\r\n- فرانتس كومون اين سؤال را طىّ كتاب اديان شرقى در جاهليت رومى مطرح كرده است كه نفوذ و تأثير مغان ايرانى چگونه و از كى بوده است ؟ آنگاه در پاسخ بدان از جمله چنين گويد كه در اواخر عهد اسكندرانى كتاب‌هايى به استادان نيمه اسطورى در علم ايرانى نسبت يافت ، مانند « زردشت ، هوستانس و هيستاسپس » كه به يونانى ترجمه گرديد ؛ و تا پايان دوران جاهليت همين اسامى از مراجع اعجاب‌آور محسوب مىشدند .\r\nدر همان زمان ، يهودان هم كه بسى متأثر از تعاليم و آراء ايرانى - كلدانى بودند ، در انتشار آن كتابها هنباز شدند . سپس ، يك تأثير و نفوذ بلافصل ديگر هم در دنياى رومى از جانب ماندگاه‌هاى ايرانى آسياى صغير واقع شد ، كه ايمان راسخ در عقايد آن ملت باستانى را ابقاء كرد . » « 24 »\r\n- همان خبر هرميپوس از ميرى نحوى دربارهء ترجمهء « بيست بار يك‌صد هزار بيت » از تعاليم زردشت ( - اوستا ) به يونانى كه قبلا بنقل آمد ، همانا خود يكى از شواهد و دلايل اين نظر خواهد بود كه يونانيان و از جمله افلاطون هم بر نگرش‌ها و جهان‌بينى ايرانيان آگاه شده‌اند . اينك استاد ايرانى استفان پانوسى گويد كه آيا يونانيان در استفاده از معارف\r\n\r\n\r\n","description":"","footnote":"\r\n( 21 ) . جامعهء نوين ، همان ، ص 39 .\r\n( 22 ) . تاريخ مختصر الدول ، ص 59 .\r\n( 23 ) . تاريخ الحكماء ، ص 473 .\r\n( 24 ) .\r\n The Oriental religions in Roman Paganism , Newyork , Dover Pub . , 1956 , pp . 189 - 190 . \r\n","page_name":" 237 ","page_number":261},
  {"content":"\r\n\r\nو منابع شرقى ، مآخذ و مراجع خود را به تاريخ سپردند ، آن‌چنان‌كه فلاسفه و علماى دورهء اسلامى ايران فراخور علم و انصاف عمل كردند ؟ يا آنكه مثل افلاطون - كه حسب داورى آدولف برودبك « تاراجگرى » بود كه تعاليم زردشت را بازنويسى نموده - و اين امر را مكتوم و مخفى گذاشته است ؟ غربيان معارف و علوم شرقى را به نام خود كردند و به آيندگان سپردند ، درست همان‌طور كه فرزندان فرهنگى آنان تا اين اواخر هنوز هم نفت و مواد خام طبيعى شرق را به غارت مىبردند ؛ و آنها را ديگر بار به اسم فراورده‌هاى مغرب‌زمين به بازار شرق مىآوردند . يونانيان باستان كار پژوهشگران دانش‌پرست را كه به دنبال آثار و معارف شرقى در منابع يونانى مىگردند ، بسيار دشوار كرده‌اند ، اگرچه سرانجام دانشمندان ژرفكاو بر واقعيت امر وقوف خواهند يافت « 25 » .\r\n4 . اما در باب تأثير آراء و عقايد مذهبى ايرانيان بر تعاليم يهودى و مسيحى ، خصوصا نفوذ عميق نگرهء معادشناسى زردشتى بر سنّت يهودى - مسيحى بهترين جستار اروپايى و جامع‌ترين مطالعهء تطبيقى كه تاكنون ديده‌ام ، به قلم « جان هينلز » است تحت عنوان « تصوّر منجى زردشتى و تأثير آن بر عهد جديد » ( در مجلّهء تاريخ اديان ) كه اينك فقراتى چند از آن بنقل مىآيد :\r\n- نخست بايد معناى « تأثير و نفوذ » دقيقا دانسته آيد ، چه بسا كه در انتقال مفهوم كلّى از يك سنّت به ديگر سنّت مطمح نظر باشد ؛ و اين يك امر واقع است كه هرروزه تجربهء كسى يا چيزى معمولا ناآگاهانه طىّ فرايند فرگشت و تحوّل به حيطهء اعتقادات ديگرى انتقال مىيابد ، اين امر نه تنها برطبق منبع تأثير يا نفوذ صورت مىپذيرد ، بل همانا موافق با خود اعتقادات كلامى يا فلسفى معيّن نيز باشد . بايد در نظر داشت كه هر دين و مذهبى افكار و عقايدى در خود ادغام كرده كه با ايمان معلوم او يكسره بيگانه است ؛ فلذا آموزه‌هاى يك دين پذيراتر نسبت به تأثير و نفوذ تعاليم غير همانا وجوه مشابه و مشتركى با عقايد جديدى كه پديد مىآيد بهم مىرساند .\r\n- اما تأثير معادشناسى زردشتى بر سنّت يهودى - مسيحى وسيعا شناخته آمده ، مراجع و شواهد امر هم مشخص است . مشابهت‌هاى بين « مسيح » و « سوشيانت » هم از ديرباز ( با پيشينه‌اى از عهد هخامنشى و حسب مقايسه بين زردشت و فيلون يهودى )\r\n\r\n\r\n","description":"","footnote":"\r\n( 25 ) . جامعهء نوين ، 7 ، ص 74 .\r\n","page_name":" 238 ","page_number":262},
  {"content":"\r\n\r\nهمانا در مقولهء « پادشاهى خدا و پسر انسان » مورد بحث شده [ توسّط دانشمندان و محقّقان يهودى 
  ] بدينكه موضوع مسيح خود متأثّر از انديشهء « سوشيانت » ايرانى مىباشد . منتها گفته‌اند كه اين تفاوت هم ميان آن دو هست ، كه در زردشتىگرى « مهدى » ها ربطى به صورت اسطورى منشأ اوليهء انسان و خاستگاه نخستين پادشاه نمىيابند .\r\n- همچنين ، در خصوص مفهوم اهريمن يا شيطان ، يهوديّت و مسيحيّت تحت تأثير سنّت ايرانى بوده‌اند ؛ چه قبول انديشهء « مسيح » مستلزم پذيرش مفهوم اهريمن نيز باشد ، كه خاستگاه چنين انديشه‌اى اصلا ايران است . بايد افزود كه تأثير نمايان معادشناسى ايرانى به ويژه در عقايد تلمودى است .\r\n- يك بنمايهء مشترك معيّن در افكار راجع به اشكال منجى و مهدى زردشتى « سوشيانت » و مسيح وجود داشته ، اينكه مسيح از سلالهء داود نبى زاده شد ، سوشيانت نيز از تخمهء پيامبر بزرگ زردشت پديد آمد ، هر دو رهاننده براى برقرارى ايمان حقيقى نسبت به خداى ملّت خود ظهور كردند . در وجه تسميهء « سوشيانت » گفته‌اند كه جزء اوّل آن « سو » كمابيش به معناى سود بخشيدن باشد ؛ و بر روى هم به معناى كسى كه كارش سودبخش خواهد بود ، يا كسى كه سودآور باشد ، اين ريشهء « سو » در گاتهاى زردشت آمده ؛ بنابه جميع ملاحظات است كه بارتولومه « سوشيانت » را به رهاننده ترجمه كرده است .\r\n- نظريهء مبدأ و معاد در دين زردشتى همانا يك اصل و بنيان هند و ايرانى دارد ، چنان كه از جمله « وره » جمشيد خود نوعى از سرزمين آخرت براى مردمان است ؛ حتى بعضى عناصر معادشناسى مزبور ريشهء هند و اروپايى دارد .\r\n- در عهد عتيق شيطان يك « مدعى » است ؛ و كلمهء « ساطان » خود به معناى ادّعا و اتّهام پىگيرانه مىباشد ، ليكن در عهد جديد كه ابليس نقش اساسى و مهمّ در مسيحيّت ايفاء مىكند ، كاملا پيداست كه شكل‌گيرى مفهوم شيطان يهودى تحت تأثير « اهريمن » ايرانى واقع شده است « 26 » . سزاست كه هم اينجا يادآورى شود كتاب « آيين شهريارى در شرق » نوشتهء ساموئل ادى ( ترجمهء فريدون بدره‌اى ) هم متضمّن تتبعات دين‌شناسى\r\n\r\n\r\n","description":"","footnote":"\r\n( 26 ) .\r\n NVMEN , vol . xvi , fas . 3 , Dec . 1969 , pp . 161 , 162 , 163 , 164 , 165 , 171 - 2 , 174 - 175 . \r\n","page_name":" 239 ","page_number":263},
  {"content":"\r\n\r\nتطبيقى و تاريخى - به‌طور مشروح و تحليلى - از اين دست مىباشد . [ پ . 1 . 
  ]\r\n5 . ( الف ) نوشته‌هاى مذهبى :\r\n- كتاب « كوان » مانى كه همان « سفر الجبابرة » است ( بهرهء 2 ، ش 4 ) مرحوم هنينگ يك گفتار به همين عنوان - « كتاب غولان » - دارد ؛ و طىّ آن گويد كه همسان با كتاب « انوخ » مىباشد ؛ و پاره‌هايى دربارهء كوان سام و نريمان ايرانى در آن آمده ، كلمهء « جبابره » معادل سريانى است از براى « كويان » ( - كوىها ) پهلوى - فارسى يا « كوان » ، زيرا در عهد ساسانى « كوى » عموما به معناى « غول » شناخته مىبود « 27 » .\r\n- بهرهء 3 ( كتب پهلوى ) در\r\n II \r\n( مبدأ و معاد ) اضافه شود : ارداويراف‌نامه / ارداويرازنامه ، شرح معراج « ويراز / ويراف » نامى است كه او را با « بهشاپور » موبد معروف زمان خسرو پرويز يكى دانسته‌اند . همچون منظومهء سير العباد الى المعاد سنائى غزنوى است ، كه سفر انفسى خود را به بهشت و دوزخ و برزخ توصيف مىكند ، اگرچه مطالب كتاب از لحاظ معادشناسى زردشتى به سنّتى كهن تعلّق دارد ، قديم‌ترين تحرير موجود آن از سدهء چهارم يا پنجم هجرى قمرى است .\r\n( ب ) . نوشته‌هاى فلسفى :\r\n- در كليّات فلسفى ( 1 ) اضافه شود كه : رسالهء ذرّات ( - جزء لايتجزّا ) از دموكريتوس آبدرايى حكيم اتميست يونانى ( سدهء 5 ق . م . ) در ترجمه‌هاى سريانى و عربى وجود داشته است « 28 » .\r\n- زيست‌نامهء ارسطو ( ش 5 ، 1 ) - فلسفهء ارسطو ( ش 6 ، 1 ) ، محقّقان عموما بر اين عقيده‌اند كه دو زندگىنامهء بازماندهء سريانى و چهار زندگىنامهء عربى موجود « ارسطو » در نهايت امر مبتنى بر روايتى است كه بطلميوس ( الغريب ) در زندگينامهء ارسطو ( - ويتا اريستوتليس ) مفقود خود نقل يا تأليف كرده است . گمان مىرود كه طى قرن پنجم يا ششم ميلادى ، يك ترجمهء سريانى از « زندگينامهء ارسطو » ى بطلميوس يا به اقرب احتمال از خلاصه‌اى از اين زندگينامه صورت گرفته باشد . از اين ترجمهء اصلى ، تنها دو خلاصهء\r\n\r\n\r\n","description":"","footnote":"\r\n( 27 ) .  ACTA IRANICA , 15 , pp . 116 - 117 . \r\n( 28 ) .\r\n Steinscheinder : Die Arabischen bersetzungen aus dem Griechischen , p . ( 49 ) . \r\n","page_name":" 240 ","page_number":264},
  {"content":"\r\n\r\nكوچك به قلم بعضى از تذكره‌نويسان سريانى به عنوان « زندگينامهء سريانى ارسطو » بر جاى مانده است ، كه مىتوان آنها را خلاصهء كوتاهى از يك ترجمهء قديم‌تر و جامع‌تر سريانى از اصل يونانى زندگينامهء ارسطوى بطلميوس يا ملخصى از آن دانست ؛ و همين اساس چهار ترجمهء عربى همراه با بعضى اضافات ( نو افلاطونى ) مىباشد « 29 » . ليكن « باومشتارك » سريانىشناس معروف كه كتابى به عنوان « ارسطو در نزد سريانيان » تأليف كرده ( لايپزيك ، 1900 ) معتقد است كه منابع سريانى راجع به زندگى ارسطو ، و هم منابع « جوامع الفلاسفة » از كتاب « نوادر الفلاسفة » به منابع مفقود - به زبان پهلوى - برمىگردد « 30 » .\r\n- ( ش 1 ، 2 / منطق ارسطو ) دربارهء حكيم پولس ايرانى يا پارسى\r\n ( Paulus Persa ) \r\nدانشمند و عالم الهيات مسيحى اهل پارس ( م 573 م ) كه انتظار داشت كليسا او را به مرتبهء مطرانى در فارس برگزيند ؛ و چون اين انتظار برآورده نشد وى به كليسا پشت كرد و روى به كيش زردشتى آورد . پس به دربار خسرو انوشروان راه يافت و از نزديكان وى نيز گشت . پاولوس در باب مقولات ارسطويى و همچنين در باب كتاب برهان او رساله‌هايى براى خسرو نوشت . ترجمهء ابن مقفع با پسرش محمّد از بعضى اجزاء منطق ارسطو كه از پهلوى به عربى انجام شد بايد مبنى بر همين‌گونه رسالات بوده است « 31 » . رسالهء سريانى منطق ( - مقولات ) پولس پارسى را « جى . لند »  ( J . P . N . Land )  در كتاب « روايات سريانى » خود همراه با ترجمهء لاتينى آن چاپ كرده است « 32 » . زيمرمان  ( F . W . Zimmermann )  گويد كه رسالهء پولوس پارسى با مال فارابى تشابه قابل توجهى دارد ، چنان‌كه هشت قسم متقابلان در هر دو يكى است ؛ فلذا در اين قضايا منابع پولس و فارابى مشترك بوده ، متن رسالهء فارابى مبتنى بر يك سنّت تعليمى « سريانى » و مؤسّس بر ملخّصات سريانى از متونى يونانى مأخوذ از آثار ارسطو مىباشد . همچنين بخش كتاب العبارهء ابن مقفّع در قضايا به‌طور عمده با همان فهرست اقسام هشتگانهء متقابلان\r\n\r\n\r\n","description":"","footnote":"\r\n( 29 ) . آنتون - هرمان كروست : زندگى ارسطو ، ترجمهء اسماعيل سعادت ، ( در ) نشريهء معارف ، دورهء 2 ، ش 3 آذر - اسفند 1364 ، ص 367 - 368 .\r\n( 30 ) . جامعهء نوين ، ش 7 ، ص 97 .\r\n( 31 ) . روزگاران ايران ( دكتر عبد الحسين زرين‌كوب ) ، ص 298 .\r\n( 32 ) .\r\n Anecdota Syriaca , vol . iv , Leiden , 1875 , syr . 1 - 33 . Lat . trl . 1 - 30 . \r\n","page_name":" 241 ","page_number":265},
  {"content":"\r\n\r\nمزبور مشابهت دارد و به همان ترتيب است « 33 » . بايد گفت كه زيمرمان معتقد است همهء رسالات منطقى به روايت سريانى بوده ؛ وى اصلا از آثار پهلوى در اين خصوص ياد نكرده و گويى از آنها بىاطلاع است ، چندان كه ابن المقفّع را هم مترجم سريانى مىداند ، حال آنكه ترجمه‌هاى وى تماما از پهلوى بوده است .\r\n- ( ش 2 ، ) ايساغوجى يا مقدمه بر « مقولات » ( - قاطيغورياس ) ارسطو ، از فورفوريوس صورى ( 233 - ح 301 م ) كه روايت‌ها و ترجمه‌ها و شرح‌هاى متعدّدى به سريانى و پهلوى و عربى پيدا كرده است ؛ ترجمه‌هاى سريانى در همان كتاب « ارسطو در نزد سريانيان » باومشتارك ( مذكور ) نقل شده ؛ اينك علاوه بر آنچه ياد گرديد ، مىتوان شرح ايلينوس / الياس اسكندرانى ( ن 2 س 6 م ) را به عنوان « تقاسيم ايساغوجى و مقولات » نام برد « 34 » ، كه ابن نديم در جزو آثار ترجمه شده از سريانى به عربى توسط ابن الخمّار مسيحى ( م 412 ق ) برشمارده ، متضمّن شروح و حواشى بوده است « 35 » . شرحى هم برآن به سريانى از يحيى اسكندرانى ( ح 568 م ) جزو كتب درسى مدارس مونوفيزتى بوده ، يك‌بار هم ايوب بن قاسم رقى آن را از سريانى به عربى ترجمه كرده است . « مقولات » ارسطو به روايت تئوفراست\r\n Theophrastus ) \r\n/ 323 - 288 ق . م . ) - جانشين ارسطو به عنوان رئيس آكادمى آتن - هم به شرح سريانى ياد گرديده است . شرح سريانى ديگرى منسوب به « تئون / ثاون »  ( Theon )  موجود است ، كه او را با تئون اسكندرانى يكى دانسته‌اند ، در حالى كه اين « تئون » سميرانايى مىباشد « 36 » .\r\n- ( ش 3 ، 2 ) عبارت ( - هرمنوتيك ) ارسطو نيز گزارش‌هاى چندى دارد ، كه هوفمان تحت عنوان « عبارت‌هاى سريانى ارسطو » چاپ كرده ( ليپزيگ ، 1869 ) از جمله ترجمهء « پروبها / هيبها / پروبوس » ادسائى ( م 457 م ) به شرح « آمونيوس » كه زيمرمان اهميّت خاصى براى آن قائل شده ، گويد تمام قضاياى كتاب العبارهء ابن مقفّع از همين سنخ است ،\r\n\r\n\r\n","description":"","footnote":"\r\n( 33 ) .\r\n Essays Presented . . . to R . Walzer , 1972 , pp . 527 - 528 , 537 . \r\n( 34 ) .\r\n Elias : commentaria in Prophyrii Isagogen et in Aristotelis categorias , ( ed . A . Busse ) , CLAG , vol . XVIII , Berlin , 1900 . \r\n( 35 ) . مقالهء روزنتال به عنوان « شارح ارسطو » در  ESsays Pre . to R . Walzer , p . 339 .  / مقدمهء دانش‌پژوه بر نزهة الارواح ، ص 98 .\r\n( 36 ) .  Steinscheinder , pp . ( 16 ) , ( 55 ) , ( 74 - 75 ) . \r\n","page_name":" 242 ","page_number":266},
  {"content":"\r\n\r\nبسا كه كتاب وى ترجمهء آن باشد . همچنين گويد كه « عبارت » فارابى خصوصا شاهدى است بر اينكه يك سنّت مستمرّ سريانى در تعاليم منطقى وجود داشته است . بر روى هم در ترجمه‌هاى پروبها و پولس اسامى و افعال با موضوع و محمول درآميخته‌اند ، در حالى كه ابن مقفّع ترتيب ديگرى براى موادّ داده است « 37 » . اما چنان‌كه استاد دانش‌پژوه گويد اساسا دفتر « عبارت » پولس فارسى به پهلوى بوده ، كه سوروس سه بخت ايرانى كشيش صومعهء قنسرين ( ح 640 م ) آن را به سريانى ترجمه كرده است . ديگر آنكه سرگيوس رأس عينى ( م 536 م ) هم از جمله شارحان كتاب العبارهء ارسطوست ، به‌علاوه كتاب منطقى دارد در هفت دفتر ؛ ايلياى اسكندرانى نيز از جملهء ايشان است « 38 » .\r\n- از جملهء ديگر آثار ارسطو به سريانى مىتوان ياد كرد : كتاب طبيعى ( - فيزيك ) ، مابعدطبيعى ( - متافيزيك ) ، سماء و عالم ( شرح تميستيوس ) ، آثار علويه ( شرح سمبليكيوس ) و كتاب الحيوان را يحيى بن عدى و ابن زرعهء مسيحى به عربى ترجمه كرده‌اند . كتاب الاخلاق را ابن الخمار مسيحى و كتاب النفس را هم ابن زرعه ( گويا از ترجمهء سريانى حنين بن اسحاق ) به عربى ترجمه كرده‌اند . كتاب وصيّت يا عهد ارسطو كه ترجمهء عربى آن از متن سريانى در واتيكان وجود دارد . از شارحان آثار ارسطو يكى هم يامبليخيوس است كه ترجمهء اجزائى از شروح او به سريانى و نيز به عربى وجود داشته است . ترجمه‌هاى ديگرى هم به سريانى از آثار ارسطو شده ، كه آنچه بر دست حنين بن اسحاق يا پسرش اسحاق بن حنين بوده ، ابو بشر متى طبرى آنها را به عربى ترجمه كرده است « 39 » .\r\n( 2 / 3 ) : كتاب ما يرضاه الفلاسفة من الآراء الطبيعية ، از آئتيوس  Aetius )  / سدهء 3 م ) كه آن را از فلوطرخس / پلوتارخس ( 46 - 120 م ) فيلسوف آكادميايى پنداشته‌اند ؛ و به لاتينى آن را « پسنديده‌هاى فلسفى » خوانده‌اند كه در سدهء دوم ( م ) تأليف شده ، سپس به سريانى هم درآمده - گويند نخستين دفترى است كه از سريانى به عربى ترجمه شده - ، اما ترجمهء عربى آن را از قسطا بن لوقا بعلبكى ياد كرده‌اند . كتاب الرياضة\r\n\r\n\r\n","description":"","footnote":"\r\n( 37 ) .  Essays pre . to R . Walzer , pp . 529 , 537 , 541 , 542 . \r\n( 38 ) . نشريهء معارف ، سال 1 ، ش 1 / فروردين - تير 1363 ، ص 126 .\r\n( 39 ) .\r\n Steinscheinder , pp . ( 62 ) , ( 97 - 98 ) , ( 108 - 109 ) , ( 144 ) , ( 272 ) , ( 274 ) , ( 288 ) . \r\n","page_name":" 243 ","page_number":267},
  {"content":"\r\n\r\nفلوطرخس ( مذكور ) هم كه ترجمهء سريانى آن وجود داشته ، قسطا بن لوقا به عربى برگردانده است « 40 » .\r\n- علم الفراسة از پولمون\r\n ( Palaemon / Polemon ) \r\nيك نويسندهء حكمت طبيعى كه نوشته‌هاى او صبغهء سقراطى - بقراطى دارد ، گويند كه ترجمهء سريانى اين اثر وجود داشته است « 41 » .\r\n- رساله دربارهء اثبات و نفى ، از سرگيوس رأس‌عينى ( م 536 م ) كه هم مكالمه‌اى با تئودورس مروى نو افلاطونى دارد « 42 » .\r\n- آثار « تئوفراست » خليفه و شارح ارسطو ، هم به سريانى ترجمه شده بوده است كه ابن عدى و ابن الخمار به عربى برگردانده‌اند « 43 » .\r\n- نواميس « افلاطون » را هم به ترجمهء حنين بن اسحاق ( از يونانى به سريانى ) و ترجمهء عربى يحيى بن عدى ( از سريانى ) ياد كرده‌اند « 44 » .\r\n6 . ( اندرزنامه‌ها ) :\r\n- ش 2 ،  IV  ( حكمت عملى ) كتاب « بيانات »  ( Demonstrations )  - به سريانى ، هم از « افرآتس » ( - فرهاد ) ايرانى ياد گرديده كه ميان سالهاى 337 و 345 نوشته است « 45 » .\r\n- يادگار بزرگمهر ( ش 14 ،  IV  ) پند نامگ بزرگمهر بختگان ، رسالهء سياسى كه براى خسرو انوشروان نوشته ؛ پروفسور گرينياشى  ( M . Grignaschi )  ايتاليائى مقاله‌اى دارد به عنوان « دو مدرك جديد دربارهء داستان بوزرجمهر » « 46 » ، و آن دو يكى كتاب « نهاية الارب فى اخبار ملوك الفرس و العرب » للاصمعى ( ؟ ) به‌صورت نسخهء خطى است ، كه مؤسّس بر « سير الفرس » ابن المقفّع يا « اخبار الطوال » دينورى دانسته‌اند ؛ و دومى كتاب « الحكمة الخالدة » يا همان متن عربى كتاب « جاودان خرد » مسكويهء رازى است  [ p . 147 
  ]  . اما آنچه\r\n\r\n\r\n","description":"","footnote":"\r\n( 40 ) . دانش‌پژوه : مقدمهء نزهة الارواح ، ص 31 و 100 - 104 /  Steinscheinder , p . ( 141 ) . \r\n( 41 ) .  Steinscheinder , p . ( 146 ) . \r\n( 42 ) . دانش‌پژوه : معارف ، 1 ، 1 ، ص 126 .\r\n( 43 ) .  Steinscheinder , p . ( 130 ) . \r\n( 44 ) .  Steinscheinder , p . ( 56 ) . \r\n( 45 ) . بيست مقالهء ( تقىزاده ) ، ص 217 .\r\n( 46 ) . كه متن فرانسهء آن عينا در ناموارهء دكتر محمود افشار ، ج 7 ، 1372 ، طى صفحات 147 - 184 به‌طور عكسى تجديد چاپ شده است .\r\n","page_name":" 244 ","page_number":268},
  {"content":"\r\n\r\nاز نهاية الارب بنقل آورده ، گزينه‌وار از اين قرار است : « عبد اللّه بن مقفّع گويد كه خسرو انوشروان دوستدار اهل ادب و اصحاب حكمت و بلاغت بود ، ايشان را به خود نزديك مىنمود و جوائز و صلات مىبخشيد . . . ؛ همو هفتاد مرد از مردم كشور خود برگزيده و دستور داده بود كه پيوسته با درگاه او باشند . . . ؛ هنگام فراغ وى از گفتگوهاى حكيمانهء آنان خورسند مىشد و در تدبير ملك با ايشان راى مىزد . . . ؛ و بزرگمهر بن بختگان كه هم در اوايل پادشاهى او برآمد ، آداب را از سرچشمه‌هاى آن برمىگرفت و حكمت را از كانهاى آن مىجست . . . ( الخ ) »  [ p . 157 
  ]  . آنگاه حدود 150 پند و حكمت به‌گونهء كلمات قصار عربى ، هم به نقل از ابن المقفّع آورده  [ pp . 158 - 169 
  ]  كه گرينياشى آنها را با « پندنامهء » بوزرجمهر در شاهنامه برسنجيده  [ pp . 170 - 180 
  ]  سپس ترجمهء فارسى آنها را هم از كتاب « تجارب الامم فى اخبار ملوك العرب و العجم » ( نسخهء اياصوفيه ، ش 3115 ) بدست داده است .  [ pp . 180 - 184 
  ]  . نكتهء ديگر ، در اينكه بزرگمهر حكيم مانوى مذهب بوده ، آنكه مسعودى در پادشاهى خسرو اپرويز گويد كه وزير و مدير و مدبّر امور او حكيمى از حكماى ايران - بزرگمهر بختگان - بود ؛ پس در سال سيزدهم پادشاهىاش بزرگمهر متهم شد كه برخى گرايشها به زنديقان ثنوى مسلك دارد ، پس امر كرد او را زندانى كردند و به دو نوشت كه « نتيجهء علم و حاصل سلوك عقلى تو اين شد كه بدين عقوبت گرفتار آيى و مستوجب قتل باشى » ؛ بزرگمهر پاسخ داد كه اينك من از ثمرهء حلم و صبر خود بهره مىبرم . . . ، سرانجام دستور داد گردنش را زدند . » « 47 »\r\n- آداب ايرانى ( ش 15 ،  ( IV  از ابن المقفّع ، دربارهء آن ابو الحسن عامرى گفته است كتاب « اوستا » زردشتيان كه دستور به مكرمت‌هاى اخلاقى مىدهد و بدانها توصيه مىكند ، همانا عبد اللّه بن مقفّع مجموع آنها را در كتاب معروف خود « الادب الكبير » آورده است « 48 » .\r\n- پرسش‌نامهء فيلسوفان ( ش 22 ،  ( IV  شايد يكى از هفت تن حكماى يونان « پريسكيانوس » بوده باشد كه نوشيروان به دو پاسخ گفته است « 49 » .\r\n\r\n\r\n","description":"","footnote":"\r\n( 47 ) . مروج الذهب ، طبع شارل پلّا ، ج 1 ، بيروت ، 1965 ، ص 318 - 319 .\r\n( 48 ) . الاعلام بمناقب الاسلام ، چاپ تهران ، ص 261 - 262 .\r\n( 49 ) . هنر و مردم ، ش 69 ، ص 19 .\r\n","page_name":" 245 ","page_number":269},
  {"content":"\r\n\r\n\r\nج . متون علمى\r\n\r\n1 . ( مدخل اول ) :\r\n- حكيم ابو الحسن عامرى ( م 381 ق ) از متقدمان علماى ايرانى است كه معتقد بود بين علم و دين و ميان حكمت الهى و حكمت طبيعى تضاد و تعارض وجود ندارد « 50 » .\r\n- در خصوص اتحاد علم و دين در ايران و اختلاف آن در يونان ، شادروان دكتر مهرداد بهار نيز گفته است كه : « تفكّر زردشتى خيلى پيشرفته‌تر است و حتى تأثيرش را بعد از گاثا هم مىتوان ديد . در « گاثا » اسطوره و روايات اسطوره‌اى اصلا مثل يونان باستان نيست ، مرحلهء پيشرفته‌ترى از دين را نشان مىدهد . خداى يكتا در آن هست ، اساطير يونان آن قدر كهنه است كه اصلا مفهوم يكتاپرستى در آن نمىگنجد . درست به همين علّت تحجّر ميتولوژى يونان است كه علم در آنجا از دين جدا مىشود و يك واحد مستقل مىگردد . در آسياى غربى باستانى هر پديدهء جديد علمى كه بوجود مىآيد ، وارد دين مىشود . دين در آسياى غربى : نجوم ، طبّ و تمام عناصر علمى نوين ، كشفيات و شناخت‌هاى جديد انسان را مىپذيرد ، بيهوده نيست كه به روحانيان مىگفتند علما ، هنوز هم مىگويند . اينان زمانى واقعا جزو علما بودند ، منجّم ، رياضىدان و جز اين‌ها . در يونان ، كاهن هيچ‌چيز جز مجموعهء دينى خودش نمىدانست و اصلا حاضر نبود عنصر جديد علمى را در شناخت خويش وارد كند ؛ نتيجة علم از دين مستقل شد . اينجاست كه تفكّر يونانى صورت فلسفى پيدا مىكند ، چون دين متحجّر است . به همين دليل ، دين يونان و روم باستان در برابر دينهاى آسياى غربى نابود مىشوند ، و دين‌هاى آسيايى و مسيحيّت ، يونان و روم را فرامىگيرد . ولى در آسياى غربى ، تداوم همان اديان گذشته همچنان وجود دارد ؛ اسلام هم ، در واقع ، تداوم انديشهء مسيحى ، يهودى و يكتاپرستى آسياى غربى كهن است . در شرق ، تفكّر فلسفى به‌طور مستقلّ از دين شكل نمىگيرد ، يا به‌صورت عرفان درمىآيد كه دنبالهء گنوسىسيزم [ - زنديگيه / زندقه 
  ] است ، يا به صورت ساختار دين كه علما هستند و همهء علوم را در اختيار دارند . . . ؛ در دورهء اسلامى ،\r\n\r\n\r\n","description":"","footnote":"\r\n( 50 ) . رش : الاعلام بمناقب الاسلام ، ص 193 و 194 .\r\n","page_name":" 246 ","page_number":270},
  {"content":"\r\n\r\nدين صورت فلسفى پيدا مىكند و در يونان نيز الهيات صورت فلسفى مىيابد - مثلا رواقيون . در ايران ، فلسفه صورت دينى پيدا مىكند و فلسفهء خاص اسلامى هم بوجود مىآيد . . . ، تمام مكاتب افلاطونى - سقراطى و ارسطويى ، الهيات دارند و درباره‌اش بحث مىكنند ، ولى آن الهيات با دين فرق دارد ، در آنجا متافيزيك است . . . ( الخ ) » « 51 » .\r\n- دربارهء نهادهاى عهد هخامنشى قول ريچارد فراى به درستى اين است كه همواره بر زمينه‌ها و مساند سه‌گانهء ميان‌رودانى ، هند و اروپايى و نبوغ خلّاق شاهان بزرگ و رعاياى ايشان در ابتكارات ادارى و سازماندهى پايه‌ور بوده است « 52 » .\r\n- شادروان « نالينو » از نتايج تهاجمات بين ايران و يونان باستان چنين استنباط جالب توجهى كرده است : « تازش هخامنشيان به يونان همانا فلسفه و علم را پديد آورد ، اما هجوم يونانيان و اسكندر به ايران ، علم و دانش را يكسره نابود كرد ؛ چيرگى اسكندر مقدونى بر ايران اندام امپراتورى هخامنشى را درهم ريخت ؛ و چنان كرد كه دانش از عراق ناپديد گردد . » « 53 » .\r\n- همچنين ، نالينو ، گفته است كه ايرانيان در زمان خسرو انوشروان ( 531 - 578 م ) در مراحل علم و معرفت پيشرفت فراوان كرده بودند . آنچه از علوم عقلى پيشينيان خود و از مردم بابل و يونان به ميراث برده بودند ، يا از اقوام همسايهء خود - روميان و سريانيان و هنديان ترجمه كرده بودند - در نزد ايشان شكوفان شده بود . ايرانيان ، باهوش و درايت فطرى كه داشتند ، و با تمايلى كه به اسباب تمدّن نشان مىدادند ، بسيار در علوم تازه‌وارد پيشرفت كردند و در آنها به مقامى برجسته رسيدند . هنگامى كه اعراب به جنگ موحشى با ايرانيان پرداختند و سپاهيان ايشان را شكست دادند ، دولت خسروان بزرگ برچيده شد ، و اسلام بر همه جا سايه گسترد ، و خرده خرده كار بردن زبان پهلوى منسوخ شد . پس از آن همهء كشورهاى ايران گشوده شد ، و آميزش بين ايرانيان و اعراب رو به فزونى نهاد ، ايرانيان در ميان اعراب خميرمايه‌اى در ميان خمير شدند ، و در ترقى دادن اعراب تأثير فراوان كردند ، و در احوال تمدن اسلامى نقشى داشتند كه قابل انكار نيست ؛\r\n\r\n\r\n","description":"","footnote":"\r\n( 51 ) . جستارى چند در فرهنگ ايران ، تهران ، انتشارات فكر روز ، 1373 ، ص 129 .\r\n( 52 ) .  Opera Minora , p . 321 ff .  .\r\n( 53 ) .\r\n A volume of oriental studies , Presented to E . G . Browne ( 1922 ) , p . 302 . \r\n","page_name":" 247 ","page_number":271},
  {"content":"\r\n\r\nو اكثريت ايشان به تعليم فنونى پرداختند كه اعراب دورترين كس از آنها بودند ، و سخت به نگاهبانى علوم و اهتمام در ابقاى آنها توجّه كردند ؛ و در اقسام علوم و صنايع چندان برجستگى پيدا كردند كه چنين حديث نبوى دربارهء ايشان وضع شد : « اگر دانش به كرانه‌هاى آسمان آويخته باشد ، گروهى از مردم ايران به آن دست خواهند يافت » « 54 » .\r\n\r\n2 . ( هندسه و رياضى )\r\n- پيتر گورمن ، پس از ذكر تأثيرپذيرى فيثاغورث از عقايد زردشتى ، گويد : « عقايد نجومى مغ‌ها و بابلىها نيز با فرضيهء اضداد در كيهان مرتبط است . ازاين‌جهت گفته مىشد كه ستارگان نشآت سرد و مرطوبى به زمين مىفرستند كه بر ساختمان جسمانى گياهان ، حيوانات و انسان تأثير مىگذارد . يونانيان همچنين روش اسم‌گذارى سيّارات را از بابلىها اقتباس نمودند . لذا نام ونوس يا افروديت اسمى بود كه يونانيان براى الههء عشق كه بابلىها ايشتار مىناميدند انتخاب نمودند ، و ستارهء ژوپيتر نامى بود كه براى مردوك خداى اصلى بابلىها انتخاب شده بود . مهمتر از همه ، فيثاغورث از بابلىها آموخت كه هر سيّاره‌اى يك ارزش عددى وابسته به خود دارد : مردوك - 10 ، شاماش / خورشيد - 20 ، ماه - 30 ، إآ / آب - 40 ، انليل / زمين - 50 ، آنو / بهشت - 60 ، اين ارزش‌هاى عددى ده‌تا ده‌تا اضافه مىگردند ، و لذا عدد ده داراى اهميت مقدماتى عمده‌اى براى بابلىها بود . اين تسلسل عددى ده به ده ظاهرا مشخص‌كنندهء فواصل سياره‌ها و عناصر از يكديگر است . اين عرفان عددى همراه با خداشناسى نجومى اساس موسيقى افلاك فيثاغورث را تشكيل مىداد . فيثاغورث موسيقى را ارتباطات و فعل و انفعالات اعداد و نسبت‌هاى آنها تعريف كرده و ادعا مىكند كه اعداد مرئى در آسمان موسيقى كيهان را مىسازند . فيثاغوريهاى بعدى نيز اعداد را به خدايان نسبت دادند . . . ؛ لذا نفوذ بابلىها و ايرانيان بر روى فلسفهء فيثاغورس به آسانى مشهود است » « 55 » .\r\n- چند اصطلاح ستاره‌شناسى هم عبارتند از « ستار اشمار » ( پهلوى ) - « من كوكب » ( سريانى ) - « مريكخوولتا » ( گرجى ) به معناى « منجّم » باشد . برابر « گوچيهر / جوزهر » را\r\n\r\n\r\n","description":"","footnote":"\r\n( 54 ) . تاريخ نجوم اسلامى ، ترجمهء احمد آرام ، ص 224 و 225 .\r\n( 55 ) . سرگذشت فيثاغورس ، ترجمهء پرويز حكيم هاشمى ، نشر مركز ، 1366 ، ص 96 .\r\n","page_name":" 248 ","page_number":272},
  {"content":"\r\n\r\n caput draconis \r\nياد كرده‌اند . هم ياد شد كه « انخروزان / اختروزان » در پهلوى اشكانى به معناى « منطقة البروج » است « 56 » .\r\n- رايتز نشتاين اصطلاح « كلدانى » را در متون قديمى برابر با « ايرانى » دانسته ، گويد كه در طول تاريخ از اين اصطلاح سوءاستفاده‌هاى زيادى شده است « 57 » .\r\n\r\n( نوشته‌هاى رياضى ) :\r\n- كتاب مثلثات ( ش 7 ،  I  ) - مترجم آن به سريانى « يوسف » خورى پرسبيتر ( ح 900 م ) نويسندهء كتابهاى سريانى دربارهء ارشميدس ، به عنوان الطبيب الشهير كه ابن سينا از او گفتاورد نموده است « 58 » .\r\n- كتاب مجسطى ( ش 7 ،  I  ) بطلميوس كه در خصوص تداول آن طىّ دوران ساسانى ، چنان‌كه استاد بيلى آن را با ديگر كتابها ياد كرده « 59 » ، در « دينكرد » ( مدن ، ص 428 - س 15 - تا 429 - س 8 ) بدين عبارت آمده است : « كوشاك هندوان ، مجسطى يونانيان ( - هروميه ) و ديگر نوشته‌هاى اساسى در گنج شاسپيگان را براى خواستاران همه آگاهى ويرايش نمود . . . » « 60 » . اينك بايد افزود كه « مجسطى » را سرگيوس بن هلياس ( اليا ) نصرانى / / سرجيوس رأس‌عينى ( م 536 م ) از يونانى به سريانى ترجمه كرد ؛ آنگاه حجاج بن مطر آن را از سريانى به عربى ترجمه نمود ، كه گويند به تقرير يا تصحيح « نيريزى » باشد - در عهد خليفه معتضد عباسى - ؛ و سپس جرارد كرمونى آن را ( در 1175 م ؟ ) به لاتينى ترجمه كرده است . اكنون ترجمه‌هاى سريانى و عبرى ( در آكسفورد ) وجود دارد ؛ اما يك ترجمهء عربى هم از سلّام ابرش ترجمان ( از پهلوى ) - مترجم « فيزيك » ارسطو ( از پهلوى ) و يك ترجمهء عربى ديگر نيز از ابراهيم بن الصلت ياد\r\n\r\n\r\n","description":"","footnote":"\r\n( 56 ) . گاه‌شمارى ( تقىزاده ) ، ص 247 .\r\n Zoroastrian problems , p . 228 . / India ( Biruni ) , P . XXX / \r\n( 57 ) . تأثير فرهنگ و جهان‌بينى ايرانى بر افلاطون ( استفان پانوسى ) ، ص 35 .\r\n( 58 ) .  Steinscheinder , p . ( 167 ) . \r\n( 59 ) .  Zoroastrian Problems , p . 86 . \r\n( 60 ) .  Zurvan ( Zaehner ) , p . 145 . \r\n","page_name":" 249 ","page_number":273},
  {"content":"\r\n\r\nگرديده ؛ حنين بن اسحاق و ثابت بن قرّه متن آن را ويراسته‌اند « 61 » . گويا ناقل يا شارح متن پهلوى « مجسطى » به عربى همان « نيريزى » باشد ، اما ترجمهء سلّام ابرش ظاهرا بىواسطه بوده است .\r\n- سدهانتا ( ش 9 ،  I  ) - زيج شهريار ( ش 12 ،  I  ) - كه استاد ديويد پينگرى  D . ) ( Pingree  متخصّص مشهور تاريخ نجوم هندى « 62 » ، در گفتار خود به عنوان « رصد ايرانى اوج خورشيدى در سال 450 م » « 63 » گفته است : « براهمپكسه توسّط پيتامه سيدهانته « ويشنودهر موتر پورانه » در اوايل سدهء پنجم ( م ) ابتكار شد ، و تأثيرش در ايران ساسانى بر نخستين « زيك شهرياران » بود كه حدود سال 450 م تأليف شده است . دومين « پكشهء » هندى كه عناصر آن به اسلام رسيد ، همانا « آردهراتريكه » يا نظام نيم‌شبى بود كه توسّط « آريه بهطه » در حدود / 500 م ابتكار گرديد ؛ و اين ظاهرا بنيان روايت پهلوى « زيك شهرياران » بود كه در زمان خسرو انوشروان در 556 م تدوين شد ، طبعا بسى از اين زيك در زيگ مشابهى كه در عهد يزدگرد سوم - احتمالا حدود 630 م - تدوين شد تكرار گرديد ؛ و همين بود كه در اواخر سدهء هشتم ( م ) توسّط التميمى با عنوان زيج الشاه به عربى ترجمه شد » « 64 » . بايد گفت كه راقم اين سطور برآن عقيده نيست كه همهء نظريات استاد پينگرى - خصوصا آنچه در باب تأثير نجوم و زيج هندى بر نجوم و زيج ايرانى قائل است - صواب و درست باشد . دربارهء ادوار بزرگ ، شرح سالهاى « يوگا » هندى ، روز برهمن يا كلپه‌ها ، « واندروردن » بحث نموده است « 65 » . همچنين به نقل آمد كه قاضى صاعد اندلسى برحسب اعتقاد منجمان ، طريقهء ايرانيان را در تنظيم ادوار عالم يا « سنى العالم » ستوده ، آن را درست‌ترين ادوار دانسته است « 66 » . اينك ، ابو الحسن ( ظهير الدّين ) بيهقى در مقدمهء جوامع احكام النجوم - كه آن را از 257 كتاب گردآورده - دربارهء « زيج\r\n\r\n\r\n","description":"","footnote":"\r\n( 61 ) .  Steinscheinder , pp . ( 193 ) , ( 194 ) , ( 282 ) . \r\n( 62 ) .\r\n cf : Astronomy and Astrology in India and Iran , ( in ) ISIS , 54 ( 1963 ) , pp . 229 - 246 . / Indian Influence on early Sassanian and Arabic Astronomy , ( in ) J . O . R . Madras , ( 1963 - 1964 ) , 33 , pp . 1 - 8 . \r\n( 63 ) .  J . N . E . S . ( 1965 ) , 24 , pp . 334 - 336 . \r\n( 64 ) .\r\n The Scholar and the Saint , New york University , 1975 , pp . 67 - 68 . \r\n( 65 ) .  The Birth of Astronomy , p . 306 . \r\n( 66 ) . طبقات الامم ( ترجمهء فارسى ) ، گاهنامه ( 1310 ) طهرانى ، ص 171 .\r\n","page_name":" 250 ","page_number":274},
  {"content":"\r\n\r\nشهرياران » گويد كه هم به صواب نزديك است ، و ادوار پارس معتمد براين ادوار است ، و آن در زيج شهرياران است ، و زيج بتّانى است ؛ و اين اصل و مدار است و از آنجا هريك زيج ساخته‌اند ، چون عيّوقى و خاطرى و كوشيار و نسوى و خوارزمى و عدلى و غير ايشان ، و اصل زيج بتّانى است » « 67 » .\r\n- منلائوس / ميليوس ( - مقالات ) هم در متن سريانى و هم ترجمهء عربى آنها وجود دارد ، مشهور همان « الشكل الكرى » يا همان « كتاب الاكر » كه اسحاق بن حنين به عربى ترجمه كرده ، ترجمهء عبرى آن از يعقوب بن ماخر  ( Machir )  مىباشد « 68 » .\r\n- كتاب حساب ( سريانى ) كه حبيب بن بهريز آن را براى طاهر بن الحسين ( م 3 / 822 م ) به عربى ترجمه كرده ، و كندى هم آن را تصحيح نموده ، اكنون موجود است . در نسخه‌هايى از كتاب الحساب آن را تقرير نيكوماخوس به تحرير ربيع بن يحيى اسقف « الويرا » ( ركموندس ؟ ) و ترجمهء عبرى كلونيموس ( 1317 م ) نوشته‌اند « 69 » .\r\n\r\n3 . ( نجوم و صور )\r\n- ( مدخل دوم ) : بندهشن ايرانى ( فصل 3 ، بند 18 ) هم پس از بيان مينويان بزرگ ( - امشاسپنته‌ها ) - كه فروهران ياران آنها باشند - آورده است كه : « مينويان بىشمار ديگر هستند كه با ياريگرى خويش آفرينش را سامان دهند ، چندان‌كه آنها را ستارگان سپهر برنويسند » « 70 » . مطهّر بن طاهر مقدسى در اينكه بعضى پندارند اختران را صورت‌هايى است همچون صورتهاى آفريدگان ، گويد كه در كتاب « خرّمدينان / خرّميان » خواندم كه ستارگان كروى شكل باشند و محفور ، چنان‌كه ارواح آفريدگان از آنها منتزع شود و به قمر وصول يابد . . . ؛ و مردم در فروريختن اختران ( - شهابها ) اختلاف كرده‌اند ، مسلمانان گويند كه آن سنگباران شياطين است ؛ بسيار اندك باشد كه صورت‌هاى روحانى در آسمان انكار شود ، مگر از طرف اهل تعطيل و الحاد ، اما آنان هم به تأثير فلك و ستارگان\r\n\r\n\r\n","description":"","footnote":"\r\n( 67 ) . مجلّهء دانشكدهء ادبيات ( دانشگاه تهران ) ، سال 6 ، ش 1 ، ص 17 .\r\n( 68 ) .  Steinscheinder , p . ( 188 ) . \r\n( 69 ) .  Steinscheinder , p . ( 228 ) . \r\n( 70 ) .  Zurvan ( part II texts ) , pp . 324 , 335 . \r\n","page_name":" 251 ","page_number":275},
  {"content":"\r\n\r\nو آنچه در آنهاست اقرار دارند ، پس انكار ايشان بىمعنى است « 71 » .\r\n- در خصوص تحويل آفتاب به برج گاو ( ثور ) و نمادهاى « شير و گاو » و اصل « شير و خورشيد » در ايران ، « بيوار » ايرانشناس طىّ گفتارى در باب مهرهاى دولتى هخامنشى از جمله راجع به نقش‌مايهء « شير و شكار » گويد كه اين امرى واقع است در هنر ايران ، همچنان‌كه در يونان باستان هر ايزدى بايد نمودگار جانورى داشته باشد : جغد « آتنه » ، گراز « ورثرغنه » و جز اين‌ها معلوم است ، اما شير بايستى كه در متن معيّن نماد خورشيد باشد . دليل يك چنين اين‌همانى آن است كه در ادوار قديم تاريخى ، برج فلكى « اسد » همانا خانهء آفتاب بشمار مىرفت ؛ و چنين اقترانى موجب بنمايهء « شير و خورشيد » گرديده كه در هنر فراگير شده ، اكنون نشان رسمى ايران مىباشد . اما تركيب شير و گاو كه در نقوش آپادانهء تخت‌جمشيد پيداست ، نيز مفهوم ستاره‌شناختى دارد ، اين نقش‌مايه پيوسته با مراسم نوروز ايرانى مقرون است كه در اعتدال ربيعى واقع مىشود ، كه باز خود نماد نجومى دارد . . . ؛ خلاصه آنكه شير نماد خورشيد است ( حسب آنكه برج شير خانهء اوست ) ازاين‌رو « شير و گاو » نمايشگر ورود خورشيد به برج گاو است كه در 500 ق . م . درست هم‌زمان با وقوع اعتدال ربيعى بوده است . . . » « 72 » . دانسته است كه تحويل آفتاب به برج حمل از زمان بطلميوس باب شد ، پيشتر ، تحويل آفتاب به برج ثور بود كه اينك دومين برج سال است ؛ و اين تأخّر براثر تقديم اعتدالين صورت گرفته كه آقاى بيوار در اين موضوع اطلاعى ندارد و هم چيزى نگفته است . باقى سخنان وى شرح همان جنگ شير و گاو نماد فلكى اعتدال ربيعى است كه در گفتار « هارتنر » ( تاريخ ايران كمبريج ، ج 2 ) هم ياد گرديده است . بايد افزود كه استاد ابو ريحان بيرونى در مقدمهء شرح منازل قمر ياد كرده است كه ايرانيان هم سال را با « ثريا » آغاز مىكرده‌اند ، چنان‌كه هرمس نيز اعتدال ربيعى را همان ثريا دانسته كه اين امر البتّه بايستى قبل از اسكندر بوده باشد ، ولى معلوم نيست كه چرا چنين مىكرده‌اند ، آيا بدان سبب كه « ثريا » نمايان‌تر و آسان‌ياب‌تر است ؟ » « 73 » .\r\n\r\n\r\n","description":"","footnote":"\r\n( 71 ) . البدء و التاريخ ، طبع كلمان هوار ، 1905 ، ج 2 ، ص 20 و 27 .\r\n( 72 ) .  W . B . Henning Memorial Volume , p . 55 . \r\n( 73 ) . الآثار الباقية ، ص 341 .\r\n","page_name":" 252 ","page_number":276},
  {"content":"\r\n\r\n- ( ش 6 ،  ( II  - تنكلوشا ، كه همان « تينكروس » بابلى نويسندهء كتاب « المواليد على الوجوه و الحدود » باشد ، فرگشته از صورت « تئوكروس » كه كتاب « صور » يا « وجوه » او را ابن وحشيهء نبطى از متن پهلوى ترجمه كرده ، گويد همانا شرحى است بر كنز الاسرار هرمس كه كتاب درج بطلميوس و رسالهء ارسطو را هم در خود جمع دارد « 74 » .\r\n\r\n\r\n","description":"","footnote":"\r\n( 74 ) .  Steinscheinder , pp . ( 228 ) , ( 230 ) . \r\n","page_name":" 253 ","page_number":277},
  {"content":"\r\n . \r\n","description":"","footnote":"","page_name":" 254 ","page_number":278},
  {"content":"\r\n\r\n\r\nتصاوير\r\n1 . خطّ نمادين عيلامى قديم .\r\n2 . خط ميخى ابتدايى ( اكدى - عيلامى ) .\r\n3 . نوع خط قديم عيلامى مقدّم ( اكدى - عيلامى ) .\r\n4 . تصوير نگاره‌هاى سومرى كهن .\r\n5 . نمونه‌هاى خط آميخته ( ميخى ) .\r\n6 . قديم‌ترين نمونهء خط فارسى باستان ( مادى ) .\r\n7 . نمودارهاى ششگانهء مادى .\r\n8 . الفباى پارسى باستانى\r\n9 . الفباى ميخى پارسى\r\n10 . الفباى فارسى باستان .\r\n11 . سنگ‌نبشتهء پارسى باستان .\r\n12 . جدول الفباى آرامى كهن .\r\n13 . سنگ‌نبشتهء كيلكيه .\r\n14 . قبالهء اورامان ( پهلوى ) .\r\n15 . جداول الفباى آرامى - پهلوى .\r\n16 . جدول الفباهاى باستانى ايران .\r\n17 . صورت‌هاى گوناگون گشته دبيره .\r\n18 . نمونه‌هاى خطوط گشته و نيم‌گشته .\r\n19 . جدول الفباى پهلوى .\r\n\r\n","description":"","footnote":"","page_name":" 255 ","page_number":279},
  {"content":"\r\n\r\n20 . الفباى متون مانوى .\r\n21 . نمونهء خط مانوى .\r\n22 . جدول تطبيقى الفباى سغدى .\r\n23 . نمونهء خط سغدى .\r\n24 . حروف آثار سغدى ونسا .\r\n25 و 26 . الفباى اوستايى ( دين دبيره ) .\r\n27 . خطّ سريانى .\r\n28 . تحوّل الفباى عربى .\r\n* 29 . صورت فلكى مارافساى ( گيان ) .\r\n30 . صورت‌هاى بروجى و اهلّهء قمر .\r\n31 . صورت بروجى جدى هنگام انقلاب شتوى .\r\n32 . صورت‌هاى فلكى منطقة البروج .\r\n\r\n","description":"","footnote":"","page_name":" 256 ","page_number":280},
  {"content":"\r\n\r\nش 1 خط نمادين و تزيينى عيلامى قديم\r\nش 2 خط ميخى ابتدايى ( اكدى عيلامى ) مكشوف در ليان ( بوشهر ) .\r\n\r\n","description":"","footnote":"","page_name":" 257 ","page_number":281},
  {"content":"\r\n\r\nش 3 نوع خط قديم عيلامى مقدم ( اكدى عيلامى ) سنگ‌نبشتهء كوتيك اينشوشيناك ( ح 2250 ق . م . ) كه والتر هينتس رمزگشايى كرده است .\r\n\r\n","description":"","footnote":"","page_name":" 258 ","page_number":282},
  {"content":"\r\n\r\nش 4 تصوير نگاره‌هاى سومرى كهن و تكامل آنها به خطّ نشانه‌هاى ميخى ( به نقل از  Friedrich . Archiv Orientalni . vol 19 , Tablex 1 ) \r\nش 5 نمونه‌هاى خط آميخته ( ستاك واژه ، به وسيلهء معنانگار و پايانه‌ها به وسيلهء حروف آوانگار نشان داده شده‌اند )\r\n\r\n","description":"","footnote":"","page_name":" 259 ","page_number":283},
  {"content":"\r\n\r\nش 6 قديم‌ترين خصوصيت خط فارسى باستان كه شايد هم مادى باشد .\r\nش 7 نمودارهاى ششگانهء مادى\r\n\r\n","description":"","footnote":"","page_name":" 260 ","page_number":284},
  {"content":"\r\n\r\nاين علامت كه در جدول بالا وارد نشده فقط در چهار كلمه كه منشأ خارجى دارند ديده شد ( نام اشخاص و اماكن )\r\nش 8 الفباى پارسى باستانى\r\n\r\n","description":"","footnote":"","page_name":" 261 ","page_number":285},
  {"content":"\r\n\r\nش 9 الفباى ميخى پارسى\r\n\r\n","description":"","footnote":"","page_name":" 262 ","page_number":286},
  {"content":"\r\n\r\nش 10 الفباى پارسى باستان\r\n« داريوش ، شاه بزرگ ، شاه شاهان ، شاه كشورها ، پسر ويشتاسپ ، هخامنشى ، آنكه اين كاخ را ساخت . » ش 11 سنگ‌نبشتهء پارسى باستان از داريوش\r\n\r\n","description":"","footnote":"","page_name":" 263 ","page_number":287},
  {"content":"\r\n\r\nش 13 سنگ‌نبشتهء كيلكيهء ( سدهء 5 ق . م . ) ش 12 جدول الفباى آرامى كهن\r\nش 14 ( قبالهء اورامان )\r\n\r\n","description":"","footnote":"","page_name":" 264 ","page_number":288},
  {"content":"\r\n\r\nش 15 جدول الفباى آرامى - پهلوى\r\n( سبك‌شناسى بهار ، ص 75 )\r\n\r\n","description":"","footnote":"","page_name":" 265 ","page_number":289},
  {"content":"\r\n\r\nجدول الفباهاى باستانى ايران و آسياى ميانه كه مبناى آرامى داشته‌اند .\r\nش 16 ( مقدمهء فقه اللغهء ايرانى ارانسكى ، ص 156 )\r\n\r\n","description":"","footnote":"","page_name":" 266 ","page_number":290},
  {"content":"\r\n\r\nش 17 نقل از « گشته دبيره » دكتر كياص 10 و 11\r\n\r\n","description":"","footnote":"","page_name":" 267 ","page_number":291},
  {"content":"\r\n\r\nش 18 نمونه‌هاى خطوط ( 1 ) گشته دبيره ، ( 2 ) نيم‌گشته\r\n\r\n","description":"","footnote":"","page_name":" 268 ","page_number":292},
  {"content":"\r\n\r\nجدول الفباى پهلوى\r\nش 19 كتاب زبان پهلوى ، تأليف آموزگار - تفضّلى ، ص 44 .\r\n\r\n","description":"","footnote":"","page_name":" 269 ","page_number":293},
  {"content":"\r\n\r\nالفباى متون مانوى\r\nش 20 كتاب زبان پهلوى ( آموزگار - تفضلى ) ، ص 47\r\nش 21 نمونهء خط مانوى\r\n\r\n","description":"","footnote":"","page_name":" 270 ","page_number":294},
  {"content":"\r\n\r\nش 22 جدول تطبيقى الفباى سغدى  ( S )  و آرامى ( 1 - 2 ) و پهلوى ( 3 - 5 ) و اوستايى ( 6 ) .\r\nنقل از « الفباى » ديرينگر ، ص 305 .\r\nش 23 نمونهء خطّ سغدى نقل از الفهرست ابن نديم\r\n\r\n","description":"","footnote":"","page_name":" 271 ","page_number":295},
  {"content":"\r\n\r\nحروف آثار سغدى و مقايسهء آن با حروف اسناد مكشوف در نساى باستانى .\r\nش 24 مقدمهء فقه اللغهء ايرانى ارانسكى ، ص 203\r\n\r\n","description":"","footnote":"","page_name":" 272 ","page_number":296},
  {"content":"\r\n\r\nش 25 الفباى اوستايى\r\nش 26 دين دبيره\r\n\r\n","description":"","footnote":"","page_name":" 273 ","page_number":297},
  {"content":"\r\n\r\nش 27 القلم السريانى\r\n\r\n","description":"","footnote":"","page_name":" 274 ","page_number":298},
  {"content":"\r\n\r\nش 28 تحوّل الفباى عربى 1 . نبطى ، 2 . سينائى ، 3 . عربى قديم ، 4 . سدهء دوم ( ه . ق ) ، 5 . كوفى ، 6 . نسخ كهن ، 8 . قرمطى ، 9 . نسخ نوين\r\n\r\n","description":"","footnote":"","page_name":" 275 ","page_number":299},
  {"content":"\r\n\r\nش 29 صورت فلكى حيّة الحوّا ( - مارافساى ) ازگيان\r\n\r\n","description":"","footnote":"","page_name":" 276 ","page_number":300},
  {"content":"\r\n\r\nش 30 صورت‌هاى بروجى و اهلّهء قمر\r\n\r\n","description":"","footnote":"","page_name":" 277 ","page_number":301},
  {"content":"\r\n\r\nش 31 صورت بروجى جدى هنگام انقلاب شتوى\r\n\r\n","description":"","footnote":"","page_name":" 278 ","page_number":302},
  {"content":"\r\n\r\nش 32 صورت‌هاى فلكى منطقة البروج\r\n\r\n","description":"","footnote":"","page_name":" 279 ","page_number":303},
  {"content":"\r\n . \r\n\r\n","description":"","footnote":"","page_name":" 280 ","page_number":304}
  ]