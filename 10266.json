[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n . \r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nتاريخ مغول\r\nاز حملهء چنگيز تا تشكيل دولت تيمورى\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n . \r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nتاريخ مغول\r\nاز حملهء چنگيز تا تشكيل دولت تيمورى\r\nعباس اقبال\r\nمؤسسه انتشارات امير كبير\r\nتهران : 1384\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nاقبال آشتيانى ، عباس ، 1275 - 1344 .\r\nتاريخ مغول از حمله چنگيز تا تشكيل دولت تيمورى / تأليف عباس اقبال . - تهران : امير كبير ، 1364 .\r\nپنجاه و پنج ، 624 ص . مصور ، نقشه .\r\nisbn 964 - 00 - 0636 - x\r\nفهرستنويسى بر اساس اطلاعات فيپا .\r\nچاپ اول : 1312 تا چهارم ، 1356 ، به عنوان جلد اول كتاب \" تاريخ مفصل ايران : از استيلاى مغول تا اعلان مشروطيت \" منتشر شد كه جلدهاى بعدى اين كتاب ديگر ادامه پيدا نكرد .\r\nچاپ هشتم : 1384\r\n1 . ايران - تاريخ - مغولان وايلخانان ، 616 - 756 ق . الف . عنوان . ب . عنوان : تاريخ مفصل ايران : از استيلاى مغول تا اعلان مشروطيت .\r\n2 ت 7 الف / 952 dsr\r\n062 / 955\r\n1364\r\nكتابخانه ملى ايران\r\n40 - 64 م\r\nتاريخ مغول\r\nتأليف : عباس اقبال\r\nچاپ هفتم : 1379\r\nچاپ هشتم : 1384\r\nچاپ وصحافى : چاپخانه سپهر ، تهران\r\nشمارگان : 3000 نسخه\r\nحق چاپ محفوظ است .\r\nشابك X - 0636 - 00 - 964\r\nISBN 964 - 00 - 0636 - X\r\nمؤسسهء انتشارات امير كبير تهران ، ميدان استقلال .\r\nwww . amir - kabir . com\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n\r\nفهرست\r\nمقدمهء مؤلف / صفحهء / نه\r\nپژوهشى دربارهء اصطلاحات آق - قرا - گوى - قزل / صفحهء / سيزده\r\nفصل اول - مجملى از احوال ممالك آسيا / صفحه / 1\r\nفصل دوم - تشكيل دولت مغول / صفحه / 15\r\nفصل سوم - سياست چنگيز و اثرات حملهء مغول / صفحه / 70\r\nفصل چهارم - سلطنت جانشينان چنگيز تا هولاكو / صفحه / 111\r\nفصل پنجم - لشگركشى هولاكو به ايران / صفحه / 165\r\nفصل ششم - سلاطين مغول ايران يا ايلخانان / صفحه / 200\r\nفصل هفتم - ايلخانان ايران ( بقيه ) / صفحه / 259\r\nفصل هشتم - فترت بين دورهء ايلخانى و دورهء تيمورى / صفحه / 365\r\nفصل نهم - تمدن و معارف و صنايع در عصر استيلاى مغول / صفحه / 479\r\nفهرست اعلام تاريخى و جغرافيائى و اسامى كتب بانضمام 17 تصوير و يك نقشه / صفحه / 577\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n . \r\n","description":"","footnote":"","page_name":" مقدمه 8 ","page_number":8},
  {"content":"\r\n\r\n\r\nمقدمهء مؤلف\r\nبسمه‌تعالى تاريخ تفصيلى ايران اگرچه مثل تاريخ ادبيات زبان فارسى منابع عديده دارد و از گذشتگان ايرانى يا غير ايرانى جماعتى به فراخور ذوق و استعداد و معلومات يا بر اثر اغراضى خاص قلم بر روى كاغذ گذاشته و مطالبى را يادداشت كرده‌اند ولى متأسفانه تاكنون كتابى جامع در تاريخ مملكت ما نوشته نشده است كه نويسندهء آن رعايت مفهوم امروزى كلمهء « تاريخ » را چنان كه مصطلح اهل علم كنونى است كرده باشد و از مطالعهء كتاب او صرف‌نظر از وقايع عظيم لشكرى و قتل و غارتها و عزل و نصب‌ها خصوصيات زندگانى اجتماعى و اقتصادى و ادبى اجداد ما در هريك از ادوار تاريخى بدست آيد و علل ترقى و تنزل قوم ايرانى در مدارج كمالات معنوى و اخلاقى و مراحل تمدن و عوامل عمدهء اين سير در هر دوره مفهوم شود و اين نيست مگر از آشنائى نداشتن بروش علمى مورخين جديد در بحث مسائل تاريخى و طرز تاريخ نگارى امروز كه از يك قرن پيش ببعد به كلى شكل آن عوض شده چه محققين فرنگى اين فن را از مدتى پيش در خطى نو انداخته و بر مبانى علمى متين استوار كرده‌اند كه مثل هر علم ديگر مهارت در آن علاوه بر استعداد غريزى و ذوق طبعى موقوف بفراگرفتن مقدمات علمى بسيار و استعانت از علوم چند و داشتن نظر دقيق و اقتفاى روش كار استادان اين راه و بكاربردن نظريهء بحث و انتقاد در استنتاج مسائل تاريخى است .\r\nبواسطهء پراكنده بودن منابع تاريخ ايران در حال حاضر و مختفى ماندن بسيارى از آنها در گوشه و كنارها و نداشتن كتابخانه‌ها و موزه‌هاى عمومى و نبودن چاپهاى انتقادى از كتب قدما و عدم اطلاع مردم ايران بروش تاريخ‌نويسى فرنگى\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nامروز به هيچ‌وجه نمىتوان از يك نفر بلكه از چند تن زبردست نيز توقع آن را داشت كه تاريخ تفصيلى ايران را چنان كه مطلوبست و به شكلى كه قابل همسرى با اين‌گونه تواريخ از ممالك فرنگ باشد بنگارش درآورند و زبان فارسى و مملكت ايران را از اين احتياج مبرم خلاص بخشند .\r\nاگرچه بدبختانه در مملكت ما مردم اصلاح هر امرى و اقدام بهر كارى را بدون مطالعه از دولت انتظار دارند و خود حاضر به هيچ‌گونه جنبشى نيستند ولى در پاره‌اى موارد خاص دولت خواهىنخواهى بايد مقدم باشد و بواسطه عدم مقدرت مردم يا به علت نشناختن راه مصلحت خود به اجراى بعضى نقشه‌ها مبادرت نمايد يعنى تأسيس كتابخانه‌ها و موزه‌هاى عمومى و جمع‌آورى منابع اطلاعات از افراد خصوصى ساخته نيست و اگر هم ساخته باشد بواسطهء محدود بودن ميزان مقدرت ايشان چنان كه بايد بسرعت و انتظام مطلوب انجام‌پذير نمىشود . دولت بايد نقشه و پروگرام خاصى جهت اين‌گونه منظورهاى معنوى طرح كند و وسايل آن را در حد امكان مهيا ساخته در دسترس اهل علم بگذارد تا ايشان بتدريج اين كار عظيم را به آخر برسانند .\r\nحاليه در نوشتن تاريخ و تاريخ ادبيات و تمدن دو طرز معمولست يكى تحقيق در جزء جزء مسائل يا در قسمت قسمت دوره‌ها ، ديگرى نگارش تاريخ عمومى تمام دوره‌ها يا تاريخ زمان يك سلسله يا يك موضوع بالنسبه مبسوط مرتبط ، در شق اول محققين غالبا متخصص در معرفت يك دوره يا يك موضوع خاص مىشوند و تحقيقات ايشان صورت رساله‌هاى مفرد « 1 » در باب يك مطلب محدود معين پيدا مىكند در صورتى كه در شق ثانى نويسندگان بايد بنظرى عام در جميع مسائل و ادوار بنگرند و از لحاظ كليت و حفظ ربط منطقى بين كليهء امور موضوع تاريخ و استنباط قوانين عمومى تأليفات خود را به رشتهء تحرير درآورند و اين چنان كه پوشيده نيست امرى بسيار مشكل و انجام صورت كامل آن در حد عادى از قدرت يك نفر خارج مىنمايد مگر آنكه ابتدا متخصصين هركدام در باب هر موضوع يا هر دوره رساله‌هاى مفرد نوشته باشند و بيشتر مطالب و ادوار به اين ترتيب تحت مطالعه آمده باشد تا يك نفر يا هيئتى با داشتن\r\n\r\n\r\n","description":"","footnote":"\r\n( 1 ) -  Monographies \r\n","page_name":" مقدمه 10 ","page_number":10},
  {"content":"\r\n\r\nمقدمات كار اطمينان‌بخش قدم در راه تلفيق و تأليف بگذارند .\r\nجلد حاضر شامل تاريخ ايرانست از ابتداى استيلاى چنگيز تا تأسيس دولت تيمورى يعنى از اوايل قرن هفتم تا نيمهء دوم قرن نهم و متضمن دورهء سلطنت ايلخانان مغولست بر ايران و سلسله‌هاى جزئى كه در فاصلهء اين دو قرن و نيم بر بعضى قسمتهاى مملكت ما سلطنت و امارت داشته‌اند .\r\nدر ابتدا نظر نگارنده اين بود كه اين كتاب را در حدود مواد لازم براى دورهء دوم متوسطهء ادبى تهيه كنم ولى در ضمن عمل معلوم شد كه گذشتن از سر بسيارى مسائل باجمال ممكن نيست و منظور اصلى كه روشن ساختن پاره‌اى كليات و نمودن روح تاريخ كه شرح زندگانى اجتماعى و معنوى مردم باشد با ذكر رئوس وقايع و مسائل نمىسازد به همين نظر در پاره‌اى قسمتها راه تفصيل اختيار شد و براى آنكه كار محصلين دورهء دوم متوسطه نيز زياد مشكل نشود قسمتهائى از كتاب را بخطى خفىتر طبع كرديم تا محصلين در ياد گرفتن آنها مختار باشند و اين قسمتها كه اكثر آنها اقتباس از مورخين و نويسندگان دورهء مغول و تيمورى و غالبا به عين انشاء ايشانست حكم قرائت تاريخى را دارد و مخصوصا براى نمودن طرز تاريخ‌نگارى و سبك انشاء ايشان انتخاب شده و اين روش را ان‌شاءالله در مجلدات ديگر كتاب نيز رعايت خواهيم كرد .\r\nكتاب حاضر با مقدماتى كه ذكر كرديم ناقص است و البته از اشتباهات نيز خالى نيست چه اولا كار دست‌اول كسى است كه بخصوصه در اين باب تخصصى نداشته ثانيا با فراهم نبودن نمونه‌ها يا راهنمايانى در اين راه ناهموار مجهول و نداشتن دسترسى بمنابع لازمه ( كه گاهى تحصيل كتاب‌هاى چاپى راجع به اين دوره نيز در طهران غير ممكن مىشد ) آن هم در مدتى قليل آوردن نمونه‌اى خالى از عيب و نقص از عهدهء نگارنده خارج بود مخصوصا با قيد درسى بودن كتاب تحقيق عموم مسائل جزء بجزء و بدست دادن اقوال مختلفه و منابع اطلاعات و بحث در صحت‌وسقم روايات مقدور نمىشد . اين كتاب زمينهء كارى است براى فضلاى ديگر كه بعدها در رفع نقيصه‌هاى آن بكوشند و هركدام قسمتى از آن را روشن كنند تا ان‌شاءالله در آينده چنان كه شأن تاريخ ايرانست مشكلات مسائل آن حل شود و بالنتيجه كتابى منقح\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nو قابل اعتماد فراهم آيد .\r\nنظر نگارنده در اين كتاب بيشتر نمودن روش علمى تاريخ‌نويسى و سعى در تأليف منطقى مسائل موضوع تاريخ ايران در عهد مغول بوده است مخصوصا اهتمام به عمل آمده است كه تاريخ ايران در اين ايام كه در كتب جميع مورخين آن ادوار با تاريخ عمومى تمام ملل مغلوبهء مغول مخلوط ذكر مىشده جداگانه نوشته شود و از وقايع زندگانى ملل ديگر نيز امورى كه با تاريخ ايران ارتباط پيدا مىكرده در اين كتاب بتناسب ايراد گردد .\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\n\r\nپژوهشى دربارهء اصطلاحات : آق - قرا - گوى - قزل\r\nنوشتهء فيروز منصورى\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n . \r\n","description":"","footnote":"","page_name":" مقدمه 14 ","page_number":14},
  {"content":"\r\n\r\nبسمه‌تعالى پژوهشى دربارهء اصطلاحات : آق - قرا - گوى - قزل مطالعهء متون قديمى ، به ويژه كتابهاى تاريخى ، هر خواننده را با مقاديرى لغات ديوانى و اصطلاحات تركى مواجه مىسازد كه پاره‌اى از آنها با پيشوندهايى از قبيل : آق ، قرا و گگ يا گوى و قزل تركيب يافته ، اعلام جغرافيايى و اسماء خاص تاريخى را تشكيل مىدهند و اداى مقصود مىنمايند . مانند : آق‌قويونلو ، آق‌سو ، قراعثمان ، قراكليسا ، قزل ارسلان ، قزل‌اوزن ، گوى مسجد ، گوى تنكرى و صدها مثال ديگر .\r\nچون در تاريخ سياسى و اجتماعى ايران سلسله‌هاى آق‌قويونلو و قراقويونلو سهم و مقام ويژه‌اى را به خود اختصاص داده و حوادث دوران اين سلسله‌ها بيشتر مورد بحث و بررسى قرار مىگيرد ، و از طرفى در سالهاى اخير نويسندگان و محققين ايرانى و خارجى عنوانهاى آق‌قويونلو و قراقويونلو را به سپيدگوسفندان و سياه گوسفندان تعبير نموده و تغيير نام داده‌اند كه به هيچ وجه اداى معنى و مفهوم نمىكند و اين تغيير و تفسير حتى به اعلام جغرافيايى هم سرايت كرده قراد نيز را به درياى سياه تبديل و نام گوى مسجد تبريز را مسجد كبود نوشته‌اند . ازاين‌رو نگارنده در اين مقاله اصطلاحات آق‌قويونلو و قراقويونلو را عنوان انتخاب كرده و\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nپس از بررسى نظريات پژوهشگران ، آنچه را كه شخصا در اين‌باره تحقيق كرده است ، به اطلاع خوانندگان مىرساند .\r\nپروفسور مكرمين خليل ينيانچ ، در دايرةالمعارف اسلامى چاپ استانبول در تحقيق جامع و ارزندهء خود اصطلاح آق‌قويونلو را بواسطهء وجود شكل گوسفند در پرچمها و نقش گوسفند بر روى سنگ قبور تركمانان دانسته و احتمال مىدهد كه اين علامت دلالت به نوعى توتم داشته كه از زمانهاى قبل از اسلام در بين اين اقوام معمول و مرسوم بوده است . 1\r\nپروفسور مينورسكى را عقيده بر اين است كه : وجه تسميه اين دو قبيله آق‌قويونلو و قراقويونلو بر حسب نژاد و رنگ احشام آنان بوده است . 2\r\nمحقق ترك ضياء گوگ‌آلپ در كتاب تورك‌توره‌سى به نظريات ادوارد شاوان استناد كرده و اظهار مىدارد : « تركان در ادوارى كه پيرو مذهب شمن بودند تشكيلات قومى خود را از روى نظام طبيعت تعيين مىكردند . بدين معنى ، همان‌طورىكه شمال و جنوب - شرق و غرب چهار منطقه عالم ، بهار - تابستان - پائيز - زمستان چهار موسم سال هستند . آق ، قرا ، گوى و قزل هم چهار رنگ انتخابى اقوام ترك براى تشكيلات قومى تعيين شده بودند كه گوگ خان ، قزل خان ، آق‌خان و قراخان از فرمانروايان چهارگانه حكايت مىكنند . تقسيمات اربعه اردو به قاراوول ، جغداوول ، صاغ‌قول و صول‌قول نيز بر اين اساس بوده است . » ضياءگوگ آلپ ، تحت عنوان « دين ايلخانيان » كلمات آق و قرا را مورد بحث قرار داده و چنين مىنگارد :\r\n« در تشكيلات دولتى تركان قديم ، اراضى ، اقوام ، ارواح و تمام مظاهر زندگى به دو قسمت متقابل ، متمايز مىشدند و حالت دوگانه و دوجانبى پيدا مىكردند .\r\nمانند : چپ و راست ، شرق و غرب ، شمال و جنوب ، بالاخره آق و قرا كه كلمات اخير حالت امور و كيفيت آنها را چه روحانى و چه شيطانى ، چه نحس و چه سعد از جانب فرمانروايان و روحانيون توجيه و تفسير مىكرد . » 3 اين محقق ، در مباحث مختلف خود در اين‌باره از نوشتهء جامع التواريخ ، تحت عنوان : « اسامى و القاب فرزندان شش پسر اوغوز كه نام سه را « بوزوق » خواندند و سه را « اوجوق » و تمغاها و اونقون جانوران و اندامهاى گوشت كه با ايشان مخصوص بوده به موجبى كه ايگيت ارقيل خواجه معين گردانيد . » 4 الهام مىگيرد كه در گفتار مزبور تقسيمات چهارگانه ، اجزاء شش و دوازده و بيست و چهار ادوار فلكى ، مورد توجه و\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\nاستفاده قرار گرفته است . ولى در آن مبحث از رنگهاى چهارگانه هيچ‌گونه يادى نشده است .\r\nبدين ترتيب ، اكثر نويسندگان و پژوهشگران ايرانى و خارجى ، اين چهار اصطلاح آق ، قرا ، گوى و قزل را به معنى و مفهوم عام و صفت مطلق رنگهاى سفيد و سياه و كبود و سرخ معنى و تعبير كرده‌اند . در صورتى كه اگر كلمه آق را در اصطلاح آق‌قويونلو به نحوى سپيدگوسفندان تعبير و تفسير نماييم ، در كلمات تركيبى آق‌بلاغ ، آق‌شهر ، آق‌داغ ، آق‌هون و آق‌اردو به هيچ وجه احتياجى به تعيين نوع رنگ ديده نمىشود . اصولا قشلاق سفيد و سياه و قرمز نداريم كه قراقشلاق و قزل‌قشلاق بناميم . چمن را كه در تمام دنيا به رنگ سبز مشهور است قراچمن بگوييم ، و براى خدا هم رنگى تعيين كرده او را گوىتنكرى بخوانيم . و چه‌بسا مىبينيم كه يك محل يا شخصيت با همهء اين رنگها توصيف و تعريف هم شده است . مانند :\r\nآق‌داغ ، قراداغ ، قزل‌داغ و گوىداغ . آق‌سو ، قراسو ، قزل‌سو و گوىسو . علاوه بر اشتمال و اختصاص اين چهار رنگ يا اصطلاح به اماكن جغرافيايى ، گاه ديده مىشود كه يك سلسله يا قوم معين از همه اين اصطلاحات در امور خود استفاده كرده‌اند .\r\nمثلا در سلسله و شجرهء آل عثمان دو نفر به اسم « قزل‌بوقا » دو نفر به نام « قراخان » ديده مىشود و گوى آلپ هم وجود دارد كه عثمان غازى ضمن مباحثه با فقيه شهر قراحصار از روى تفاخر چنين مىگويد : « اگر تو از آل سلجوق باشى من هم از نسل گوى آلپ هستم . » 5 همچنين ، آق‌پاشا از امراى مشهور اورخان غازى بود .\r\nملاحظهء همين موارد ، نظريه توتم بودن آق و قرا ، و يا اختصاص آن به تشكيلات قومى را تصريح نمىكند ، و چنين مىنمايد كه اين اصطلاحات را عموم اقوام ترك ، از چين گرفته تا مرزهاى بالكان مىتوانستند به كار برند . از مطالعهء آثار تاريخى چنين استنباط مىشود كه اصطلاحات قزل و گوى در ادوار باستانى بيشتر به كار برده مىشد و اختصاص به نامهاى ممتاز و اعلام داشت ، ولى در دوره ايلخانيان از اين نامها چندان اثرى ديده نمىشود و بيشتر از آق و قرا استفاده شده است . اگر در زمانهاى قديم كلمه آق يا قرا با اعلام و اسماء خاص مانند : قراخان ، قراختائيان ، قرادنيز ، قراكليسا و قراقروم يا آق‌سرا ، آق‌حصار ، آق‌شهر ، آق‌اردو و همانند اين نامهاى مشخص و مشهور ، به كار برده مىشد ، در دورهء ايلخانيان اين عنوانها عموميت پيدا كرده و هر كجا نهرى بزرگ ديده‌اند آن را آق‌چاى ، آق‌سو\r\n\r\n","description":"","footnote":"","page_name":" مقدمه 17 ","page_number":17},
  {"content":"\r\n\r\nو قراسو ناميده‌اند كه تنها در آذربايجان و زنجان و قزوين 40 فقره آق‌بولاغ ديده مىشود و 10 فقره آق‌دره ، 15 فقره آق‌كند و 8 فقره قزل‌بولاق نامگذارى شده است .\r\nهمين‌طور گوىتپه ، قراتپه و آق‌قلعه و غيره .\r\nمطالعاتى كه نگارنده در اين‌باره در كتابهاى تاريخ و جغرافيا و مقالات جامعه‌شناسى كرده ، بدين نتيجه رسيده است كه : هرگاه كلمات آق ، قرا ، گوى و قزل با اسماء عام و عادى به كار روند ، پيشوندها صفت مطلق رنگها را بيان مىكنند .\r\nمانند : آق‌دستمال ، قرازلف ، گوىمنجوق ، قزل‌آلما و صدها مثال ديگر . ولى هرگاه استعمال اين كلمات تركى چگونگى اسماء عام را تغيير داده و آنها را به صورت خاص و اعلام ارائه نمايند ، در اين صورت پيشوندهاى مزبور بمعنى : بزرگ ، عظيم ، شكوهمند ، نيرومند ، شريف و مقدس ، نامها را توصيف نموده و يا كثرت شمار و مقدار آنها را مىرسانند و با يك صفت عالى آنها را از اقران و امثال مشخص و متمايز مىنمايند . مانند : قراخان ، قراعثمان ، قرااولوس ، قراقروم و قراقويونلو ، آق‌بوقا ، آق‌شمس الدين ، آق‌سرا ، آق‌اردو و آق‌قويونلو . قزل‌اوزن ، قزل‌آلان ، قزل ارسلان ، قزل احمد ، قزل اردو و قزل‌قوم . گوى ترك ، گوى مسجد ، گوى تنكرى ، گوى خان ، گوى اردو ، گوىسراى و گوى مدرسه .\r\nدر زبان فارسى نظير اين پيشوندها ، كلمه شاه را مىتوان نام برد كه در لغات تركيبى : شاه مردان ، شاهراه ، شاهرگ ، شاه‌تير ، شاهكار ، شاهبال ، شاه‌فنر ، شاه‌توت ، شاه‌پر ، شاه‌دارو ، شاه‌پيل ، شاه‌بلوط ، شاه‌بيت ، شاهرود ، شاه‌كاسه و غيره ، بزرگى و اهميت موصوف ، و برترى نوع آنها را نمايان مىسازد . پيشوند « خر » در بعضى لغات تركيبى نيز همين معنى را مىرساند . مانند : خرمگس ، خرمهره ، خرپا ، خربنده ، خرگاه ، خرپشته ، خرموش ، خرپول و غيره .\r\nبه منظور اينكه مقاله را با مدارك و شواهد تاريخى عرضه بدارد ، اينك اين اصطلاحات را به تفكيك تحت بررسى قرار داده و موارد به كار رفته را در سه بخش جداگانه به شرح زير به اطلاع خوانندگان مىرساند :\r\nالف - اعلام و اماكن جغرافيايى .\r\nب - شخصيتهاى تاريخى .\r\nج - نامهاى خاص و ممتازى كه عظمت و كثرت موصوف را مىرسانند .\r\n\r\n","description":"","footnote":"","page_name":" مقدمه 18 ","page_number":18},
  {"content":"\r\n\r\n\r\nآق\r\n\r\nالف - اعلام و اماكن جغرافيايى :\r\n1 - آق‌سرا - ( سراى بزرگ و قصر باشكوه ) كاخ امير تيمور . بدين نوشتهء خواند - مير توجه فرمايند : « اين فتح نامدار در قوىئيل موافق سنه احدى و ثمانين سبعمائة اتفاق افتاد . صاحبقران جلادت نهاد بعد از تخريب خوارزم عنان عزيمت به صوب ماوراءالنهر انعطاف داد و چون به مستقر سرير دولت و اقبال نزول اجلال نمود حصاركش را بنا كرد و در آن مقام قصرى منيع كه موسوم است به آق‌سرا تعمير فرمود . . . » 6 مؤلف حبيب السير مراجعت امير تيمور را از سفر ايران به تركستان شرح مىدهد و چنين مىنگارد : « از ترمذ صاحبقران كشورگشا به كش رفته آق‌سرا از عين مقدم جهان‌آرا غيرت افراى سپهر خضرا شد . » 7\r\n2 - آق‌سراى - يكى از شهرهاى معروف آناطولى است كه در سال 1229 ميلادى ( 627 ه . ق ) وسيلهء كيقباد اول سلطان سلجوقى در 7 سال بنا گرديده است . در دورهء سلجوقيان از مراكز مهم نظامى و سياسى بوده و قليچ ارسلان دوم در 566 ه . ق دژ معروفى در آن ساخته است . آثار باستانى معروفى از دوران سلاجقهء روم دارد . 8\r\n3 - آق‌شهر - ( شهر بزرگ و باشكوه ) از شهرهاى قديمى آناطولى كه در دوره‌هاى باستانى نام آن ( فيل موليوم ) بود . سلاجقه بناهاى باستانى در آن احداث\r\n\r\n","description":"","footnote":"","page_name":" مقدمه 19 ","page_number":19},
  {"content":"\r\n\r\nكرده و آق‌شهر ناميده‌اند . 9\r\n4 - آق‌دنيز - ( درياى بزرگ ) نام تركى درياى مديترانه . بحر سفيد .\r\n5 - آق‌سو - يكى از 7 رود بزرگ ( هفت‌آب ) قزاقستان است كه بارتولد در تركستان‌نامه و ساير منابع جغرافيايى از آن ياد كرده است . 10 رودخانه‌هاى متعددى بدين نام در كتابها درج شده است .\r\n6 - آق‌كرمان - از شهرهاى معروف و باستانى تركيه كه در كتابهاى تاريخى به كرات ديده مىشود .\r\n7 - آق‌حصار - اين شهر باستانى آناطولى غربى در عهد روميان تياترا نام داشت . در سال 784 ه . ق به دست تركها افتاد . به مناسبت دژ بزرگ و مستحكمى كه داشت به نام آق‌حصار ( حصار بزرگ يا قلعه عظيم ) نام‌گذارى شد . شهر ديگرى هم در ناحيه مرمره بدين اسم وجود دارد كه در سال 708 هجرى به تصرف تركها درآمد و نام آن نيز بواسطهء وجود دژ بزرگى بوده كه در دشت وسيعى قرار داشت .\r\nباقيمانده ستونهاى قديمى اين دژ ( آق‌حصار ) و بناهاى ديگر آن بر عظمت و آبادانى سابق شهر دلالت مىكند . 11\r\n8 - آق‌داغ - ( كوه بزرگ ) در دانشنامه ايران و اسلام 14 كوه بزرگ بدين نام با تعيين بلندى آنها تعريف شده است .\r\n9 - آق‌كتل - گردنهء بزرگى كه در بين جادهء سمرقند و خجند واقع شده و در نيمهء دوم قرن پنجم هجرى وسيلهء شمس الملك رباطى بزرگ در گردنه مزبور ساخته شده و آنجا را آق‌رباط مىگويند . 12\r\n10 - آق‌بورا - ( بزرگ توفان باران ) رود بزرگ و پرآبى كه به سير دريا مىريزد و سومين شهر فرغانه ( اوش ) را مشروب مىسازد . 13\r\n11 - آق‌مدرسه - ساختمان شكوهمند و دو طبقه در شهر نيكده واقع در آناطولى مركزى به نام « آق‌مدرسه » در زمان قرامانيان به سال 812 ه . ق از طرف علىّ بن علاء الدين بنا يافته و تا به امروز پايدار مانده است . موزهء شهر نيكده حاليه در اين ساختمان ( آق‌مدرسه ) مستقر مىباشد . 14\r\n12 - آق‌باغ - ( باغ بزرگ ) شكارگاه بزرگ و معروف غازان خان در - ابوبكرآباد . 15\r\n13 - آق‌ياييق و آق‌ايدل - در منابع جغرافيايى قديم تركان رود ولگا را\r\n\r\n","description":"","footnote":"","page_name":" مقدمه 20 ","page_number":20},
  {"content":"\r\n\r\nآق‌ايدل و رود آرال را آق‌ياييق نوشته‌اند .\r\nدر فرهنگ آباديهاى ايران و لغت‌نامهء دهخدا و ساير منابع جغرافيايى ، نامهاى متعدد ، آق‌چاى ، آق‌گنبد ، آق‌بولاغ ، آق‌داغ ، آق‌تپه ، آق‌دربند ، آق‌دره ، آق‌قلعه ، آق‌منار ، آق‌سو ، آق‌چشمه و غيره درج شده است كه در همهء آنها كلمه آق مفهوم بزرگ را مىرساند .\r\n\r\nب - شخصيتهاى تاريخى :\r\n1 - آق‌بوقا - ( گاو نر نيرومند ) جد سلاطين جلايرى .\r\n2 - آق‌تيمور بهادر - از امراى معروف امير تيمور .\r\n3 - آق‌صوفى ( صوفى بزرگ ) برادر حسين صوفى و يوسف صوفى است كه امير تيمور دختر آق‌صوفى را جهت پسرش جهانگير خواستگارى كرد . آق‌صوفى يكى از نامدارترين مخالفان امير تيمور بوده كه با وى سالها مبارزه كرد . 16\r\n4 - آق‌شاهزاده - از نديمان و مشاوران خيلى نزديك امير تيمور .\r\n5 - آق‌سلطان - فرزند سلطان محمد خوارزمشاه . 17\r\n6 - آق‌سنقر اتابك - مؤسس سلسلهء آل زنگى و اتابكان موصل و شام .\r\n7 - آق‌سنقر - حاكم مراغه .\r\n8 - آق‌سنقر حاكم ترشيز - آق‌سنقر - پسر احمد يل معروف .\r\n9 - آق‌بوقا - فرزند سلطان احمد بن سلطان اويس . آق‌بوقا - امير و والى هرات .\r\n10 - آق‌شمس الدين - پير بزرگ و مرشد نامى فرقه بايراميه در تركيه در قرن نهم هجرى .\r\n11 - آق‌دنيز - جد بزرگ چنگيز خان .\r\n12 - آق‌شاه - از شاهزادگان خوارزم زند . در سال 617 ه . ق .\r\n13 - آق‌ملك - همايون سپهسالار محلى كه به لقب « آق‌ملك » موسوم گشت و لشكر پنج هزار نفرى ترباى را فرماندهى مىكرد .\r\n14 - آق‌محمد تيمور - سومين حكمران سربدار . فرمانرواى بيهق .\r\n15 - آق‌خاقان - از خانان ايلك خانيان .\r\n\r\n","description":"","footnote":"","page_name":" مقدمه 21 ","page_number":21},
  {"content":"\r\n\r\n16 - آق‌پاشا - از سرداران معروف عثمان غازى .\r\n17 - آق‌بيگم - دختر ابو الغازى سلطان حسين ميرزا .\r\n18 - آق‌بيگم - دختر سلطان احمد ميرزا .\r\n19 - آق‌سلطان خنيقه - دختر سلطان محمد مغول دومين عقدى الغ‌بيك .\r\n20 - آق‌قوزى بيگم - نام مادر محمد خان شيبانى . 18\r\nدر افسانه‌هاى اساطيرى و ادعيه و اوراد دينى دوران شمنى تركها به نامهاى : آق‌ارن ، آق‌قام ، آق‌آنا ، آق‌جن ، آق‌اياس ، آق‌گون ، آق‌اورمان ، آق‌ميدان و غيره برخورد مىشود كه در همهء اين اصطلاحات كلمهء آق معنى و مفهوم بزرگ و معظم را مىرساند .\r\n\r\nج - نامهاى خاص و ممتازى كه عظمت و كثرت موصوف را مىرساند :\r\n1 - آق‌اردو - ( اردوى عظيم و بيشمار ) اين نام به اقوام و طوايف بزرگى اطلاق مىشد كه از 1226 تا 1428 ميلادى بر دشت قبچاق شرقى تسلط داشتند و پيوسته با گوگ‌اردو ( ساكن غرب دشت قبچاق ) در جنگ و ستيز بودند . تا اينكه اين دو اردوى عظيم متفق شده تحت فرماندهى توقتميش به روسيه لشكر كشيد و مسكو را مسخر و غارت كردند . گويا تشكيل‌دهندهء اين اردوى عظيم پسر بزرگ جوجى بوده است .\r\n2 - آق‌هون - ( هون بزرگ و بيشمار ) اقوام هون كه از شمال قزاقستان به نواحى هندوستان و افغانستان مهاجرت كرده در دورهء ساسانيان امپراتورى بزرگ آق‌هون را تشكيل دادند . در كتابهاى تاريخى ، امپراتورى آق‌هون را هفتاليت يا هفتاليان و گاهى هياطله هم نوشته‌اند كه مدت پنج قرن فرمانروايى كردند .\r\n3 - آق‌تاتار - در منابع تاريخى تركها ، اقوام اونقوت را آق‌تاتار هم نوشته‌اند .\r\n4 - آق‌قويونلو - ( چوب‌داران بزرگ ، گله‌داران بيشمار . )\r\nتركمانان مقيم آناطولى ، قبايلى چادرنشين و بيابانگرد بودند كه اقتصاد آنان كلا بسته به گله‌دارى و پرورش گوسفند بوده و حتى ماليات و خراج ساليانهء\r\n\r\n","description":"","footnote":"","page_name":" مقدمه 22 ","page_number":22},
  {"content":"\r\n\r\nآنان با تحويل گوسفند صورت مىگرفت . عاشق پاشازاده در تاريخ آل عثمان از شرارت تركمانان اماسيه و توقات بحث مىكند و سركوبى آنان را در سال 831 ه . ق وسيلهء يوركوچ پاشا مرقوم داشته و اضافه مىنمايد كه پاشاى مزبور به چادرهاى تركمانان حمله برده و پس از كشتن تركمنهاى زياد ، گوسفندان آنان را يغما كرد و از كثرت گوسفندان بدست آمده چنان شد كه در « چوروم » يك رأس گوسفند را به يك آقچه ( واحد پول عثمانى ) خريدوفروش مىكردند . 19 همين مورخ اعلام مىدارد كه هم‌زمان با جنگهاى سلطان محمد غازى با اوزون حسن ، اسماعيل بيك قرامانى ، موقع كوچ كردن ، وسايل زندگى خود را به گوسفندان بار كرده عازم بورسه شد . بنا به روايت تاريخ ديار بكريه و صفحات متعدد تاريخ عاشق پاشازاده ، اوزون حسن قبل از اينكه موفق به تشكيل دولت آق‌قويونلو شود در قويونلو - حصار ( حصار گوسفنددار ) اقامت داشته و مركز فرمانروايى وى همين محل بوده است . سلطان محمد غازى در سال 865 ه . ق محمود پاشا را مأمور كرد كه بر عليه اوزون حسن آمادهء جنگ شود و قويونلو حصار را فتح نمايد . 20\r\nدر قرن نهم هجرى در اوان تشكيل سلسله‌هاى آق‌قويونلو و قراقويونلو ، در بين تركها مخصوصا تركمانان ، داشتن صد رأس گوسفند معيار ثروت و نشانهء احتشام بشمار مىرفت ، و هرگاه مىخواستند كسى را به صفت ثروتمند و محتشم ياد كنند او را يوزقويونلو ( مالك صد گوسفند ) مىناميدند . ضرب‌المثلهاى تركى رايج در بين مردم تركيه كه در سال 885 ه . ق جمع‌آورى و توسط مولانا شمس الدين تدوين گرديده است ، بهترين دليل مىتواند بشمار آيد كه نمونه‌هايى از آنها را ، از كتاب آتالارسوزى نقل و ترجمه مىنمايد : 21\r\n1 - ضرب المثل شماره 409 - « قويونون يوزه يتير ، ايل اونى مينه يتيرر » گوسفندانت را به صد برسان ، مردم آن را به هزار مىرسانند .\r\n2 - ضرب المثل شماره 495 - « يوزقويونلو آتام قالماك دان ، بير يوسكو كلو آنام قالماك يه‌ىدر » وجود مادر انگشتانه‌دار و وصله‌دوزم بر پدر صد گوسفند دارم ( ثروتمندم ) برترى دارد .\r\n3 - ضرب المثل شماره 579 - « يوز قويونلو دان يوزى برك يه‌ىدر » شخص مبارز و مقاوم بهتر از صد گوسفنددار است .\r\nاينك با توجه به محل سكونت تركمانان آق‌قويونلو كه مركز پرورش گوسفند\r\n\r\n","description":"","footnote":"","page_name":" مقدمه 23 ","page_number":23},
  {"content":"\r\n\r\nبوده و حصار گوسفند ناميده مىشد ، و با در نظر گرفتن كثرت رمه‌هاى آنان ، به احتمال قريب بيقين مىتوان نظر داد كه اصطلاح آق‌قويونلو بمعنى : « گوسفندداران بزرگ » بوجود آمده است و پيشوند آق در اين اصطلاح ، كثرت تعداد و فزونى شمار گوسفندان آنان را بيان مىدارد . بر كثرت گوسفندان و بزرگى رمه‌هاى آنان اين دليل كافى است كه ابو بكر تهرانى در تاريخ ديار بكريه مىنويسد : « بايندر خان در ييلاق گوگچه‌دنيز مجمع بزرگ تشكيل داد و طوى عظيم برپانمود ، و در آن جشن يك‌صد و بيست هزار گوسفند نر كشت . » 22\r\nنه تنها آق‌قويونلو و قراقويونلو به صاحبان رمه‌هاى بزرگ گوسفندان لقب داده شده است ، بلكه عشيره‌هايى كه صاحب رمه‌هاى بزرگ بز بودند و اختصاصا به پرورش بز اشتغال داشتند ، آنان را آق‌گچىلو و قراگچىلو ( بزداران بزرگ ) مىناميدند كه اين عشيره‌هاى چادرنشين در شمال شرقى « سيورك » ساكن بودند .\r\n23\r\n5 - آق‌اولى - ( صاحب چادرهاى بزرگ و باشكوه ) ، آق‌اولر ( خيمه‌هاى بزرگ ) .\r\nتركمانان قبايلى ييلاق و قشلاق‌نشين بودند . براى سهولت امر كوچ و اسكان ، بيشتر در چادرها زندگى مىكردند . چادرهاى تركمانان را او ( به رسم الخط قديم ايو ) مىناميدند . بدين نوشته عاشق پاشازاده توجه فرمايند : « يور كوچ پاشا تركمانك اوينه سوردى ، تركمانك اوى دخى چوروملو يوره سينه قونمشلردى . » يعنى : يور كوچ پاشا چادرهاى تركمانان را سراغ گرفت ، چادرهاى تركمانان به چوروملو كوچ و نقل مكان كرده بود . 24 ابو بكر تهرانى در تاريخ ديار بكريه كلمه او را بوضوح كامل اين‌گونه شرح مىدهد : « بايندر خان به قشلاق قراباغ و ييلاقهاى گوگچه‌دنيز توجه نمود و قرلتاى بزرگ كرد و جمعيت عظيم ساخت و طوى بزرگ كرد و خرگاهى زرين به غايت بزرگ زد كه به لغت ترك به آن او ( ايو ) گويند و در آن طوى يك‌صد و بيست هزار گوسفند اركج ( نر ) و نه هزار ماديان و هيجده هزار گاو كشت . » 25\r\nدر داستان شماره 12 كتاب دده قورقود مراسم سوگوارى به يه رك قهرمان در آق‌او ( خرگاه بزرگ و باشكوه ) برگزار گرديده است . 26\r\nدشت گرگان براى پرورش اغنام و احشام محل مناسبى بوده و جايگاه قبايل\r\n\r\n","description":"","footnote":"","page_name":" مقدمه 24 ","page_number":24},
  {"content":"\r\n\r\nتركمن مىباشد . در كرانه‌هاى گركان‌رود رود ، درهء زيبا و دهكدهء ييلاقى آق‌اولر قرار گرفته كه تركمانان در زمانهاى قديم در اين ناحيه چادرهاى بزرگ و متعدد زده و به ييلاق مىپرداختند ، بدين مناسبت آنجا را آق‌اولر ناميده‌اند كه معنى جايگاه چادرهاى بزرگ مىدهد . خوانين تركمن كه صاحب خيمه و خرگاه و اغنام و احشام بودند در اين ييلاق خيمه‌هاى متعدد برپامىكردند كه بواسطهء كثرت چادرهايشان آنان را آق‌اولى مىناميدند . نظير همين ييلاق و اصطلاح آق‌اولى ، گوگ اولى هم داريم كه بين درياى خزر و نهر آرال در حوالى دشت قزل‌قوم ، نام قصبهء معروفى است كه در آنجا قراقالپاقها زندگى مىكنند و مركز آنان درت‌گل مىباشد .\r\n27\r\nمحقق نامى ترك ، زكى وليدى طوغان در كتاب بوگونكى توركستان اعلام مىدارد : « در قرن شانزدهم ميلادى در بين سير دريا و درياچهء آرال اقوام نوغاى و مانغيت سكونت داشتند ، آنان كوچ‌نشين بوده و همواره در نقل و انتقال بودند .\r\nايلات مزبور چادرهاى خود را روى چرخها قرار داده و آنها را « در مه او » يعنى چادر چيدنى مىناميدند . قبايل ساكن حوزه استر خان و سرايجق كه به امور زراعت هم كم‌وبيش اشتغال داشتند همانند اوزبكها و قزاقها و باشقورتها از چادرهاى چرخدار « در مه او » استفاده مىكردند ، مسكن آنان نيز منحصر به چادرهاى گردان بود - گروهها و اقوام مزبور را به صورت كلى و لفظ عام « قرااولى » مىناميدند .  A  28 در جامع التواريخ رشيدى قبايل قرااولى از شاخه‌هاى مهم و اصلى اتراك قلمداد شده است .  B  28 فضل اللّه بن روزبهان خنجى مورخ و منشى دربار محمد خان شيبانى در تاريخ مهمان‌نامهء بخارا از همين چادرهاى گردان ( در مه او ) قزاقها شرح كافى و وافى نوشته و ابياتى نيز به شرح زير درباره آنها سروده است :\r\n خانه‌هاى روان قوم قزاق * هست مشهور جملهء آفاق\r\nگر بزرگ قزاق ، و گر ، دون است * خانه‌اش بر فراز گردون است\r\nگر زمين و ديارشان بينى * خانه‌ها بر هوا روان بينى 29 \r\nبا توجه به توضيحات و مدارك تاريخى كه دربارهء اصطلاحات و اعلام :\r\nآق‌اولى ، گوگ اولى ، و قرااولى ارائه گرديد ، خوانندگان گرامى توجه خواهند كرد\r\n\r\n","description":"","footnote":"","page_name":" مقدمه 25 ","page_number":25},
  {"content":"\r\n\r\nكه در اين اصطلاحات ، كلمات : آق ، گوگ و قرا هيچ‌گاه معنى و مفهوم رنگ را ادا نكرده و نمىكند ، بلكه منظور و مفهوم بزرگ و باشكوه ، و يا فزونى شمار و مقدار را مىرسانند .\r\n\r\n","description":"","footnote":"","page_name":" مقدمه 26 ","page_number":26},
  {"content":"\r\n\r\n\r\nقرا\r\n\r\nالف - اعلام و اماكن جغرافيايى :\r\n1 - قراسراى - ( سراى بزرگ اتابكان موصل ) مانند آق‌سراى و گوىسراى امير تيمور يا گوگ‌سراى چنگيز خان . در كتاب هنر اسلامى ، تأليف پروفسور ارنست كونل ، ترجمهء هوشنگ طاهرى ، اطلاعات زير دربارهء قراسراى درج شده است :\r\n« در موصل نيز « قراسراى » به عنوان باقيمانده كاخ زنگيها پاى برجا مانده ، از تالار ستون‌دار آن فقط ستونهايى باقيمانده كه در گذشته تشكيل يك ايوان را مىداده و در سال 1233 ميلادى در زمان لولو اتابكى ( بدر الدين ) ساخته شده است . » 30\r\n2 - قراقروم - سلسله كوههاى عظيم آسياى مركزى كه به نجد و پامير متصل مىگردد و به موازات جبال كوئن‌لن و هيماليا در جهت شمال غربى به جنوب شرقى بين نجد و تبت و جلگه‌هاى سند و گنگ كشيده شده و امروزه آنجا را بلنوئى مىگويند . دومين قلهء مرتفع جهان در اين كوهها قرار گرفته است . كلمه « قروم » در لغات الترك كاشغرى بمعنى كوه و كوهسار آمده است . با توجه به شرح لغات الترك و عظمت كوههاى مزبور قراقروم كوهستان بزرگ ، جبال عظيم معنى مىدهد و اداى مقصود مىكند . 31\r\n3 - قراقروم - نام دو شهر بزرگ و تاريخى در مغولستان .\r\n\r\n","description":"","footnote":"","page_name":" مقدمه 27 ","page_number":27},
  {"content":"\r\n\r\nدر مغولستان غربى در قسمت شمالى كوهستانهاى قراقروم نخستين شهر باستانى قراقروم در كنار نهر اورخون وسيلهء خان اويغور به نام « بوقو خان » بنا گرديده بود كه مركز دولت اويغورها بوده و اردوباليق ( شهر اردو ) هم ناميده مىشد .\r\nاين شهر تا قرن دهم ميلادى پايتخت دولت اويغور بوده و آن را « قارابالقاسون » يعنى قراشهر يا شهر بزرگ لقب داده بودند . خرابه‌هاى اين شهر باستانى را هم - اكنون مغولها خاراخروم مىگويند - يعنى حصار بزرگ . 32\r\nدر 60 كيلومترى خرابه و حصارهاى قراقروم اويغورها ، شهر ديگرى بدين نام در سال 1234 ميلادى به فرمان چنگيز خان بنا گرديد . حصارهاى آن را چينيها ساخته بودند . اين شهر مركز و پايتخت سلاطين مغول بوده و بزرگترين شهر مغولستان محسوب مىشد . 33\r\n4 - قراقوم - ( شن‌زار بزرگ ، ريگستان پهناور )\r\nصحراى شنى بزرگ ، بدون آب‌وعلف واقع در تركستان در حوالى درياچهء خوارزم و سيحون كه دشت و تپه‌هاى شنى آن 000 ، 400 كيلومتر مربع مساحت تقريبى را اشغال كرده است . صحراى شنى ديگرى هم بدين نام بين خوارزم و مرو وجود دارد . تركها شن را قوم مىنامند . قراقروم شن‌زار بزرگ معنى مىدهد . به اين نوع دشتهاى شنى قراتقير  Kara Takir  و قزل‌تقير هم مىگويند . و امبرى در سفرنامهء خود از دشتهاى شنى بىآب‌وعلف ( قزل‌تقير ) سرگذشتها نوشته است . 34\r\n5 - قراآمد - ( ديار بكريه )\r\nديار بكريه نام جغرافيايى اسلامى است مانند : ديار ربيعه ، ديار مضر ، ديار بكريه . در تاريخهاى قديمى تركان اين شهر باستانى و مركز مهم نظامى را كه قبل از اسلام آمد نام داشت ، قراآمد نوشته‌اند .\r\n6 - قراقشلاق - دشت ساحلى و قشلاق بزرگى است كه تمامى شرق جلگه سلماس را فراگرفته و از دامنهء كوههاى تمر و خان‌تختى تا نزديكىهاى كوه شكريازى امتداد يافته است . ناحيه شمال غربى درياچهء اروميه را اين قشلاق تشكيل داده و دهات بخش لكستان سلماس در اين دشت واقع شده است . نظير اصطلاح قراقشلاق ، قزل‌قشلاق هم در بخش مربوطه معرفى خواهد شد .\r\n7 - قرادنيز - ( درياى كبير ) پيترو دولاواله در سفرنامهء خود درياى سياه را درياى كبير نوشته و مترجم فارسى آن كتاب در ذيل صفحهء 70 چنين توضيح\r\n\r\n","description":"","footnote":"","page_name":" مقدمه 28 ","page_number":28},
  {"content":"\r\n\r\nمىدهد : « درياى كبير يكى از اسامى درياى سياه كه در قديم زياد استعمال مىشده است . »\r\n8 - قراباغ - در كرانهء غربى درياچهء ارومى ، محال بزرگى را قراباغ مىنامند كه باغهاى انگور آن مشهور است . بدين نام اماكن جغرافيايى متعددى در كتابها ثبت شده است .\r\n9 - قراداغ - كوههاى بزرگ شمال آذربايجان . در تركيه و تركستان نيز كوههاى متعددى به نام قراداغ شهرت دارند .\r\n10 - قراگول - بركه يا مرداب بزرگى است در تركستان ، كه به قول بارتولد ، بيست فرسخ در بيست فرسخ وسعت داشته و انواع پرندگان و ماهيان مختلف در آن وجود داشت . فرزندان چنگيز خان براى شكار بدان گول ( مرداب ) مىرفتند . 35\r\n11 - قرابغاز گل - كتاب مبانى زمين‌شناسى ، اين مرداب را بدين گونه معرفى مىنمايد : « در خاور درياى خزر يكى از بزرگترين مردابهاى سطح كره زمين است . آب‌شور دريا كه بوسيلهء تنگه‌اى باريك وارد قرابغاز مىشود پايين رفتن سطح آب اين مرداب را كه بر اثر تبخير آب است ، جبران مىكند . » 36\r\n12 - قراحصار - ( دژ بزرگ مانند آق‌حصار ) .\r\nقلعه‌هاى مرتفع و تسخيرناپذير در مواضع صعب العبور و كوهستانى آناطولى ، كه در دوران اعراب و بيزانس و سلاجقه ساخته شده و در محاورات عمومى و كتابهاى تاريخى آنها را قراحصار ناميده‌اند .\r\nدر اطراف همين حصارها شهرهايى بدين نام بنا يافته و وجود داشته كه از قلعه‌هاى مزبور در مقابل دشمن استفاده مىكردند . براى كسب اطلاعات بيشتر درباره 12 قراحصار معروف ، به صفحات 276 تا 284 جلد ششم دايرةالمعارف اسلامى چاپ استانبول مراجعه فرمايند .\r\n13 - قراموران - رودخانه عميق و وسيع و قابل كشتيرانى در چين كه امروزه  Hoen - Ho  ناميده مىشود . زيرنويس سفرنامهء ماركوپولو اين رودخانه را چنين تعريف مىكند :\r\n« قراموران به زبان تاتار يعنى : رودخانه سياه . و نام رودخانهء عظيمى است كه با پيچ‌وخمهاى بسيار سرتاسر چين را مىپيمايد و چينيها آن را به علت گل‌آلود\r\n\r\n","description":"","footnote":"","page_name":" مقدمه 29 ","page_number":29},
  {"content":"\r\n\r\nبودن آبش رودخانه زرد يا هوانگ‌هو ناميده‌اند . وجه تسميهء آن به رودخانه سياه نيز شايد براى اين باشد كه در قسمت علياى رودخانه خاك اراضى سياه‌رنگ است و ته رنگ آب سياه به نظر مىرسد . » 37 ماركوپولو در سفرنامهء خود از شطهاى سفيد و طلايى هم نام مىبرد كه احتمال دارد همانند كلمهء قرا كه به سياه معنى و تعبير شده است ، در نامهاى اصلى اين شطها هم اصطلاحات آق و قزل به كار رفته باشد .\r\nتغيير اعلام جغرافيايى اتراك قديم ، نه تنها در ايران و چين معمول بوده ، گوىمسجد به مسجد كبود - آق‌حصار به دژ سفيد تبديل يافته ، قراموران ( رودخانه عظيم ) نيز در چين به رودخانه سياه تعبير و تفسير شده است ؛ بلكه در روسيه هم اين دگرگونى اعلام ، صورت گرفته است . مثلا : در تركستان جنوبى نهر معروف آمودريا قبل از اينكه تغيير مسير داده به درياچه آرال بريزد ، تا ربع سوم قرن شانزدهم ميلادى به درياى خزر سرازير بود . محل و مصب آمودريا در ساحل شرقى درياى خزر را تركها قزل‌سو مىناميدند . روسها بعد از استيلا بر تركستان نام قزل‌سو را به « قراسنوودسك » تغيير دادند كه معنى تحت اللفظى آن سرخ آب ( قزل‌سو ) مىشود .\r\n38 تركها هم نام قزل اردو را « آلتون اردو » مىنويسند كه بمعنى اردوى طلايى است . از كجا معلوم كه بزرگترين ميدان شهر مسكو كه امروزه « ميدان سرخ » ناميده مىشود در قديم قزل ميدان نبوده است .\r\n14 - قراكليسا - ( كليساى بزرگ - معبد باشكوه و معظم )\r\nكليساى طاطاوس مقدس در حوالى ماكو كه از حيث قدمت و عظمت معروفيت جهانى پيدا كرده است . بنا به نوشتهء آقاى مهندس احمد حامى اين كليسا را با سنگهاى سفيد آهكى ساخته‌اند و رنگ سياه هيچ ربطى بدان ندارد .\r\n15 - قراسو - ( رودخانهء بزرگ ) .\r\nدايرةالمعارف فارسى مصاحب چنين مىنگارد : « فرات بزرگترين رود آسياى غربى از پيوستن دو رود قراسو ( به طول 450 كيلومتر ) و مرادسو ( 650 كيلومتر ) تشكيل مىشود . اولى با اينكه كوتاه‌تر است مدتها فرات خوانده مىشد امروزه هم مسير سفلاى آن موسوم به فرات است و در همهء مآخذ فرات اصلى همين قراسو شمرده شده است . »\r\nبزرگترين رودخانهء منطقهء كرمانشاه نيز كه شعبهء اصلى رودخانهء كرخه\r\n\r\n","description":"","footnote":"","page_name":" مقدمه 30 ","page_number":30},
  {"content":"\r\n\r\n« گاماسب » را تشكيل مىدهد ، قراسو ناميده مىشود .\r\nخوانندگان گرامى با مطالعهء همين اعلام جغرافيايى ، توجه خواهند كرد كه در زمانهاى قديم تركها به بزرگترين شهرها و نهرها ، كوهها و دشتها ، دژها و درياها و كليساها لفظ قرا را افزوده و بدين وسيله عظمت و بزرگى آنها را مشخص مىكردند .\r\n\r\nب - شخصيتهاى تاريخى :\r\n1 - قراخان - خان بزرگ قراختائيان .\r\n2 - قراارسلان بن داود ملقب به فخر الدين . - يكى از فرمانروايان معروف حصن كيف در زمان اتابكان موصل . قراارسلان در رمضان سال 532 ه . ق با تجهيز 000 ، 50 نفر لشكر ، به جنگ صليبيون رفته و در انطاكيه آنان را شكست داد . 39\r\n3 - قرايوسف - پدر جهانشاه دومين امير و فرمانرواى قراقويونلو .\r\n4 - قراخليل چندرلى - از امراى معروف عثمانى .\r\n5 - قراهلاكو - نخستين خان اولوس جغتاى .\r\n6 - قرايولك - جد اوزون حسن آق‌قويونلو .\r\n7 - قراتاتار - يكى از اميران معروف عثمانى كه صاحب چهل هزار خانه ( چادر ) بود و لشكرى گران ترتيب داد و در سيواس بر سر عثمان بيك آمد .\r\n8 - قرامحمد - پدر قرايوسف قراقويونلو .\r\n9 - قراسنقر - اتابك سلطان داود والى آذربايجان متوفى در 535 ه . ق .\r\n10 - قراسنقر علاء الدين صاحب مراغه متوفى در 604 ه . ق .\r\n11 - قراحسن از آل چوپان والى بغداد در 745 ه . ق .\r\n12 - قراهلاكو و قرابورى - نوهء فرزندان چنگيز خان .\r\n\r\nج - نامهاى خاص و ممتازى كه عظمت و كثرت موصوف را مىرساند :\r\n1 - قراقويونلو - به تفصيلات آق‌قويونلو مراجعه فرمايند . ضمنا بمانند\r\n\r\n","description":"","footnote":"","page_name":" مقدمه 31 ","page_number":31},
  {"content":"\r\n\r\nقراقويونلو و آق‌قويونلو يا قراگچىلو ، و آق‌گچىلو ، به ايلات و طوايف و قبايل :\r\n( قرامان و آق‌مان ) ، ( قراهون و آق‌هون ) ، ( قراخزر و آق‌خزر ) ، ( قرامجار و آق‌مجار ) ، ( قراتاتار و آق‌تاتار ) ، ( قراچستار و آق‌چستار ) ، ( قراسقال و آق‌سقال ) و سلسله‌هاى قراختائيان و قراخانيان ، در كتابهاى تاريخ و جغرافيا و جامعه‌شناسى اتراك برخورد مىشود كه از شرح و بسط آنها خوددارى شد . همچنين غير از آق‌اولى و گوگ‌اولى ، ابو الغازى بهادر خان در كتاب شجرهء تراكمه شعبه‌اى از تركمنها را به نام قرااولى معرفى مىنمايد .\r\n2 - قراالوس - ( طوايف و ايلات بزرگ ) .\r\nدر دورهء ايلخانيان مجموع طوايف لر بزرگ و لر كوچك را كه تنها لر بزرگ داراى 32 تيرهء بنام بود « قراالوس » مىناميدند . 40 ضمنا در تواريخ صفويه از كوچ و مهاجرت ايلات و عشاير عراق به آذربايجان و حوالى همدان در سال 946 ه . ق كه داراى 000 ، 40 خانوار بوده‌اند ، با عنوان كوچ قراالوس ياد كرده‌اند .\r\n41 در كتاب دستور الملوك از سرپرستى قراالوس ايلات و عشاير و اعراب عامرى ، وسيلهء ميرزا رفيعا ذكرى به ميان آمده است .\r\nبدين اطلاعيه تاريخ ديار بكريه هم دربارهء قرااولوس توجه فرمايند :\r\n« حسنعلى را پدرش به بيگم سپرد كه از راه بغداد به شام رود . . . بيگم زن جهانشاه ميرزا از در بغداد معاودت نمود . قرااولوس را كه به تمام 000 ، 50 خانه بود ، عوض تصرفى كه پيربوداق در اموال يزد و عراق كرده بود ، كوچانيده به عراق و حوالى آذربايجان آورد . » 42\r\n\r\n","description":"","footnote":"","page_name":" مقدمه 32 ","page_number":32},
  {"content":"\r\n\r\n\r\nمتفرقه\r\nناگفته نماند كه براى نشان دادن طول راه و اهميت مسافت آن نيز در منابع تركى از اصطلاح قرا استفاده شده است . شادروان زكى وليدى طوغان در اثر ارزندهء خود بوگونكى توركستان جادهء مشهور ابريشم را كه از چين تا باختر اروپا امتداد داشته ، به استناد منابع قديمى به نام : « قراتجارت يولارى » معرفى كرده است . 43\r\nچون در نوشته‌هاى قبلى كلمهء قرابه صورت پيشوند مورد مطالعه قرار گرفت و نمونه‌هايى آورده شد ، اينك يك نمونهء استثنائى ديگر از اصطلاح قرارا بمعنى بزرگ به صورت پسوند مورد بررسى قرار مىدهد به نام : بايقرا يعنى ( ثروتمند بزرگ ) كه نام جد سلطان حسين بايقرا بوده و در سالهاى 817 ، 818 ه . ق در همدان حكمرانى كرده است . كلمه باى  Bay  در لغات الترك كاشغرى و متون قديمى و سنگ‌نبشته‌هاى اورخون ، مطلقا بمعنى توانگر آمده و در نوشته‌هاى منظوم و منثور تركى همواره « باى و يوقسول » به صورت نامهاى متضاد : « غنى و فقير » ثبت شده است . بدين ترتيب كلمهء تركيبى بايقرا ( توانگر بزرگ ) معنى مىدهد . 44 بايسنقر و آتاباى و جعفر باى هم از شخصيتهاى محتشم و معروف تركان و تركمن بودند .\r\nتركان بزرگترين پرندهء جهان ( عقاب ) را قراقوش مىنامند يعنى پرندهء بزرگ « قرانى » هم از اصطلاحات آنان است كه در فرهنگ معين نى بزرگ معنى شده است .\r\nپيشوند قرا بمعنى قدرتمند و پرزور هم استعمال شده است . بدين نوشتهء ابو بكر تهرانى در كتاب ديار بكريه توجه فرمايند :\r\n\r\n","description":"","footnote":"","page_name":" مقدمه 33 ","page_number":33},
  {"content":"\r\n\r\n« در حوالى ارزنجان سلطان طربزون به معسكر او ( عثمان بيك ) التحاق يافت و به امداد و اسعاد او در تدبير فتح قلعه منجنيق و عراده و قرابغرا رسانيد . » 45\r\nاگر قرابغرا را تحت اللفظى بررسى نماييم شتر سياه معنى مىدهد . اولا وجود شتر براى تسخير قلعه هيچ ربطى پيدا نمىكند ، ثانيا تا به حال كسى شتر سياه نديده است . . . وامبرى در سفرنامهء خود قرابغرا را حلقهء آهنين زنجيردار معنى كرده است .\r\n46\r\nشتر در بين اقوام و ملل ، سمبول قدرت و زور و تحمل بار شناخته شده است .\r\nاعراب اين حيوان را به كشتى تشبيه كرده و سفينة الصحراء ناميده‌اند ، زيرا بيشترين محمولات را در صحرا بر دوش مىكشد و به مقصد مىرساند . در انگليسى هم شتر را مجازا « كشتى هامون‌نورد »  The ship of The desert  مىخوانند ، چون شتر مانند منجنيق بزرگ و پرقدرت سنگين‌ترين بارها را با يك حركت « يك ضربه » بلند مىكند ازاين‌رو تركها بزرگترين و قوىترين منجنيقها را قرابغرا ( شتر بزرگ و نيرومند ) نام نهاده‌اند . دربارهء اين نامگذارى و سابقهء تاريخى آن ، كتاب سيرت جلال الدين منكبرنى مطالبى دارد ، بدين شرح :\r\n« . . . بارى جهانشاه ( ركن الدين جهانشاه بن طغرل صاحب ارزن الروم ) روزى چند در خدمت مقيم بود ، و سلطان با وى مأنوس گشته ، خواص و اصحاب وى را دويست خلعت بخشيد ، كه از آن ميان هيجده تشريف ، ساخت و سر افسار و طوق داشت ، و وى را در بازگشت به ديار خويش اجازت داده ، بفرمود تا از آلات حصار ، هرچه تواند به اخلاط فرستد . و وى منجنيقى بزرگ كه نام آن را قرابغرا نهادند با سپر و كمان و تير بسيار بفرستاد . » 47\r\n\r\n","description":"","footnote":"","page_name":" مقدمه 34 ","page_number":34},
  {"content":"\r\n\r\n\r\nگوى يا گوگ\r\n\r\nالف - اعلام و اماكن جغرافيايى :\r\n1 - گوىسراى - ( سراى بزرگ و باشكوه ، مانند آق‌سراى و قراسراى )\r\nخواندمير دربارهء گوىسراى چنگيز خان چنين مىنويسد : « در حدود سمرقند غاير خان را به نظر چنگيز خان رسانيده در گوگ‌سرا او را شربت شهادت چشانيدند . » 48 همين مورخ ، اطلاعيه ديگرى دربارهء كاخ معروف چنگيز خان بدست مىدهد :\r\n« در اواخر ذىحجه سنه 617 ه . ق علم نهضت به صوب بلده فاخره برافراخت و در ظاهر سمرقند جمعى از شاهزادگان و لشكرها كه به فتح امصار تركستان مأمور گشته بودند با مردم حشرى به وى پيوستند . چنگيز خان در گوگ‌سرا فرودآمده دو روز آسايش نمود . » 49\r\n2 - گوگ‌سرا - ( كاخ امير تيمور ) .\r\nدربارهء اين قصر شاهانه حبيب السير چنين مىنويسد : « امير تيمور گورگان از كان‌گل به سمرقند درآمده در مدرسه‌سراى ملك خانم نزول اجلال فرمود . . . و بر اين قياس ساير ايلچيان اطراف را اجازت معاودت ارزانى فرمود آنگاه از مدرسه - سراى ملك خانم به گوگ‌سرا كه بنا كرده معمار همت بلندنهمتش بود نقل نمود . » 50 بنا به مندرجات تذكرةالشعراى دولتشاه سمرقندى ، اين كاخ سلطانى خزانه و ارك و زندان هم داشته است : « حكايت كنند ، كه شاهرخ سلطان چون بر تخت سمرقند جلوس كرد ، قدم به گنج‌خانه و خزانهء تيمورى نهاد كه در گوگ سراى و\r\n\r\n","description":"","footnote":"","page_name":" مقدمه 35 ","page_number":35},
  {"content":"\r\n\r\nارك سمرقند مخزون و مدفون بوده . » دربارهء قتل شاهزاده ابا بكر به ميرزا الغ‌بيك چنين گزارش مىكند : « در شهور سنه اثنى و خمسين و ثمانمائه در ارك سمرقند به زندان گوگ‌سرا ، سر آن سرو خرامان به بوستان جنته الماوى فرستاد . » 51\r\nدربارهء اين كاخ استوار و دژمانند امير تيمور ، به صفحات 70 و 244 الغ‌بيك و زمان او تحقيق ايران‌شناس عاليقدر پروفسور و . بارتولد نيز مراجعه نمايند .\r\n3 - گوى مسجد - ( مسجد بزرگ و باشكوه ) .\r\nبناى عالى و شاهانه ، از آثار جهانشاه بن قرايوسف ، گوى مسجد تبريز مىباشد كه در تواريخ قديم و بين مردم بدين لفظ شهرت داشته و دارد . ولى امروزه در كتابها و مقالات به نام : « مسجد كبود » معرفى مىشود . بقاياى آن نمونه‌اى از شاهكارهاى هنرى و معمارى قرن نهم هجرى را نمايان مىسازد .\r\nسلجوقيان و تيموريان و ايلخانيان ، در ايران و ساير ممالك اسلامى ، مساجد و مدارس و بناهايى احداث كرده ، و بواسطهء شكوه و عظمت ساختمانى بناهاى مزبور ، آنها را با صفت گوى توصيف نموده‌اند . اين اصطلاح حتى به مساجد قديمى نيز اطلاق شده و بناهاى مذهبى بزرگ و باشكوه را ، با كلمه گوى ، از سايرين مشخص و متمايز مىساختند . و . بارتولد در كتاب الغ‌بيك و زمان او چنين مىنگارد :\r\n« جنوب مدرسهء الغ‌بيك كه در سمرقند بنا شده است مسجدى وجود داشت كه ديوارها و سقف آن با چوبهاى مقطع ساخته شده بود . قبلهء مسجد جامع با قبلهء مدرسهء الغ‌بيگى تفاوت فاحشى داشت . قبلهء مسجد از روى ستارگان و طرز قرار گرفتن آنها در آسمان معين شده بود و قبلهء آن كاملا مورد اعتماد مؤمنين و نمازگزاران بود . مردم عقيده داشتند ساختمان مسجد مربوط به عبد اللّه بن عمر خطاب است .\r\nبنابراين نام ديگر مسجد « عمر مسجدى » و « مسجد كبود » بود . » 52\r\nسلطان احمد اول عثمانى ، بين سالهاى 1609 - 1616 ميلادى ، وسيلهء معمار سلطنتى محمد آقا كه يكى از شاگردان معمار سنان معروف بوده ، مسجدى به نام « مسجد احمديه » در استانبول بنا كرده است . اين جامع عظيم و بناى باشكوه در بين مردم به نام : « گوگ مسجد » مشهور بوده و در كتابهاى تاريخى ، به ويژه در انتشارات جهانگردى تركيه كه آثار باستانى استانبول را شرح مىدهد ، به نام « گوگ - مسجد » معرفى شده است . گوگ مسجد استانبول هم‌اكنون يكى از شاهكارهاى معمارى اسلامى بشمار مىرود كه در مقابل مسجد اياصوفيه با شش منارهء زيبايش ،\r\n\r\n","description":"","footnote":"","page_name":" مقدمه 36 ","page_number":36},
  {"content":"\r\n\r\nتوجه و تحسين بينندگان را به خود جلب مىكند . در بين 16 مسجد معروف استانبول كه در كتاب  Touristic Istanbul  شرح آنها درج شده ، گوى مسجد در رديف اول قرار گرفته است . 53\r\n4 - گوى مدرسه - ( مدرسهء عالى و بزرگ ) .\r\nاز بناهاى باستانى دوران سلاجقه روم ، ساختمان سه مدرسهء باشكوهى را مىشناسيم كه در سه شهر مهم آناطولى در عرض 8 سال ايجاد شده و هر سه به نام :\r\n« گوى مدرسه » شهرت يافته و به يادگار مانده است .\r\nالف - گوى مدرسهء سيواس - كه در سال 670 ه . ق به دستور كيلوك بن - عبد اللّه و با طرح و پىافكنى وزير معروف : فخر الدين صاحب عطا بنا گرديده است .\r\n54\r\nب - گوى مدرسهء اماسيه - كه مسجدى هم در جوار خود دارد به سال 665 ه . ق بنا يافته است . ساختمان اين مدرسه را به والى اماسيه سيف الدين ترمتاى احتمالا نسبت مىدهند 55\r\nج - گوى مدرسهء توكات - بنا يافته در سال 673 ه . ق . در سال 1926 موزه شهر توكات در اين مدرسه باستانى داير گرديد . 56\r\n5 - گوى برج - از بناهاى باستانى مراغه ، ساخته‌شده در 731 ه . ق كه در كنار گنبد كبود قرار گرفته است . به احتمال قوى و با توجه به نمونه‌هاى ارائه‌شده ، نام اوليه و اصلى گنبد كبود كه در سال 593 ه . ق بنا يافته ، گوى گنبد بوده كه در مجاورت آن همين برج بعد از 130 سال ايجاد شده و گوى برج نام گرفته است . گنبد سرخ مراغه نيز ، احتمالا نام اصلىاش قزل‌گنبد بوده است .\r\n6 - گوى سو - ( رودخانه بزرگ ) دايرةالمعارف اسلامى ، چاپ استانبول ، نام چهار رودخانه بزرگ تركيه را كه از 268 تا 110 كيلومتر طول دارند به نام گوى سو شرح داده است .\r\n7 - گوگچه‌دنيز - نام درياچه آب‌شيرين واقع در ارمنستان ، حوالى وان - و ارجيش كه در قديم مركز ارمنستان بوده است . در همين ارمنستان در حوالى چيلدر كوهى را به نام گوگچه‌داغ ثبت كرده‌اند كه در دامنهء آن بركه و مرداب بزرگى هم وجود دارد كه آن را ( گوگچه‌گل - مرداب بزرگ ) مىنامند .\r\n8 - گوگ‌دنيز - در منابع جغرافيايى قرن 17 ميلادى نام درياچه آرال را\r\n\r\n","description":"","footnote":"","page_name":" مقدمه 37 ","page_number":37},
  {"content":"\r\n\r\nگوگ‌دنيز ياد كرده‌اند . هم‌اكنون بزرگترين جزيرهء موجود در اين درياچه « گوگ - آرال » نام دارد . 57\r\n9 - گوىگانزو - در سفرنامهء ماركوپولو ، از دو شهر بندرى به نام « گانزو » ياد شده است كه در كرانه‌هاى رودخانه معروف قراموران در مقابل هم قرار گرفته‌اند .\r\nشهر كوچك را گانزو و شهر بزرگ را « گوىگانزو » نوشته‌اند . اصطلاح و پيشوند « گوى » بزرگى و برترى يكى را بر ديگرى ، معين مىكند .\r\n10 - گوىتپه - نام تپهء خاكى بزرگ و وسيعى در 6 كيلومترى ارومى ، كه روى تپهء مزبور دهكدهء آباد و بزرگى بدين نام بنا گرديده و تاكنون چندين بار مورد كاوشهاى باستانشناسى قرار گرفته است .\r\nدر منابع جغرافيايى و تاريخى ايران و تركيه ، نامهاى : گويجه‌قلعه ، گوى دره ، گوىتپه ، گوى سو ، گوىداش ، گوى گنبد ، گوى باغ ، گوى گل ، گويجه‌منار و غيره جزو اعلام و اسماء جغرافيايى ثبت شده است .\r\n\r\nب - شخصيتهاى تاريخى :\r\n1 - گوگ بورى : لقب الملك المعظم مظفر الدين ابو ناصر بن زين الدين على - كوچك ، از طوايف تركمان ، حاكم اربيل و شهرزور ، و از سرداران مشهور صلاح الدين ايوبى است . در جنگ معروف حطين كه به سال 583 ه . ق با كشته شدن 000 ، 30 نفر و اسير شدن 000 ، 30 ديگر از صليبيها ، پيروزى كامل صلاح الدين ايوبى فراهم آمد ، گوگ بورى شجاعت و مردانگى فوق‌العاده از خود نشان داده و فرماندهى جناح راست سپاه اسلام را به عهده داشت . مدت 44 سال ( از 586 تا 630 هجرى ) با شهرت و نيك‌نامى در مقر حكومت خود به فرمانروايى پرداخته است .\r\nشادروان علامه محمد قزوينى ، با توجه بدين نوشتهء ابن خلكان : « هذا اسم تركى معناه بالعربية ذئب ازرق » و كتاب ترجمان عربى و تركى طبع هوتسما ، گوگ بورى را « گرگ كبود » مرقوم فرموده‌اند .\r\nدر صورت مقايسه يا تصور ذهنى ، گرگ كبود بايد به رنگ كاشيهاى لاجوردى و فيروزه‌اى مسجد كبود تبريز يا گنبد كبود مراغه جلوه‌گرى نمايد ، بديهى است كه\r\n\r\n","description":"","footnote":"","page_name":" مقدمه 38 ","page_number":38},
  {"content":"\r\n\r\nهمچو گرگى بدين رنگ و پيكر تاكنون ديده نشده است و اين تعبير ، صفات موصوف را هم توصيف نمىكند . تركان قهرمانان و سرداران نامى خود را به نامهاى پرندگان شكارى و تيزچنگ مانند : ( طغرل نوعى عقاب ) ، ( سنقر نوعى باز ) ، ( طوغان شاهين ) به ويژه حيوانات نيرومند و مهيب از قبيل : ( ارسلان شير ) ، ( بوقا گاو نر ) ، ( بورى گرگ ) ملقب مىساختند ، و به منظور برتر و بهتر نشان دادن قدرت و مهابت آنان ، پيشوندهاى آق ، قرا ، قزل و گوى هم بدانها اضافه مىكردند .\r\nنظير : آق‌سنقر ، قراسنقر ، قزل ارسلان ، قراارسلان ، آق‌بوقا ، قرابوقا ، قزل‌بوقا ، قرابورى ، گوىبورى و نامهاى ديگر . بنا به روايت تاريخ بناكتى ، ماتيكان نوهء چنگيز خان چهار پسر داشت ، نام دو نفر از آنان : يكى قراهلاكو بود و ديگرى قرابورى .\r\nمظفر الدين ملك اربيل ، كه از 14 سالگى در صحنهء سياست و فرمانروايى گام برداشته و در مهالك و ماجراها شركت مىكرد ، بواسطهء ابراز شجاعت در جنگها و پيروزى در ميدانهاى نبرد ، به لقب : گوگ بورى يعنى : ( گرگ بزرگ و نيرومند ) شهرت يافته بود . براى آگاهى بيشتر ، به حواشى و اضافات تاريخ جهانگشاى جوينى ، نوشتهء علامه قزوينى ، به ويژه به دايرةالمعارف اسلامى چاپ استانبول مراجعه نمايند .\r\n2 - گوى - فرزند اوغوز خان .\r\n3 - گوى خان - از امراى معروف خوارزمشاهيان .\r\n4 - گوى آلپ ( قهرمان بزرگ ) جد بزرگ خاندان آل عثمان .\r\n5 - گوگجه ، نور الدين - والى همدان كه شرح حالش به تفصيل در راحة الصدور درج شده است .\r\n6 - گوگجه ، موسى - امير معروف قبيله « دگر » كه در دورهء آق‌قويونلويان از شخصيتهاى مهم تاريخى بوده است .\r\n7 - گوى خان - پدر بايندر امير معروف تركمانان آق‌قويونلو .\r\n8 - گوى خاتون - ( خاتون بزرگ ) بنا به نوشته جهانگشاى جوينى ، مادر جومغار اغول بن هلاكو ، گوى خاتون نام داشت .\r\n\r\nج - نامهاى خاص و ممتازى كه عظمت و كثرت موصوف را مىرساند :\r\n1 - گوى اردو - در غرب منطقهء دشت قبچاق ، اردوى بزرگ و قابل توجهى\r\n\r\n","description":"","footnote":"","page_name":" مقدمه 39 ","page_number":39},
  {"content":"\r\n\r\nاز تركها ، دولت مستقلى تشكيل داده و سالها به مقابله آق‌اردو برخاسته بودند كه در تاريخهاى اتراك شرح حال آنان مفصلا به نام گوى اردو درج شده است .\r\n2 - گوى ترك - تركهاى آسياى ميانه كه در ايران و تركيه و شام پراكنده شده بودند و در غرب آسيا سكونت داشتند ، آنان را گوى ترك مىناميدند كه تيرهء بزرگى از اوغوزها محسوب مىشدند . تامسون استاد دانشگاه كپنهاك مىنويسد « مورخ مغولى ( سانانغ - سه‌تسن ) به پيروى از اين اصطلاح قديمى تركان ، طرفداران بيشمار چنگيز خان را « گوگ مغول » خوانده است . » 58 پيشوند گوگ در اصطلاحات : گوگ ترك ، گوگ مغول ، گوگ اردو ، بزرگى سازمان و وسعت بافت اجتماعى و فزونى نفرات آنان را مىرساند . ناگفته نماند كه در نخستين منابع مكتوب تركان ، در قرن هشتم ميلادى ( سنگ‌نبشته‌هاى اورخون ) از قبايل قراترك هم ياد شده است كه كول‌تكين خان معروف تركان ، در محلى به نام تابار ، در كنار نهر زرافشان با آنان به جنگ پرداخته است . 59\r\n\r\n","description":"","footnote":"","page_name":" مقدمه 40 ","page_number":40},
  {"content":"\r\n\r\n\r\nمتفرقه\r\n1 - گوگ تنكرى - ( خداى بزرگ ، رب جليل ) . در متون قديمى و نوشته‌هاى مذهبى ، تركها خداى را بدين صفت « گوى تنكرى » وصف كرده‌اند كه بيشتر معنى خداى بزرگ و بارىتعالى را به ذهن خواننده متبادر مىكند . سنگ‌نبشته‌هايى از كرانه‌هاى نهر اورخون در قراقروم بدست آمده كه آنها را از آثار باستانى يك‌هزار و - سيصد سال پيش اتراك دانسته‌اند . اشكال و خطوط مخصوص آنها توسط محقق روسى « رادولف » و تامسون استاد دانشگاه كپنهاك در سالهاى 1893 - 1890 ميلادى ترجمه شده است . سرآغاز يكى از سنگ‌نبشته‌ها را كه بر سر قبر يكى از خانان ترك به طور عمودى نشانده‌اند ، تامسون و رادولف چنين خوانده و مرقوم داشته‌اند :\r\n« اوزه گوگ تكژى آسره يغزير قيلندقده اكين آره كيشىاوغلى قيلنمش . » اين متن را كه به لفظ قديم تركان است ، آقاى نجيب عاصم استاد زبان تركى دار الفنون استانبول اين‌گونه ترجمه كرده است : « اوستده مأوى گوگ ، آلتده ياغيزير قيلندقده ، ايكسى آراسنده كيشىاوغلى قيلنمش . » ترجمهء آقاى نجيب عاصم به فارسى چنين معنى مىدهد : « در بالا آسمان آبى ، در پايين زمين سيه‌چرده ، و در بين آنها انسان آفريده شد . » در صورتى كه معنى اصلى متن ، بدين گونه است : ( در آغاز ، خداى - بزرگ ، در روى زمين انسان را آفريد ) محقق عاليقدر و . بارتولد در مقالهء ويژه خود دربارهء : « آثار تاريخى اورخون » كلمهء اوزه را « در بدايت و سرآغاز » معنى كرده است ،\r\n\r\n","description":"","footnote":"","page_name":" مقدمه 41 ","page_number":41},
  {"content":"\r\n\r\nو كلمهء گوگ را هم كه سايرين « سماء مأوى » تعبير و ترجمه كرده‌اند مقبول و صحيح نمىداند و آن را اصطلاح مخصوص تركان قديم دربارهء خداوند ذو الجلال قلمداد مىكند . 60\r\n2 - گوگ دبتر - ( دفتر بزرگ ) .\r\nمحقق نامى ترك عبد القادر اينان مىنويسد : « مغولان سجل اجداد و شاهان خود را در دفاتر مخصوصى ثبت و ضبط كرده و در خزانه نگهدارى مىكردند . اين دفاتر و اسناد سلطنتى را « گوگ دبتر » مىناميدند كه جزو اسناد « تاريخ سرى مغولان » بوده و رشيد الدين نيز در تنظيم تاريخ مشهور خود از آنها استفاده كرده است . » 61\r\n\r\n","description":"","footnote":"","page_name":" مقدمه 42 ","page_number":42},
  {"content":"\r\n\r\n\r\nقزل\r\n\r\nالف - اعلام و اماكن جغرافيايى :\r\n1 - قزل‌آلان - اين سد عظيم و ديوار جسيم مرزى كرانه‌هاى خزر ، كه آن را اشتباها سد اسكندر هم مىنامند در دورهء ساسانيان بنا شده است . آلانها كه مرزداران ساسانى بودند از اين سد در مقابل هجوم هياطله ( هفتاليان ) استفاده مىكردند . در سال 374 ميلادى قبايل هون از رود ولگا عبور كرده به آلانها هجوم آوردند . اين سد عظيم كه بنا به نوشتهء جغرافياى نظامى ايران ، در آغاز 300 كيلومتر طول داشته ، در مقابل هجوم تركان ، چون كوه استوار و تسخيرناپذير مىنمود .\r\nبواسطهء عظمت و بزرگىاش ، تركان به آن لقب قزل‌آلان داده‌اند . 62\r\n2 - قزل‌اوزن - ( بزرگ رود ) .\r\nنام تركى سفيدرود است . اين رود بزرگ 500 كيلومتر طول دارد و - پرآب‌ترين رودخانه ايران مىباشد . قبل از سلجوقيان نام آن را : ماردى ماردوس ، و آماردى ثبت كرده‌اند . بواسطهء بزرگى و طول خط سير آن ، از طرف تركان قزل‌اوزن نام گرفته است . دربارهء كلمهء « اوزن » به توضيحات زير توجه فرمايند :\r\nبرابر تحقيقات مستشرق لهستانيت ، قووالسكى كلمهء اوز  uz  در تركى قديم بمعنى آب فراوان يا رود به كار مىرفته است . در آناطولى رودهايى را كه با قزل‌ايرماق ارتباط پيدا مىكنند با پسوند اوز مشخص و مسما كرده‌اند . مانند : قليچ‌اوزى ،\r\n\r\n","description":"","footnote":"","page_name":" مقدمه 43 ","page_number":43},
  {"content":"\r\n\r\nبوراق‌اوزى ، اورن‌اوزى و اوران‌اوزى . رودخانهء بين چوروم و اماسيه : مجيداوزى و در حوالى قونيه رودهاى قاميشلىاوز و اگرىاوز . در منطقه بولى : قزل‌اوز ، از رودخانه‌هاى آناطولى مىباشند . به همين نحو در منابع جغرافيايى آناطولى به رودهاى :\r\nآرقيت‌اوزى ، آقچه‌اوزى ، دانشمنداوزى و كش‌اوزى هم برخورد مىشود . در جوار ملاطيه منطقه سبز و خرمى را كه از آب كافى زمينهاى آن اشباع شده است اوز مىنامند كه به عقيدهء عده‌اى از محققان ، كلمهء اوز  uz  مقابل كلمه قراچ  Kirac  تركى يعنى : ( باير و شوره‌زار ) به كار برده شده است . 63\r\nبنا به نوشتهء و . بارتولد ، پايتخت قراخانيان در ماوراءالنهر اوزكند نام داشته و از پرآب‌ترين شهرهاى تركستان بوده است . امروزه كوههاى شمال شرقى درياچه وان را كه از بالاترين بارندگى ساليانه برخوردار است ( اوزآلپ ) مىنامند . دايرةالمعارف فارسى مصاحب اطلاع مىدهد كه نام چند رودخانهء معروف انگلستان اوز  uz  ناميده مىشود . شادروان زكى وليدى طوغان در مقالهء بسيار جامع خود در دايرةالمعارف اسلامى ، تحت عنوان : « آمودريا » اعلام مىدارد كه اين رودخانه را تركها اوزبوى مىناميدند و معنى آن نهر بزرگ مىباشد . كلمهء اوز به مفهوم و معناى آب و رودخانه را اويغورها اوكوز ، قرقيزها و مغولان اوسون و قزاقها اوزن مىناميدند . در حواشى و اضافات تاريخ جهانگشاى جوينى ، و دايرةالمعارف اسلامى نيز كلمه اوزن رودخانه معنى شده است . بدين ترتيب ، با توجه به منابع تحقيقى فوق قزل‌اوزن بمعنى رودخانهء بزرگ مىباشد .\r\n3 - قزل‌ايرماق - ايرماق به زبان تركى رود بزرگ را مىگويند . اين اصطلاح از طرف تركان به بزرگترين رودخانهء آناطولى اطلاق شده است كه قبلا آن را « هاليس » مىناميدند .\r\n4 - قزل‌داغ - نام بزرگترين كوههاى آلتائى ( كاتون ) قزل‌داغ مىباشد .\r\nاين ناحيه مسكن قديمى تركان بوده است . معروف‌ترين آبشار كوههاى آلتائى « گوگ‌گول » نام دارد . 64\r\n5 - قزل‌دنيز - نامى است كه از طرف تركان به درياى قلزم داده شده است . اسم باستانى اين دريا ( سينوس آرابيكوس ) بود .\r\n6 - قزل‌قوم - ( ريگستان پهناور - شن‌زار بزرگ ) . بيابان بزرگ و صحراى شنى بىآب‌وعلف ، نظير قراقوم در حوالى سير دريا . اين دشت شنى را بارتولد در\r\n\r\n","description":"","footnote":"","page_name":" مقدمه 44 ","page_number":44},
  {"content":"\r\n\r\nتركستان‌نامه قزل‌قوم نوشته است . آرمينيوس وامبرى در سفرنامهء خود همين دشت را بنا به اصطلاح محلى قزل‌تقير ذكر كرده است ، مانند قراتقير كه هردو بمعنى ريگستان بزرگ است .\r\n7 - قزل‌قشلاق - مانند قراقشلاق : زمستان‌گاه و منطقهء وسيعى در كرانه‌هاى ارس بدين نام امروزه محل قشلاق ايلات و عشاير حومه شهرستان ماكو مىباشد .\r\nدر حومهء ماكو قشلاق بزرگ ديگرى به نام قزل‌سورو  suru  وجود دارد . در زبان تركى گله بزرگ گوسفند را سورو مىگويند .\r\n8 - قزل‌وانك - در زبان ارمنى ، كليساهايى كه در شهر و قصبات و قراء بنا مىگردد و از نظر ادارى تابع خليفه‌گرى مىشوند ، آنها را يه‌گه‌غه‌چى  yegegechi  مىنامند كه معابد عام و عمومى محسوب مىشوند . ولى ، كليساهاى بزرگ و خاص ، كه در آنجا خليفه‌گرى داير مىشود و مرجع دينى و مركز آموزش طلاب گشته ، كليساهاى تابعه را اداره مىكنند ، آنها را وانك  Vank  مىنامند . مانند وانك جلفاى اصفهان . ساختمان وانكها اكثرا جنبهء تاريخى و باستانى داشته و سبك معمارى آنها از لحاظ هنرى شايان اهميت و ارزش مىباشد . مانند : ساقموساوانك ، تادئووانك ( قرا كليسا ) ، آق‌وانك ( كليساى آق‌تامار ) و سن استيفانووانك ( قزل‌وانك - ) .\r\nدر حوالى قريه دره شام بخش پلدشت از شهرستان ماكو ، 17 كيلومترى شمال باخترى راه شوسهء خوى به جلفا ، كليساى عظيم و باشكوه « سن استيفانوس » قرار دارد كه از جالب‌ترين آثار معمارى مسيحى در ايران مىباشد كه در قرن دهم ميلادى بنا يافته است . اين كليساى تاريخى را در محل قزل‌وانك مىنامند . ارامنهء ايران هم كليساى مزبور را به نام قزل‌وانك مىشناسند . در مجموعهء اسناد و قبالجات فارسى ماتناداران كه از قرن دهم هجرى باقى مانده و در سال 1968 در ايروان چاپ شده است ، سندهاى شماره 8 و 16 اين مجموعهء ارزنده ، مربوط به امور ملكى همين قزل‌وانك مىباشد . در كاوشهاى باستانشناسى آثار قزل‌وانك به ويژه سفالهاى منقوش آن ، از منابع معروف تحقيق بشمار مىرود . بزرگترين و باستانىترين آثار معمارى مسيحيت در ايران فقط تادئووانك ( قرا كليسا ) و قزل‌وانك است .\r\nهم‌زمان با بناى قزل‌وانك ، در جزيره آق‌تامار درياچه وان ، در سال 915 تا 921 ميلادى ، كليساى باشكوه و بىمانندى وسيلهء شاه گاگيك و اسپورگان بنا يافته\r\n\r\n","description":"","footnote":"","page_name":" مقدمه 45 ","page_number":45},
  {"content":"\r\n\r\nاست كه از مشهورترين وانكهاى ارمنستان مىباشد . ه ، لينچ در جلد دوم تاريخ ارمنستان مىنويسد كه اين كليساى اسقف‌نشين را آق‌وانك مىنامند . 65\r\n9 - قزل‌جامع - ( جامع بزرگ ) نام دو مسجد جامع و باشكوهى است كه در نيمهء دوم قرن ششم هجرى ، به همت زين الدين يوسف بن على كوچك حاكم اربيل ، ( برادر مظفر الدين گوگ بورى ) ، يكى در موصل و ديگرى در اربيل بنا گرديده است .\r\nقزل‌جامع موصل در كنار دجله در محلى به نام : « مقام خضر » بنا يافته و امروزه جامع الاحمر خوانده مىشود . بنا به نوشته دايرةالمعارف اسلامى چاپ استانبول ، در بين 27 مسجد موصل ، دو مسجد از همه برتر و باشكوه‌تر است ، يكى قزل‌جامع است و ديگرى جامع كبير سلطان سعيد نور الدين .\r\n10 - قزل‌مسجد - قديمىترين مسجد بدليس ، « قزل‌مسجد » ناميده شده است . شرف‌نامه در اين‌باره مىنويسد : « در بدليس چهار جامع بزرگ است يكى از قديم الايام كليساى ارامنه بوده . در حينى كه لشكر اسلام را فتح شهر ميسر شد آن را مسجد نموده‌اند و به قزل‌مسجد مشهور است . و يكى ديگر از بناهاى سلاجقه است كه تاريخ آن را به خط كوفى نوشته‌اند و به جامع كهنه اشتهار دارد . و جامع ديگر امير شمس الدين والى آن جامع زاويه در جنب گوگ ميدان بنا كرده كه مسمى به شمسيه است . » 66\r\nدر كتابهاى جغرافيايى ايران ، آباديهاى متعددى به نامهاى : قزل‌حصار ، قزل‌بلاغ - ، قزل‌تپه ، قزل‌داش ، قزل‌داغ ، قزل‌رباط ، قزل‌سو ، قزل‌چشمه ، قزل‌دره ، قزل‌قلعه ، قزل‌قيه ، قزل‌كند و قزل‌گنبد ثبت شده است كه نظاير اين نامها را در منابع جغرافيايى مربوط به تركستان و آناطولى هم مىتوان ملاحظه كرد .\r\n\r\nب - شخصيتهاى تاريخى :\r\n1 - قزل ارسلان - اتابك خاموش معروف به قزل ارسلان نوهء ايلدگز .\r\n2 - قزل ارسلان - برادر پهلوان .\r\n3 - قزل - نام امير معروف ترك در قفقاز به سال 499 ه . ق .\r\n4 - قزل - امير سلطان محمود سلجوقى در سال 523 ه . ق .\r\n5 - قزل - نام امير غزان .\r\n\r\n","description":"","footnote":"","page_name":" مقدمه 46 ","page_number":46},
  {"content":"\r\n\r\n6 - قزل ارسلان - سعد الدين بن زنگى ممدوح سعدى .\r\n7 - قزل‌بوقا - نام دو تن از اجداد آل عثمان .\r\n8 - قزل‌حميد - از امراى معروف آقسراى آناطولى كه با محمد بيك معروف به ( جمرى ) مبارزه مىكرد .\r\n9 - قزل‌اوقو - از سرداران معروف توقتميش خان و رئيس ايل ذهبى قبچاق در 787 ه . ق .\r\n10 - قزل‌سلطان - لقب يكى از امراى شاه طهماسب ، كه در سال 933 در قضيه تكلو و استاجلو كشته شد .\r\n11 - قزل‌سارق - از اميران نامدار سلطان ملكشاه سلجوقى كه مأمور قلع و - قمع اسماعيليان قهستان شد .\r\n12 - قزل‌خواجه - نام امراء و قبيله‌اى از تركمانان آناطولى بوده كه در نيمهء اول قرن نهم هجرى مدتها در اماسيه و توكات فرمانروايى مىكردند و با دولت عثمانى در جنگ‌وگريز بودند .\r\n13 - قزل آخوند - لقب مردى با نفوذ و شخصيت مقتدر تركمنها در گمش‌تپه .\r\nنام حقيقى وى مراد بوده و در بخارا درس خوانده بود . آرمينيوس وامبرى بواسطهء نفوذ و جانبدارى اين شخص توانسته در تركمن‌صحرا گردش كند . وى در كتاب سياحت درويشى دروغين از نفوذ و مقام همين قزل آخوند ( آخوند بزرگ ) سخن‌ها رانده است . 67\r\nتمام شخصيتهاى فوق ، از مردان نامى تاريخ و سران اقوام ترك بوده‌اند .\r\nكلمهء قزل در پيش نام آنان ، قدرت و نفوذ ، و بزرگى شأن و مقام نامبردگان را نشان مىدهد .\r\n\r\nج - نامهاى خاص و ممتازى كه عظمت و كثرت موصوف را مىرساند :\r\n1 - قزل اردو - همنام گوى اردو و آق‌اردو .\r\nاردوى عظيم و پيروزمند چنگيز خان « قزل اردو » لقب گرفته بود كه شرح فتوحات و شمار نفرات آنان در كتابهاى تاريخى مغول درج شده است . اين اصطلاح\r\n\r\n","description":"","footnote":"","page_name":" مقدمه 47 ","page_number":47},
  {"content":"\r\n\r\nرا در كتابهاى جديد آلتون اردو هم مىنويسند .\r\nاز قرار معلوم ، تركان علاوه بر اينكه مساجد معتبر و معروف را با بكاربردن پيشوندهاى گوى و قزل ( مانند گوى مسجد ، قزل‌جامع و قزل‌مسجد ) از ساير مساجد مشخص كرده و گرامى مىداشتند ، براى اداى احترام نسبت به بزرگان قوم و شخصيتهاى مذهبى ، مقابر و مدفن صوفيان و بقاع متبركه را نيز با پيشوندهاى آق ، قرا ، گوى و قزل مسمى و ممتاز ساخته و بدين وسيله آنها را به صورت اعلام و اسماء خاص معرفى مىكردند . به نمونه‌هاى زير توجه فرمايند :\r\nآق‌تربت - ( مزار شريف - مدفن مقدس ) مقبره احمد يسوى گرامىترين قطب و بزرگترين صوفى تركستان در شهر يسى ، آق‌تربت نام دارد . 68\r\nتركمانان گرگان نيز ، امامزاده‌هاى خود را با كلمات آق و قرا و قزل ياد كرده و گرامى مىدارند . ه . ل . رابينو دربارهء بقاع متبركه استراباد ، اطلاعات زير را در اختيار خوانندگان قرار مىدهد :\r\n« در بيرون شهر گرگان امامزاده قرنگى امام قرار داشت و آن بقعهء كهنه‌اى بود با گنبد كه قسمت عمده‌اش در زير خاك واقع شده بود . بلندى از نوك گنبد تا كف كه مقبرهء آقا در آنجاست در حدود پانزده ذرع است ، چون كتيبه‌اى در آنجا وجود نداشت دريافتن نام صاحب آن ممكن نگرديد ولى عموما معتقدند كه مزار امام يحيى بن زيد است كه هنگام زدوخورد در حدود 125 ه . ق در خارج شهر بقتل رسيد .\r\nقرنگى امام در زبان تركمنى يعنى امام سياه . دو امامزادهء ديگر هم مورد احترام تركمنها است يكى قزل امام يا امام سرخ نزديك قارى قلعه در خاك روسيه ، و آق‌امام يا امام سفيد بر رأس تپه‌اى نزديك قريه نيلى در فندرسك . مىگويند اين سه امام برادر بودند . » 69\r\nگنبد كبود « گوى گنبد » مراغه را به مقبره مادر هلاكو خان نسبت مىدهند .\r\nبراى يافتن قبر هلاكو خان در جزيره‌هاى درياچه اروميه ، سالها پيش ، باستان‌شناسان با تهيه عكس هوايى از جزيره شاهى ، دهكدهء آق‌گنبد اين جزيره را مورد تجسس قرار دادند ولى نتيجه‌اى عايد نشد .\r\nبىمناسبت نيست كه دربارهء محل و موقعيت خزاين و مدفن هلاكو خان نيز ، نكاتى چند به اطلاع خوانندگان برساند .\r\n\r\n","description":"","footnote":"","page_name":" مقدمه 48 ","page_number":48},
  {"content":"\r\n\r\nدر شمال غربى درياچهء اروميه و شرق شهرستان سلماس ، دشت ساحلى پهناورى وجود دارد كه بنا به مدارك تاريخ اورارتو و آشور ، از اوايل هزاره يكم قبل از ميلاد ، محل پرورش دامهاى شاخدار به ويژه اسب بوده است ، و امروزه يكى از آباديهاى آنجا را اخته‌خانه مىنامند .\r\nاين دشت پهناور ، تا زمان سلطان جلال الدين ملكشاه ، دشت ماهان نام داشت ، و زمانى چراگاه اغنام و احشام ملكه دختر سلطان طغرل زوجه ملكشاه بوده كه صاحب على آنها را غارت كرد . اين دشت تاريخى ، بعد از استيلاى مغول بر آذربايجان و استقرار آنان در اين خطه ، قراقشلاق ( قشلاق بزرگ ) ناميده شد . در زاويه جنوب شرقى دشت قراقشلاق ، محال انزل قرار گرفته است كه از زمانهاى قديم محل سكونت اقوام باستانى بوده ، و پيدايش دو مجسمهء زيباى برنزى سر گاو و كمربند مخصوص و منقوش اورارتوئى در سال 1905 م از اين محل ، نام انزل را در تاريخ هنر و باستانشناسى اورارتو به ثبت رسانيده و بحثها برانگيخته است . مغولان اين محال را قراباغ ناميده‌اند . آباديهاى محال قراباغ ، كه عموما نام تركى دارند ، در كرانهء درياچه ارومى و در دامنهء كوه ورگه‌ويز ( شرق گردنه قوشچى ) كه دماغهء آن تا دريا امتداد يافته ، قرار گرفته‌اند . در انتهاى همين دماغه ، به فاصلهء دويست متر از ساحل ، در وسط دريا كوه منفردى سر برافراخته و در بالاى آن قلعهء بزرگى به نام گورهء چين‌قلعه  gowrachin  70 از دوران مادها تاكنون ، كانون حوادث تاريخى اين منطقه شده است . در اوايل اسلام وجنا بن رواد و سپس محمد بن بعيث در اين قلعه ساكن بودند .\r\nپس از استقرار مغولان در دشت قراقشلاق و آباديهاى قراباغ ، هلاكو خان خزاين و غنايم بدست آورده را ، بنا به نوشتهء جامع التواريخ ، در اين دژ استوار نگهدارى كرد . سرانجام تابوت و تن هلاكو را نيز در اين مكان به خاك سپردند .\r\nبدين نوشته‌هاى جامع التواريخ دقت فرمايند .\r\n« هلاكو خان خزاين و اموال وافر را كه از بغداد آورده بودند بر دست ملك ناصر الدين ابن علاء الدين صاحب رى به جانب آذربايجان فرستاد و از آن قلاع ملاحده و روم گرج و ارمن و لورد كرد همچنين . و ملك مجد الدين تبريزى را گفت تا بر كوهى كه ساحل درياى ارومى و سلماس است عمارتى عالى در غايت استحكام بساخت و تمامى آن نقود را گداخته و بالش ساخته و در آنجا بنهادند . » 71\r\n\r\n","description":"","footnote":"","page_name":" مقدمه 49 ","page_number":49},
  {"content":"\r\n\r\nدر رابطهء با اين خزاين ، رشيد الدين فضل اللّه ، آغاز سلطنت سلطان احمد ( تكودار بن هلاكو خان ) را اين‌گونه شرح مىدهد :\r\n« بعد از اقامت مراسم شادمانى ، فرمود تا خزاينى كه در شاهوتله معد بود ، حاضر گردانيدند و آن را بر خوانين و شاهزادگان و امراء و مقربان و محتاجان تفرقه كرد و عموم لشكر را به هر نفرى صد و بيست دينار بداد . » 72\r\nاين نوشته ، به‌صراحت كامل معلوم مىدارد كه خزاين هلاكو خان در كنار درياى ارومى و سلماس در « شاهو » مهيا و مرتب شده بود . جامع التواريخ مرگ هلاكو خان را چنين گزارش مىكند :\r\n« موافق شب يكشنبه نوزدهم ماه ربيع الآخر سنه ثلث و ستين و تسعمائة واقعه كبرى افتاد ، عمرش چهل و هشت سال تا مه شمسى بود به كنار جغاتو از مرحله فنا به مستقر بقا رحلت كرد و در كوه شاهو كه برابر دهخوارگان است غروق بزرگ او ساخته و در اردوهاى او تعزيه داشته و صندوق او را در آن غروق دفن كردند . » 73\r\nاينكه رشيد الدين فضل اللّه ، كوه شاهو ( ساحل ارومى و سلماس يا گنجينه و مدفن هلاكو ) را برابر دهخوارگان نوشته ، كاملا صحيح است . دهخوارگان در ساحل شرقى درياچه قرار گرفته ، و روبروى آن در كرانهء غربى درياچه ، كوه شاهو يا گوره‌چين‌قلعه واقع شده است .\r\nبا وجود اين صراحت در تعيين مكان خزاين و مدفن هلاكو خان ، پژوهشگران به جاى كوه شاهو ، جزيره شاهى را كه خيلى با محل خزاين فاصله دارد جستجو مىكنند و به نتيجه نمىرسند .\r\nبه نظر نگارنده ، براى آگاهى از گور هلاكو خان ، پژوهشگران به جاى اينكه دهكدهء آق‌گنبد جزيره شاهى را تجسس كنند ، بهتر است گورستان باستانى قزل‌تپه محال قراباغ را كه در جنوب دهكدهء گوره‌چين‌قلعه واقع شده ، و آقاى على اكبر سرفراز و هيئت باستان‌شناسان ايران هم آنجا را بررسى كرده و خيلى مهم شمرده‌اند ، مورد پژوهش قرار داده و بررسى نمايند . در ضمن ، دهكدهء آق‌زيارت را كه وجه - تسميه آن وجود زيارتگاه يا مدفن متبركى را در اين محل آگاهى مىدهد ، مورد تحقيق و كاوش قرار دهند .\r\nبه تاريخ بيست و چهارم خردادماه هزار و سيصد و شصت و دو .\r\n\r\n","description":"","footnote":"","page_name":" مقدمه 50 ","page_number":50},
  {"content":"\r\n\r\n\r\nحواشى و فهرست منابع و مآخذ\r\n( 1 ) -  Islam Ansiklopedisi - Istanbul : AKKoyunlar \r\n( 2 ) - تشكيل دولت ملى در ايران ، واتر هنيتس ، ترجمهء كيكاوس جهاندارى ، ص 31 .\r\n( 3 ) - تورك توره‌سى ، ضياء گوگ آلپ . استانبول 1339 ه . ق ، ص 12 تا 21 .\r\n( 4 ) - جامع التواريخ ، رشيد الدين فضل اللّه ، به كوشش بهمن كريمى ، ص 37 تا 43 .\r\n( 5 ) - تواريخ آل عثمان ، درويش احمد عاشق پاشازاده ، استانبول 1332 ه . ق ، ص 2 و 18 .\r\n( 6 ) - حبيب السير ، جلد 3 ، ص 429 .\r\n( 7 ) - مأخذ فوق ، جلد 3 ، ص 526 .\r\n( 8 ) - دانشنامهء ايران و اسلام و لغت‌نامهء دهخدا : ماده آق‌سراى .\r\n( 9 ) - مأخذ فوق . ماده آق‌شهر .\r\n( 10 ) - دانشنامهء ايران و اسلام . ماده آق‌سو .\r\n( 11 ) - دانشنامهء ايران و اسلام ، به ويژه  Islam Ansiklopedisi  ماده آق‌حصار\r\n( 12 ) - تركستان‌نامه ، و ، بارتولد ، ترجمهء كريم كشاورز . ج 1 ، ص 175 و 660 .\r\n( 13 ) - آبيارى در تركستان ، و ، بارتولد . ترجمه كريم كشاورز . ص 190 - 189 .\r\n( 14 ) -  Islam Ansiklopedisi  ماده‌تاريخ  Nikide \r\n( 15 ) - مبارك غازانى ، رشيد الدين فضل اللّه . به اهتمام كارل‌يان ، ص 99 .\r\n( 16 ) - حبيب السير جلد 3 ، ص 422 .\r\n( 17 ) - جهانگشاى جوينى ، با تصحيح و تحشيه علامه محمد قزوينى ، جلد 2 ، ص 131 - 132 - 133 .\r\n( 18 ) - حبيب السير جلد چهارم ، فهرست . الغ‌بيك و زمان او - و ، بارتولد - ترجمهء حسين احمدىپور ، تبريز ، ص 233 .\r\n( 19 ) - تواريخ آل عثمان ، درويش احمد عاشق پاشازاده - استانبول ، ص 154 و 159 .\r\n( 20 ) - مأخذ فوق درويش احمد عاشق پاشازاده - استانبول ، ص 170 .\r\n( 21 ) - آتالارسوزى : گردآورنده مولانا شمس الدين در 885 ه . ق . نسخهء خطى شماره\r\n\r\n","description":"","footnote":"","page_name":" مقدمه 51 ","page_number":51},
  {"content":"\r\n\r\n3443 كتابخانهء فاتح استانبول ، كه به سال 1936 توسط آقاى ولدايزبوداق ضمن ارائه نسخه عكسى ، به خط لاتين چاپ و تحشيه شده است .\r\n( 22 ) - تاريخ ديار بكريه ، ابو بكر تهرانى . به تصحيح : نجاتى لوغال - فاروق سومر .\r\nآنكارا ، ص 25 .\r\n( 23 ) - مأخذ فوق ، ابو بكر تهرانى . به تصحيح : نجاتى لوغال - فاروق سومر . آنكارا ، ص 234 .\r\n( 24 ) - تواريخ آل عثمان ، درويش احمد عاشق پاشازاده ، ص 3 - 49 - 74 - 113 .\r\n( 25 ) - تاريخ ديار بكريه ، ابو بكر تهرانى ، ص 25 .\r\n( 26 ) -\r\n Dedem Korkudun Kitabi : Orhan Saik gokyay . Istanbul . 1973 , S : 150 \r\nكتاب باباقورقود - برگردان ، فريبا عزب‌دفترى - محمد حريرى اكبرى . تهران ، ص 293 .\r\n( 27 ) -\r\n Mekaleler ve incelemeler : A , Inan . Ankara . 1968 . S : 45 \r\n(  A  28 ) - بوگونكى توركستان و ياقين ماضيسى ، احمد زكى وليدى طوغان - قاهره 1929 ، ص 109 .\r\n(  B  28 ) - جامع التواريخ ، به كوشش بهمن كريمى ، ص 39 .\r\n( 29 ) - مهمان‌نامهء بخارا ، فضل اللّه بن روزبهان خنجى ، به تصحيح دكتر منوچهر ستوده .\r\nتهران بنگاه ترجمه و نشر كتاب ، ص 224 - 222 .\r\n( 30 ) - مأخذ يادشده ، ص 81 و 84 .\r\n( 31 ) - لغت‌نامهء دهخدا و دايرةالمعارف فارسى مصاحب ، فهرست اماكن جهانگشاى جوينى  Islam Ansiklopedisi  - ماده قراقروم .\r\n( 32 ) - مآخذ فوق .\r\n( 33 ) - مآخذ فوق .\r\n( 34 ) - لغت‌نامهء دهخدا و دايرةالمعارف فارسى مصاحب -  Islam Ansiklopedisi  ماده قراقوم . سياحت درويشى دروغين ، آرمينيوس وامبرى ، ترجمهء فتحعلى خواجه نوريان ، ص 128 و 442 .\r\n( 35 ) - آبيارى در تركستان - و ، بارتولد ، ترجمهء كريم كشاورز ، ص 169 .\r\n( 36 ) - مبانى زمين‌شناسى ، اوبروچف ، ترجمهء دكتر عبد الكريم قريب . تهران ، انتشارات خوارزمى ، ص 73 .\r\n( 37 ) - سفرنامهء ماركوپولو ، ترجمهء حبيب اللّه صحيحى ، ص 199 . جهانگشاى جوينى ج 1 ، ص 151 .\r\n( 38 ) - بوگونكى تركستان ، احمد زكى وليدى طوغان ، ص 13 .\r\n( 39 ) -  Islam Ansiklopedisi \r\n( 40 ) - تكملته الاخبار ، عبدى بيك شيرازى ( نويدى ) نسخهء خطى كتابخانه ملك به شمارهء 3890 در قسمت معرفى لر بزرگ و لر كوچك .\r\n( 41 ) - مأخذ فوق ، حوادث سال 946 ه . ق . رئيس اين ايلات و عشاير غازى خان تكلو بوده .\r\n( 42 ) - تاريخ ديار بكريه ، ابو بكر تهرانى ، ص 361 .\r\n\r\n","description":"","footnote":"","page_name":" مقدمه 52 ","page_number":52},
  {"content":"\r\n\r\n( 43 ) - مأخذ يادشده ، ص 91 .\r\n( 44 ) -  Islam Ansiklopedisi  - ماده‌تاريخ  Boy \r\n( 45 ) - ديار بكريه ، ابو بكر تهرانى ، ص 90 .\r\n( 46 ) - سياحت درويشى دروغين ، آ ، وامبرى ، ص 85 .\r\n( 47 ) - سيرت جلال الدين منكبرنى ، محمد زيدرى نسوى ، ترجمهء محمد على ناصح ، ص 264 - مجتبى مينوى 199 .\r\n( 48 ) - حبيب السير ، ج 3 ، ص 29 . جهانگشاى جوينى ، ج 1 ، ص 66 .\r\n( 49 ) - حبيب السير ، ج 3 ، ص 31 - جهانگشاى جوينى ، ج 1 ، ص 92 .\r\n( 50 ) - حبيب السير ج 3 ، ص 530 - 529 - ج 4 ، ص 224 - 223 .\r\n( 51 ) - تذكرةالشعراى دولتشاه سمرقندى ، به تصحيح محمد عباسى ، ص 396 و 446 .\r\n( 52 ) - الغ‌بيك و زمان او ، و ، بارتولد ، ترجمهء حسين احمدىپور ، ص 204 .\r\n( 53 ) - هنر معمارى در سرزمينهاى اسلامى ، ج ، هوگ ، ترجمهء دكتر پرويز ورجاوند ، ص 84 . براى آگاهى بيشتر و ملاحظهء 13 قطعه عكسهاى جالب و رنگى از نماهاى مختلف اين مسجد به كتاب :\r\n Touristic Istanbul : A guide book with photos and Commentary . p : 19 - 29 \r\nمراجعه نمايند .\r\n( 54 ) - اخبار سلاجقه روم ، به اهتمام دكتر محمد جواد مشكور ، ص 535 .\r\n( 55 ) - معمارى اسلامى ايران در دورهء ايلخانيان ، دونالدن ، ويلبر . ترجمهء دكتر عبد اللّه فريار ص 93 .\r\n Islam Ansiklopedisi : Amasya \r\n( 56 ) - معمارى اسلامى ايران در دورهء ايلخانيان ، ص 93 .\r\n Islam Ansiklopedisi : Tokat \r\n( 57 ) - دانشنامهء ايران و اسلام . ماده آرال .\r\n( 58 ) - اورخون آبده‌لرى ، نجيب عاصم . استانبول 1341 ه . ق ، ص 66 .\r\n( 59 ) - مأخذ فوق صفحات 122 - 121 . دربارهء تاريخ و تشكيلات اجتماعى گوگ ترك به مجموعهء مقالات عبد القادر اينان :\r\n Makaleler ve incelemeler . A . Inan \r\nبه ويژه به صفحهء 40 مراجعه شود .\r\n( 60 ) - اورخون آبده‌لرى ، نجيب عاصم ، ص 0101 به ويژه به مقالهء ارزنده پروفسور بارتولد در همين كتاب مراجعه فرمايند .\r\n( 61 ) -  Makaleler ve incelemeler . A . Inan S : 512 \r\n( 62 ) - جغرافياى نظامى ايران . ( گرگان و درياى خزر ) . على رزم‌آرا ، ص 22 و 53 .\r\nايران در زمان ساسانيان ، پروفسور آرتور كريستن‌سن ، ترجمهء رشيد ياسمى . ص 84 .\r\n( 63 ) - توركييات مجموعه سى ، جلد 2 استانبول 1928 ، ص 575 .\r\n( 64 ) - مبانى زمين‌شناسى ، اوبروچف ، ترجمهء دكتر عبد الكريم قريب ، ص 41 .\r\n( 65 ) - هنر معمارى در ارمنستان ، هرمان و اهراميان ( جزوه ) از انتشارات روزنامهء\r\n\r\n","description":"","footnote":"","page_name":" مقدمه 53 ","page_number":53},
  {"content":"\r\n\r\nآليك تهران ص 27 و 31 . نظرى به تاريخ آذربايجان ، دكتر محمد جواد مشكور ، ص 402 .\r\nقبالجات ماتناداران ، ايروان ، ج 1 قباله‌هاى شماره 8 و 16 .\r\n Lynch . H ! Armenia . Travels and Studies . London . 1901 . vol 2 . p : 126 \r\n( 66 ) - شرف‌نامه ، امير شرف خان بدليسى ، به كوشش محمد عباسى . تهران ، مطبوعاتى علمى ، ص 455 .\r\n( 67 ) - سياحت درويشى دروغين ، ا ، وامبرى ، ترجمهء فتحعلى خواجه‌نوريان ، صفحات 77 - 78 - 80 - 112 - 411 - 414 .\r\n( 68 ) - ترك ادبياتمدا ايلك متصوفلر ، محمد فؤاد كوپرولوزاده . استانبول 1918 ، ص 70 . علاوه بر اينكه اين كتاب جامع و پرفايده ، بيشترين صفحاتش به مناقب و فضايل و سرگذشت احمد يسوى اختصاص يافته است . با اين وصف ، براى آگاهى خوانندگان از ميزان حرمت اين صوفى مشهور در تركستان ، نوشته‌هاى فضل اللّه بن روزبهان خنجى را نيز به شرح زير يادآورى مىنمايد :\r\n« . . . تا آنكه در روز شنبه چهارم ذىحجه احرام زيارت مرقد منور و مشهد معطر حضرت قطب زمان ، مقتداى اجلة المشايخ فى العالم ، خواجه احمد اليسوى ، قدس اللّه روحه العزيز بسته ، بامداد اين روز از صبرام بيرون آمدم و آخر همين روز مشرف به زيارت مزار مبارك شديم و از بركات روح مقدس آن قطب يگانه آمن از شرور و آفات زمانه گشتم و مجاورت آن مرقد فيض آثار و آن مزار فلك‌مدار كه كعبه سالكان مسالك رياضات و قبله مجاهدان سبيل عادات است ، موجب زيادتى اطمينان و آرام شد . » مهمان‌نامهء بخارا ، تأليف فضل اللّه بن روزبهان خنجى ، به اهتمام منوچهر ستوده ، تهران 1341 ، ص 254 .\r\n( 69 ) - سفرنامهء مازندران و استرآباد ، ه . ل . رابينو ، ترجمهء علىنقى وحيد مازندرانى تهران ، بنگاه ترجمه و نشر كتاب ، ص 126 و 219 .\r\n( 70 ) - نام اين قلعهء عظيم و باستانى را گورچين يا گوگرچين بمعنى : ( كبوتر ) خواندن ، اشتباه است . اولا خيلى بىمورد و نارواست كه دژ بدان عظمت و قدمت را به كبوتر نسبت بدهند يا از اين پرنده كوچك ، كسب نام نمايند . ثانيا كلمه « گورچين » يك اسم تركى است .\r\nدر صورتى كه اين قلعه ، هزار سال قبل از رواج زبان تركى در آذربايجان ، وجود داشته و نامى به خود اختصاص داده بود و آن نام گوره‌چين  gow ra chin  است .\r\nكلمه گوره  gowra  در زبان كردى بمعنى بزرگ به كار رفته ، به اوستايى  ugra  و به پهلوى  gafra  ثبت شده است ، بهدينان يزد نيز گور  gavr  مىگويند . در نواحى كردنشين نوار مرزى ايران و عراق و تركيه و غرب درياچه اروميه با نام اعلام جغرافيايى به كرات ديده مىشود .\r\nمانند تپه بزرگ و معروف گوره در شمال عراق كه از نظر كاوشهاى باستانشناسى شهرت جهانى دارد . تپه بزرگ « گردگوره » در محال اشنو ، كه در سال 1344 آقاى على اكبر سرفراز با هيئت باستان‌شناسى آنجا را بررسى كرده‌اند . گردنه و گذر « گوره‌شنگه » واقع در مرز ايران و عراق روبروى خانه . قله رفيع گوره‌ميز در كردستان هكارى و مرزهاى مرگور .\r\nكلمهء « گين » در لغات سهم‌گين ، خشم‌گين ، شرم‌گين و غيره كه پسوند دارندگى و اتصاف است ، به صورت « چين » در اعلام و اماكن غرب درياچه اروميه و شمال شرقى عراق رسم الخط\r\n\r\n","description":"","footnote":"","page_name":" مقدمه 54 ","page_number":54},
  {"content":"\r\n\r\nيافته و همان معنى و مقصود را ادا كرده است . مانند : آباديهاى تمرچين ، آرچين ، و گنج‌چين .\r\nقلعه‌هاى : گوره‌چين ، كان‌چين و كوه قلعه‌چين در دشت حرير رواندوز و غيره . شرح اين آباديها و لغات را در كتاب تاريخ و جغرافياى پنج هزار سالهء سلماس و پيرامونش بخش توپولوژى در آينده نزديك به اطلاع خوانندگان خواهد رسانيد .\r\n( 71 ) - جامع التواريخ ، به كوشش بهمن كريمى ، ص 716 .\r\n( 72 ) - مأخذ فوق ، ص 786\r\n( 73 ) - مأخذ فوق ، ص 736 .\r\nعلاوه بر منابع و مآخذ فوق ، دربارهء اشخاص تاريخى و امكنه باستانى كه مأخذ آنها معين نشده است . از كتابهاى : شهرياران گمنام احمد كسروى ، لغت‌نامهء دهخدا ، حبيب السير و فرهنگ آباديهاى ايران تأليف دكتر لطف اللّه مفخم پايان نيز استفاده شده است .\r\n\r\n","description":"","footnote":"","page_name":" مقدمه 55 ","page_number":55},
  {"content":"\r\n . \r\n","description":"","footnote":"","page_name":" مقدمه 56 ","page_number":56},
  {"content":"\r\n\r\n\r\nفصل اول مجملى از احوال ممالك آسيا مقارن استيلاى مغول\r\n\r\nاوضاع جغرافيائى آسياى مركزى و شرقى\r\n. . . آسياى مركزى و شرقى از درياى اختسك « 1 » تا بحر خزر ناحيهء وسيعى است داراى عوارض جغرافيائى مختلف از كوه و دشت و نجد و صحرا و دره‌هاى خرّم حاصلخيز ولى غلبهء كلى با صحارى و ريگزارها و مرتفعات صعب العبور است به همين جهت جمعيت اين ناحيهء پهناور چندان زياد نيست و اگر در دو طرف آن ممالك متمدن با اعتبارى مثل چين و ايران قرار نداشت يقين بود كه سرزمين مزبور هيچ‌گاه مقامى را كه در قرون گذشته در تاريخ آسيا داشته دارا نمىشد و از مردم آنكه غالبا به چادرنشينى و صحراگردى روزگار مىگذاشته‌اند چندان سخنى به ميان نمىآمد .\r\nاين ناحيه كه قسمت عمدهء آن با ممالك اروپاى مركزى و درياى مديترانه هم عرض است از طرف مشرق بنجد منچورى و كوه‌هاى خينگان « 2 » كبير و ديوار عظيم چين محدود مىشود و حدّ غربى آن‌چنان‌كه مشخص كرديم درياى مازندران يعنى بحر خزر است .\r\nدر شمال اين ناحيه دشت وسيع سيبرى است كه بواسطهء پهناورى و سرماى سخت و قلت جمعيت و عدم آبادى هيچ‌وقت مورد توجه اقوام مهاجر آسياى شرقى و مركزى قرار نگرفته و حتى تا اوايل قرن بيستم ميلادى يعنى تا تاريخ انشاء خطآهن سرتاسرى سيبرى نيز چندان مسكون و آباد نبوده و وسيله و موضوع جالبى براى رفت و آمد مردم به آن ديار وجود نداشته است .\r\nدر سمت جنوب نجد وسيع مرتفع تبت و جبال عظيم و جسيم هيماليا است كه با وجود داشتن بعضى معابر به هيچ‌وجه براى سير و عبورومرور مساعد نيست بخصوص كه آب‌وهواى آن شديد و راه كم و محظورات كلى قدم‌بقدم در پيش است\r\n\r\n\r\n","description":"","footnote":"\r\n( 1 ) -  Okhotsk \r\n( 2 ) -  Khingan \r\n","page_name":" 1 ","page_number":57},
  {"content":"\r\n\r\nو همين كيفيات نگذاشته است كه بين دو مملكت متمدّن قديم العهد چين و هندوستان از اين طريق چنان كه بايد معاملات و روابط كافى برقرار شود و سكنهء اين دو كشور به آسانى تبادل افكار و تعاطى معارف و معلومات كرده باشند و باهم مخلوط و مرتبط بشوند .\r\nنتيجهء اين وضع اين شده است كه از قديم‌ترين ازمنهء تاريخى مهاجرتها و هجوم‌ها و رفت‌وآمدهاى سكنهء اين قسمت از آسياى شرقى و مركزى غالبا در جهت عرض جغرافيائى بلاد خود بوده و چون چنان كه خواهيم ديد در ميان اين جماعت اكثريت با صحراگردان و بيابان‌نشينان است و ايشان هم همه‌وقت محتاج و آرزومند دست يافتن بر نواحى آباد پرنعمت بوده هر وقت توانسته‌اند به يكى از دو جانب مسكن خويش يعنى يابچين و يا به ايران حمله برده و دائما هستى اين ممالك و خوشى و سعادت سكنهء شهرنشين متمدن اين دو سرزمين را مورد تهديد و معرض خطر قرار داده‌اند .\r\nبعلاوه چون اين دو قوم متمدّن به داشتن ارتباط با يكديگر و معاملات تجارتى و روابط سياسى احتياج داشته و راه ارتباط ايشان هم از مساكن و يورتهاى اين مردم بيابانى چادرنشين بوده است چينيها از طرفى و ايرانيها از طرفى ديگر خواهىنخواهى براى باز نگاهداشتن راه ارتباط بممالك يكديگر مجبور بوده‌اند با اين اقوام دست‌وپنجه نرم كنند و يا با دادن باج و خراج و حفظ مناسبات دوستانه طرق كاروانى بين آسياى شرقى و غربى را مصون و داير نگاه دارند .\r\nناحيهء وسيع مذكور در فوق را از جهت ميزان پستى و بلندى به دو قسمت مشخص مىتوان تقسيم كرد : يكى دشتهاى كم‌ارتفاع سيبرى جنوب غربى و تركستان « 1 » واقع در ميان نجد ايران و نجد پامير و سلسله كوه‌هائى كه در دنبالهء اين نجد اخير به موازات يكديگر تا حدود درياچهء بايكال « 2 » كشيده مىشود . ديگر قسمتى كه بين اين رشته كوهها و ديوار چين و كوه خينگان كبير قرار يافته و مركب از چند دشت بىآب و علف ريگزارى است با ارتفاعات بالنسبه زياد كه اطراف هركدام از آنها را يكى دو رشته كوه گرفته است . مهم‌ترين اين نواحى دشت مغولستان است در شمال بين كوههاى\r\n\r\n\r\n","description":"","footnote":"\r\n( 1 ) - در اين مقدمهء جغرافيائى هرجا ذكر تركستان و افغانستان مىشود مقصود آن نواحى است كه امروز آنها را به اين اسامى مىخوانند نه وسعت و مفهوم تاريخى آنها .\r\n( 2 ) -  Balkal \r\n","page_name":" 2 ","page_number":58},
  {"content":"\r\n\r\nخينگان كبير و سلسله جبال يابلنوئى « 1 » و كوه‌هاى آلتائى « 2 » كه بوسيلهء دشت گبى « 3 » بصحراى دزونگارى « 4 » بين كوههاى آلتائى و تيانشان « 5 » و بدشت تركستان شرقى و نواحى ختن و كاشغر ( محصور بين جبال تيانشان و . . . قراقروم ) و كوئن‌لن « 6 » مىپيوندند .\r\nدر دره‌هاى اين جبال و دامنه‌هاى آنها غالبا در فصول بارانى و مواقع ذوب برفهاى قلل مرتفع علفهاى فراوان مىرويد و غير از واحات حوالى رودخانه‌ها و دره‌هاى جبال جنوبىتر كه بواسطهء اعتدال نسبى آب‌وهوا و نزديكى بممالك متمدن مجاور استعداد شهر شدن و سكونت دادن مردم در آنها فراهم است بقيهء اراضى يورت مردمان صحراگرد است كه بيشتر اوقات در دنبال علف و هواى ملايم‌تر در حركتند به همين علت هم مقام و محل ثابتى ندارند .\r\nراه طبيعى اين دو قسمت شرقى و غربى به يكديگر معابرى است كه بين كوههاى متوازى واقع در فاصلهء ميان درياچهء بايكال و نجد پامير وجود دارد و از آنها از همه وسيع‌تر و براى عبور آسان‌تر معبر بين جبال آلتائى و كوههاى تيانشان است كه نهر ايرتيش « 7 » از شعب شط اب « 8 » از آن مىگذرد اما معابرى كه در كوه‌هاى تيانشان اتفاق افتاده و راه ارتباط نجد پامير بدشت تركستان و نجد ايران از ميان آن است همه تنگ و به همين مناسبت استفادهء از آنها مشكل است .\r\nنجد پامير كه بسبب ارتفاع زياد فارسىزبانان مجاور آن را بام دنيا لقب داده‌اند در حقيقت نجدى هموار نيست بلكه عقدهء كوهستانى آسياى مركزى است و نقطه‌ايست كه چند رشته‌كوه و يك عدّه رودخانه و شطّ از آن ابتدا و بجهات چند متوجه مىشوند .\r\nكوههاى مهمى كه منشأ آنها اين عقدهء كوهستانى است در شمال جبال تيانشان است كه از حوالى سمرقند تا داخلهء تركستان چين امتداد دارد و در جنوب كوههاى كوئن‌لن و قراقروم و هيماليا كه همه به موازات يكديگر در جهت شمال غربى بجنوب شرقى بين نجد تبّت و جلگه‌هاى سند و گنگ كشيده شده و از دره‌هاى بين آنها هر كدام‌يك شط جارى است . در طرف مغرب دو رشته‌كوه از پامير شروع مىشود يكى سلسلهء هندوكوه\r\n\r\n\r\n","description":"","footnote":"\r\n( 1 ) -  Iablonoi \r\n( 2 ) -  Altai \r\n( 3 ) -  Gobi \r\n( 4 ) -  Dzungari \r\n( 5 ) -  Thian chan \r\n( 6 ) -  Kuen Lun \r\n( 7 ) -  Irtich \r\n( 8 ) -  Ob Obi \r\n","page_name":" 3 ","page_number":59},
  {"content":"\r\n\r\nيا هندوكش و دنباله‌هاى آن يعنى كوه‌بابا و سفيدكوه و سياه‌كوه و كوه‌هاى شمال خراسان حاليه ديگر سلسلهء سليمان كه در امتداد شط سند جهت جنوب را گرفته به بلوچستان و سواحل اوقيانوس هند ختم مىشود .\r\nراه‌هاى عمدهء ممالك اطراف پامير يعنى تركستان و كاشغر و پنجاب و افغانستان حاليه و ايران به يكديگر از طريق معابر جبالى است كه اسم برديم و چنان كه بعدها در ضمن شرح وقايع خواهيم ديد عموم لشكركشيهاى مردم آسياى شرقى و مركزى بتركستان و افغانستان حاليه و ايران و يا تاخت‌وتازهاى ايرانيها به آسياى مركزى و كاشغر و هند از طريق همين معابر سخت صعب العبور انجام گرفته است .\r\n\r\nاوضاع طبيعى -\r\nاز مختصر معرفتى كه باحوال اوضاع جغرافياى اين قسمت وسيع از آسيا پيدا كرديم معلوم شد كه جزء عمدهء آن يا صحرا و ريگزار است و يا كوهستان و نجدهاى مرتفع فقط در حاشيهء اين ريگزارها و در دامنه‌هاى جبال پرآب و علف نواحى طبيعى قابل سكونت چندى است كه از خيلى قديم بر سر تصرّف آنها بين متمدّنين شهرنشين و چادرنشينان بيابان‌گرد نزاع و جنگ واقع مىشده و در نتيجهء غلبه يا مغلوبيّت يكى از دو طرف زمانى بدست متمدّنين و اوقاتى در تملك بدويان بوده است و اين نواحى طبيعى در اين قسمت از آسيا چهار است :\r\n1 - ناحيهء محصور بين جبال خينگان و يابلنوئى و آلتائى و كوه‌هاى سايان « 1 » يعنى حوضهء درياچهء بايكال و انهار سلنگا « 2 » و ارقون « 3 » و كرولن « 4 » و شعب اين انهار .\r\n2 - دو دامنهء جبال تيانشان و دره‌هاى علياى جيحون ( آمودريا ) و سيحون ( سيردريا ) يعنى حوضهء درياچه‌هاى بالخاش و قره‌گول و ايسىگول و درهء انهار ايلى و چو و قزل‌سو كه قسمت شمال غربى آن را در دورهء قبل از مغول تركستان و قسمت جنوب شرقى آن را فرغانه مىناميدند .\r\n3 - فضاى محصور بين جبال تيان‌شان و كوئن‌لن و نجد پامير يعنى حوضهء نهر تاريم و شعب آن مثل ختن دريا و يارقند دريا و كاشغر دريا و آق‌سو كه امروز تركستان شرقى يا تركستان چين خوانده مىشود ولى پيش مسلمين باسم كاشغر و ختن معروف بوده است .\r\n\r\n\r\n","description":"","footnote":"\r\n( 1 ) -  Salan \r\n( 2 ) -  Selenga \r\n( 3 ) -  Argoun \r\n( 4 ) -  Keroulene \r\n","page_name":" 4 ","page_number":60},
  {"content":"\r\n\r\n4 - قسمت بين كوههاى تيانشان و نجد پامير و نجد ايران و بحر خزر يعنى حوضهء درياچهء آرال يا بحيرهء خوارزم و دره‌هاى وسطى و سفلاى سيحون و زرفشان و جيحون كه در ايّام مقارن استيلاى مغول بسه قسمت مجزّا بود :\r\nاوّل - ناحيهء مجاور نجد ايران يعنى دره‌هاى انهار مرغاب و تجن و اترك جزء خراسان محسوب مىشده و بلاد معتبرى مثل مرو و بلخ و فارياب و مرو الروذ و غيره داشته .\r\nدوّم - قسمت بين بحيرهء خوارزم و بحر خزر و نواحى مجاور مصب جيحون كه خوارزم ناميده مىشده و بلاد عمدهء اين قسمت در آن ايام عبارت بوده است از اور گنج ( گرگانج ) يا جرجانيّه كرسى اين ولايت و هزار اسب و خيوه ( خيوق ) .\r\nسوّم - قسمت بين جيحون و سيحون و مرتفعات عربى پامير كه ماوراءالنهر اسم داشته است .\r\nغير از اين سه ناحيه در دامنه‌هاى هندو كوه و دره‌هاى علياى جيحون بعضى نواحى طبيعى كوچك ديگر نيز از قبيل چغانيان ( صغانيان ) و بدخشان و وخان و غيره بوده است كه چون اهميت نواحى ديگر را ندارند ذكر آنها در تاريخ كمتر به ميان مىآيد .\r\nماوراءالنهر يعنى قسمت آن طرف شط جيحون از تمام قطعات ديگر آبادتر و مهم‌تر بوده و بلاد معتبر داشته كه همه در استيلاى مغول ويران و بعضى هم به كلى نابود شده و از ميان رفته است ؛ اهمّ اين شهرها در آن ايّام بقرار ذيل بوده است :\r\nبخارا و سمرقند و خجند و كش و ترمذ و نخشب ( نسف ) و چاچ و اترار و طراز و بناكت و اسبيجاب و غيره .\r\nاز چهار ناحيهء طبيعى فوق ناحيهء اوّل مسكن اصلى دسته‌اى از زردپوست‌هاست كه بعدها بعنوان كلى مغول و تاتار يا تتر معروف شده و به رياست چنگيز خان و اولاد او ممالك آسياى شرقى و مركزى و غربى را تحت استيلاى خود درآورده و عظيم‌ترين صدمات را به مردم اين بلاد رسانده‌اند . كاشغر و ختن هم اگرچه در ايّام قديم مسكن يك دسته از آرياهاى سفيدپوست بوده و هنوز هم آثار تاريخى عديده از ايشان در آن سرزمين بدست مىآيد ولى از اواسط مائهء دوّم هجرى بدست يك طايفه از تركان افتاده و از آن زمان ببعد بتدريج مسكن و مقرّ دولت تركها شده است .\r\n\r\n","description":"","footnote":"","page_name":" 5 ","page_number":61},
  {"content":"\r\n\r\nمسكن اصلى تركها ناحيهء دوّم يعنى دامنه‌هاى جبال تيانشان و ناحيهء شمال بحيرهء خوارزم و درياى مازندران و آن طرف سيحون است ؛ بلاد اين قوم از طرفى بمساكن طايفهء مغول مىرسيده و از طرفى ديگر بممالك آرياهاى ماوراءالنهر و ايران محدود مىشده است .\r\nصرف‌نظر از بعضى عناصر آريائى كاشغر و ختن و ايرانىهاى ماوراءالنهر و خوارزم از بحر خزر تا درياى اختسك و ديوار چين آسيا مسكن طوايف مختلفهء مغول و ترك بوده كه باقتضاى اوضاع طبيعى اين ناحيه كه جز با بدويّت و چادرنشينى با جنس ديگرى از معيشت مساعد نيست همه‌وقت به بيابان‌نوردى و طلب چراخور و غارت ممالك آباد و حملهء به چين و ماوراءالنهر و ايران ايّام بسر مىبردند و با وجود ضربت‌هاى بسيار كه از دست متمدّنين اين ممالك مىخورده هيچ‌گاه از پاى نمىنشسته و بلاى دائمى جان ايشان بوده‌اند .\r\n\r\nطوايف ترك و مغول -\r\nدر آخر قرن ششم هجرى آسياى شرقى و سواحل اوقيانوس كبير يعنى دو مملكت كره و چين اصلى بين دو سلسلهء سلطنتى تقسيم مىشده يكى سلسلهء سلاطين كين « 1 » كه رؤساى يك دسته از زردپوستان منچو بودند كه بر ختا يعنى چين شمالى مسلط آمده و بر آن سرزمين حكومت مىكردند و نسبت به چينيها قومى خارجى محسوب مىشدند ؛ پايتخت اين سلسله گاهى شهر پكينگ ( پكن ) بود گاهى شهر كائى فونگ « 2 » در كنار نهر زرد ( هوانگو ) ، ديگر سلسلهء سونگ « 3 » كه از چينيهاى اصلى بودند و بر چين جنوبى سلطنت داشتند ؛ پايتخت اين سلسله در شهر هانگ‌چئو « 4 » قرار داشت ( در كنار اوقيانوس كبير و جنوب شانگهاى ) .\r\nمتصرّفات اين دو سلسله از شمال و مغرب محدود بمسكن طوايف مختلفهء ترك و مغول مىشد به‌طورىكه تمام آسياى مركزى و شمالى را چنان كه پيش هم گفتيم اين اقوام مسكون كرده بودند .\r\nمغول طوايف بيشمار بوده‌اند كه از جهت كثرت عدد خانواده و وسعت اراضى با يكديگر خيلى فرق داشته‌اند و اهمّ ايشان طوايف ذيلند :\r\n\r\n\r\n","description":"","footnote":"\r\n( 1 ) -  Kin \r\n( 2 ) -  Cal Fong \r\n( 3 ) -  Soung \r\n( 4 ) -  Hang Tcheou \r\n","page_name":" 6 ","page_number":62},
  {"content":"\r\n\r\n1 - قبيلهء تاتار و قنقرات ، مسكن ايشان محدود بوده است از شمال بشطّ ارقون و نهر سلنگا و مملكت قوم قرقيز ، از مشرق به مملكت ختا ( چين شمالى ) از مغرب به مملكت قوم اويغور ، از جنوب به تبت و مملكت قوم تنگغوت ( تنغوت ) اين دو قبيله از وحشىترين قبايل زردپوست آسياى شمالى بوده و چندان اهميت و اعتبارى نيز نداشته و غالبا خراجگزار امپراطوران كين محسوب مىشدند . لباسشان از پوست سگ و موش و خوراكشان از گوشت همين حيوانات فراهم مىآمده و با اينكه نام و نشان چندانى نداشته‌اند عجب اينست كه پس از تسلط يافتن چنگيز خان برايشان نام اين طايفه يعنى كلمهء تاتار بر تمام طوايف زردپوستى كه در تحت حكم چنگيز درآمده‌اند اطلاق شده و اردو و اتباع و ياران چنگيز همه تاتار و تتر خوانده شده‌اند و اين كلمه منحصرا در دوره‌هاى اوّل هجوم مغول نام عمومى ايشان بوده ، بعدها كلمهء مغول هم معمول گرديده است .\r\n2 - طايفهء كوچك قيات معروف به بورجقين كه همان طايفه‌ايست كه چنگيز - خان از ميان ايشان برخاسته ، مسكن ايشان ما بين دو نهر انن « 1 » و كرولن و دامنه‌هاى جبال قراقروم « 2 » ( يابلنوئى حاليه ) .\r\n3 - قبايل اويرات و آرلاد و جلاير ما بين نهر انن و درياچهء بايكال .\r\n4 - قوم كرائيت مسكن ايشان واحات شرقى داخلهء صحراى گبى و جنوب درياچهء بايكال تا ديوار چين .\r\nاين قوم چنان كه بعد نيز خواهيم ديد در مدت دو قرن ( مائهء پنجم و ششم هجرى ) قويترين اقوام مغولستان بودند و بر بيشتر طوايف اطراف حكومت داشتند و از سال 398 هجرى كه پادشاه ايشان قبول دين مسيح كرده بود به اين آئين گرويده و به همين جهت از همان ايام در اروپا مشهور شده و افسانه‌ها در باب اين قوم و پادشاه ايشان بين مردم آن قطعه انتشار يافته بود .\r\n5 - قبيلهء نايمان از قبايل ترك مسكنشان در حوضهء علياى نهر ارخن و دامنه‌هاى جبال آلتائى و درياچه‌هاى آن حدود كه مثل قبيلهء كرائيت مسيحى بودند\r\n\r\n\r\n","description":"","footnote":"\r\n( 1 ) -  Onon \r\n( 2 ) - اين رشته‌كوه را نبايد با سلسله‌اى كه امروز قراقروم خوانده مىشود و در جنوب تركستان شرقى و شمال كشمير واقعست اشتباه نمود .\r\n","page_name":" 7 ","page_number":63},
  {"content":"\r\n\r\nولى با آن طايفه صفائى نداشتند و دائما در زدوخورد بسر مىبردند .\r\n6 - تركان اويغور كه به آئين مانوى اعتقاد داشتند و بر روى هم متمدن‌ترين اقوام ترك و مغول بودند ، مسكن ايشان شمال شرقى تركستان شرقى حاليه و شمال درياچهء لب‌نور و نهر تاريم يعنى شهرهاى تورفان و بيش‌باليغ ( گوچن‌حاليه ) و بر قول و فره‌شهر بوده و ما بعدها باز از اين قوم صحبت خواهيم داشت .\r\n6 - تركان قرلق كه مملكتشان در جنوب مملكت اويغورها واقع بوده و تمام حوضهء سفلاى نهر تاريم را شامل مىشده ، و همين قومند كه باسم خلّخ در ميان شعراى ما به موزونى قامت و حسن صورت معروف شده‌اند .\r\n8 - تركان قراختائى كه مقارن استيلاى چنگيز خان دولت عظيمى ما بين مملكت خوارزمشاهيان و مساكن مغولان شرقى تشكيل داده و تركان قرلق و اويغور را باجگزار خود كرده بودند .\r\nتشكيل دولت قراختائيان و جنگهاى ايشان را با سلاطين ايران بخصوص با سلطان سنجر بايد در تاريخ سلسله‌هاى گذشته ديده باشيم و ما نيز دوباره از اين قوم گفتگو مىكنيم . سرحد بين مملكت قراختائيان و متصرفات خوارزمشاهيان از طرف مشرق شط سيحون بود .\r\nطوايف مغول و ترك چنان كه ديديم به قبايل متعدده منقسم بودند ولى مقارن ظهور چنگيز غير از آنها كه تبعيت امپراطوران سلسلهء كين را پذيرفته بودند از بقيهء آنها كه در طرف مشرق بودند فرمان پادشاه قبيلهء كرائيت را گردن نهاده و آنها كه در طرف مغرب مغولستان سكونت داشتند زير بار فرمان گور خان قراختائى سر مىكردند .\r\nقدرت بهم رساندن چنگيز و پدر او باعث شد كه قبيلهء كوچك قيات ابتدا اين طايفه را از تحت رقيت امپراطوران ختا خلاص كند سپس دولتهاى كرائيت و قراختائى را منقرض ساخته تمام قبايل مغول و ترك را تابع يك حكومت نمايد و بمدد ايشان بممالك متمدنهء قديم شرق و غرب مغولستان حمله ببرد .\r\n\r\nاوضاع ممالك اسلامى مقارن استيلاى مغول -\r\nسلطنت خوارزم در سال 596 بعد از فوت سلطان علاء الدين تكش بن ايل ارسلان به پسرش علاء الدّين محمّد\r\n\r\n","description":"","footnote":"","page_name":" 8 ","page_number":64},
  {"content":"\r\n\r\nكه قبل از فوت پدر قطب الدين لقب داشت رسيد . سلطان محمد پسر كوچكتر سلطان تكش بود ، پسر بزرگتر او ملكشاه قبل از فوت پدر وفات يافت و چون در ايّام حيات تكش وليعهدى نصيب او بود بعد از فوت وى پسرش هندو خان مدّعى علاء الدّين محمد گرديد و سلاطين غور نيز علىرغم علاء الدّين محمد جانب او را گرفتند .\r\nمقارن جلوس علاء الدين محمد سلطنت قسمتى از افغانستان حاليه و هندوستان غربى در دست سلاطين غور بود و دو برادر يعنى سلطان غياث الدّين و ملك شهاب الدّين آن ولايت را در تصرف داشتند . اين دو برادر كه بر هرات و غزنين و بلخ و كابل و سيستان و كرمان استيلا يافته و سلسلهء غزنوى را برانداخته و بر طايفهء غز در قسمت شرقى خراسان قديم و كرمان غالب آمده بودند فوت سلطان تكش را موقعى مناسب براى دست‌اندازى بخراسان پنداشتند و بمرو و طوس تاختند و تا جرجان و بسطام از جانب خود شحنه فرستاده به آزار و عقوبت رعاياى خوارزمشاهيان مشغول شدند . سلطان محمد خوارزمشاه بيك حمله لشكريان غور را منهزم كرد و غوريان از در عذرخواهى درآمده مورد بخشايش و عفو خوارزمشاه قرار گرفتند ( 597 ) .\r\nسلاطين غور كمى بعد باز تهيهء سپاه ديده بسرخس آمدند و از سلطان محمد واگذارى بعضى از ولايات خراسان را خواستند چون سلطان زير بار تسليم نرفت ملك شهاب الدين بطوس حمله برد و بتعرض مردم و ضبط اموال ايشان پرداخت و عامه را سخت از خود متنفر نمود از قضا در همين ايام برادرش سلطان غياث الدين مرد و شهاب - الدين بمرو رفت ولى در آنجا گرفتار لشكريان خوارزم شد و سپاهيانش شكست يافتند ( 598 ) . غوريان بار سوم به خيال نرم كردن دست‌وپنجه با خوارزمشاه لشكر بخوارزم كشيدند و شهاب الدين اين‌بار با عده‌اى بسيار و چندين زنجير فيل به كنار جيحون آمد و خيال استيلاى مقرّ سلطنت سلطان محمد را داشت ولى مردم خوارزم دست اتفاق به يكديگر دادند و خوارزمشاه نيز از گور خان قراختائى و عثمان خان صاحب سمرقند كمك خواست و شهاب الدين را شكستى سخت داد به‌طورىكه پادشاه غور نزديك بود در معركه بدست قراختائيان هلاك شود ولى به وساطت عثمان خان كه راضى بهلاك يك نفر سلطان مسلمان بدست كفار نبود جانى به‌سلامت از ميدان بدر برد و براى تدارك كار و تلافى اين وهن بهند رفت تا شايد در آنجا كارى از پيش ببرد اما به سال 602 كشته شد و ممالك او بدست\r\n\r\n","description":"","footnote":"","page_name":" 9 ","page_number":65},
  {"content":"\r\n\r\nامرا افتاد و هركس در گوشه‌اى از آن سر به استقلال‌خواهى برداشت .\r\nمتصرفات سلاطين غور در هندوستان نصيب يكى از غلامان خاصهء شهاب الدين گرديد كه قطب الدّين آيبك نام داشت و در سال 607 در ميدان گوىبازى از اسب به زير افتاد و جان سپرد .\r\nاز اين تاريخ ببعد سلطنت هند بدست يك عده از غلامان سلاطين سابق افتاد و مشهورترين ايشان شمس الدّين التتمش است كه سلسله شمسيّه را در دهلى تأسيس كرده و از 607 تا 633 بر هندوستان غربى و بلاد سند استيلا داشته و چنان كه خواهيم ديد در ايّام فرار سلطان جلال الدين خوارزمشاه پسر سلطان محمد بهند اين قسمت از هندوستان در تصرف شمس الدين مذكور بوده است .\r\nقسمت هرات و فيروزكوه ( شمال افغانستان حاليه ) به امير محمود پسر سلطان غياث الدين رسيد و او چون مردى عياش و شراب‌خور بود زيردستان از اطاعتش سرپيچيدند و اختلال در كارها پيش آمد تا آنكه او را در سال 609 بقتل رساندند و بجاى او تاج الدّين عليشاه برادر سلطان محمد خوارزمشاه را كه بامير محمود پناهنده شده بود به سلطنت برداشتند ، خوارزمشاه كسى را مأمور قتل برادر كرد و فيروزكوه و هرات را ضميمهء ممالك خود ساخته سلسهء سلاطين غور را برانداخت ( 609 ) و سپس در سال 611 غزنين را نيز مسخر كرد و سرحد قلمرو خود را از طرف شرق به هندوستان رسانيد .\r\nسلطان محمد خوارزمشاه در مدتى كه بتسخير متصرفات سلاطين غور مشغول بود از كار عراق و سرحدات غربى ممالك خود نيز غفلت نداشت چنان كه در همين ايام يعنى در 606 مازندران را كه مدتها بود اسپهبدان طبرستان در دست داشتند تسخير كرد و سال بعد از آن كرمان را هم ضميمهء دولت خود نمود .\r\nاز اواسط مائهء ششم هجرى ببعد جماعتى از تركان زردپوست شمال چين در ولايت كاشغر و ختن دولتى بزرگ بنام دولت قراختائيان تشكيل داده بودند و چون از آئين بودائى و كنفوسيوسى پيروى مىكردند با مسلمين ممالك مجاور حسن سلوك نداشتند بلكه به ايشان آزار بسيار مىرساندند و همين قوم بودند كه در سال 536 در جنك قطوان سلطان سنجر را بتحريك اتسز خوارزمشاه شكست عظيم دادند و بر تمام ماوراءالنهر\r\n\r\n","description":"","footnote":"","page_name":" 10 ","page_number":66},
  {"content":"\r\n\r\nمسلط آمدند و آن ناحيه را كه از زمان امراى سامانى در دست اولاد ايلك خان يعنى آل افراسياب بود تحت اطاعت خود آوردند ولى آن سلسله را كه ترك و مسلمان بودند منقرض نكردند و به همان گرفتن خراج قناعت نمودند . آخرين اين ملوك خانيه نصرة الدين عثمان خان بن ابراهيم سابق الذكر است كه در سمرقند اقامت و لقب سلطان السلاطين داشته و از 600 تا 609 حكومت مىكرده است .\r\nقراختائيان به پادشاهان خود لقب گور خان كه گويا معنى خان خانان را دارد مىدادند و يكى از اين پادشاهان كه معاصر اتسز خوارزمشاه ( 535 - 551 ) بود پس از استيلاء بر ماوراءالنهر با ممالك خوارزمشاهيان همسايه شد و اتسز براى آنكه راه او را سدّ كند قبول كرد هر سال 000 ، 30 دينار زر به او باج دهد و گور خان متعرض خاك او نشود و اين رسم برقرار بود تا زمان سلطان محمد خوارزمشاه .\r\nاين پادشاه كه آن‌همه ممالك را مسخر كرده بود و خود را از هيچ‌كس كمتر نمىدانست پرداخت خراج را به پادشاهى مشرك وهنى عظيم پنداشت به همين جهت دو سه سال در اداى آن تعويق كرد و بين او و گور خان بر سر اين مسئله كدورت حاصل شد بخصوص كه از مردم بلاد مختلفهء ماوراءالنهر و بخارا كه سالها بود در زير حكم عمال قراختائيان سر مىكردند مراسلات متعدد به خوارزمشاه مىرسيد و ايشان او را باستخلاص آن نواحى تشويق مىكردند ، سلطان محمد در سال 607 عازم گرفتن بخارا و سمرقند گرديد و سه بار با گور خان جنگ كرد ، بار اول بخارا را گرفت و او را اسكندر ثانى و سنجر لقب دادند . بار ديگر نزديك بود در ميان لشكريان قراختائيان گرفتار شود ولى به‌سلامت گريخت . دفعهء سوم عثمان خان صاحب سمرقند و كوچلك خان پادشاه قوم نايمان كه هردو سابقا تبعيت گور خان را پذيرفته بودند با خوارزمشاه ساختند مخصوصا كوچلك خان كه از طرف مشرق همسايهء ممالك قراختائى بود بسلطان محمد خفية پيغام داد كه او از جانب مشرق و خوارزمشاه از سمت مغرب ممالك گور خان را طرف تعرض قرار دهند و او را مستأصل كرده متصرفاتش را بين خود تقسيم نمايند چنان كه بالاخره هم خوارزمشاه در 607 به كمك كوچلك سلسلهء قراختائيان را از ماوراءالنهر برانداخت و گور خان بدست كوچلك اسير گرديد و بعد از دو سال مرد .\r\nخوارزمشاه بعد از آنكه حدود ممالك خود را از طرف شمال شرقى و مشرق\r\n\r\n","description":"","footnote":"","page_name":" 11 ","page_number":67},
  {"content":"\r\n\r\nبكاشغر و لب‌سند رسانيد به سمت مغرب يعنى عراق توجه كرد و اين ممالك را در اين تاريخ اتابكان فارس و آذربايجان در دست داشتند و نفوذ روحانى خليفهء عباسى الناصر لدين الله ( 575 - 622 ) نيز در اين اقطار تا حدى باقى بود خوارزمشاه به چند علت با خليفه صفائى نداشت يكى از آن جهت كه خود را به هيچ‌وجه از سلاطين آل بويه و سلجوقى كمتر نمىدانست و مىخواست همان‌طوركه ايشان خلفا را دست‌نشاندهء خود كرده بودند حكم او نيز در بغداد نافذ باشد و پدرش سلطان تكش نيز در اواخر سلطنتش به همين عزم با خليفه از در مخالفت درآمد و بين ايشان كشمكشها شد ديگر آنكه خليفه يك‌بار در موقع قبول علم و هدايائى كه خوارزمشاه براى حجاج پيش او فرستاده بود به فرستادگان خوارزمشاه اهانت كرده و علم و هداياى جلال الدّين حسن اسماعيلى معروف و مشهور به نومسلمان از جانشينان حسن صباح را مقدم بر علم و هداياى خوارزمشاه داشته و چند نفر از فدائيان اسماعيلى را بر ضد دشمنان خود به خدمت پذيرفته و با اين رفتار سخت او را آزرده‌خاطر كرده بود ، گذشته از اينها در موقعى كه سلطان محمد خوارزمشاه غزنين را بتاريخ 611 گرفت و خزانهء شهاب الدين غورى را تصرف نمود در آنجا احكام و فرامينى به مهر و امضاى خليفه يافت كه شهاب الدين را به دشمنى و مخالفت با خوارزمشاه تحريك مىكرده و حتى از دعوت قراختائيان نيز بتسخير ممالك خوارزمشاهيان خوددارى نداشته است .\r\nخوارزمشاه از علماى مملكت خود فتاوى چند گرفت مبنى بر اينكه بنى عباس محق به خلافت نيستند بايد يك نفر از سادات حسينى را به اين مقام برگزيد بخصوص كه ناصر خليفه در حفظ ثغور ممالك اسلامى سستى كرده و مرتكب خلافهائى شده است كه دفع او را بر هر مسلم واجب مىكند به همين نظر خليفه را معزول اعلان كرده نام او را از سكه و خطبه انداخت و يكى از سادات ترمذى را خليفه خواند .\r\nخوارزمشاه در 614 به قصد بغداد لشكر كشيد و در عراق به اتابك سعد بن زنگى كه به قصد تسخير آن ممالك آمده بود مصادف شد و او را اسير كرد ولى اتابك با قبول اداى چهار دانگ از محصول فارس و بعضى امتيازات ديگر جان به‌سلامت بدر برد ؛ به همين وجه اتابك ازبك را كه از آذربايجان به خيال گرفتن عراق آمده بود منهزم كرد و او نيز اطاعت خوارزمشاه را گردن نهاد و امان يافت .\r\n\r\n","description":"","footnote":"","page_name":" 12 ","page_number":68},
  {"content":"\r\n\r\nخوارزمشاه عدّه‌اى از سپاهيان خود را از همدان به اسدآباد فرستاد ولى چون زمستان بود لشكريانش در گردنهء اسدآباد از برف و سرما صدمهء زياد خوردند و قسمت قليلى از ايشان بعراق برگشتند و سلطان مصمم شد كه تهيهء كار خود را براى تسخير بغداد و سركوبى خليفه ببيند ولى چون از كار ممالك اصلى خود و ماوراءالنهر اطمينان خاطر نداشت بخراسان عودت نمود .\r\nسلطان محمد نظر به آنكه نسبت به خليفه و طبقهء روحانيين كه اطاعت خليفه را فرض ذمهء خود مىدانستند اعتماد نداشت و سكنهء بلاد تابعهء خود را هم زياد مورد اطمينان خويش نمىديد از تركان دشت قبچاق يعنى قوم فنقلى كه مادر او تركان خاتون نيز از ايشان بود لشكريانى بعنوان قراول درست كرد و آن جماعت بىرحم خونخوار را طرف اعتماد خود قرار داد و تركان مزبور به حمايت تركان خاتون زمام اختيار كارها را در دست گرفتند و در حقيقت براى سلطان محمد قدرتى باقى نگذاردند و تركان خاتون كه باستظهار اقوام ترك خود عنان امور را در دست داشت همواره با سلطان محمد اختلاف حاصل مىكرد و سلطان چاره‌اى نمىديد كه جز آن در غالب موارد از رأى مادر خود و تركان قبچاقى اطاعت كند و در واقع آلت اجراى مقاصد ايشان باشد و اين امر يكى از علل عمدهء ضعف قدرت خوارزمشاه و از اسباب برافتادن دولت او بود .\r\nيكى از حركات زشت سلطان محمد كه باعث رنجش خاطر مادر او تركان خاتون و طبقهء روحانيين و اكثر رعاياى او گرديد قتل شيخ مجد الدين شرف بن المؤيد بغدادى عارف معروف است .\r\nشيخ مجد الدين بغداذى شاگرد عارف بزرگ شيخ نجم الدين كبرى مؤسس طريقهء عرفاى كبراويه بوده و بعد از مراد و امام خود در خوارزم مقامى معزز و پيروان بسيار داشته و اصحاب او به علت فراوانى عدد و نفوذ مورد كينهء سلطان محمد محسوب مىشدند .\r\nسلطان در سال 612 درست معلوم نيست بچه علت و بهانه شيخ مجد الدين را بقتل آورد و با اينكه مىگويند آنا از اين كردهء زشت پشيمان شد با اين حركت خود در ميان مردم دشمنان زياد پيدا كرد مخصوصا طبقهء روحانى كه به علت طغيان سلطان بر خليفه از او دلتنگ شده بودند بر اثر قتل شيخ مجد الدين بيشتر از پيشتر كينهء خوارزمشاه را در دل گرفتند و اين نيز يكى از اسباب سستى اساس كار او گرديد .\r\nدر چنين موقعى كه سلطان محمد نه از جانب مادر و قشون خود مطمئن خاطر بود و نه در ميان مردم و روحانيين دوست و هواخواه پابرجائى داشت و انتظامات ادارى و لشكرى او نيز چندان طرف اطمينان محسوب نمىشد چنگيز خان با قشونى تازه‌نفس و لشكريانى منظم و تشكيلات لشكرى صحيحى بممالك خوارزمشاهيان حمله برد و به شرحى كه خواهيم داد اساس دولت سلطان محمد را به آسانى برچيد .\r\nاين بود مجملى از احوال ممالك اسلامى مشرق مقارن استيلاى مغول . ممالك ديگر اسلامى از قبيل الجزيره و شام و مصر در دست كردان ايوبى و امراى جزء بود و ايشان هم غالبا سرگرم جهاد با صليبيون فرنگى بودند ، آسياى صغير را بازماندگان سلاجقهء روم در تصرّف داشتند ولى امراى مزبور هم بىمعارض نبودند چه عيسويان روم\r\n\r\n","description":"","footnote":"","page_name":" 13 ","page_number":69},
  {"content":"\r\n\r\nشرقى و آناطولى نمىگذاشتند سلطنت ايشان بىمدعى باشد و غالبا اوقات اين سلسله از سلاطين مسلم هم بجهاد مىگذشت .\r\nدر چنين موقعى كه عالم اسلام از هر طرف مورد تهديد و تعرض بيگانگان بود از قضا در هيچيك از ممالك اسلامى يك نفر پادشاه مقتدر يا فرمانفرماى مدبر عاقل وجود نداشت كه با زور بازو يا به نيروى عقل از پيش آمدن سيلهاى خانه‌برانداز جلوگيرى كند و نگذارد ممالكى كه چشم و چراغ دنياى آن عصر بود پاىكوب سم ستوران وحشىترين قبايل و دستخوش اغراض اعدى عدو تمدّن و آبادى گردد بلكه برعكس زمام اختيار امور مسلمين در دست خليفهء بىكفايت مغرضى مثل الناصر لدين - اللّه و پادشاه غافل بىتدبيرى مانند سلطان محمد خوارزمشاه بود كه اغراض شخصى و خصومتهاى فردى ايشان بالاخره آتشى در عالم برافروخت كه خاندان هردو را بباد داد و دود آن چشمهء فروزندهء تمدن مشرق را يكباره كور كرد .\r\n\r\n","description":"","footnote":"","page_name":" 14 ","page_number":70},
  {"content":"\r\n\r\n\r\nفصل دوم تشكيل دولت مغول\r\n\r\nظهور چنگيز خان\r\n. . . چنگيز خان كه اصل اسم مغولى او تموچين است در حدود سال 549 هجرى در مغولستان تولّد يافته و پدرش يسوكاى بهادر رئيس و خان قبيلهء قيات از قبايل مغول بوده است .\r\nاجداد چنگيز خان و طوايف مطيع ايشان از مدتها پيش از ايام پدر او خراجگزار امپراطوران چين شمالى بودند و با اكراه بسيار به سرداران ايشان باج مىدادند .\r\nيسوكاى بهادر كه مردى كافى و رشيد بود در ايام رياست خود طوايف مغولى را كه در جوار يورت قبيلهء او سر مىكردند به اطاعت درآورد و تا آنجا اقتدار و اهميت پيدا كرد كه امپراطور چين از بسط قدرت او در وحشت افتاد و جماعتى را به جلوگيرى او فرستاد ولى يسوكاى بهادر غالب آمد و به زودى طوق رقيت را از گردن قبيلهء خود برداشته در كارها مستقل شد و اساس دولت بزرگى را كه پسرش تموچين بوجود آورد ريخت .\r\nتموچين سيزده‌ساله بود كه پدرش وفات يافت و چون جماعتى از مغول اطاعت او را گردن ننهادند دوچار زحمت شد و پس از تحمل مشقات بسيار بر دشمنان غلبه كرد سپس پيش رئيس قبيلهء كرائيت كه اونگ خان نام داشت و پيرو مذهب مسيح بود رفت و با او دوستى كامل پيدا كرد و اونگ خان نظر بسوابق الفتى كه با پدر تموچين داشت او را پيش خود محترم مىداشت و زير بار امر امپراطور چين براى دفع و سركوبى او نمىرفت ولى اين دوستى زياد دوامى نكرد چه تموچين روز به روز قويتر مىشد و اونگ خان از بيم آنكه مبادا روزى از عهدهء او برنيايد به حيله در صدد ساختن كار او برآمد اما تموچين از خيال او مسبوق شد و با اتباع خود هجرت كرد . اونگ خان قشون به عقب تموچين فرستاد و بين طرفين نزاع درگرفت و تموچين غلبه يافت و خان قبيلهء كرائيت كشته شد اين واقعه بر شوكت و اسم و اعتبار تموچين افزود و بسيارى از قبايل\r\n\r\n","description":"","footnote":"","page_name":" 15 ","page_number":71},
  {"content":"\r\n\r\nديگر حكم او را پذيرفته زير فرمانش درآمدند و از اين تاريخ به چنگيز خان معروف شد .\r\nبعد از آنكه چنگيز خان بر قبيلهء كرائيت غلبه كرد تايانگ خان پادشاه قوم نايمان بيم آن داشت كه او نيز مورد تعرض و حملهء خان مغول قرار گيرد چنگيز در سال 600 به تايانگ خان حمله برد و در حدود جبال آلتائى او را مغلوب و زخمى كرد و تايانگ خان كمى بعد جان سپرده قومش مغلوب چنگيز خان گرديدند و پسرش كوچلك خان فرار اختيار كرد .\r\nبعد از تسخير ممالك قوم نايمان چنگيز خان بعضى ديگر از اقوام مغول حدود تبت و مشرق تركستان شرقى حاليه را مغلوب كرده در سال 603 بر طوايف قرقيز غلبه يافت و بعزم سركوبى كوچلك خان پسر تايانگ خان به نواحى رودخانهء ايرتيش از شعب ابى قشون كشيد اما همين‌كه به آن حدود رسيد كوچلك خان كه در خود تاب مقاومت نمىديد راه فرار پيش گرفت و پس از تحمل مشقات بسيار پيش گور خان قراختائى رفت و در نزد او محترم و مكرم شد تا آنجا كه گور خان دختر خود را به زوجيت به او داد و او را در تحصيل ممالك از دست رفتهء پدرى و احياى دولت قديم كمك كرد .\r\n\r\nدولت قوم اويغور و انقراض آن بدست چنگيز خان -\r\nقوم اويغور يكى از قبايل تاتارند كه ابتدا در حوضهء علياى نهر ارقون از شعب شط آمور و دامنه‌هاى جبال قراقروم ( يا بلنوئى حاليه ) سكونت داشتند و مثل ساير طوايف مغول به بيابان‌گردى سر مىكردند .\r\nدر نيمهء قرن دوم هجرى جماعتى از ايشان بحدود تركستان هجرت كردند و در حوضهء نهر تاريم و نواحى پرآب خرّم آن قرار گرفتند و آن نواحى را از دست تخارها كه قومى آريائىنژاد بودند و تمدن و زبان مخصوص داشتند گرفتند و براى خود در تركستان شرقى دولتى معتبر تشكيل دادند شامل شهرهاى تورفان و كوجا « 1 » و بيش‌باليغ و بر قول « 2 » و قره‌شهر « 3 » و آلماليغ ( كولجاىحاليه ) و از اين بلاد بيش‌باليغ كه\r\n\r\n\r\n","description":"","footnote":"\r\n( 1 ) - در شمال نهر تاريم و مشرق جبال خان تنگرى .\r\n( 2 ) - در كنار درياچه‌هاى به همين نام در حد اقصاى تركستان شرقى از طرف مشرق\r\n( 3 ) - در مصب نهر يلدوز و كنار درياچهء باغراچ‌گول . تمام اين بلاد امروز به همين اسامى باقى است .\r\n","page_name":" 16 ","page_number":72},
  {"content":"\r\n\r\nبمعنى پنج محله است پايتخت ايشان بود و اين شهر همان است كه آن را حاليه ارومچى مىگويند و در جنوب صحراى دزونگارى و دامنه‌هاى شرقى جبال تيان‌شان واقع است .\r\nقوم اويغور پس از استيلا بر بلاد تركستان شرقى با تخارها مخلوط شدند و از اختلاط ايشان نژاد مخصوصى بوجود آمد كه مدّت چهار قرن بر بلاد مذكور در فوق حكومت داشتند و منشأ ايجاد تمدّنى گرديدند كه يكى از مهم‌ترين تمدّنهاى دورهء قرون وسطى است .\r\nقوم اويغور به علت سكونت در سرزمينى كه معبر عموم اقوام متمدّن آسيا در قرون وسطى بود واسطهء ارتباط بين ايرانيها و چينىها و هنديها قرار گرفتند و چون خود نيز وارث قوم متمدّن آريائىنژادى مثل تخارها شده بودند در نتيجه بعموم آثار تمدّن متمدّنين آن عصر معرفت حاصل كردند و به آئين‌هاى مختلفهء آن ايام مثل بودائى و عيسويت و زردشتى و مانوى آشنائى يافتند و خان ايشان در سال 143 هجرى كيش مانى را پذيرفت و بتبع وى بسيارى از قبيلهء او به آئين مانوى گرويدند .\r\nورود مبلغين عيسوى از ايران به اين ديار سبب انتشار يكى از شعب خط سريانى در ميان عيسويان اويغورى گرديد و اين جماعت كم‌كم زبان تركى مخصوص خود را به آن خط كه به خط اويغورى معروف شده است نوشتند و از همين طريق بوده است كه مبلغين مسيحى در ميان قبايل نايمان راه يافته و ايشان را به آئين عيسوى آشنا و متديّن كرده‌اند .\r\nدر اواسط قرن دوّم هجرى قوم اويغور قدرت فوق‌العاده پيدا كرده بر نواحى حدود رودخانه‌هاى سلنگا و ارخن و كرولن يعنى ممالك شمالى مغولستان استيلا يافتند و پايتخت خود را در قره‌بلغاسون از بلاد مجاور نقطه‌اى كه بعدها قراقروم پايتخت چنگيزيان در آنجا بنا شد انتقال دادند و تا مدّت يك قرن صاحب‌اختيار تام مغولستان بودند و امپراطوران چين مكرر از ايشان استمداد كردند ولى در سال 226 قوم قرقيز كه در قسمت غربى سيبرى ساكن بودند آنها را از قره‌بلغاسون راندند و ناحيهء ارخن را از ايشان گرفتند و دولت اويغور مجددا به همان حدود اول برگشت .\r\nقوم اويغور در مدت استيلا بر تركستان شرقى و واحات داخلى صحراى گبى\r\n\r\n","description":"","footnote":"","page_name":" 17 ","page_number":73},
  {"content":"\r\n\r\nمركزى اين ناحيه را كه در قديم مسكن تخارهاى آريائىنژاد بود بتدريج ترك كردند اگرچه باز آداب و تمدن آرياهاى آسياى غربى غلبه داشت ولى قوم تخار از ميان رفت و اويغورها كه اول طايفه‌اى از تركان زردپوستند كه به تمدّنى عالى آشنائى پيدا كرده‌اند جاى ايشان را گرفتند .\r\nاز آثارى كه اين اواخر در شهرهاى مختلفهء گبى و تركستان شرقى مخصوصا در تورفان بدست آمده ثابت شده است كه تمدّن قوم اويغور به كلى تمدّنى آريائى است و چندان اثرى از تمدّن چينىها در آن مشهود نيست مخصوصا وضع لباس و نقاشى و غيره از ايرانيها مقتبس است و همين نكته مىفهماند كه ارتباط اويغورها با همسايگان آريائىنژاد مغرب ممالكشان بيشتر بوده است تا با چينىها .\r\nامر ديگرى كه نفوذ تمدّن ايرانى را در ميان قوم اويغور شدّت داده معتقد شدن جماعتى از ايشان بوده است بمذهب مانى .\r\nمانويّه چنان كه بايد بدانيم مردمى باذوق و هنردوست و طرفدار جدى زيبائى و جمال بودند مخصوصا سبك نقاشى خاصى داشتند كه منشأ آن همان نقاشى ايرانى عهد ساسانى بود .\r\nقوم اويغور از معلمين ايرانى خود اين نقاشى را اقتباس مىكردند و كتب و آثار و ابنيهء مذهبى خود را به همان سبك تزيين مىنمودند . اين سبك نقاشى اويغورى كه اين اواخر آثار زياد از آن كشف شده پس از استيلاى مغول بر تركستان شرقى بتوسط اين قوم اخير بچين رفته و در چين تغييراتى در آن وارد شده و همين نقاشى است كه در عهد انتشار مغول در ايران بار ديگر به مملكت ما برگشته و سبك نقاشى و تذهيب عهد مغول و تيمورى و صفوى از آن بيرون آمده است .\r\nقوم اويغور چنان كه گفتيم همه بدين مسيح و بودائى و مانوى معتقد بودند و اسلام هيچ‌وقت در ميان ايشان راه نيافته بود .\r\nدر ميان اقوام ترك مشرق سمرقند و سيحون اول قومى كه قبول اسلام كردند طايفهء قرلق بودند كه ابتدا در حدود جبال تارباگاتاى سكونت داشتند و همين قومند كه قبل از اسلام آوردن اويغورها را در گرفتن ناحيهء اورخن و مغولستان شمالى كمك كرده و در سال 134 امپراطور چين را شكستى سخت داده بر ولايات كاشغر و ختن\r\n\r\n","description":"","footnote":"","page_name":" 18 ","page_number":74},
  {"content":"\r\n\r\nو يارقند استيلا يافتند و دولتى براى خود تشكيل دادند و در قرن سوم هجرى اسلام آورده با ممالك سامانى و غزنوى نيز همسايه شدند .\r\nچنان كه سابقا گفتيم گور خان قراختائى معاصر سلطان محمد خوارزمشاه در سالى كه ماوراءالنهر را از ملوك خانيه گرفت و عثمان خان سلطان السلاطين را - دست‌نشاندهء خود نمود بلاد اويغور را هم مطيع خويش ساخت و از جانب خود داروغه‌اى به‌آنجا فرستاد . اين داروغه رسم جور و ظلم پيشه كرد و مردم را از حكومت قراختائيان متنفر ساخت . همين‌كه آوازهء پيشرفتهاى چنگيز خان به گوش پادشاه قوم اويغور رسيد داروغهء گور خان را كشت و نمايندگانى پيش خان مغول فرستاده متابعت فرمان او را پذيرفت و ازين تاريخ از ياران چنگيز گرديد .\r\nقوم اويغور همان‌طوركه در فوق نيز يادآور شديم نوشته‌هاى خود را به خط اويغورى مىنوشتند و دفاتر و دواوينى داشتند كه به اين خط نوشته مىشد ، اختلاط ايشان با مغول اين خط را در ميان اتباع چنگيز خان معمول كرد و از اين تاريخ با - سوادان مغول و دبيران ايشان خط اويغورى را مىآموختند و نوشته‌هاى مغولى را به آن مىنوشتند .\r\n\r\nمجاور شدن مغول با ممالك خوارزمشاهى -\r\nبعد از آنكه كوچلك خان در سال 607 گور خان قراختائى را اسير كرد بين سلطان محمد خوارزمشاه و او بر سر تقسيم ممالك متعلق به قراختائيان اختلاف بروز نمود و خوارزمشاه پس از آنكه چند بار نمايندگانى پيش كوچلك فرستاد و نتيجه‌اى نگرفت با قشونى بعزم ممالك قراختائى در حركت آمد و به دستبرد به قشون و اموال كوچلك خان مشغول شد .\r\nكوچلك نظر به اينكه مىخواست ولايت كاشغر را از وجود مخالفين مصفى نمايد به آن حدود متوجه شد و سه سال متوالى ( از بين 607 تا 611 ) در كاشغر و تركستان شرقى حاليه بزدوخورد با اهالى آن بلاد مشغول بود و بر اثر بروز قحطى مردم بقبول فرمان او مجبور شدند . اگرچه قشون خوارزمشاه هم در اين ايام به شهر بيش‌باليغ رسيده بودند ولى ايشان با اينكه قاعدة بايستى از مسلمين كاشغر و ختن دفاع و سپاهيان سفاك كوچلك را دفع كنند به اين كار كه اقدام نكردند سهل است از روبرو شدن با قشون كوچلك نيز احتراز نمودند و سلطان محمد از بيم آنكه مبادا كوچلك خان بولايات\r\n\r\n","description":"","footnote":"","page_name":" 19 ","page_number":75},
  {"content":"\r\n\r\nشمالى ماوراءالنهر حمله ببرد امر داد كه مردم بلاد اسبيجاب و فرغانه و چاچ و كاسان از مساكن خود كوچ نمايند و به شهرهاى ديگر بيايند ، بعد براى آنكه نقاط آباد فوق بدست اتباع كوچلك نيفتد آنها را ويران ساخت .\r\nدر زمستان سال 612 سلطان محمد خوارزمشاه از شهر جند ( نزديك سيحون و روبروى بلاد ترك‌نشين تركستان ) گذشته به طرف دشت قرقيز مسكن طوايف قبچاق حركت كرد و در اين حدود با يك دسته از لشكريان چنگيز كه بسركردگى پسر او توشى ( جوجى ) براى تعقيب ياغيان تاتار آمده بودند مصادف گرديد .\r\nتوشى و رؤساى ديگر تاتار ميل نداشتند كه با مسلمانان جنگ كنند به همين جهت بسلطان محمد پيغام دادند كه ايشان فقط از طرف خان تاتار به مأموريت دفع ياغيان و تعقيب فراريان آمده‌اند . خوارزمشاه كه مست غرور بود جواب داد كه عموم كفار در چشم او يكسانند و همه دشمن مسلمين محسوبند و امر داد كه به سپاهيان چنگيزى حمله كنند . جنگ بين تاتارها و لشكريان خوارزمشاه به نتيجه‌اى نرسيد زيرا كه اتباع چنگيز اگرچه در روز شجاعت بسيار به خرج دادند شبانه گريختند و خوارزمشاه در تابستان 613 بسمرقند مراجعت نمود .\r\nواقعهء فوق كه اولين زدوخورد بين سپاهيان سلطان محمد خوارزمشاه و لشكريان چنگيز بود اگرچه حكم جنگ رسمى را نداشت و چندان مهم نيز به نظر نرسيد ولى از آن جهت كه قدرت جنگى و رشادت جنگيان مغول را به خوارزمشاه نشان داد در ذهن او تأثير بسيار كرد و همين امر يكى از جمله امورى بود كه خوارزمشاه را در ضمن زدوخورد با مغول وادار به عقب‌نشينى از مقابل ايشان و عدم مواجههء با آن قوم در ميدان وسيع مىكرد .\r\n\r\nمبادلهء سفر ايين خوارزمشاه و چنگيز -\r\nسلطان محمد خوارزمشاه بعد از فتوحاتى كه لشكريان او را در آسياى مركزى نصيب شد به خيال تسخير ممالك چين افتاد و همواره سوداى آن را در دماغ خود مىپخت و با آنكه بعضى از مصلحت‌انديشان در انصراف او از اين خيال مىكوشيدند مفيد نمىشد تا آنكه خبر فتوحات چنگيز در بلاد اويغور و تبت به گوش او رسيد و شنيد كه خان مغول در سال 612 شهر پكينگ ( پكن ) پايتخت چين شمالى را مسخر كرده است .\r\n\r\n","description":"","footnote":"","page_name":" 20 ","page_number":76},
  {"content":"\r\n\r\nسلطان محمد براى آنكه حقيقت اين اخبار را تحقيق نمايد و بر ميزان استعداد قشون مغول اطلاع حاصل كند هيئتى را به رياست يكى از اركان دولت خود كه سيّد اجلّ بهاء الدّين رازى نام داشت به چين فرستاد . نمايندگان مزبور بعد از عبور از تركستان شرقى بحدود پكن پايتخت سلسلهء كين كه در اين تاريخ بدست مغول افتاده بود رسيدند .\r\nصاحب كتاب طبقات ناصرى اطلاعات ذيل را شفاها از سيد اجل بهاء الدين گرفته و چنين نقل مىنمايد :\r\n« چون بحدود طمغاج و نزديك دار الملك آلتون خان ( نام عمومى پادشاهان سلسلهء كين ) رسيديم از مسافت دور پشتهء بلندى سپيد در نظر آمد تا بدان موضع بلند دو سه روز منزل يا زيادت بود ما را كه فرستادگان خوارزمشاهى بوديم چنان ظن فتاد كه مگر آن بلندى سپيد كوه برف است و از راهبران و خلق آن زمين پرسيديم گفتند آن جمله استخوان آدميان كشته شده است ، چون يك منزل ديگر رفتيم چنان زمين از روغن آدمى چرب و سياه گشته بود كه سه منزل ديگر در آن راه ببايست رفت تا به زمين خشك رسيديم چندين تن از عفونت آن زمين بعضى رنجور و بعضى هلاك شدند ، چون بدر طمغاج رسيديم بر يك موضع در پاى برج حصار استخوان آدمى بسيار جمع بود كه استفسار كرده آمد چنان تقرير كردند كه در روز فتح اين شهر بيست هزار دختر بكر را از اين برج بيرون انداختند و همان‌جا هلاك شدند تا بدست لشكر مغل نيفتند اين جمله استخوانهاى ايشانست . »\r\nچنگيز خان نمايندگان خوارزمشاه را باحترام تمام پذيرفت و به ايشان پيغام داد كه بسلطان بگويند كه چنگيز همچنان‌كه خود را پادشاه شرق مىداند خوارزمشاه را نيز فرمانفرماى غرب مىشمارد و مايل است كه بين طرفين صلح و مسالمت برقرار بماند و از ممالك خوارزمشاهى و چنگيزى كاروانها و تجار بيايند و بروند و امتعه و مال‌التجاره‌هاى خود را معاوضه و دادوستد كنند .\r\nبدويان مغولستان بمناسبت احتياجى كه به محصولات و امتعهء بلاد آباد اطراف مساكن خود داشتند به تجارت و داير نگاه داشتن طرق معاملات اهميت بسيار مىدادند و قبل از عهد چنگيز بين طوايف مغول و مردم چين تجارت معتبرى داير بود و سكنهء مسلمان تركستان شرقى و اويغورها واسطهء اين تجارت محسوب مىشدند .\r\nتجار مسلمان رعاياى خوارزمشاه از يك طرف و چنگيز خان از طرفى ديگر مايل بافتتاح راههاى تجارتى قديم و داير ماندن آنها بودند ولى خوارزمشاه شخصا به اين مسايل اعتنائى نداشت و سياست جهانگيرى چشم خرد او را پوشيده بود چنان كه نمايندگانى را كه به چين فرستاد فقط به جهت كسب اطلاع و تحقيق اخبار و دانستن قدرت و قوت مغول بود و به هيچ‌وجه بمنافع رعاياى خود و مصالح مملكت توجهى ظاهر\r\n\r\n","description":"","footnote":"","page_name":" 21 ","page_number":77},
  {"content":"\r\n\r\nنمىكرد ، بر خلاف او چنگيز تجار مسلمان را بممالك خود جلب مىنمود و بيش از همه چيز ميل داشت كه روابط بين او و خوارزمشاه براساس صلح و سلامت استوار بماند و كاروانان دو طرف دائما در رفت و آمد باشند .\r\nتجار مسلمان رعيت خوارزمشاه كه در ممالك اطراف مثل چين و روسيه معاملات بسيار مىكردند و غالبا با مردم اين ممالك حساب داشتند از بروز جنگ در اين نواحى همه‌وقت ضرر بسيار مىديدند و هر وقت كه صلح برقرار مىگرديد و راه تجارت باز مىشد بدون فوت فرصت باب معاملات را مفتوح مىنمودند .\r\nبعد از آنكه لشكريان مغول حدود متصرفات خود را تا دامنه‌هاى غربى جبال آلتائى و تيانشان و حوضهء درياچه‌هاى بالخاش و ايسىگول بسط دادند و خوارزمشاه نيز حدود ممالك خود را بدشت قرقيز رساند تجار مسلمان رعيت خوارزمشاه در صدد برآمدند كه از طرف معابر آلتائى با مغولستان و چين تجارت كنند و از راه كاشغر و ختن كه در تصرف كوچلك خان بود احتراز نمايند بخصوص كه چنگيز خان راههاى تجارتى را امن كرده و محافظينى ( قرقچى ) براى حمايت كاروانيان و مساعدت با ايشان در منازل كاروانى گماشته بود .\r\nسه نفر از تجار مسلمان « 1 » با مقدارى پارچه‌هاى زربفت قيمتى به خدمت چنگيز - خان رفتند ، چنگيز امتعهء ايشان را به قيمت خوب خريد و فوق‌العاده در اكرام ايشان كوشيد و جماعتى از تجار رعيت خود را با فرستادگانى همراه تجار مسلمان كرده بممالك خوارزمشاه فرستاد . « 2 »\r\nچنگيز خان براى سلطان محمد خوارزمشاه همراه اين جماعت هدايائى نيز فرستاد و ايشان در بهار سال 615 موقعى كه سلطان از عراق برگشته بود در ماوراءالنهر به خدمت او رسيدند و پيغامهاى چنگيز را در باب ميل او بحفظ روابط مسالمت بسلطان محمد رساندند و با اينكه خوارزمشاه از اينكه چنگيز او را پسر خود خوانده بود متغير شد باز بر اثر حسن تدبير يكى از نمايندگان چنگيز و خواباندن آتش خشم خوارزمشاه سلطان مزبور بقبول معاهده‌اى با چنگيز تن درداد و طرفين تعهد كردند كه دوستان يكديگر را دوست و دشمنان هم را دشمن مشترك خود بدانند و كسى كه از طرف چنگيز\r\n\r\n\r\n","description":"","footnote":"\r\n( 1 ) - احمد خجندى و عبد اللّه بن امير حسين ( يا امير حسن ) جندى و احمد بالجيج .\r\n( 2 ) - به رياست محمود خوارزمى و على خواجه بخارائى و يوسف اترارى .\r\n","page_name":" 22 ","page_number":78},
  {"content":"\r\n\r\nاين معاهده را پذيرفت شخصى بود از مردم ماوراءالنهر بنام محمود كه او را يلواج ( به تركى يعنى فرستاده ) لقب داده‌اند و گويا اين محمود همان محمود خوارزمى است كه اسم او را بعضى از مورخين در رديف فرستندگان چنگيز ذكر كرده‌اند .\r\nبعد از عقد اين معاهده عدهء زيادى از تجار مغول ( بين 450 و 500 نفر ) بعزم ماوراءالنهر حركت نمودند و اجناس و امتعهء گرانبها از قبيل طلا و نقره و ابريشم و پارچه‌هاى قيمتى و مشك و احجار كريمه با خود آوردند و به شهر اترار كه اول خاك خوارزمشاهيان بود رسيدند . « 1 »\r\nامير اترار از جانب خوارزمشاه اينالجق معروف به غاير خان بود كه با تركان - خاتون مادر خوارزمشاه خويشى داشت « 2 » او در مال تجار مغول طمع كرد و ايشان را پيش خوارزمشاه جاسوس قلم داد ، خوارزمشاه بقول او اعتماد كرد و جواب داد كه مواظب حال ايشان باشد .\r\nغاير خان تجار مغول را به استثناى يك نفر كه فرار كرد كشت و اموال ايشان را ضبط نمود و آن يك نفر كه جان به‌سلامت بدر برد نزد چنگيز خان رفت و صورت آن واقعهء هايله را پيش او تقرير نمود . « 3 »\r\nبعد از آنكه چنگيز خان از واقعهء قتل تجار مغول آگاهى يافت يك نفر از مطلعين را كه پدرش در خدمت سلطان تكش خوارزمشاه مىزيست « 4 » با دو فرستادهء تاتار پيش سلطان محمد روانه داشت و پس از اعتراض به حركت زشتى كه نسبت بتجار مغول شده بود تسليم غاير خان را خواست ولى سلطان محمد زير بار قبول اين تكليف نرفت زيرا كه بيشتر قشون و غالب رؤساى لشكرى او از اقارب غاير خان بودند و در صورت تسليم او سلطان نيز كه آلت دست ايشان محسوب بود از ميان برداشته مىشد بعلاوه تركان -\r\n\r\n\r\n","description":"","footnote":"\r\n( 1 ) - اترار ناميست كه قبل از استيلاى مغول مسلمين به شهر فاراب مىدادند و خرابه‌هاى اين شهر كه در ساحل غربى سيحون قرار داشته امروز در نه فرسخى جنوب شرقى شهر تركستان يا حضرة باقيست .\r\n( 2 ) - گويا برادرزادهء تركان خاتون بود .\r\n( 3 ) - بعضى از مورخين فرمان قتل تجار مغول را از خود خوارزمشاه مىدانند به هرحال مسئوليت او در اين قضيه ظاهر است .\r\n( 4 ) - باسم ابن كفرج بغرا .\r\n","page_name":" 23 ","page_number":79},
  {"content":"\r\n\r\nخاتون نيز كه در كارها قوى و بقدرت تركان قنقلى مستظهر بود نمىگذاشت كه خوارزمشاه به چنين اقدامى مبادرت ورزد .\r\nبارى خوارزمشاه نه تنها درخواست چنگيز خان را نپذيرفت بلكه فرستادگان او را هم كشت و با يك حركت سفيهانه سيل هجوم مغول را بدست خود به طرف ايران و ساير ممالك اسلامى شرق كشاند .\r\n\r\nقتل كوچلك و انقراض دولت نايمان در 615 -\r\nچنگيز خان قبل از آنكه انتقام رعاياى خود را از خوارزمشاه بگيرد مصمم شد كه كوچلك خان را كه در تركستان شرقى مستقر شده و به آزار مردم مخصوصا مسلمين اشتغال داشت از ميان بردارد آنگاه با خيال فارغ بممالك خوارزمشاهى حمله ببرد .\r\nبراى اجراى اين مقصود چنگيز يكى از سرداران خود جبه‌نويان را با قشونى معظم بكاشغر فرستاد و جبه‌نويان كاشغر را به سهولت گرفت و كوچلك فرارى شد .\r\nجبه‌نويان اول كارى كه كرد اين بود كه به مردم آزادى مذهب داد و فشارى را كه بر اثر استيلاى كوچلك بر مسلمين بلاد ختن و كاشغر و غيره تحميل شده بود بر طرف كرد .\r\nكوچلك بدون آنكه در مقابل مغول مقاومتى به خرج دهد از كاشغر به طرف بدخشان گريخت و در آن حدود بقتل رسيد و اتباع چنگيز بضرب شمشير هركجا از طايفهء نايمان كسى را يافتند هلاك كردند و دولت قوم نايمان به اين طريق در سال 615 منقرض گرديد .\r\nانقراض دولت نايمان و دفع فتنهء كوچلك به آن آسانى در مزاج سلطان محمد خوارزمشاه تأثيرات عميق كرد زيرا كه چند سال قبل از اين واقعه پادشاه عظيم الشأنى مثل خوارزمشاه از مقابله با او احتراز كرد و اهالى بلاد سرحدى را به تخليه و خرابى شهرهاى خود امر داد ، در صورتى كه يكى از سرداران چنگيز او را به اين سهولت از ميان برداشت .\r\nدفع كوچلك و آزادى بخشيدن بمسلمين از طرف اتباع چنگيز در ميان مسلمانان كاشغر و ختن بقدرى موجب مسرت و شادى گرديد كه ايشان مغول را رحمت الهى دانسته قدوم ايشان را استقبال كردند . اين امر نيز بر سلطان محمد خوارزمشاه كه خود را حامى مسلمين مىدانست گران آمد زيرا كه با اين پيشامد ديگر نمىتوانست مغول را دشمن اسلام جلوه دهد و مسلمين را چنان كه بايد بجهاد با او برانگيزد .\r\n\r\n","description":"","footnote":"","page_name":" 24 ","page_number":80},
  {"content":"\r\n\r\n\r\nحملهء چنگيز بممالك خوارزمشاهى در 616 -\r\nچنگيز خان سلطان محمد خوارزمشاه را پادشاهى مقتدر و قدرت او را زياده از اندازه تصور مىكرد به اين جهت بعد از تهيات لازمه با تمام پسران و لشكريان خويش به طرف ماوراءالنهر حركت نمود و در اين عزيمت كه از پائيز سال 616 شروع شد امراى قرلق و الماليغ و اويغور كه مطيع چنگيز شده بودند نيز با او حركت كردند .\r\nعدهء لشكريان چنگيز را در موقع حركت به طرف ماوراءالنهر مسلمين از 000 / 600 تا 000 / 700 نفر نوشته‌اند ولى اين مقدار قطعا مبالغه است و عقيدهء محققين جديد اين است كه خان مزبور از 000 / 150 تا 000 / 200 بيشتر سپاهى نداشته است .\r\nعدد لشكريان خوارزمشاه بمراتب از سپاهيان چنگيزى بيشتر بوده است ولى به عللى كه سابقا ذكر كرديم بين او و امراى خوارزمشاهى صفائى وجود نداشت به همين جهت از ايشان در مقابل مغول كارى ساخته نشد بعلاوه ضعف نفس و ترديد خوارزمشاه و نداشتن نقشه و تصميم متينى كار او را بيشتر از همه خراب مىكرد .\r\nاين پادشاه كه بلائى به اين عظمت را بممالك خود كشانده بود قبل از آنكه فرستادگان چنگيزى را بقتل برساند شورائى از امراى خود در باب تدبير كار مغول تشكيل داد و با امام شهاب الدين خيوقى « 1 » كه در نزد سلطان تقرب فوق‌العاده داشت در آن باب شور كرد ، عالم مزبور گفت كه صلاح آنست كه به اطراف مراسلات نوشته شود و براى دفاع بلاد اسلام عساكر فراهم گردد و در كنار سيحون از عبور مغول ممانعت به عمل آيد ولى امراى خوارزمشاه اين طرح را پسنديده ندانستند و گفتند بهتر آنست كه مغول به ماوراءالنهر بيايند و به كوهها و تنگناهاى صعب برسند آن‌وقت چون ايشان راه‌ها را درست نمىشناسند بر سر ايشان بتازيم و كار آن جماعت را يكسره بسازيم .\r\nبعضى نيز گفتند كه در كنار جيحون مانع عبور ايشان شوند و جماعتى نيز اظهار عقيده كردند كه در غزنين و در صورت لزوم در هندوستان با آن قوم روبرو شوند !\r\n\r\n\r\n","description":"","footnote":"\r\n( 1 ) - امام شهاب الدين ابو سعد بن عمر خيوقى از فقها و مدرسين معروف خوارزم و از محترمين آن ديار بود و او در فتنهء مغول از خوارزم به شهر نسا در خراسان گريخت ولى در آنجا در 618 بدست ايشان مقتول شد .\r\n","page_name":" 25 ","page_number":81},
  {"content":"\r\n\r\nسلطان محمد خوارزمشاه به مصلحت‌انديشى شهاب الدين خيوقى توجهى نكرد بلكه رأى دسته‌اى از امرا را كه به جنگ با مغول در راه‌هاى صعب ماوراءالنهر عقيده داشتند پذيرفت و قشون و امراى خود را بين بلاد عمدهء ماوراءالنهر متفرق نمود و بانتظار مغول نشست .\r\nاين پادشاه خودخواه ضعيف النفس كه از جانب مادر و سرداران خود اطمينانى نداشت قبل از آنكه سپاهيانى را كه از اطراف خواسته بود جمع آيند بدون جنك از جيحون نيز گذشت و ماوراءالنهر را به امرا و قشون متشتت خود كه هر دسته‌اى در شهرى بودند واگذاشت .\r\nاز بلاد متعلق به خوارزمشاه اول شهرى كه مورد حملهء مغول قرار گرفت اترار بود يكى به آن علت كه اين شهر در جوار بلاد ترك‌نشين و در سرحد شمال شرقى ممالك خوارزمشاهى قرار داشت ديگر آنكه غاير خان حكمران آن آتش خشم چنگيز را تحريك كرده و او را به كينه‌خواهى و لشكركشى برانگيخته بود .\r\nلشكريان چنگيز در رجب 616 در مقابل حصار اترار ظاهر شدند و چنگيز در اين نقطه لشكريان خود را به چهار قسمت كرد به ترتيب ذيل :\r\nيك قسمت از آن را كه از هفت تومان ( تومان به مغولى يعنى 000 ، 10 ) مركب بود بتسخير اترار گذاشت و دو پسر از پسران او يعنى جغتاى و اوگداى ( اگتاى ) در جزء فرماندهان اين قسمت بودند .\r\nيك دستهء ديگر بسركردگى پسر ديگرش جوجى ( توشى ) روانهء گرفتن بلاد كنار سيحون مخصوصا جند گرديدند .\r\nقسمت كوچكى ( مركب از 5000 نفر ) نيز مأمور شدند كه شهرهاى خجند و بناكت را بگيرند و خود چنگيز هم به معيت پسر ديگر تولوى ( تولى ) با قسمت اعظم قشون به سمت بخارا حركت نمود و غرض او اين بود كه رابطهء سلطان محمد خوارزمشاه را با بقيهء قشون او كه در بلاد مذكور در فوق بدفاع اشتغال داشتند قطع نمايد .\r\nدر موقعى كه چنگيز خان بدر اترار رسيد « يكى از اهل ديوان خوارزمشاهى بدر الدّين عميد « 1 »\r\n\r\n\r\n","description":"","footnote":"\r\n( 1 ) - اين شخص به گفتهء محمّد بن احمد نسوى مؤلف سيرة جلال الدّين منكبرنى در اترار نايب شخصى بود بنام صفى اقرع كه سمت وزارت خوارزمشاه را در بلاد ترك داشت و خوارزمشاه پدر او سعد و عمش منصور را كه هردو در اترار قاضى بودند با جماعتى از برادران و عموزادگان او بقتل رسانده بود ( نسوى ، ص 37 . )\r\n","page_name":" 26 ","page_number":82},
  {"content":"\r\n\r\nاز سلطان متوهم شد و بگريخت و به چنگيز خان « 1 » پيوست و بتزوير مكتوبات از زبان امراى خوارزمشاهى به چنگيز خان نوشت و مصادقت و اخلاص نمود و در دفع سلطان مدد طلبيد و جواب چنگيز خان بر ظهر هريك بقبول آن مودت و مدد لشكر نوشت و بر دست جاسوسى فرستاد خواص سلطان جاسوس را بگرفتند و آن مكتوب بستدند و بر سلطان عرض كردند چنان كه خواص سلطان و اميران بر هم متوهم شدند و چون خداى تعالى تمشيت دولت مغول مىداد تدبير موافق تقدير نشد ، جمعى امراء سلطان آهنگ خوابگاه او كردند و او واقف بود و جا بدل كرد امرا خوابگاه او را به زخم تير و شمشير چون پشت خارپشت كردند و چون واقف شدند كه سلطان آنجا نيست بگريختند و بدرگاه چنگيز خان رفتند ، سلطان را بر مخالفت امرا شكى نماند ايشان را پيش خود داشتن از حزم دور ديد هر اميرى را به شهرى فرستاد تا دشمن برسد جمعيت پراكنده بود و طريق موافقت مسدود . . .\r\n( نقل از تاريخ گزيده صفحهء 497 - 498 . )\r\nچنگيز خان از اين امرا و مسلمين ديگرى كه نظر به دشمنى با خوارزمشاه باردوى او مىپيوستند در باب اوضاع دربار سلطان محمد و راه‌ها و خرابى كار آن پادشاه تيره - روز اطلاعات بسيار كسب مىكرد مخصوصا جماعتى از تجار مسلمان كه باحوال طرق و وسايل استفادهء از آنها خبرت داشتند در اردوى او بودند بعلاوه از وضع حمله و تقسيم لشكر و غيره خوب معلوم است كه چنگيز از اوضاع جغرافيائى ماوراءالنهر اطلاعات صحيح داشته و از روى نقشهء درستى به گشودن بلاد مختلفهء آن اقدام مىكرده است .\r\n\r\nفتح بخارا و ويرانى آن شهر بدست مغول در 616 -\r\nچنگيز بعد از عبور از شط سيحون ابتدا بحصار زرنوق رسيد ، مردم آن شهر خواستند كه در مقابل سپاهيان او مقاومت به خرج دهند ولى خان مغول دانشمند حاجب از گماشتگان مسلمان خود را پيش ايشان فرستاد و اهالى را بقبول تبعيت خود ( باصطلاح مغول : ايلى ) خواند .\r\nمردم زرنوق به نصيحت دانشمند حاجب پيشكشهاى گرانبها به خدمت چنگيز فرستادند ، چنگيز ايشان را از غضب خود ايمن داشت و پس از احصاى مردان آن شهر جوانان را بعنوان حشر « 2 » با مغول همراه نموده راه بخارا را پيش گرفت .\r\n\r\n\r\n","description":"","footnote":"\r\n( 1 ) - اين كلمه را مورخين عصر مغول باختلاف چينگگز و چنگز و چنگيز ( باج يك نقطه و قبل ما سه نقطه هردو ) ضبط كرده‌اند و ما صورت مشهور آن يعنى چنگيز را اختيار كرديم ، حافظ مىگويد :\r\n برشكن كاكل تركانه كه در طالع تست * بخشش و كوشش قاآنى و چنگز خانى . \r\n( 2 ) - حشر عموما بمعنى قشون غير منظم و سرباز چريك و در عهد مغول بمعنى كسانى بوده است كه از ايشان براى كمك كارهاى نظامى مثل پر كردن خندقها و آوردن سنك و چوب جهت انباشتن رودخانه و خرابى حصارها استفاده به عمل مىآمده .\r\n","page_name":" 27 ","page_number":83},
  {"content":"\r\n\r\nدر زرنوق چند نفر از تركمانان كه راههاى ماوراءالنهر را به خوبى مىشناختند لشكر چنگيز را از راهى كه تا آن تاريخ داير نبود و از آن زمان ببعد آن را راه خانى گفتند بحصار نور ( در دوازده فرسخى شمال شرقى بخارا ) رساندند .\r\nرسيدن لشكريان مغول به شهر نور بقدرى غير مترقب و ناگهانى بود كه مردم آن شهر ابتدا ايشان را جماعتى از كاروانيان پنداشتند ولى همين‌كه فرمانده پيش‌قرولان چنگيزى يعنى طاير بهادر « 1 » مردم نور را از رسيدن چنگيز مطلع و ايشان را بقبول اطاعت او دعوت كرد اهل نور چاره‌اى نديدند جز آنكه شهر را به فرمانده ما فوق طاير - بهادر يعنى به سبتاى بهادر « 2 » تسليم نمايند . طاير بهادر امر كرد كه مردم نور بامر سبتاى آنچه از ما يحتاج و مصالح عمارت و زراعت از قبيل گاو و گوسفند لازم داشتند با خود بصحرا بردند و خانه‌هاى خويش را همچنان گذاشتند و مغول آنها را يكسره غارت كردند .\r\nبعد از آنكه چنگيز خان بنور رسيد از آن شهر جز 1500 دينار نقد كه ميزان ماليات شهر به خوارزمشاه بود مبلغى ديگر مطالبه نكرد ، مردم نور نيز نصف آن مقدار را از فروش گوشواره‌هاى زنان تأديه نمودند و باقى را هم ضامن سپرده اندكى بعد پرداختند و از شر قتل عام مغول آسوده ماندند .\r\nچنگيز خان بعد از گرفتن زرنوق و نور در غرهء ذىالحجه 616 به نزديكى دروازهء بخارا رسيد و شهر را در محاصره گرفت .\r\nعدهء قشونى را كه خوارزمشاه در بخارا گذاشته بود مورخين باختلاف از 12000 تا 30000 نوشته‌اند و سرداران عمدهء اين جماعت عبارت بودند از اختيار الدّين كشلو امير آخور خوارزمشاه و اينانج خان حاجب .\r\nبعد از سه روز كه محاصرهء بخارا طول كشيد قشون محصور به فرماندهى اينانج - خان از شهر بيرون آمده بمغول حمله بردند ولى كارى از پيش ايشان نرفت و مغول آن جماعت را به سختى منهزم كردند ، تنها اينانج خان موفق شد كه از آمودريا گريخته جانى بدر برد ، بقيه به خاك هلاك افتادند و مردم بخارا چون در خود تاب مقاومت نمىديدند بتسليم رضا دادند و قاضى آن شهر بدر الدين و هيئتى از وجوه اهالى براى طلب امان\r\n\r\n\r\n","description":"","footnote":"\r\n( 1 ) - بهادر يعنى مبارز .\r\n( 2 ) - سبتاى يا سوده يا سبداى يا سبطى يا سوبداى\r\n","page_name":" 28 ","page_number":84},
  {"content":"\r\n\r\nپيش سركردگان مغول رفتند و پس از تحصيل زنهار دروازه‌هاى شهر را بر روى قشون چنگيز گشودند و مغول در تاريخ چهارم ذىالحجه به آن شهر ريختند . « 1 »\r\nعطا ملك جوينى مؤلف كتاب تاريخ جهانگشا در باب ورود مغول ببخارا شرح مؤثرى مىنويسد كه خلاصهء آن اينست :\r\n. . . ائمه و معاريف شهر بخارا به نزديك چنگز خان رفتند و چنگز خان به مطالعهء حصار و شهر در اندرون آمد و در مسجد جامع راند و در پيش مقصوره بايستاد و پسر او تولى پياده شد و بر بالاى منبر برآمد . چنگز خان پرسيد كه سراى سلطانست گفتند خانهء يزدانست او نيز از اسب فرودآمد و بر دو سه‌پايه منبر برآمد و فرمود كه صحرا از علف خالى است اسبان را شكم پر كنند انبارها كه در شهر بود گشاده كردند و غله مىكشيدند و صناديق مصاحف به ميان صحن مسجد مىآوردند و مصاحف را در دست و پاى مىانداخت و صندوقها را آخر اسبان مىساخت و كاسات نبيذ پياپى كرده و مغنيات شهرى را حاضر آورده تا سماع و رقص مىكردند و مغولان بر اصول غناى خويش آوازها بركشيده و ائمه و مشايخ و سادات و علما و مجتهدان عصر بر طويلهء آخُرسالاران به محافظت ستوران قيام نموده و امتثال حكم آن قوم را التزام كرده بعد از يك‌دو ساعت چنگز خان بر عزيمت مراجعت با بارگاه برخاست و جماعتى كه آنجا بودند روان مىشدند و اوراق قرآن در ميان قاذورات لگدكوب اقدام و قوايم گشته ، درين حالت امير امام جلال الدّين علىّ بن الحسن الرّندى كه مقدم و مقتداى سادات ماوراءالنهر بود و در زهد و ورع مشار اليه روى به امام عالم ركن الدّين امام‌زاده كه از افاضل علماى عالم بود طيب اللّه مرقدهما آورد و گفت مولانا چه حالتست » اينكه مىبينم بيداريست يا رب يا بخواب « 2 » ، مولانا امام‌زاده گفت خاموش باش ، باد بىنيازى خداوند است كه مىوزد ، سامان سخن گفتن نيست « 3 » . . . چنگز از مردم بخارا پرسيد كه امنا و معتمدان شما كيستند هركس متعلقان خود را گفتند . با هركس مغولى ويزكى تعيين كرد تا كسى از لشكريان ايشان را تعرضى نرساند و از روى بىحرمتى و اذلال بديشان تعلقى نمىساختند و مطالبت مال از معتمدان آن قوم مىرفت و آنچ مىدادند به زيادتى مثله و تكليف ما لا يطاق مؤاخذه نمىكردند و هر روز وقت طلوع نير اعظم موكلان جماعت بزرگان را بدرگاه خان عالم آوردندى ، چنگز خان فرموده بود تا لشكريان سلطان را از اندرون شهر و حصار برانند ، چون آن كار بدست شهريان متعذر بود و آن جماعت از ترس جان آنچ\r\n\r\n\r\n","description":"","footnote":"\r\n( 1 ) - قلعهء شهر بخارا با 400 نفر مدافع دوازده روز مقاومت كرد و مغول آن قلعه را هم در روز عيد قربان 616 گشودند .\r\n( 2 ) - اين مصراع از انورى است و مصراع بعد از آن اين است :\r\n خويشتن را در چنين نعمت پس از چندين عذاب . \r\n( 3 ) - امام ركن الدين امامزاده و پسر او بعد از آنكه تعرض مغول را نسبت بنواميس مردم بخارا ديدند تاب نياورده با ايشان به جنگ پرداختند و هردو كشته شدند و غير از ايشان از بزرگان اين شهر قاضى بخارا و مجد الدّين مسعود بن صالح برادر نظام الملك وزير خوارزمشاه نيز بقتل رسيدند و مجد الدين مسعود خطيب بخارا و رئيس حنفيهء آن شهر بود و او را خوارزمشاه قبل از اينكه بعراق برود در آن شهر بجاى امام برهان الدّين محمّد صدر جهان به اين مقام برگزيده بود .\r\n","page_name":" 29 ","page_number":85},
  {"content":"\r\n\r\nممكن بود از محاربه و قتال و شبيخون بجاى مىآوردند فرمود تا آتش در محلات انداختند و چون بناى خانه‌هاى شهر تمامت از چوب بود بيشتر از شهر به چند روز سوخته شد مگر مسجد جامع و بعضى از سرايها كه عمارت آن از خشت پخته بود . . .\r\n« چون شهر و قلعه از طغاة پاك شد و ديوارها و فصيل خاك گشت تمامت اهل شهر را از مرد و زن و قبيح و حسن بصحراى نمازگاه راندند ايشان را بجان ببخشيد جوانان و كهول را كه اهليت آن داشتند بحشر بسمرقند و دبوسيه « 1 » نامزد كردند و از آنجا متوجه سمرقند شد و ارباب بخارا بسبب خرابى بنات‌النعش‌وار متفرق گشتند و بديه‌ها رفتند و عرصهء آن حكم قاعا صفصفا گرفت ، و يكى از بخارا پس از واقعه گريخته بود و بخراسان آمده حال بخارا ازو پرسيدند گفت : آمدند و كندند و سوختند و كشتند و بردند و رفتند ، جماعت زيركان كه اين تقرير شنيدند اتفاق كردند كه در پارسى موجزتر ازين سخن نتواند بود و هرچه درين جزو مسطور گشت خلاصه و ذنابهء آن اين دو سه كلمه است كه اين شخص تقرير كردست . »\r\n( جهانگشاى جوينى ص 80 - 82 ج ا )\r\nدر موقعى كه چنگيز بزرگان بخارا را به خدمت احضار كرده بود به ايشان گفت كه غرض من از احضار شما جمع‌آورى آلات سيمينه‌ايست كه خوارزمشاه آنها را بشما فروخته ( يعنى بعد از قتل تجار مغول در اترار بدست غاير خان ) زيرا كه اين اشياء متعلق به شخص من و كسان من است ايشان نيز هرچه از آن امتعه در تصرف داشتند پيش خان مغول آورده تحويل دادند و اين قضيه دخالت مستقيم خوارزمشاه را در واقعهء قتل تجار مغول و مسئوليت آن پادشاه را در تحريك غضب چنگيز به خوبى مىرساند .\r\nخلاصه در نتيجه استيلاى مغول بر بخارا شهرى كه چشم‌وچراغ تمام ماوراءالنهر حساب مىشد و در ميان بلاد اسلام از جهت آبادى و اجتماع علما و اهل فضل و ادب كمتر نظير داشت ويران گرديد و مردم آن در حين فرار جز جامه‌اى كه در تن داشتند چيزى ديگر نتوانستند با خود ببرند و تمام هستى ايشان بباد چپاول مغول رفت .\r\n\r\nفتح سمرقند در 617 -\r\nبعد از آنكه چنگيز از ويرانى بخارا فراغت يافت به طرف سمرقند حركت كرد و از مردم بخارا جمع كثيرى را اسير نموده همراه قشون خود حركت داد . چنگيزيان بىرحم اسراى بخارائى بيچاره را پياده دنبال اسبان خود\r\n\r\n\r\n","description":"","footnote":"\r\n( 1 ) - از مضافات سمرقند در پنج فرسخى ربنجن .\r\n","page_name":" 30 ","page_number":86},
  {"content":"\r\n\r\nمىكشاندند و از ايشان هركس را كه از رفتن راه عاجز مىماند مىكشتند . چون بسمرقند نزديك شدند پيادگان و اسرا را در عقب گذاشتند تا بعد به سوارانى كه جلوتر بسمرقند حمله بردند ملحق شوند و غرض از اين حركت اين بود كه مسلمين سمرقند اين جمعيت كثير را قشون مغول تصور كنند و از زيادى عدهء ايشان مرعوب شوند .\r\nروز دوّم اسرا و پيادگان رسيدند و هر ده نفر از ايشان را مغول با يك علم حركت مىدادند ، مردم سمرقند همان‌طوركه مغول مىخواستند همگى اين جماعت را قشون چنگيز تصوّر نمودند و دروازه‌هاى شهر را بسته بدفاع پرداختند .\r\nعدهء قشون خوارزمشاه را در سمرقند مورخين باختلاف از 000 / 50 تا 000 / 110 نوشته‌اند ولى عدد دوّم مبالغه به نظر مىآيد مگر آنكه عدّهء كسانى را هم كه از مردم سمرقند بدفاع و زدوخورد با مغول قيام نموده‌اند ضميمهء قشون خوارزمشاهى بگيريم . به هرحال قشون سلطان محمد بواسطهء رعب از روبرو شدن با مغول احتراز نمودند ولى مردم شهر روز سوّم محاصره عدّه‌اى از جنگيان خود را براى حملهء به چنگيز خان بخارج شهر فرستادند و ايشان از سمرقند خارج شده بمغول حمله كردند . لشكريان چنگيز ابتدا از مقابل مسلمين عقب نشستند ولى همين‌كه ايشان را به كمين‌گاهى كه مىخواستند كشيدند رابطهء بين شهر و ايشان را قطع نمودند و از دو طرف به كشتار آن جماعت پرداختند و همگى را از دم تيغ گذراندند ؛ عدهء اين مقتولين را از 000 / 50 تا 000 / 70 نفر گفته‌اند .\r\nبعد از آنكه مردم سمرقند از واقعهء شهادت مردان دلير خود اطلاع يافتند پاى ايشان در پايدارى سست شد و قشون خوارزمى كه سركردگيشان با طغاى خان برادر تركان خاتون بود به اين عنوان كه با مغول از يك جنسند اقدام به جنگ نكردند بلكه از مغول امان خواستند ، فقط عدّهء قليلى در ارك سمرقند بدفاع پرداختند و از تسليم خوددارى نمودند . طول محاصرهء سمرقند را مورّخين از پنج تا ده روز نوشته‌اند .\r\nهمين‌كه تركان خوارزمى تسليم مغول شدند مردم چاره‌اى در خود نديدند جز\r\n\r\n","description":"","footnote":"","page_name":" 31 ","page_number":87},
  {"content":"\r\n\r\nآنكه هيئتى را به رياست شيخ الاسلام و قاضى پيش چنگيز فرستاده سر تسليم پيش آرند و دروازه‌هاى شهر را بر روى ايشان بگشايند .\r\nچنگيزيان در عاشوراى محرم 617 بسمرقند ريختند و پس از خراب كردن ارك شهر مردم سمرقند را كه به زنهار طلبيدن از شهر بيرون رفته بودند بتسليم اسلحه و اموال و چهارپايان خود دعوت كردند و همين‌كه اين جمله را از ايشان گرفتند همه را يكسره كشتند و به غارت و سوختن شهر و هتك ناموس اهالى پرداختند و همان بلائى را كه بسر بخارا آورده بودند تجديد كردند .\r\n« . . . هركس كه در حصار بود بصحرا آوردند و اتراك را از تازيكان جدا كردند و همه را دهه و سده ، و تركان را مويها بر شبه مغولان از پيش سر حلق كردند استقرار و تسكين ايشان را ، جز آنك آفتاب به مغرب رسيد نهار حيات ايشان بزوال كشيد و در آن شب تمامت قنقليان مردينه غريق بحار بوار و حريق نار دمار شدند زيادت از سى هزار قنقلى و ترك بودند مقدم ايشان بر شماس خان و تغاى خان و سرسيغ خان و اولاغ خان با بيست و اند امير از سروران امراى سلطان ، و چون شهر و حصار در خرابى و ويرانى با يكديگر مقابل شد و امرا و جنديان و خلايق بسيار تجرع كئوس هلاك كردند روز ديگر خلايق را كه از زير شمشير جسته بودند شمار كردند و از آن جماعت سى هزار مرد باسم پيشورى تعيين كردند و بر پسران و خويشان . بخش كرد و مثل آن بر سبيل حشر از جوانان و گندآوران نامزد كردند و بر بقايا كه اجازت مراجعت يافتند شكرانهء آن را كه بروز ديگران ننشستند و درجهء شهدا نيافته‌اند و در زمره احيا مانده دويست هزار دينار بر مستظهران حكم كرد و ثقة الملك و امير عميد بزرگ را كه از كبار اصحاب مناصب سمرقند بودند به تحصيل آن نامزد و طايفهء را به شحنگى آنجا معين كرد و از حشر بعضى با خود بجانب خراسان برد و بعضى را با پسران بجانب خوارزم فرستاد و بعد از آن به چند نوبت متواتر حشر طلب مىداشتند و از حشر نيز زيادت كسى خلاصى نيافت و بدين سبب خرابى كلى راه يافت . »\r\n( جهانگشاى جوينى ص 95 - 96 ج 1 )\r\n\r\nفتح بلاد شمال غربى ماوراءالنهر -\r\nچنان كه سابقا مذكور شد شهر اترار را لشكريان چنگيز زودتر از ساير بلاد متعلق به خوارزمشاه تحت محاصره گرفتند ولى اين شهر از بلاد ديگر ماوراءالنهر بيشتر مقاومت به خرج داد و محاصرهء آن قريب پنج ماه به طول انجاميد .\r\nاينالجق به عللى كه مىدانيم چون به هيچ‌وجه نمىتوانست در مقابل چنگيزيان سر تسليم پيش آورد تصميم گرفت تا آخرين سرحدّ امكان در مقابل مغول مقاومت كند به همين جهت با لشكريانى كه خوارزمشاه به او داده بود « 1 » بدفاع مشغول شد و خوارزمشاه يكى از امراى خود يعنى قراجهء خاصّ را نيز با 10000 نفر سپاهى ديگر به كمك او فرستاد .\r\n\r\n\r\n","description":"","footnote":"\r\n( 1 ) - از 000 / 20 تا 000 / 50 باختلاف روايت مورخين .\r\n","page_name":" 32 ","page_number":88},
  {"content":"\r\n\r\nقراجهء خاص چون تاب مقاومت و دفع لشكريان چنگيز را در خود و اينالجق نمىديد او را بتسليم بمغول دعوت نمود ولى اينالجق قبول اين دعوت را خيانت شمرده زير بار تكليف او نرفت و بيشتر از پيشتر در دفاع از حصار اترار و انجام خدمت به پادشاه متبوع خود خوارزمشاه جاهد گرديد .\r\nقراجهء خاص بالاخره از يكى از دروازه‌هاى شهر خارج شده با لشكريان همراه باتباع چنگيز پيوست ولى جغتاى واو گداى پس از تحقيقاتى چند او را بجرم خيانتى كه بولى نعمت خود خوارزمشاه نموده بود با جميع يارانش كشتند و از همان دروازه‌اى كه او خارج شده بود به اترار ريختند .\r\nاينالجق با سپاهيان خود بحصار شهر پناهنده شد و هر روز از لشكريان او عده‌اى بخارج حصار مىآمدند و مردانه بر لشكر مغول مىزدند و پس از كشتن جماعتى به خاك هلاك مىافتادند و اين ترتيب تا يك ماه دوام داشت .\r\nآخر كار اينالجق با دو تن از ياران خود ماند و ناچار به بامى پناه برد و با خشت پاره‌هائى كه كنيزكان از ديوار مىكندند و به او مىدادند از خود دفاع مىنمود تا بالاخره بچنگ تاتار افتاد و جغتاى واو گداى آن مرد دلير را كشتند .\r\nدر ورود به شهر اترار مغول به هيچ‌كس ابقا نكردند و هركه را از اهالى يافتند طعمهء شمشير نمودند و دارائى ايشان را بباد غارت بردند و جمعى را نيز اسير كرده به طرف اردوى پدر خود كه مشغول گشودن بلاد مركزى ماوراءالنهر بود روانه داشتند .\r\nبعد از فتح اترار جوجى به طرف مصبّ سيحون حركت كرد و مقدمهء لشكريان او به شهر سقناق واقع در بيست و چهار فرسخى اترار رسيدند .\r\nجوجى حسن حاجى را كه از قديم بعنوان بازرگانى در خدمت چنگيز داخل شده بود برسالت پيش مردم سقناق فرستاد و ايشان را به ايلى دعوت نمود ولى مردم شهر بسر او ريخته به قتلش رساندند . جوجى و سردار ديگر چنگيز الش‌ايدى كه فرماندهى لشكريان اين حدود را داشتند بعد از هفت روز محاصره شهر سقناق را گرفته با خاك يكسان كردند و عموم مردم سقناق را كشتند و پسر حسن حاجى را به حكومت آن ناحيهء ويران گماشتند و پس از فتح شهرهاى اوزجند « 1 » و بارجين‌ليغ‌كنت و اشناس بحوالى جند ( در نزديكى\r\n\r\n\r\n","description":"","footnote":"\r\n( 1 ) - اين اوزجند يا اوزگند كه از مضافات ولايت جند بوده غير از اوزجند شهر معروف ولايت فرغانه است .\r\n","page_name":" 33 ","page_number":89},
  {"content":"\r\n\r\nپروسك « 1 » حاليه ) رسيدند .\r\nقشون خوارزمشاهى مقيم جند كه فرماندهيشان با قتلغ خان بود شهر را ترك كردند و قتلغ خان به طرف خوارزم گريخت . سرداران چنگيزى جينتمور « 2 » نامى را براى گرفتن اطاعت از اهالى جند به آن شهر فرستادند . مردم جند ابتدا خيال داشتند او را بقتل برسانند ولى همين‌كه جينتمور به نصحيت ايشان پرداخت و عاقبت قتل حسن حاجى و سرنوشت مردم سقناق را به ايشان خاطرنشان نمود و وعده داد كه توجه مغول را از جند برگرداند از كشتن او دست برداشتند و جينتمور جانى بدر برده پيش جوجى و الش ايدى آمد و حال نفاق اهالى جند و نبودن كسى را در آن شهر تقرير كرد .\r\nمغول در صفر سال 617 جند را محاصره نمودند و اهالى با آنكه دروازه‌ها را بر روى ايشان بستند مقاومتى به خرج ندادند و مغول كمى بعد شهر را گرفته تمام مردم آن را بخارج كوچ دادند و شهر را غارت كردند و از ميان ايشان فقط كسانى را كه در موقع رسالت جينتمور در سخن گفتن با او درشتى نموده بودند كشتند و بر بقيه رحمت آورده على خواجهء بخارائى فرستادهء سابق چنگيز را پيش خوارزمشاه « 3 » به حكومت آن منصوب كردند .\r\nبعد از فتح جند جوجى در آن شهر ماند و سال بعد از آنجا براى تسخير خوارزم روانه شد الش‌ايدى بجانب ريگزار قراقوم حركت نمود .\r\n\r\nفتح بناكت و خجند -\r\nاردوئى كه چنگيز به فرماندهى اولاغ‌نويان و سرداران ديگر مأمور حدود فرغانه و درهء علياى سيحون كرده بود ابتدا شهر بناكت را تحت محاصره گرفتند و مستحفظين آن شهر كه از تركان بودند پس از سه روز بناكت را تسليم كردند .\r\nمغولانى كه از فتح شهرهاى اترار و بخارا و سمرقند فراغت يافته بودند نيز به طرف فرغانه سرازير شدند و با 20000 سپاهى و قريب 50000 حشر به سمت خجند حركت نمودند .\r\n\r\n\r\n","description":"","footnote":"\r\n( 1 ) -  Perovsk \r\n( 2 ) - چين تيمور يا جنتمور يا جن‌دمر\r\n( 3 ) - رجوع كنيد بذيل صفحهء 22 از همين كتاب .\r\n","page_name":" 34 ","page_number":90},
  {"content":"\r\n\r\nحكومت خجند را در اين تاريخ نامورى داشت بنام تيمور ملك كه از دليرترين امراى خوارزمشاه بود و او در استيلاى مغول بواسطهء پايدارى در دفاع و مردانگى نام نيكى از خود به يادگار گذاشته است .\r\nتيمور ملك با 1000 جنگى در جزيره‌اى از جزاير داخل شط سيحون نزديك خجند در حصارى كه ساخته بود متحصن شد و مغول هر قدر خواستند بر او دست يابند ممكن نگرديد و تيمور ملك مردانه مىجنگيد و مغول را به خاك هلاك مىانداخت ، عاقبت چون ديد از هر طرف چنگيزيان عرصه را بر او تنگ كرده‌اند با 70 كشتى كه قبلا تهيه ديده بود باروبنهء خود را برداشته با جمعى از ياران به بناكت رفت و از آنجا به جند و بارجين ليغ‌كنت رسيد و در راه همه جا با لشكريان مغول مىزد و مىخورد تا چون يكه و تنها و بىسلاح ماند بخوارزم آمد و از آنجا بحدود خراسان تاخت و در شهرستانه « 1 » به خدمت سلطان پيوست .\r\n« امير آن ( يعنى خجند ) تيمور ملك بود كه اگر رستم در زمان او بودى جز غاشيه دارى او نكردى در ميان جيحون « 2 » كه آب به دو شاخ رفته است حصارى بلند استحكام كرده بود و با هزار مرد كارزار از - گردن‌كشان نامدار در آنجا رفته چون لشكر بدانجا رسيد برفور تمكن از حصار دست نداد چون تير و منجنيق آنجا نمىرسيد جوانان خجند را بحشر آنجا راندند و از جانب اترار و بخارا و سمرقند و قصبها و ديه‌هاى ديگر كه مستخلص شده بود مدد مىآوردند تا 50000 مرد حشرى و 20000 مغول آنجا جمع گشت تا پياده از كوه بسه فرسنگى سنگ نقل مىكردند و مغولان سواره در جيحون مىريختند و او دوازده زورق ساخته بود سرپوشيده و بر نمد تر گل بسر كه معجون اندوده و دريچها در گذاشته هر روز بامداد بهر جانبى شش روان مىشد و جنگهاى سخت مىكردند و زخم تير بر آن كارگر نبود و آتش و نفط و سنگها كه در آب مىريختند او فراآب مىداد و بشب شبيخون مىبرد خواستند تا مضرت آن دفع كنند دست نداد و تير و منجنيق روان شد ، چون كار تنگ شد و هنگام نام و ننگ بوقت آنك قرص خور خور معدهء زمين شد و جهان از ظلمت چو كلبهء مسكين هفتاد كشتى كه روز گريز را معد كرده بود بنه و اثقال و امتعه و رحال را در آنجا نشاند و او خود با جماعتى مردان در زورق نشسته و مشعلها درگرفتند و مانند برق بر آب روان گشتند و او در زورق بهر كجا كه قوت كردندى او بدان موضع رفتى و به زخم تير كه چون قضا از هدف خطا نمىكرد ايشان را دور مىراند و كشتيها مىدواند برين جمله تا به بناكت آمد زنجيرى در ميان آب كشيده بودند تا كشتيها را حايل باشد بيك زخم برو زد و بگذشت و لشكرها از هردو طرف با او در جنگ تا بحدود جند و بارجليغ رسيد و خبر او چون بسمع الوش ايدى رسيد لشكر را بر هردو طرف جيحون به چند جايگاه بداشت و به كشتيها پل بستند و عرادها بر كار كردند از ترصد و ترقب لشكر خبر يافت چون به كنار بارجليغ كنت رسيد تيمم مفازه كرد\r\n\r\n\r\n","description":"","footnote":"\r\n( 1 ) - نزديك نسا و انتهاى ريگستان جنوبى خوارزم وطن محمد بن عبد الكريم شهرستانى صاحب كتاب الملل و النحل\r\n( 2 ) - جيحون در اينجا بمعنى مطلق رودخانه است يعنى جيحون خجند كه شط سيحون باشد .\r\n","page_name":" 35 ","page_number":91},
  {"content":"\r\n\r\nاز آب بيرون آمد و چون آتش بر باد پايان روان شد و لشكر مغول نيز دمادم او روان شدند مىرفتند و او انتقال در پيش كرده به جنگ تخلف مىنمود و چون مردان شمشيرزنان مىرفت چندانك بنه مسافت مىگرفت باز بر عقب روان مىشد چون چند روز برين نمط مكاوحت كرد و مردان او بيشتر كشته و مجروح لشكر مغول روز به روز زيادت مىشد بنه از او بازگرفتند او با معدودى چند بماند و برقرار تجلد مىنمود و دست نمىداد چون آن چند كس كه با او بودند كشته شدند و او را سلاح نماند تنها با سه تير يكى شكسته بىپيكان بود سه مغول بر عقب او مىرفتند بيك تير بىپيكان كه گشاد داد يك مغول را به چشم كور كرد و دوى ديگر را گفت كه دو تير مانده است بعدد شما تير را دريغ مىدارم بصلاح كار شما آن نزديكترست كه بازگرديد و جان را نگاه داريد مغولان از او بازگشتند و او بخوارزم رسيد و باز كار رزم بسيجيد و با جمعى بجانب شهر كنت آمد و شحنهء كه در آنجا بود بكشت و بازگشت ، چون در خوارزم صلاح اقامت نديد بر عقب سلطان روان شد بر راه شهرستانه به خدمت او پيوست و يك‌چندى كه سلطان در تكاپوى بود او نيز كفايتها نمود و بعد مدتى در لباس و زى متصوفه بجانب شام رفت ، پس از يك‌چندى كه فتنها آرامى گرفت و جراحتهاى روزگار التيامى پذيرفت حب وطن و خانه او را برجعت باعث گشت بلك قضاى آسمانى محرض به فرغانه رسيد و در قصبهء ارس در مزارات آن چند سال ساكن شده و از احوال باخبر . . . ، » و بالاخره بدست مغولى بقتل رسيد .\r\n( نقل از جهانگشاى جوينى ص 71 - 73 ج 1 باختصار )\r\n\r\nعبور مغول از جيحون و تعقيب خوارزمشاه -\r\nبعد از فتح سمرقند چنگيز - خان بار ديگر لشكريان خود را به چند قسمت منقسم نمود و هر قسمت از آنها را براى تسخير ولاياتى از ممالك خوارزمشاهى كه باقى مانده بود مأموريّت داد .\r\nسه تومان از لشكريان ( 30000 نفر ) را تحت فرماندهى جبه نويان « 1 » و سبتاى - بهادر و تغاجار « 2 » بدنبال خوارزمشاه روانه داشت و به ايشان دستور داد كه در راه به هيچ‌وجه توقف نكنند و تا خوارزمشاه را نگيرند از پاى ننشينند و متعرض بلاد سر راه نشوند و اگر اتفاقا طاقت مقاومت با او را در خود نديدند توقف كرده مراتب را به اطلاع چنگيز خان برسانند .\r\nدو پسر بزرگتر خود جغتاى و اوگتاى را نيز با لشكرى بسيار به طرف جرجانيّه كرسى خوارزمشاهيان و ولايت خوارزم فرستاد و به پسر ديگر جوجى كه در اطراف جند بود امر داد كه به كمك دو برادر مدد بفرستد .\r\nعده‌اى از لشكريان چنگيزى كه شمارهء ايشان چندان زياد نبود بسركردگى اولاغ‌نويان و يساور نامزد طرف وخش و طالقان گرديدند و خود چنگيز نيز تابستان را در حوالى نخشب مقيم ماند تا سپاهيانش اندكى رفع خستگى كنند و اسبان اردو هم براى حملهء جديد مهيا و مستعد شوند .\r\n\r\n\r\n","description":"","footnote":"\r\n( 1 ) - جبه يا يمه .\r\n( 2 ) - تغاجار يا توقجر يا تقجار .\r\n","page_name":" 36 ","page_number":92},
  {"content":"\r\n\r\nخوارزمشاه كه پيوسته از جلوى سپاهيان چنگيزى مىگريخت در اين تاريخ در بلخ بود و در اين شهر عماد الملك وزير پسرش ركن الدّين حكمران عراق به خدمت او رسيد و او را بنا به دعوت و مصلحت‌انديشى ركن الدّين بعراق خواند تا در آن سرزمين براى جلوگيرى از پيشرفت بجمع و تهيهء سپاهى مشغول شود .\r\nخوارزمشاه اين پيشنهاد را پذيرفت و جمعيت قليلى از لشكريان خود را بر معبر پنجاب ( بين بلخ و ترمذ ) گذاشت تا خبر جلو آمدن مغول را به او برسانند و خود تصميم حركت عراق كرد ولى هنوز از ترمذ نگذشته بود كه خبر تسخير و ويرانى بخارا و سمرقند پىدرپى به او رسيد و خوارزمشاه بيش‌ازپيش در فرار عجله به خرج داده خود را بولايت طوس رساند .\r\nبعد از عبور خوارزمشاه از جيحون قريب 7000 نفر از تركان قراختائى قشون و علاء الدّين حكمران قندوز به لشكريان چنگيزى پيوسته و به جنگ با خوارزمشاه حاضر شدند .\r\nاردوهاى جبه و سبتاى و تغاجار در ربيع الاوّل 617 از جيحون گذشتند و چون از چنگيز خان دستور داشتند كه بشتاب تمام خوارزمشاه را دنبال كنند و متعرّض بلاد سر راه نشوند پس از رسيدن ببلخ حاكمى از جانب خود در آن شهر گذاشته راه هرات را پيش گرفتند .\r\nاردوى جبه و سبتاى بدستور خان مغول رفتار كردند و در موقعى كه بهرات رسيدند چون حكمران آن امين ملك « 1 » قبلا تبعيت چنگيز را گردن نهاده و چنگيز نيز به او فرمانى داده بود كه لشكريان تاتار ببلاد او تعرّض نرسانند دو سردار مغول فرمان مزبور را محترم داشته متعرض هرات و امين ملك نشدند و بسرعت از آن نواحى گذشتند ولى لشكريان تغاجار كه از عقب رسيدند حكم چنگيز را هيچ شمرده هرات را در محاصره گرفتند و در حمله‌اى كه به قريهء بوشنج « 2 » مىكردند يكى از سرداران آن سپاه كشته\r\n\r\n\r\n","description":"","footnote":"\r\n( 1 ) - اين شخص را مورخين تاريخ مغول باشكال مختلف نام برده‌اند از جمله : امين الملك ، يمين ملك ، يمين الملك و امين ملك .\r\n( 2 ) - بوشنج يا فوشنج يا پوشنگ از قراء جنوب غربى هرات در ساحل چپ هريرود و در محل حاليهء غوريان .\r\n","page_name":" 37 ","page_number":93},
  {"content":"\r\n\r\nشد « 1 » ، مغول آن قريه را زير و رو كردند و تمام مردم آن را بقتل آورده عازم نيشابور گرديدند .\r\nخوارزمشاه تيره‌روز كه از شدّت رعب قرار مقام در هيچ نقطه نداشت پس از رسيدن بنيشابور ساعتى توقّف نكرده راه بسطام را پيش گرفت و در آنجا ده صندوق از نفايس اشياء و جواهرات سلطنتى را به يكى از پيشخدمتان مخصوص خود داد تا آنها را به قلعهء اردهن « 2 » بفرستد و در آنجا آنها را محفوظ نگاه دارد ولى اين نفايس گرانبها كمى بعد از ختم كار خوارزمشاه بدست مغول افتاد و ايشان آنها را پيش چنگيز فرستادند .\r\nسلطان محمد از بسطام برى آمد و از آنجا به قلعهء فرّزين « 3 » رفت و در اين نقطه پسرش ركن الدين با قشونى مركب از 000 ر 30 سپاهى منتظر رسيدن او بود .\r\nدر اين محلّ خوارزمشاه به خوبى مىتوانست با اين عدّه سپاهى و مدد پسر خويش و امراى ديگر لشكريان معدود و كوفتهء سبتاى وجبه را از پاى درآورد و سر و صورتى به كار خود دهد ولى افسوس كه ترس از مغول عنان پايدارى را به كلى از كف او بدر برده بود و بىتدبيرى او نيز كه تا اين حدّ به روزگار سياهش نشانده بود نگذاشت كه از چنين فرصت خوبى استفاده كند و لااقل اگر از عهده شكست دادن مغول برنمىآيد به قدر وسع از پيشرفت سريع ايشان جلوگيرى نمايد .\r\nخوارزمشاه از اين محل زنان حرم خود را با پسرش غياث الدّين به قلعهء قارون از قلاع داخلى جبال البرز فرستاد و كسى پيش ملك نصرة الدّين هزار اسب از اتابكان لرستان روانه كرد و او را به خدمت خواست ، در اين ناحيه امراى عراق كه بحضور خوارزمشاه آمده بودند هر قدر خواستند او را راضى كنند كه در دامنه‌هاى اشتران كوه با مغول به جنگ قيام نمايد به اين بهانه كه اين نقطه براى مقاومت و مدافعه مناسب نيست رأى ايشان را نپذيرفت ، امرا و لشكريان از اين بابت شكسته‌خاطر شدند و چون ملك\r\n\r\n\r\n","description":"","footnote":"\r\n( 1 ) - غالب مورخين نوشته‌اند كه از سرداران مغول كسى كه در اين واقعه بقتل رسيد خود تغاجار بود ولى به شهادت اسناد مغولى و اشارات ديگر سردار مقتول تغاجار نبوده و اين شخص كه سمت دامادى چنگيز را نيز داشته چنان كه خواهيم ديد در واقعهء نيشابور بقتل رسيده است .\r\n( 2 ) - از قلاع محكم بين دماوند و مازندران در سه روز فاصله ازرى .\r\n( 3 ) - فرّزين يكى از قلاع كرج است و كرج شهرى بوده است در سى فرسخى جنوب شرقى همدان نزديك سلطان‌آباد حاليه .\r\n","page_name":" 38 ","page_number":94},
  {"content":"\r\n\r\nنصرة الدين رسيد پس از ايفاى وظايف چاكرى سلطان را دعوت كرد كه به يكى از معابر تنگ جبال بين فارس و لرستان كوچ كند و گفت او مىتواند در آنجا از ايلات فارس و لرستان و كوه‌كيلويه قريب 100000 نفر سپاهى جمع آورد تا ايشان در موقع رسيدن مغول راه‌ها را بر آن جماعت بگيرند و كار آنان را بسازند . امّا سلطان برگشته روزگار اين پيشنهاد اتابك نصرة الدين را به اين عنوان كه او خيال دارد از پيشامد استفاده كرده اتابك فارس رقيب خود را از ميان بردارد قبول نكرد ، اتابك نصرة الدّين هم رنجيده به مملكت خود برگشت و خوارزمشاه در پى چاره‌اى مىگشت كه خبر رسيدن مغول برى و قتل و غارت مردم آن شهر به او رسيد .\r\n\r\nعاقبت سلطان محمد خوارزمشاه -\r\nلشكريان جبه و سبتاى از هرات راه خراسان را پيش گرفته خود را بسرعت بطوس رساندند و در اين ناحيه هركدام از دو سردار مغول از يك‌جهت بتعقيب خوارزمشاه حركت كردند سبتاى از شاهراه دامغان و سمنان برى آمد و جبه طريق مازندران را اختيار نموده بعد از غارت بلاد آن سرزمين بخصوص آمل او نيز برى رسيد .\r\nدر رى مغول شنيدند كه خوارزمشاه از همدان حركت كرده و خيال مازندران را دارد ، به همين جهت پس از قتل و غارت رى بشتاب تمام به سمت همدان عزيمت نمودند و در راه بهر نقطه كه رسيدند آباديها را ويران و مردم را از خرد و بزرك از دم شمشير گذراندند و در نزديكى دولت‌آباد ملاير به كسان خوارزمشاه برخوردند و بسيارى از ايشان را كشتند از 20000 نفر سپاهى نيمه جان كه با سلطان بودند جمعيت كثيرى بقتل رسيدند و از امرا و اركان دولت نيز در اين واقعه جمعى هلاك شدند از آن جمله بود عماد الملك وزير ركن الدّين پسر خوارزمشاه ، حتى اسب خوارزمشاه نيز در معركه تير خورد و چون مغول او را نشناختند زياد پاپى كسان او نشدند و خوارزمشاه بتاخت خود را به قلعهء قارون رساند و خيال داشت كه ببغداد بگريزد ولى مغول چون بلاى ناگهانى سررسيدند و بيچاره پادشاه بىخانمان قبل از آنكه مغول قلعهء قارون را در حصار بگيرند خود را بحصار سرچاهان ( در پنج فرسخى سلطانيه و در دامنهء جبال طارم ) كشاند و مغول پس از آنكه مدتى قلعهء قارون را محاصره كردند و دانستند كه سلطان در آنجا نيست به خيال\r\n\r\n","description":"","footnote":"","page_name":" 39 ","page_number":95},
  {"content":"\r\n\r\nآنكه ببغداد عزيمت نموده چند روزى در عقب او مىگشتند و چون پى او را گم كردند از نيمه راه بازگرديدند .\r\nخوارزمشاه پس از هفت روز اقامت در قلعهء سرچاهان به گيلان آمد و از آنجا بآمل رفت و امراى مازندران همه مقدم او را مكرّم داشتند و احترامات لازم بجا آوردند مگر ركن الدّين اسپهبد كبودجامه « 1 » كه چون خوارزمشاه در موقع تسخير مازندران عمو و پسر عمّ او را كشته و متصرّفات ايشان را گرفته بود بر ضدّ او با مغول ساخت و به يارى ايشان بر ممالك از دست رفته مسلط گرديد .\r\nخوارزمشاه بعد از آنكه خبر نزديك شدن مغول را در مازندران شنيد به كشتى سوار شده به طرف جزيرهء كوچك آبسكون « 2 » رهسپار گرديد و مغول كه او را تعقيب مىكردند كشتى او را تيرباران كردند و عدّه‌اى از ايشان نيز بر اثر خشمى كه از خوارزمشاه در دل داشتند به خيال گرفتن او خود را به آب انداختند و هلاك شدند .\r\nخوارزمشاه در اين موقع سخت مريض و به علت ذات الجنب مبتلى بود ، چند روز در جزيرهء آبسكون ايام را به محنت و رنج بسر مىبرد و مرضش روز به روز شدت مىكرد و از قضا در همين ايام خبر رسيد كه مغول در مازندران قلعه‌اى را كه پناهگاه حرم و فرزندان او بوده تسخير كرده و پسران كوچك او را كشته و زنان اندرون او را به اسيرى برده‌اند تاب آن‌همه مصيبت را نياورده در شوال سال 617 در جزيرهء آبسكون جان تسليم كرد درحالىكه كفن نداشت و از پيراهن يكى از همراهيان او را كفن ساختند .\r\n« . . . چون سلطان به جزيرهء آبسكون رسيد سخت مسرور گرديد و در آنجا تنها و بىوسيلهء معيشت مىزيست و مرضش روز به روز رو به افزونى مىرفت ، از مردم مازندران جمعى جهت او غذا و ما يحتاج زندگى مىآوردند و خيمهء كوچكى نيز براى او زده بودند . روزى سلطان بر زبان راند كه آرزوى اسبى دارم كه گرداگرد اين خيمهء كوچك چرا كند ، ملك تاج الدين حسن از سرهنگان او بشنيد اسبى زرد تقديم سلطان كرد در صورتى كه سابقا امير اخور بزرگ او امير اختيار الدين 30000 اسب در خانهء زين داشت و مىگفت اگر بخواهم مىتوانم اين مقدار را بدون صرف دينارى به 600000 رأس برسانم و اين تاج الدين - حسن را جلال الدين پسر سلطان به مرتبهء اميرى رساند و استراباد و مضافات و قلاع آن را به او واگذاشت .\r\n« كسانى كه در اين روزگار براى سلطان خوراك و غيره مىآوردند از طرف او به دريافت فرمان مناصبى جليل و تيول سرافراز مىشدند و غالبا اين اشخاص خود فرمانهاى مزبور را توقيع مىكردند زيرا كه سلطان ديگر كسى را جهت انجام اين قبيل خدمات نداشت . چون سلطان جلال الدين روى كار آمد كسانى كه\r\n\r\n\r\n","description":"","footnote":"\r\n( 1 ) - ولايتى در جنوب مرداب استراباد و محل اشرف حاليه .\r\n( 2 ) - در دهانهء رودخانهء گرگان و در سه روز فاصله از شهر قديم جرجان و امروز گويا ديگر اثرى از آن باقى نيست .\r\n","page_name":" 40 ","page_number":96},
  {"content":"\r\n\r\nعاقبت سلطان محمد خوارزمشاه در جزيرهء آبسكون ( مقابل صفحه 40 )\r\n\r\n","description":"","footnote":"","page_name":" الف 40 ","page_number":97},
  {"content":"\r\n\r\nاين‌گونه فرمانها داشتند آنها را پيش او بردند ، جلال الدين همه را تصديق كرد ، مثلا كسى كه از سلطان كارد يا دستارى علامت تفويض منصب يا ملكى داشت جلال الدين آن را مىبوسيد و حكم آورندهء آن را به امضا مىرساند . هنگامى كه در جزيره اجل او رسيد سيد شمس الدين محمود بن يلاغ جاوش و مهتر مهتران مقرب الدين رئيس فراشان او را شستند و چون چيزى براى جامهء مرگ او در دسترس نبود شمس الدين - محمود مزبور پيراهن خود را به اين مصرف رساند و او را در سال 617 در آن جزيره به خاك سپردند . »\r\n( ترجمه از سيرة جلال الدّين تأليف محمّد منشى نسوى ص 47 - 48 با اندك تصرف )\r\nدر موقعى كه سلطان جلال الدّين بر ايران مسلط شد حكم داد تا استخوانهاى خوارزمشاه را از جزيرهء آبسكون به قلعهء اردهن « 1 » انتقال دادند « 2 » ولى بعد از قتل او بامر پسر چنگيز خان او گداى قاآن مغول آنها را از آن قلعه نيز بيرون آورده سوختند .\r\n\r\nواقعهء خوارزم و فتح آن در 618 -\r\nاگرچه عمده توجه چنگيز بتعقيب سلطان محمد خوارزمشاه و استيصال و خاتمهء كار او بود ولى استيلاى بر پايتخت خوارزمشاهيان و دست يافتن بر تركان خاتون مادر سلطان و ساير امراى او نيز از امورى بود كه انجام آنها را خان مغول به همه جهت لازم مىشمرد .\r\nشهر جرجانيّه يا اورگنج يا گرگانج كرسى خوارزم در اين تاريخ يكى از پرجمعيت‌ترين و آبادترين بلاد اسلامى بود و مركز علم و ادب و بحث و درس بشمار مىرفت ، مدارس و كتابخانه‌هاى بزرگ داشت و از عهد اتسز خوارزمشاه ببعد مركز اجتماع شعرا و ادبا و دانشمندان شد و از خراسان و ماوراءالنهر و عراق اهل علم و ادب به آن شهر روى مىكردند .\r\nاز اين گذشته جرجانيه از طرفى بر سر راه تجارتى بين جرجان و ممالك طايفهء خزر و دشت قبچاق و جنوب روسيهء حاليه قرار داشت و از طرفى ديگر با ماوراءالنهر و كاشغر و چين مربوط بود و از هر طرف بازرگانان به آن شهر مىآمدند و باعث رونق - بازارهاى آن مىشدند .\r\nشهاب الدّين ياقوت حموى كه در سال 616 چند ماه قبل از تسلط مغول بر جرجانيه در آن شهر بوده مىگويد : « هرگز شهرى به اين آبادى نديده‌ام ، آباديها به يكديگر متصل و دهات چسبيدهء بهم است و از كثرت خانه و قصرهائى كه در بيابان بنا شده و انبوهى درخت كسى كه از ميان روستاها مىگذرد آنها را با بازارها نمىتواند فرق كند ؛ گمان نمىكنم در دنيا از جهت بزرگى و كثرت خير و توانگرى مردم و دين‌دارى شهرى نظير خوارزم موجود باشد . »\r\n\r\n\r\n","description":"","footnote":"\r\n( 1 ) - رجوع كنيد به صفحهء 38 از همين كتاب .\r\n( 2 ) - جلال الدين مىخواست در اصفهان مدرسه‌اى بسازد و نعش پدر را به‌آنجا منتقل كند .\r\n","page_name":" 41 ","page_number":98},
  {"content":"\r\n\r\nاتسز خوارزمشاه بعد از آنكه بر سلطان سنجر طغيان كرد به رقابت آن پادشاه شعردوست - دانش‌پرور شعرا را به دادن صلات تشويق نمود و فضلا را از اطراف بخوارزم خواست حتى موقعى كه سنجر از گور خان قراختائى شكست خورد و اتسز بر خراسان مستولى شد يعنى در 536 جمعى از فضلاى آن ديار مثل ابو الفضل كرمانى « 1 » و ابو منصور عبّادى « 2 » و قاضى حسين ابن محمّد ارسابندى « 3 » و ابو محمّد خرقى فيلسوف « 4 » را با خود بخوارزم برد و پس از فوت طبيب معروف سيّد اسماعيل بن حسن جرجانى ( وفاتش در 531 ) صاحب ذخيرهء خوارزمشاهى و كتب ديگر مأمور مخصوصى ببغداد نزد ابو البركات - هبة الدّين على طبيب مشهور فرستاد و براى آنكه خطهء خوارزم از طبيب حاذقى خالى نباشد از او خواست كه يكى از شاگردان خود را به آن ديار بفرستد تا داروخانهء خوارزم را با جميع اوقاف آن تحت اختيار او بگذارد و مبلغى نيز جهت خرج سفر او ببغداد فرستاد .\r\nشهر جرجانيه در عهد اتسز و جانشينان او چنان كه گوشزد كرديم مركز اجتماع علما و ادباى نامى بود و از اين جهت با مروشاهجان پايتخت سلطان سنجر رقابت مىورزيد و فضلاى بزرگ مثل امام علّامه جار اللّه ابو القاسم محمود بن عمر خوارزمى زمخشرى ( 467 - 538 ) ملقب بفخر خوارزم و امير - رشيد الدين محمّد عمرى بلخى كاتب مشهور به وطواط ( وفاتش در 573 ) و بهاء الدّين محمّد بن مؤيّد بغداذى « 5 » و برادرش شيخ مجد الدين شرف بن مؤيّد بغداذى « 6 » و امام شهاب الدّين ابو سعد بن عمر خيوقى « 7 » و شيخ - نجم الدين احمد بن عمر خيوقى معروف بكبرى و امام فخر الدين محمد بن عمر رازى در آن ايام در آن شهر اقامت داشته و باعث فروزندگى مشاغل علم و ادب در جرجانيه بوده‌اند . »\r\nخوارزم يعنى مملكت اصلى خوارزمشاهيان در تحت حكومت مادر سلطان تركان - خاتون و تركان قنقلى بود و اين جماعت به خوبى مىتوانستند كه به قشون مهاجم چنگيزى\r\n\r\n\r\n","description":"","footnote":"\r\n( 1 ) - قاضى ابو الفضل عبد الرحمن بن محمد بن اميرويه بن محمد كرمانى ( 457 - 544 ) از فقها و علماى مشهور مقيم مرو .\r\n( 2 ) - ابو منصور مظفر بن ابى منصور عبادى مروزى از وعاظ معروف خراسان ( وفاتش در 547 ) .\r\n( 3 ) - قاضى حسين بن محمد ارسابندى قاضى مرو بود و در استيلاى تركان غز بر خراسان يعنى در 548 كشته شد و ارسابند قريه‌اى بوده است در دو فرسخى مرو .\r\n( 4 ) - بهاء الدين ابو محمد خرقى از مردم خرق از توابع مرو و از حكما و فضلاى بزرگ ( وفاتش در 540 ) .\r\n( 5 ) - شاعر و منشى معروف و رئيس دار الانشاء سلطان علاء الدين تكش خوارزمشاه ( 568 - 596 ) پدر سلطان محمد خوارزمشاه كه مجموعهء منشآت او التّوسل الى التّرسل نام ( دارد وفاتش بعد از 588 )\r\n( 6 ) - رجوع كنيد به صفحهء 13 از همين كتاب .\r\n( 7 ) - صفحهء 25 از همين كتاب ، و او در پنج مدرسه از مدارس خوارزم درس مىگفت و در يكى از اين مدارس كتابخانهء عظيمى درست كرده بود كه نسوى مىگويد من نه پيش از او نه بعد از او مثل آن را نديدم و در موقعى كه از خوارزم مىگريخت مقدارى از نفايس آن كتب را با خود به شهر نسا آورد ولى بعد از قتلش تمام آنها بدست عوام الناس افتاد و نسوى يك عده از آنها را از دست مردم جمع آورده بوده ( سيرة جلال الدين ص 48 - 49 ) .\r\n","page_name":" 42 ","page_number":99},
  {"content":"\r\n\r\nدر چنين محلى كه قلب ممالك خوارزمشاهى بود صدمات بسيار وارد كنند ولى پيرى و مصيبت‌زدگى تركان خاتون از طرفى و اختلافات امرا و قشون از طرفى ديگر مانع اين كار شد .\r\nچنگيز خان موقعى كه در ماوراءالنهر بود دانشمند حاجب را به سفارت نزد تركان - خاتون فرستاد و پيغام داد كه او تنها با خوارزمشاه جنك دارد و به هيچ‌وجه در خيال تعرض به ممالكى كه تحت ادارهء تركان خاتون است نيست و از او خواست كه يكى از معتمدين خود را پيش چنگيز بفرستد تا خان مغول فرمان حكومت خوارزم و خراسان و مضافات آن دو مملكت را تسليم ملكه نمايد .\r\nتركان خاتون كه به اين پيشنهاد چنگيز اطمينانى نداشت همين‌كه شنيد خوارزمشاه از رود جيحون گذشته و ماوراءالنهر را به كلى رها كرده است حرم سلطان و اطفال خرد و نفايس خزاين او را برداشته از خوارزم خارج شد و قبل از آنكه آن سرزمين را ترك گويد جماعتى از وجوه بزرگان و امرا و پادشاهزادگان را كه خوارزمشاه در ايام حيات دستگير كرده و در خوارزم محبوس داشته بود به اين خيال كه فتنهء مغول به زودى خواهد خوابيد و سلطنت خوارزمشاهيان مستقر خواهد گرديد به آب جيحون انداخت تا مبادا بعدها مدعى خوارزمشاهيان گردند . « 1 »\r\nبعد از حركت تركان خاتون از خوارزم از امرا و سران لشكرى جمعى در جرجانيه ماندند و زمام امور كشورى در دست شخصى افتاد بنام سپهسالار على و ملقب به كوه - دروغان « 2 » يا دروغينى كه هيچ نوع خبرت و كفايتى نداشت به همين جهت اختلال كارها زيادتر شد و نفاق بين مردم افزايش گرفت و اموال ديوانى طعمهء مختلسين گرديد و حال بدين منوال بود تا آنكه دو نفر از نواب ديوان خوارزمشاه يعنى عماد الدّين مشرف و شرف الدّين وكيل بخوارزم آمدند و بنام خوارزمشاه به ادارهء ديوان خوارزم مشغول گرديدند و كمى بعد از رسيدن ايشان پسران سلطان محمد جلال الدين و اوزلاغ شاه « 3 »\r\n\r\n\r\n","description":"","footnote":"\r\n( 1 ) - مشاهير اين جماعت كه قريب دوازده نفر از پادشاهان اسير و بزرگان و صدور و سادات عالىرتبت در ميان ايشان بود بقرار ذيل است : دو پسر طغرل سلجوقى عماد الدّين صاحب بلخ و پسر او بهرام شاه صاحب ترمذ ، علاء الدّين صاحب باميان ، جمال الدّين عمر صاحب وخش ، دو پسر امير سقناق ، برهان الدّين محمّد صدر جهان و برادرش افتخار جهان و دو پسرش ملك الاسلام و عزيز الاسلام و غيره ( نسوى ، ص 39 ) .\r\n( 2 ) - به علت دروغ‌هاى بزرگى كه مىگفت او را اين لقب داده بودند .\r\n( 3 ) - يا ارزلاق .\r\n","page_name":" 43 ","page_number":100},
  {"content":"\r\n\r\nو آق‌شاه نيز پس از دفن پدر خود در جزيرهء آبسكون از راه درياى خزر خود را بخوارزم رساندند و مردم را از واقعهء فوت سلطان مطلع ساختند .\r\nخوارزمشاه كه در تمام مدت حيات اسير رأى تركان خاتون بود وليعهدى خود را سابقا به مقتضاى ميل تركان خاتون به پسر خود قطب الدّين اوزلاغ شاه داده بود ولى در جزيرهء آبسكون بعد از آنكه خبر اسير شدن تركان خاتون را شنيد و مرگ خود را نيز نزديك ديد جلال الدين و دو برادر ديگر او را كه حاضر بودند بحضور طلبيده جلال الدين را به وليعهدى اختيار نمود و دو پسر ديگر را به اطاعت و تبعيت او امر داد .\r\nبعد از ورود پسران خوارزمشاه بخوارزم و اعلان وليعهدى جلال الدين و خلع اوزلاغ شاه امراى ترك زير بار اين ترتيب نرفتند و يكى از معتبرين ايشان كه قتلغ خان لقب و 7000 سپاهى داشت علنا به مخالفت با جلال الدين قيام نمود و مخالفين تصميم گرفتند كه جلال الدين را محبوس يا مقتول سازند ، اينانج خان قبلا موضوع را به اطلاع جلال الدين رساند و او به همراهى سيصد سوار و تيمور ملك امير سابق خجند كه تازه بخوارزم آمده و يك‌بار نيز سپاهيان تاتار را در همان حوالى مغلوب كرده بود بخراسان گريخت و سه روز بعد از فرار جلال الدين اوزلاغ شاه و آق‌شاه نيز از ترس نزديك شدن مغول جرجانيه را رها كرده بخراسان شتافتند .\r\nامراى لشكرى و كشورى خوارزمشاه كه قريب 90000 سپاهى از تركان قنقلى تحت امر داشتند بعد از حركت پسران خوارزمشاه يكى از نزديكان تركان خاتون يعنى خمار تگين را به سلطنت برداشتند و همه اطاعت و سلطنت او را پذيرفتند .\r\nچنگيز خان كه از اهميت موقع خوارزم و جمعيت و آبادى آن و قدرت تركان قنقلى و شهامت مردم آن خطه اطلاع داشت معظم قشون خود را از چند طرف بخوارزم روانه كرد .\r\nاز طرف جنوب شرقى يعنى از جانب بخارا لشكريان جغتاى و اوگتاى را مأموريت حركت به طرف جرجانيه داد و از طرفى ديگر جوجى را كه در حوالى جند بود گفت كه لشكريانى بمدد اردوى جغتاى و اوگتاى بفرستد و خود نيز لشكريان خاصهء خويش را از عقب ايشان به جرجانيه فرستاد ؛ عدد اين سپاهيان غير از لشكريان خود جوجى به 100000 نفر بالغ مىشد .\r\n\r\n","description":"","footnote":"","page_name":" 44 ","page_number":101},
  {"content":"\r\n\r\nموقعى كه پيشقراولان لشكر چنگيز به دروازه‌هاى شهر جرجانيه نزديك شدند مردم به خيال آنكه تمام لشكر مغول همين اندازه است جسارت به خرج داده بتعقيب ايشان پرداختند و مغولان به عقب برگشته مردم خوارزم را بدنبال خود كشيدند و همين‌كه ايشان را بيك فرسخ دور تر از شهر بردند سپاه عظيم مغول خوارزميان را در ميان گرفتند و قبل از آنكه آفتاب غروب كند جمع كثيرى از آن جماعت را كشتند و بقيه منهزما به شهر آمدند .\r\nروز بعد اگتاى و جغتاى رسيده شهر را در محاصره گرفتند و ابتدا مردم را به ايلى خواندند ولى چون كسى مسئول ايشان را اجابت نكرد منجنيقهاى خود را ترتيب داده بريختن سنگ و چوب بر سر شهريان مشغول شدند و چون در اطراف خوارزم سنك زياد نبود از درخت توت كه در آن ديار فراوان و به مصرف تربيت كرم ابريشم مىرسيد گرده‌هائى بريده در آب مىگذاشتند و پس از آنكه سخت و صلب مىشد آنها را با منجنيق به شهر پرتاب مىنمودند .\r\nهمين‌كه سپاهيان جوجى رسيدند جرجانيه از همه طرف محصور شد ؛ جوجى به مردم شهر پيغام داد كه اگر تسليم شوند در امان خواهند ماند اما اهالى جرجانيه با اينكه سلطان محمد نيز قبل از وفات از جزيرهء آبسكون به ايشان نوشته و ايشان را به مسالمت و رفق با مغول خوانده بود به اين گفته‌ها گوش فرانداده در پايدارى و دفاع بيشتر سعى نمودند عاقبت چنگيزيان اسرا يعنى قسمت حشر همراه قشون خود را مأمور كرد كه خندق آب شهر را در مدت ده روز پر كنند و حصارهاى شهر را نيز خراب نمايند .\r\nاين عمليات خمارتگين را سخت متوحش ساخت تا آنجا كه دست از جدال برداشته از شهر خارج و به لشكريان تاتار تسليم شد و اين خيانت در دل اهالى جرجانيه توليد ضعف و سستى كرد ولى با تمام اين احوال زير بار ننگ اطاعت از مغول نرفتند و چنگيزيان مجبور شدند كه محله بمحله و كوچه به كوچهء پايتخت خوارزمشاه را به زحمت زياد از دست مردم رشيد آن بيرون آورند به اين شكل كه جمعى با تير و كمان به جنگ با اهالى مشغول بودند و عده‌اى نيز با شيشه‌هاى پر از نفت خانه‌ها را مىسوختند .\r\nاين عمل چندين روز طول كشيد و شهر سر تسليم پيش نياورد ، مغول تدبيرى ديگر انديشيدند و در صدد برآمدند كه سد جيحون را شكسته آب آن را به شهر جرجانيه\r\n\r\n","description":"","footnote":"","page_name":" 45 ","page_number":102},
  {"content":"\r\n\r\nبرگردانند و اين كار را بعدها نيز كردند ولى قبل از اين عمل مردم بر 3000 نفر از ايشان كه در شهر پلى را كه خود ساخته بودند حفظ مىكردند حمله برده تا نفر آخر همه را بقتل رساندند و اين پيشرفت در اهالى جرجانيه نفس تازه‌اى دميده در مجادله جرىتر و بر تحمل مصيبت صبورتر گرديدند .\r\nآخر كار مغول تمام شهر را غير از سه محله با خاك برابر كردند و بقية السيف مردم ناتوان جرجانيه به آن قسمت پناه برده محتسب شهر عالى الدّين خيّاطى را پيش جوجى فرستادند و امان خواستند ولى جوجى به بهانهء آنكه اين استدعاى اهالى در غير موقع است زير بار قبول آن نرفته امر داد بازماندگان اهالى را جميعا بخارج شهر كوچ دادند . از ميان ايشان ارباب حرف و صنايع را كه بر 100000 نفر بالغ مىشدند جدا كرده بممالك شرقى فرستاد و سرداران مغول زنان و اطفال را اسير و مردان را بدم شمشير دادند و ايشان را براى اين كار بين سپاهيان تقسيم كردند و چنين نوشته‌اند كه در اين تقسيم به هريك از لشكريان چنگيزى 24 نفر رسيد .\r\nبعد از خاتمهء كار اهالى چنگيزيان به غارت شهر پرداختند و آنچه را هم كه در حين جنگ ويران نشده بود ايشان منهدم نمودند و به اين ترتيب شهرى كه مانند آن در آن ايام از حيث آبادى و كثرت جمعيت و اعتبار وجود نداشت و در عهد سلطان محمد خوارزمشاه بر دنياى محدود بين صحراى گبى و تبت و عراق عرب و خليج فارس حكومت مىكرد نيست و نابود گرديد .\r\nمحاصرهء جرجانيه قريب چهار ماه يعنى از ذىالقعدهء 617 تا صفر 618 طول كشيد و پس از خاتمهء كار آن از اهالى شهر مزبور احدى زنده نماند و كثرت كشتگان آن به اندازه‌اى بوده است كه مورخين از ضبط آن خوددارى كرده و آن را باور نداشته‌اند . « 1 » و از جمله كسانى كه در اين واقعه بقتل رسيد شيخ نجم الدّين كبرى عالم و عارف معروف بود و ما در فصول بعد شرح حال او را ذكر خواهيم كرد .\r\nيكى از علل طول محاصرهء جرجانيه علاوه بر پايدارى مردم دلير آن اين بود كه جوجى پسر چنگيز چندان به خرابى اين شهر كه قرار بود جزء قلمرو او قرار گيرد ميل نداشت به همين جهت هم در تمام مدّت محاصره تعرضى به شهر نرساند و بين او و برادرش\r\n\r\n\r\n","description":"","footnote":"\r\n( 1 ) - جهانگشاى جوينى ص 101 ج 1 .\r\n","page_name":" 46 ","page_number":103},
  {"content":"\r\n\r\nجغتاى در همين مورد اختلاف حاصل شد و چون خبر به چنگيز رسيد اردوى جوجى و جغتاى و اوگتاى را در تحت امر اوگتاى قرار داد و پس از فتح خوارزم نيز آن سرزمين را به جوجى واگذاشته جغتاى و اوگتاى را به خدمت خود خواست و اين دو فرزند به خدمت پدر كه در اين تاريخ به محاصرهء طالقان مشغول بود رفتند .\r\n« چنگيز خان توشى و چغتاى را با لشكر گران به طرف خوارزم فرستاد تا لشكر بدر خوارزم رفت و جنگ پيوست مدت چهار ماه اهل خوارزم با ايشان جنگ كردند و جهاد نمودند و بعاقبت شهر را بگرفتند و جمله خلق را شهيد كردند و همهء عمارتها خراب كردند مگر دو موضع يكى كوشك و اخجك ( ؟ ) دوم مقبرهء سلطان محمد تكش ، و بعضى چنان تقرير كردند كه چون شهر خوارزم را بگرفتند و خلق را از شهر بصحرا آوردند فرمان داد ( يعنى توشى ) تا زنان را از مردان جدا كنند و آنچه از عورات ايشان را در نظر آمد نگاه داشتند و باقى را گفتند تا دو فوج شوند و گرد بر گرد ايشان تركان مغل شمشيرها بركشيدند و فرمود هردو فريق را كه در شهر شما جنگ مشت نيكو كنند فرمان چنانست كه از هردو فريق عورات جنگ مشت كنند آن عورات مسلمانان با چنان فضيحتى مشت درهم گردانيدند و يك پاس روز همه مشت مىزدند و مىخوردند تا عاقبت شمشير در ايشان گرفتند و جمله را شهيد كردند رضى اللّه عنهنّ . »\r\n( طبقات ناصرى ص 378 - 379 )\r\n\r\nعاقبت تركان خاتون -\r\nتركان خاتون مادر خوارزمشاه بعد از آنكه امرا و ملوك و اعيانى را كه در خوارزم محبوس بودند بقتل رساند از آن ديار از راه صحرا با حرم و فرزندان خرد خوارزمشاه و نظام الملك ناصر الدّين محمد بن صالح « 1 » وزير بخراسان و از خراسان بمازندران آمد و در قلعهء ايلال ( لال ) از قلاع ولايت لاريجان متحصن گرديد .\r\nمغول اين قلعه را در اوايل سال 617 محاصره كردند و چهار ماه آن را در حصار داشتند عاقبت بواسطهء فقدان آب تركان خاتون و نظام الملك وزير خود را بتسليم ناچار ديده از قلعه به زير آمدند و با عموم همراهيان خود به لشكريان چنگيزى تسليم شدند .\r\n\r\n\r\n","description":"","footnote":"\r\n( 1 ) - اين شخص را كه يكى از غلامان و غلام‌زادگان تركان خاتون بود خوارزمشاه بعد از عزل وزير خود نظام الملك محمد بن بهاء الدين مسعود هروى باصرار تركان خاتون به وزارت اختيار كرده بود ولى چون كفايت و لياقتى نداشت خوارزمشاه در موقع مراجعت از عراق بنيشابور ( اواخر سال 614 ) او را از مقام خود عزل نمود و نظام الملك ناصر الدين پيش تركان خاتون بخوارزم آمد تركان خاتون از اين بابت سخت بر خوارزمشاه متغير گرديد و نظام الملك را عنوان وزارت اوزلاغ شاه وليعهد خوارزمشاه داد و موقعى كه خوارزمشاه عز الدين طغرل يكى از خواص خود را براى آوردن سر نظام الملك بخوارزم فرستاد تركان خاتون از قضيه مطلع شده عز الدين را مجبور كرد كه در پيش چشم عموم از نظام الملك احترام كند و او را از جانب خوارزم وزير و بر مقام خود باقى اعلام نمايد و او نيز چنين كرد .\r\n","page_name":" 47 ","page_number":104},
  {"content":"\r\n\r\n« از جمله امور عجيبه آنكه حرمهاى سلطان محمد خوارزمشاه به قلعهء لارجان از قلاع مازندران پناه برده بودند و سنتاى نام يكى از امراء مغول كه جبه نويان او را به عقب سلطان فرستاده بود چون از يافتن سلطان مأيوس شد در وقت مراجعت به محاصرهء آن قلعه پرداخت و يكى از آثار ادبار دولت آن بود كه در هيچ عهد كسى نشان نداده بود كه آن قلعه را به ذخيرهء آب احتياج باشد چرا كه مردم آن ناحيه هميشه از بارندگى در زحمت مىباشند اتفاقا چون لشكر مغول بدور آن قلعه درآمد باران مانند دولت خوارزمشاهيه روى به ادبار نهاد تا آنكه مدت ده‌پانزده روز آب در اندرون قلعه نماند و باضطراب تمام تركان خاتون و ديگر حرمها با ناصر الدين وزير از قلعه فرودآمدند و چون ايشان از قلعه فرودآمدند فى الحال ابرى بيامد و چندان در آن قلعه بباريد كه زياده بر آن متصور نبود . »\r\n( تاريخ الفى وقايع سال 617 )\r\nمغول تركان خاتون و نظام الملك وزير و حرم و فرزندان خوارزمشاه را پيش چنگيز خان كه در حوالى طالقان بود فرستادند و او نظام الملك و پسران خردسال خوارزمشاه را در 618 بقتل رساند و دختران و زنان و خواهران خوارزمشاه را با تركان خاتون يك جا نگاه مىداشت و امر مىداد كه در موقع كوچ به آواز بلند بر فوت خوارزمشاه ندبه كنند و چون سلطان جلال الدين منكبرنى را هم در حوالى شط سند منهزم نمود حرمهاى او را نيز اسير كرده با زنان اندرون خوارزمشاه به قراقروم فرستاد و تركان خاتون در آن شهر بود تا در 630 وفات يافت .\r\nمغول دختران خوارزمشاه را نيز به خدمت امراى مسلمان مطيع مغول و همسرى ايشان واداشتند مگر خان سلطان زوجهء نصرة الدّين عثمان خان سلطان السلاطين قراخانى را كه جوجى به همخوابگى خود اختيار نمود .\r\nتركان خاتون مادر خوارزمشاه اگرچه زنى كافى و باتدبير بود ولى بواسطهء قرابت با تركان قنقلى و دخالت دادن ايشان در كارها و استبداد رأى سبب عمدهء خرابى كار خوارزمشاه گرديد .\r\nاين زن كه دختر يكى از امراى ترك بود بعد از قبول همسرى سلطان تكش عموم كسان و نزديكان ترك خود را در كارهاى دولتى دخالت داد و در عصر شوهر خويش تكش و پسرش سلطان محمد كمتر ناحيه‌اى بود كه به تصرف خوارزمشاهيان درآيد و تركان خاتون يكى از خواص خود را به حكومت آن منصوب ننمايد .\r\nاين زن در خونريزى و عياشى نيز جسور بود و غالبا امراى نواحى را كه پسرش اسير مىكرد و بخوارزم مىآورد شبانه بجيحون مىانداخت تا ملك پسرش بىزحمت باشد .\r\nخوارزمشاه از قبول فرمان تركان خاتون چاره‌اى نداشت زيرا كه از طرفى اطاعت امر مادر را يكى از فرايض اخلاقى مىشمرد و از طرفى ديگر غالب امراى دولت از كسان او بودند و چون ايشان او را در برانداختن قراختائيان كمك كرده خوارزمشاه نمىتوانست با آن جماعت مخالفت نمايد .\r\n\r\n","description":"","footnote":"","page_name":" 48 ","page_number":105},
  {"content":"\r\n\r\nاسيرى تركان خاتون ( مقابل صفحهء 48 )\r\n\r\n","description":"","footnote":"","page_name":" الف 48 ","page_number":106},
  {"content":"\r\n\r\nحوزهء اقتدار كلى تركان خاتون ولايت خوارزم بود و اكثريت قشون و امراى لشكرى و كشورى در اين ناحيه يا از تركان قنقلى بودند و يا از خواص و غلامان ملكه ، انتصاب نظام الملك محمد صالح به وزارت و اختيار اوزلاغ شاه به وليعهدى خوارزمشاه نيز بر خلاف ميل سلطان محمد بدستور او انجام پذيرفت . سلطان محمد با اينكه جلال الدين و ركن الدين از فرزند ديگرش اوزلاغ بزرگتر بودند باصرار تركان خاتون ولايتعهد خود را به اوزلاغ واگذاشت و او را ابو المظفر قطب الدين لقب داد زيرا كه مادر اوزلاغ از قبيلهء تركان خاتون بود و كسان اين زن هم مثل تركان خاتون از تركان متنفذ و از ياوران مادر خوارزمشاه محسوب مىشدند چنان كه در موقع مراجعت جلال الدين بخوارزم و اعلان خلع اوزلاغ و نصب خود اول كسى كه با او از در مخالفت درآمد و موجب شكست كار و فرار او از خوارزم گرديد خال اوزلاغ شاه يعنى قتلغ خان بود .\r\nتركان خاتون سلطان جلال الدين را سخت دشمن مىداشت و در موقعى كه از خوارزم گريخته بود يكى از خواص او به او تكليف كرد كه فرار اختيار نمايد و باردوى جلال الدين بپيوندد ، تركان خاتون زير اين‌بار نرفت و گفت بعد از اوزلاغ و آق‌شاه اسيرى در دست چنگيز بمراتب بر من گواراتر است تا زندگى در زير سايهء جلال الدين .\r\nخلاصه اين زن خونريز خودخواه و اقارب ترك او از اسباب عمدهء شكست كار خوارزمشاه بودند و بسيارى از رخنه‌ها كه در دولت او رو كرد بر اثر استبداد اين زن و نفاق بين او و پسرش حادث گرديد .\r\n\r\nفتح خراسان و ظهور سلطان جلال الدين منكبرنى -\r\nچنگيز خان بعد از فتح سمرقند ايامى چند در حوالى جيحون و سمرقند ماند و در اين تاريخ لشكريان معظم و پسران او در خوارزم بتسخير آن ناحيه اشتغال داشتند و جماعتى از مغول نيز در حدود فرغانه به گرفتن بلاد مسخر نشدهء آن ولايت سرگرم بودند .\r\nدر موقعى كه چنگيز در سمرقند اقامت داشت پسران خوارزمشاه يعنى سلطان جلال الدّين و اوزلاغ شاه و آق‌شاه از خوارزم گريختند و جلال الدّين كه زودتر از دو برادر ديگر خوارزم را ترك گفته بود با 300 سوار و تيمور ملك والى سابق خجند به شهر نسا آمد و چون خبر فرار پسران خوارزمشاه به چنگيز رسيد خان مزبور سپاهيانى بسيار از مغول را به عقب ايشان فرستاد و اين جماعت از مرو تا شهرستانه راه را محافظت مىكردند .\r\nجلال الدين كه از راه بيابان خوارزم مىرسيد بيك عدهء 700 نفرى از مغول برخورد و بيك حمله ايشان را از پا درآورده اسبان و اسلحهء آن گروه را تصرف نمود و از آن دسته كمتر كسى توانست فرار كند حتى جمعى از ايشان را كه از ترس به قنوات نسا\r\n\r\n","description":"","footnote":"","page_name":" 49 ","page_number":107},
  {"content":"\r\n\r\nپناهنده شده بودند زارعين از كاريزها بيرون آورده در ملاء عام گردن زدند .\r\nجلال الدين بعد از تصرف آذوقه و اسلحه و اسبان مغول سواران خود را براى رسيدن بنيشابور مهيا نموده به عجله خود را به آن شهر رساند ولى دو برادر او كه خود را تا ولايت استوا ( قوچان ) رسانده بودند بچنگ دسته‌اى از تاتار افتادند و هردو را ايشان كشتند و جواهر و نفايس گرانبهائى را كه همراه داشتند در ضبط آوردند و همه را به نازل‌ترين قيمتى به مردم آن حدود فروختند .\r\nجلال الدين با وجود فتحى كه كرده بود چون نتوانست در خراسان سپاهيان كافى گرد آورد بعد از قليل مدتى اقامت در نيشابور به شهر زوزن ( در ولايت قهستان و سه روز فاصله تا قاين ) آمد و چون مردم با او موافقت نكردند و او را به شهر راه ندادند ناچار بحدود شهر بست و از آنجا بهرات رفت .\r\nچنگيز خان از سمرقند بنخشب و از آنجا بپاى قلعهء ترمذ آمد و مردم را به اطاعت خواند ولى اهالى از قبول اين تكليف سرپيچيدند و يازده روز با قشون چنگيز مىجنگيدند و بسيارى از ايشان را كشتند تا عاقبت از پاى درآمده مغلوب گرديدند و چنگيز ترمذ را گرفته تمام اهالى آن را كشت .\r\n« گويند در ترمذ عورتى را جمعى از لشكريان چنگيز خان گرفته خواستند كه بقتل رسانند ، آن بيچاره گفت مرا مكشيد تا مرواريدى بزرگ بشما دهم پرسيدند كه آن مرواريد را كجا نهاده‌اى گفت فروبرده‌ام مغولان در حال شكم او را شكافته مرواريد را بيرون آوردند . از آن پس همه كشتگان را شكم به اميد گوهر دريدند هم . »\r\n( حبيب السير - ص 23 - ج 3 . )\r\nبعد از تسخير نخشب و ترمذ چنگيز خان از جيحون گذشته خود به طرف بلخ و طالقان و عده‌اى از لشكريان خويش را نيز بولايت طخارستان فرستاد .\r\nشهر بلخ كه از امّهات بلاد خراسان بود از در تسليم درآمد ولى چنگيز نظر بظهور جلال الدين و استظهار مردم خراسان به او به اطاعت مردم بلخ اعتماد نكرده ايشان را به عادت مغول بخارج شهر فرمان كوچ داد و همه را يكسره كشت .\r\nدر موقعى كه جبه ( يمه ) و سبتاى به عقب سلطان محمد خوارزمشاه مىرفتند هنگام عبور از خراسان به شرحى كه گفتيم چندان متعرض بلاد اين سرزمين نشدند و سيل‌وار از سر شهرهاى خراسان گذشتند ، مردم خراسان پس از رفتن لشكريان جبه و سبتاى چون\r\n\r\n","description":"","footnote":"","page_name":" 50 ","page_number":108},
  {"content":"\r\n\r\nتا مدّتى ديگر از مغول چندان سروصدائى شنيده نمىشد بتجديد عمارت قلاع و حصارها پرداختند و آذوقه و علوفه جمع كردند .\r\nهمين‌كه چنگيز از آب جيحون و معبر ترمذ گذشت پسر خود تولوى ( تولى ) را بخراسان مأمور نمود و تولوى در دو سه ماه تمام بلاد خراسان را از حدود مرو الرّوذ تا بيهق ( سبزوار ) و از نسا و ابيورد تا هرات يكىيكى تسخير و سراسر آن كشور آباد و پرجمعيت را به روزگار ماوراءالنهر نشاند .\r\n\r\nواقعهء مرو در 618 -\r\nمرو شاهجان پايتخت سلطان سنجر بود و در عهد حكومت او دار الملك خراسان و از معتبرترين بلاد ايران بشمار مىرفت ، آبادى و اعتبار آن تا آنجا بود كه گويند ملاكان و دهقانان آن از جهت توانگرى با امرا و ملوك اطراف دم همسرى مىزدند و مثل جرجانيه اهل علم و فضل در آنجا مجتمع بودند و در مدارس و كتابخانه‌هاى عمومى و خصوصى آن ايام را به افاضه و استفاضه مىگذراندند .\r\nياقوت حموى مىگويد :\r\n« مرو را در سال 616 ترك گفتم ، در اين موقع در آن شهر ده خزانه از كتب وقفى وجود داشت كه من در دنيا نظير آنها را نه از جهت كثرت كتب و نه از لحاظ خوبى نسخ نديدم . از آن جمله دو كتابخانه بود در جامع شهر يكى بنام خزانة العزيزية كه آن را عزيز الدّين ابو بكر عتيق زنجانى يا عتيق بن - ابى بكر وقف كرده و اين شخص در خدمت سلطان سنجر منصب فقاعى داشته و در ابتداى امر در بازار مرو به فروش ميوه‌جات و ريحان ايام مىگذرانده بعد به باده‌فروشى افتاده و در دستگاه سنجر مقامى بلند يافته است . درين كتابخانه 12000 يا نزديك به اين مقدار مجلد كتاب بوده . كتابخانهء ديگر خزانة الكماليّة نام داشته و درست نمىدانم كه اين دار الكتب منسوب به كيست . ديگر از كتابخانه‌هاى مرو كتابخانهء شرف الملك مستوفى ابو سعد محمد بن منصور است در مدرسهء او و اين مستوفى به سال 494 وفات يافته و مذهب حنفى داشته ، ديگر خزانة الكتب نظام الملك حسن بن اسحاق در مدرسهء او ، و دو كتابخانه متعلق به خاندان سمعانى ، و خزانهء ديگرى در مدرسهء عميديه ، و خزانهء مجد الملك از وزراى اين دورهء اخير ، و خزانه‌هاى خاندان خاتونى در مدرسهء متعلق به ايشان ، و خزانة الضميريّة در خانگاه آن . دسترسى به اين كتابخانه‌ها بىنهايت آسان بود و كمتر اتفاق مىافتاد كه در منزل من دويست مجلد يا بيشتر از آنها بدون هيچ نوع‌گروى نباشد در صورتى كه قيمت اين مجلدات بر 200 دينار بالغ مىشد . من در اين شهر به خوشى تمام مىخراميدم و از فوايد آن كسب فيض مىكردم و چنان محبت آن در دلم جاى گرفته بود كه ياد اهل‌وعيال و ذكر ساير بلاد را از خاطر بيرون برده بودم . غالب فوايد اين كتاب و معلومات ديگرى كه گرد آورده‌ام خوشه‌ايست كه از خرمن اين خزاين چيده شده . اگر اين شهر بچنگ تاتار نمىافتاد و رو به ويرانى نمىرفت تا دم\r\n\r\n","description":"","footnote":"","page_name":" 51 ","page_number":109},
  {"content":"\r\n\r\nمرگ آن را ترك نمىگفتم چه مردم آن خوش‌معاشرت و مهمان‌نوازند و شهر از جهت كثرت كتب متقن بىهمتاست . » ( ترجمه از معجم البلدان ياقوت - ص 509 ، 510 - ج 4 . )\r\nحكومت مرو را در اواخر ايام سلطان محمد خوارزمشاه شخصى داشت بنام مجير الملك شرف الدين مظفر ولى چون عم اين شخص مرتكب جرمى شده بود خوارزمشاه او را از حكومت مرو خلع كرد و بهاء الملك نجيب الدين را بجاى او گماشت .\r\nمجير الملك همواره ملتزم ركاب خوارزمشاه بود تا آنكه اين پادشاه از ماوراءالنهر به طرف ترمذ گريخت و از آنجا باهل مرو پيغام فرستاد كه با مغول از در مسالمت درآيند و شحنهء ايشان را بپذيرند ولى بهاء الملك از ترس با جمعى از كسان خود و بزرگان مرو شهر را رها كرده به يكى از قلاع خارج مرو رفت و كسى را به قائم‌مقامى خود در آنجا گذاشت و چون لشكريان جبه و سبتاى رسيدند شيخ الاسلام شمس الدّين حارثى و قاضى شهر قبول ايلى نمودند و پيشكشهاى لايق تقديم سرداران چنگيزى كردند .\r\nبعد از فرار سلطان محمد به جزيرهء آبسكون مجير الملك خود را از مازندران بمرو رساند و قريب 7000 از تركمانان و لشكريان را دور خود جمع آورد و چون مادر او سابقا جزء كنيزكان در حرم خوارزمشاه سر مىكرده و سلطان محمد او را به پدر مجير - الملك بخشيده بود سوداى سلطنت و جانشينى خوارزمشاه را نيز در دماغ خود جاى داد و از هر طرف رنود و اوباش گرد او را گرفتند .\r\nمردم شهر سرخس در اين اوان به صلاح‌ديد قاضى خود شمس الدين در مقابل مغول سر اطاعت پيش آوردند و شحنهء ايشان را پذيرفتند اين قاضى با شيخ الاسلام مرو نسبت داشت و بين او و شيخ الاسلام مرو مكاتبات مىشد و چون شيخ الاسلام مايل بود كه مثل ايام عبور لشكريان جبه و سبتاى مرو را تسليم ايشان نمايد و شحنهء مغولى را بپذيرد محرمانه در اين باب با قاضى سرخس خويش خود مكاتبه مىكرد و به او پيغامها مىفرستاد .\r\nمجير الملك بر اين قضيه اطلاع يافت اما با شيخ الاسلام از اين بابت چيزى نمىگفت تا روزى كه شيخ الاسلام هنگام وعظ صريحا نسبت به دشمنان مغول بدگوئى كرد ، مردم بر او شوريدند ولى شيخ الاسلام گفتهء خود را از روى سهو و اشتباه قلم داده از شر مردم آسوده شد اما طولى نكشيد كه كسان مجير الملك يكى از فرستادگان او را پيش\r\n\r\n","description":"","footnote":"","page_name":" 52 ","page_number":110},
  {"content":"\r\n\r\nقاضى سرخس گرفتند و مكتوبى را كه به او نوشته بود بدست آوردند و بر اثر افشاى تحريكات او سران لشكرى بر سر شيخ الاسلام ريخته او را پاره‌پاره كردند و جماعتى نيز بسرخس فرستاده مردم آن را هم كه مطيع مغول شده بودند در فشار و زحمت قرار دادند .\r\nبهاء الملك پس از فرار از مرو بمازندران رفت و اخبار مرو را به لشكريان مغول كه در آنجا بودند گفت و ايشان را به گرفتن آن شهر و قبول پرداخت خراج ساليانه اطمينان داد و با 7000 مغول و 10000 حشر به سمت مرو در حركت آمد .\r\nدر موقعى كه بهاء الملك بمرو نزديك شد نمايندگانى پيش مجير الملك فرستاد و او را برفع اختلافات سابقه و قبول فرمان مغول دعوت نمود ولى مجير الملك با اينكه ابتدا از شوكت مغول وحشت كرد باصرار جماعتى از بزرگان شهرى از قبول دعوت بهاء الملك سرپيچيد و فرستادگان او را كشت و قريب 2000 نفر از بقيهء لشكريان خوارزمشاه را كه در مرو بودند به جلوى بهاء الملك فرستاد . لشكريان مغولى كه همراه بهاء الملك بودند بعد از اطلاع از قتل فرستندگان بهاء الملك را گرفته محبوس كردند و او را بطوس آورده گردن زدند .\r\nلشكريان مجير الملك بسرخس رفتند و شمس الدين قاضى آن شهر را كشتند و در اطراف مرو و سرخس به دستبرد به مردم و عيش‌ونوش مشغول شدند و در اين حال بودند كه خبر آمدن لشكريان تولى رسيد ، با اين حال دست از نفاق برنداشتند و بين تراكمه و مجير الملك نزاع درگرفت و بسيارى از آباديهاى اطراف مرو در نتيجهء عصيان تركمانان به غارت رفت .\r\nلشكريان تولى ابتدا بر سر ايلات تركمن حدود مرو تاخته بسيارى از ايشان را كشتند و همين‌كه جمعيت آن طايفه را متفرق ساختند در اوايل محرم سال 617 به اطراف مرو رسيدند و آن شهر را در محاصره گرفتند .\r\nمحاصرهء مرو پنج روز طول كشيد ، در اين پنج روز چند بار جماعتى از مردم مرو بخارج آمده بر لشكريان تولى تاخت آوردند ولى كارى از پيش نبرده بر اثر حملهء مغول به شهر بازگشتند . روز پنجم چون مجير الملك چاره‌اى جز تسليم نديد كسى را به خدمت تولى روانه كرد و تولى به او اطمينان داد كه اگر تسليم شود او و اهل شهر در\r\n\r\n","description":"","footnote":"","page_name":" 53 ","page_number":111},
  {"content":"\r\n\r\nامان خواهند بود ، مجير الملك نيز چنين نمود و به خدمت تولى رفت . پسر چنگيز خان او را محترم داشت و خلعتى نيز به او بخشيد بعد گفت صورتى از كسان خود بدهد تا از ايشان هركه را لايق خدمت باشد تولى اختيار نمايد و به ايشان خدمت و ملكى رجوع كند ، چون مجير الملك اين صورت را تقديم نمود و بزرگان شهرى حاضر شدند تولى همه را با مجير الملك مقيد نمود بعد فهرست اسامى تجار و توانگران مرو را گرفت و اسامى پيشه‌وران و ارباب صنايع و حرف را نيز يادداشت نمود ، سپس امر داد تمام مردم شهر را با اهل‌وعيال بخارج آوردند به شكلى كه كسى در آنجا نماند ، آنگاه بر كرسى زرينى جلوس نمود و رؤساى لشكرى را كه محبوس كرده بود حاضر ساخت و گردن همه را در مقابل اهالى مرو زد و عامه را نيز با عيال و اموال و اطفال بين لشكريان توزيع كرد و مغول آن بينوايان را به زشت‌ترين صورتى بقتل آوردند ، بعد شهر را سوخت و تربت سلطان سنجر را آتش زد و بطمع مال بنبش قبرها حكم داد و گفت از مردم مرو كه بر ما عصيان ورزيده‌اند كسى را باقى نگذارند ، چنگيزيان نيز چنين كردند و بيش از 700000 نفر از اهالى آن شهر در اين واقعه هلاك گرديدند .\r\n« خواص و عوام را از كرام و لئام بصحرا ميراند . چهار شبانه‌روز خلق بيرون مىآمد تمامت را بداشتند زنان را از مردان جدا كردند . اى بسا پرىوشان را كه از كنار شوهران بيرون مىكشيدند و خواهران را از برادران جدا مىكردند و فرزندان را از كنار مادران مىستدند و از غضب ابكار پدران و مادران را دل‌افگار ، و فرمان رسانيدند كه بيرون چهارصد محترفه كه تعيين كردند و از ميان مردان گزين و بعضى فرزندان ايشان بكشتند و بر هيچ‌كس از زن و مرد ابقا نكردند ، تمامت مرغزيان را بر لشكر و حشريان قسمت كردند ، آنچ مجمل مىگويند هر نفرى را از لشكرى سيصد چهارصد نفر رسيده بود كه بكشتند و ارباب سرخس بانتقام قاضى مبالغت كسى كه از اسلام و دين بىخبر و يقين باشد بتقديم مىرسانيد و در اذلال و ارغام مبالغت مىنمود ، شب را چندان كشته بودند كه كوهها پشته و صحرا از خون عزيزان آغشته گشت . و فرمود تا باره را خراب كردند و حصار را مساوى تراب و مقصورهء مسجد را كه برسم اصحاب امام اعظم ابو حنيفه رحمة اللّه عليه است آتش درزدند ، چون از نهب اموال و اسر و اغتيال فارغ شدند امير ضياء الدين على را كه از جمله اكابر مرو بود و سبب گوشه‌نشينى او بر او ابقا كرده بودند فرمود تا با شهر رود و جماعتى را كه از زوايا و خبايا بار ديگر جمع شوند امير و حاكم باشد و برماش را به شحنگى گذاشتند و چون لشكر بازگشت و از سوراخها و نقبها هركس كه خلاص يافته بود بازآمد و خلقى پنج هزار بار ديگر جمع شد جماعتى از مغولان كه از عقب بودند برسيدند حصه مردم‌كشى خواستند فرمود تا جهت مغولان بصحرا هركس يك دامن غله ببرند تا بدين علت بيشتر ايشان كه نجات يافته بودند به چاه فنا افگندند و از آنجا بر راه نسابور روان شدند هركس از صحرا روى بازپس نهاده بود و از مغولان در ميان راه گريخته مىيافتند مىكشتند تا خلقى\r\n\r\n","description":"","footnote":"","page_name":" 54 ","page_number":112},
  {"content":"\r\n\r\nبسيار درين جمله فروشد و در پى اين طايسى كه از يمه‌نويان بازگشته بود بمرو رسيد او نيز بر سر جراحتها مرحمى نهاد و هركس را كه يافتند از ربقهء حيات بركشيدند و شربت فنا چشانيدند . و سيّد عزّ الدين نسابه از سادات كبار بود و بورع و فضل مشهور و مذكور بودست ، درين حالت با جمعى سيزده شبانروز شمار كشتگان شهر كرد ، آنچ ظاهر بودست و معين بيرون مقتولان در نقبها و سوراخها و رساتيق و بيابانها هزارهزار و سيصد هزار و كسرى در احصا آمده و درين حالت رباعى عمر خيام كه حسب حال بود بر زبان راندست :\r\n تركيب پيالهء كه درهم پيوست * بشكستن آن روا نمىدارد مست\r\nچندين سروپاى نازنين از سر دست * از مهر كه پيوست و بكين كه شكست \r\n( جهانگشاى جوينى - ص 127 ، 127 - ج 1 . )\r\n\r\nواقعهء نيشابور در 618 . -\r\nنيشابور نيز در رديف مرو و بلخ و هرات يكى از چهار شهر خراسان محسوب مىشد و در عهد سامانيان و غزنويان اردوگاه اين سلاطين و از مراكز عمدهء آن سرزمين بشمار مىرفت ، در عهد سلاجقه و خوارزمشاهيان نيز از بلاد بسيار معتبر آباد بود و جمعيت بسيار داشت و چند بار بر اثر زلزله و استيلاى غارتگران بخصوص تركان غز صدمات فراوان ديده به‌طورىكه مقارن استيلاى مغول در جنب نيشابور قديم شهر معتبر ديگرى بنام شادياخ بنا شده بود و در حقيقت در آن ايام همين شهر را نيشابور مىگفته‌اند .\r\nدر موقع عبور لشكريان جبه و سبتاى از خراسان حكمران نيشابور از جانب خوارزمشاه از در اطاعت درآمده با دادن تقديمى و علوفهء لشكر مردم آن امان يافتند و با روى شهر را بدستور سرداران مغول خراب نمودند .\r\nبعد از مدتى چون خبر ظهور جلال الدين منكبرنى و فتوحات او شايع شد در خراسان و جنوب ماوراءالنهر مردم بتجديد عمارت حصار شهرها پرداختند و در صدد تعرض به چنگيزيان برآمدند .\r\nاهالى نيشابور نيز چنين كردند و هر قدر شحنهء طوس كه از جانب چنگيزيان بود ايشان را به اطاعت خواند زير بار نرفتند بلكه حشر مقيم طوس بتحريك مردم نيشابور شحنهء خود را كشتند و سر او را بنيشابور فرستادند .\r\nيكى از علويان طوس پنهانى از آن شهر بولايت استوا ( قوچان حاليه ) رفت و از سركردگان مغول كسى را كه قشتمور نام داشت از واقعهء قتل شحنه مسبوق نمود ،\r\n\r\n","description":"","footnote":"","page_name":" 55 ","page_number":113},
  {"content":"\r\n\r\nقشتمور خبر اين قضيه را به سرداران مغول اطلاع داد و خود بطوس آمد و شورشيان را كشت .\r\nدر اين موقع مقدمهء لشكريان تولى به سردارى تغاجار نويان داماد چنگيز خان رسيد و او در اواسط رمضان سال 617 شهر نيشابور را محاصره نمود .\r\nدر روز سوّم محاصره بر اثر تير محصورين تغاجار بقتل رسيد و لشكريان مغول منهزم شدند و جانشين تغاجار يعنى نوركاى نويان بقيهء سپاهيان خود را به دو قسمت نمود جمعى به كمك قشتمور بطوس رفتند و عدّه‌اى نيز با خود او روانهء سبزوار شدند و آن شهر را پس از سه روز جنگ گرفتند و قريب 70000 نفر از مردم آن را كشتند .\r\nبعد از آنكه تولى مرو را فتح كرد به طرف نيشابور آمد و در سر راه تمام آباديهاى طوس را گرفت و چون بنيشابور رسيد مردم به علت قحط و غلاى آذوقه و قدرت فوق‌العادهء لشكريان تولى با آنكه تا اين تاريخ مردانه جنگيده و مقاومت بسيار به خرج داده بودند مصمم تسليم شدند و قاضى شهر را به خدمت تولى فرستادند ولى تولى اين تسليم را نپذيرفت و قاضى را نيز اجازهء مراجعت نداد و به گشودن حصار و دروازه‌هاى شهر پرداخت .\r\nبعد از سه روز جنگ سخت و كشته شدن بسيارى از جمعيّت طرفين مغول غلبه كردند و در دهم صفر 618 به شهر ريختند ابتدا حاكم پير شهر را كه تا دم آخر از بدگوئى به چنگيزيان خوددارى نداشت كشتند بعد مردم را بصحرا بردند ، مردان را كشتند و زنان را به اسيرى گرفتند و بعد بقتل آوردند و جمعى را نيز بطمع مال شكنجه‌ها كردند و پانزده روز بتفتيش منازل و انهدام عمارات مشغول بودند و چون در مرو بعضى از مردم نيمه جان خود را در ميان كشته‌ها پنهان كرده بعد خلاص يافته بودند مغول در نيشابور به بريدن سر كشتگان اقدام نمودند و سراسر شهر را با كف دست برابر كردند و از مردم آنها كه به سردابها پناه برده بودند نيز در همان زير زمين جان سپردند .\r\nدختر چنگيز يعنى زوجهء تغاجار بنيشابور آمد و مغول هركس را كه باقىمانده بود بفرمان او كشتند و حكم شد آن شهر را چنان ويران كنند كه در آنجا بتوان زراعت كرد حتى سگ و گربهء آن شهر را هم زنده نگذارند ، مغول نيز چنين كردند حتى گفته‌اند كه سپاهيان تولى هفت شبانه‌روز بر نيشابور ويران آب بستند و در سراسر آن جو كاشتند .\r\nتولى بعد از ويران كردن نيشابور يكى از امراى خود را با 400 نفر از حشريان\r\n\r\n","description":"","footnote":"","page_name":" 56 ","page_number":114},
  {"content":"\r\n\r\nدر آن شهر گذاشت تا اگر زندهء ديگرى بيابد بقتل آورد و خود از آنجا به طرف هرات عازم شد . عدد مقتولين نيشابور را 1748000 نفر نوشته‌اند .\r\n« در فتح حصار نيشابور به روايت جمعى يكى از علويان آن شهر مخفيانه با مغول داخل مكاتبه شد و به ايشان پيشنهاد كرد كه اگر حكومت آن شهر را پس از فتح به او واگذارند حاضر است نيشابور را تسليم نمايد ، مغول نيز او را به اين وعده فريفتند و چون دروازه را بر روى ايشان گشود و تسليم شد چنگيزيان اول كسى را كه كشتند علوى مزبور بود . موقعى كه سلطان جلال الدين منكبرنى بخراسان آمد و آن ديار را از چنگ مغول بيرون آورد جماعتى از مردم حق استخراج دفاين نيشابور را سالى 30000 دينار اجاره مىكردند و ضامن مىسپردند ، گاهى اتفاق مىافتاد كه ضمانت‌كننده اين مبلغ را مىداد و در يك روز آن را دريافت مىداشت زيرا كه دارائى مردم با خود ايشان در سردابها مدفون شده و پيدا كردن آنها بسيار آسان بوده است . اين كيفيت هم علت ديگرى براى خرابى نيشابور شد و كار به‌آنجا رسيد كه حتى ديوارى نيز از آن شهر برپا نماند . »\r\n( معجم البلدان ياقوت - ص 858 ، 859 - ج 4 . و نسوى - ص 54 . )\r\nدر ضمن خرابى نيشابور مغول آباديهاى طوس را نيز ويران كردند و شهر مشهد حاليه را هم كه بمناسبت مزار علىّ بن موسى الرّضا و قبر هارون الرّشيد محلّ توجّه مسلمين بود بباد غارت و انهدام دادند و به طرف هرات سرازير شدند .\r\n\r\nتسخير هرات در 618 . -\r\nبعد از قتل عام نيشابور تولى بهرات آمد و يكى از كسان خود را به آن شهر فرستاده مردم را به اطاعت خواند و از قاضى و خطيب و حاكم و بزرگان شهر خواست كه باستقبال او بروند .\r\nحكومت شهر در اين تاريخ با ملك شمس الدّين جوزجانى بود ، او قبول فرمان مغول را ننگ دانسته فرستادهء تولى را كشت و مستعدّ دفاع از هرات شد .\r\nتولى از واقعهء قتل فرستادهء خود در خشم شده هرات را محاصره كرد و هفت روز به اين كار مشغول بود و عدّه‌اى از مغول در اين مدّت بقتل رسيدند . روز هشتم ملك شمس - الدّين بر اثر ضربت تيرى جان سپرد و قتل او بين مردم هرات توليد دو تيرگى كرد ، جماعتى بتسليم راضى شدند ولى اتباع جلال الدّين منكبرنى و شمس الدّين ملك زير اين‌بار نرفتند . عاقبت علما و اعيان شهر پيش تولى رفته شهر را به او واگذاشتند و تولى رأفت به خرج داده جز قتل 12000 نفر اتباع سلطان جلال الدّين بكشتن كسى ديگر اقدام ننمود و پس از تعيين حاكم و شحنه از هرات بجانب طالقان پيش پدر خود كه هنوز مشغول محاصرهء آن قلعه بود رفت .\r\n\r\n","description":"","footnote":"","page_name":" 57 ","page_number":115},
  {"content":"\r\n\r\n\r\nتسخير طالقان و باميان و طخارستان در 619 -\r\nچنان كه سابقا نيز گفتيم چنگيز خان پس از عبور از معبر پنجاب و تسخير ترمذ و بلخ و گرفتن شهرهاى ولايت جوزجانان يعنى اندخود و ميمند و فارياب به سرزمين طالقان آمد .\r\nاين طالقان كه آن را طالقان خراسان يا طالقان بلخ مىگويند شهرى بوده است از ولايت جوزجانان در سه منزلى مشرق مرو الرود و بر سر راه اين شهر ببلخ و آن را نبايد با طالقان عراق و طالقان طخارستان كه كرسى اين ولايت و در دو منزلى ولوالج و سه منزلى بدخشان بوده اشتباه نمود . « 1 »\r\nقلعهء طالقان نصرت كوه « 2 » نام داشت و آن از قلاع بسيار مستحكم و بر سر راه بلخ بمرو واقع بود . چنگيز مردم آن را به ايلى خواند و چون ايشان سر تسليم پيش نياوردند اتباع او آن را در محاصره گرفتند .\r\nمحاصرهء نصرت كوه ده ماه به طول انجاميد و جمع كثيرى از مغول در حملهء به آن كشته شدند و در ضمن اين محاصره پسران چنگيز يعنى تولوى و جغتاى و اوگداى نيز از فتح خراسان و خوارزم فراغت يافته همه به كمك پدر آمدند . بالاخره چنگيزيان پشته‌اى از سنگ و چوب بارتفاع حصار ساخته موفّق به گشودن در قلعه شدند و عموم پيادگان محصور را با زن و طفل بقتل رساندند ولى سواران آن جماعت به كوه و دره زده نجات يافتند .\r\nبعد از فتح طالقان و انهدام قلعهء آن چنگيز بباميان رفت و اين اوقات مقارن بود با تسلط كلّى جلال الدّين منكبرنى بر غزنه و قندهار و هرات و غلبهء او بر سپاهيان مغول ، به همين جهت چنگيز به طرف غزنه به جلوگيرى او مىآمد و چون در باميان مردم تسليم نشدند بلكه در ضمن محاصره موتوجن پسر جغتاى كه پيش چنگيز سخت عزيز بود بر اثر اصابت تيرى بقتل رسيد چنگيز در فتح آن جدّ به خرج داد و پس از گشودن شهر حكم داد كه علاوه بر مردم جانوران شهر را نيز بكشند و كسى را اسير نگيرند و بچه در شكم مادر نگذارند و ديگر كسى آنجا سكونت اختيار ننمايد ، مغول باميان را زير و رو كردند و آن را از اين تاريخ ببعد ماوباليغ يعنى آبادى بد ناميدند .\r\n\r\n\r\n","description":"","footnote":"\r\n( 1 ) - طالقان طخارستان هنوز هم به همين اسم باقى و در مشرق قندوز بر سر راه فيض‌آباد واقع است .\r\n( 2 ) - يا ناصر كوه يا منصور كوه .\r\n","page_name":" 58 ","page_number":116},
  {"content":"\r\n\r\nعدّه‌اى از سپاهيان چنگيز هم كه بفتح بلاد طخارستان رفته بودند بيشتر شهرهاى آن را تسخير كردند و مقارن شروع كرّ و فرّ جلال الدّين به محاصرهء قلاع واليان و ولخ از حصارهاى مستحكم آن مشغول بودند .\r\n\r\nسلطان جلال الدين منكبرنى -\r\nسلطان جلال الدّين منكبرنى بزرگترين پسران خوارزمشاه است و به شرحى كه ديديم بر اثر نفوذ تركان خاتون در مزاج محمد و بغض او نسبت بجلال الدّين خوارزمشاه فرزند كوچكتر خود اوزلاغ شاه را وليعهد قرار داد و جلال الدّين و پسران ديگر را از اين حق محروم كرد .\r\nدر سال 609 موقعى كه خوارزمشاه دولت غوريان را برانداخت و فيروزكوه و غزنين و باميان و سراسر سيستان را مسخّر نمود حكومت آن نقاط را به پسر خويش جلال الدّين واگذاشت ولى چون او را دوست مىداشت و برشادت و مردانگى او معتقد و محتاج بود غالبا او را با خود در جنگها همراه مىبرد و شخصى را بنام كربر ملك در غزنين بقائم مقامى او گماشته بود . حكومت هرات چنان كه سابقا گوشزد كرديم در اين تاريخ با امين ملك و ولايت پيشاور با اختيار الدّين محمّد بن على خرپوست يكى از رؤساى غور بود .\r\nامين ملك كه پسردائى جلال الدّين بود موقعى كه چنگيزيان بحوالى هرات آمدند براى آنكه با ايشان روبرو نشود آن شهر را رها كرده به سمت سيوستان از ولايات سند رفت و بفتح بلاد آن پرداخت و در ضمن عمليات جنگى كربر ملك را نيز از غزنين به كمك خود خواست .\r\nحكمران پيشاور يعنى اختيار الدّين خرپوست غببت كربر ملك را مغتنم شمرده براى تسخير غزنين حركت كرد و كوتوال قلعهء غزنين از جانب جلال الدّين يعنى صلاح الدّين محمّد نسائى را فريفت و شهر را گرفت و در اين تاريخ وزير سلطان جلال - الدّين شمس الملك شهاب الدين الپ هم در آن شهر بود . چون اين خبر بامين ملك رسيد به طرف غزنه حركت كرد و به اختيار الدّين پيشنهاد اتحاد بر ضد مغول نمود ولى اختيار الدّين زيار بار نرفت و گفت ما از مردم غوريم و شما ترك و زندگانى كردن اين دو طايفه با يكديگر مشكل است .\r\nصلاح الدّين كوتوال و شمس الملك وزير خرپوست را به مهمانى دعوت كردند\r\n\r\n","description":"","footnote":"","page_name":" 59 ","page_number":117},
  {"content":"\r\n\r\nو او را كشتند و قبل از آنكه لشكريانش از اين واقعه مطلع شوند ايشان را متفرق ساختند و قلعهء شهر را متصرّف شده بعد از سه روز ديگر كه امين ملك رسيد آن را به تصرف او دادند و امين ملك بر غزنه استيلا يافت .\r\nچنگيز در اين موقع مشغول محاصرهء طالقان بود و جز معدودى از مغول بقيهء لشكريان او همه با خود او بودند . امين ملك يك دسته از اين قشون متفرّق چنگيزى را كه دو سه هزار نفر بيش نبودند منهزم كرد و صلاح الدّين كوتوال را در غزنه گذاشته بتعقيب ايشان رفت و شمس الملك وزير را هم در قلعه‌اى محبوس ساخت .\r\nدر غياب امين ملك مردم غزنه صلاح الدّين را كشتند و دو برادر كه از ترمذ آمده بودند بنام رضىّ الملك و عمدة الملك بر آن شهر مستولى شدند و رضى الملك به سلطنت غزنين منصوب گرديد .\r\nجماعتى از تركمانان و تركان خلج در پيشاور در تحت سردارى سيف الدّين اغراق - ملك اجتماع نمودند و چون رضى الملك خواست ايشان را مغلوب كند خود شكست يافت و در اين اثنا اعظم ملك پسر عماد الدّين والى سابق بلخ « 1 » و ملك شير حكمران كابل به غزنه حمله برده آن شهر را از عمدة الملك برادر رضى الملك گرفتند و در آنجا مقام كردند .\r\nسلطان جلال الدّين به تفصيلى كه سابقا ديديم بعد از زدوخورد با مغول در حدود نيشابور در اواخر سال 617 به طرف هرات حركت نمود و در بين راه شمس الملك را از حبس نجات داده قبلا به غزنه فرستاد و خود نيز در اوايل سال 618 به آن شهر ورود كرد و ورود او مقارن شد با مراجعت امين ملك به اين شهر . امين ملك با 30000 همراهيان خود باستقبال جلال الدّين آمد و سيف الدّين اغراق و اعظم ملك و مظفّر ملك رئيس افاغنه و سردار تركان قرلق نيز با همين اندازه سپاهى به خدمت او پيوستند و جلال الدّين دختر امين ملك را به زوجيّت گرفته مستعدّ دست‌وپنجه نرم كردن با مغول گرديد .\r\n\r\nجنگ پروان و فتح جلال الدين -\r\nسلطان جلال الدين بعد از تهيهء اسباب كار خود با سپاهيانى كه مخلوطى بود از اقوام مختلفهء ترك و افغانى و غورى و خلج و قرلق به قصبهء پروان ( از آباديهاى بين غزنه و باميان نزديك غزنين و قريب به سرچشمهء رودخانهء\r\n\r\n\r\n","description":"","footnote":"\r\n( 1 ) - رجوع كنيد بذيل صفحهء 43 از همين كتاب .\r\n","page_name":" 60 ","page_number":118},
  {"content":"\r\n\r\nلوگر ) رسيد و آنجا را اردوگاه خود قرار داد و چون دانست كه جماعتى از مغول در طخارستان مشغول محاصرهء قلعهء واليان اندبنهء قشون را در پروان گذاشته بر سر چنگيزيان تاخت و قريب 1000 نفر از ايشان را كشته بقيه را منهزم كرد ، چنگيزيان مغلوب از جيحون گذشتند و پل رودخانه را خراب نموده پيش چنگيز رفتند و تفصيل واقعه را به او گفتند .\r\nجلال الدين به پروان برگشت و چنگيز براى دفع او قوتوقو نويان را با لشكريانى كه عدد آن را از 30000 تا 45000 نوشته‌اند روانهء طرف پروان كرد .\r\nجنك بين جلال الدين و قوتوقو در يك فرسخى پروان اتفاق افتاد ، جلال الدين ميمنهء قشون را بامين ملك و ميسره را بسيف الدين اغراق سپرد و خود در قلب لشكر ايستاد و امر داد كه لشكريان از اسب پياده شده مركوبين خود را دست بگيرند و پياده با مغول كارزار كنند .\r\nجنك دو روز طول كشيد ، روز اول نتيجه عايد هيچيك از دو طرف نشد ، روز دوم قوتوقو حكم داد تا هريك از مغول تمثالى از شكل خود ساخته بر روى اسبها نصب كنند تا اتباع جلال الدين بتوهم اينكه به چنگيزيان مدد رسيده فرار اختيار نمايند .\r\nاين تدبير نزديك بود مؤثر شود ولى جلال الدين مقاومت به خرج داده سپاهيان خود را قوت قلب بخشيد و لشكر قوتوقو را منهزم كرد و بامر او همراهيانش بر اسب سوار شده بتعقيب مغول تاختند و قوتوقو شكسته پيش چنگيز رفت .\r\nبر اثر اين فتح مسلمين عموم بلاد شادى بسيار كردند و سلطان جلال الدين و ياران او را نيز از بركت هزيمت مغول انبساط فوق‌العاده دست داد تا آنجا كه لشكريان و خدمهء او گوشهاى اسراى تاتار را براى تشفى خاطر با ميخ سوراخ مىكردند و با اين عمل آتش كينهء خود را نسبت به چنگيزيان اندكى تخفيف مىدادند .\r\nبعد از آنكه خبر فتح جلال الدين به شهرهاى خراسان و جنوب ماوراءالنهر رسيد مردم بسيارى از اين بلاد شورش كردند و شحنه‌هاى مغول را بقتل رساندند و يكى از اولين نتايج اين فيروزى آن شد كه چنگيزيانى كه قلعهء ولخ طخارستان را در محاصره داشتند رها كرده گريختند .\r\nبعد از فتح پروان بين سران سپاه جلال الدين بر سر تقسيم غنايم نزاع بروز كرد\r\n\r\n","description":"","footnote":"","page_name":" 61 ","page_number":119},
  {"content":"\r\n\r\nو ميانهء اتباع خاصّهء سلطان و امين ملك ( خوارزميان و لشكر ترك ) و جمعيت سيف الدّين اغراق و اعظم ملك و مظفر ملك ( جماعت خلج و تركان و غوريان ) اختلاف شد و چون در اين ضمن بين سيف الدّين و امين ملك بر سر تصرف يك از اسبان مغولى نزاع درگرفت و امين ملك تازيانه‌اى بر سر سيف الدين زد و جلال الدين نيز بازخواستى نكرد سيف الدين و اعظم ملك و مظفر ملك راه پيشاور پيش گرفتند و هر قدر سلطان در دلجوئى ايشان كوشيد نتيجه‌اى نداد ، عاقبت جلال الدين به غزنه برگشت و اتباع سيف الدين و اعظم ملك و مظفر ملك هم در حوالى پيشاور بجان يكديگر افتاده در مدت دو سه ماه هر دسته رئيس گروه ديگر را كشتند و بقيه را هم بعدها مغول از ميان برداشتند .\r\nدر اين تاريخ چنگيز خان از محاصرهء طالقان و نصرت كوه فراغت يافته بود و چون خبر فتح جلال الدين را در پروان به او داده بودند از راه باميان بغزنين مىآمد .\r\n\r\nجنك سند در هشتم شوال 618 -\r\nچون سلطان جلال الدين تاب لشكريان چنگيز را نداشت غزنين را خالى كرده مصمم شد كه از شط سند بگذرد و در صدد جمع سپاهى و برگرداندن سيف الدين اغراق و ساير رؤساى قشونى كه راه خلاف پيش گرفته بودند برآيد ولى چنگيز خان شتاب به خرج داده جماعتى را به جلوى او فرستاد و ايشان در گرديز يك منزلى مشرق غزنين بجلال الدين مصادف شدند . جلال الدين آن طايفه را مغلوب كرد و به كنار سند رفت .\r\nچنگيز خان بعد از پانزده روز كه جلال الدين غزنين را تخليه نموده بود به آن شهر ورود كرد و پس از تعيين حاكمى از جانب خود به عقب سلطان به كنار شط سند شتافت .\r\nجلال الدين در صدد تهيهء كشتى براى عبور از سند بود كه قشون چنگيزى رسيدند و پيشقراولان ايشان بر يك دسته از سپاهيان او كه بسركردگى اور خان بودند زدند و اور خان را شكست دادند جلال الدين با وجود آنكه مأمورين مخصوصى جهت فراهم آوردن كشتى به اطراف فرستاده بود آن‌قدر فرصتى بدست نيامد كه كشتى كافى جهت عبور برسد فقط يك كشتى فراهم شد و آن را سلطان جهت عبور دادن مادر و زنان حرم خود اختصاص داد ولى آن هم بر اثر تلاطم امواج شكست و عبور از شط ممكن نگرديد .\r\n\r\n","description":"","footnote":"","page_name":" 62 ","page_number":120},
  {"content":"\r\n\r\nچنگيزيان در كنار سند نزديك معبر نيلاب باتباع جلال الدين رسيدند ، سلطان جلادت و رشادت بسيار به خرج داد و قلب سپاه چنگيز را شكست ولى جماعتى از سرداران او جناح راست لشكريان سلطان را كه تحت سركردگى امين ملك بود از پاى درآوردند و پسر خردسال جلال الدين را كه هفت يا هشت سال بيش نداشت اسير گرفتند و بامر چنگيز كشتند .\r\nمادر و زوجه و جماعتى از زنان حرم سلطان به شيون تمام از جلال الدين خواستند تا ايشان را براى آنكه بچنگ چنگيز نيفتند بقتل برساند ، سلطان هم امر داد آن بيچارگان را در سند غرق كردند . امين ملك هم فرار اختيار نموده به طرف پيشاور رفت و در آن حدود بدست عده‌اى از مغول هلاك شد .\r\nجلال الدين با 700 نفر از ياران خود مدتها مىجنگيد و چون ديد ديگر توانائى پايدارى در او و كسانش نمانده با اسب بر لشكريان مقدم اردوى چنگيز تاخت و همين‌كه اندكى ايشان را عقب راند خود را به آب سند زد و سلامت به خاك هند رسيد و او از اين تاريخ اسبى را كه باعث نجات او شده بود بسيار عزيز مىداشت و او را تا سال فتح تفليس همراه داشت و از سوارى معاف كرده بود .\r\nچنگيز خان از بقيهء لشكريان جلال الدين هركس را يافت كشت و از خاندان سلطان اطفال و ذكور را از دم تيغ گذراند و بر طفل شيرخوار نيز رحم نكرد و بقيهء حرم جلال الدين را هم اسير نموده به مغولستان فرستاد و حكم داد تا غوّاصان در آب سند فرورفتند و آنچه نقدينه و اشياء كريمه را كه بامر جلال الدين در شط غرق كرده بودند بيرون آوردند و دو پسر خود اوگداى و جغتاى را در آن حوالى گذاشت تا اگر سلطان بازگردد بدفع او قيام نمايند و خود بلب جيحون مراجعت نمود .\r\n\r\nاثرات ظهور سلطان جلال الدين -\r\nدر موقعى كه سلطان جلال الدين در مشرق ايران طلوع كرده و با مغول در نبرد بود بخصوص پس از شيوع خبر فتح او در پروان مردم خراسان و جنوب ماوراءالنهر به اميد غلبهء او سر از فرمان مغول پيچيدند و بسيارى از حكام و شحنگان ايشان را كشتند .\r\nاز آن جمله در مرو موقعى كه حاكم آن ضياء الدين على براى دفع فتنهء سرخس به‌آنجا رفته و برماس شحنهء مغولى آن با جماعت پيشه‌وران اسير عازم حركت بخارا بود\r\n\r\n","description":"","footnote":"","page_name":" 63 ","page_number":121},
  {"content":"\r\n\r\nمردم به خيال آنكه حاكم و شحنه از ترس سلطان جلال الدين راه فرار پيش گرفته‌اند شورش نمودند و هر قدر برماس ايشان را به اطاعت خواند امر او را نپذيرفتند و حكم ضياء الدين على را نيز كه از سرخس برگشته بود نخواندند .\r\nدر اين موقع كوچ‌تگين پهلوان از رؤساى لشكرى جلال الدين با جمع كثيرى بمرو آمد و شهر را در محاصره گرفت و ضياء الدين على و همراهيان مغول او جز ترك شهر و تسليم آن چاره‌اى نديدند ولى كوچ‌تگين بطمع گرفتن مال ديوانى ضياء الدين را به شهر دعوت نمود و چون از او چيزى وصول نشد او را كشت و كار فتنه بالا گرفت .\r\nدر اين موقع قراچه‌نويان سردار مغول بسرخس آمد و كوچ‌تگين با 1000 نفر از اتباع خود گريخت و در دنبال او سرداران ديگر چنگيزى با لشكريانى بسيار رسيدند و بازماندگان مردم مرو را بار ديگر طعمهء شمشير كردند و از مساجد و عمارات هرچه باقى بود ويران نمودند و چون باز گمان به زنده ماندن مردم و پنهان بودن ايشان داشتند امر دادند تا مؤذنى بانك اقامهء نماز كند ، به اين تدبير نيز جماعتى را از سوراخ‌ها بيرون كشيدند و كشتند و چهل و يك روز بقتل اهالى و ويرانى آباديها سرگرم بودند .\r\nبعد از مراجعت مغول يكى از اميرزادگان بمرو آمد و جماعتى از تركمانان گرد او جمع شدند و قريب 10000 نفر در آن شهر ويران اجتماع كردند و اين اميرزاده در مدت شش ماه در حوالى مرو الروذ و پنجده و طالقان بر بنهء مغول مىزد و اسبان و اسباب ايشان را به غارت مىگرفت . قراچه‌نويان دفعهء ديگر از طالقان بمرو آمد و در دنبال او قوتوقو نويان ، اين‌بار چنگيزيان جمعيت ساكن مرو را باقسام شكنجه از قبيل مثله كردن و بر آتش افكندن هلاك نمودند و كارى كردند كه در سرتاسر حومهء پايتخت سنجر چندان غذائى كه معيشت عدهء معدودى را كفايت كند بهم نمىرسيد و مطلعين چنين نوشته‌اند كه : « مرو آن‌چنان صحرا شده بود كه آن مقدار سايه در آنجا يافته نمىشد كه آرامگاه حيوان وحشى تواند بود تا آنكه در تاريخ 811 هجرى بيمن عنايت شاهرخ سلطان بن امير تيمور گوركان آن بلده روى به عمارت نهاد . » « 1 »\r\nدر هرات نيز مردم شوريده حاكم و شحنهء مغولى را كشتند و ملك مبارز الدّين سبزوارى\r\n\r\n\r\n","description":"","footnote":"\r\n( 1 ) - تاريخ الفى .\r\n","page_name":" 64 ","page_number":122},
  {"content":"\r\n\r\nرا بر خود حاكم كردند و چون خبر اين واقعه به چنگيز رسيد پسر خود تولى را مخاطب ساخته گفت اگر تو مردم هرات را جمعا مىكشتى اين فتنه بروز نمىكرد ، سپس ايلچيكداىنويان « 1 » را با 80000 نفر بهرات روانه كرد و دستور داد كه از مردم آن شهر احدى را زنده نگذارد و امر كرد كه از خراسان نيز سپاهيانى بمدد او بروند .\r\nلشكريان مغول در چهار ستون بهرات حمله بردند و ايلچيكداىنويان بعد از شش ماه و هفده روز آن شهر را در جمادى الاخرى سال 619 گرفت و سراسر آن را ويران كرد و از مردم آن بر هركس دست يافت روانهء ديار ديگرش نمود .\r\n« هرويان در مقام مدافعه و محاربه ثبات قدم نمودند و مدت شش ماه و هفده روز از جانبين غايت سعى و كوشش و نهايت جلادت و خون‌ريزش بتقديم رسانيدند و در شهور سنهء 619 چند روز پىدرپى ايلچيكداى جنگهاى سخت پيش برده و در هر حربى قريب پنج هزار كس از لشكر او كشته و خسته گرديدند . اما از كثرت سنگها و منجنيق جدارباره سوراخ‌سوراخ گشت و از نقب‌ها كه در زير خركها مىزدند قواعد بروج بانهدام رسيد و روزى بيك ناگاه پنجاه هزار گز ديوار افتاده و بر خركها آمده ، چهارصد مرد نامدار از سپاه تاتار ناچيز گرديدند و بعد از اين واقعه بسه روز بنا بر قلت ذخيره كار هرويان باضطرار انجاميد و اختلاف در آراى ايشان پديد آمد و صبح روز جمعه‌اى از جمعات جمادى الاخرى سنهء مذكوره ايلچيكداىنويان از برج خاك‌برسر كه اكنون به خاكستر اشتهار يافته قهرا قسرا شهر را بگرفت و خاك ادبار بر فرق متوطنان آن ديار ريخته به زخم شمشير آبدار رشتهء حيات مرد و زن و پير و جوان را بگسيخت و مدت هفت شبانروز آن لشكر عالم‌سوز به غير كشتن و بردن و كندن و سوختن به كارى نپرداختند و مقدار 1600000 و كسرى از هرويان به درجهء شهادت رسانيدند . آنگاه ايلچيكداى بجانب ولايت هرات رفته چون به قصبهء او به رسيد دو هزار مغول را بهرات بازگردانيد تا اگر كسى از گوشهء بيرون آمده باشد بياران سابق لاحق گردانند و آن دو هزار كافر نابكار كرت ديگر به آن بلده شتافته قرب سه هزار كس را كه مجتمع گشته بودند قتل نمودند و به غير شانزده نفر كه يكى از آن جمله مولانا شرف الدّين خطيب قريه جفرتان بود و در ثقبهء گنبد مسجد جامع پنهان شده بودند هيچ‌كس در هرات زنده نماند ، در تاريخ هرات آورده‌اند كه چون آن بلده از وجود لشكر مغول خالى گشت يكى از آن شانزده كس از مسجد بيرون آمده در بازار بر پيشخوان دكان حلواگرى نشست و مدتى در اطراف و جوانب نگريسته هيچ‌كس نديد ، آنگاه دست بر ريش ماليده فرودآورده گفت الحمد للّه كه دمى به فراغت زديم ، بعد از آن بيست و چهار كس ديگر از بلوكات و ولايات نزديك به آن شانزده كس پيوسته مدت پانزده سال غير از اين چهل نفر احدى در آن بلدهء فاخره و توابع موجود نبود و ايشان در جنبند مسجد جامع كه مقبرهء سلطان غياث الدين است بسر مىبردند و مدت مديد به گوشت قاق كشتگان تغذى مىكردند و در انبار خانها و طويله اسبان گرديده از گندم و جو آنچه به نظر ايشان درمىآمد يك‌يك برمىچيدند تا چند منى غله جمع مىساختند و اندك زمينى را به حيلهء كه توانستند شد يار كرده آن غله را كاشتند تا سالى ديگر در وقت ادراك محصول\r\n\r\n\r\n","description":"","footnote":"\r\n( 1 ) - يا ايلچيكتاى\r\n","page_name":" 65 ","page_number":123},
  {"content":"\r\n\r\nهريك را چند مشت گندم و جو رسيد و آن چهل كس مولانا شرف الدين خطيب را بر خود حاكم ساخته به اين سختى روزگار مىگذرانيدند تا آن زمان كه اوگداىقاآن بن چنگيز خان متوجه تعمير بلدهء فاخرهء هرات گشته امير عز الدين مقدم « 1 » و بعضى ديگر از مردم را بدانجا فرستاد و به معمورى و آبادى آن خطه مثال داد . » ( حبيب السير - ص 26 ، ج 3 . )\r\nطغيان مردم بلاد جنوبى ماوراءالنهر پس از خرابى مرو هرات و نيشابور به زودى خوابيد بخصوص كه در اين نواحى شورش اهالى مثل خراسان حكم قيام عمومى نداشت بلكه مشتى هنگامه‌جو و غارتگر گاهى بر بنهء مغول مىزدند و غنيمتى بچنگ مىآوردند فقط در سمرقند شورشيان در اوايل سال 619 پل جيحون را خراب كردند و راه ارتباط شهر را با خارج قطع نمودند اما همين‌كه جغتاى به آن شهر آمد و شورشيان را مقهور نمود پل جيحون را نيز بار ديگر ساخت و ارتباط بين دو ساحل شط برقرار گرديد .\r\n\r\nمراجعت چنگيز به مغولستان در 619 -\r\nبعد از فرار سلطان جلال الدّين بهند چنگيز خان اوگداى را بغزنين فرستاده و با اينكه مردم قبول ايلى كرده بودند گويا بر اثر طغيانى جميع ايشان را بصحرا كوچ داد و غير از پيشه‌وران همه را كشت و غزنه را ويران نموده قوتوقو نويان را در آنجا گذاشت و خود از راه هرات برگشت ، چنگيز نيز مدّت سه ماه در حدود پيشاور و ولايت پنجاب در عقب بازماندگان لشكريان اعظم - ملك و سيف الدّين اغراق ماند سپس از پيشاور بكابل و حدود جيحون آمد و پس از گذراندن تابستان را در حدود باميان در پائيز از آن شط گذشت و بسمرقند آمد و علت اين مراجعت شورشى بود كه در چين شمالى و تبت بظهور رسيده و حضور چنگيز را ايجاب مىكرده است .\r\n« در موقع اقامت چنگيز در كنار سند ، بسبب عفونت هوا اكثر حشم رنجور شدند و قوت لشكر ساقط گشت و اسيران بسيار با ايشان بود و در آن حدود بردگان هنود نيز گرفته بودند چنانك در هر خانه ده اسير يا بيست بود و سازگارى علوفه از پاك كردن برنج و غير آن تمامت اسيران مىكردند و هوا موافق مزاج ايشان بود چنگيز خان ياسا داد كه در هر خانه هر اسيرى چهارصد من برنج پاك كنند بتعجيل تمام در مدت يك هفته از آن فارغ شدند بعد از آن هر اسيرى كه در لشكرست تمامت را بكشند آن بيچارگان را\r\n\r\n\r\n","description":"","footnote":"\r\n( 1 ) - امير عز الدين مقدم هروى ، پيشواى جامه‌بافان بود و در ورود تولى بهرات به خدمت و اطاعت او درآمد .\r\n","page_name":" 66 ","page_number":124},
  {"content":"\r\n\r\nخبر نه شبى كه بامداد بود از جماعت اسرا و هنود اثر نمانده بود و هرچه به نزديكى آن بود تمامت ايلچيان فرستادند و ايل كردند و ايلچى به نزديك رانا « 1 » فرستاد به اول ايلى قبول كرد بعد از آن ثبات ننمود لشكر بفرستاد تا او را بگرفتند و بكشتند و لشكر به محاصرهء « اتباع » اغراق و قلعهء كه تحصن كرده بودند بفرستاد و چون لشكر صحت يافتند چنگيز خان را انديشهء مراجعت مصمم شد تا از راه هندوستان ببلاد تنگوت در رود و چند منزل برفت چون راه نبود بازگشت و بفرشاور ( يعنى پيشاور ) آمد و به همان راه كه آمده بود مراجعت نمود . » ( جهانگشاى جوينى - ص 108 ، 109 ج 1 . )\r\nدر مراجعت چنگيز به طرف جيحون پسر ديگر او جغتاى مأمور شد كه ولايت مكران و سند را مسخر نمايد جغتاى هم مثل اوگداى ولايات مزبور را غارت كرد و اين دو برادر نواحى غزنين و سند و كرمان و مكران را چنان ويران نمودند كه اگر جلال الدّين به اين نقاط برگردد جهت لشكريان او هيچ نوع وسيلهء معيشت و اسباب كار فراهم نباشد .\r\nبعد از ويران كردن ولايت فوق اوگداى و جغتاى نيز راه ماوراءالنهر را پيش گرفته در زمستان 619 ببخارا رسيدند و آن فصل را در كنار رودخانهء زرافشان به شكار و استراحت گذراندند . چنگيز در اين تاريخ پسر ديگر خود جوجى را نيز كه در دشت قبچاق بود بحضور طلبيد و غرض چنگيز اين بود كه در كنار سيحون با پسران بشكارجرگه بپردازد و ضمنا با ايشان در باب مصالح ممالكى كه مسخر شده بود صحبت بدارد چه چنگيز پس از مراجعت از كنار سند بر اثر بدى آب‌وهواى آن نواحى رنجور شده بود و روز به روز مرضش شدّت مىكرد و مرگ خود را نزديك مىديد .\r\nاوگداى و جغتاى در كنار آب سيحون باردوى پدر پيوستند و در اين موضع در بهار سال 620 چنگيز باصطلاح مغول قوريلتا يعنى شورائى با پسران تشكيل داد و در صحراى قلان‌باشى ( شمال كوههاى آلكساندروسكى « 2 » و مغرب بحيرهء ايسىگول ) جوجى با 100000 اسب بعنوان تقديمى به خدمت پدر رسيد .\r\nچنگيز خان تابستان را در يورت قلان‌باشى بسربرد و پس از اتمام قوريلتاى بزرگى كه با پسران تشكيل داده بود جوجى را بدشت قبچاق برگرداند و بعد از قتل چند نفر از رؤساى ياغى اويغور در ذىالحجهء 621 با جميع پسران جز جوجى به اردوگاه خاندان اصلى خود يعنى بحوالى نهر كرولن و انن رسيد .\r\n\r\n\r\n","description":"","footnote":"\r\n( 1 ) - از القاب ملوك هند مثل راجه و در اينجا لابد مقصود يكى از حكام قسمتى از پنجاب است .\r\n( 2 ) -  Alexandrovski \r\n","page_name":" 67 ","page_number":125},
  {"content":"\r\n\r\n« چنگيز خان از سمرقند ايلچى بدشت قبچاق پيش جوجى فرستاد چه او بعد از فتح خوارزم بواسطهء اندك نقارى كه از برادر خود جغتاى در خاطر داشت عزيمت آن صوب نموده بود و در آن ديار پيوسته روزگار بصيد و شكار مىگذرانيد ، خلاصهء پيغام چنگيز خان به جوجى آن بود كه آن فرزند بايد كه با حشم و اتباع از موضع خود حركت كرده پهناى بيابان و كوه فروگرفته جانوران شكارى برانند و در آن زمستان اوگتاى و جغتاى در آنجا بصيد كردن و جانور پراندن مشغول مىبودند و هر هفته پنجاه خروار « 1 » قو مىفرستادند چون زمستان به پايان رسيد در اوايل بهار چنگيز خان از سمرقند متوجه تركستان گشت و چون از آب سيحون عبور نمود اوگتاى و جغتاى نيز بوى ملحق گشتند و چون بموضع قلان‌باشى رسيد از آن جانب جوجى جرگه انداخت و چند روز صفوف جرگه بهم رسيد و در موضع آقا بركه چون دايرهء جرگه دست بهم داد اولا چنگيز خان در ميان تاخت و شكار فراوان انداخت بعد از آن چون شهزادگان و نوينان از شكار فارغ شدند بر باقى ترحم نموده داغها بر رانهاى ايشان نهادند و همه را رها كردند و چون از شكار فارغ شدند جوجى پيش پدر آمده زانو زد و رسم پابوس بجاى آورد و برادران را دربركشيده پرسشى گرم نمود و پيشكشى فراوان در نظر پدر كشيد از آن جمله 100000 اسب گذرانيد كه بيست هزار خنگ يكرنگ بود و آن تابستان در آن موضع بسربردند و چون امراء از اطراف و اكناف عالم مجتمع شدند چنگيز خان قريلتاى بزرگ كرده هريك را فراخور حال خود بعنايات پادشاهانه سرافراز ساخت و طايفهء از امراء اويغور را به ياسا رسانيد و جوجى را رخصت داد كه بجانب دشت قبچاق رود و خود از آنجا كوچ كرده بعد از قطع منازل و مراحل در ماه ذىالحجه 621 باردوى خود رسيد و چشم جهان‌بينش بعد از هفت سال به ديدار خواتين و فرزندان روشن گشت ، گويند وقتى كه چنگيز خان به منزل خود رسيد هلاكو خان نه‌ساله بود و قوبلا قاآن ده‌ساله هردو باستقبال شتافتند . قوبلا قاآن در راه خرگوشى شكار كرده و هولاكو آهوئى و چون رسم مغول چنانست كه اول‌بار كه كودكان شكار كنند انگشت بزرگ ايشان را اغاميشى كنند يعنى به گوشت و چربى بمالند بنابراين چنگيز خان هردو نبيرهء خود را بنفس نفيس خود اغاميشى كرد و طويهاى « 2 » بزرگ ترتيب داده آن زمستان را در منزل خود بعيش و عشرت گذرانيد »\r\n( تاريخ الفى - وقايع سال 621 . )\r\n\r\nمرگ جوجى و چنگيز در 624 -\r\nبعد از رسيدن به اردوگاه اجدادى چنگيز چون خبر عصيان پادشاه ولايت تنگغوت ( تنگت ) واقع در شمال تبت را شنيد مصمم اردوكشى به‌آنجا شد و پس از تهيهء كار خود به آن سرزمين رفت و در نتيجهء جنگ عظيمى پادشاه آن ولايت را مغلوب نمود و جمعيت بسيارى از سپاهيان او را كشت ولى در همان حدود مرضش شدت كرده بتاريخ رمضان 624 در 72 سالگى مرد و جهانى را از وحشت و عذاب راحت و فراغت بخشيد .\r\nشش ماه قبل از فوت چنگيز جوجى ( توشى ) پسر ارشد او نيز در دشت قبچاق\r\n\r\n\r\n","description":"","footnote":"\r\n( 1 ) - يعنى بار خر .\r\n( 2 ) - طوى يا توئى يعنى مهمانى و ضيافت .\r\n","page_name":" 68 ","page_number":126},
  {"content":"\r\n\r\nجان سپرد و در باب مرگ او دو روايت است ، بعضى از مورخين نوشته‌اند « 1 » كه چون جوجى از پدر سليم‌النفس‌تر بود بقتل مردم و ويرانى بلاد چندان اقدام نمىكرد و پدر را از جهت هلاك مردم و ويرانى بلاد ديوانه مىخواند حتى وقتى نيز مصمم بود كه با مسلمين بسازد و چنگيز را بقتل برساند ، جغتاى از اين خيال برادر مسبوق شده قصد او را به اطلاع پدر رسانيد و چنگيز مخفيانه او را زهر داد .\r\nبعضى ديگر از مورّخين « 2 » بر اين عقيده‌اند كه چون چنگيز نسبت به جوجى بدبين بود پس از مراجعت به مغولستان او را به خدمت خود خواست اما جوجى ناخوشى خود - را بهانه كرده از حضور عذر خواست و چون در اين اثنا شخصى از مردم تنگغوت كه از دشت قبچاق به مغولستان آمده بود به چنگيز خبر داد كه او جوجى را سلامت و سرگرم به شكار ديده است ، چنگيز اوگداى و جغتاى را به سركوبى جوجى فرستاد ولى قبل از آنكه ايشان برسند خبر مرگ جوجى رسيد .\r\nبه هرحال در اينكه ما بين جوجى با چنگيز و برادر خود جغتاى خوب نبوده حرفى نيست چه پسر ارشد چنگيز مىخواسته است در حوالى بحر خزر دولت مستقلى داشته باشد و خراسان و مازندران و ولايات شمالى ايران را كه جبه و سبتاى پيموده و تسخير نكرده بودند ضميمهء ممالك خود نمايد و زير بار فرمان كسى نيز نرود و همين مسئله باعث رنجش خاطر چنگيز و برادران از او بوده است .\r\n« نوبتى كه قوم مرگيت كه ايشان را مگريت نيز گويند فرصت يافته اردوى چنگيز خان را غارت نمودند خاتونش را كه حامله بود اسير گرفته پيش اونك خان فرستادند و اونك خان به چشم شفقت در آن ضعيفه نگريسته نسبت بوى در مقام حرمت مىزيست تا وقتى كه چنگيز خان بيورت خود معاودت نمود ، آنگاه او را نزد شوهر فرستاد و بعد از روزى چند پسرى از وى متولد گشت و موسوم به جوجى شد يعنى مهمان نورسيده و چون جوجى كه اسن اولاد ذكور چنگيز خان بود به مرتبهء جوانى و عنفوان ايام زندگانى ترقى نمود چنگيز خان ايالت خوارزم و دشت قبچاق و آلان و آس و روس و بلغار و توابع را بوى تفويض فرمود و پيوسته ميان جوجى و جغتاى و اوگداى غبار نقار ارتفاع داشت زيرا كه برادران بنا بر قضيهء مذكوره در نسبش طعن مىكردند . » ( حبيب السير - ص 43 ، ج 3 . )\r\n\r\n\r\n","description":"","footnote":"\r\n( 1 ) - منهاج سراج در طبقات ناصرى ص 379 .\r\n( 2 ) - رشيد الدين فضل اللّه در جامع التواريخ و تتوى در تاريخ الفى .\r\n","page_name":" 69 ","page_number":127},
  {"content":"\r\n\r\n\r\nفصل سوم سياست چنگيز و اثرات حملهء مغول\r\n\r\nحكميت تاريخ در باب چنگيز\r\n. . . صاحب كتاب « طبقات ناصرى » از ثقات چنين روايت كرده است كه : « چنگيز خان به وقتى كه در خراسان آمده بود مردى بود بلندبالا ، قوى به نيت ، شگرف جثه ، موى روى كشيده سپيد شده ، گربه‌چشم ، در غايت جلادت و زيركى و عقل و دانائى و هيبت ، و قتال و عادل و ضابط و خصم‌شكن و دلير و خونريز و خونخوار « 1 » » . و منك هونك « 2 » نيز كه در سال 618 از طرف امپراطوران چين جنوبى به سفارت پيش مغول آمده بود تقريبا به همين شكل او را وصف مىكند و او را در ظاهر اندام به بزرگى جثه و عريضى پيشانى و بلندى ريش مىستايد .\r\nاما از لحاظ صفات اخلاقى چنگيز مردى بوده است با عزم و اراده و بسيار عاقل و مدبر و كاملا زمام نفس خود را در دست داشته و در مقابل مشكلات و موانع پافشارى و ثبات غريب به خرج مىداده و تا به مقصود نمىرسيده است از پاى نمىنشسته و هيچ‌وقت از پيش‌آمدهاى ناگوار اضطراب و يأس بخاطر راه نمىداده و با خونسردى و آرامى حوادث را تلقى مىكرده است .\r\nدر موقعى كه سلطان جلال الدّين منكبرنى در پروان لشكريان قوتوقو نويان را شكست داد و قوتوقو منهزما پيش چنگيز رفت خان از شنيدن خبر شكست به هيچ‌وجه حال سكون طبيعى خود را از دست نداد فقط گفت كه قوتوقو نويان عادت داشت كه همه‌وقت از معركه فاتح بيرون آيد و هيچ‌گاه مزهء هزيمت را نچشيده بود ، بعد از اين شكست بيشتر در كار خود احتياط خواهد كرد .\r\nدر اينكه چنگيز خان يكى از خونخوارترين و بىرحم‌ترين جهان‌گشايانى است كه تاريخ نام آنان را ضبط كرده شكى نيست چه بقدرى كه بامر او خون ريخته و آبادى ويران شده است شايد در هيچ عهد و در ايام لشكركشى هيچ فاتحى به آن اندازه صدمه و مصيبت روى نداده باشد بخصوص كه چنگيز خيلى كينه‌كش و سخت‌كش بوده و براى او قتل عام\r\n\r\n\r\n","description":"","footnote":"\r\n( 1 ) - طبقات ناصرى ص 373 .\r\n( 2 ) -  Meng - Hung \r\n","page_name":" 70 ","page_number":128},
  {"content":"\r\n\r\nيك شهر عظيم و نابود ساختن چندين كرور نفوس و كشتار زن و طفل و عاجز بيك اشارهء لب هيچ عظم و اشكالى نداشته ولى بايد اقرار كرد كه فتح آن‌همه ممالك و ادارهء آن سرزمين‌هاى وسيع بدون داشتن هوش و لياقت و كفايت و كاردانى امكان نمىيافته مخصوصا نبايد تصور كرد كه چنگيز از سياست خالى بوده و فقط بعشق گشودن بلاد و قتل نفوس لشكركشى مىكرده بلكه بايد گفت كه چنگيز فاتحى بوده است كه براى اجراى مقصود و سياستى از برداشتن موانع و محظورات سر راه خود هر نوع سخت‌كشى و صدمه و ويرانى را بدون ذره‌اى تأمل و احتياط جايز مىشمرده و جز نيل به مراد به هيچ امرى ديگر توجه نداشته است .\r\nتمام سعى او در ابتداى امر باز كردن راه تجارتى و طريق كاروانى قديم بين ايران و چين ( راه ابريشم ) بوده و برانداختن اقوام اويغور و قراختاى و نايمان و تاتار را كه مانع رفت‌وآمد كاروانها و موجب ناامنى راه‌ها شده بودند به همين نيت اقدام كرده و وقتى كه با ممالك خوارزمشاهى هم سرحد شده نسبت بسلطان محمد شرايط ادب و احترام را رعايت نموده ولى اقدام اين پادشاه در برانداختن دولت قراختائى و شكستن سدى كه بين ممالك اسلامى و خاك اقوام تاتار و مغول وجود داشت و غرور و عجب و سوءرفتار او با فرستادگان چنگيز و خيال تسخير چين و غيره موجب تحريك غضب خان مغول را فراهم كرده و هجوم او را به ممالك اسلامى باعث گرديده است .\r\nنسبت عدلى كه بعضى از مورخين بىغرض معاصر چنگيز به او داده‌اند با اينكه در نظر اول عجيب مىآيد دور از حقيقت نيست . چنگيز خان يك نفر بيابان‌گرد بىغرضى بوده است كه براى غلبه بر اقوام و قبايلى كه همه هم‌جنس او محسوب مىشده و در خونخوارى و بىرحمى نيز از او سليم‌تر نبوده‌اند « 1 » وسيله‌اى ديگر جز قتل عام و حكم شمشير نداشته و اين طريقه‌اى بوده است كه آن را جميع همسايگان او در حق هم اجرا مىكردند . كشتار بىنظير سلطان محمد خوارزمشاه از مردم سمرقند در سال 609 و تعرض لشكريان پدر او به مردم عراق در سال 590 و قتل و غارت تفليس در 623\r\n\r\n\r\n","description":"","footnote":"\r\n( 1 ) - تاتارها ، نايمانها ، سلسلهء امپراطوران كين ، تنگغوت‌ها ، قراختائيان ، خوارزمشاهيان ، حتى افاغنهء آريائىنژاد كه در بىرحمى از مغول عقب نمىمانند .\r\n","page_name":" 71 ","page_number":129},
  {"content":"\r\n\r\nبدست پسر او سلطان جلال الدين منكبرنى از همين قبيل بوده و در شناعت با طرز كشتار و رفتار مغول فرقى نداشته است .\r\nچنگيز خان در كشتارهاى جمعى و قتل عامها ، مثل يك نفر ميرغضب بىعاطفهء مأمور ، اجراى حكم مىكرده و بين فقير و غنى و خرد و بزرگ و مرد و زن و مسلم و غير مسلم فرقى نمىگذاشته و در اين عمل زشت هم از طريق عدالت و بىطرفى انحراف نمىجسته است مخصوصا شخص او بر خلاف چند نفر از فرزندان خود و بعضى ديگر از كشورگشايان ( از قبيل تيمور و نادر ) در كشتار نفوس نيز خوددارى و خونسردى را به حد كمال مىرسانده و هيچ‌وقت بر اثر غلبهء خشم و غضب به پاره‌اى حركات فظيع از قبيل درآوردن چشم اسرا و بريدن گوش و بينى و ساختن كله مناره دست نزده است .\r\nبعضى از مورخين چنگيز را برئيس قبايل هن يعنى آتيلا و هجوم لشكريان او را بطوفان يا سيلى تشبيه و ايلغار مغول را در حكم مهاجرت دسته‌اى از صحراگردان گرفته‌اند .\r\nتهيات چنگيز براى حمله به ممالك خوارزمشاهى و احتياط و تدبير او در كارهاى لشكرى و داشتن نظامى مضبوط و استفاده از مشاورين و مردم خبره و راهنمايان و حركت لشكرها برطبق نقشه‌اى صحيح تشبيه فوق را كاملا تكذيب مىنمايد و مىفهماند كه در لشكركشى چنگيز همهء امور از روى دستورى درست و موافق روش و نظمى كامل انجام مىگرفته .\r\nدرازى عمر چنگيز و از دست ندادن هيچيك از قواى جسمانى و عقلانى تا دم مرگ نيز دليل صحت مزاج او و رعايت اعتدال در زندگانى و عيش‌ونوش است . چند نفر از اخلاف چنگيز چنان كه خواهيم ديد ( مثل جغتاى و اوگداى و گيوك ) پس از حشر با متمدنين بلاد مغلوبه و اقامت در شهر دستخوش عشرت و نشاط و مزخرفات زندگى شده و غالب ايام را به مستى و سستى گذرانده‌اند در صورتى كه چنگيز دست از سادگى بدويت نشسته و از شيفتگى مغول به شراب متوحش شده و چندين بار ايشان را در قبول اين عادت به سختى ملامت كرده .\r\nخوف او در دل لشكر بىنهايت بود و همه او را بر خود سرور معظم و حكم او را حكم آسمانى مىشمردند و معتقد بودند كه جز او نبايد در سراسر زمين حكمرواى ديگرى وجود داشته باشد .\r\n\r\n","description":"","footnote":"","page_name":" 72 ","page_number":130},
  {"content":"\r\n\r\nنافرمانى نسبت به چنگيز و سرپيچى از حكم او به منزلهء ارتكاب گناهى عظيم بود چه به عقيدهء مغول فرمان خان از آسمان مىآمد و طغيان بر او حكم طغيان بر خدا داشت .\r\nكشتن فردى از خاندان خان نيز در همين حكم بود . زير و زبر كردن نيشابور از طرف مغول پس از قتل تغاجار داماد چنگيز و ريشه‌كن كردن باميان بر اثر كشته شدن موتوجن پسر جغتاى از روى همين عقيده بود .\r\n« چنگيز خان در عدل چنان بود كه در تمام لشكرگاه هيچ‌كس را امكان نبودى كه تازيانهء افتاده از راه برگرفتى جز مالك آن را و دروغ و دزدى در ميان لشكر او خود كس نشان ندادى و هر عورت كه در تمام خراسان و زمين عجم بگرفتندى اگر او را شوهر بودى هيچ آفريده به دو تعلق نكردى و اگر كافرى را بر عورتى نظر بودى كه شوهر داشتى شوهر آن عورت را بكشتى آنگاه به دو تعلق كردى ، و دروغ امكان نبودى كه هيچ‌كس بگويد و اين معنى روشن است ، در شهور سنهء 618 كاتب اين طبقات منهاج سراج را كه از تمران به طرف غور بازآمده شد در قلعهء سنكه كه آن را خول مانى گويند ملك حسام الدين حسن عبد الملك را ديده آمد ، ناگاه برادرش ملك تاج الدين حبشى عبد الملك كه او را خسرو غور لقب داده بودند « 1 » از طرف طالقان به اجازت چنگيز بغور بازآمد ، اين حكايت از وى سماع افتاد . او گفت وقتى ما از نزديك چنگيز خان بيرون آمديم و در خرگاهى نشستيم اقلان چربى « 2 » كه من با او آمده بودم با چند نوين « 3 » ديگر حاضر بوديم و بزرگتر آن‌همه اقلان چربى بود دو مغل را بياوردند كه دوش بوقت يتاق گردبرگرد لشكر هردو در خواب شده بود ، اقلان چربى گفت ايشان را كدام مغل آورده است آن مغل كه ايشان را آورده بود آواز داد كه من آورده‌ام ، گفت گناه ايشان چه بود بازگوى گفت ايشان هردو بر پشت اسب بودند من مىگشتم و تفحص يتاقيان مىكردم بديشان رسيدم ايشان را در خواب ديدم ، تازيانه بر سر اسب ايشان زدم كه شما گناهكار شديد كه در خوابيد و بگذشتم امروز ايشان را حاضر كردم اقلان روى بدان دو مغل كرد كه شما در خواب بوديد هردو اقرار كردند كه بوديم ، فرمان داد كه يكى را بكشند و سر او را در جعد ديگرى بندند و گرد تمام شهر بگردانند ، آنگاه ديگرى را بكشند ايشان همه خدمت كردند و در حال آن فرمان بجا آوردند ، من در تعجب بماندم ، اقلان چربى را گفتم كه گواه و حجت آن مغل را نبود چون مىدانستند جزاى ايشان كشتن خواهد بود ، اقلان چربى\r\n\r\n\r\n","description":"","footnote":"\r\n( 1 ) - در ابتداى اشتغال چنگيز خان بحصار نصرت كوه يعنى در 617 خان مغول چند نفر از سرداران خود را با داماد خويش قوتوقو نويان و اقلان چربى و 45000 نفر مأمور فتح بلاد غور و خراسان كرد و ايشان تمام بلاد طخارستان و غور را غارت نمودند و پس از محاصرهء قلعهء آستيه از قلاع غور حكمران آن سپهسالار تاج الدين حبشى بن عبد الملك چون تاب مقاومت نداشت با مغول صلح كرد و مغول او را نزد چنگيز خان بردند و او ملك تاج الدين را خسرو غور لقب داد و با اقلان چربى بغور بازفرستاد ولى او پس از شكست سلطان جلال الدين از در مخالفت با مغول درآمد و بدست ايشان كشته شد .\r\n( طبقات ناصرى - ص 344 ، 345 . )\r\n( 2 ) - چربى يعنى حاجب .\r\n( 3 ) - نوين يا نويان يعنى شاهزاده و امير .\r\n","page_name":" 73 ","page_number":131},
  {"content":"\r\n\r\nگفت چرا عجب مىآيد ترا ، شما تازيكانيد ، چنان كنيد و دروغ گوئيد ، مغل اگر هزار جان در سر آن شود كشتن اختيار كنند و دروغ نگويند كه دروغ گفتن كارتان باشد يعنى تازيكان ، از اين چيزهاست كه خداى تعالى بلاى ما بر شما فرستاده است . » ( طبقات ناصرى - ص 374 ، 375 . )\r\nچنگيز چون به هيچ دين و ملتى معتبر ايمان نياورده بود از تعصب و رجحان ملتى بر ملتى و برترى دادن بعضى بر بعضى اجتناب مىكرد بلكه علما و زهاد هر طايفه را اكرام و اعزاز مىنمود « 1 » و پسران او در ضمن تسخير بلاد غالبا هرجا دانا و عالمى را مىيافتند و او را لايق خدمت پدر خود مىپنداشتند سلامت روانهء حضور چنگيز مىكردند .\r\n« در شهور سنهء 622 كاتب اين طبقات منهاج سراج را اتفاق سفرى افتاد به طرف قهستان چون به شهر قاين وصول بود آنجا امامى ديده شد از اكابر خراسان كه او را قاضى وحيد الدين بوشنجى گفتندى رحمه اللّه ، آن امام تقرير كرد كه من در حادثهء شهر هرات بودم ( يعنى در تسخير آن شهر بدست تولى ) هر روز بر مرافقت غازيان سلاح مىپوشيدمى و بر سرباره رفتمى و كسوت سوارى نگاه داشتمى روزى در ميان جنگ و غوغا بر سربارهء شهر هرات بودم با سلاح تمام از خود و جوشن و غيره آن ناگاه پاى من از سرباره خطا كرده بجانب خندق در افتادم چنان كه سنگى يا كوهى بر روى خاكريز مىغلطيدم و به قدر پنجاه هزار مغل مرتد دست به تير و سنگ بر من مىداشتند تا غلطان ميان لشكر كفار افتادم بدست جمعى كه به جنگ در پاى فصيل و روى خاكريز و ميان خندق آمده بودند گرفتار شدم و اين حادثه بر موضعى بود كه تولى پسر چنگيز خان در مقابل آن خيمه نصب كرده بود بر كنار خندق و لشكر مغل در نظر او جنگ مىكردند چون من از باره به قدر بيست گز بر روى خاكريز تا قعر خندق كه چهل گز ديگر بود غلطان فرودآمدم حق تعالى به عصمت خود مرا نگاهداشت كه هيچ زخم به من نرسيده و هيچ عضو از اعضاى من خسته و شكسته نشد ، چون من به زمين رسيدم جمعى را بتعجيل بدوانيد كه آن شخص را زنده بياريد و به هيچ‌وجه زحمت ندهيد به حكم آن فرمان چون مرا نزديك تولى بردند در من نظر كرد و فرمود كه بنگريد تا هيچ زخمى دارد و چون هيچ زخمى نبود فرمود كه تو چه كسى از جنس آدمى يا پرى يا ديو يا فرشته يا تعويذى از اسماى الغ تنگرى « 2 » دارى بصدق بازگوى تا حال چيست من روى بر زمين نهادم و گفتم كه آدمى بيچاره‌ام از جنس دانشمندان و دعاگويان اما يك چيز با من بود گفت با تو چه بود روى بر زمين نهادم و گفتم كه نظر چون تو پادشاهى بر من افتاد بدان سعادت در عصمت بماندم ، تولى را اين عرض‌داشت من موافق افتاد و به نظر رضا در من نگريست و فرمود كه اين شخص مرد عاقل است و دانا لايق خدمت چنگيز خان باشد ، او را تيمار مىبايد داشت تا بدان خدمت برده شود ، فرمان داد تا مرا به يكى از مغلان محترم سپردند ، چون از فتوح بلاد خراسان فارغ شد مرا با خود به خدمت چنگيز خان برد و قصه بازگفت و به خدمت چنگيز قربت تمام يافتم و مدام ملازم درگاه او بودم ، پيوسته از من اخبار انبيا و سلاطين عجم و ملوك ماضى مىپرسيد و مىگفت محمد عليه السلام از ظهور من و جهانگيرى من هيچ اعلام داده بود ، من عرض داشتم احاديثى كه در خروج\r\n\r\n\r\n","description":"","footnote":"\r\n( 1 ) - جهانگشاى جوينى - ص 18 ج 1 .\r\n( 2 ) - به مغولى يعنى خداى تعالى .\r\n","page_name":" 74 ","page_number":132},
  {"content":"\r\n\r\nروايت كرده‌اند بر لفظ او رفت كه دل من گواهى مىدهد كه تو راست مىگوئى ، تا روزى مرا در اثناى كلمات مرا فرمود كه از من قوى نامى باقى بخواهد ماند در گيتى از كين خواستن محمد اغزى يعنى سلطان محمد خوارزمشاه ، برين لفظ مىگفت و اغزى بر لفظ مغولى دزد باشد و اين معنى بر لفظ او بسيار مىرفت كه خوارزمشاه پادشاه نبود دزد بود اگر او پادشاه بودى رسولان و بازرگانان مرا نكشتى كه به اترار آمده بودند كه پادشاهان رسولان و بازرگانانرا نكشند ، فىالجمله چون از من پرسيد كه قوى نامى از من بخواهد ماند من روى به زمين نهادم و گفتم كه اگر خان مرا بجان امان دهد يك كلمه عرضه دارم فرمود كه ترا امان دادم گفتم نام جائى ماند كه خلق باشد ، چون بندگان خان جمله خلائق را بكشند نام چگونه باقى ماند و اين حكايت كه گويد ، چون من اين كلمه تمام كردم تير و كمان كه در دست داشت بينداخت و به غايت در غضب شد و روى از طرف من بگردانيد و پشت به طرف من كرد ، چون من آثار غضب در ناصيهء نامبارك او مشاهده كردم دست از جان شستم و اميد از حيات منقطع گردانيدم و با خود يقين كردم كه هنگام رحلت آمد ، از دنيا به زخم تيغ اين ملعون خواهم رفت ، چون ساعتى برآمد روى به من آورد و گفت كه من ترا مرد عاقل و هوشيار مىدانستم بدين سخن مرا معلوم شد كه ترا عقلى كامل نيست و انديشهء ضمير تو اندكى بيش نه ، پادشاهان در جهان بسيارند هركجا كه پاى اسب لشكر محمد اغزى آمده است من آنجا كشش مىكنم و خراب مىگردانم باقى خلائق در اطراف دنيا و ممالك ديگر پادشاهانند حكايت من ايشان خواهند كرد ، و مرا پيش او قربت نماند و از پيش او دور افتادم و از ميان لشكر بگريختم و خداى تعالى را حمد و ثنا گفتم و از آنجا خلاص يافتم . »\r\n( طبقات ناصرى - ص 352 ، 354 . )\r\n\r\nمشاورين چنگيز -\r\nچنگيز خان در باب امور لشكرى و كشورى از مطلعين و راهداران و ارباب اطلاع استفادهء بسيار مىكرد و همه‌وقت در اردوى او از اين جماعت عده‌اى بودند مخصوصا تجار و كاروانيان مسلمان كه از ممالك دوردست مىرسيدند و بواسطهء مسافرتهاى زياد از احوال بلاد خارج مغولستان معلومات بسيار داشتند به چنگيز خان در اين مورد خدمت فراوان مىكردند و از اين طبقه حتى از حدود سال 600 هجرى جمعى در دستگاه او بودند و از طرف او نزد سلاطين به سفارت يا انجام مأموريتهاى ديگر مىرفتند چنان كه در موقع لشكركشى چنگيز به مملكت ختا يعنى چين شمالى يكى از مسلمين جعفر نام از جانب او نزد آلتون خان برسالت رفت و آلتون خان او را محبوس نمود اما جعفر از حبس گريخت و از راهى مخفى پيش چنگيز آمده احوال مملكت ختا و آلتون خان را تقرير كرده و چنگيز از راهى كه جعفر پيموده بود بر سر آلتون خان تاخت و مملكت او را مسخر نمود . « 1 »\r\nچنگيز خان با اينكه نسبت به هيچ‌يك از دشمنان خود رأفت و رحمى نداشت\r\n\r\n\r\n","description":"","footnote":"\r\n( 1 ) - طبقات ناصرى - ص 33 .\r\n","page_name":" 75 ","page_number":133},
  {"content":"\r\n\r\nباز ميان متمدنين صلح‌جوى بىآزار و بيابان‌نشينان غارتگر دزد فرق فاحش مىگذاشت چنان كه اويغورها و مسلمين و چينىها را به خود نزديك مىكرد و بر خلاف از منچوها و تنگغوت‌ها و تركان خوارزمى و افاغنه نفرت داشت و با ايشان به سختى معامله نمود .\r\nخان مغول چنان كه گفتيم از متمدنين ممالك مغلوبه مخصوصا از مسلمين و چينىها و اويغورها مصاحبين و مشاورينى داشت و معروف‌ترين مشاورين او سه نفر بودند .\r\nمحمود بلواج از مسلمين و تاتاكوس از اويغورها و يلوچوت‌ساى از چينىها .\r\nيلوچوت‌ساى كه به سال 1190 ( 586 . ه ) تولد يافته اصلا از مردم چين شمالى بوده و پدر او در خدمت سلاطين كين سمت وزارت داشته . اين شخص در ابتداى جوانى به تحصيل علم و حكمت رغبتى پيدا كرده و در نجوم و جغرافيا و ادب رنج برده و كتب فراوان در اين رشته‌ها جمع آورده بود و در 1213 ( 614 . ه ) حكومت شهر پكينگ را داشته است .\r\nموقعى كه چنگيز خان اين شهر را گرفت يلوچوت‌ساى به علت كينه‌اى كه عموم مردم ختا نسبت بسلاطين كين داشتند در خدمت چنگيز داخل گرديد و از اين تاريخ معزز و محترم شد مخصوصا چون مردى زيرك و مدبر و بنجوم نيز آشنائى داشت و مغول نيز ستاره‌شناسان و علماى احكام نجوم را احترام فوق‌العاده مىكردند روز به روز مقامش در دستگاه چنگيزيان عالىتر مىگرديد .\r\n« مردى از طايفهء تنگوت كه بساختن كمان مشهور و به همين علت پيش چنگيز عزيز بود بسبب قرب منزلتى كه نزد خان مغول داشت پيوسته مىگفت براى قومى كه جز به جنگجوئى و لشكركشى بامرى ديگر توجه ندارند وجود يك نفر اديب دانشمند مثل يلوچوت‌ساى به چه كار مىآيد و چون اين سخن به گوش يلوچوت‌ساى رسيد او را مخاطب ساخته گفت : همان‌طوركه براى ساختن كمان استاد كارگرى لازمست در ادارهء ممالك نيز وجود كارگران بصير از ضرورياتست . بعد از آنكه اين جواب را به چنگيز خان رساندند بيش‌ازپيش بر منزلت و مقام او افزود . »\r\nيلوچوت‌ساى در تمام لشكركشىهاى چنگيز با او همراه و در جميع كشتارهاى او شاهد عينى بود و با اينكه جسارت مخالفت با سياست چنگيز را نداشت هر قدر مىتوانست بيچارگان را از كشته شدن نجات مىبخشيد ، مرضى را دوا و غذا مىداد و كتب و\r\n\r\n","description":"","footnote":"","page_name":" 76 ","page_number":134},
  {"content":"\r\n\r\nنسخ نادره را از حرق و غرق مىرهاند و كارى را انجام مىداد كه نيم قرن بعد از او خواجه نصير الدين طوسى در خدمت خونريز ديگرى يعنى هولاگو عهده‌دار آن شده .\r\nنفوذ و حسن تدبير يلوچوت‌ساى جلوى بسيارى از خشونت‌هاى مغولان را لااقل در چين كه وطن او بود و بحفظ آن علاقهء قلبى داشت گرفت چنان كه در سال 622 بعد از مراجعت چنگيز از ممالك اسلامى جان تمام هم‌وطنان خود را از خطرى بزرگ نجات داد به اين شكل كه در اين تاريخ چون انبارها از غله و خزانه از پول و پارچه‌هاى قيمتى خالى بود در شورائى كه براى چاره‌جوئى تشكيل يافت يكى از سرداران چنگيز اظهار داشت كه از چينىها در كارهاى دولتى و جنگى هيچ نوع استفاده نمىتوان كرد ، بهتر آنست كه تمام ايشان را بكشيم و ولاياتى را كه مسكون كرده‌اند مرتع حيوانات و مزرع غلات قرار دهيم ، خان مغول هم با اين نظر مخالفت نكرد و نزديك بود كه به اجراى آن حكم دهد ولى يلوچوت‌ساى به ميان افتاده به چنگيز فهماند كه بجاى اين كار مىتوان بوسيلهء وضع ماليات بر محصولات و مال‌التجاره و اراضى و پارچه و غله يعنى عموم ما يحتاج قشون را تأمين نمود و به اين اقدام زشت دست نزد ، خان مغول اين پيشنهاد را پذيرفت و با گرفتن سالى 40000 كيسه غله و 80000 قطعه ابريشم و مبلغ گزافى پول از خون مردم ختا درگذشت .\r\nاين مرد حكيم مدبر در عهد چنگيز و پسرش اوگداى بتدريج قسمت شرقى ممالك مغول را به وضع چين اداره كرد و كار آشنا نمودن مغول را به تمدن و آداب چينى به‌آنجا رساند كه در عهد قوبيلاى قاآن برادر هولاگو قسمت شرقى ممالك چنگيزى نقشى شد از ممالك امپراطوران سابق چين چنان كه نفوذ مشاورين و مدبرين مسلمان بالاخره خانان تركستان و ايلخانان مغول ايران را بدين اسلام آورده تمدن و آداب ايرانى را به ايشان آموختند و ما شرح اين موضوع را عن‌قريب ذكر خواهيم كرد .\r\nياساى چنگيز - قبل از چنگيز خان مغول باقتضاى زندگانى بدوى يك سلسله عادات و عقايد و آداب قومى داشتند كه به علت آشنا نبودن ايشان به خط و سواد مدون نيز نبود ؛ چنگيز خان بعضى از آنها را رد و غالب را باقى گذارد و از خود نيز احكام و قواعدى بر آنها افزود و در واقع به آنها جنبهء رسميت داد و امر كرد كه اطفال مغول خط اويغورى بياموزند و احكام و قواعد فوق را در طومارها بنويسند و در خزانهء پادشاهزادگان خاندان چنگيزى نگاه دارند .\r\n\r\n","description":"","footnote":"","page_name":" 77 ","page_number":135},
  {"content":"\r\n\r\nهريك از اين احكام و قواعد را به مغولى ياسا « 1 » كه بمعنى حكم و قاعده و قانون است مىگويند و مجموعهء آنها يعنى طومارهاى مكتوب به خط اويغورى را كه جامع جميع احكام و آداب رسمى مغول بوده و چنگيز خان آنها را امضا و تصويب كرده ياسانامهء بزرگ « 2 » مىخواندند و آن عبارت بوده است از دستورها و احكامى راجع به تعبيهء لشكر و تخريب بلاد و مصالح ملك و ترتيب شورى راجع به كارهاى بزرگ و لشكركشىهاى مهم و انواع مجازات‌ها و راه و رسم زندگانى مغول در حركت يا اقامت و غيره و مرسوم چنين بود كه هر وقت خانى بر تخت مىنشست يا حادثه‌اى عظيم روى مىنمود يا شاهزادگان جمعيتى مىكردند ياسانامهء بزرگ را مورد مطالعه قرار مىدادند و بناى كارها بر آن مىگذاشتند .\r\nياسانامهء چنگيزى در ميان مغول فوق‌العاده محترم و مقدس بوده و هيچ‌كس جرأت تخطى از مضامين آن را نداشته و مغول بدرجه‌اى كه مسلمين به قرآن مجيد احترام مىگذارند آن را عزيز مىدانسته‌اند .\r\nياساهاى چنگيزى حتى بعد از برافتادن سلطنت اولاد او از ايران از طرف تيموريان نيز مورد احترام و رعايت بوده و در موقع بار دادن و راندن سياست و غذا و غيره برطبق آن عمل مىنموده‌اند .\r\n\r\n\r\n","description":"","footnote":"\r\n( 1 ) - اين كلمه كه اصل مغولى آن دزاساك است در كتب فارسى و عربى باشكال مختلف از قبيل ياسا و ياسه و يساق و ياساق و يسق ضبط شده و در اصل به حكم و امر هر پادشاه يا اميرى اطلاق مىشده و چون يك قسمت از ياسانامهء چنگيزى راجع بمجازاتها و سياستها بوده و مجازات غالب تقصيرها و خطايا نيز قتل معين گرديده بتدريج يكى از معانى ياسا قتل و مرگ شده و عبارات « به ياسا رسانيدن » و « به ياسا ملحق گردانيدن » را مورخين تاريخ مغول بمعنى كشتن استعمال كرده‌اند و اسم مصدر اين كلمه يعنى ياساميشى نيز بمعنى سياست و ادارهء امور معمول و مصطلح گرديده است . غير از كلمهء ياسا احكام و اوامر چنگيز خانى را به كلمهء توره نيز ياد نموده‌اند و اين لغت در مغولى بمعنى آداب قومى و دستور اجدادى است . با كلمهء ياسا در كتب تاريخ مغول كلمهء يوسون نيز ديده مىشود و اين لغت هم مغولى و بمعنى روش و طريقه و رسم است .\r\n( 2 ) - « ياسانامهء بزرگ را تونجين گويند و معنى تونجين احتياط كردن و يقين دانستن باشد . »\r\n( تاريخ وصاف - ص ، 560 . )\r\n","page_name":" 78 ","page_number":136},
  {"content":"\r\n\r\nتقىّ الدّين مقريزى ( متوفى سال 735 ) مىگويد :\r\n« عدهء كثيرى از مغول كه ايشان را بزر خريده و يا در جنگها اسير كرده بودند در مصر مقيم شدند و جماعتى از آن طايفه هم فرارا به اين سرزمين آمده در پناه سلطان بيبرس قرار گرفتند و مصر و شام از مغول پر گرديد .\r\nاين جماعت در مساجد شام و مصر و مكه و مدينه بنام بركه خان نوادهء چنگيز اقامهء نماز مىكردند و سلاطين مصر و امرا و لشكريان هم چون از چنگيز و جانشينان او وحشت داشتند در احترام گذاشتن به خاندان چنگيزى با ايشان شركت مىنمودند .\r\nاين عده مغول به علت آنكه در ميان مسلمين تربيت يافته و به احكام اسلام و قرآن آشنا شده بودند حق را با باطل مخلوط و آداب اسلامى را با مراسم قومى خود ممزوج نمودند به اين شكل كه در امور مذهبى از قبيل نماز و روزه و زكات و حج و بناى ابنيهء خير و دستگيرى از ايتام اختيار خود را بقاضى القضاة وامىگذاشتند و از او در باب اختلاف زن و شوهر و داين و مديون و هر امر مذهبى ديگر استشاره مىكردند ولى در خصوص آداب قومى و رفع تعدى ظالم از مظلوم به ياساهاى چنگيزى متوسل مىشدند و امراى ايشان كه بحفظ نسب مغولى و اصل تاتارى خود علاقه داشتند شخصى را بعنوان حاجب اختيار كرده بودند كه به اين‌گونه حوائج رسيدگى كند و برطبق ياساهاى چنگيزى دعاوى را قطع و فصل نمايد و اين شخص علاوه بر وظيفهء فوق عهده‌دار امور دفترى و ادارى امراى مغول نيز بود . »\r\n( نقل از مقدمهء كاترمر « 1 » بر جامع التواريخ رشيدى . )\r\nچينىها را از قديم عادت بر اين جارى بود كه گفته‌هاى روزانهء امپراطوران خود را يادداشت كنند ، مغول نيز اين عادت را از چينيها فراگرفتند و سخنان پادشاهان خود را روز به روز مىنوشتند و آنها را بعد از مرگ ايشان آشكار مىكردند ولى در نوشتن تمام آنها آزاد نبودند بلكه هر سخن را كه خان اجازه مىداد ضبط مىنمودند و گاهى كه مىخواستند معنى آن پوشيده بماند عبارات خود را مسجع و مغلق ادا مىكردند ، اين قسم سخنان خانان مغول را كه پيش مردم مرعى و محترم بوده به مغولى بيليك كه به معنى دانش و حكمت است مىگفتند و بيليك‌هاى چنگيز خان محترم و بعد از مرگ او مثل ياساهاى او مورد استفاده و مراجعه بوده است .\r\n\r\nآداب مغول -\r\nطوايف مغول و تاتارى كه تحت سركردگى چنگيز خان به ممالك آسياى شرقى و مركزى و غربى حمله كردند و بعدها دامنهء استيلاى خود را بحدود درياى مديترانه و اروپاى شرقى و مركزى نيز بسط دادند به شرحى كه ديديم از قبايل مختلفه بودند و اين قبايل كه همه به نژاد زرد و شعب مختلفهء آن تعلق داشتند قبل از ظهور\r\n\r\n\r\n","description":"","footnote":"\r\n( 1 ) - كاترمر  ( Quatremere )  از مستشرقين معروف فرانسه و ناشر قسمتى از جامع التواريخ رشيدى .\r\n","page_name":" 79 ","page_number":137},
  {"content":"\r\n\r\nچنگيز و استقرار يافتن در ممالك متمدنهء آباد به بدويّت و چادرنشينى و انتقال دائم از محلى به محل ديگر سر مىكردند و زندگانى ايشان در نهايت سادگى و سختى و پستى مىگذشت . در اين جنس زندگىها بخصوص وقتى كه مردم بىاستعداد باشند و متمدّنين نيز ايشان را به خود راه ندهند و وسيله‌اى براى اقتباس تدابير ملل مستعدّ با تصرف و وسايل تمدّن فراهم نباشد طبيعة شهرنشينى و سكون و آرامش طبع ديده نمىشود بلكه ايام عمر مردم مثل ايلات حاليه در طلب چراخور به ييلاق و قشلاق و دستبرد و غارت و نزاع دائمى با متمدنين يا با بدويان ديگر مىگذرد و جنگ و آداب تغلب و تسلط شغل شاغل مرد و زن مىشود و فراگرفتن آنها از كوچكى حكم ضروريات حياتى را پيدا مىكند .\r\nدر ميان اين قبيل طوايف حكم و امر از آن كسى است كه يا خود و يا پدر او به هوش و تدبير و زور بر اقران ممتاز شده و سايرين را به قوهء كاردانى و ريختن خون و اجراى احكام سخت تحت نفوذ بگيرد مخصوصا هر قدر استعداد زيردستان در پذيرفتن نصايح و فهم مصالح كمتر باشد سختگيرى و بىرحمى بيشتر لزوم پيدا مىكند و در اين صورت اگر فرمانروا يا خان قبيله اندكى ضعف و سستى از خود نشان دهد دولت و قدرت او سپرى مىشود و ديگرى كه از او قسىتر و سخت‌كش‌تر باشد جاى او را مىگيرد يا آنكه اساس اتحاد قبيله بكلّى از هم مىپاشد .\r\nچنگيز خان يكى از همان رؤسائى است كه به زور شمشير و تدبير و ياساهاى بسيار سخت نه تنها قبيلهء كوچك اجدادى را تحت نظم و امر خود آورده بلكه قدرت خود را بر ساير طوايف ترك و مغول نيز قبولانده و همگى اين اقوام را كه قبل از او به دستبرد بهم و نزاع دائمى سر مىكرده‌اند متحد و تابع يك حكم نموده و قواى كوچك و متشتت ايشان را براى اجراى مقصودى بزرگتر مجتمع ساخته و مورد استفادهء خود قرار داده است .\r\nدر ابتداى حملهء چنگيز خان مسلما در همراهان او اكثريت با مغولان اصلى بوده ولى اين جماعت كه در همان به دو امر هم چندان زياد نبوده‌اند هر قدر پيشتر آمده و زيادتر جنگ كرده از جهت عدد كمتر شده‌اند و چنگيز براى آنكه جاى تلفات لشكر خود را پر كند از مردم ممالك مغلوبه مخصوصا از آنها كه با مغولان اصلى قرابت نژادى و اخلاقى داشته‌اند ( مثل نايمانها و كرائيت‌ها و تنگغوتها و تركان قبچاقى و قنقلى و\r\n\r\n","description":"","footnote":"","page_name":" 80 ","page_number":138},
  {"content":"\r\n\r\nقرلق و اويغور ) عده‌اى را بعنوان لشكرى اختيار نموده و مثل طايفهء خود مطيع يك امر و حكم و تابع همان ياساها و نظامات كرده است تا آنجا كه در اواخر كار اين عناصر خارجى از حيث عدّه بر مغولان اصلى فزونى يافته و در قشون چنگيز اكثريت با تركان و مغولان مغلوب گرديده است .\r\nمقصود از آداب مغولى رسوم و عاداتى است كه در ميان اين طوايف مختلفه معمول بوده و اولاد چنگيز پس از مخلوط ساختن عموم مغلوبين ترك و مغول با يكديگر آنها را از ايشان فراگرفته و بعد از جرح و تعديل و آميختن با آداب قومى خود به آنها جنبهء رسميت داده‌اند .\r\nچون وضع زندگانى عموم اقوام مغول و ترك بمناسبت اتحاد نژاد و جنس معيشت بدوى يكى بوده اين نوع آداب هم در ميان جميع ايشان تقريبا يك شكل داشته و كمتر اتفاق مىافتاده است كه طايفه‌اى از مغول عادت و رسمى داشته باشند كه ساير قبايل آن را ندانند و معمول ندارند .\r\nبعد از غلبهء مغول بر ممالك متمدن چين و ايران و اقامت در شهر آداب مغولى تغيير صورت فاحش حاصل كرده و با اينكه به ظاهر صورت بايستى آنها نيز آداب متمدنين بلاد مغلوبه را محكوم و مغلوب سازند و همان‌طوركه سلاطين و امراى مغول جاى پادشاهان و امپراطوران قديم اين ممالك را گرفته بودند آداب مزبور نيز جاى آداب معمولهء متمدنين را بگيرند درست اين امر به عكس شد و فرزندان چنگيز دو نسل بعد از او كاملا محكوم حكم آداب رعاياى مغلوب خود گرديدند و دست از عقايد و آئين و مراسم اجدادى برداشتند يعنى وزرا و مشاورين و ارباب هنر چينى و ايرانى و اويغور و عيسوى انتقام مغلوبيتى را كه به زور شمشير ديده بودند به قوهء تدبير از مغول گرفتند و زبان و مذهب و اصول اداره و حكومت خود را بر ايشان تحميل كردند .\r\nدر تصادم دو قوم با يكديگر وقتى كه از جهت استعداد فطرى و جنس معيشت بين آنها اختلاف كلى باشد مآلا غلبه با قومى است كه قوهء تدبير و تصرف و هنر اداره و سياستش بيشتر و تمدن و آداب قومى يعنى بنيان زندگانى فكرى و روحيش به حقيقت متكىتر باشد بخصوص اگر افراد آن ضامنى قوى مثل ادبيات لطيف و سرگذشت پرافتخار و داستانهاى ملى در دست داشته باشند و با تذكر آنها رشتهء اتصال خود را با گذشتهء اجدادى خويش محكم نگاه دارند .\r\n\r\n","description":"","footnote":"","page_name":" 81 ","page_number":139},
  {"content":"\r\n\r\nاستيلاى خانه‌برانداز مغول بسيارى از آباديهاى معتبر چين و ماوراءالنهر و ايران و عراق و شام را از ميان برد و عدهء بىشمارى از فضلا و علما را كشت و كرورها مجلد كتاب و نسخه‌هاى گرانبها را در خاك نيستى مدفون كرد ولى به محو قوم چينى و ايرانى و زبان و ادبيات اين دو ملت باستانى متمدن موفق نيامد بلكه شعلهء شور مليت ايرانى و چينى كه اندك مدتى بر اثر سردى دم مشتى بيابان‌گرد غارتگر پست شده بود بتدريج سركشيد و فرزندان چنگيز را مروج دين اسلام و بودائى و آداب زبان فارسى و چينى كرده رابطهء ايشان را با يورت اولى و همجنسان اصلى به كلى مقطوع نمود .\r\nاين نكته را نيز نبايد فراموش كرد كه ترك آدابى از طرف يك قوم و قبول آداب قوم ديگر از امورى نيست كه به زودى صورت گيرد و در طول زندگانى يك نسل و دو نسل واقع شود چه هر قدر هم در اين باب سعى به عمل آيد باز زمان را در آن دخالتى عظيم است مخصوصا اين حكم در باب عادت و مراسمى كه براى تبديل آنها موجب آنى مهمى در ميان نباشد بيشتر صدق مىكند و گاهى نيز مىشود كه آداب غالب و مغلوب با هم امتزاج حاصل كند و از اين عمل يك رشته آداب ديگرى بوجود آيد .\r\nراست است كه آداب مغول بعد از استيلاى ايشان بر ممالك متمدّنه مغلوب آداب متمدنين گرديد ولى باز بسيارى از آنها كه موجب بر ترك آنها نبود ( مثل قبول مذهب مغلوبين ) و يا چنگيزيان به علت تعلق بخان خود آنها را معمول مىداشتند ( مثل ياساى چنگيزى ) مرسوم و مرعى ماند و بمغلوبين نيز سرايت كرد . ما در اينجا ذيلا به پاره‌اى از آداب و مراسم مغول كه در ايام حكومت فرزندان چنگيز بر ايران معمول بوده اشاره مىكنيم و شرح تأثير آداب اسلامى و ايرانى را در مغول براى موقع ديگر مىگذاريم .\r\nچون همراهان چنگيز خان از طوايف مختلفهء مغول و تاتار بوده‌اند از نظر صفات و مميزات نژادى نمىتوان جميع ايشان را تحت يك عنوان آورد بلكه بايد گفت كه لشكريان چنگيزى مثل تاتارهاى امروزى اگرچه همه تحت يك اسم و عنوان آمده باز در ظاهر قيافه و طول قامت و رنگ پوست و وضع بينى و جمجمه مختصر اختلافاتى با يكديگر داشته‌اند .\r\nبا تمام اين احوال باز در ميان جميع اقوام مغول و تاتار يك رشته علائم ظاهرى و مميزات\r\n\r\n","description":"","footnote":"","page_name":" 82 ","page_number":140},
  {"content":"\r\n\r\nنژادى باقيست كه ايشان را از ساير اقوام غير مغول ممتاز و مشخص مىكند و در جميع ايشان نيز كم‌وبيش ظاهر است .\r\nبطور كلى تاتارها مردمى هستند داراى گوشهاى بزرگ و مو و ريش و سبيل كم و صورت پرگوشت داراى چين‌هاى فراوان و گونه‌هاى برجسته ، فاصلهء ما بين دو چشم پهن و پلكهاى ضخيم و چشمها بادامىشكل است . اندازهء متوسّط قد در ميان تاتارها از 614 / 1 متر است تا 684 / 1 . رنگ موهاى ايشان سياه و رنگ پوستشان زرد يا قهوه‌اى روشن و بينىها پهن و منخرين باز است .\r\nرنگ چشمان غالبا تيرهء روشن و متمايل به كبودى است و در ميان تاتارها مخصوصا فرزندان و اعقاب يسوكاى بهادر پدر چنگيز خان را كه از طايفهء قيات بوده چون چشمان كبود تيره داشته‌اند مغول بورجقين يعنى اشهل مىگفتند و مقصود از قبيلهء بورجقين‌قيات فرزندان و نوادگان پدر چنگيز بوده است .\r\nنظر شخص چنگيز خان خصوصا به اين بوده كه طوايف مغول مطيع خود را به شكلى نگاه دارد كه بوسيلهء آن بدويان چادرنشين همه‌وقت بر متمدّنين شهرنشين غالب باشند به همين جهت به هيچ‌يك از آداب متمدّنين توجه نداشت بلكه مغول را از اختيار شهرنشينى منع مىكرد و خود او جز به مراجعت به سرزمين اصلى اجدادى و ادامهء همان زندگانى بدوى اظهار علاقه نمىكرد .\r\nمغول به عادت عموم بدويان در زير چادرها منزل مىكردند و مقام خود را در ييلاق يا قشلاق به زبان مغولى يورت يا اردو « 1 » مىگفتند و بنابراين عادت حتى بعد از تسخير ممالك متمدنه و احتياج به اقامت در پايتخت هم باز براى خود محلهائى را بعنوان ييلاق و قشلاق اختيار مىكردند و در تابستان و زمستان با حشم و خيول و مواشى به آن نقاط مىرفتند و اشخاصى بنام يورتچى قبلا براى انتخاب مقام مناسب جهت خان و حواشى او به اطراف سفر مىنمودند و منازلى لايق براى اين كار اختيار مىكردند و خان مغول با اتباع و احشام و اغنام خود به‌آنجا مىرفت و چادرهاى موئين يا نمدى اردوى خود را برپامىنمود و كسان او نيز در زير همين قبيل چادرها يا كلبه‌هائى كه از شاخ و برگ درختان مىساختند\r\n\r\n\r\n","description":"","footnote":"\r\n( 1 ) - اين كلمه كه در السنهء اروپائى نيز داخل شده بتدريج مجازا معنى لشكر و همراهيان خان يا پادشاه را پيدا كرده و به همين معنى هم در فارسى مصطلح است چنان كه لغت  Horde  در زبان فرانسه كه تحريف‌شدهء كلمهء اردوست همين مفهوم اخير را با اندك تفاوت معنى دارد .\r\n","page_name":" 83 ","page_number":141},
  {"content":"\r\n\r\nدر اطراف يورت خان منزل مىگرفتند و پس از انجام فصل و حركت از آن يورت عموم لوازم غير منقول اقامت مثل كلبه‌هاى چوبين و غيره را آتش مىزدند .\r\nاردوهاى ييلاقى و قشلاقى خانان مغول حكم شهر بزرگى را داشت چه علاوه بر كثرت چادرها و كلبه‌ها و زيادى جمعيت ، همراه خان همه نوع مردم از منشى و قاضى و رؤساى لشكرى و پيشه‌وران و تجار حركت مىكردند و اهل حرف و صنايع و - پيله‌وران بخريد و فروش بضاعت خود مىپرداختند و جميع حوائج اردو را رفع مىنمودند .\r\nخانان مغول در اين قبيل اردوها غالبا شاهزادگان و اقرباى خود را براى شور در امور مهمه مثل انتخاب رئيس خاندان و اردوكشىهاى مهم بتوسط فرستادگانى كه ايشان را ايلچى مىخواندند احضار مىنمودند و به اين قبيل شورىها در زبان مغولى قوريلتاى مىگفتند .\r\nعادت مغول اين بود كه اصغر پسران خان از يورت اصلى اجدادى كمتر خارج شود و در تقسيم املاك پدر با برادران سهيم نباشد و پس از مرگ خان فقط يورت اجدادى را مالك شود چنان كه بعد از وفات چنگيز خان حوالى انهار كرولن و انن به كوچكترين فرزندان او تولى رسيد و اين قسمت نسبت به سهم ساير پسران چنگيز كوچكتر بود و شايد در اين تقسيم سنّ اولاد خان نيز منظور مىشده .\r\nمغول زنان و همخوابگان « 1 » متعدد اختيار مىكردند و عادت خانان ايشان اين بود كه بعد از غلبه بر پادشاه يا اميرى و يا عقد اتحاد با او دختر يا خواهر او و اگر او را كشته بودند زوجهء او را به زوجيت مىگرفتند چنان كه چنگيز خان به همين وضع رفتار مىكرد و عدد زنان و همخوابگان او را تا 500 نوشته‌اند .\r\nبعد از مرگ يك نفر مغول بخصوص رؤسا عموم زنان و همخوابگان او به ارث با رشد فرزندان او مىرسيد و او مىتوانست هركدام از ايشان را ، به استثناى مادر ، به ازدواج خود يا دوستان خود در بياورد و يا آنان را آزاد نمايد .\r\nچون مغول زنان بسيار اختيار مىكردند در ترتيب تقديم و تأخير فرزندان هميشه پدر اولويّت را به فرزندانى مىداد كه مادر ايشان نزد او بر زنان ديگرش ترجيح داشت چنان كه در ميان نه پسر چنگيز تنها چهار پسر يسونجين‌بيگى ، محترم‌ترين نسوان\r\n\r\n\r\n","description":"","footnote":"\r\n( 1 ) - به مغولى قوما .\r\n","page_name":" 84 ","page_number":142},
  {"content":"\r\n\r\nجنازهء جغتاى در حضور نسوان او و روحانيون عيسوى نسطورى ( مقابل صفحهء 84 )\r\n\r\n","description":"","footnote":"","page_name":" الف 84 ","page_number":143},
  {"content":"\r\n\r\nاو ، مهمّ و معتبر شده و پس از وفات پدر زمام كارهاى بزرگ را در دست گرفته‌اند .\r\nمجموع فرزندان و اقربا و كسانى را كه از تيرهء يك خان يا شاهزادهء مغولى بوده اروغ او و طايفه و رعايا و مردم مطيع تحت اوامر او را اولوس او مىگفتند . مقصود از اولوس اربعهء چنگيزى تمام مردم بلادى است كه بعد از مرگ او تحت حكم چهار پسر اوجوجى و جغتاى و اوگداى و تولى قرار گرفته‌اند .\r\nاز امورى كه مغول به آن اهميت فوق‌العاده مىداده و آن را لازمهء زندگانى خود مىدانسته‌اند شكار بوده و مغول هر وقت كه بجنگى اشتغال نداشته‌اند ايام خود را به شكار مىگذرانده و ترتيب شكار و تفحص صيد و دور كردن حيوانات و شكار جرگه آداب و قواعدى داشته و مقدارى از ياساهاى چنگيز خان در اين باب بوده است .\r\n« از ياساهاء چنگيز خان آن است كه قوم مغول و تاتار در مهم صيد جد و جهد نمايند چه او گفته كه صيد وحوش مناسب امير جيوش است و اين امر نزد آن طايفه از معظمات امور باشد و در اوايل فصل زمستان شكارى عظيم طرح اندازند نخست صيادان بفرستند تا تفحص قلت و كثرت صيد كنند و بعد از تحقيق جا به لشكريان رسانند كه به قانونى كه در معركهء رزم مقرر است ميمنه و ميسره و قلب و جناح مترتب داشته هزار كس از محل خود حركت كند و بعد از يك ماه يا زياده صحرا يا كوهى را خلقى انبوه در ميان گيرند و خان با خواتين و انواع مأكولات و اصناف مشروبات متوجه شكار گردد و مردم شكارى را بتدريج و آهستگى رانند و محافظت تمام نمايند تا نخجيرى از جرگه بيرون نرود و اگر ناگاه شكارى بيرون رود از نقير و قطمير آن استفسار نمايند و تحقيق آن معنى از جملهء واجبات دانند و از براى آن امير هزاره و صده و دهه را چوب زنند و گاه باشد كه بقتل رسانند و اگر صف را كه جرگه گويند راست ندارند و قدمى پيشتر يا پس‌تر نهند در تأديب ايشان مبالغه نمايند و چون جرگه نزديك رسد دستها را به همديگر متصل كنند و چون نزديكتر شود دوش‌به‌دوش و زانوبه‌زانو بازنهند و بايستند و در ميان حلقه انواع سباع و اصناف وحوش در جوش آيند و نخست خان با تنى چند از خاصان و مقربان در ميان اندازند و ساعتى تير اندازد و صيد كند و چون ملول گردد هم در ميان جرگه بر موضعى بلند فرودآيد تا شاهزادگان و امرا و نوينان و عوام در عقب يكديگر درآيند و صيد افكنند و خان تماشا كند تا از موضعى كه به آب و علف نزديك باشد راه دهند و تمامت شكارى را كه افكنده باشند جمع كنند و اگر شمار همه ممكن نباشد بر تعداد گوزنان و سباع اختصار نمايند و غرض از اين گيرودار مجرد شكار نيست بلكه مقصود آنست كه مجموع لشكر و سپاه به تيراندازى و اسب دوانيدن عادت كنند تا در روز جنك حزم و احتياط را مرعى دارند و اهمال و اغفال جايز ندارند و از بدايت دولت مغولان تا الحال همان طريقه ميانهء ايشان مرعيست و چون چنگيز خان در باب شكار بسيار مبالغه داشت اين مهم را به جوجى پسر بزرگ خود حواله فرموده بود چه چون نزد تركان اين مهم از معظم مهمات مىباشد چنگيز خان رعايت بزرگى آن كرده او را از ميان فرزندان خود به پسر بزرگتر ارزانى داشت » . ( از تاريخ الفى و جهانگشاى جوينى - ص 19 ، 20 ج 1 . )\r\n\r\n","description":"","footnote":"","page_name":" 85 ","page_number":144},
  {"content":"\r\n\r\nمغول به كشتىگيرى و جنگ مشت‌زنان نيز علاقهء بسيار داشتند و از تماشاى مبارزهء ايشان لذّت مىبردند چنان كه خانان مغول همه‌وقت از اين جماعت عده‌اى را نزد خود نگاه مىداشتند و از ختا و قبچاق كشتىگير مىخواستند و وقتى كه ماوراءالنهر و ايران مسخر ايشان شد از آن بلاد هم جمعى را كه اين هنر داشتند به مغولستان بردند و ما سابقا حكايت تماشاى جوجى را از مبارزهء زنان خوارزم نقل كرديم . « 1 »\r\nمغول بمناسبت بىعلمى و عدم معاشرت با متمدّنين عقايد خرافى بسيار داشته و شياطين و جادو و سحر را در مجارى احوال و زندگانى انسان مؤثر و صاحب نفوذ شديد مىدانسته‌اند .\r\nاز سحر و جادو بسيار مىترسيدند و هركس را كه به اين حيله متهم مىشد به سختى عذاب مىكردند و در ياسانامهء چنگيزى احكام شديد بر ضد اين جماعت موجود بود .\r\nكسانى كه مىتوانستند ملتفت سحر و جادو شوند و آنها را كشف و دفع كنند جماعتى بودند از كشيشان بت‌پرست بودائى بنام بخشى و توين و اهل علم سحر باسم قام . عقيدهء قامان اين بود كه شياطين مسخر ايشان‌اند و ارواح شريره را با آن جماعت الفتى است و بوسيلهء مراودهء با شياطين و ارواح مىتوانند از احوال و اوضاع خبر دهند و مغول به اين مردم اعتقادى داشتند و در شروع كارها تا موافقت قامان و منجمان را جلب نمىكردند بامرى مبادرت نمىورزيدند .\r\nيكى از مهم‌ترين وسايلى كه قامان براى پيشگوئى و تشخيص نيك و بدمآل كارها و تعيين اثر جادو داشتند نظر كردن در استخوان شانهء گوسفند بود و اين هنر را بعضى از خانان نيز مىدانستند و ترتيب آن اين بود كه استخوان شانهء گوسفند را در آتش آن‌قدر مىگذاشتند كه سياه مىشد بعد قام يا خان در او بدقت نظر مىكرد ؛ اگر استخوان سلامت از آتش بيرون مىآمد و حرارت آن را درهم نمىشكست نظرى كه خان داشت بر وفق مراد به انجام مىرسيد و اقدام در آن صلاح بود و اگر خلاف اين ترتيب مىشد و استخوان مىشكست يا قطعاتى از آن مجزى مىگرديد امر منظور عاقبتى خوش نداشت و اقدام مصلحت نبود .\r\nچنگيز خان به اين عمل اهميت فوق‌العاده مىداد و در كارها يا از يلوچوت‌ساى كه در اين هنر ماهر بود رأى مىخواست و يا خود كه نيز اين علم را نيكو مىدانست به آن اقدام مىنمود .\r\n\r\n\r\n","description":"","footnote":"\r\n( 1 ) - رجوع كنيد به صفحهء 47 از همين كتاب .\r\n","page_name":" 86 ","page_number":145},
  {"content":"\r\n\r\nمجازات وزير جغتاى ( مقابل صفحهء 87 )\r\n\r\n","description":"","footnote":"","page_name":" الف 86 ","page_number":146},
  {"content":"\r\n\r\nبخشى كلمه‌ايست سانسكريتى و در اصل بمعنى عالم مذهب بودائى است و از بخشيان عدّه‌اى را كه به انزوا سر مىكرده‌اند توين مىگفتند .\r\nمغول پس از حشر با قوم اويغور كه طايفه‌اى از ايشان دين بودائى داشتند از اين بخشيان جمعى را بعنوان دبيرى و كتابت به خدمت خود گرفتند و ايشان علاوه بر آشنا كردن مغول به خط اويغورى دسته‌اى از مغول را هم به آئين بت‌پرستى بودائى و احترام به آفتاب واداشتند و غالبا رؤسا و امراى مغول در باب سحر و جادو نيز از آن گروه استشاره مىنمودند به همين مناسبات كلمهء بخشى در ميان مورخين قديم معانى بت‌پرستى و عالم بسحر و جادو و منشى و كاتب را پيدا كرده است .\r\nمغول از رعد و برق نيز وحشت بسيار داشتند و در موقع زدن برق و نعرهء رعد از ترس ساكت و صامت مىايستادند و اگر از قومى شخصى را برق مىزد قبيله و خانهء او را از ميان خيل بيرون مىكردند و تا سه سال به او اجازه نمىدادند به اردو بيايد و اگر در رمه و گلهء ايشان برق مىافتاد تا چند ماه به اين ترتيب عمل مىنمودند و در ماهى كه اين اتفاق حادث مىشد باقى ماه را از طعام خود نمىخوردند و در آخر ماه از شادى و شعف فرياد برمىكشيدند و اعتقاد ايشان آن بود كه اگر كسى هنگام بهار يا تابستان در روز در آب نشيند يا دست در جوى شويد و با ظروف زرين و سيمين آب بردارد يا جامهء شسته در صحرا بيفكند رعد و برق بسيار حادث شود به همين جهت در ياسانامهء چنگيزى بر منع اين كارها احكام سخت وجود داشته و جزاى تخطىكننده قتل معين شده بوده است .\r\nدر ميان مغول جماعتى بودند كه ادعا داشتند بوسيلهء بعضى احجار و ماليدن آنها بهم و با بكاربردن آنها به وضعى مخصوص مىتوانند باران و برف از آسمان صاف نازل كنند و اين هنر را به مغولى ياى و جداميشى و اين نوع سنك را جده يا يده و كسى را كه مباشر اين عمل مىشده يايچى يا جده‌چى مىگفتند و اين افسانه در ميان جميع اقوام ترك و مغول انتشار غريبى داشته و غالب مورخين و مسافرين از آن ذكر كرده و بعضى ديگر نيز مدعى بوده‌اند كه بدون وسيلهء جده بمدد اذكار و اوراد نيز مىتوانند باران و برف ايجاد كنند .\r\nدر ابتداى امر خانان مغول چون داراى دربار و پايتخت و درگاه نبودند در موقع جلوس يا پذيرائى و بارعام چندان آداب مفصل نداشتند و مراسم ايشان در اين مورد نيز ساده و مختصر بود .\r\n\r\n","description":"","footnote":"","page_name":" 87 ","page_number":147},
  {"content":"\r\n\r\nپس از فوت چنگيز موقعى كه بزرگان خاندان او مىخواستند پسر او اوگداى را بمقام خانى برگزينند در ابتدا به اشارهء منجمان و قامان روز مسعودى را اختيار كردند سپس بر عادت معمول كلاههاى خود را برداشتند ، جغتاى دست راست برادر و اوتكين برادر چنگيز خان دست چپ اوگداى را گرفت و او را بر تخت نشاندند و تولى خان به او جام شرابى تقديم كرد ، بعد جميع حاضران سه نوبت برسم احترام زانو زدند و او را در اين مقام تبريك گفتند . چون آداب جلوس به انجام رسيد اوگداى و ساير شاهزادگان از اردو بيرون آمده در مقابل آفتاب سه نوبت زانو زدند بعد بشرب شراب و عيش و عشرت نشستند و پس از ختم جشن شادى برسم مغول تا سه روز متوالى بتذكار روح چنگيز طعام‌ها ساختند و چهل دختر زيبا از نسل امرا و نوينان با آرايش تمام با اسبان گزيده نزديك روح او فرستادند « 1 » .\r\nزانو زدن در مقابل سلاطين مغول را به مغولى چوك مىگفتند و آن علامت اظهار احترام نسبت بخان بود و ترتيب آن اينكه در موقع اداى خدمت و احترام يكى از زانو - ها را بر زمين مىزدند و آرنج خود را به زمين متوجه مىساختند .\r\nموقعى كه خان مغول مىخواست كسى را مورد منتهاى لطف قرار دهد او را بدست خود كاسه‌اى « 2 » از شراب انگور يا شراب شير ماديان يعنى قميز مىداد . شخصى كه مورد اين لطف مىشد كاسهء مرحمتى را مىگرفت و پس از اداى چوك آن را بيك جرعه مىنوشيد و اين رسم كاسه گرفتن و كاسه دادن از مهم‌ترين آداب معمول مغول بوده و در موقع عقد صلح و قرارداد طرفين مقدارى طلا در شراب حل كرده مىنوشيدند و يا آن مشروب را در ظروف زرين صرف مىكردند .\r\nسلاطين مغول كسانى را كه به ايشان خدمتى كرده و در موارد سختى كمكى نموده بودند مورد نوازش مخصوص قرار مىدادند و باصطلاح خود ايشان را سيورغاميشى مىكردند و به آن جماعت اراضى و املاكى وامىگذاشتند تا از محصول آن تمتع بردارند ؛ اين نوع املاك مرحمتى را كه با عقاب و وارثان شخص نيز منتقل مىشد به مغولى سيورغال مىگويند .\r\n\r\n\r\n","description":"","footnote":"\r\n( 1 ) - جهانگشاى جوينى - ص 147 ، 149 - ج 1 .\r\n( 2 ) - به مغولى اياغ .\r\n","page_name":" 88 ","page_number":148},
  {"content":"\r\n\r\nجلوس اوگتاىقاآن در حضور شاهزادگان و امراى مغول - تولوى به قاآن جديد جام شراب تقديم مىكند ( مقابل صفحهء 88 )\r\n\r\n","description":"","footnote":"","page_name":" الف 88 ","page_number":149},
  {"content":"\r\n\r\n\r\nنظام كشورى و لشكرى مغول -\r\nچنگيز خان بعد از آنكه قبايل مختلفهء تاتار و مغول را تحت امر خود آورد بنا بر آنچه در حماسه‌نامهء مغول « 1 » مسطور است براى ادارهء امور كشورى و لشكرى خويش ده شغل معين كرد و انجام آنها را بعهدهء يك يا چند مأمور واگذاشت به ترتيب ذيل :\r\n1 - چهار نفر جهت حمل تير و كمان ؛ مأمور انجام اين وظيفه را بعدها قورچى ناميدند .\r\n2 - سه نفر مباشر طعام و شراب .\r\n3 - يك نفر مباشر مراتع گوسفندان .\r\n4 - يك نفر مأمور تهيهء گارى و ارابه و وسايل حمل و نقل .\r\n5 - يك نفر دربان باسم چربى .\r\n6 - چهار نفر مباشر جهت مواظبت و حمل شمشيرها ، رياست اين جماعت با جوجى قسار برادر چنگيز بود .\r\n7 - دو نفر مواظب تعهد و نگاهدارى اسبان بعنوان اخته‌چى و برادر ديگر چنگيز بيلگوتاى يكى از آن دو نفر بود .\r\n8 - چهار نفر مباشر مراتع خيول و مواشى .\r\n9 - چهار نفر ملقب به « تير نزديك » و « تير دور » جهت بردن فرمان چنگيز بدور يا نزديك .\r\n10 - دو نفر مأمور حفظ نظم شوراى مغول .\r\nچنگيز خان از مغول عده‌اى را بنام قراولان خاصه اختيار كرده بود و اين عده را كشيكچى مىگفتند ، هشتاد نفر جهت كشيك شب و هفتاد نفر جهت كشيك روز و در جزء اين عده از قورچيان و اختچيان و دربانان نيز جمعيتى بودند .\r\nغير از قراولان خاصه چنگيز يك عدهء هزار نفرى از نخبهء جنگيان داشت بنام بهادر كه بمعنى مبارز و دلاور است و اين بهادران در جنگها پيش‌قراول لشكر او محسوب مىشدند .\r\n\r\n\r\n","description":"","footnote":"\r\n( 1 ) - بنام يوان چائوپىشى يعنى تاريخ محرمانهء سلسلهء يوان كه همان تاريخ افسانه‌اى مغول باشد ، بيشتر مطالب اين قسمت را ما از كتاب نفيس تركستان تأليف استاد مرحوم بارتولد  Barthold  اقتباس و خلاصه كرده‌ايم . ( رجوع كنيد به ترجمهء انگليسى آن كتاب  ( Turkestan , 285 - 289 \r\n","page_name":" 89 ","page_number":150},
  {"content":"\r\n\r\nقراولان خاصّهء چنگيزى محكوم احكام سخت بودند ، اگر كسى از ايشان به نوبت خود سر خدمت حاضر نمىشد نوبت اوّل او را سى ضربه شلاق مىزدند و در دفعهء دوّم هفتاد و در دفعهء سوّم پس از زدن سى و هفت ضربه شلاق منفصل مىنمودند و همين تنبيه شامل جال رئيسى مىشد كه در گماشتن زيردستان خود غفلت ورزيده بود .\r\nفرمانده قراولان خاصه حق نداشت كه زيردستان خود را بدون اجازهء خان تنبيه كند بلكه بايد تمام مسائل را از نظر خان بگذراند و اگر كسى از روى ميل شخصى زيردستى - را تنبيه مىكرد او را به همان شكل مجازات مىنمودند . قراولان خاصه فقط در موقعى در جنگها شركت مىكردند كه خان نيز در ميدان جنگ باشد .\r\nبيشتر سرداران چنگيز از قراولان خاصهء او بودند و چون چنگيز ايشان را به خوبى مىشناخت و مدّتها به احكام سخت آزموده بود سردارى قسمتهاى لشكرى او را كسانى داشتند كه جز فرمان خان امرى ديگر را اطاعت نمىكردند و سربازان زيردست ايشان مطيع محض و همه آلت اجراى اوامر چنگيز بودند .\r\nدر ميان رجال و اطرافيان چنگيز عالىترين مقامات از آن شاهزادگان خاندان او بود و اين شاهزادگان را نوين يا نويان مىگفتند و از ميان ايشان تولى پسر چنگيز لقب الغ‌نويان يعنى شاهزادهء بزرگ داشت .\r\nاشراف لشكرى بلقب ترخان ملقب بودند و ايشان را از پرداخت ماليات معاف مىداشتند و در جنگها هر غنيمت كه مىگرفتند به ايشان تعلق داشت و در بارگاه بىاذن و اجازه وارد مىشدند و در جشنها مقامى شايسته داشتند و هركدام از دست خان كاسه‌اى شراب مىگرفتند .\r\nقشون چنگيز به لشكرهاى ده هزار نفرى كه هركدام را يك تومان مىگفتند تقسيم مىشد و هر تومان منقسم بود بده قسمت هزار نفرى ( هزاره ) و هر هزاره بده قسمت صدنفرى ( صده ) و هر صده بده دهه .\r\nچون مغول جهت جنوب را متبرّك‌ترين جهات مىدانستند در موقع صف‌آرائى به آن جهت رو مىكردند و لشكريان را به ميمنه و ميسره و قلب تقسيم مىنمودند و معمولا فرمانده لشكر در قلب كه آن را قول مىگفتند مىايستاد .\r\nهريك از فرماندهان تومانها و هزاره‌ها و صده‌ها و دهه‌ها هر سال يك‌بار بايستى به خدمت چنگيز برسند و از شخص او دستور بگيرند و مصالح جنك را بياموزند ؛\r\n\r\n","description":"","footnote":"","page_name":" 90 ","page_number":151},
  {"content":"\r\n\r\nهيچ‌كس از هزاره و صده و دهه كه به‌آنجا منتسب بود نمىتوانست به جائى ديگر رود و به فرمانده ديگرى پناه جويد اگر كسى از محلى به محلى انتقال مىكرد او را مىكشتند و كسى را كه به او راه داده بود سخت تنبيه مىنمودند .\r\nچنگيز لشكريان خود را اكثر فقير و محتاج نگاه مىداشت تا به غلبه حريص و ناچار باشند و در موقع حركت امر مىداد جميع اسلحه و ما يحتاج زندگانى حتى درفش و سوزن را با خود بردارند و اگر كسى در روز سان و عرض لشكر يكى از لوازم را كم داشت معذّب و سياست مىشد .\r\nرسم چنگيزيان در لشكركشى اين بود كه قسمت بنهء سنگين و چادرهاى غلامان و اطفال و زنان را كه اغروق مىگفتند در مواقع مطمئن مقدارى جلوتر و در مواقع خطر از عقب حركت مىدادند تا هنگام تاخت‌وتاز از آن بابت خيال ايشان آسوده باشد .\r\nچون عرصهء ممالك مغول وسعت يافت و لشكريان و ايلچيان و تجار دائما در رفت‌وآمد بودند چنگيز خان در سر راه‌ها منازل كاروانى بنام يام درست كرد تا در آنها لوازم مسافرين و لشكرها را از علوفه و عليق اسبان و مأكول و مشروب و چهارپا حاضر داشته باشند و مخارج آنها را تومانها ( هردو تومانى يك يام ) بدهند و اسبان چاپار دولتى باسم الاغ « 1 » در آنجا براى رساندن ايلچيان مهيا باشد و هر سال اين يامها را تفتيش مىكردند و نواقص آنها را رفع مىنمودند .\r\n\r\nطرز محاربهء مغول و رفتار ايشان با مغلوبين -\r\nچنگيز خان موقعى كه مىخواست شهرى را مسخر كند و يا امير و پادشاهى را به اطاعت خود بخواند ابتدا او را به توسط ايلچيان بقبول حكم خويش يعنى ايلى دعوت مىنمود و اگر ايل نمىشد عنوان ياغى پيدا مىكرد و دفع او به جنگ لازم مىگرديد .\r\n« از جمله عادات پسنديدهء چنگيز خان يكى آن بود كه در احكامى كه به ياغى مىنوشت و او را به اطاعت\r\n\r\n\r\n","description":"","footnote":"\r\n( 1 ) - الاغ اصلا بمعنى اسب چاپار است و بمعنى قاصد نيز استعمال شده و اين كلمه قبل از استيلاى مغول شايد در دورهء تسلط قراختائيان بر ماوراءالنهر در زبان فارسى داخل گرديده ؛ رضى الدين نيشابورى از شعراى اواسط قرن ششم مىگويد :\r\n رياح را چو مهمى فتد بناحيتى * الاغ باشد صيت مكارم و سيرش . \r\nاستعمال آن بمعنى درازگوش شايد به علت اطلاق اين كلمه بر نوع مركوب بوده است .\r\n","page_name":" 91 ","page_number":152},
  {"content":"\r\n\r\nو انقياد مىخواند مطلقا او را به بسيارى استعداد نمىترسانيد بلكه به همين قدر اكتفا مىكرد كه اگر ايل و منقاد شويد بجان امان يابيد و اگر خلاف اين باشد ما چه دانيم خداى قديم داند . چون چنگيز خان فتح ولايت ماوراءالنهر كرد يكى از منشيان خوارزمشاه باردوى او درآمده حال خود را بعرض چنگيز خان معروض داشت ، خان فرمود كه ما را كسى بايد كه به ايل و ياغى چيزى مىنوشته باشد بنابراين اين منشى را به اميرى از امراء خود سپرد و چون جبه نويان بعد از تسخير اكثر ولايات خوارزمشاه معروض داشت كه چون از حدود جيحون تا اران و آذربايجان فتح كرده بخاطر چنان مىرسد كه اگر حكم فرمايند عنان عزيمت بصوب شام منعطف داشته آيد اما بواسطهء بدر الدّين لؤلؤ والى موصل در رفتن آن ولايت پاره‌اى متوفقيم چه او لشكرى بسيار دارد و راه‌ها صعب و دشوار و چون چنگيز خان بر حقيقت اطلاع يافت منشى مذكور را طلب داشته فرمود كه ببدر الدين نامه بنويس كه خداى بزرك ملك روى زمين را به من ارزانى داشته اگر بدر الدين ايل شود سر و مال و زن و فرزندان او بماند و اگر تمرد و عصيان نمايد آن را خداى جاويد داند ، اگر بدر الدين ايل شود و لشكر ما را راه دهد او را نيكو باشد و اگر خلاف آن كند چون لشكرهاى بزرك به‌آنجا رسد خداى قديم داند كه ملك و مال موصل به كجا رود ، اتفاقا منشى به عادتى كه منشيان حكام ايران و توران دارند آن مضمون را بعبارات خوب و الفاظ مرغوب و تعريفى لايق پادشاهان نوشته بموقف عرض رسانيد و دانشمند حاجب آن را به مغولى ترجمه كرده بر چنگيز خان خواند ، چون پادشاه جهان‌گيرنامه را بر خلاف طبع خود يافت روى به منشى كرده از روى عتاب او را مخاطب ساخت و فرمود اى مرد آنچه من گفتم در اينجا نيست ، آن احمق بخت‌برگشته جواب داد كه نامه را بدين اسلوب بايد نوشت ، خان به غايت خشمناك شده فرمود كه دل تو با ما ياغيست چيزى نوشته‌اى كه چون ياغى برخواند در ياغيگرى مجدتر شود ، بعد از آن فرمود تا منشى احمق را به ياسا رسانيدند . »\r\n( از تاريخ الفى . )\r\nموقعى كه خان مغول بدر شهرى مىرسيد و مردم را به ايلى مىخواند اگر بزرگان شهر با هدايا و پيشكش يا باصطلاح مغول با ترغو باستقبال او مىآمدند و علوفهء لشكر و خراج لازم را مىدادند چنگيز متعرض شهر ايشان نمىشد و از طرف خود باسقاق يعنى شحنه و حاكمى بر آن مىگماشت و فرمانى بنام يرليغ بامير شهر ايل شده مىداد تا ديگر كسى متعرض او نشود و اين يرليغ‌ها حاوى تمغا يعنى مهر خان بود با مركب سياه يا آب‌طلا « 1 » و كسى كه مأمور مهر كردن يرليغها بود تمغاچى نام داشت .\r\nاگر مردم شهر راه و رسم ياغيگرى يعنى دشمنى اختيار مىكردند حكم قتل زن و فرزند و پيوند ايشان و ويرانى شهر و قتل عام تمام اهالى صادر مىشد و ترتيب معاملهء ايشان با محكومين اين بود كه ابتدا مردم را بخارج شهر كوچ مىدادند بعد از ميان ايشان پيشه‌وران را جدا كرده به شهرهاى تركستان و مغولستان مىفرستادند و جماعتى\r\n\r\n\r\n","description":"","footnote":"\r\n( 1 ) - تمغاى مركب سياه را قراتمغا مىگفتند و تمغاى با آب‌طلا را آلتون‌تمغا .\r\n","page_name":" 92 ","page_number":153},
  {"content":"\r\n\r\nرا هم به شكلى كه ديديم بعنوان حشر اختيار مىنمودند بعد بقيه را از دم شمشير مىگذراندند .\r\nخان مغول به مطيع‌شدگان و كسانى كه در ازاء خدمتى طرف مرحمت او قرار مىگرفتند لوحه‌اى از طلا يا نقره يا چوب باختلاف رتبهء اشخاص باسم پايزه مىداد و در روى آن لوحه كه به اندازهء كف دست و به طول نصف ذراع بود اسم خدا و پادشاه را با علامت مخصوص مىنگاشتند و عالىترين پايزه‌ها بنقش سرشيرى مزيّن بود .\r\nدر صورتى كه خان مغول بر يكى از عمال ظنين مىشد او را به مرافعه و دعوى مىخواند و اين دعوى را يرغو و محاكمه‌كنندگان يعنى قضاة را يرغوچى مىگفتند ، اگر شخص مدّعى عليه به اداى مالى محكوم مىشد حجتى باسم موچلكا مىداد و موچلكاچيان آن حجت و التزام‌نامه را مىنوشتند و نگاه مىداشتند تا شخص محكوم بر وفق آن بتعهدات خود عمل نمايد و سپردن موچلكا از طرف شاهزادگان مغول نسبت به كسى كه برتبهء خانى انتخاب مىشد نيز معمول بوده و ايشان به اين ترتيب قبول اطاعت و حكم و رياست او را گردن مىنهادند .\r\n\r\nعلل پيشرفت مغول و شكست خوارزمشاه -\r\nشرحى كه تاكنون در باب احوال سلطان محمد خوارزمشاه و آداب و نظام مغول و سياست چنگيز گفته‌ايم علل شكست خوارزمشاه و پيشرفت مغول را تا حدى روشن كرده است ، بنابراين در اين خصوص محتاج بتفصيل و تكرار نيستيم فقط در اينجا رئوس مطالب راجع بموضوع فوق را فهرست مانند ذكر مىكنيم .\r\nسلطان محمد خوارزمشاه پادشاهى بود لشكركش و جنگ‌آزموده ، در تحمل سختيها طاقت بسيار به خرج مىداد و به عياشى و خوش‌گذرانى زياد فريفته نبود بلكه بيشتر ايام او به مجالست اهل علم و مناظرهء با فقها و ارباب دين مىگذشت و نسبت بسياست مملكت و اصلاح حال رعيت نيز بىاعتنا نبود ولى استبداد و غرور و تعصب بر مزاجش غلبه داشت و همواره مىخواست كه بر وسعت مملكتش افزوده شود و جز از او در جميع ممالك اسلامى شرق از كسى اسمى برده نشود بلكه در بلاد كفر مثل چين و گرجستان نيز حكم او روان باشد و همين امر او را بارتكاب يك سلسله خبطها واداشت كه كاملا به ضرر او تمام شد . اجمالا علل شكست او در مقابل مغول بقرار ذيل است :\r\n\r\n","description":"","footnote":"","page_name":" 93 ","page_number":154},
  {"content":"\r\n\r\n1 - در قشون خوارزمشاهيان اكثريت را تركان مزدور داشتند و اين جماعت كه از طايفهء قبچاق و قنقلى بودند فرمان مادر خوارزمشاه را بيشتر اطاعت مىكردند تا حكم خوارزمشاه را و چون اين جماعت هم جز غارت مقصودى نداشتند تحت نظم و ضبط صحيحى نمىآمدند ، فقط احترام مقام تركان خاتون ايشان را فىالجمله مطيع نگاه مىداشت .\r\n2 - نفوذ فوق‌العادهء تركان خاتون در كارها و نبودن اتفاق بين او و پسرش در حل مسائل ملكى نيز اساس دولت خوارزمشاهى را متزلزل كرده بود ، بخصوص كه تركان - خاتون و لشكريان مزدور قنقلى ممالك اصلى خوارزمشاهيان يعنى خوارزم را تحت ادارهء مستقل خود گرفته و در ادارهء ممالك مفتوحه نيز در غالب نقاط كسان خود را گماشته بودند و سلطان محمد حتى در انتخاب وليعهد مملكت و وزير خود نيز جز اطاعت از حكم مادر چاره‌اى نداشت .\r\nتركان خاتون و تركان قنقلى بر طبقهء روحانيين خوارزم و ماوراءالنهر تكيه داشتند و چون سلطان محمد نفوذ اين طبقه را مخالف قدرت خود مىديد در تخفيف و سلب اقتدار ايشان مىكوشيد اين نكته نيز يكى از علل عمدهء اختلاف بين او و مادرش بود و اين اختلاف پس از قتل شيخ مجد الدين بغدادى و لشكركشى بعزم تسخير بغداد به منتهاى شدت رسيد .\r\n3 - لشكركشى سلطان محمد بعزم بغداد و عزل خليفه و انداختن نام او از خطبه و سكه در بين مسلمين تأثير سوء بخشيد ، مخصوصا بعد از آنكه خوارزمشاه در نتيجهء صدمه‌اى كه در اسدآباد به لشكريانش رسيد و شكسته و پشيمان از نيمه راه برگشت مسلمين مؤمن به خليفهء عباسى و مادرش و تركان قنقلى بيشتر جرى شدند و در نتيجه در عزم و ارادهء او سستى كلى پيشامد .\r\n4 - خوارزمشاه و مادر او هردو بسيار بىرحم و خونخوار بودند و پس از تسخير ممالك عظيمى كه از عهد ملكشاه سلجوقى ببعد به وسعت آن مملكتى ديده نشده بود بجاى حسن‌رفتار با امرا و سلاطين مغلوب و دلجوئى از رعايا با ايشان به سختى معامله مىكردند ، امرا و پادشاهان مغلوب را بخوارزم آورده در قيدوبند نگاه مىداشتند و تركان خاتون هر وقت مىخواست ايشان را در جيحون غرق مىكرد . با كسانى نيز كه\r\n\r\n","description":"","footnote":"","page_name":" 94 ","page_number":155},
  {"content":"\r\n\r\nخدمت ايشان را اختيار و در جنگ با دشمن طرف خوارزمشاهيان را مىگرفتند بصداقت رفتار نمىنمودند و به اندك سوء ظنى بر قتلشان حكم مىدادند چنان كه خوارزمشاه با ملك تاج الدّين بلكا خان صاحب اترار پسر عم عثمان خان صاحب سمرقند كه در جنگ با غوريه داوطلبانه به او خدمتها كرده بود همين معامله را كرد يعنى قبل از حركت بعزم بغداد ابتدا او را به شهر نساء خراسان فرستاد به خيال آنكه در آنجا از شدت گرما و بدى هوا تلف شود و چون اين نتيجه بدست نيامد كسى را بقتل او فرستاد و او را كشت .\r\nبعد از شكست دادن قراختائيان و استيلاى بر ماوراءالنهر لشكريان او بقدرى مردم آن حدود را آزار رساندند كه اهالى مسلمان بخارا و سمرقند به خراجگزارى كفار قراختائى راضىتر شدند تا بقبول حكم خوارزمشاه و از در مخالفت با خوارزميان درآمدند و ايشان را در سمرقند به سختى كشتند - خوارزمشاه هم بسمرقند آمده حكم قتل عام آن شهر را داد و بروايتى 200000 و بقولى 10000 نفر از اهالى آن شهر را لشكريان او كشتند و عثمان را نيز بقتل آورد و بالاخره به شفاعت سادات و صلحا و ائمه از سر كشتن بقيهء اهالى درگذشت .\r\nخوارزمشاه قبل از حركت به طرف بغداد صدر جهان برهان الدّين محمّد بن احمد رئيس حنفيّه و خطيب بخارا را كه به شوكت و حشمت و كثرت ضياع و عقار و كرم و فضل دوستى معروف و مقبول عامهء مردم بود بخوارزم تبعيد نمود و مقام او را به مجد الدّين مسعود بن صالح برادر وزير نظام الملك محمّد بن صالح داد و سه نفر از خاندان شيخ الاسلام سمرقند را هم به نسا فرستاد و اين حركت نيز در مردم اثر بد بخشيد .\r\n5 - بين امرا و رؤساى لشكرى خوارزمشاه همه‌وقت اختلاف و دشمنى بروز مىكرد و ايشان غالبا همديگر را پيش سلطان باختلاس و بستگى به اسماعيليه متهم مىنمودند و چون جمعى طرفدار قدرت سلطان و عده‌اى مطيع امر تركان خاتون بودند دائما براى يكديگر اسباب‌چينى مىنمودند و از ميان ايشان امراى لشكرى با خود سلطان نيز ميانهء خوبى نداشتند و چند بار در صدد آزار و قتل او برآمدند و عده‌اى نيز برغم او خدمت چنگيز را پذيرفتند .\r\n6 - خوارزمشاه مردى بىتدبير بود و غرور و عجب در ابتدا و ترس و ضعف رأى در آخر كار به سختى او را بر زمين زد .\r\n\r\n","description":"","footnote":"","page_name":" 95 ","page_number":156},
  {"content":"\r\n\r\nانقراض دولت قراختائيان و ساختن با طايفهء نايمان به هيچ‌وجه صلاح او نبوده بخصوص كه قراختائيان با وجود نداشتن دين اسلام با مسلمين ماوراءالنهر همه‌وقت به عدالت و حسن معامله سركرده و فقط به گرفتن خراجى قناعت نموده بودند . برانداختن ايشان و مستولى كردن اتباع بىرحم كوچلك خان نايمانى بر كاشغر و ختن و ظلم او بمسلمين آن نقاط و بدرفتارى لشكريان خوارزمى با مردم سمرقند و بخارا اوّلا سدّى را كه بين مساكن اقوام تاتار و مغول و ممالك اسلامى بود شكست و مدافعين آن سد را كه قراختائيان بودند از ميان برداشت ثانيا عموم مسلمين را از خوارزمشاهيان رنجاند و توانائى و ارادهء ايشان را در جهاد با كفار مغول و مدافعهء از مساكن خود سخت سست كرد .\r\n« خوارزمشاه قصد خطا كرد ، جملهء ملوك و وزرا و خانان تركستان با وى بگفتند كه لشكر خطا و ختن را هرگز هيچ‌كس نجنبانيده است و پيران با او گفتند كه ما از پدران شنيده‌ايم كه از پس لشكر خطا زنبور خانه‌ايست كه لشكر يأجوج آنجاست و بدين لشكر مغول را مىخواستند و اين زنبورخانه را مياشور ، بواعث طمع جهاندارى سلطان را از استماع اين نصايح مشفقانه كر ساخت تا برفت و خان خطا را بشكست و خطا را بگرفت . » ( مجمع الانساب تأليف محمد بن على شبانكاره‌اى . )\r\nخوارزمشاه و مادر او در هيچيك از ممالك مغلوبه از كاشغر گرفته تا عراق يك نفر پادشاه مقتدر را مستقل و باقى نگذاشتند و همه را يا به قوهء خود و يا بمدد قراختائيان و سلطان سمرقند و غيره از ميان برداشتند . همين‌كه مغول بممالك اسلامى ريختند و سلطان محمد و مادر او از مقابل ايشان گريختند در سرتاسر ممالك اسلامى ماوراءالنهر و ايران ديگر كسى كه بتواند در مقابل مغول بايستد و از اسلام دفاع كند باقى نماند .\r\nجوابهاى درشت خوارزمشاه به پيغام‌هاى چنگيز خان و قتل تجار و فرستادگان او و فروش اموال ايشان نيز نشانهء كمال بىتدبيرى و آشنا نبودن او بقواعد سياست است .\r\n7 - مردم خراسان و عراق و افغانستان به حكومت خوارزمشاهيان به هيچ‌وجه مايل نبودند چه علاوه بر اينكه ايشان را خراجگزار قراختائيان و كافر نعمت نسبت به سلاجقه و عاصى بر خليفه مىديدند از بىرحمى و ترك بودن ايشان نيز خشنودى نداشتند و اهالى قسمت شرقى ايران غوريان را كه باستقلال تمام سلطنت مىكرده و در هندوستان جهادها كرده بودند بر ايشان ترجيح مىدادند و همين امر يكى از علل عمدهء پيدا نشدن\r\n\r\n","description":"","footnote":"","page_name":" 96 ","page_number":157},
  {"content":"\r\n\r\nاتحاد در ميان مسلمين بود كه در خراسان و افغانستان در مقابل مغول مىجنگيدند و غالبا بين عنصر ايرانى و تركان قنقلى و خوارزمى اختلاف حاصل مىشد و تركان بمناسبت همجنسى با مغول دست از دفاع كشيده بمغول تسليم و يا كمك كار ايشان مىشدند .\r\n8 - ادارهء امور كشورى ممالك خوارزمشاه نيز حال بسيار بدى داشت ، عمال دولتى و وزرا غالبا بىكفايت و طماع و از خواص و غلامان تركان خاتون بودند و وزير مدبرى كه اين ممالك وسيعه را به قوهء سياست و كاردانى اداره كند نبود . خوارزمشاه بعد از عزل نظام الملك ناصر الدين وزير وزارت خود را به شش نفر وكيل واگذاشت كه جمعا امور دولتى را اداره كنند . مردم با وجود استبداد و بىكفايتى نظام الملك بر عهد وزارت او تأسف مىخوردند و مىگفتند : تحمل جفاهاى يك نفر براى ما بمراتب آسان‌تر بود تا كشيدن بار ظلم شش نفر .\r\nپسران بزرگ خوارزمشاه يعنى جلال الدّين و ركن الدّين و غياث الدّين هم در عهد پدر بواسطهء نفوذ تركان خاتون به هيچ‌وجه صاحب قدرت و رائى نبودند و همين‌كه خوارزمشاه و تركان خاتون را مغول از ميان برداشتند ايشان بجاى آنكه دست اتفاق به يكديگر دهند و ممالك پدرى را دفاع كنند با هم بنزاع پرداختند و جلال الدّين كه رشيدترين ايشان بود با وجود كمال شجاعت در بىتدبيرى از پدر خود عقب نمىماند و به شرحى كه خواهيم ديد در كار خود خبطها كرد و به همين علت در مقابل حريف مدبر عاقلى مثل چنگيز و يا سرداران او كارى از پيش نبرد .\r\n9 - بعد از جنگى كه خوارزمشاه در حدود سال 612 با لشكريان جوجى پسر چنگيز كرد و اول دفعه با مغول روبرو شد چنان از مشاهدهء شجاعت و جنگ‌آورى ايشان مرعوب گرديد كه پس از مراجعت بسمرقند مكرر از پايدارى مغول در جنگ و آشنائى آن جماعت بفنون تيراندازى و شمشيرزنى به اعجاب تمام صحبت مىداشت و همين قضيه رعبى در دل او انداخته بود كه نمىتوانست در هيچ نقطه در برابر ايشان بايستد و در مواقعى كه غلبهء بر ايشان امكان داشت پايدارى كند ، بلكه در حين فرار مردم بلاد را هم از مغول مىترساند و همه را بتسليم و اظهار اطاعت از ايشان دعوت مىكرد و اين رعب و فرار او در دل لشكريان و سكنهء بلاد تأثير بسيار بد كرده و رشتهء انتظام قشون و دفاع مردم را به كلى از هم گسيخت .\r\n\r\n","description":"","footnote":"","page_name":" 97 ","page_number":158},
  {"content":"\r\n\r\n« عاقبة الامر آواز هجوم كفار و نجوم فتنهء تتار كه از دو سال باز منتشر بود محقق گشت و خبر استيلاء ايشان بر بلاد ماوراءالنهر و استعلا بر عساكرى كه بحفظ آن نواحى منصوب بودند متواتر شد و به حكم آنك صيت سلطنت و بسطت مملكت وسعت شكوه و شوكت و كثرت لشكر و عدت آن سلطان نافذ فرمان ( يعنى خوارزمشاه ) و قهر و غلبهء او بر ملوك ترك و بقاع تركستان بيش از آن بود كه در ضمير هيچ كافر ياراى تعلق بعضى از اطراف ممالك او صورت بستى يا در دماغ هيچ متهور تمناى تملك ديهى از نواحى مملكت او در خيال آمدى از اقدام بىتحاشى آن قوم بر قصد ولايت چنو پادشاهى قادر و قاهر و اقتحام بىمبالات آن جماعت در غمار ديار اسلام با وجود چنان لشكرى ظافر دلهاى خواص و عوام حشم شكسته شد و رعب و خوف بر ترك و تازيك لشكر و دور و نزديك رعيت مستولى گشت تا قريب پنجاه شصت هزار سوار شمشيرزن بركستواندار كه به ظاهر بلخ در حلقهء قومهء خاص مرتب بودند و بر مقدار پنج فرسنگ خيمه در خيمه و طناب در طناب كشيده و پيش از آن هر فوج از ايشان به تاختنى ملكى گرفته و به حملهء لشكرى شكسته به مجرد آوازهء نزول كفار بر شط جيحون نظام جمعيتى از هم فروگشادند و منشعب خاطر و متشعب رأى گشت و بىمناطحه و مقابله از محامات ثغر اسلام و محافظت بيضهء ملك تفادى نمودند و مركز مقام خالى گذاشت ، هر فرقت فروقه « 1 » به گوشه‌اى افتادند و عار و شنار هر ملت بىجنگ را بنام و ننگ چندين‌سالهء خويش راه داد ، تا خصم از تنسم آن بددلى كه تا آن حد از هيچ لشكرى تصور نكرده بودند چنان دلير شد و از مقاومت لشكر اسلام كه از آن جانى تمام برگرفته بودند چنان ايمن گشت كه هر قوم رو به طرفى نهادند و هر جوق قصد شهرى كردند . »\r\n( كتاب المعجم فى معايير اشعار العجم - ص 4 ، 6 . )\r\n10 - يكى از علل عمدهء ضعف ممالك اسلامى و قوت نفاق در آنجا وجود خليفهء مغرض هوس‌ران عباسى يعنى الناصر لدين الله ( 575 - 622 ) است كه چهل و شش سال خلافت خود را صرف ظلم به مردم و جمع مال و فرستادن جاسوس ببلاد مختلفه و كبوتربازى و گلوله‌اندازى و پوشيدن لباس اهل فتوت كرده و براى آنكه به فراغت به اين ملاعب مشغول باشد غالبا سلاطين ايران را بهم مىانداخته و چون از خوارزمشاهيان ترس داشته و جاسوسان او را از ايشان انديشه‌ناك كرده بودند سلاطين اطراف را مخفيانه به جنگ با خوارزمشاه دعوت مىكرده چنان كه غوريان را او به مخالفت با سلطان محمد ترغيب مىنموده است و اين خليفهء بىتدبير به اين كار تنها اكتفا نكرده قراختائيان و تاتارهاى نامسلمان را هم به برانداختن خوارزمشاهيان خوانده و در موقعى كه سلطان جلال الدّين منكبرنى بعراق عرب آمد و از او و از امراى الجزيره و شام و روم براى جلوگيرى از مغول و دفاع اسلام كمك خواست بجاى اجابت دعوت او امراى فوق را\r\n\r\n\r\n","description":"","footnote":"\r\n( 1 ) - يعنى به غايت ترسنده و جبان و بددل .\r\n","page_name":" 98 ","page_number":159},
  {"content":"\r\n\r\nبدفع او واداشت و لشكر به جنگ منكبرنى فرستاد و به اين عمليات غافلانه خاندان خود را بر باد فنا داد .\r\n11 - مردم بلاد مختلفهء ماوراءالنهر و ايران در دفاع مقابل مغول مردانه جنگيدند و فداكاريها و رشادتها و جان‌نثاريها كه در اين واقعهء عظيم ظاهر ساختند نشانهء نهايت درجه غيرت و شرافتمندى ايشان است ولى افسوس كه نفاق سران كشورى و لشكرى با يكديگر و خيانت سپاهيان ترك در غالب موارد و نداشتن قائد مدبّر و فرار خوارزمشاه هيچ‌وقت نگذاشته است كه اين‌همه رشادتها و مدافعات دليرانه به نتيجه‌اى قطعى منتهى گردد . دفاع دلاورانهء اينالجق در اترار و تيمور ملك در خجند و ملك - شمس الدّين جوزجانى در هرات و مقاومت و رشادت اهالى خوارزم و نيشابور و هرات و نصرت كوه و غيره مىفهماند كه روح سلحشورى و غيرت در مردم بكمال قوّت بوده حتى از لشكريان مغول مهاجم فاتح اين درجه رشادت و پايدارى ديده نشده فقط بىانضباطى كار رعاياى خوارزمشاه و خرابى بنيان دولت او و نظام مرتب پابرجاى چنگيزيان و عقل و تدبير خان ايشان آن قوم را غالب مىكرده و نظم و ترتيب و اداره را بر هر نوع زور و رشادت و دفاع تفوق مىداده است .\r\nاما علل پيشرفت چنگيز علاوه بر خرابى كار ممالك اسلامى كه در فوق گذشت اجمالا اين است :\r\n1 - كاردانى چنگيز و ثبات و صبر و خونسردى و عدم غرور و نخوت او ؛\r\n2 - اطلاع كامل بر احوال ممالك خوارزمشاه و استفاده از معلومات تجار مسلمان و مترجمين و راهدانها ؛\r\n3 - ياساهاى چنگيزى و احكام سخت او در حفظ نظام مغول و مطيع كردن جميع ايشان بيك امر و فرمان ؛\r\n4 - اتفاق كامل بين سرداران و پسران او تا آنجا كه هيچ‌كدام در مقابل چنگيز از خودرائى نداشتند و همه آلت اجراى حكم او بودند و فكر استقلال و رياست و برترى يكى را بر ديگرى در دماغ آنها نمىگذاشت ؛\r\n5 - بودن لشكريان چنگيز از يك نژاد و داشتن زبان و اخلاق و آداب\r\n\r\n","description":"","footnote":"","page_name":" 99 ","page_number":160},
  {"content":"\r\n\r\nو منظور واحد و اين نكته‌اى بود كه درست خلاف آن در ميان لشكريان مدافع خوارزمشاه ديده مىشد .\r\n\r\nاثرات استيلاى مغول -\r\nاستيلاى قوم وحشى مغول بر ممالك آباد اسلامى شرق از مهم‌ترين وقايع تاريخى اين ممالك است و بقدرى در سرنوشت سكنهء سرزمين‌هاى مزبور تأثير كرده كه شايد در تاريخ ايشان مخصوصا در تاريخ ايران نظيرى براى آن نتوان يافت چه صدماتى كه قوم ايرانى در استيلاى مغول ديده و لطماتى كه از اين ناحيه به تمدن و ادبيات ايرانى و آبادى بلاد و سعادت مردم وارد آمده از بزرگترين بلياتى است كه داستان جانسوز آن را مجملا در فصل‌هاى پيش ذكر كرديم .\r\nاستيلاى قوم خونخوار تاتار كه در اندك مدتى بر قسمت عمدهء دنياى آن عصر يعنى از ژاپون تا آلمان تسلط يافتند و سراسر اين ناحيهء عظيم را ويران و مردم آن را مقتول يا بىخانمان كردند بقدرى بسرعت انجام گرفته و به اندازه‌اى سخت و بىرحمانه بوده كه بتعبير يكى از مورخين مشهور « 1 » به سانحه‌اى آسمانى شبيه‌تر است تا به واقعه‌اى تاريخى .\r\nشرحى كه مورّخين اسلامى از اين واقعهء عظيم نوشته و صدماتى كه مردم ماوراءالنهر و ايران و الجزيره و عراق و شام در اين پيشامد غير منتظره ديده‌اند بقدرى دلخراش و فوق‌العاده است كه اگر تقرير مورخين معاصر استيلاى مغول و كسانى كه در آن حوادث ناگوار شاهد عينى بوده‌اند نبود باور كردن آنها مشكل مىنمود .\r\nدسّون مورخ معروف كه بزرگترين و مشهورترين تاريخ مغول را تأليف كرده در اين باب مىگويد :\r\n« اگر اسناد عموم ملل عالم بر بىرحمى و خونخوارى مغول متفق‌الكلمه نبود پذيرفتن مطالبى كه مورخين شرقى در اين خصوص نوشته‌اند مشكل بود ولى شهادتى كه مورخين مغرب‌زمين از سفاكى مغول داده و شرحى كه در اين باب از ايشان نقل كرده‌اند كاملا با مسطورات تواريخ شرقى مطابقت دارد . » و ما براى توضيح اين نكته نوشتهء چند نفر از فضلائى را كه با مغول معاصر بوده‌اند ذيلا نقل مىكنيم :\r\nمورخ مشهور اسلام عز الدّين بن الاثير كه در ايام استيلاى مغول بر ممالك شرقى\r\n\r\n\r\n","description":"","footnote":"\r\n( 1 ) - دسّون  D , Ohsson  صاحب تاريخ معروف مغول .\r\n","page_name":" 100 ","page_number":161},
  {"content":"\r\n\r\nاسلام در موصل و الجزيره مىزيسته و كتاب معروف خود كامل التواريخ را دو سال قبل از فوت خويش يعنى در سال 628 به انجام رسانده در ذكر واقعهء استيلاى مغول چنين مىنويسد :\r\n« چند سال از ذكر اين حادثه خوددارى مىكردم و بمناسبت عظمت آن از نوشتن آن كراهت داشتم و با قدم ترديد پيش مىرفتم ، كيست كه بر او نوشتن خبر مرگ اسلام و مسلمين آسان آيد و اين كار را امرى سهل پندارد . كاش از مادر نزاده بودم و قبل از اين واقعه مرده و در عداد فراموش‌شدگان معدود شده بودم . با اينكه جمعى از دوستان مرا بر اين كار واداشتند من باز در قبول خواهش ايشان متوقف بودم آخر الامر ديدم كه ننوشتن اين وقايع متضمن نفعى نيست بنابراين مىگويم كه اين عمل مستلزم ذكر حادثه‌اى عظيم و مصيبتى بزرگ است كه گشت روزگار هنوز مثل آن را نياورده و آتش آن دامن خلايق را عموما و مسلمين را خصوصا گرفته است .\r\nاگر كسى بگويد كه از به دو خلقت آدم تاكنون عالم بنظير چنين حادثه‌اى گرفتار نيامده راه خلاف نرفته است چه تاريخ حادثه‌اى را كه شبيه يا نزديك به اين واقعه باشد بخاطر ندارد . يكى از عظيم‌ترين وقايع تاريخى كه ذكر آن ورد زبانهاست رفتار بخت‌نصّر است با بنى اسرائيل و كشتار او از ايشان و ويران كردن بيت المقدس ولى بيت المقدس در مقابل شهرهائى كه اين گروه ملعون خراب كرده و هركدام چندين برابر بيت المقدس بوده چه عظمتى دارد و بنى اسرائيل در جنب كسانى كه در اين واقعه بقتل رسيده‌اند چه اهميتى دارند زيرا كه عدد كشتگان يك شهر تنها بر بنى اسرائيل فزونى داشته . شايد مردم ديگر مثل اين حادثه را كه تا انقراض عالم و پايان دنيا نبينند .\r\nيأجوج و مأجوج و دجّال لااقل بر اتباع خود ابقا مىكنند و مخالفين را از ميان برمىدارند ولى اين جماعت بر هيچ‌كس رحم نياوردند ، زنان و مردان و كودكان را كشتند و شكم‌هاى حاملگان را دريدند و اطفال جنين را نيز بقتل آوردند ، انّا للّه و انّا اليه راجعون و لا حول و لا قوة الّا باللّه العلىّ العظيم ، آتش اين حادثه دامن عالم را گرفت و ضرر آن همهء خلق را شامل شد و سير آن در بلاد بىشباهت بابرى كه در دنبال آن بادى در وزش آيد نبود . طايفه‌اى از حدود چين حركت كردند و بلاد تركستان مثل كاشغر و بلاساغون را گرفتند و از آنجا شهرهاى ماوراءالنّهر مثل سمرقند و بخارا را مالك\r\n\r\n","description":"","footnote":"","page_name":" 101 ","page_number":162},
  {"content":"\r\n\r\nشدند . گروهى از ايشان بخراسان آمدند و با تصرّف بلاد و قتل مردم و غارت و ويرانى از سر آن گذشتند بعد برى و همدان و بلاد جبل رسيدند و تا حدّ عراق تاخته آهنگ آذربايجان و ارّان كردند و در كمتر از يك سال بيشتر مردم اين نواحى را كشتند و جز معدودى كه پاى فرار داشتند كسى از دم تيغ ايشان سلامت نجست و اين از نوادر وقايعى است كه مثل آن شنيده نشده . بعد از فراغت از كار آذربايجان و ارّان بدربند شروان رفتند و بلاد آن را گرفتند و جز قلعه‌اى كه پناهگاه امير آن حدود بود محلى سالم نماند سپس به شهرهاى لان و لگزستان شتافتند و از مردم اين بلاد و شهرهاى ديگرى كه در اين نواحى هست جماعتى را كشته آباديهاى ايشان را خراب و غارت كردند و از آنجا راه دشت قبچاق را پيش گرفتند و اكثر سكنهء آن را نيز كه تركند بقتل آوردند و بقيهء مردم به بيشه‌ها و قلل جبال پناه بردند و مغول بر آن بلاد دست يافتند . تمام اين اتفاقات به‌سرعتى كه برابر با مقدار عبور مىشد انجام پذيرفت ! گروهى ديگر به غزنه و مضافات آن و شهرهاى مجاور هند و سيستان و كرمان توجه كردند و مثل گروه اول بلكه بدتر با مردم و آباديها معامله نمودند و كارى شد كه هيچ گوشى مثل آن را نشنيده بود .\r\n« اتفاق مورّخين بر اين است كه اسكندر عالم را در كمتر از بيست سال مسخر نكرده و احدى را نيز نكشته بلكه برضاى مردم تسخير بلاد كرده است ولى اين قوم در ظرف يك سال بلادى را كه از جهت وسعت عمارت و زيبائى و دادگرى و اخلاق مردم بر ممالك اسكندر تفوق داشته به تصرف آورده و اهالى شهرهائى هم كه پاى ايشان به‌آنجا نرسيده بود از ترس شبها خواب نداشته و هرآن انتظار رسيدن ايشان را مىبرده‌اند .\r\nاين طايفه به آذوقه و سيورسات و مدد محتاج نبوده‌اند چه اغنام و گاو و گوسفند و حيوانات خود را با خود مىبردند و از گوشت آنها تغذيه مىكردند . مركوبهاى ايشان زمين را بسم خود مىكوبيده و ريشهء نباتات را مىخورده و از جو بوئى نبرده بودند و به اين ترتيب وقتى كه بمنزلى مىرسيدند به‌هيچ‌چيز احتياج نداشتند . اما ديانت ايشان مبنى بود بر پرستش آفتاب در موقع طلوع و حلال شمردن همه چيز ، گوشت جميع حيوانات حتى سگ و خوك را مىخوردند ، نكاح نيز در ميان ايشان معمول نبود بلكه چند مرد با يك زن هم‌بستر مىشدند و وقتى كه فرزندى از او بوجود مىآمد پدر او معلوم نبود . . . »\r\n\r\n","description":"","footnote":"","page_name":" 102 ","page_number":163},
  {"content":"\r\n\r\nشمس الدّين محمد بن قيس رازى صاحب كتاب نفيس المعجم فى معايير اشعار - العجم كه از جلوى سيل هجوم مغول مىگريخته و چند بار با ايشان روبرو شده مىگويد :\r\n« بعضى از ايشان بيك ركضت از كنار جيحون تا در اصفهان بل تا اقاصى ابخاز و ارّان بتاختند و همهء راه از شخص كشتگان تلال و هضاب ساخت و طايفهء از جمله بلاد خوارزم و خراسان جز رسوم و اطلال قايم نگذاشتند و از كافّهء ساكنان آن دو ولايت بهشت‌آسا جز مشتى اطفال و عورات و بعضى از صناع و محترفه كه بر يكديگر زنده‌بخش كرده بودند و برسم عبيد تهنيت را بمعاهد خويش فرستاده زنده رها نكردند و عاديهء عيث و فساد ايشان به ساير اقاليم عالم عدوى كرد و از صواعق رعد و برقشان اقطار و آفاق جهان در تشويش افتاد و على الجمله آنچه درين فترت به روى اهل اسلام آمد و بر سر امّت محمد مصطفى ( ص ) گذشت در هيچ دولت بر اهل هيچ ملت نشان نداده‌اند و مثل اين واقعهء شنيع و باقعهء فظيع در هيچ تاريخ نياورده و اگرچه در سنهء عشرين ( يعنى در 620 ) اختلاف ايشان از بيشتر ممالك منقطع شده بود و اين سوى آب يك‌دو سال از خوف قتل و اسر آن سباع ضاريه ايمن گشته و مردم را بواسطهء جمعيت بعضى از فرزندان سلطان اميد انتعاشى پديد مىآمد و رايحهء ارتياشى بمشام مىرسيد مرا بارى از كثرت تقلب احوال عراق و تغلب خيال مراجعت تتار آبى خوش به گلو فرونمىرفت و نفسى آسوده از سينه برنمىآمد و به هيچ‌وجه زلزلهء خوف و ولولهء رعب آن قتل بىدريغ و غارت شعواء كه از حرب قهر خداى به چند نوبت در چند شهر ديده بودم و مشاهده كرده از ضمير كم نمىشد خاصّه كه يكى دو كرّت در دست بعضى از شحنگان رى افتاده بودم و ذلّ استخدام گماشتگان ايشان كشيده و از اين جهت دل از جان شيرين سير آمده و جان از زندگانى مستلذّ متبرّم شده چه به هيچ حال از آن شدّت و محنت وجه خلاصى و مناصى نمىديدم و از آن اذيّت و بليت مفرّ و محيصى نمىدانست . »\r\nشهاب الدّين ياقوت حموى ( 575 - 626 ) اديب و عالم جغرافياى معروف كه در اوان استيلاى مغول از خراسان گريخته در مواضع مختلفهء كتاب معروف خود معجم البلدان شنايع اعمال و قتل و غارتهاى مغول را ذكر كرده در مراسله‌اى كه پس از فرار از خراسان بوزير صاحب حلب قاضى ابو الحسن علىّ بن يوسف القفطى بتاريخ 617 نوشته احوال خراسان را پس از ويرانى بتفصيل شرح مىدهد و تمام آن مراسله را\r\n\r\n","description":"","footnote":"","page_name":" 103 ","page_number":164},
  {"content":"\r\n\r\nابن خلّكان در تاريخ خود در ضمن شرح حال ياقوت نقل كرده و آن متضمن احوال خراسان است قبل از استيلاى مغول و بعد از تسلط ايشان و در آن مراسله ياقوت علت اقامت خود را در مرو شاهجان نقل مىنمايد و پس از وصف آبادى و عظمت و ذكر رواج بازارهاى علم و ادب در آن ديار آن را بلااغراق نمونه‌اى از جنت مىخواند .\r\nماتيو پاريس « 1 » از وقايع‌نگاران آخر نيمهء اول قرن سيزدهم ميلادى كه با استيلاى مغول بر آن قطعه معاصر بوده در ضمن وقايع سال 1230 ( 637 - 638 . ه ) چنين مىنگارد : « در اين سال طايفه‌اى ملعون از نژاد اهريمن يعنى سپاه فراوان تاتار « 2 » مساكن كوهستانى خود را رها كرده از معابر جبال قفقاز گذشتند و مثل سكنهء بدكار دوزخ ملخ‌وار روى زمين را فراگرفتند و دامنهء خرابكارى خود را به نواحى شرقى اروپا نيز كشاندند و آن را به صورت بيابان درآورده مردم آن را در خون و آتش فروكردند .\r\nبعد از آنكه بر بلاد مسلمين دست يافتند شهرها را از بن بركندند جنگلها را از ريشه برانداختند ، قلعه‌ها را منهدم كردند ، درختها را از بيخ بريدند ، باغها را با خاك يكسان كردند و شهرى و دهقانى را از دم تيغ گذراندند . اگر اتفاقا بر بعضى بىگناهان رحمت مىآوردند ايشان را به بدترين وضع بندگى وامىداشتند كه برعليه نزديكان و همسايگان خود در صفوف اول اردوى مغول بجنگند . كسانى كه تصميم فرار مىگرفتند و يا به اميد نجات مختفى مىشدند مغول ايشان را تعقيب مىكردند و قصاب‌وار بكشتن آن بينوايان مىپرداختند . اگر كسى دليرانه براى ايشان جنگ مىكرد و بفتح نايل مىآمد چون اجرى در كار نبود با اسراى دست خود همان معامله را روا مىداشت كه اربابان او با او مىكردند .\r\n« از آنجا كه اين طايفه حيوانى بيش نبودند بلكه غول برايشان مزيت داشت ، به خونخوارى و خونريزى حرصى غريب ظاهر مىكردند ، گوشت سگ و انسان را درهم مىدريدند و مىخوردند ، از پوست گاو لباس مىساختند و با تخته‌هاى آهن اسلحه درست مىنمودند . اين قوم كوتاه‌قامت قوى بنيهء محكم كه در تحمل شدايد از جا در نمىرفتند و درك خستگى نمىكردند پشت خود را به هيچ جوشن يا لباسى نمىپوشاندند فقط - سينه‌هاى خود را با زره حفظ مىنمودند و با لذّت تمام خون صاف حيوانات گلهء خود را\r\n\r\n\r\n","description":"","footnote":"\r\n( 1 ) -  Matthew Paris \r\n( 2 ) - در السنهء اروپائى دوزخ را تارتار  Tartare  مىگويند و بمناسبت شباهت لفظى اين كلمه با لغت تاتار قوم مغول را هم ايشان تارتار مىخوانده‌اند .\r\n","page_name":" 104 ","page_number":165},
  {"content":"\r\n\r\nمىنوشيدند . اسبان قوى و پرطاقت ايشان شاخه‌ها حتى درختان را مىخوردند و مغول چون قدى كوتاه داشتند در موقع سوار شدن بر اين اسبان بر سه پله بالا مىرفتند . اين طايفه از عموم قوانين محرومند و به هيچ وسيلهء راحتى آشنائى ندارند . از شير و خرس درنده‌ترند ، از پوست گاو قايق مىسازند و ده دوازده عدد از آنها را پهلوى هم مىگذارند .\r\nو در شنا و راندن قايق مهارت دارند به شكلى كه از عريض‌ترين و عميق‌ترين رودخانه‌ها بلامانع مىگذرند و وقتى كه براى شرب خون بدست نياورند آب‌گل‌آلود تيره را مىآشامند . اسلحهء ايشان عبارت است از يك شمشير يك رويه و يك خنجر و در كشتار نه رعايت زن و مرد مىكنند و نه سن و حالت مردم . غير از زبان خود بلسانى ديگر آشنا نيستند و اين زبان را هم كسى ديگر غير از ايشان نمىفهمد . تا اين ايام دسترسى به آن طايفه ممكن نبود و ايشان هم از مساكن خود قدم فراتر نمىگذاشتند و به همين علت است كه با وجود مراودهء عمومى مردم با يكديگر كسى از آداب و عادات آن قوم اطلاعى نداشت . در موقع كوچ گله‌ها و زنان خويش را با خود مىبردند و اين زنان نيز در جنگها شركت مىجويند . مغول با اين حال كه شرح داديم بسرعت برق بحدود ممالك عيسوى آمدند و بوسيلهء غارت و قصابى و صدمه هركه را يافتند با - سخت‌ترين طرزى كشتند و هركجا قدم گذاشتند آن را به فظيع‌ترين طرزى پايمال كردند و همين كيفيت بود كه مسلمين را به خيال اتحاد با عيسويان انداخت تا شايد بدين‌وسيله به معيت هم جلوى اين غولان آدمىخوار را بگيرند . »\r\nوحشتى كه مردم را در استيلاى مغول گرفته بود نه به اندازه‌ايست كه به وصف درآيد . بعد از شنيدن خبر فجايع ايشان عامهء شرق و غرب عالم در مقابل اين قوم خونريز از حركت بازماندند و جرأت اقدام به هيچ امر حتى گريز نيز نداشتند .\r\nابن الاثير مىگويد : « چنين نقل كرده‌اند كه يك نفر مغول به قريه يا دربندى كه مردمى فراوان در آن بودند وارد مىشد و يكىيكى ايشان را مىكشت و احدى جسارت آنكه به سمت او دست دراز كند نداشت ، گويند يكى از آن قوم مردى را گرفت و چون براى كشتن او حربه‌اى نداشت به او گفت سر خود را بر زمين بنه و از جاى خود نجنب .\r\nمرد چنين كرد و مغول رفته شمشيرى به كف آورد و او را با آن كشت .\r\n« مردى براى من نقل كرد كه من با هفده نفر در راهى مىرفتيم سوارى از مغولان بما رسيد و امر داد كه كت‌هاى يكديگر را ببنديم ، همراهان من به اطاعت امر\r\n\r\n","description":"","footnote":"","page_name":" 105 ","page_number":166},
  {"content":"\r\n\r\nاو قيام كردند ، با ايشان گفتم او يك نفر است و ما هفده تن علت توقّف ما در كشتن او و گريختن چيست ، گفتند مىترسيم ، گفتم او الساعة شما را مىكشد اگر ما او را بكشيم شايد خداوند ما را خلاص بخشد ، خدا مىداند كسى بر اين اقدام جرأت نكرد عاقبت من با كاردى او را كشتم و پا بفرار گذاشته نجات يافتيم . »\r\nدر سال 1238 ميلادى ( 637 - 638 . ه ) وحشتى كه از مغول در اروپاى غربى ميان مردم پيدا شده بود به اندازه‌اى بود كه ماهيگيران سواحل هلند جرأت تجاوز از بحر شمال در خود نمىديدند تا در ساحل انگليس بصيد ماهى بپردازند به همين جهت در انگليس بقدرى ماهى فراوان شد كه حتى در نقاط دور تر از ساحل هم چهل پنجاه ماهى را بيك قطعه پول نقره مىفروختند . در همين سال از جانب اسماعيليهء الموت سفيرى از راه بحر خزر به فرانسه و انگليس آمد تا از اروپائيان براى دفع مغول كمك بگيرد ولى كسى به پيشنهاد او اعتنائى نكرد و اسقف يكى از صومعه‌هاى جنوبى انگليس كه اين خبر را شنيده بود گفت : « بگذاريد اين سگان همديگر را بدرند و نسل هم را كاملا براندازند ، آن‌وقت ما بر خرابه‌هاى بلاد ايشان بنيان آئين عمومى كاتوليك را پى بگذاريم ، در آن صورت دنيا يك چوپان و يك گله بيش نخواهد داشت . »\r\nيك نظر اجمالى به ميزان كشتارى كه مغول از مردم ماوراءالنهر و ايران كرده و ملاحظه فهرست خرابيهاى ايشان در اين نواحى كافيست كه حال زار ممالك اسلامى را در آن سانحهء بىنظير بر هر خواننده‌اى مكشوف سازد و خلاصه آن اين است كه صاحب تاريخ جهانگشاى جوينى در چند سطر بيان كرده و گفته كه : « هنوز تا رستاخيز اگر توالد و تناسلى باشد غلبهء مردم بعشر آنچه بوده است نخواهد رسيد و آن اخبار از آثار اطلال و دمن توان شناخت كه روزگار عمل خود بر ايوانها چگونه نگاشته است . »\r\nاما وخيم‌تر از قتل و غارت آباديها و ويرانى بلاد صدمه‌ايست كه استيلاى مغول به تمدن اسلامى و علوم و ادبيات عربى و فارسى زده است ولى اين مصيبت از جمله مصائبى بوده است كه اثرات آن بلافاصله بعد از استيلاى آن قوم ظاهر نمىشده بلكه ظهور آثار آن يكى دو قرن وقت و مدت لازم داشته . بعد از قتل هزاران عالم و شاعر و اديب و سوختن كتابخانه‌ها و ويرانى مدارس و معاهد علم معلوم بود كه اگر\r\n\r\n","description":"","footnote":"","page_name":" 106 ","page_number":167},
  {"content":"\r\n\r\nروزگارى باز امن و فراغت عودت كند و بر دردهاى جانگزاى مردم مرهمى نهاده شود ديگر كسى كه بتوان از او علم و ادب فراگرفت و كتابى كه بتوان آن را هادى خود قرار داد بجا نمانده و بعد از خرابى و كشتار زاغ جهل بر سراسر ممالك آباد درخشان قديم بال گسترده است .\r\nعطا ملك جوينى كه قريب نيم قرن بعد از استيلاى مغول كتاب تاريخ خود را مىنوشته از اين وضع ناگوار مىنالد و مىگويد : « بسبب تغيير روزگار و تأثير فلك دوار و گردش گردون دون و اختلاف عالم بوقلمون مدارس درس مندرس و معالم علم منطمس گشته و طبقهء طلبهء آن در دست لگدكوب حوادث پايمال زمانهء غدار و روزگار مكار شدند و بصنوف صروف فتن و محن گرفتار و در معرض تفرقه و بوار معرض سيوف آبدار شدند و در حجاب تراب متوارى ماندند » هنر اكنون همه در خاك طلب بايد كرد زانكه اندر دل خاكند همه پرهنران ، . . . اكنون بسيط زمين عموما و بلاد خراسان خصوصا كه مطلع سعادات و مبرات و موضع مرادات و خيرات بود و منبع علما و مجمع فضلا و مربع هنرمندان و مرتع خردمندان و مشرع كفاة و مكرع دهاة از پيرايهء وجود جلباب علوم و متحليان به حليت هنر و آداب خالى شد ، كذب و تزوير را وعظ و تذكير دانند و تحرمز و نميمت را صرامت و شهامت نام كنند زبان و خط ايغورى را فضل و هنر تمام شناسند . در چنين زمانى كه قحط سال مروت و فتوت باشد و روز بازار ضلالت و جهالت ، اخيار ممتحن و خوار و اشرار ممكن و در كار ، كريم فاضل تافتهء دام محنت و لئيم جاهل يافتهء كام نعمت ، هر آزادى بىزادى و هر رادى مردودى و هر نسيبى بىنصيبى و هر حسيبى نه در حسابى و هر داهيى قرين داهيهء و هر محدثى رهين حادثهء و هر عاقلى اسير عاقلهء و هر كاملى مبتلى به نازلهء و هر عزيزى تابع هر ذليلى باضطرار و هر باتمييزى در دست هر فرومايه گرفتار توان دانست كه در ارتقاء مدارج عليا و استقراء معارج قصوى ارباب فطانت و اصحاب كياست مجهود تا بچه غايت بذل كنند . »\r\n( جهانگشاى جوينى - ج 1 ص - 4 ، 5 )\r\nدر ميان ممالك اسلامى سه قسمت بود كه پايكوب سمّ ستوران مغول نشد و امرا و سلاطين آنها بوسيلهء قبول خراجگزارى و تبعيت از مغول راه ايشان را به آن حدود سدّ كردند و نگذاشتند كه نواحى مزبور هم حال ماوراءالنهر و خراسان را پيدا كند ؛ آن سه قسمت يكى جنوب ايران بود و دو قسمت ديگر بلاد روم و هندوستان غربى كه هر سه از مراكز عمدهء انتشار زبان فارسى و امراى آنها از مشوّقين بزرگ ادبيات و شعر اين زبان محسوب مىشدند به همين جهت اين سه ناحيه ملجائى شد براى كسانى كه از شر قتل عام مغول مىگريختند و براى گذراندن بقيهء عمر خود در پى محلى امن و امرائى ادب‌دوست عدالت‌گستر مىگشتند و به جرئت مىتوان گفت كه اگر اين قسمت را هم مغول ويران كرده و بكشتن فضل و معدوم كردن كتب آن\r\n\r\n","description":"","footnote":"","page_name":" 107 ","page_number":168},
  {"content":"\r\n\r\nدست يافته بودند اين عده كتابى هم كه حاليه از آثار شعرا و ادباى فارسى باقيست بجا نمىماند و بيشتر از آنچه از اين نفايس از ميان رفته نوشته‌ها و گفته‌هاى فرزندان با ذوق ايران طعمهء زوال مىگرديد .\r\nجنوب ايران در اين تاريخ در دست امراى فضل‌دوست سلغورى يعنى اتابكان فارس بود و ايشان كه بر اثر انعام در حق سعدى شيرين‌سخن‌ترين شعراى فارسى ذكرى خير از خود در تاريخ باقى گذارده و بوسيلهء مدايح آن گويندهء بزرگ مشهور آفاق شده‌اند فارس را در عهد استيلاى مغول در كف درايت و عدالت خود آسوده و امن نگاه داشتند و با دادن خراج و پذيرفتن اطاعت مغول خدمتى شايان به زبان ايرانى كردند و سعدى اشارهء به همين نكته را در مدح اتابك ابو بكر بن سعد مىگويد :\r\n سكندر به ديوار روئين و سنگ * بكرد از جهان راه يأجوج تنگ\r\nترا سدّ يأجوج كفر از زرست * نه روئين چو ديوار اسكندرست . \r\nاحوال بلاد روم و هندوستان را هم بعدا ذكر خواهيم كرد .\r\nاما استيلاى مغول بعد از خرابى و قتل و غارت و تنزل تمدن اسلامى و انحطاط ادبيات فارسى كه در فوق شرح داديم اثرات بالنسبه خوبى نيز كرده كه ما در اينجا فقط بذكر فهرستى از آنها اكتفا مىكنيم و در فصول بعد ببيان تفصيل آنها مىپردازيم و آن بقرار ذيل است :\r\n1 - آوردن عموم ممالك متمدن آسيا از ساحل اوقيانوس كبير تا حوالى بحر مديترانه در تحت يك حكومت و يك طرز اداره ؛\r\n2 - امن كردن راه‌ها و برداشتن موانعى كه سابقا بواسطهء اختلاف ممالك و دشمنى آنها با يكديگر در طريق بسط روابط تجارتى وجود داشت و رواج بازار تجارت و دادوستد بين آسياى شرقى و غربى از طرفى و آسيا و اروپا از طرفى ديگر ؛\r\n3 - پيدا شدن روابط سياسى بين آسيا و اروپا و مبادلهء سفرا بين خوانين مغول و سلاطين عيسوى فرنگ ؛\r\n4 - مربوط شدن فضلاى چينى و اويغورى و بودائى و ايرانى و عرب و فرنگى با يكديگر و اختلاط معلومات و افكار ايشان با هم و انتشار نقاشى چينى در ممالك اسلامى و غيره ؛\r\n\r\n","description":"","footnote":"","page_name":" 108 ","page_number":169},
  {"content":"\r\n\r\n5 - انتشار زبان فارسى در ممالك آسياى شرقى و نفوذ وزرا و مدبرين ايرانى در ممالك غير مسلمان مطيع مغول و داخل شدن ايشان در ادارات چين و رواج مذهب اسلام در اين مملكت .\r\n\r\nتقسيم ممالك چنگيزى -\r\nچنگيز خان زوجات و همخوابه‌هاى بسيار داشت ولى از آن ميان يسونجين‌بيگى از همه بزرگتر و معتبرتر بود به همين جهت فرزندان اين زن بنا بر رسم مغول بر ساير اولاد چنگيز برترى و مزيّت يافتند .\r\nدر ميان هفت پسر چنگيز آن چهار كه فرزند يسونجين‌بيگى بودند يعنى جوجى يا توشى و جغتاى و اوگداى يا اوگتاى و تولوى يا تولى چهار پسر معتبر چنگيز و در كارهاى مهم منظور نظر و مدد او بودند و او در ايام حيات هريك از اين چهار را مأمور اجرا و انجام يك قسمت از آداب و مراسم مغول و ضبط كارهاى ملكى و قومى نموده بود . از آن جمله جوجى كه پسر بزرگتر بود به كار شكار كه در نزد مغول از اهمّ امور و جزء لوازم كار جنگ و در حكم ورزش اين عمل است نامزد شد و جغتاى فرزند دوّم خان مغول مأمور اجراى احكام چنگيزى و انجام مجازات و سياسات گرديد . ادارهء مملكت به اوگتاى مفوّض بود و تولى كار لشكركشى و تجهيز سپاه را كفايت مىكرد ، پسران ديگر چنگيز هم هركدام در لشكرها عنوانى داشتند و زير فرمان برادران و پدر خود اجراى وظيفه مىنمودند .\r\nتقسيم ممالك چنگيزى بعد از فتح چين شمالى و ممالك اقوام كرائيت و نايمان و اويغور و تنگغوت و قراختائيان و خوارزمشاهيان در ايام حيات چنگيز به ترتيب ذيل صورت گرفت :\r\n1 - ختا يعنى چين شمالى نصيب اتوكين نويان برادر چنگيز شد ؛\r\n2 - ممالك واقع بين شهر قباليغ از بلاد كاشغر تا آن طرف شهر بلغار « 1 » يعنى تا منتهى حدى كه از سمت مغرب پاى لشكر تاتار به‌آنجا رسيده سهم جوجى گرديد و اين ممالك عبارت بود از درهء علياى سيحون و سرزمين خوارزم و دشت قبچاق و مساكن طوايف قومان ( روسيهء جنوبى ) و بلغار و باسقرد ( دامنه‌هاى جبال اورال )\r\n\r\n\r\n","description":"","footnote":"\r\n( 1 ) - اين شهر بلغار را كه اكثر سكنهء آن مسلمان و در نزديكى غازان حاليه در روسيهء مركزى بوده نبايد با بلغارستان امروزى اشتباه كرد .\r\n","page_name":" 109 ","page_number":170},
  {"content":"\r\n\r\nو قرقيز ( سيبرى غربى ) . چون جوجى قبل از فوت پدر مرد اين اراضى به پسر او باتو رسيد ؛\r\n3 - ممالك سابق قراختائيان و ماوراءالنهر به جغتاى رسيد و سرحدّ مملكت او از يك طرف سرزمين قوم اويغور بود از طرفى ديگر سمرقند و بخارا و شهرهاى آلماليغ و بيش‌باليغ و تورفان و قره‌شهر و كاشغر و يارقند و ختن و فرغانه و چاچ و اترار و بناكت و سمرقند و بخارا و بدخشان و بلخ و باميان و قندوز يعنى نقاطى كه آنها را امروز باسم عام تركستان ( اعم از تركستان غربى يا شرقى يا تركستان افغانستان ) مىخوانند جزء قلمرو او حساب مىشد و مركز او در شهر قناس از بلاد مجاور آلماليغ بود ؛\r\n4 - يورت اصلى اجداد چنگيز يعنى دره‌هاى انهار كرولن و انن و ارخن و دامنه‌هاى جبال قراقروم بنا برسم مغول به جوان‌ترين فرزندان چنگيز يعنى تولوى رسيد و او مدت دو سال ( از 624 تا 626 ) تا موقعى كه تكليف جانشينى چنگيز رسما معين شد به كمك سه نفر مشاور بجاى پدر حكومت مىكرد ؛\r\n5 - سهم اوگتاى وليعهد چنگيز از همه كمتر بود و انحصار داشت به ناحيهء جبال تارباگاتاى و اطراف درياچهء آلاگول و حوضهء نهر ايميل « 1 » كه در آن درياچه مىريزد و در مغرب مغولستان واقعست .\r\nمسكن هريك از جانشينان چنگيز را چنان كه گفتيم به مغولى يورت و كليهء رعاياى هريك از فرزندان او را اولوس مىگويند و مقصود از اولوس اربعهء چنگيزى مجموع ممالك چهار پسر اوست . ادارهء ممالك ايران صورت خاصى داشته كه عن‌قريب بذكر آن خواهيم پرداخت .\r\n\r\n\r\n","description":"","footnote":"\r\n( 1 ) -  Imil  .\r\n","page_name":" 110 ","page_number":171},
  {"content":"\r\n\r\n\r\nفصل چهارم سلطنت جانشينان چنگيز تا ايام فرماندهى هولاگو\r\n\r\nسلطان جلال الدين در هند\r\n. . . بعد از آنكه سلطان جلال الدّين خود را به زحمت از چنگ سپاهيان چنگيزى نجات داد و از شط سند عبور نمود با پنج شش تن از همراهان خود مدّتى در بيشه‌هاى ساحل يسار آن رودخانه سر مىكرد تا عدّه‌اى گرد خود جمع آورد و بوسيلهء شبيخون بر هنود و گرفتن چهارپايان و اسلحهء ايشان كار او رونقى گرفت و از اطراف نيز فراريان لشكر خوارزمشاهى به او پيوستند تا آوازهء شوكت و قدرت او بار ديگر به گوش مغول رسيد و براى سركوبى او قشون فرستادند ولى جلال الدّين چون تاب مقاومت ايشان را نداشت از مقابلى با آن جماعت خوددارى نمود و به طرف دهلى عزيمت كرد .\r\nبعد از آنكه صيت اقتدار سلطان جلال الدّين در سند پيچيد و معلوم شد كه به‌سلامت از سند گذشته حكمران بعضى از ولايات سند ناصر الدّين قباجه دختر امين - ملك زوجهء سلطان را كه از آب نجات يافته و بديار او افتاده بود با احترام همراه فرستاده‌اى روانهء خدمت سلطان كرد و جلال الدّين از اين بابت خشنود گرديده بين طرفين رشتهء و داد متصل شد ولى اندكى بعد ما بين ايشان بهم خورد و علت آن اين بود كه شمس الملك شهاب الدّين الب وزير جلال الدّين بعد از فرار سلطان بولايات قباجه آمد و چون مردى كافى و وزيرى مدبر بود قباجه او را به وزارت خود برگزيد و بتصور اينكه جلال الدّين از ميان رفته با او اسرار خود را در ميان نهاد همين‌كه بىاساس بودن اين تصور معلوم شد و سلطان از قباجه فرستادن شمس الملك را خواست قباجه شمس الملك را كشت و پسر امين الملك را هم كه ببلاد او آمده بود رعاياى او بقتل رساندند . جلال الدّين به كمك بعضى امراى برادر خود غياث الدّين كه به خدمت او پيوسته بودند بتسخير بعضى از شهرهاى مطيع قباجه رفت و با اينكه دست او تيرى برداشت بفتوحات چند نايل شد . غير از ناصر الدّين قباجه كسى ديگر كه در اين تاريخ در هندوستان غربى قدرت و سلطنت داشت شمس الدّين التتمش ( 607 - 633 ) از غلامان سلاطين\r\n\r\n","description":"","footnote":"","page_name":" 111 ","page_number":172},
  {"content":"\r\n\r\nغور بود كه سلسلهء شمسيّه را در دهلى تأسيس كرده و بعدها از مشهورترين سلاطين هند گرديده است .\r\nسلطان جلال الدّين در ابتداى شروع بكرّ و فرّ در هندوستان رسولى پيش شمس الدّين به دهلى فرستاده از او يارى خواست ولى شمس الدّين كه از هيبت و اقتدار سلطان جلال الدّين مىترسيد واداشت كه فرستادهء او را محرمانه زهر دادند و رسولى با تحف و هداياى لايق خدمت جلال الدّين فرستاد و پيغام داد كه چون هواى اين حدود ناسازگار است بهتر آن است كه سلطان به محلى كه شايستهء مقام باشد عزيمت نمايد ، جلال الدّين هم بحدود لاهور آمد و دختر يكى از راجه‌هاى هندى را تزويج نموده به كمك او بر سر ناصر الدّين قباجه تاخت و او را به سختى منهزم كرد و غنايم فراوان گرفت .\r\nدر اين موقع سلطان شمس الدّين قريب 30000 سپاهى تهيه ديده براى جلوگيرى از جلال الدّين به مقابلهء او فرستاد ولى يكى از سران سپاه جلال الدّين ايشان را شكست داد و شمس الدّين از در عذرخواهى و دوستى درآمد و چون در اين اثنا بجلال الدّين خبر رسيد كه برادر او غياث الدّين بر عراق مستولى شده و براق حاجب نيز كرمان را مسخر كرده و ميل سران لشكرى در آن حدود به اوست هند را ترك گفته بجانب ايران مراجعت نمود .\r\n\r\nتأسيس سلسلهء قراختائيان كرمان در 619 -\r\nسلطان جلال الدّين و اتباع او از راه مكران بكرمان آمدند و در بين راه بواسطهء بىآبى و عفونت هوا بسيارى از ايشان به خاك هلاك افتادند تا بالاخره در سال 621 از آن جماعت قريب 4000 نفر خود را بكرمان رساندند .\r\nكرمان در اين تاريخ در دست براق حاجب بود و او ابتدا در خدمت گور خان قراختائى مقام حاجبى داشت و بعنوان سفارت از جانب گور خان ( در موقع بروز اختلاف بين او و خوارزمشاه ) به خدمت سلطان محمد آمده و سلطان او را اجازهء مراجعت نداده بود . بعد از اينكه قراختائيان برافتادند خوارزمشاه او را در خدمت خود رتبهء حاجبى داد و بر مقام و منزلتش افزود .\r\nبعد از استيصال سلطان محمد براق حاجب كه در خدمت غياث الدّين پسر سلطان\r\n\r\n","description":"","footnote":"","page_name":" 112 ","page_number":173},
  {"content":"\r\n\r\nبود پيش آن شاهزاده ترقى بسيار يافت و به اندازه‌اى مكرّم و محترم شد كه غياث الدّين در موقع حركت بعزم تسخير عراق او را از جانب خود بر كرمان حاكم كرد و براق قلعهء گواشير را تسخير كرده محل اقامت خود قرار داد .\r\nبعد از آنكه جلال الدّين از هند بكرمان آمد براق حاجب پيشكشيهاى بسيار به خدمت او فرستاد و از در اطاعت درآمد و با اينكه جلال الدّين از او آثار دوروئى و خيانت مشاهده كرد و جمعى از امرا نيز او را به گرفتن براق و استخلاص كرمان دعوت نمودند اين كار را مصلحت نديد و چون عجله داشت براق را در كرمان گذاشته عازم شيراز شد .\r\nاما از پسران ديگر خوارزمشاه ، سلطان ركن الدين كه غورسانجى لقب داشت در ايام پدر والى عراق بود و چون خوارزمشاه بمازندران گريخت ركن الدين بكرمان رفت و در كرمان قوائى جمع آورده بعراق برگشت و باصفهان آمد و به كمك صدر الدّين - خجندى رئيس شافعيهء آن شهر بر محلهء جوباره مركز اقامت قاضى ركن الدّين مسعود بن صاعد دست يافت و عدّه‌اى را كشت و قاضى پيش اتابك سعد بن زنگى بفارس رفت اما چون مردم اصفهان به علت جور سپاهيان سلطان ركن الدّين بر ايشان طغيان كردند و جماعتى از آنان را بقتل رساندند ركن الدّين از اصفهان عازم رى گرديد در آنجا نيز مدتى با اسماعيليه در زدوخورد بود تا خبر رسيدن مغول شايع شد و ركن الدّين از ترس به يكى از قلاع فيروزكوه پناه جست ولى مغول بعد از شش ماه بر آن قلعه دست يافتند و ركن - الدّين را كشتند .\r\nاما سلطان غياث الدّين كه بلقب پيرشاه ملقب بود بعد از هلاك پدر بكرمان كه قلمرو او در ايام حيات خوارزمشاه بود آمد و چون كوتوال قلعهء گواشير او را به‌آنجا راه نداد غياث الدّين هم بعراق آمده لشكريان متفرق پدر و اعيان و سران سپاه او را دور خود جمع آورد و از آن جمله بودند براق حاجب و يغان‌طايسى خالوى او و اين يغان‌طايسى بتدريج در پيش غياث الدّين قرب و منزلت بسيار پيدا كرد و نفوذ او در مملكت قوّت گرفت تا آنجا كه در صدد تصرف مقام سلطنت برآمد و ناصر خليفه نيز او را محرمانه به اين كار تشويق مىكرد و اتابك فارس و قاضى اصفهان نيز با او همدست بودند ، عاقبت يغان‌طايسى در سال 620 عده‌اى از امرا را با خود همدست كرده بر غياث الدين شوريد\r\n\r\n","description":"","footnote":"","page_name":" 113 ","page_number":174},
  {"content":"\r\n\r\nولى كارى از پيش نبرده شكست سخت خورد و رؤساى ياغيان بآذربايجان فرارى شدند .\r\nغياث الدّين بعد از استيلا بر عراق و خراسان و مازندران بآذربايجان رفت و اتابك اوزبك ما قبل آخرين اتابكان آن مملكت از در دوستى با او درآمده دختر خود را به زوجيّت بسلطان غياث الدّين داد و سلطان بعراق مراجعت نمود . در آخر سال 621 سلطان غياث الدّين عازم فارس شد تا اتابك سعد را از آن مملكت خارج كند اتابك به قلعهء اصطخر پناه برد و غياث الدين در اول سال 621 بشيراز ورود كرده اكثر بلاد فارس را گرفت عاقبت اتابك و سلطان غياث الدّين فارس را ميان خود تقسيم نمودند و در همين اوقات بود كه خبر وصول مغول برى و ويران كردن بلاد متعلق بغياث الدّين رسيد و سلطان به درخواست ناصر خليفه فارس را رها كرده بعراق بازگشت . در موقعى كه سلطان غياث الدين بر عراق و فارس و آذربايجان و خراسان مسلط مىشد جلال الدّين به شرحى كه گفتيم از هند بكرمان آمد و بعد از گذاشتن براق حاجب در اين ولايت عازم شيراز شد و اتابك سعد كه از برادر او دلى خوش نداشت پسر خود سلغور شاه را باستقبال او فرستاد و سلطان دختر اتابك را به ازدواج خود درآورده به طرف اصفهان پيش راند و قاضى ركن - الدّين مسعود بن صاعد از او استقبالى شايان كرد .\r\nچون غياث الدّين خبر آمدن برادر و استيلاى او را شنيد با 30000 سوار به جلوگيرى او آمد ولى جلال الدّين بوسيلهء فرستادن سفيرى برادر را از جنگ بازداشت و غياث الدين برى برگشت و غالب رؤساى لشكرى او امر جلال الدّين را پذيرفتند .\r\nغياث الدين چون اين حال را مشاهده كرد از جلوى برادر گريخت و جلال الدّين برى مسلط گرديد و برادر را امان داده در خدمت خود نگاهداشت و او در نزد جلال الدّين محترم بود تا اينكه بعدها از او خطائى سرزد و در حال مستى يكى از خواص ندماى سلطان را كشت و چون طرف عتاب سلطان واقع شد بخوزستان گريخت بعد بعراق آمد و بار ديگر بخوزستان رفت و از خوزستان كسى بكرمان پيش براق حاجب فرستاد و طرفين قرار گذاشتند كه در محل ابرقو يكديگر را ملاقات كنند . غياث الدّين بكرمان آمد و براق اگرچه به ظاهر در زير فرمان او رفت ولى در حقيقت خود را بر او مسلط مىدانست و بتوهين غياث الدين مىپرداخت تا آنجا كه او را بر آن داشت كه مادر خود را بزنى ببراق دهد ، بعضى از امراى براق كه از اين حركت او مشمئز شده بودند محرمانه از\r\n\r\n","description":"","footnote":"","page_name":" 114 ","page_number":175},
  {"content":"\r\n\r\nغياث الدّين اجازه خواستند كه براق را بكشند ولى او رضا نداد و چون براق از اين معنى مستحضر شد غياث الدّين و مادر او هردو را در سال 625 طناب انداخت و از اين تاريخ به كلى در كرمان مستقل گرديد و چون از چنگيزيان اطاعت مىكرد او و فرزندانش قريب 83 سال ( از 619 تا 703 ) در كرمان سلطنت نموده‌اند و اين سلسله را قراختائيان كرمان يا بمناسبت لقب براق سلسلهء قتلغ خانى مىگويند .\r\n\r\nفتوحات سلطان جلال الدّين -\r\nبعد از آنكه سلطان جلال الدين بر برادر خود فايق آمد و غياث الدّين در سلك متابعان و امراى او معدود شد عازم خوزستان گرديد و زمستان سال 621 را در آن سرزمين گذراند و جمعى از رؤساى لر نيز به اطاعت او درآمدند ، سلطان از خوزستان رسولى پيش ناصر خليفه فرستاد و از او كمك خواست تا بمدد ايشان بدفع مغول بپردازد ولى خليفه كه از رفتار سلطان تكش و سلطان محمد خوارزمشاه جدّ و پدر سلطان جلال الدّين آزرده‌خاطر بود و كينهء خوارزمشاهيان را در دل داشت دعوت او را اجابت نكرد بلكه در صدد دفع او برآمد و يكى از امراى خود را كه جمال الدّين قشتمر نام داشت با 20000 نفر به جلوگيرى او فرستاد و مظفر الدّين كوكبورى ( 586 - 630 ) صاحب اربل را هم به فرستادن كمك و دفع جلال الدّين دعوت نمود .\r\nسلطان جلال الدّين بعد از تسخير شوشتر و غلبه بر امير مظفر الدّين وجه السّبع دست‌نشاندهء خليفه بر آن شهر و فتح بصره و شكست دادن اردوى جمال الدّين قشتمر بعراق آمد و لشكريان او كه سازوبرگ جنگ و ملبوس و مركب درست نداشتند به آزار مردم و غارت آباديها پرداختند و وحشت غريبى در سرتاسر عراق برپاشد و جلال الدّين پيش رانده تا به قريهء بعقوبا هفت فرسخى بغداد رسيد ولى بجاى آنكه بغداد را از وجود خليفهء مغرض محيلى مصفى سازد و انتقام مصائبى را كه بدست او بجد و پدرش وارد آمده بود بكشد به طرف دقوقا رفت و آنجا را محاصره كرده گرفت و در آن شهر شنيد كه مظفر الدّين صاحب اربل با قشونى فراوان پيش مىآيد و خيال دارد ناگهانى بر سر او بتازد . سلطان پيش‌دستى كرده غفلة بر مظفر الدّين حمله برده او را دستگير نمود ولى باحترام با او معامله كرد و او را به مملكت خود برگردانده عازم آذربايجان گرديد .\r\n\r\n","description":"","footnote":"","page_name":" 115 ","page_number":176},
  {"content":"\r\n\r\nبعد از آنكه غياث الدين بدست جلال الدّين مقهور و مطيع شد يغان‌طايسى به طرف آذربايجان گريخته با اتابك اوزبك دست يكى كرد و به مخالفت با جلال الدّين پرداخته بعراق آمد و ناصر خليفه هم فرمان حكومت همدان را براى او فرستاد و او را به دشمنى با جلال الدّين تحريك كرد . يغان بعد از آنكه آذربايجان را دو بار غارت كرد و قريب 50000 سوار جمع آورد بهمدان شتافت و آنجا را مركز اقامت خود قرار داد .\r\nورود يغان بهمدان مقارن شد با رسيدن جلال الدّين به مراغه ، همين‌كه سلطان خبر استيلاى يغان را بر همدان شنيد به عجله از مراغه بهمدان شتافته شبانه اردوى او را محاصره كرد و يغان چون خود را در دست سلطان گرفتار ديد از در امان درآمده زوجهء خود را كه دختر سلطان محمد خوارزمشاه و خواهر جلال الدّين و غياث الدّين بود به عذرخواهى به خدمت سلطان فرستاد ، سلطان هم او را بخشيده در جزء امراى خود داخل كرد و بار ديگر متوجه آذربايجان شد .\r\nآذربايجان و ارّان در اين تاريخ در دست اتابك اوزبك پسر اتابك محمد جهان‌پهلوان بود و او دختر طغرل سوم آخرين پادشاه سلجوقى عراق را در عقد ازدواج خود داشت و چون مردى كافى و مملكت‌دار نبود و ايام خود را بشرب شراب و فسق مىگذراند مردم از عمّال و ارباب دولت او صدمات بسيار مىديدند بعلاوه خطر استيلاى كفار گرجى كه غالبا تجديد مىشد راحت را از عامّهء اهالى آن حدود سلب كرده بود چنان كه در همين سال 622 گرجيان يك‌بار ببلاد شروان و يك‌بار هم به ارّان و آذربايجان حمله بردند ولى در نتيجهء مقاومت سخت مسلمين و دفاع دلاورانهء ايشان مغلوب و منهزم برگشتند .\r\nبعد از آنكه اتابك اوزبك خبر آمدن جلال الدّين را شنيد تبريز را رها كرده به گنجه گريخت و اختيار ممالك او در كف ملكه زوجهء او قرار گرفت . سلطان جلال الدّين تبريز را در محاصره گرفت و بعد از هفت روز كشش و كوشش از طرفين اهالى تبريز امان خواستند و شهر را در 17 رجب 622 تسليم جلال الدّين كردند سلطان با اينكه از مردم تبريز نفرت داشت و ايشان را در كشتن لشكريان خوارزمشاهى و فرستادن سرهاى ايشان براى مغول شريك مىدانست از سر گناهان اهل تبريز گذشت\r\n\r\n","description":"","footnote":"","page_name":" 116 ","page_number":177},
  {"content":"\r\n\r\nو ملكه زوجهء اتابك را با جماعتى باحترام بخوى فرستاد و متعرض متصرفات او نشد بعد بحسن معامله با مردم و عمارت و ابنيه و غيره پرداخت و بنام خليفه خطبه خواند و بعزم سركوبى كفّار گرجى به تهيهء سپاه مشغول گرديد .\r\n\r\nجنگ جلال الدّين با گرجيها در 622 -\r\nسلطان جلال الدّين بعد از آنكه بر تبريز مسلط شد چون قصد جهاد با كفار گرجى داشت قاضى مجير الدّين عمر بن سعد خوارزمى را از جانب خود پيش سلطان علاء الدين كيقباد سلجوقى ( 616 - 634 ) پادشاه روم و ملوك شام به سفارت فرستاد و از ايشان در دفع دشمنان اسلام كمك خواست و قاضى مجير الدّين در آن حدود بود تا بعد از فتح تفليس به خدمت سلطان مراجعت نمود .\r\nگرجيان كه از شكستهاى خود از مسلمين شروان و آذربايجان ملول بودند چون شنيدند كه ممالك اتابك اوزبك بدست جلال الدين افتاده و ستارهء دولت او رو بزوال نهاده است بانتقام شكستهاى سابق و به خيال گرفتن سهمى از ممالك اتابكى لشكرى به طرف ارّان و آذربايجان فرستادند و غرض ايشان اين بود كه بعد از تسخير آذربايجان ببغداد روند و بجاى خليفه جاثليقى از خود بنشانند و مساجد را به كليسا مبدل كنند .\r\nبعد از آنكه گرجيها از خيال هجوم سلطان جلال الدّين اطلاع حاصل كردند به او پيغام دادند كه مغول با آن‌همه شوكت و اقتدار وقتى كه به خاك گرجستان رسيدند از حملهء به آن خوددارى نمودند و با اينكه بر خوارزمشاه غلبه يافته و آن‌همه ممالك را مسخر كرده بودند در مقابل گرجيها سپر انداختند و از حدود گرجستان به احتياط عبور كردند . بالاخره جون ديدند كه جلال الدّين به اين بيانات دست از تصميم خود برنمىدارد و در حملهء به خاك ايشان مجدّ است قريب 70000 نفر سپاهى تهيه ديده ببلاد ارّان هجوم كردند .\r\nجلال الدّين با قشونى جرّار به طرف جنوب درياچهء سوان « 1 » ( گوگجهء حاليه ) حمله برد و شهر تووين « 2 » يا دوين از بلاد اسلامى نزديك ايروان حاليه را كه گرجيها از مسلمين سابقا گرفته بودند پس گرفت .\r\nسلطنت گرجستان در اين تاريخ در دست زنى بود بنام روسودان « 3 » ( 620 - 645 )\r\n\r\n\r\n","description":"","footnote":"\r\n( 1 ) -  Sevan \r\n( 2 ) -  Tovin \r\n( 3 ) -  Roussoudan \r\n","page_name":" 117 ","page_number":178},
  {"content":"\r\n\r\nو او ايوانى « 1 » يكى از سرداران خود را به جلوگيرى جلال الدّين فرستاد سلطان در محل گرنى « 2 » از بلاد قديم ارمنستان و جنوب درياچهء سوان بر قشون گرجى غلبه يافت و دو برادر را كه سردارى قسمت مقدم آن قشون را داشتند و يكى ايوانى « 3 » و ديگرى شلوه « 4 » نام داشت دستگير كرد و گرجيان گرفتار شكستى عظيم گرديدند به‌طورىكه از 70000 نفر لشكريان ايشان قريب 20000 نفر تلف شد و جلال الدّين تا حدود سرحد بلاد ابخاز تاخت و مىخواست بتفليس حمله ببرد ولى چون شنيد كه جمعى از مردم تبريز به هواخواهى اتابك اوزبك قيام كرده و بعضى از كسان او را كشته‌اند بآذربايجان برگشت .\r\nموقعى كه جلال الدّين به جنگ با گرجيها مىرفت وزير خود شرف الملك را در آن شهر گذاشت ولى قبل از آنكه بر گرجيها ظفر يابد از شرف الملك نامه‌اى رسيد كه شمس الدّين طغرائى و خواهرزادهء او نظام الدّين رئيس شهر تبريز به طرفدارى اتابك برخاسته‌اند جلال الدّين اين واقعه را از رؤساى لشكرى خود مخفى داشت و همين‌كه بر گرجيها غلبه كرد قشون خود را در گرجستان گذاشته بتبريز آمد ، نظام الدّين رئيس را گرفته كشت و ساير مخالفين را نيز مطيع كرده بار ديگر مردم آن شهر را در اطاعت خود آورد و چون ملكه زوجهء اتابك به او پيغام فرستاد كه مايل به ازدواج با اوست و شرعا مطلّقه است « 5 » سلطان او را در عقد نكاح خود درآورد .\r\nجلال الدين بعد از مدتى اقامت در تبريز لشكرى به طرف گنجه روانه نمود و آن شهر را كه پايتخت ارّان بود و اتابك اوزبك در آنجا اقامت داشت گرفت و اتابك به قلعهء النجك نزديك نخجوان گريخت و چون خبر نكاح ملكه را با جلال الدّين شنيد از غصه رنجور شده اندكى بعد فوت كرد .\r\n\r\n\r\n","description":"","footnote":"\r\n( 1 ) -  Ivaneh \r\n( 2 ) -  Garhni \r\n( 3 ) - اين ايوانى را نبايد با ايوانى سابق اشتباه كرد .\r\n( 4 ) -  Chalveh  جلال الدين ايوانى و شلوه را مدتى به خيال آنكه از ايشان در تسخير گرجستان استفاده كند محترم داشت ولى بعد چون از شلوه خيانتى ديد به قتلش رساند و برادرش بروايتى در جنگ كشته شده و بروايتى ديگر بدست كسان جلال الدين مقتول گرديده است .\r\n( 5 ) - اتابك اوزبك‌بيكى از غلامان خود قسم ياد كرده بود كه اگر او را بكشد زوجه‌اش بسه طلاق مطلقه است ، چون آن غلام را كشت ملكه خود را مطلقه اعلان كرد و قاضى تبريز و بعضى ديگر از فقها هم حق را به ملكه دادند و سلطان جلال الدين او را بزنى گرفت .\r\n","page_name":" 118 ","page_number":179},
  {"content":"\r\n\r\n\r\nفتح تفليس در هشتم ربيع الاول 623 -\r\nدر موقعى كه جلال الدّين در تبريز بود گرجيها براى تلافى شكستى كه ديده بودند قواى جديدى از طوايف لان و لزگى و قبچاق جمع آورده به دستبرد به قشون جلال الدّين و اراضى كه تسخير كرده بود مشغول شدند ، جلال الدّين با لشكريانى فراوان بر ايشان تاخت و حكم داد كه عموم آن جماعت را از دم شمشير بگذرانند و بر احدى رحم نياورند . مسلمين نيز چنين كردند و كشتار - كنان به طرف تفليس پايتخت گرجستان و مقر ملكه روسودان پيش تاختند .\r\nملكه چون تاب مقاومت نداشت از تفليس بيرون رفت و دفاع آن شهر را بعهدهء ممنا « 1 » و بوتزو « 2 » دو نفر از سرداران خود محول نمود . جلال الدّين تفليس را در تاريخ 8 ربيع الاول سال 623 گرفت و آن شهر بزرگ پرجمعيت را قتل عام نمود و بر كسى جز كسانى كه قبول اسلام كردند ابقا نكرد ، لشكريان جلال الدّين زنان و اطفال را به بردگى فروختند و مردان را كشتند و دامنهء قتل و غارت را به تمام شهرهاى عيسوى جنوب تفليس توسعه دادند و بقدرى در اين كار پافشارى كردند كه از مغول عقب نماندند .\r\nعيسويان قتل عام تفليس را بتسخير و قتل عام اورشليم بدست تيتوس امپراطور روم تشبيه كرده و آن را يكى از بزرگترين ضرباتى ميدانند كه در قفقازيه به دين مسيح وارد آمده ، بر خلاف ايشان مسلمين كه از سال تسخير تفليس بدست گرجيان يعنى از سال 515 تا اين تاريخ پيوسته از آن طايفه آزار مىديدند از اين فتح بىنهايت شاد شده نام جلال الدّين را در رديف اسم سلطان محمود سبكتكين و ساير غازيان بتعظيم تمام مىبردند و ظهور او را براى دفاع اسلام از مواهب الهى مىشمردند .\r\nدر موقعى كه جلال الدين در گرجستان مشغول تعقيب گرجيان بود خبر رسيد كه براق حاجب در كرمان سر بعصيان برداشته و دورى سلطان را براى استيلاى بر عراق موقعى مناسب دانسته است بعلاوه بمغول پيغام فرستاده و ايشان را از كثرت عساكر جلال الدّين و قوت گرفتن او ترسانده است . سلطان كه عزم ارمنستان و گرفتن قلعهء خلاط ( اخلاط ) را داشت وزير خود شرف الملك را در تفليس گذاشت و با سيصد سوار هفده روزه خود را از تفليس بكرمان رساند . براق چون رسيدن ناگهانى سلطان را شنيد از در عذرخواهى درآمد و سلطان او را بخشيده به حكومت كرمان باقى گذاشت\r\n\r\n\r\n","description":"","footnote":"\r\n( 1 ) -  Memna \r\n( 2 ) -  Botzo \r\n","page_name":" 119 ","page_number":180},
  {"content":"\r\n\r\nو باصفهان رفت و هنوز در اين شهر از رنج راه نياسوده بود كه خبر اجتماع گرجيان و تعرض عساكر صاحب اخلاط به قشون او رسيد و سلطان را به مراجعت به گرجستان و ارمنستان مجبور نمود .\r\n\r\nسلطان جلال الدّين و ملوك ايّوبى -\r\nممالك الجزيره و شام و مصر چنان كه پيش هم گفتيم در دست ملوك ايوبى يعنى برادرزادگان صلاح الدّين مجاهد كرد معروف بود ، از آن جمله بلاد حرّان و رها ( اورفه ) را الملك الاشرف مظفّر الدّين موسى ( 615 - 635 ) و دمشق را برادرش الملك المعظّم عيسى ( 615 - 624 ) و مصر را برادر ديگرش الملك الكامل محمد ( 615 - 635 ) در تصرف داشتند .\r\nالملك المعظم نسبت بسلطان جلال الدّين فريفته بود و همه‌وقت به پوشيدن جامه و سوار شدن اسبى كه سلطان جهت او فرستاده بود افتخار مىورزيد و چون با برادران ديگر صفائى نداشت سلطان جلال الدّين را به گرفتن قلعهء خلاط ( يا اخلاط در ساحل شمالى درياچهء وان ) كه در تصرف الملك الاشرف بود دعوت نمود و سلطان خيال حملهء آنجا را داشت كه خبر طغيان براق رسيد و چنان كه ديديم به عجله به آن سرزمين رفت .\r\nدر غياب سلطان جلال الدّين شرف الملك وزير به دستبرد به اراضى گرجيان پرداخت و دست به اسراف و تبذير گذاشت و سران لشكرى كه با او خوب نبودند اسباب زحمت او را فراهم نمودند و چون راه آذوقه بر لشكريان جلال الدّين تنگ شد شرف الملك ايشان را به غارت حدود ارزنةالروم و اخلاط فرستاد و لشكريان مزبور در آن حوالى غارت و چپاول بسيار كردند و نائب الملك الاشرف در اخلاط يعنى حاجب حسام الدّين على موصلى بر سر ايشان تاخت و بسيارى از آن غنايم را پس گرفت ، عاقبت شرف الملك چاره‌اى نديد جز آنكه براى دفع گرجيان و لشكريان الملك الاشرف و سران سپاهى مخالف بسلطان كه در عراق بود متوسل شود و بوسيلهء فرستادن قاصدانى او را به گرجستان و ارمنيه باستمداد بخواهد .\r\nجلال الدّين در رمضان سال 623 از عراق بتفليس رسيد و شرف الملك به شادى رسيدن او 4000 دينار به كسانى كه مژدهء وصول او را داده بودند بخشيد ، سلطان به عجله به شهر آنى ( در كنار آرپاچاى از شعب ارس و جنوب شرقى قارص و جنوب شروان )\r\n\r\n","description":"","footnote":"","page_name":" 120 ","page_number":181},
  {"content":"\r\n\r\nحمله برد و ايوانى سردار لشكر گرجستان را كه پس از شكست با بقية السيف قشون خود در آنجا بود محاصره كرد و قسمتى از لشكريان او نيز قارص را محصور نمودند ولى چون حصار اين دو شهر هردو محكم بود و تسخير آنها مدتها طول مىكشيد سلطان از گرفتن آنها دست برداشته بتفليس رفت و پس از تاختن در حدود ابخاز بتفليس برگشت و غرض او اين بود كه حاجب على حاكم خلاط را كه در حفظ قلعهء آن شهر جهد داشت غافلگير كند به همين جهت بعد از اندكى تاخت‌وتاز در حدود ابخاز غفلة بر سر قلعهء خلاط حمله برد اما قبل از آنكه به آن شهر برسد بعضى از خائنان لشكر او حاجب على را از قصد سلطان مطلع كردند و سلطان با اينكه به عجله به آن شهر رسيد بواسطهء دفاع مردانهء مردم خلاط از عهدهء گرفتن آنجا برنيامد مخصوصا چون لشكريان خوارزمى به اهالى آن حدود صدمات بسيار زده بودند مردم خلاط از ترس جان سخت كوشيدند و حاجب على نيز مقاومت دليرانه كرد تا بالاخره سلطان به علت سرماى زمستان و رسيدن خبر هجوم تركمانان بآذربايجان در 23 ذىالحجه 623 خلاط را رها كرده بآذربايجان برگشت .\r\nطايفه‌اى از تركمانان معروف به تركمانان ايوائى در مدتى كه جلال الدّين در گرجستان و اخلاط سرگرم بود بحدود اشنو و اورميه و خوى هجوم برده بغارت آذربايجان مشغول شدند و تا نزديك تبريز نيز جلو آمدند . جلال الدّين كه در ابتدا زياد بهجوم ايشان اهميّت نمىداد در آخر بواسطهء استغاثهء ملكه زوجهء خود و رسيدن پيغام او غفلة بر سر تركمانان هجوم برد و از ايشان كشتارى سخت كرده آذربايجان را از شر آن جماعت آسودگى بخشيد . بعد از مراجعت جلال الدّين بآذربايجان الملك الاشرف پيش برادر خود الملك المعظم رفت و با او صلح كرد و از او درخواست نمود كه شر جلال الدّين را از سر او دفع كند . اين دو برادر براى حفظ ممالك ايوبى با هم اتفاق كردند و برادر ديگر خود الملك الكامل را هم از اين خيال مسبوق ساخته خطر جلال الدين را گوشزد او نمودند و منتظر شدند كه زمستان به انجام رسد و نقشهء جلال الدين در حملهء به اخلاط يا ترك آن معلوم گردد .\r\nاما جلال الدّين چون سپاهيانش از جنگ خسته شده بودند امر داد كه زمستان را در مراتع قشلاقى به استراحت و چراندن ستور خود مشغول باشند و خود را براى\r\n\r\n","description":"","footnote":"","page_name":" 121 ","page_number":182},
  {"content":"\r\n\r\nحملهء به اخلاط در بهار سال 624 مستعد كنند .\r\nدر اين اثنا گرجيان محصور در دو شهر آنى و قارص به دعوت مسلمين تفليس كه از خوارزميان جور و ظلم بسيار ديده بودند بتفليس كه بىمدافع بود حمله بردند و بعد از كشتن كسان جلال الدين و سوختن آن شهر آن را رها كرده و بيرون رفتند و چون جلال الدين بتفليس آمد از ايشان كسى را نيافت و از تعقيب گرجيان نيز خوددارى نمود . در همين سال 624 اسماعيليه يكى از امراى بزرگ جلال الدّين را كه گنجه تيول او بود و بر خلاف سلطان برأفت و عدل و كرم شهرت داشت كشتند ، جلال الدّين از اين قضيه بخشم آمده ببلاد اسماعيليّه تاخت و در حدود الموت و قومس بسيارى از آباديهاى ايشان را گرفت و قتل و غارت بسيار كرد و به اين كار سرگرم بود كه خبر وصول لشكريان مغول بحدود دامغان به او رسيد . سلطان بدفع ايشان كه جماعت اندكى بيش نبودند رفت و آن عده را مغلوب كرده پس از گرفتن مقدارى اسير و تعقيب بقيه مراجعت نمود .\r\nدر موقع اشتغال جلال الدّين به جنگ با اسماعيليه و مغول زوجهء او كه در عهد شوهر اوّلش اتابك اوزبك زمامدار كليهء امور و پادشاه حقيقى بود بمناسبت بىاعتنائى جلال الدين ياو و نداشتن نفوذ در كارها حاجب على حاكم خلاط را به گرفتن آذربايجان دعوت نمود و مردم بعضى از بلاد آن سرزمين مخصوصا اهالى خوى هم كه از ظلم و تند - روى جلال الدين و لشكريان او بجان آمده بودند با ملكه همراهى كردند . حاجب على بآذربايجان آمد و خوى و مرند و نخجوان را گرفت و با ملكه زوجهء جلال الدّين به اخلاط برگشت . جلال الدين در صدد كشيدن انتقام از حاجب على و زوجهء خود بود كه آوازهء رسيدن لشكر عظيم مغول شايع شد و لشكريان تاتار كه بار ديگر بتسخير بلاد ايران غربى و دفع جلال الدين بعراق آمده بودند بحدود دامغان و رى رسيدند .\r\n\r\nجنگ جلال الدين با مغول در نزديكى اصفهان در رمضان 625 -\r\nدر موقعى كه جلال الدين در آذربايجان بود خبر رسيد كه عدهء كثيرى از مغول به سردارى پنج نفر از سران تاتار كه مشهورترين ايشان تايماس و تاينال بودند به قصد عراق حركت كرده‌اند . جلال الدين از تبريز بعراق آمد و قريب 4000 نفر از لشكريان خود را بين رى و دامغان براى اطلاع دادن احوال مهاجمين مغول گذاشته\r\n\r\n","description":"","footnote":"","page_name":" 122 ","page_number":183},
  {"content":"\r\n\r\nخود باصفهان رفت و آنجا را بمناسبت اجتماع طرفداران و مهيّا بودن اسباب كار جنك مركز اردوى خويش قرار داد .\r\nبعد از آنكه خبر وصول مغول به قريهء سين اصفهان رسيد جلال الدّين رؤساى لشكرى و امراى خود را كه بواسطهء نزديك شدن سرداران تاتار سخت ترسيده بودند بحضور خواست و به خون سردى عجيب و قوّت قلبى فوق‌العاده ايشان را به پايدارى و دفاع تحريص نمود و جمعا قسم ياد كردند كه مرگ را بر زندگى اختيار كنند و از مقابل دشمن نگريزند . جلال الدّين قاضى و رئيس اصفهان را باحضار مردم مسلح شهر امر داد و به صلاح‌ديد منجمين سه روز از شروع به جنگ خوددارى نمود تا در روز چهارم مطابق ساعت سعدى كه ايشان اختيار كرده بودند به مقابلهء مغول از شهر خارج شد .\r\nمغول همين‌كه توقف جلال الدّين را در خروج از شهر ديدند آن را حمل بر ترس او كرده از ميان خود 2000 نفر را بحوالى لرستان فرستادند تا بجمع آذوقه و غنايم بپردازند و در مدتى كه شهر را در محاصره مىگيرند از بابت سيورسات خاطرجمع باشند جلال الدين فورا سه هزار نفر از كسان خود را پشت سر اين عده فرستاد و ايشان مغول را در تنگناها و گذرگاههاى جبال محصور كردند و قريب 400 نفر از آن جماعت را زنده اسير نموده به شهر آوردند و جلال الدّين عدّه‌اى از ايشان را بقاضى و رئيس شهر داد و قاضى و رئيس آن جماعت را كشته اجسادشان را طعمهء سگ و كركس كردند .\r\nدر روز 22 رمضان 625 جلال الدّين براى جنگ با مغول صف‌آرائى كرد ، ميمنهء قشون را به برادر خود سلطان غياث الدّين سپرد و خود در قلب ايستاد ولى هنوز كار يكسره نشده بود كه برادرش غياث الدّين و يكى از امراى سلطانى بنام جهان‌پهلوان ايلچى مقدارى از قشون را برداشته فرار كردند و با اين حركت خائنانه شكست بزرگى به كار جلال الدّين وارد آوردند ، با اين حال جلال الدّين دست از جنگ برنداشت و بين لشكريان او و مغول محاربهء عظيمى رخ داد و به‌طورى جنگ شديد شد و كار نظم سپاهيان طرفين از هم گسيخته كه تا مدتى نتيجه معلوم نبود . جناح راست لشكريان جلال الدّين دست چپ قشون مغول را مغلوب كردند و ايشان را تا كاشان راندند ولى بر خلاف دست راست لشكر تاتار كه در كمينگاهى پنهان بودند ميسرهء\r\n\r\n","description":"","footnote":"","page_name":" 123 ","page_number":184},
  {"content":"\r\n\r\nقشون جلال الدّين را شكست دادند و سلطان كه در قلب بود و از احوال جناحين لشكر خود اطلاعى نداشت چون تنها ماند و مورد حملهء مغول واقع شد مردانه جنگ گريز كرد تا از مقابل ايشان جانى بدر برده به لرستان گريخت و ميسره و قلب قشون او از هم متلاشى شد و بيشتر امرا و سرداران رشيد او در اين واقعه كشته شدند و بقية السيف لشكريان نيز جمعى بفارس و كرمان و عده‌اى هم بآذربايجان فرار كردند . دو روز بعد قسمت دست راست قشون جلال الدّين به اين خيال كه دو قسمت ديگر لشكريان در اصفهانند از كاشان به اين شهر برگشتند ولى همين‌كه از حالت زار سلطان و سپاهيان او آگاه شدند ايشان هم پراكنده گرديده در اطراف و اكناف متوارى شدند و مردم اصفهان كه تا اين تاريخ از دستبرد لشكريان مغول مصون مانده بودند بواسطهء نزديك شدن ايشان و بىخبر از احوال سلطان در اضطراب و پريشانى غريب افتادند و هيچ‌كس نمىدانست كه بر سر سلطان چه آمده و نقشهء مغول بعد از غلبه بر او چيست .\r\nاما مغول كه صدمات بسيار ديده و دوچار تلفات زياد شده بودند بعد از سه روز به عجله برى و خراسان برگشتند و با حالى پريشان از جيحون گذشته به اردوگاه اول خود رجعت نمودند . مدت هشت روز اهالى اصفهان از سلطان بىخبر بودند و چون غالبا تصوّر مىكردند كه او در جنگ كشته شده در صدد تعيين كسى بعنوان سلطنت برآمدند ولى قاضى اصفهان زير بار نرفت و قرار گذاشت كه اگر تا روز عيد فطر خبرى از سلطان نرسد مردم يغان‌طايسى را كه بمناسبت ناخوشى مزاج در روز جنگ از اصفهان خارج نشده بود به سلطنت بردارند . از قضا روز عيد جلال الدّين باصفهان وارد شد و مردم به بشارت ورود او جشن گرفتند و شاديها كردند جلال الدّين چند روزى در اصفهان ماند و فراريان لشكر بار ديگر از اطراف گرد او جمع آمدند و سلطان كه از غالب سران لشكرى به علت مسامحهء ايشان در جنگ در خشم بود امر داد تا كسانى را كه در كار محاربه سستى كرده بودند مقنعه بر سر انداختند و در محلّات شهر گرداندند بر خلاف به اشخاصى كه جان‌فشانى نموده و از پايدارى و دفاع خوددارى نكرده بودند خلعتها داد و غالب ايشان را بالقاب خانى و ملكى ملقب و مفتخر ساخت بعد بتعقيب مغول برى شتافت .\r\nاما غياث الدّين كه بواسطهء كشتن يكى از خواص برادر از او انديشناك بود و به همين علّت هم در حين جنگ گريخت پس از فرار از اصفهان بخوزستان رفت و چون\r\n\r\n","description":"","footnote":"","page_name":" 124 ","page_number":185},
  {"content":"\r\n\r\nدر آن ناحيه نتوانست بماند پيش علاء الدّين اسماعيلى صاحب الموت رفت جلال الدّين از صاحب الموت برادر را خواست ولى او به اين بهانه كه غياث الدّين به صاحب الموت پناهنده شده و سلطان و فرزند سلطانست از تسليم او خوددارى كرد و پيش جلال الدّين ضمانت نمود كه او را از قصد تعرّض بلاد جلال الدّين بازدارد جلال الدّين ضمانت علاء الدّين را پذيرفت و غياث الدّين چنان كه پيش هم گفتيم در همين سال بكرمان رفت و در آنجا بدست براق حاجب بقتل رسيد .\r\n\r\nتاخت‌وتاز جلال الدّين در گرجستان و ارمنستان -\r\nدر موقعى كه جلال الدّين به قصد جنگ با مغول بعزم عراق حركت مىكرد شرف الملك وزير خود را نيز با خويش همراه برد ولى همين‌كه بهمدان رسيد شنيد كه جمعى از امراى آذربايجان بر خلاف او برخاسته و در صدد اختيار نوادهء اتابك اوزبك به سلطنتند . جلال الدّين شرف الملك را با اختيارات تامّه بآذربايجان برگرداند و تمام آن مملكت و ارّان را تحت امر او گذاشت .\r\nشرف الملك به زودى مخالفين را از ميان برداشت و قلاع عمدهء آذربايجان و ارّان را كه دشمنان به تصرف گرفته بودند مسخر ساخت و طرفداران اتابكان را مغلوب و مخذول كرد .\r\nچنان كه پيش هم گفتيم سلطان جلال الدّين بعد از دست يافتن بر ملكه دختر طغرل سوّم او را در سلماس و اورميه و حدود خوى مستقل گذاشت و قلاع آن حدود را به شرط دادن ده‌يك عايدى آنها به او محول نمود . در غيبت سلطان شرف الملك ملكه را به طرفدارى از اتابكان متهم ساخت و به قصد استيصال او بحدود خوى و سلماس آمد و بتصرّف اموال و قلاع او پرداخت .\r\nملكه از ناچارى به نايب الملك الاشرف ايّوبى يعنى حاجب حسام الدّين على كه بر خلاط حكومت مىكرد توسّل جست و از او درخواست كرد كه قلاع و املاك ملكه را به تصرف خود بگيرد و از او در مقابل لشكريان شرف الملك دفاع نمايد .\r\nحاجب على نيز بمدد ملكه بحوالى درياچهء اورميه آمد و املاك او را متصرف شد و شرف الملك بتبريز مراجعت نمود ( 625 ) .\r\nبعد از آنكه شرف الملك بتبريز برگشت اوقات خود را صرف دفع سركشان و ياغيانى كه در قلاع مختلفهء آذربايجان و ارّان سر به نافرمانى برداشته بودند كرد و تمام\r\n\r\n","description":"","footnote":"","page_name":" 125 ","page_number":186},
  {"content":"\r\n\r\nآن قلعه‌ها را مسخر نمود از آن جمله عده‌اى از لشكريان خود را به گرفتن روئين‌دز از قلاع مراغه مقرّ زوجهء اتابك خاموش « 1 » پسر اتابك اوزبك فرستاد و چون اين زن تاب مقاومت نداشت بقبول همسرى شرف الملك حاضر شد ولى قبل از آنكه اين امر صورت گيرد جلال الدّين از عراق رسيد و آن زن را به ازدواج خود آورد .\r\nشرف الملك بعد از آنكه شنيد حاجب على از آذربايجان بخلاط برگشته قصد جمع سپاهى و تهيهء پول بصحراى موقان ( موغان ) و حدود ارّان و شروان رفت و در اين نواحى با تركمانان و شروانشاه بر سر گرفتن ماليات بنزاع مجبور شد و از طرف لشكريان او نسبت به مردم تعدّى بسيار سرزد به همين وجه در نخجوان كه آن را ملكه دختر اتابك جهان‌پهلوان در تصرّف داشت همين حال روى داد و شرف الملك از آنجا متوجّه اراضيى شد كه آنها را عمال حاجب على اداره مىكردند ولى در آنجا لشكريانش را اصحاب حاجب على تارومار كردند و شرف الملك منهزما بمرند و تبريز آمد و حاجب على خوى و نخجوان و مرند را گرفته عازم تبريز گرديد . شرف الملك از ترس راه ارّان را پيش گرفت تا مگر در آن حدود عساكرى جمع آورد و باستخلاص بلاد آذربايجان بپردازد ولى در اين ايّام امور آذربايجان سخت منقلب بود و امراى گردنكش بطمع استقلال و بهانهء هواخواهى از بقاياى اتابكان هريك در گوشه‌اى سر بطغيان بلند كرده بودند و خبر شكست جلال الدّين از مغول نيز باعث اضطراب فوق‌العادهء مردم شده بود امّا شرف الملك پيوسته به اطراف قاصد مىفرستاد و عامه را بفتح سلطان و غلبه اسلام بر كفر اطمينان خاطر مىداد و امراى طاغى را به اطاعت مىخواند و هم در اين اثنا بود كه خبر مراجعت جلال الدّين باصفهان و منهزم شدن مغول رسيد و چند نفر از امراى سلطان هم بمدد شرف الملك بآذربايجان آمدند و ايشان در همين سال يعنى 625 بتعقيب سپاهيان حاجب على به طرف مرند و خوى رهسپار شدند و در نزديكى پرگرى ( از قراء ارمنستان در شمال شرقى درياچهء وان ) حاجب على را شكست سخت دادند و برادر الملك الاشرف ايّوبى را در معركه بقتل رساندند و غنايم بسيار گرفتند و حاجب على در پرگرى متحصن گرديد .\r\n\r\n\r\n","description":"","footnote":"\r\n( 1 ) - اتابك قزل ارسلان بن اوزبك آخرين اتابكان آذربايجان است و چون كر و گنگ بوده او را خاموش لقب داده‌اند و او در سال 626 موقعى كه جلال الدين از محاصرهء خلاط برگشته و به گنجه آمده بود به خدمت سلطان پيوست و كمى بعد پيش علاء الدين صاحب الموت رفت و پس از يك ماه در الموت مرد . زوجهء او نوادهء علاء الدين احمد يلى ( 584 - 604 ) است و اين علاء الدين از ممد و حين نظامى گنجوى شاعر معروف بوده .\r\n","page_name":" 126 ","page_number":187},
  {"content":"\r\n\r\nشرف الملك بعد از شكست حاجب على صفحهء آذربايجان را از وجود عساكر او مصفى ساخت و طرفداران او را در مرند و خوى و نخجوان به سختى تنبيه كرد و كار قساوت را از حدّ گذراند و بتبريز برگشت و در همين ايام بود كه خبر آمدن جلال الدّين از عراق نيز رسيد .\r\nبعد از آنكه جلال الدّين بتبريز ورود كرد و از ظلم عمال شرف الملك و بدرفتارى او نسبت به ملكه دختر طغرل سوم و بيچارگى مردم تبريز و عدم قدرت ايشان بپرداخت ماليات اطّلاع يافت اگرچه بر شرف الملك متغير شد و دست كسان او را از كار كوتاه كرد و بمراسلات او كه در اين تاريخ در موقان بود جواب نداد ولى خشم خود را ظاهر ننمود و وقتى كه در موقان شرف الملك به خدمت رسيد از اين بابت چيزى بر وى نياورد و در عوض باصلاح خرابيها و تخفيف ماليات پرداخت و مصمم جمع‌آورى سپاه و تهيّهء ياران براى اجراى نقشه‌هاى جنگى خود شد .\r\nبعد از آنكه سلطان جلال الدّين در اصفهان از قشون مغول شكست خورد يكى از امراى ترك خود را پيش تركان قنقلى و قبچاق كه از قديم با سلاطين خوارزمشاهى بستگى داشتند فرستاد و از ايشان كمك طلبيد . تركان مزبور هم به اجابت دعوت او برخاسته قريب 50000 نفر از جنگيان خود را به طرف دربند قفقازيّه بمدد سلطان فرستادند و چون عبور از آن معبر تنگ مشكل بود در شمال آن توقّف كرده يك نفر از سركردگان خويش را كه كوركا نام داشت با سيصد نفر از راه دريا پيش جلال الدّين فرستادند و كوركا در موقان به خدمت شرف الملك رسيد و پس از آنكه سلطان جلال الدّين از عراق بآذربايجان آمد و براى گذراندن زمستان به اين حدود رسيد سركردهء ترك مزبور را به گرمى تمام پذيرفت و قرار شد كه كوركا پيش تركان قنقلى و قبچاقى مراجعت نمايد تا زمستان بگذرد و سلطان معبر دربند را براى عبور ايشان مصفى سازد .\r\nصاحب دربند در اين تاريخ طفلى بود در تحت سرپرستى اتابكى ملقب به اسد اين اتابك بطيب خاطر به خدمت سلطان رسيد و در دادن راه عبور سپاهيان قنقلى و قبچاقى خود پيش قدم شد . جلال الدين هم او را اكرام كرد و قسمتى از اراضى خود را باقطاع بنام او و صاحب دربند تعيين نمود و جمعى از امراى خويش را به همراهى او به طرف دربند فرستاد ولى اين امراى نادان در راه اتابك اسد را بند كردند و چون بدربند\r\n\r\n","description":"","footnote":"","page_name":" 127 ","page_number":188},
  {"content":"\r\n\r\nرسيدند بيرون حصار شهر را بباد غارت دادند و اتابك اسد به حيله گريخته خود را به داخل باروى دربند رساند و راه ورود آن جمع را به شهر و عبور تركان را از معبر دربند سدّ كرد و بواسطهء اين سوء تدبير امراى خود سر جلال الدّين طرح اتّحاد آن سلطان با تركان قبچاقى و قنقلى مثمر ثمر نشد .\r\nجلال الدّين بعد از آنكه مدّتى را از ايام را در موقان گذراند عدّه‌اى از قشون خود را بتسخير شهر لورى « 1 » از بلاد مشرق درياچهء ايروان فرستاد و ايشان آن شهر را گرفته بحدود بحيرهء ايروان نزديك شدند ولى گرجيان شبانه بر سر ايشان ريخته آن جماعت را منهزم كردند .\r\nملكهء گرجستان رسودان و سردار او ايوانى از طوايف گرجى و ارمنى و آلان و سرير و لزگى و قبچاقى و سوان « 2 » قريب 40000 نفر سپاهى جمع آورده به قصد كشيدن انتقام شكستهاى سابق مهيّاى دفع جلال الدّين و لشكريان او گرديدند و اجتماع اين سپاه عظيم موجبات پريشانى خاطر جلال الدّين را كه آلت كارزار و قشونى كافى نداشت فراهم آورد و سلطان با شرف الملك در اين باب مشورت كرد و وزير صلاح را در گذراندن وقت دانست تا دشمن در نتيجهء گرما و قلت آذوقه مستأصل شود و به سپاهيان جلال الدّين نيز از اطراف كمك برسد ولى جلال الدّين اين رأى را نپذيرفته و بر وزير خود متغير شد و دوات او را بر سرش زد و به تأديهء 50000 دينار مجبورش ساخت و بر شجاعت و بىباكى خود تكيه كرده عازم قتال گرديد .\r\nهمين‌كه فريقين روبرو شدند جلال الدّين نشانهء علمهاى تركان قبچاقى را شناخت و كسى را با قدرى نان و نمك پيش ايشان فرستاد و سابقهء خدمتى را كه بين ايشان و او بود يادآور شد . آن جماعت كه قريب 20000 نفر بودند و در جناح يمين دشمنان جلال الدّين قرار داشتند راه خود پيش گرفتند و از جنگ كردن با جلال الدّين خوددارى نمودند . جلال الدّين بمخالفين خود پيشنهاد جنگ تن‌به‌تن كرد و در اين مبارزه ايوانى و سه پسر او و يكى ديگر از دليران گرجى را كشت و گرجيان به سختى منهزم گرديدند .\r\nجلال الدّين بار ديگر به شهر تفليس وارد شد و آن شهر را مثل دفعهء پيش بباد قتل و غارت داد .\r\n\r\n\r\n","description":"","footnote":"\r\n( 1 ) -  Lore \r\n( 2 ) -  Souanes \r\n","page_name":" 128 ","page_number":189},
  {"content":"\r\n\r\nدر موقعى كه سلطان در عراق بود امير ارمنى ناحيهء سمكور ( واقع در مغرب نهر كورا ) كه او را مورخين مسلمان بهرام گرجى و مورخين گرجى وارام گاگل « 1 » نوشته‌اند بر شهر گنجه تاخت و اسباب آزار مردم مسلمان آن ناحيه گرديد .\r\nسلطان پس از غلبه بر گرجيان بدفع او رفت و قلاع مستحكمهء او مثل سكان « 2 » و علىآباد را مسخر ساخت و قلعهء كاك « 3 » را نيز پس از سه ماه محاصره گرفت و به شهر كاغذوان « 4 » در شمال ارس رفت و آنجا را نيز گرفت و بار ديگر گرجيان و متحدين ايشان را در نزديكى پچنى « 5 » كه از مستملكات آواك « 6 » پسر ايوانى بود شكست داد و پس از سركوبى مخالفين خود به قصد تجديد محاصرهء خلاط و دفع حكمران جسور آن عازم ارمنستان گرديد .\r\n\r\nفتح خلاط در 28 جمادى الاولى 627 -\r\nسلطان جلال الدّين بعد از اتمام كار گرجستان به سمت نخجوان حركت كرد و علت عزيمت به آن طرف آن بود كه صاحبهء شهر مزبور اظهار ميل بقبول زوجيت سلطان كرده بود ، جلال الدين بنخجوان رفت و آن زن را به ازدواج خود درآورد و پس از چند روز توقف در آنجا به اطراف حصار خلاط فرودآمد و در اوايل شوال 626 آن شهر را در محاصره گرفت .\r\nقبل از آنكه قشون جلال الدّين به اخلاط برسند الملك الاشرف يكى از امراى خود بنام عزّ الدّين آيبك را كه سابقهء دشمنى با حسام الدّين على حاجب مدافع رشيد آن شهر داشت به اخلاط فرستاد و درست معلوم نيست بچه علت حاجب على را بدست او بقتل آورد و عزّ الدّين را به حكومت شهر مزبور گماشت . اين حكمران جديد قبل از كشتن حاجب على و بعد از آن هر قدر خواست سلطان جلال الدّين را با تقديم معذرت و صلح‌جوئى از محاصرهء خلاط بازدارد جلال الدّين كه اصرار فوق‌العاده در تصرف آن شهر داشت زير بار نرفت و امر داد كه با دوازده منجنيق شهر را در زير باران سنگ بگيرند و به قوهء قهريه آن را مفتوح سازند .\r\nدر ضمن محاصرهء اخلاط صاحب ولايت ارزن الروم ركن الدّين جهانشاه بن طغرل پسر عم علاء الدّين كيقباد سلجوقى كه تا اين تاريخ تحت امر الملك الاشرف و از متحدين حاجب على بود به خدمت جلال الدّين آمد و طلب عفو كرده هداياى چند تقديم سلطان\r\n\r\n\r\n","description":"","footnote":"\r\n( 1 ) -  Varam Gagel \r\n( 2 ) -  Sagam \r\n( 3 ) -  Kak - Gaga \r\n( 4 ) - ياقاقزوان\r\n( 5 ) -  Bejni - Pdchni \r\n( 6 ) -  Avak \r\n","page_name":" 129 ","page_number":190},
  {"content":"\r\n\r\nنمود و بواسطهء دادن مقدارى آلات جنگى جهت محاصرهء اخلاط در اين امر بسلطان كمك كرده به همين وجه الملك المسعود از ملوك ارتقيّه ( 619 - 629 ) صاحب آمد و الملك المنصور صاحب ماردين نيز در تبعيت و اظهار اخلاص نسبت به او درآمده هركدام فرستادگانى پيش سلطان جلال الدّين فرستادند و از متحدين او گرديدند .\r\nالناصر لدين اللّه خليفهء معروف عباسى كه مختصرى از شرح دشمنى او را با سلاطين آخرى خوارزمشاهى سابقا ذكر كرديم در شب آخر رمضان سال 622 بعد از 46 سال و ده ماه خلافت وفات يافت و جانشينى او به پسرش ناصر الدّين محمد ملقب به الظّاهر بامر الله رسيد . اين خليفهء جديد دو نفر رسول پيش جلال الدّين فرستاد تا بشارت انتصاب خليفهء تازه را به او برسانند . فرستادگان خليفه در تبريز به خدمت جلال الدّين رسيدند و جلال الدّين ايشان را باحترام پذيرفت و همراه يكى از ايشان هدايائى روانهء بغداد كرد ولى قبل از آنكه فرستادهء جلال الدّين ببغداد برسد خبر فوت الظاهر بامر اللّه در رسيد و بين سلطان و خليفه روابطى برقرار نگرديد .\r\nبعد از مرگ الظاهر بامر اللّه در 14 رجب 623 خلافت به پسر بزرگ او ابو جعفر منصور ملقب به المستنصر باللّه ما قبل آخرين خلفاى عباسى واگذار شد و اين خليفه در موقعى كه جلال الدّين خلاط را در محاصره داشت يعنى در 626 يكى از حاجبان خود را برسالت پيش او فرستاد و از سلطان خواست كه متعرض چند نفر از ملوك اطراف كه در تحت تبعيت خليفهء بغداد بودند مثل بدر الدّين لؤلؤ صاحب موصل و مظفّر الدّين كوكبرى صاحب اربل و عماد الدّين بن هزار اسب پادشاه جبال نشود و نام خليفه را در ممالك ايران كه سلطان محمد خوارزمشاه از خطبه حذف كرده بود بار ديگر ذكر نمايند .\r\nجلال الدّين اين تقاضاهاى خليفه را پذيرفت و فرستادگانى با هداياى گرانمايه روانهء بغداد كرد و خليفه را امير المؤمنين و اولوالامر مسلمين شناخت ، خليفه هم او را در نوشته‌ها بلقب خاقان و شاهنشاه ياد كرد ولى از دادن عنوان سلطان به او خوددارى نمود .\r\nدر همين موقع محاصرهء خلاط جلال الدّين امر داد كه استخوانهاى سلطان محمد خوارزمشاه را از جزيرهء آبسكون به قلعهء اردهن انتقال دهند تا در موقع فرصت در اصفهان مقبره‌اى لايق شأن پدر خود بنا كند و آنها را به آنجا منتقل سازد ولى اين كار به شرحى كه سابقا هم گفتيم صورت نگرفت و مغول بامر اوگتاىقاآن تابوت سلطان\r\n\r\n","description":"","footnote":"","page_name":" 130 ","page_number":191},
  {"content":"\r\n\r\nمحمد را از قلعهء اردهن بيرون آورده جسد آن پادشاه تيره‌بخت را سوختند .\r\nمحمّد نسوى منشى مخصوص سلطان جلال الدين كه از سال 622 ببعد پيوسته در خدمت جلال الدين مىزيسته مىگويد :\r\nدر خلاط شبى سلطان مرا به خدمت خود احضار كرد ، پيرزنى محتال نزد او ديدم كه مدعى رساندن نامه‌اى از زكىّ الدّين عجمى از مقربان الملك الاشرف بعنوان سلطان بود مضمون اين نامهء مزور آنكه اگر سلطان 5000 دينار پيش زكى الدين عجمى بفرستد و زكى الدين آن را در ميان سپاهيان پراكنده نمايد خواهد توانست دل ايشان را با سلطان يكى كند و آن جمع را بتسليم خلاط و گشودن - دروازه‌هاى شهر وادارد سلطان در اين باب با من مشورت كرد ، چون مرا چندان فريفتهء آن پيشنهاد نديد در شگفت شد و پرسيد كه چرا در قبول آن متوقفى و چون به گرفتن خلاط حرصى شديد داشت بتسليم مبلغ مطلوب راضى بود ، گفتم من زكى الدين را موقعى كه از طرف الملك الاشرف برسالت پيش سلطان آمده بود ديده و با او مكالمه كرده‌ام ، سلطان نيز درجهء درايت و صواب‌انديشى و عقل و زيركى او را سنجيده ، بعيد مىنمايد كه او در چنين امرى عظيم خود را بخطر اندازد و در اين گونه مخاطرات دخالت كند . اگر هم دل او بجانب سلطان گرائيده و در صدد برگشتن از ولىنعمت خود باشد چگونه حصول اين نتيجه را كه مستلزم راضى ساختن جماعتى با رأىهاى مختلف است پيش خاطر خود ممكن پنداشته چه به دست آوردن دل اين جمع بمال و منال امرى مشكل است و اگر يك‌تن از ايشان به افشاى اين راز لب بگشايد جان او در معرض هلاك خواهد افتاد اين كيفيت در صورتى است كه زكى الدين مبلغ مزبور را براى توزيع در ميان سپاهيان خواسته باشد و اگر چنان كه اين پيرزن مدعى است زكى الدين آن را براى شخص خود مىخواهد باز اقدام او به اين عمل دور از عقل مىنمايد چه زكى الدين مىداند كه اگر شهر را تسليم سلطان كند از مال‌ومنال و ضياع و عقار چندان او را فراهم خواهد شد كه اين مبلغ جزئى را در جنب آن عظمى نخواهد بود . اين بيانات من عزم او را در تسليم 5000 دينار به آن زال مرتال سست كرد اما چون ولعى غريب بتسخير خلاط داشت بالاخره 1000 دينار به پيرزن داد و به او گفت كه اگر آثار صداقت پيغام تو مشهود گرديد بقيه را نيز به تو خواهم داد . زن به شهر برگشت و اين خبر كه اصلى نداشت در ميان لشكريان الملك الاشرف شيوع يافت و زكى الدين پيش عز الدين آيبك به مكاتبهء با سلطان جلال الدين متهم گرديد و عز الدين آن بيچاره را بىآنكه مصدر خطائى شده باشد بقتل آورد و چون جلال الدين خلاط را گرفت يكى از سران سپاه او پيرزال را در دباغ‌خانه‌اى با شوهر پيرش يافت ، از آن مال 300 دينار مصرف كرده بود ، بقيه را تسليم نمود و خوارزميان بجرم اين تزوير گلوى او را فشردند تا جان سپرد . » ( ترجمه از سيرة جلال الدين منكبرنى - ص 193 ، 194 . )\r\nدر ضمن محاصرهء خلاط علاء الدين كيقباد سلجوقى سفرائى پيش سلطان جلال الدّين فرستاد و براى تحكيم روابط دوستانه از جلال الدّين تقاضا كرد كه اوّلا دختر خود را به زوجيّت به پسر او واگذارد و ثانيا ركن الدّين جهانشاه صاحب ارزن الروم پسر عمّ علاء الدّين كيقباد را كه با او سابقهء دشمنى دارد تسليم پادشاه سلجوقى روم\r\n\r\n","description":"","footnote":"","page_name":" 131 ","page_number":192},
  {"content":"\r\n\r\nنمايد . جلال الدّين از قبول اين پيشنهادها سرپيچيد و شرف الملك وزير او به تندى با فرستادگان علاء الدّين مكالمه كرد حتى ايشان را تهديد نمود كه اگر جلال الدّين اجازه دهد تنها به خاك علاء الدّين خواهد تاخت و با سپاهيان خود آنجا را مسخر خواهد ساخت . علاء الدّين از اين طرز رفتار سخت رنجيد و دانست كه با جلال الدّين جسور مغرور نمىتواند از در درستى درآيد ناچار با الملك الاشرف رقيب خود ساخت و مهياى جلوگيرى از جلال الدّين شد .\r\nمحاصرهء خلاط قريب ده ماه طول كشيد و در اين مدّت مردم آن شهر با وجود انواع مشقات در مقابل حملات سپاهيان خوارزمى مقاومت كردند و جلال الدّين و لشكريان او در تنگ گرفتن آذوقه بر اهالى و ريختن سنگ بر شهر و قتل و غارت در اطراف خلاط از هيچ‌گونه بىرحمى كوتاهى نكردند تا عاقبت كار معيشت بر مردم سخت شد و قحط و غلا تا آنجا رسيد كه بيچاره اهالى از خوردن گوشت اسب و سگ و خر و استر و گربه و موش خوددارى نداشتند با اين حال مقاومت مىكردند تا آنكه يكى از امراى الملك الاشرف خيانت ورزيده شهر را در يكشنبه 28 جمادى الاخرى سال 627 بتصرّف سپاهيان جلال الدّين داد و آن مرد سفاك شمشير در ميان مردم بىپاى خلاط نهاده كارى كرد كه مغول نيز از آن بدتر نكرده بودند و قشون او از صبح تا شام بقتل و بردن مال و زنان و اطفال مردم مشغول بودند .\r\nپس از تسخير شهر سلطان بر دو برادر الملك الاشرف يعنى مجير الدّين يعقوب و تقى الدّين عباس دست يافت و عزّ الدّين آيبك مدافع و حاكم خلاط را نيز اسير كرد ، دو برادر الملك الاشرف را باحترام در پيش خود نگاه داشت ولى عزّ الدّين را بعدها بواسطهء حركات خيانت‌آميزى كه از او مشاهده رفت به يكى از غلامان حاجب على حكمران سابق خلاط داد و او عزّ الدّين را بقصاص قتل مولاى خود كشت از جمله اسرائى كه در اين واقعه بدست جلال الدّين افتاد زوجهء الملك الاشرف يعنى دختر ايوانى سردار معروف گرجى بود و جلال الدّين بانتقام حركتى كه حاجب على در پناه - دادن زوجهء او بخلاط كرده بود آن زن را بتصرّف خود گرفت .\r\n\r\nشكست جلال الدين از علاء الدين كيقباد در 627 -\r\nبعد از فتح اخلاط سلطان جلال الدّين از حركاتى كه قشون او نسبت به مردم آن شهر روا داشته بودند پشيمان\r\n\r\n","description":"","footnote":"","page_name":" 132 ","page_number":193},
  {"content":"\r\n\r\nشد و امر به تعمير خرابيها و تجديد عمارت باروها داد و در همين ضمن بود كه از طرف خليفه سفرائى پيش او آمدند و تقاضا كردند كه سلطان دو برادر الملك الاشرف را به خدمت خليفه بفرستد ، سلطان تقى الدّين عباس را همراه سفراى خليفه بدار الخلافه روانه كرد ولى مجير الدّين يعقوب را همچنان پيش خود نگاه داشت .\r\nالملك الاشرف بعد از سقوط خلاط با علاء الدّين كيقباد سلجوقى و امراى حلب و موصل و الجزيره بر ضدّ جلال الدّين طرح اتّحادى قوى ريخت و به دعوت علاء الدّين كيقباد پادشاه مصر الملك الكامل برادر الملك الاشرف هم حاضر شد كه به يارى ايشان بيايد ولى او بواسطهء هجوم صليبيون عيسوى بسواحل مصر و شام بممالك خود برگشت و الملك الاشرف و علاء الدّين كيقباد در شهر سيواس با يكديگر ملاقات كرده به جلوگيرى جلال الدّين بحدود ارمنستان آمدند .\r\nركن الدّين جهانشاه صاحب ارزن الرّوم كه پسر عمّ علاء الدين كيقباد بود از اجتماع عساكر روم و شام جلال الدّين را خبر كرد و سلطان را واداشت كه قبل از آنكه مخالفين با يكديگر ملحق شوند بر سر ايشان بتازد و دشمنان را جداجدا از پا در آورد . جلال الدّين هم بسرعت خود را به شهر منازجرد يا ملازگرد « 1 » رساند و در آنجا با ركن الدّين قرار گذاشت كه با او به ارزن‌الرّوم رود و تهيهء جنگ ببيند و سلطان هم بعد از پنج روز ديگر با عساكر خود عازم خرتبرت « 2 » گردد و در آنجا اجتماع كرده بدفع دشمن بروند .\r\nنقشهء جلال الدّين و ركن الدّين در خصوص حمله بردن بعساكر شام و روم جدا - جدا عملى نشد چه قبل از آنكه سلطان به چنين حركت اقدام نمايد 20000 سپاهيان علاء الدّين كيقباد و 5000 قشون الملك الاشرف به يكديگر ملحق شدند .\r\nجلال الدّين قبل از شروع جنگ سخت مريض شد به همين جهت نتوانست قبل از الحاق قشونهاى دشمن به يكديگر نقشهء خود را بمورد اجرا بگذارد بعلاوه يك عدّه از سپاهيان ارّانى و عراقى و آذربايجانى و مازندرانى او پيش از اين واقعه به اوطان خود\r\n\r\n\r\n","description":"","footnote":"\r\n( 1 ) - منازجرد يا ملازگرد شهريست واقع در شمال خلاط و جنوب سرچشمهء فرات شرقى بر سر ارزن الروم\r\n( 2 ) - خرتبرت شهرى است در جنوب فرات شرقى و شمال شرقى ملاطيه و شمال غربى آمد ( ديار بكر ) و همانست كه مسلمين آن را حصن زياد مىگفتند و امروز خرپوت نام دارد .\r\n","page_name":" 133 ","page_number":194},
  {"content":"\r\n\r\nبرگشته بودند ، شرف الملك وزير هم با جمعى از قشون در ملازگرد مانده و عدّه‌اى نيز از لشكريان به محاصرهء برگرى ( بارگيرى ) اشتغال داشتند در صورتى كه دشمنان او از همه جهت مهيا و براى جلوگيرى از خوارزميان يكدل و متفق بودند .\r\nجنگ در محلّ ياسىچمن از نواحى ارزنجان اتفاق افتاد و چهار روز طول كشيد . در سه روز اوّل طليعه‌هاى طرفين با يكديگر دست‌وپنجه نرم مىكردند و با اينكه ابتدا خوارزمشاه طليعهء قشون رومى را منهزم كرد ولى در روزهاى بعد شكست نصيب پيشقراولان خوارزمشاهى شد تا آنكه در روز شنبهء 28 رمضان 627 عساكر شامى و رومى بر سپاهيان جلال الدّين و ركن الدّين تاختند و چنان رشتهء انتظام آن را از هم گسيختند كه هر دسته از لشكريان خوارزمى به سمتى گريختند و جلال الدّين منهزما بخرتبرت و خلاط آمد و بسيارى از لشكريان او در جنگ كشته و سرداران او اسير شدند و يكى از جملهء اسرا ركن الدّين جهانشاه صاحب ارزن الرّوم بود ، علاء الدّين سران سپاه خوارزمشاه را كشت ولى بر ركن الدّين رحمت آورد و او را مقيد ساخت .\r\nجلال الدّين نتوانست لشكريان خود را كه به طرف گرجستان و طرابوزان گريخته بودند جمع‌آورى كند ناچار شرف الملك را با بقية السيف آنها براى جلوگيرى از پيشرفت دشمن در ارمنستان گذاشت و خود بخوى آمد .\r\n« روز شنبه بيست و هشتم رمضان 627 چون لب صبح پرخنده و رخ مهر رخشنده شد سلطان [ يعنى علاء الدين كيقباد سلجوقى 
  ] فرمود تا تمامت عساكر در سلاح روند و صف‌ها بيارايند و ميمنه و ميسره و قلب و ساقه معين گردانند و شيران كارزارى آثار جان‌سپارى باظهار رسانند و چون با دشمن مسافتى نمانده است بيك بار پذيره شوند و آنچه منشور و مقدور است بظهور رسانند در حال آواى كوس خروش به گوش سروش رسانيد و علمها را منجوق با جبهه « 1 » و عيوق در محادثه آمد و شيران علم چون دل شحيح بر نقش درم در لرزه افتادند و شهريار بر سمند درياگذار سوار شد و از آن طرف نيز تعبيهء شاهانه كردند لشكرى بىشمار بيش از صدهزار در صف كارزار آمدند ملك اشرف به خدمت سلطان آمد و گفت كه اگر سلطان امروز عوض اسب بر استر سوار شود بلكه استر را نيز شكال « 2 » برنهند بىشك از اين لشكر دلير هر روباهى ده شير شود و بدان استظهار عدو بند دشمن شكار گردند در حال استر كشيدند و سلطان بر استر نشست و چون تعبيه‌ها تمام شد و وقت تدانى جمعان نزديك گشت خوارزمشاه بر پشته‌اى رفت و در سواد لشكر منصور نظر انداخت آنگه آهى سرد از سر درد برآورد كه اگر اين لشكر مرا بودى و پيش سپاه تاتار با اين گروه به كارزار رفتمى دمار از ايشان برمىآوردم و نباتات زمين را بمياه دماء آن سگان ضارى مىپروردم آنگه با اشكى ريزان و صبرى از دل گريزان بقلب لشكر خود آمد و ملك اشرف و\r\n\r\n\r\n","description":"","footnote":"\r\n( 1 ) - نام يكى از منازل قمر در آسمان .\r\n( 2 ) - يكى از معانى شكال انكشت يعنى زوغال و معنى ديگر آن پايبند است .\r\n","page_name":" 134 ","page_number":195},
  {"content":"\r\n\r\nكمال الدين كاميار « 1 » حملهء شيرانه كردند و ميمنه را بر ميسره انداختند و همه را بتورد دره‌اى تنگ كه نه مقام گريز و نه جاى جنگ بود مضطر گردانيدند سلطان خوارزمشاه بحرب و طعن و ضرب مشغول نشد ، در حال سوى علمها دوانيد و منجوق و بيرق و پرچم از آن جدا كرده و بر فتراك بست گريز بهنگام سير بسرى « 2 » و وخدان « 3 » بذميل « 4 » در پيوست و لشكر عرب به غارت سلب مشغول گشت و مردم روم در پى خصوم در آن مرزوبوم بهر جانب گروه‌گروه چون كوه آهسته و ساكن حركت مىكردند ناگاه در صاحب ارزن الروم رسيدند و برادر گراميش را كه با او هم‌شكم بود با هم ديدند گرفته به نزديك شاه جهان آوردند خجل‌وار در پاى خسرو افتاد سلطان او را از زخم تيغ امان داد و به بعضى از امرا سپرد تا در محافظت اوجد بليغ نمايند و ليكن در حرمت و تعظيم هيچ كم نكنند بل بيفزايند ، اول روز ملك كامكار آخرش اسير كارزار بود ، آنگه سلطان روى به بارگاه نهاد ملك اشرف غاشيه بر دوش گرفته پياده در ركاب شهريار مىآمد سلطان جهان و جهانيان از غايت لطف او بشگفت مىآمدند و سلطان هردم عذرى مىخواست و تلطفى مىآراست و چون شهريار در بارگاه شد ملك اشرف زمين بوسيده روى به خيمهء خود نهاد و سلطان از صفه باز به خلوتگاه مصلى رفت و سر به سجدهء شكر نهاد و داور داد و دين را شكر و آفرين گفت . »\r\n( مختصر سلجوقنامهء ابى بىبى - ص 173 ، 175 . )\r\nبعد از شكست يافتن جلال الدين لشكريان علاء الدين ارزن الروم را مسخر كردند و سپاهيان الملك الاشرف هم به شهر خلاط وارد شدند و چون الملك الاشرف بيم آن داشت كه جلال الدين بار ديگر به اراضى او و ممالك علاء الدين هجوم آورد سفرائى پيش جلال الدين بآذربايجان فرستاده تقاضاى صلح كرد و از جلال الدين خواست كه در عدم تعرض به اراضى او و علاء الدين كيقباد قسم ياد كند جلال الدين ابتدا زير بار نمىرفت ولى همين‌كه خبر رسيدن سپاهيان مغول را شنيد اين تكليف را پذيرفت و قرار شد كه جلال الدين و الملك الاشرف و علاء الدين هركدام هرچه از اراضى را كه در دست دارند مالك باشند و بعدها متعرض يكديگر نشوند .\r\n\r\nسلطنت اوگتاىقاآن از 616 تا 639\r\nچنگيز خان چنان كه گفتيم در ايام حيات خود پسر سوم خويش اوگتاى را\r\n\r\n\r\n","description":"","footnote":"\r\n( 1 ) - امير كمال الدين كاميار بن اسحاق قاضى ارزنجان يكى از بزرگان امراى علاء الدين كيقباد سلجوقى است و او مردى فقيه و سخنگو و حكيم مشرب بوده و از شاگردان شيخ شهاب الدين سهروردى مقتول حساب مىشده و هموست كه با يكى ديگر از امراى علاء الدين كيقباد در ضمن محاصرهء خلاط به سفارت پيش جلال الدين آمد و او بالاخره در 635 بدست يك نفر ديگر از امراى سلجوقى بقتل رسيد .\r\n( 2 ) - سرى بمعنى حركت در شب .\r\n( 3 ) - وخدان يعنى حركت سريع شتر و اسب .\r\n( 4 ) - ذميل حركت آهسته .\r\n","page_name":" 135 ","page_number":196},
  {"content":"\r\n\r\nبه جانشينى اختيار كرد و ساير فرزندان او و بزرگان مغول نيز تبعيت فرمان او را پذيرفته به اطاعت از اوامر اوگتاى پس از مرگ چنگيز سر فرودآوردند و براى آنكه انتصاب او بمقام خانى صورت رسميت يابد دو سال و نيم بعد از مرگ چنگيز يعنى در بهار سال 626 در كنار نهر كرولن اجتماع كرده در نتيجهء قوريلتاى عظيمى اوگتاى را با تشريفات بسيار « 1 » بمقام خانى ( قاآنى ) برگزيدند و اوگتاى با آنكه ابتدا از قبول اين تكليف سر مىپيچيد چون برادران و برادرزادگان و نزديكان ديگر اصرار كردند و وصيت چنگيز را در اين خصوص يادآور شدند پيشنهاد ايشان را پذيرفت و بعنوان اوگتاىقاآن جانشين پدر گرديد .\r\nكسى كه بيش از هركس حتى در حيات چنگيز خان بنصب اوگتاى به اين مقام اصرار داشت يلوچوت‌ساى مشير و مشاور چينى چنگيز بود چه اوگتاى از دو برادر ديگر بيشتر سلامت نفس و خيرخواهى داشت و بيشتر اوقات را بعيش و خوشى مىگذاشت يلوچوت‌ساى براى آنكه شخص بىآزار نيك‌نفسى را بر مغول حكومت دهد و بدان وسيله خرابيهاى عهد چنگيز را تلافى نمايد در اختيار او اصرار كرد تا بالاخره به انجام مقصود خود رسيد و اوگتاى هم پس از رسيدن به سلطنت يلوچوت‌ساى را حاكم ولايت چينى متعلق بمغول و مستوفى خود كرد و اين مرد مدبّر تربيت‌شده به دستيارى منشيان و عمال تبتى و اويغورى و ايرانى و چينى و تنگغوت چنان كه خواهيم گفت ممالك مغول را اداره نمود و تاتارها را بتدريج بآداب ملل متمدّنه آشنا ساخت .\r\nدر قوريلتائى كه منتهى به اختيار اوگتاى به سلطنت شد امرا و سران مغول چينى تصميم گرفتند كه براى خاتمهء عمليات كشورگشائى عهد چنگيز و فتح ممالك غير مفتوحه دو اردو روانهء آن حدود نمايند يكى به سمت ختاى يعنى چين شمالى ديگرى به طرف ايران جهت سركوبى قطعى سلطان جلال الدّين و انجام كار فتح آذربايجان و كردستان .\r\nفرماندهى اردوى دوم بشخصى واگذار شد بنام جرماغون نويان و او با 50000 نفر لشكرى و يك عدّه سران سپاهى بتركستان آمده از خوانين و حكام مغولى خوارزم و حشر خراسان نيز كمك گرفت و به همراهى قريب 100000 نفر به ايران رسيد و از راه اسفراين و رى خود را بعراق رساند .\r\n\r\n\r\n","description":"","footnote":"\r\n( 1 ) - رجوع كنيد به صفحهء 88 از همين كتاب .\r\n","page_name":" 136 ","page_number":197},
  {"content":"\r\n\r\n\r\nخاتمهء كار سلطان جلال الدين در 628 -\r\nسلطان جلال الدّين در اين موقع در خوى بود و چون خيال مىكرد سپاهيان مغول زمستان را در عراق بسر خواهند برد از خوى بتبريز رفت و قشون خود را براى گذراندن زمستان بدشت موقان ( موغان ) فرستاد اما طولى نكشيد كه خبر رسيدن مقدمهء مغول بزنجان و اصل شد و جلال الدين بعد از آنكه از كمك خليفه و الملك الاشرف و علاء الدّين كيقباد براى دفع مغول مأيوس گرديد به عجله به طرف موقان حركت كرد تا سپاهيان متفرق خود را جمع‌آورى نمايد اما مغول به او مجال ندادند و عده‌اى از ايشان پشت سر سلطان به موقان رسيده در قلعهء شبركبود از قلاع موقان شبانه بر خيمه و خرگاه جلال الدين زدند ولى بر سلطان دست نيافتند و او به‌سلامت از معركه جسته به طرف نهر ارس گريخت و سپاهيان او يكسره پراكنده گرديدند .\r\nجلال الدين از راه ارس بدشت ماهان ( اورميه ) آمد و زمستان سال 628 را در آنجا گذراند و از آنجا مجير الدّين يعقوب برادر ديگر الملك الاشرف را كه همواره در خدمت داشت و با يكديگر از موقان گريخته بودند باستمداد پيش الملك الاشرف فرستاد و تقاضا كرد كه در دفع كفار او را يارى كنند و از نفاق و برادركشى دست بردارند . مجير الدين از ماهان پيش شرف الملك كه در اين تاريخ در ايران و حدود بيلقان ظاهرا بحفظ حرم و خزائن سلطان و باطنا به تهيهء اسباب استقلال خود اشتغال داشت رفت تا بامر سلطان وزير فرستاده‌اى را همراه او كند و آنچه لازمهء نصيحت و رسالت باشد پيغام دهد ولى شرف الملك بر خلاف نيت سلطان رفتار كرد و ترتيبى پيش آورد كه آتش كينه بين جلال الدّين و الملك الاشرف افروخته‌تر گرديد .\r\nشرف الملك در اران بتحكيم قلاع و جمع‌آورى مال و تبذير و اسراف كه عادت او بود مشغول شد و با علاء الدين كيقباد و الملك الاشرف مكاتبه‌ها كرد و ايشان را به گرفتن آذربايجان و اران دعوت نمود و در مكاتبات خود جلال الدين را مردى ظالم و مخذول ناميد .\r\nجلال الدين بعد از آنكه از اين حركات وزير خود آگاهى يافت امر داد كه ديگر امرا و رجال فرمان شرف الملك را اطاعت نكنند و از اران شرف الملك را كه در قلعه‌اى متحصن شده بود به خدمت خواست . شرف الملك از خوف كفن بر گردن انداخته\r\n\r\n","description":"","footnote":"","page_name":" 137 ","page_number":198},
  {"content":"\r\n\r\nبه خدمت سلطان آمد ، جلال الدين ظاهرا او را احترام كرد و از آنچه بر دست او رفته بود سخنى به ميان نياورد ولى ديگر او را در كارها دخالت نداد تا آنكه كمى بعد او را در قلعه‌اى حبس و سپس به بهانه‌اى بقتل رساند . بعد از آنكه سلطان زمستان سال 628 را در ماهان گذراند شنيد كه مغول از چمن اوجان گذشته به عقب او مىآيند ناچار از ماهان حركت كرده به گنجه رفت و در آن شهر جمعى از اهالى را كه به هواخواهى مغول برخاسته و عده‌اى از رجال و عساكر خوارزمى را كشته و سرهاى ايشان را پيش مغول فرستاده بودند تنبيه كرد و براى استمداد از سلاطين شام و الجزيره به طرف اخلاط و ديار بكر عزيمت كرد .\r\nسلطان در نيمهء رمضان سال 628 منشى مخصوص خود محمّد بن احمد نسوى مورخ مشهور را برسالت پيش شهاب الدّين الملك المظفر غازى برادرزادهء سلطان صلاح الدين ايوبى معروف كه بر قسمتى از بلاد الجزيره مثل ميّافارقين و رها ( اورفه ) و حانى و سروج و خلاط و جبل‌جور سلطنت داشت فرستاد و از او در دفع مغول كمك خواست ، شهاب الدين به بهانه‌هائى دعوت جلال الدين را نپذيرفت و سفير او يعنى نسوى در صدد مراجعت بود كه نامه‌اى از شهر پرگرى بتوسط كبوتر قاصد به ميافارقين براى شهاب الدين رسيد مشعر بر اينكه مقدمهء قشون مغول از حدود اخلاط گذشته و بتعقيب جلال الدين بسرعت به طرف ديار بكر ( آمد ) پيش مىآيند .\r\nجلال الدّين در اين تاريخ در حانى ( هشت فرسنگى شمال ديار بكر ) بود و چون از واقعهء جلو آمدن مغول اطلاع يافت به جبل جور ( در بيست و يك فرسخى شمال ديار - بكر بين اين شهر و بدليس و اخلاط ) رفت و در آنجا در كمين مغول نشست ولى چند روز بعد آنجا را نيز رها كرده بحوالى ديار بكر آمد و در اين نقطه بود كه مغول غفلة بر سر او ريختند و اغلب همراهان او را كشتند ولى جلال الدّين باز به‌سلامت از ميدان جنگ گريخت و بحدود ميافارقين رفت و در كوههاى اطراف اين شهر بدست اكراد در نيمهء شوال سال 628 بقتل رسيد .\r\nكيفيت قتل سلطان جلال الدين را بدست اكراد منشى مخصوص اونسوى چنين نقل مىكند كه چون جلال الدين به معابر كوههاى اطراف ميافارقين رسيد جنگيان كرد بر او دست يافتند و تصميم به قتلش گرفتند سلطان مخفيانه خود را به بزرگ ايشان شناساند\r\n\r\n","description":"","footnote":"","page_name":" 138 ","page_number":199},
  {"content":"\r\n\r\nو به او تكليف كرد كه يا او را پيش الملك المظفر صاحب ديار بكر و ميافارقين ببرد و انعامى گران بگيرد و يا به يكى از شهرهاى متعلق بسلطان برساند و بمنصب اميرى منصوب گردد ، آن كرد مصمم شد كه جلال الدين را به ايران برگرداند و به همين خيال او را ميان عشيرهء خود برد و سلطان را پيش زن خويش گذاشت و براى احضار قبيلهء خود به كوهستان رفت ، در اين ضمن كردى مسلح پيش زن او آمد و به او گفت كه اين خوارزمى كيست و چرا بكشتن او قيام نمىنمائى گفت چون شوهرم او را پناه داده در امان است ، ليكن آن كرد چون دانست كه ميهمان خوارزمى سلطان است او را بانتقام برادر خويش كه در محاصرهء خلاط بقتل رسيده بود كشت و به روزگار آشفتهء آن سلطان دلاور به اين شكل فجيع خاتمه بخشيده شد .\r\nبعد از مسلم شدن واقعهء قتل جلال الدين الملك المظفر صاحب آمد ( ديار بكر ) كسان به جبالى كه سلطان در آنجا بقتل رسيده بود فرستاد و اسب و سلاح و جامهء او را بدست آورد و استخوانهاى آن پادشاه تيره‌روز را نيز آورده در محلى مدفون ساخت .\r\nتا قريب سى سال بعد از قتل سلطان جلال الدين منكبرنى هنوز مردم كه از كيفيت مرگ او درست خبر نشده بودند او را زنده مىپنداشتند و هرچند صباحى كسى خروج مىكرد و مىگفت من سلطانم و مردم را به اين بشارت در انبساط و مغول را در وحشت مىانداخت ، حتى در حق او افسانه‌ها نيز نقل مىكردند و كسى نمىخواست مردن چنان مرد دلاورى را كه در تمام مدت حيات دقيقه‌اى آرام نداشت و هرچند روز در يك نقطه از نقاط ممالك وسيعهء ايران و عراق و الجزيره و گرجستان بود و حريف پرزور كفار مغول و عيسويان گرجى محسوب مىشد باور كند .\r\nمختصرى از سيرت جلال الدين - جلال الدّين مردى كوتاه‌قامت و گندم‌گون بوده و به فارسى و تركى هردو تكلم مىكرده است و از جهت قيافه بتركان خيلى شباهت داشته . مادر او از زنان هندونژاد بود و همين امر يكى از علل كينهء تركان خاتون نسبت به او و دور كردن او از وليعهدى محسوب مىشده چه تركان خاتون مىخواست ارزلاغ شاه برادر كوچكتر جلال الدين كه مادرش مثل خود او از تركان قنقلى بود بعد از پسرش وارث تاج و تخت خوارزمشاه گردد .\r\nجلال الدين مردى متين و حليم بود و كمتر زبان به دشنام مىگشود و در دلاورى\r\n\r\n","description":"","footnote":"","page_name":" 139 ","page_number":200},
  {"content":"\r\n\r\nو بىباكى و عزم و اراده و سرعت عمل در جنگ نظير نداشت ولى متأسفانه از قوهء تدبير و ادارهء لشكر خالى بود و مثل عموم سرداران ترك‌نژاد در بىرحمى و قتل و غارت از هيچ سفاكى عقب نمىماند و به هيچ‌وجه در تمام مدت جهاندارى بفكر ادارهء امور كشورى و انتظام لشكر و بدست آوردن دل رعايا و فراهم ساختن متحدينى جهت خود نبود و حكم شمشير را هميشه در پيشرفت كارها قاطع مىشمرد .\r\nاز همه بدتر عياشى و شراب‌خوارگى بخصوص در آخر كار چنان او را فريفته و از خود بى خود كرده بود كه در جنب آن از پيش آمدن دشمن نيز انديشه‌اى بخاطر راه نمىداد چنان كه در شبيخونى كه مغول در دشت موقان به خرگاه او زدند و در حمله‌اى كه در حدود آمد به لشكريان او وارد آوردند در همه موقع جلال الدين غرق مى ناب و سر - گرم خمار شراب بود و در آخر كار گويا جز عيش‌ونوش منظورى ديگر جهت گذراندن ايام تشخيص نداده بود و با اينكه سپاهيان تاتار پشت‌سر او بودند چنان كه بايد بشأن ايشان و تدبير كار خود اعتنائى نمىكرد مخصوصا در موقعى كه براى استمداد از سلاطين شام و الجزيره به اطراف ديار بكر آمده بود همين‌كه بين او و مغول مختصر فاصله‌اى پيدا شد و فرصتى بدست آمد دست به كار باده‌نوشى و عشرت‌طلبى زد و امراى او نيز چنين كردند و يك‌باره از توجه به كار دفاع غافل شدند و يكى از ارباب كمال در آن حال گفت :\r\n شاها ز مى گران چه برخواهد خاست ؟ * وز مستى هر زمان چه برخواهد خاست !\r\nشه مست و جهان خراب و دشمن پس و پيش * پيداست كزين ميان چه برخواهد خاست ! \r\nجلال الدين غلامى داشت قلج نام كه فوق‌العاده محبوب سلطان بود ، اتفاقا غلام را مرگ فرارسيد سلطان در اين واقعه بسيار گريست و يك‌باره زمام خوددارى و اختيار عقل از كف او بدر رفت و حركاتى كرد كه از هيچ عاقلى سرنزده بود و او را در پيش چشم خردمندان و امرا و سران لشكرى خفيف و پست كرد و آن اينكه امر داد تا لشكريان و امرا پياده در تشييع جنازهء غلام حاضر شوند و نعش او را از محلى كه تا تبريز چند فرسخ بود پياده همراهى كنند و خود او نيز مقدارى از اين فاصله را پياده آمد تا بالاخره باصرار امراء و وزير خود بر اسبى نشست . چون نعش بتبريز رسيد امر داد تا اهالى به جلوى تابوت بيرون آيند و بر آن ندبه و زارى كنند و كسانى را كه در اين عمل قصور كرده بودند مورد بازخواست سخت قرار داد و امرائى كه به شفاعت\r\n\r\n","description":"","footnote":"","page_name":" 140 ","page_number":201},
  {"content":"\r\n\r\nاين جماعت برخاسته بودند از خود دور نمود . علاوه بر اين حركات ناپسند جنازهء آن غلام را به خاك نسپرد بلكه هرجا مىرفت آن را با خود مىبرد و بر مرگ او مىگريست و بر سر و صورت خود مىزد ، از خوردن و آشاميدن خوددارى مىكرد همين‌كه جهت او چيزى خوردنى يا آشاميدنى مىآوردند مقدارى از آن را براى غلام مىفرستاد و كسى جرأت آن نداشت كه بگويد غلام مرده چه اگر كسى اين نكته را بر زبان مىآورد بقتل مىرسيد ، بلكه خوردنى يا آشاميدنى مرحمتى سلطان را پيش او مىبردند و برگشته مىگفتند قلج زمين خدمت مىبوسد و مىگويد به مرحمت سلطان حالم از پيش بهتر است .\r\nاين حركات سفيهانه بيشتر امرا را از او متنفر كرد و سبب رنجش خاطر شرف الملك وزير نيز گرديد و او را كه از ظلم و استبداد و بىتدبيرى جلال الدين به تنگ آمده بود بيشتر از پيشتر به نافرمانى و استقلال‌جوئى واداشت .\r\nعلاوه بر اين مراتب جلال الدين مثل پدر خود مردى بىتدبير و نسبت به رعايا و مغلوبين بدرفتار و سخت‌كوش و جنگجو بود و بدون داشتن يار و ياور و قصد و منظور سياسى با خليفه و اسماعيليه و ملكهء گرجستان و الملك الاشرف و علاء الدين كيقباد درافتاد و رعاياى عموم ممالك اين جماعت را نه تنها از خود رنجاند بلكه چنان آزار رساند كه در موقع ضرورت هيچ‌كس بالتماس او جواب قبول نداد بلكه بعضى از ايشان مثل اسماعيليه و مسلمين گنجه و تبريز تبعيّت از مغول را بر حكومت او ترجيح نهادند و در دفعهء اخير اسماعيليه مغول را بر ضعف حال او مسبوق كردند و ايشان را بدفع او خواندند .\r\nخلاصهء كلام آنكه جلال الدّين خوارزمشاه با وجود كمال رشادت و جلادت و دفاعهاى مردانه و كشش و كوشش دائم در دفع دشمنان و تسخير ممالك پدرى بواسطهء بىرحمى و ظلم و سوء سياست و عشرت‌پرستى كارى كه از پيش نبرد سهل است در مدت ده سال بسيارى از نقاط ايران را بار ديگر پاىكوب سم ستوران مغول كرد و جمع بسيارى از مسلمين را كه مستعد قيام بر ضد كفار و كشيدن انتقام از مغول بودند طعمهء شمشير ايشان ساخت .\r\n\r\nهجوم دوم مغول بممالك اسلامى -\r\nاردوئى كه پس از قوريلتاى سال 626 به فرماندهى جرماغون و بامر اوگتاىقاآن عازم ايران و تعقيب سلطان جلال الدّين\r\n\r\n","description":"","footnote":"","page_name":" 141 ","page_number":202},
  {"content":"\r\n\r\nمنكبرنى گرديدند علاوه بر قلع مادهء آن سلطان بتسخير ممالكى كه مغول آنها را درست نگشوده بودند مثل غزنين و كابل و سند و زابلستان و طبرستان و گيلان و ارّان و آذربايجان و الجزيره و غيره نيز قيام كردند و در اين نوبت دوم اگرچه لشكركشى تاتار اهميت نوبت اول را نداشت اما بمناسبت آنكه ديگر كسى كه بتواند جلوى سيل هجوم ايشان را بگيرد نبود و مردم نيز از همه جهت بىپا و دوچار رعب و وحشت فوق‌العاده گرديده بودند سرعت پيشرفت مغول كمتر از بار اول نشد و قتل و غارت و خرابىها كه وارد آمده از جهت كثرت از زمان فرماندهى چنگيز و پسران او چندان پائى كم ندارد بخصوص بعد از آنكه مغول از شر حريف خطرناكى مثل جلال الدين آسوده - خاطر شدند بلامانع در آذربايجان و ارّان و ارمنستان و گرجستان و الجزيره و عراق به تاخت‌وتاز پرداختند و آن نواحى را كه بواسطهء كشمكشها و رقابتهاى ديرينهء امرا با يكديگر و تاخت‌وتازها و مظالم جلال الدّين و عمال او در عين بىتكليفى و بيچارگى سر مىكردند يك‌بار ديگر بباد قتل و غارت دادند و تا حوالى بغداد و داخلهء آناطولى پيش راندند . بعد از تفرقهء قشون جلال الدين در حوالى ديار بكر اورخان يكى از امراى خوارزمى كه جلال الدين را در آخرين شبيخونى كه باردوى او از طرف مغول وارد شد نجات داده بود با 4000 نفر از سپاهيان خوارزمى به اربل آمد و از آنجا باصفهان شتافت ولى كمى بعد گرفتار مغول شده بقتل رسيد . بقيهء سپاهيان جلال الدين در كردستان و الجزيره و شام پراكنده گرديدند ، از اين عده قسمتى را كردان و بدويان عرب كشتند و جمعى نيز باسم خوارزميّه و بعنوان قشون مزدور خدمت سلاطين ايّوبى الجزيره و پادشاه سلجوقى روم را اختيار كردند و مدتها در آن ديار اسباب زحمت مردم و امرا و سلاطين بودند .\r\nبعد از قتل جلال الدين لشكريان مغول بسه دسته تقسيم شدند جماعتى بتسخير و غارت بلاد ديار بكر و ارزن الروم ميافارقين و ماردين و نصيبين و موصل رفتند و تا ساحل فرات پيش راندند و در اين حمله بقدرى خرابى و كشتار كردند كه ديگر هيچ‌كس تاب جنگ با مغول حتى شنيدن نام ايشان را نداشت و به اندازه‌اى رعب ايشان در دلها جا گرفته بود كه به گفتهء يكى از مورخين اگر كلاهى مغولى در ميان هزار سوار جنگجوى خوارزمى مىانداختند جمله متفرق مىگرديدند و اين حال سپاهيان بود تا چه رسد به مردم بيچارهء جنگ ناآزموده ، حكاياتى كه سابقا\r\n\r\n","description":"","footnote":"","page_name":" 142 ","page_number":203},
  {"content":"\r\n\r\nاز ابن الاثير در باب وحشت‌زدگى مردم نقل كرديم راجع به اهالى همين نواحى در اين مواقع بوده است « 1 » .\r\nدستهء ديگر از سپاهيان تاتار به طرف شهر بتليس ( بدليس ) روانه شدند و پس از سوختن آن شهر بعضى از قلاع حدود اخلاط و غيره را مسخر كرده اهالى آن نواحى را جملگى كشتند . دستهء سوم در اواخر سال 628 بر مراغه استيلا يافتند بعد از راه آذربايجان به اربل آمدند و از مردم آن حوالى كشتار عظيم كردند و چون هنوز از سرنوشت جلال الدين كسى خبر نداشت در آن حدود و آذربايجان ماندند و در اوايل 629 بعزم گرفتن تبريز پايتخت آذربايجان حركت نمودند .\r\nمردم تبريز كه از حركات جلال الدين و عمال او دلخوشى نداشتند و يك‌بار نيز جميع اتباع جلال الدّين را بقتل رسانده و سرهاى ايشان را پيش مغول فرستاده بودند همين‌كه از نزديك شدن آن جماعت اطلاع يافتند به صلاح‌ديد قاضى و رئيس شهر از در اطاعت درآمدند و انواع تحف و هدايا از مال و پارچه‌هاى قيمتى تقديم سران سپاه مغول كردند و از ايشان قبول شحنه نمودند و برعهده گرفتند كه در هر سال خراجى گزاف تقديم دارند . سرداران مغول جماعتى از پارچه‌بافان استاد شهر را براى خدمت اوگتاىقاآن برگزيدند و امر دادند كه جهت او خرگاهى گرانبها و نفيس كه خارج آن از اطلس زركش و داخل آن از سمور و سنجاب بود ساختند و به اين تدبير شهر تبريز در ميان بلاد ايران از قتل‌عام و خرابى مغول نجات يافت .\r\nبعد از آنكه خطر مغول متوجه الجزيره و عراق گرديد المستنصر باللّه خليفهء عباسى از سلاطينى كه در تحت تبعيت او بودند كمك طلبيد و الملك الكامل پادشاه مصر در سال 629 با اردوى عظيمى از قاهره حركت كرده بشام آمد و در اين حركت عده‌اى از سلاطين ايوبى شام مثل الملك الناصر داود و الملك الاشرف و پادشاه سلجوقى روم علاء الدين كيقباد با او بودند . بعد از آنكه الملك الكامل بحرّان رسيد و شنيد كه مغول خلاط را تخليه كرده‌اند در عوض تعقيب ايشان به طرف ديار بكر حركت كرد و آن شهر را پس از پنج روز محاصره از صاحب آن الملك المسعود ( 619 - 629 ) از ملوك ارتقيّه ديار بكر كه مردى فاسق و ظالم و زشت‌سيرت بود\r\n\r\n\r\n","description":"","footnote":"\r\n( 1 ) - رجوع كنيد به صفحهء 105 از همين كتاب .\r\n","page_name":" 143 ","page_number":204},
  {"content":"\r\n\r\nگرفت و او را كه صلاح الدين ايوبى به اين حكومت گماشته بود بشام فرستاد بعد حصن كيفا ( در مشرق ديار بكر و شمال شرقى ماردين و كنار دجلهء عليا ) را نيز مسخر ساخت و بدون آنكه در صدد جنگ با مغول درآيد بمصر برگشت و مغول در اين ضمن آذربايجان و گيلان و ولايات ديگر متعلق بجلال الدين را زير و زبر كرده براى گذراندن زمستان بدشت موقان رفتند .\r\nبا وجود بلاى خانمان‌سوز مغول سلاطين الجزيره و شام و مصر دست از نفاق با يكديگر و جنگ خانگى برنداشتند و سال بعد يعنى در 630 از طرفى علاء الدين كيقباد سفيرى به خدمت اوگتاىقاآن فرستاده اطاعت از او را گردن نهاد و بر سر الملك الاشرف تاخته شهر اخلاط را از او گرفت و الملك الكامل در سال 631 به كمك برادر شتافته با 16 نفر از ملوك ايوبى مثل الملك المظفر و الملك الصالح و الملك الاشرف و الملك الحافظ برادران او و الملك المعظّم تورانشاه ( 647 - 648 ) پسر عم خود به طرف ممالك روم حركت كرد و خواست از گدارهاى قزل‌ايرماق ( نهر ازرق ) بگذرد ولى نتوانست ناچار عده‌اى از قشون خود را از طرف فرات به شهر خرتبرت ( حصن زياد يا خرپوت ) فرستاد و علاء الدين به مقابلى ايشان شتافت ولى سلاطين ايوبى كه در خدمت الملك الكامل بودند از يارى او سرپيچيدند و پيش خود چنين تصور كردند كه اگر بلاد روم به تصرف الملك الكامل درآيد آن را بر سلاطين ايوبى تقسيم خواهد كرد و شام و مصر را به كلى از چنگ ايشان بدر خواهد برد به همين جهت الملك الكامل قادر به جنگ با علاء الدين نشد و پادشاه سلجوقى روم خرتبرت را مسخر خود ساخت و سال بعد كه قشون الملك الكامل متفرق گرديد و خود او و اقارب ايوبيش به ممالك خويش برگشتند علاء الدّين شهرهاى رها ( اورفه ) و حرّان را گرفت و در رها سه روز قتل‌عام كرد و از مردم عيسوى و مسلم آن بسيارى را كشت و كليساها غارت نمود و كتب و صليب و آلات زرينه و سيمينهء آنها را به غارت برد و چون به ممالك خود برگشت الملك الكامل برها آمده آن شهر و حرّان را از قشون سلجوقى پس گرفت و سپاهيان او نيز در اين حمله به مردم صدمات بسيار وارد آوردند .\r\nقشون مغول در اين فاصله از طرفى گنجه را تسخير كرده داخل ارمنستان شدند و از طرفى ديگر در سال 633 از اربل و نينوى گذشته در سال 634 به طرف\r\n\r\n","description":"","footnote":"","page_name":" 144 ","page_number":205},
  {"content":"\r\n\r\nبغداد سرازير گرديد و تا سامرّه ( سرّ من رأى ) و زنگاباد رسيدند . خليفه و علماى بغداد بر ضد ايشان حكم جهاد دادند و مسلمين بسركردگى مجاهد الدّين دويدار « 1 » و شرف الدّين اقبال شرابى در نزديكى تكريت ما بين دجله و جبل حمرين مغول را شكست دادند و در نزديكى جعفريّه قريب 15000 نفر از اسرائى را كه ايشان از شهر اربل و دقوقا گرفته بودند از چنگ سپاهيان تاتار نجات دادند و بغداد را مستحكم كردند ولى همين‌كه در آخر سال 634 مغول بار ديگر به طرف بغداد برگشتند در خانقين لشكريان خليفه را شكست دادند و جمعى كثير از ايشان را كشتند و بقيهء اردوى مسلمين منهزما ببغداد برگشتند .\r\nجرماغون و سرداران او سراسر ارمنستان و گرجستان يعنى اراضى متعلقه ببهرام گرجى ( و هرام گاگل ) و ملكه رسودان را به زشت‌ترين طرزى زير و رو كردند و ملكه رسودان گريخت ولى بهرام و آواك پسر ايوانى بعد از آنكه مستأصل شدند از در اطاعت درآمده با قبول تبعيت از مغول امان يافتند و آواك چندى به خدمت اوگتاىقاآن رفته از طرف او به حكومت ممالك سابقهء خود برقرار و محترما عودت داده شد و از اين تاريخ گرجستان و ارمنستان نيز مثل فارس و كرمان از خراج‌گزاران مغول گرديد .\r\nمغول در اين اردوكشى ثانوى در مشرق و جنوب شرقى ايران يعنى سيستان و غزنين و كابل و حدود سند نيز تاخت‌وتازهاى بسيار كردند و غير از فارس و كرمان كه امراى آنها يعنى اتابكان سلغورى و قراختائيان باجگزار مغول بودند بقيهء نقاط را قتل و غارت نمودند و ما شرح اين قسمت را بعدها ذكر خواهيم كرد .\r\nنزاع بين سلاطين شام و مصر و الجزيره و بلاد روم با وجود خطر عظيم حملهء مغول به هيچ‌وجه از ميان نرفت بلكه اين سلاطين بىتدبير خودخواه دائما بر سر تصرف شهر يا قلعه‌اى بجان يكديگر مىافتادند و مردم بىگناه ممالك خود را زير دست و پا مىبردند و خليفهء عباسى بغداد هم چندان نفوذ و توجهى كه بتواند به كشمكش‌هاى خانگى ايشان خاتمه دهد و قواى متشتت آن جمع را براى جلوگيرى از سپاهيان مغول در معابر سخت بين ارمنستان و كردستان و شام مجتمع سازد نداشت .\r\nدر سال 634 بين الملك الكامل و برادر او الملك الاشرف دشمنى سخت حاصل\r\n\r\n\r\n","description":"","footnote":"\r\n( 1 ) - دويدار يا دويت‌دار يا دوات‌دار بمعنى منشى است .\r\n","page_name":" 145 ","page_number":206},
  {"content":"\r\n\r\nشد و الملك الاشرف براى دفع برادر با غياث الدّين كيخسرو ( 634 - 642 ) پسر و جانشين علاء الدّين كيقباد اتحاد كرد ولى قبل از آنكه بين دو برادر جنگ درگيرد هردو در سال 635 وفات كردند .\r\nدر سال 637 سرداران مغول با لشكرى جرّار بار ديگر به ارمنستان آمدند ولى بواسطهء آنكه سپاهيان غياث الدّين كيخسرو معابر كوههاى ارمنستان را گرفته بودند نتوانستند ببلاد روم دست بيابند .\r\nدر سال 639 جرماغون بواسطهء علت فلج از فرماندهى اردوى مغول معزول و بايجو نويان بجاى او منصوب گرديد و اين فرمانده جديد در همين سال با 30000 سپاهى و عده‌اى عراده و منجنيق به ارزن‌الرّوم كه از بلاد غياث الدين بود حمله برد و حصار آن را گشوده جمع كثيرى از مردم آن را كشت و عده‌اى را نيز به اسيرى برد .\r\nغياث الدين براى جلوگيرى از تجاوز مغول سال بعد با قشونى بسيار از مسلمين و ارامنه و عرب و گرجيان از راه خشكى و عده‌اى جهازات از راه دريا به طرف ارمنستان حركت كرده در محل كوسه‌داغ از نواحى ارزنجان با مغول روبرو شد و با آنكه در اول وهله فتح با او بود در آخر شكست خورد و به طرف انقوره ( انكوريه ) گريخت . مغول بلاد سيواس و قيساريّه ( قيصريّه ) را مسخر كرده بباد غارت دادند عاقبت چون كيخسرو ديد حريف مغول نمىشود رسولى نزد ايشان فرستاده قبول كرد كه هر سال مقدارى جزيهء نقدى و جنسى بخان مغول بدهد و دست‌نشاندهء او باشد و همين قبول تبعيت مغول در حكم خاتمهء استقلال سلاجقه روم و منضمّ شدن بقيهء ممالك سلجوقى به متصرفات قاآن مغول بود ( 640 ) .\r\n\r\nفتح چين ( 631 ) و روسيه و مجارستان ( 635 - 639 ) -\r\nاوگتاىقاآن در سال 627 يعنى در موقعى كه سرداران او در ايران و الجزيره و ارمنستان و گرجستان و شام و عراق مشغول تعقيب جلال الدّين و تسخير ممالك او بودند با دو برادر خويش جغتاى و تولى و پسران خود به طرف چين خاص و جلگهء هوانگ‌هو ( باصطلاح مغول قراموران ) حركت كرد .\r\nچين در اين موقع در تحت سلطنت سلسلهء كين بود و مغول در عهد چنگيز خان\r\n\r\n","description":"","footnote":"","page_name":" 146 ","page_number":207},
  {"content":"\r\n\r\nمقدارى از ولايات شمالى آن مثل شبه جزيرهء شان‌تونگ « 1 » و اطراف خليج پچيلى « 2 » را از پادشاهان آن سلسله گرفته بودند .\r\nاردوى مغول در دو قسمت يك عده از شمال به سردارى اوگتاى و دسته‌اى هم از جنوب به فرماندهى تولى ممالك امپراطوران كين را طرف تعرض قرار دادند و قشون چين را درهم شكستند و سبتاى سردار معروف چنگيز پايتخت چين يعنى كاى فونگ « 3 » را محصور و در سال 631 مفتوح ساخت و در نتيجهء اين اردوكشى تمام چين شمالى و مملكت كره به تصرف مغول درآمد و در ضمن همين اردوكشى بود كه تولى ناخوش شده در سال 630 پس از چهارده سال خانى وفات يافت .\r\nدر قشون‌كشى مغول به طرف چين شمالى مردم چين جنوبى كه محكوم امر سلسلهء سلطنتى سونگ « 4 » بودند با مغول مساعدت كردند و غرضشان اين بود كه از تقسيم ممالك سلسلهء كين سهمى ببرند ولى چون مغول زير بار امر نرفتند بين مردم چين جنوبى و مغول نيز جنگ درگرفت و چنان كه بعد خواهيم ديد در زمان سلطنت جانشينان اوگتاىقاآن لشكريان تاتار سلسلهء سونگ را هم از ميان برداشتند و چين جنوبى را نيز به متصرفات خود ضميمه كردند .\r\nاوگتاىقاآن پس از تسخير چين شمالى حكومت آن ممالك را بمشاور مسلمان پدر خود يعنى محمود يلواج سپرد و ادارهء ممالك اويغور و ختن و كاشغر و ماوراءالنهر تا ساحل شط جيحون را نيز به پسر او مسعود بيك واگذاشت و اين پدر و پسر به شرحى كه عن‌قريب ذكر خواهيم كرد به تعمير خرابيهاى گذشته و اصلاح حال مردم و ادارهء آن ممالك پرداختند و به قوهء حسن تدبير و معدلت‌گسترى بر بسيارى از زخمهاى ايام استيلاى مغول مرهم نهادند .\r\nدر سال 642 اوگتاىقاآن بعد از مراجعت از چين در نتيجهء قوريلتاى جديدى باتو پسر جوجى خان و گيوك پسر خود و منگو پسر جغتاى را مأمور تسخير ممالك روس و چركس و بلغار كرد و به سردارى ايشان اردوى عظيمى به طرف اروپاى شرقى فرستاد .\r\nرياست كلّى در اين اردوكشى با به تو خان پادشاه دشت قبچاق بود ولى زمام لشكركشى را در حقيقت سبتاى سردار نامى مغول در دست داشت اين اردوى 150000\r\n\r\n\r\n","description":"","footnote":"\r\n( 1 ) -  Chantung \r\n( 2 ) -  Petchili \r\n( 3 ) -  Cal - Fong \r\n( 4 ) -  Soung \r\n","page_name":" 147 ","page_number":208},
  {"content":"\r\n\r\nتفرى در سال 635 تمام قسمت بين جبال اورال و شبه جزيرهء قرم « 1 » را كه مسكن دو قوم باشقرد و بلغار بود مسخر كردند و در جلگهء اطراف شط ولگا امراى اسلاو و روسيه را يكىيكى منهزم ساخته بلاد ولاديمير « 2 » و مسكو را آتش زدند سپس به طرف مملكت اوكراينا سرازير شدند و آن سرزمين را هم زير و رو كرده در سال 638 بر كيف « 3 » پايتخت آن دست يافتند و به اين ترتيب تمام روسيه را تحت استيلاى خود آوردند و روسيه از اين تاريخ تا دو قرن و نيم ديگر ( 636 - 886 ) در تحت تسلط مغول و محكوم حكم و ادارهء ايشان بود .\r\nبعد از فتح روسيه اردوى مغول دو دسته شدند يك دسته راه لهستان را پيش گرفتند و يك عده طريق مجارستان را . قسمت اول قشون متحدين آلمانى و لهستانى را در سال 639 مغلوب نموده شهر برسلو « 4 » را مسخر كردند و تا حدود برلين حاليه و مملكت ساكس پيش تاختند ، دستهء دوم هم مقارن همين ايام مجارها را شكست داده شهر پست « 5 » پايتخت ايشان را گرفتند و تا نزديك وينه از طرفى و تا سواحل بحر آدرياتيك از طرفى ديگر جلو رفتند ولى از آن جهت كه مردم مجارستان يعنى مجارها ( هنگريها ) با مغول از يك نژاد بودند پس از يك سال مملكت ايشان را رها كرده به همان تبعيت رسمى قناعت نمودند و چون خبر فوت اوگتاى نيز در اين موقع به اروپا رسيد و سبتاى و باتو براى قوريلتاى انتخاب خان جديد به آسيا احضار شدند مغول از اروپا مراجعت كردند و نقشهء تسخير آلمان و اروپاى غربى به انجام نرسيد و اين نواحى از آسيب حملهء مغول محفوظ ماند .\r\n\r\nمرگ اوگتاىقاآن در 639 -\r\nاوگتاىقاآن در مدت هفت سالى كه اردوى عظيم او بفتح اروپاى شرقى اشتغال داشتند تمام ايام خود را بعيش و كامرانى و شراب‌خوارگى گذراند و چون طبيعة سليم النفس و آرام بود به آبادى بلاد و اشاعهء عدل و احسان و جوانمردى پرداخت و بسيارى از خرابيهاى ايام پدر را مرمت كرد مخصوصا چون زمام كارهاى كشورى او در دست وزير با تدبيرى مثل يلوچوت‌ساى و ادارهء قسمت عمدهء ممالك او با محمود يلواج و پسرش امير مسعود بيك بود كارها به زودى رونق تمام گرفت و مردم قرين آسايش و راحت شدند .\r\nيلوچوت‌ساى سعى داشت كه در دورهء وزارت خود لااقل مملكت اصلى خويش\r\n\r\n\r\n","description":"","footnote":"\r\n( 1 ) -  Crimee \r\n( 2 ) -  Vladimir \r\n( 3 ) -  Kief \r\n( 4 ) -  Breslan \r\n( 5 ) -  Pest \r\n","page_name":" 148 ","page_number":209},
  {"content":"\r\n\r\nاوگتاى و دو نفر از پسران در زير چادر ( مقابل صفحهء 148 )\r\n\r\n","description":"","footnote":"","page_name":" الف 148 ","page_number":210},
  {"content":"\r\n\r\nچين را از خطر تقسيم بين اخلاف چنگيز بعنوان غنيمت جنگى نجات دهد و او چنان كه پيش هم يادآور شديم به اين نتيجه رسيد و موفق شد كه چين را در تحت اداره‌اى منظم نگاه دارد و به كمك منشيان و عمال ايرانى و اويغور و چينى و تبتى بر ممالك اوگتاىقاآن به خوبى حكومت نمايد . يلوچوت‌ساى ترتيب جمع و خرج بلاد را تحت انتظام آورد و در پكينگ ( خان‌باليغ ) مدارسى براى تربيت عمال جوان تأسيس كرد و با اينكه - تاتارهاى وحشى غنيمت جواز اين عمليّات او ناراضى بودند و يك‌بار هم او را در حبس اوگتاى انداختند ولى قاآن به زودى از كردهء خود پشيمان شد و اختيار تمام كارها را كماكان در كف او قرار داد .\r\nبا اينكه تا اين عهد مغول هيچ‌گاه پابند با قامت در يك نقطهء ثابت و داشتن محل و مكانى معيّن جهت قرار نبودند و اصلا كلمهء مغول مترادف با بيابان‌نوردى و خرابى بود اوگتاىقاآن بر اثر معاشرت با متمدنين چينى و اويغورى و ايرانى به عمارت و آبادى علاقه بهم رساند و امر داد استادان و معماران چينى در سال 631 در يورت اردوباليغ در شمال مغولستان و دامنهء جبال قراقروم در محل يكى از شهرهاى خرابهء عهد تسلط اويغورها شهر جديدى به همان اسم اردوباليغ ساختند و آنجا را كه بعدها بمناسبت نزديكى بجبال قراقروم به همين نام موسوم گرديد پايتخت خود قرار داد و برادران و پسران و شاهزادگان ديگر هم هركدام در آن محل براى خود عمارتى بنا كردند .\r\nاوگتاىقاآن در مدت اقامت در مغولستان غالبا به ييلاق و قشلاق و شكار و عيش و نوش مشغول بود مخصوصا در شرب شراب افراط مىكرد و تقريبا دائم الخمر بود و همين حال روز به روز بيشتر موجب ضعف مزاج او مىشد تا آنكه بالاخره بر اثر همين كيفيت در سال سيزدهم سلطنت خود يعنى در سنهء 639 وفات يافت\r\nاوگتاىقاآن در مشرق‌زمين به كريمى و جوانمردى و جود و بخشش معروف است و حكايات بسيار از جود او مشهور شده و به همين مناسبت است كه او را حاتم آخر الزّمان لقب داده‌اند ، در عدالت و رعيت دوستى و ارفاق نسبت بمسلمين نيز بر خلاف برادر خود جغتاى اشتهار دارد و در اين خصوص يعنى حمايت از مسلمين علىرغم برادر بقدرى معروف شده كه بعضى گفته‌اند كه اوگتاىقاآن باطنا مسلمان بوده است .\r\n\r\n","description":"","footnote":"","page_name":" 149 ","page_number":211},
  {"content":"\r\n\r\n« جماعتى از ثقات چنين روايت كرده‌اند كه در تواريخ ما تقدم و ايام سالفه و قرون ماضيه در بلاد تركستان و ممالك چين و تنگت و طمغاج هرگز پادشاهى كريم و نيكواخلاق‌تر از اگتاى پاى در ركاب نكرده است . ثقات چنين روايت كرده‌اند كه جغتاى ملعون مدام در ايذاى مسلمانان جد مىنمود و اسباب مىانگيخت تا بلائى و زحمتى باهل اسلام لاحق گردد و بقيهء مسلمانان را قلع كند و مستأصل گرداند چنانچه از مسلمانان به هيچ موضعى علامتى و بقيتى نماند در انتشار آن فتنه قصد و كوشش مىكرد ، جماعت مغلان و ديگر نوينان و بهادران را بر آن مىداشت تا از مسلمانان كلماتى و حركاتى به اگتاى مىرسانيدند كه موجب زحمت و ضرر اهل اسلام بود و سلب قمع و هلاك ايشان مىشد تا وقتى يكى از رهبانان بت‌پرست كه به زبان تركان آن جماعت را نوينان « 1 » مىگويند بر آن داشت تا به نزديك اگتاى آمد و گفت كه من چنگيز خان را در خواب ديدم مرا فرمانى داده است تا به تو برسانم و تو كه اگتاى پسر اوئى و نصب كردهء چنگيز خان ، به هيچ‌وجه آن فرمان را مهمل نگذارى و از آن پس عدول و امتناع ننمائى ، نبايد كه رضاى چنگيز خان درنيابى و آن فرمان آنست كه چنگيز خان فرموده است كه مسلمانان بسيار شده و بعاقبت برافتادن ملك مغلان از مسلمانان خواهد بود اكنون مىبايد كه تمامت مسلمانان را كه در كل ممالك مااند از آنجا كه بلاد چين و طمغاج و تنگت و تركستان است تا به زمين ايران و عجم تمام مسلمانان را بقتل رسانى و از ايشان نام و نشان نگذارى ، اكنون من فرمان چنگيز خان رسانيدم و از گردن خود آن عهده بيرون كردم مىبايد كه تو امتثال نمائى و فرمان‌بردارى كنى و طوايف مسلمانان را مهلت حيات ندهى تا ملك زوال نيابد چون اين فرمان برسانيد اگتاى پادشاه عادل و دانا و هوشيار بود و مسلمان دوست به فراست پادشاهانه دريافت كه اين سخن كذب و دروغ است و روائح دروغ از اداى آن بمشام فراست مىرسد و فراكردهء برادرش جغتاى ظالم است ، لعنه اللّه تعالى ، حالى آن توين بت‌پرست را فرمان داد تا منزلى بزرگانه با مراتب نزل و ما يحتاج و آنچه از لوازم او باشد مهيا گردانيد و فرمود كه اين فرمان بس بزرگست و با هيبت و خون بسيار خلق مىبايد ريخت و هيچ‌كس نيست از ملوك و نوينان و بهادران و جربيان كه نه مبالغ مسلمانان اسير دارد و در اطراف ممالك چين و طمغاج و تركستان و ايران و عجم متفرق‌اند هرآينه اين فرمان بجمله مىبايد رسانيد تا همگنان بر حكم اين فرمان بروند ، اكنون ترا خبر بايد كرد تا به جملهء ممالك مغل فرستاده شود و نوينان و جربيان و بهادران و ديگر ملوك جمع شوند و آن فرمان با هيبت بديشان رسانيده آيد و بر همگنان لازم گردد كه فرمان با هيبت ترا انقياد نمايند پس فرمان داد تا آن توين بت‌پرست را بمنزلى كه معين كردهء بودند فرودآوردند چنانچه در اعزاز و اكرام او هيچ دقيقه از دقايق نيكوداشت فرونگذاشت كه آن گبر لعين در زمين تركستان و طمغاج و چين اسم وصيتى داشت ، چون مدت معين برگذشت و اكابر مملكت مغل جمع شدند اگتاى فرمان داد تا مجلسى بس با تكلف پادشاهانه چنانچه معهود آن جماعت بود با رسم نيكو ترتيب كردند و شرايط آن كار و بار بتقديم رسانيدند ، پس اگتاى بر تخت بنشست و حملهء بزرگان ممالك كه حاضر آمده بودند پيش تخت كمر بستند و جماعتى كه محل نشستن داشتند به زانوى خدمت درآمدند پس فرمان داد تا آن توين را باعزاز تمام\r\n\r\n\r\n","description":"","footnote":"\r\n( 1 ) - جمع توين ، رجوع كنيد به صفحهء 86 از همين كتاب .\r\n","page_name":" 150 ","page_number":212},
  {"content":"\r\n\r\nدر بارگاه او حاضر كردند ، چون بيامد و پيش تخت بنشست اگتاى فرمود وقت آن است كه فرمان چنگيز خان تبليغ كنى و آنچه فرمان است برسانى تا همه امتثال نمايند ، آن توين به پاى برخاست و فرمان چنگيز خان بر وجهى كه دعوى كرده بود تبليغ نمود و بادا رسانيد همگنان روى بر زمين نهادند و باتفاق گفتند فرمان شنيديم و گردن نهاديم فرمان پادشاه وقت اگتاى چيست كه اين فرمان را بر چه وجه انقياد بايد نمود و چگونه مىبايد كرد تا بر آن جمله برويم ، اگتاى فرمود كه هر دعوى را حجتى و برهانى ببايد تا صدق از كذب و صحت از سقم پيدا گردد اين سخن را گواهى از شواهد احوال لازم است اگر راست گردد كه فرمان خان است لازم باشد كه همگنان منقاد فرمان باشند و اگر كذب و دروغ و يا افترا كرده است به گفتهء صاحب غرض خون خلق و رعايا و بندگان به دروغى ريخته گردد . چون اگتاى اين سخن بگفت حاضران روى بر زمين نهادند كه آنچه بر لفظ خان مىرود نزد جملهء عقلاى عالم و اهل تميز و خرد مزيد نتواند بود كه سخن پادشاهانه و حديث بزرگانه است كه از كمال عقل و فرماندهى همين تقاضا كند و هيچ آفريده دست اعتراض بر ناصيهء اين فرمان نتواند نهاد اما مىبايد كه اگتاى فرمان دهد و اشارت كند كه صدق و كذب و صحت و فساد اين دعوى بچه وجه معلوم و مبرهن گردد . اگتاى روى بدان توين بت‌پرست كرد و گفت كه تو زبان مغلى دانى يا تركى يا هردو زبان بدانى ، آن توين بت‌پرست گفت من زبان تركى دانم و زبان مغلى ندانم ، اگتاى روى به مغلان بزرگ كرد كه اصل و نسب ايشان مغل خاص بود گفت شما را يقين و روشن هست كه چنگيز خان بجز زبان مغلى هيچ زبان ديگر ندانستى همه روى بر زمين نهادند و باتفاق گفتند كه سخن همچنين است كه چنگيز خان هيچ زبانى ديگر ندانستى مگر زبان مغلى ، اگتاى روى بدان توين كرد كه چنگيز خان اين فرمان با كدام زبان به تو رسانيد به مغلى يا به تركى اگر به مغلى گفت چون تو مغلى ندانى بچه وجه ترا معلوم شد كه او چه مىگويد و اگر او به تركى گفت چون او تركى نمىدانست چگونه فرمان رسانيد ، جوابى كه ازو رايحه صدق آيد بازگوى تا بر آن رفته شود ، آن توين بدكيش زشت‌سرشت ملعون خاموش خجل بماند چنانچه دم از آن دوزخى برنيامد فضيحت شد جمله بزرگان مغول و ملوك تركستان باتفاق روى بر زمين نهادند كه آن فرمان دروغ است و از صدق عارى . اگتاى آن توين را گفت ترا به جهت حرمت برادر خود جغتاى سياست نمىكنم بجاى خود بازگرد و بگوى تا جغتاى و اتباع او دست از ايذاء و تعدى مسلمانان بدارند كه ايشان برادران و ياران مااند و قوت مملكت ما از ايشان ظاهر شد و جهانيان بمدد ايشان مسخر ما گشتند . »\r\n( طبقات ناصرى - ص 382 ، 387 . )\r\n\r\nسلطنت گيوك خان و نيابت سلطنت مادرش از 639 تا 647\r\nاوگتاىقاآن بمناسبت علاقه‌اى كه به پسر سوم خود كوچو داشت او را در ايام حيات وليعهد خويش قرار داد ولى كوچو قبل از فوت پدر درگذشت و اوگتاى پسر او شيرامون « 1 » را كه طفلى خردسال بود به اين مقام برگزيد .\r\n\r\n\r\n","description":"","footnote":"\r\n( 1 ) - يا : سيرامون .\r\n","page_name":" 151 ","page_number":213},
  {"content":"\r\n\r\nپسر بزرگتر اوگتاىقاآن يعنى گيوك چنان كه گفتيم در سال فوت پدر در مغولستان نبود و با اينكه اوگتاى او را به اردوباليغ خواست قبل از آنكه بملاقات پدر نايل شود اوگتاى زندگانى را وداع كرد و زوجهء قاآن يعنى توراكينا خاتون زمام اختيار سلطنت را در دست گرفت و در حقيقت جانشين شوهر شد تا آنكه برسم مغول قوريلتاى بزرگ شود و تكليف جانشينى اوگتاى مشخص گردد .\r\nما بين بزرگان خاندان چنگيزى بر سر تعيين جانشين اوگتاى اختلاف بروز كرد . از طرفى باتو پادشاه خانات روسيه و دشت قبچاق كه در ميان مغول اعتبار و نفوذى نداشت مىخواست اوروغ اوگتاى برافتد و سلطنت از خانوادهء او بيرون رود و از طرفى ديگر كوتان پسر دوم اوگتاى مدّعى وراثت پدر بود و جمعى نيز مىخواستند شيرامون طفل را بمقام قاآنى بردارند .\r\nاما توراكينا خاتون كه زنى مدبّره و زيرك و باسياست بود تمام مساعى خود را صرف حفظ تاج و تخت جهت پسر خود گيوك كرد و مدّت چهار سال و كسرى ( 639 - 644 ) در مقابل مانع‌تراشيهاى باتو كه تشكيل قوريلتاى را بتعويق مىانداخت و مخالفين ديگر مقاومت نمود و به دستيارى زنى محتاله از مردم مشهد طوس فاطمه نام به‌كوتاه كردن دست دشمنان و جلب قلوب لشكريان مشغول شد و در صدد دستگيرى و عزل كسانى كه نسبت به ايشان سابقهء خصومت و كينه داشت برآمد . از آن جمله خواست چينقاى از مشاهير امراى عيسوى اوگتاى و محمود يلواج صاحب‌ديوان و حكمران ختاى را دستگير نمايد اين دو تن از تصميم توراكينا خاتون مسبوق شده به حمايت كوتان برادر او رفتند و امير مسعود بيك پسر محمود يلواج حكمران ماوراءالنهر هم به پناه باتو عزيمت ممالك او كرد و توراكينا خاتون هر قدر ايلچى پيش كوتان فرستاد و تسليم چينقاى و يلواج را خواست او از فرستادن ايشان ابا نمود .\r\nتوراكينا خاتون براى رسميت دادن سلطنت پسر خود گيوك و تشكيل قوريلتاى بجميع اطراف و اكناف ممالكى كه تحت استيلاى مغول آمده بودند ايلچيان فرستاد و سلاطين و امرا و بزرگان آن نواحى را به مغولستان احضار نمود .\r\nقوريلتاى انتخاب گيوك در كنار يكى از درياچه‌هاى مغرب مغولستان به سال 644 تشكيل يافت .\r\n\r\n","description":"","footnote":"","page_name":" 152 ","page_number":214},
  {"content":"\r\n\r\nمنگو قاآن ( مقابل صفحهء 153 )\r\n\r\n","description":"","footnote":"","page_name":" الف 152 ","page_number":215},
  {"content":"\r\n\r\nباتو بعذر درد پا و ضعف مزاج حاضر نشد و يارسلاف « 1 » يكى از خوانين روسيه را بجاى خود فرستاد ولى فرزندان جغتاى و جوجى و تولوى و بنى اعمام گيوك و ساير نوينان و بزرگان مغول همگى حضور يافتند و از ممالك دوردست امير مسعود حكمران ماوراءالنهر و حكام و عمال ختا و خراسان و عراق و لرستان و فارس و آذربايجان و كرمان و گرجستان و موصل و حلب و الجزيره يا خود شخصا به قوريلتاى آمدند و يا نمايندگانى با تحف و هدايا روانه كردند حتى خليفهء عباسى بغداد و علاء الدّين صاحب الموت هم از راه احتياط و ترس از فرستادن رسول و نماينده خوددارى ننمودند و از جمله عيسويان كه در اين قوريلتاى شركت كردند يكى سنباد « 2 » برادر هيتون « 3 » ( حاتم ) پادشاه ارمنى ولايت كيليكيا « 4 » بود ديگرى پلان كارپن « 5 » سفير پاپ اينوسان چهارم « 6 » .\r\nاين دو نفر كه تفصيل دخالت ايشان را در سياست خانان مغول بعد ذكر خواهيم كرد هركدام از مسافرت خود به مغولستان شرحى نوشته‌اند كه براى فهم اوضاع جغرافيائى و تاريخ آن ايام ممالك مغول از منابع مهمه است .\r\nبعد از آنكه شاهزادگان و امرا و نمايندگان ممالك اطراف حاضر شدند اكثريت حضار جانشينى اوگتاى را همچنان‌كه توراكينا خاتون مىخواست به گيوك پيشنهاد كردند ولى او ابتدا زير بار قبول آن نمىرفت تا عاقبت به اين شرط كه سلطنت بعد از او در اوروغ او بماند اين تكليف را پذيرفت . شاهزادگان مغول در قبول اين شرط موچلكا دادند و به آئين مغول كمرهاى خود را گشودند و كلاه از سر برداشته كاسه گرفتند و مردم پيش تخت او به اداى رسم چوك قيام كردند و گيوك خان رسما بمقام قاآنى منصوب گرديد .\r\nگيوك خان بر خلاف پدر مردى جنگجو و مملكت‌گير بود و به كشورگشائى و غارتگرى ميل تمام داشت و بجدّ خود چنگيز بيشتر شبيه بود تا به پدرش اوگتاى .\r\nبه همين جهت همين‌كه بر تخت خانى مستقر گرديد امر داد كه شاهزادگان و امرا ياساى چنگيزى را محترم شمارند و از تحريف و تصرف در آن خوددارى نمايند و براى تسخير چين جنوبى يعنى منزى « 7 » و بقيهء ممالك اسلامى و سركوبى باتو تهيهء لشكر ببينند . سبتاى بهادر سردار معروف را با يك نفر ديگر روانهء چين جنوبى كرد و ايلچيكتاى ( ايلچيكداى )\r\n\r\n\r\n","description":"","footnote":"\r\n( 1 ) -  Iaroslaf \r\n( 2 ) -  Sempad \r\n( 3 ) -  Haitoum \r\n( 4 ) -  Cilicie \r\n( 5 ) -  Plano Carpino \r\n( 6 ) -  Innocent \r\n( 7 ) -  Menzi  در مقابل ختاى يعنى چين شمالى .\r\n","page_name":" 153 ","page_number":216},
  {"content":"\r\n\r\nفاتح هرات را هم بجاى بايجو مأمور ايران نمود و خود نيز بعزم دفع باتو عازم قلمرو او گرديد ولى همين‌كه به بيش‌باليغ رسيد اجل گريبان او را گرفت و پس از يك سال و كسرى قاآن در 9 ربيع الآخر 647 مرد ، مادر او توراكينا خاتون نيز چند ماه قبل از او وفات يافته بود .\r\nتوراكينا خاتون پيرو آئين مسيح بود و از كودكى اتابكى يعنى مواظبت و تربيت پسر خود گيوك را بامير قداق عيسوى واگذاشته بود . گيوك بعد از رسيدن بمقام خانى چينقاى مشاور عيسوى پدر خود را نيز مقرّب كرد و مقام وزارت داد و اين دو نفر مزاج خان را به مساعدت با عيسويان برگرداندند و رعاياى عيسوى ممالك مثل ارامنه و گرجيها و سريانىها و روسها طرف ملاحظه و مورد توجه خان قرار گرفتند و اطباى ايشان در دربار نفوذ كلى يافتند و بعضى از آداب مسيحى در ميان مغول شايع شد و گيوك بر اثر همين‌گونه احساسات با ارامنه عقد اتحاد بست و گويا قصد او از اين اتحاد حملهء بممالك اسلامى شام و مصر بود چه او بواسطهء ضعف و علت مزاج و عادت بشرب شراب شخصا نمىتوانست درست به كارها رسيدگى كند و قداق و چينقاى چرخ امور را مىگرداندند و آتش دشمنى با مسلمين را دامن مىزدند .\r\nدر قوريلتاى جلوس خود گيوك رسولان خليفهء عباسى را باحترام پذيرفت و بتوسط ايشان به خليفه پيغامهائى متضمن وعد و وعيد هردو داد ولى فرستادگان علاء الدّين صاحب الموت را بخفت بازگرداند و جواب علاء الدّين را به خشونت نوشت .\r\n\r\nسلطنت شعبهء دوم خاندان چنگيزى منگو قاآن ( 648 . 657 )\r\nچون گيوك خان وفات يافت بار ديگر اضطراب در احوال مغول حاصل شد و بر سر انتخاب قاآن بين بزرگان ايشان اختلاف بروز كرد . زوجهء او اغفول غايمش « 1 » بنا بر رسم مغول بنيابت سلطنت قيام نمود تا قوريلتاى تشكيل شود و جانشين گيوك از طرف شاهزادگان و امراى تاتار معيّن گردد .\r\nميل قلبى اغول‌غايمش اين بود كه شيرامون برادرزادهء گيوك كه او را اوگتاىقاآن پس از مرگ پدرش به وليعهدى اختيار كرده بود بمقام خانى منصوب شود ولى بيشتر\r\n\r\n\r\n","description":"","footnote":"\r\n( 1 ) - يا اقول قيمش .\r\n","page_name":" 154 ","page_number":217},
  {"content":"\r\n\r\nبزرگان مغول با اينكه تعهد كرده بودند كه بعد از گيوك سلطنت را در اوروغ او نگاه دارند با اين طرح موافقت نداشتند مخصوصا دو نفر از متنفذترين مغول يعنى باتو و سرقويتى « 1 » زوجهء تولوى خان با خيال اغول‌غايمش مخالفت مىكردند و خيالى ديگر در سر داشتند .\r\nسرقويتىبيگى زوجهء عيسويّهء تولوى خان كه برادرزادهء اوانك خان آخرين پادشاه قوم كرائيت بود بزرگترين خاتون مغول محسوب مىشد و شاهزاده خانمى باتدبير و كفايت و كاردان و با عقل بود . در رعايت ياساى چنگيزى و سياستمدارى و بخشش و كرم در ايام خود نظير نداشت و در نتيجهء همين كيفيّات دل بيشتر لشكريان و امراى مغول را با خود يكى كرده بود و اوگتاىقاآن پس از مرگ تولوى همه‌وقت او و پسرانش را عزيز و محترم مىداشت و در كارها برأى او عمل مىكرد . اين زن با آنكه پيرو كيش مسيح بود به هيچ‌وجه اظهار تعصب نمىكرد و نسبت به رعاياى مسلمان ممالك چنگيزى برأفت رفتار مىنمود چنان كه مخارج تأسيس مدرسه‌اى را در بخارا داد و موقوفاتى جهت آن معين كرد و يكى از علماى بزرگ مسلم را به توليت آن گماشت .\r\nباتو پسر جوجى پادشاه خانات قبچاق و روسيه بعذر درد پا حاضر نشد كه بيورت اصلى چنگيز خان بيايد و قوريلتاى انتخاب جانشين گيوك را در آنجا تشكيل دهد بلكه پيش شاهزادگان و سران مغول رسول فرستاد كه ايشان بدشت قبچاق بيايند و در آنجا تكليف جانشينى گيوگ را معين نمايند .\r\nپسران اوگتاى و گيوك و جغتاى شخصا زير بار قبول اين دعوت نرفتند و از جانب خود نمايندگانى پيش باتو فرستادند ولى سرقويتى پسران خود را نزد باتو فرستاد و گفت باتو بر جملهء شاهزادگان آقاست « 2 » اطاعت فرمان او بر همه واجب است و تجاوز از آن جايز نيست .\r\nسرقويتى ما در چهار پسر معتبر تولوى است كه مثل چهار پسر معتبر چنگيز اركان عمدهء مملكت و بر روى هم بزرگترين شاهزادگان مغولند به ترتيب ذيل : منگو يا منككا ، هولاگو يا هولائو ، قوبيلاى و اريق‌بوكا .\r\n\r\n\r\n","description":"","footnote":"\r\n( 1 ) - يا سيورقوقتيتى .\r\n( 2 ) - آقا به مغولى يعنى برادر بزرگتر در مقابل اينى كه بمعنى كوچكتر است و مجموع آقا واينى يعنى عموم شاهزادگان مغول از برادران كوچك و بزرگ و - برادرزادگان و اعمام و بنى اعمام .\r\n","page_name":" 155 ","page_number":218},
  {"content":"\r\n\r\nمنگو به ترتيبى كه پيش ذكر كرديم در عهد اوگتاى به معيت گيوك و باتو مأمور فتح روسيه و ممالك اروپاى شرقى شده بود و در همين سفر بين او و باتو كه همواره مصمم برانداختن خاندان اوگتاى بود كمال موافقت حاصل شد باتو منگو را كه شاهزاده‌اى زيرك و كافى بود در قوريلتائى كه جهت انتخاب جانشين گيوك تشكيل يافت به اين سمت برگزيد و چون سرقويتى نيز قبلا زمينه را براى اين كار تهيه ديده بود نقشهء او و باتو پيشرفت كرد و زمينه‌سازى اغول‌غايمش و طرفداران شيرامون به نتيجه نرسيد .\r\nبا انتخاب منگو بمقام خانى شعبهء اول خاندان چنگيزى يعنى سلطنت اولاد اوگتاىقاآن برافتاد و جانشينى چنگيز به فرزندان تولوى كه شعبهء دوم خاندان او باشند منتقل گشت .\r\nدر شورائى كه باتو منگو را بمقام قاآنى برگزيد چون جميع شاهزادگان و امراى مغول حضور نيافته بودند قرار شد كه در سال نو قوريلتاى بزرگى تشكيل دهند و كليهء شاهزادگان و بزرگان مغول جهت رسميت دادن مقام منگو حاضر شوند .\r\nجماعتى از پسران اوگتاى و گيوك و فرزندان جغتاى به اين بهانه كه نبايد سمت قاآنى از اوروغ اگتاى و گيوك بيرون رود با اين طرح مخالفت مىكردند و غالبا نمايندگانى پيش باتو مىفرستادند و از ترتيبى كه پيش آمده بود اظهار نارضامندى مىنمودند .\r\nمدت دو سال گفتگو بين باتو و منگو و سرقويتى از طرفى و مخالفين از طرفى ديگر به طول انجاميد ، عاقبت طرفداران منگو باستظهار باتو در ذىالحجهء سال 648 منگو را در حدود قراقروم بتخت خانى رسما انتخاب كردند و با اينكه جمعى از هواخواهان شيرامون و اغول‌غايمش از حضور در قوريلتاى ابا نمودند انتصاب منگو بتخت قاآنى رسميت گرفت .\r\n« چون به مباركى بر چهار بالش مملكت بنشست از كمال علو همت خواست كه در آن حال آسايشى به جملهء اجناس و انواع رسد ياسا فرمود كه درين روز همايون هيچ آفريده طريقهء منازعت و مشاجرت نسپرد و به تماشا و عشرت مشغول باشند و تا چنانك اصناف انسان بتمتع و تلذذ از روزگار انصاف مىستانند انواع حيوانات و اجناس جمادات هم از آن نصاب بىنصيب نباشند و حيوانات انسى را از مركوب و محمول بعناى ركوب و حمل و قيد و شكال « 1 » تعرض نرسانند و آنچ مأكول باشد در شرع عدل خون ايشان نريزند و وحوش از پرنده و چرندهء خاكى و آبى از تير و دام صيادان آمن باشند و در رياض امان بمراد پروبالى زنند و اديم زمين را به زحمت ميخ و صداع نعل نرنجانند و آب‌روان را باستعمال انجاس و\r\n\r\n\r\n","description":"","footnote":"\r\n( 1 ) - بمعنى پابند و در ذيل صفحهء 134 نيز به اين معنى اشاره شده است .\r\n","page_name":" 156 ","page_number":219},
  {"content":"\r\n\r\nقوريلتاى جلوس منگو قاآن ظاهرا ( مقابل صفحهء 156 )\r\n\r\n","description":"","footnote":"","page_name":" الف 156 ","page_number":220},
  {"content":"\r\n\r\nپسران تولوى سه نفر بالا : منگو و قوبيلاى و هولاگو ( مقابل صفحهء 156 )\r\n\r\n","description":"","footnote":"","page_name":" ب 156 ","page_number":221},
  {"content":"\r\n\r\nارجاس ملوث نگردانند . . . صاحب يلواج ترتيب كرده بود از جامهاى نسيج و زربفت بالوان گوناگون چنانك پيش از آن‌كس خيمه‌اى چنان نه افراخته بود و بارگاهى چنان نساخته و بر نمطى كه صورت آن اثبات يافت پادشاه جهان بر تخت نشسته بود و شهزادگان چون عقد ثريا بر دست راست او مجتمع و هفت برادر عالىفر در خدمتش به پاى ادب ايستاده « 1 » و از دست چپ خواتين بر مثال حور عين بنشسته و ساقيان سيم‌ساق كاسات قميز و شراب باباريق و اكواب مىگردانيدند و در ميان نوينان مقدم منكاسار در مقام قورچيان بنده‌وار ايستاده و بيتكچيان « 2 » و وزراء و حجاب و نواب مقدم ايشان بلغا آقا در مرتبه و مقام خويش صف‌زده و ساير امرا و حشم بيرون بارگاه هريك بجاى خويش بقدم ادب ايستاده و مدت هفته‌اى برين نمط سور و سرور بود و وظيفه بيت الشراب و مطبخ هر روز دو هزار سر گوسپند و جهت حضور بركاى تمامت را بطريق مشروع مىكشتند « 3 » و در ميانهء آن طوىها قدان اوقول « 4 » و برادر او ملك اوقول « 5 » و قراهولاگو « 6 » برسيدند و بر عادت معهود و رسم مألوف مراسم تهنيت بتقديم رسانيدند . » ( جامع التواريخ رشيدى ، طبع بلوشه « 7 » - ص 283 ، 286 . )\r\nبعد از آنكه مخالفين منگو از واقعهء رسميت يافتن سلطنت او مستحضر گرديدند در صدد توطئه‌اى بر خلاف او برآمدند و در خيال حركت به سمت يورت اصلى چنگيزى بودند كه خبر حركت ايشان به منگو رسيد . خان جديد رؤساى ايشان را دستگير نمود و شخصا بتفحص احوال و كشف توطئهء آن طايفه قيام نمود و همگى را بوسيلهء حبس و بند و قتل سياست نمود و از جمله كسانى كه به ياسا رسيدند دو پسر ايلچيكتاى نويان سردار جنگ هرات و فرماندهء قشون مغول در ايران شرقى بودند كه بفرمان منگو سنگ بر دهانشان كوفتند تا جان دادند و پدر ايشان را هم در بادغيس دستگير كرده پيش باتو فرستادند و باتو او را نيز بقتل آورد .\r\nشيرامون و اغول‌غايمش و چينقاى نيز دستگير شده بقتل رسيدند و راه سلطنت به كلى بر منگو قاآن مصفّى گرديد .\r\nسياست منگو قاآن - منگو قاآن در مملكت‌دارى بىنهايت مواظب رعايت مقررات ياساى چنگيزى و آداب و مراسم مغول بود ولى چون در عهد او بواسطهء طول معاشرت و آميزش با متمدّنين ممالك مغلوبه صلابت و خشونت اوليهء خوانين مغول اندكى تخفيف يافته نظر ايشان در ترتيب ادارهء ممالك و معاملهء با ملل مغلوبه و رعايا وسعت\r\n\r\n\r\n","description":"","footnote":"\r\n( 1 ) - تولوى خان ده پسر داشت كه يكى از ايشان در حيات پدر فوت كرده ، اسامى هشت پسر ديگر او غير از منگو بقرار ذيل است : قوتوقتو ، قوبيلاى ، هولاگو ، اريق‌بوكا ، بوچك ، موكه ، سوتوكتاى ، سبوكتاى .\r\n( 2 ) - بيتكچى يعنى منشى و دبير .\r\n( 3 ) - بركاى يا بركه پسر جوجى كه قبول اسلام كرده بود .\r\n4 و 5 - قدان اوقول و ملك اوقول هردو از پسران اوگتاىقاآن‌اند .\r\n( 6 ) - قراهولاگو يا قرااوغول پسر ماتيكان بن جغتاى .\r\n( 7 ) -  Edg . Blochet \r\n","page_name":" 157 ","page_number":222},
  {"content":"\r\n\r\nحاصل كرده بود روش عادلانه‌تر و بقواعد و اصول سياست و مملكت‌دارى و اداره و انتظام سلاطين متمدن نزديكتر گرديد .\r\nخود او از ادامهء شرب شراب كناره گرفت و مالياتها را تخفيف داد و براى لشكريان و اتباع خود مقرّرى معين ترتيب داد ، در ترفيه حال مردم كوشيد و امر داد كه عمال دولتى و مأمورين بر خلاف سابق چهارپايان مردم را به اجحاف و تعدى نگيرند و زياده بر آنچه مقرر گرديده از رعايا بظلم نستانند از ايران يك عده از فضلاى ايرانى را به مغولستان برد و براى ادارات و ديوانهاى قراقروم امر داد لغتى از السنهء فارسى و چينى و اويغورى و تنگغوتى نوشتند .\r\nحكومت قسمت شرقى ممالك مغول يعنى ختاى و چين را بمحمود يلواج سپرد و تركستان و ماوراءالنهر و بلاد اويغور و فرغانه و خوارزم را به پسرش امير مسعود واگذاشت و اين پدر و پسر چنان كه مكرر گفته‌ايم موجب رونق حكومت اولاد چنگيز بودند و بسيارى از خرابىها را مرمت كردند مخصوصا ممالك اسلامى در تحت حكومت امير مسعود كه از زمان اوگتاى اين سمت را داشت دوباره آبادى و اعتبار گرفت و حسن اداره و سلوك خوب او با بقية السيف مردم ستمديدهء اين ممالك بار ديگر آنها را بر سر زندگانى اول آورد و شهرهاى ويران رو به عمارت گذاشت .\r\nمنگو قاآن كه تربيت‌شدهء دست مادر مدبرهء خود بود مثل آن زن نسبت بعموم اديان مختلفهء معمول ممالك مغول همه‌وقت رعايت جانب احترام را مىكرد و با اينكه مادر او آئين مسيح داشت علماى دين عيسى و مذاهب دين بودائى و تائوئى و اسلام همه در پيش او يكسان بودند ، همه را محترم مىداشت و بقدرى به ايشان آزادى داده بود كه در حضور او با يكديگر بمناظرات و احتجاجات مذهبى مىپرداختند و آزادى مسلمين تا حدى رسيد كه در بعضى بلاد علنا در خطابه‌ها نام خليفهء بغداد را ذكر مىكردند و دوام دولت منگو را نيز در ضمن مىخواستند .\r\nدر عهد سرقويتى و پسرش منگو رفت‌وآمد بين ممالك عيسوى اروپا و آسيا و دربار مغول زياد شد و علت اين مسئله اين بود كه عيسويان در اين ايام در شام و مصر با مسلمين به جنگهاى صليبى مشغول بودند و از سلطان صلاح الدين ايّوبى و برادرزادگان او ضربتهاى بسيار خورده ، براى آنكه با مغول كه به نظر ايشان دشمن اسلام بشمار مى -\r\n\r\n","description":"","footnote":"","page_name":" 158 ","page_number":223},
  {"content":"\r\n\r\nتولوى خان و زوجه‌اش سيورقوق تينى ( مقابل صفحهء 158 )\r\n\r\n","description":"","footnote":"","page_name":" الف 158 ","page_number":224},
  {"content":"\r\n\r\nآمدند روابطى حسنه حاصل كنند و ايشان را باتحاد با خود بخوانند چند بار سفرا به دربار خان تاتار فرستادند مخصوصا چون دو قبيلهء نايمان و كرائيت از مدتى پيش به آئين مسيح گرويده بودند عيسويان اروپا خيال مىكردند در اقصى نقاط شرق دولت عيسوى بزرگى وجود دارد و اوانك خان آخرين خان قبيلهء كرائيت و عمّ سرقويتى را كه بدست چنگيز مغلوب و مقتول شد بنا بر همين تصور ملك يوحنّا « 1 » مىخواندند و بااينكه درست از احوال و محل قلمرو او اطلاعى در دست نداشتند هميشه در پى اتحاد با وى بر ضد مسلمين بودند .\r\nدر شوراى مذهبى كه در سال 1245 مسيحى ( 643 . ه ) در شهر ليون از بلاد فرانسه تشكيل شد چنين مقرر گرديد كه دو هيئت براى تبليغ مغول و درآوردن ايشان به آئين مسيح به مغولستان فرستاده شود . اين مأمورين علاوه بر اين وظيفه مىبايد مغول را به ترك ظلم و جور نسبت به عيسويان دعوت كنند و دل ايشان را با خود يكى نمايند .\r\nرياست يكى از اين دو هيئت با پلان‌كارپن بود كه در قوريلتاى انتخاب گيوك حضور يافت و سابقا نيز به آن اشاره كرديم . هيئت دوم كه از چهار نفر روحانى مركب بود و از طرف پاپ اينوسان چهارم هم به ايشان دستورهائى داده شده بود به سمت ايران حركت كردند تا به نزديكترين اردوئى از مغول كه رسيدند مأموريت خود را ابلاغ نمايند . اين جماعت بعد از آنكه در راه دو نفر ديگر از روحانيّين آشنا باوضاع مشرق را هم با خود برداشتند در سال 1247 ( 645 . ه ) از طريق تفليس به ايران رسيدند و در اين تاريخ سردارى كل قشون مغول در ايران غربى با بايجو نويان بود .\r\nمذاكرات ما بين بايجو و فرستادگان پاپ به كدورت سخت مبدل گرديد چه نمايندگان عيسوى در عظمت شأن پاپ غلو كردند و گفتند كه ايشان و پاپ هرگز نام خاقان مغول را نشنيده‌اند بلكه فقط نام قومى وحشى به گوش ايشان خورده است كه از اقصاى مشرق آمده و ممالكى عظيم فتح كرده و مردمانى بىشمار بقتل آورده‌اند بايجو و بعضى از امراى او خواستند فرستادگان پاپ را در نتيجهء اين جسارت بقتل برسانند ولى بالاخره براى رعايت مقام سفارت و نمايندگى از سر خون آن عدّه گذشته ايشان را با دو مراسله بعنوان پاپ و دو نفر نمايندهء مغولى بممالك خود روانه كردند و اين\r\n\r\n\r\n","description":"","footnote":"\r\n( 1 ) -  Pretre Jean \r\n","page_name":" 159 ","page_number":225},
  {"content":"\r\n\r\nدو نماينده در سال 1248 ( 646 . ه ) به خدمت پاپ رسيده نامه‌ها را رساندند و غرض از اين سفارت دعوت پاپ بود بقبول اطاعت مغول و رفتن به خدمت خاقان و اظهار تبعيّت كردن .\r\nدر موقعى كه لوئى نهم ملقب بمقدس پادشاه فرانسه در سواحل مديترانهء شرقى با مسلمين مشغول نبرد بود يك نفر عيسوى در جزيرهء قبرس پيش او آمد و مدعى شد كه ايلچيكتاى فرمانده قشون مغول در ايران او را پيش پادشاه فرانسه فرستاده تا به كمك او ببيت المقدس حمله كند و آنجا را از كف مسلمين بيرون آورد . لوئى در سال 646 ( 1248 . م ) از همان جزيرهء قبرس سه نفر نماينده با هدايائى پيش خان مغول روانه كرد و ايشان سال بعد به خدمت اوغول‌غايمش كه بنيابت سلطنت منصوب شده بود رسيدند . اوغول‌غايمش مقدم سفراى مزبور را گرامى داشت و يكى از آن سفرا در سال 649 پيش لوئى برگشته گزارش سفر خود را براى او نقل كرد .\r\nچندى بعد لوئى سفارتى ديگر به رياست يك نفر روحانى بنام گيّوم دو روبروكى « 1 » به دربار خان مغول فرستاد . اين شخص در سال 650 از قسطنطنيّه به طرف شبه جزيرهء قرم ( كريمه ) حركت كرد و از آنجا به شهر سراى ( در كنار شط ولگا و شمال بحر خزر ) پايتخت خان دشت قبچاق رسيد سپس از طريق معابر جبال اورال و درهء نهر ايلى گذشته در تاريخ 22 شوال 650 در شهر قراقروم به خدمت منگو قاآن باريافت .\r\nمنگو قاآن با اينكه سفير لوئى را با احترام پذيرفت و او را واداشت كه به آزادى با علماى بودائى و مسلم مناظره كند به مسئول لوئى نهم در باب قبول طرح اتحاد جوابى مقنع نداد بلكه از او خواست كه با ساير سلاطين عيسوى اطاعت خان مغول را گردن بنهند . فرستادهء لوئى پنج ماه در قراقروم ماند و عاقبت در سال 652 بشام برگشت و در عكا به خدمت لوئى رسيد و نامه‌اى را كه منگو قاآن به خط اويغورى براى او فرستاده بود تقديم كرد .\r\nدر همان سالى كه سفير لوئى به اروپا برمىگشت هتوم ( حاتم ) « 2 » پادشاه كليكيا از راه دربند قفقازيه به خدمت باتو آمد و باتو و پسرش عدّه‌اى بعنوان بدرقه به او دادند تا به قراقروم رسيد و حضور منگو قاآن را ترك كرد و در مدّت پنجاه روز كه در قراقروم\r\n\r\n\r\n","description":"","footnote":"\r\n( 1 ) -  Guillaume de Rubruquis \r\n( 2 ) -  Hetoum \r\n","page_name":" 160 ","page_number":226},
  {"content":"\r\n\r\nبود دائما خان مغول را بتجديد عهدى كه گيوك خان با او براى حملهء مشترك بر مسلمين كرده بود يادآور مىشد . آخر الامر هم از منگو مراسلات و سفارشنامه‌هائى گرفت مشعر بر مساعدت با عيسويان و فرستادن قشونى براى جنگ با مسلمين . مأموريت هولاگو و انقراض خلافت بنى عباس به شرحى كه عن‌قريب خواهيم داد تا حدّى بر اثر همين تعهد بوده است .\r\nمنگو قاآن در سال دوم سلطنت خود پس از مرتب كردن امور ادارى و فراغت از جانب اوضاع داخلى مملكت خود در صدد كشورگشائى برآمد و مصمم شد كه فتح ممالكى را كه هنوز كاملا گشوده نشده بود به انجام رساند به اين عزم برادر كوچكتر خود هولاگو را مأمور دفع اسماعيليه و مطيع ساختن خليفهء بغداد كرد و قوبيلاى برادر ميانهء خويش را بتسخير ممالك تابعهء سلسلهء سونگ يعنى چين جنوبى فرستاد . چون داستان لشكركشى قوبيلاى و سلطنت او در چين چندان ارتباطى با تاريخ ايران ندارد بيك اشارهء اجمالى قناعت مىكنيم سپس بذكر وقايع اردوكشى هولاگو و سلطنت او و فرزندانش مىپردازيم .\r\n\r\nتسخير چين جنوبى و سلطنت قوبيلاى ( 658 - 693 ) -\r\nمنگو قاآن در سال 654 قوبيلاى را بفتح چين جنوبى كه منزى و ماچين نيز خوانده مىشود مأمور كرد و قوبيلاى تا سال 655 كه سال فوت منگو قاآن است از طريق تبت و درهء علياى شط يانگ‌تسه كيانگ بتسخير ممالك سلاطين سونگ پرداخت و قسمتى از آن سرزمين را فتح كرد و منگو قاآن خود نيز مشغول گشودن قسمت ديگرى از آن ممالك بود .\r\nچون منگو در سال 655 بواسطهء بدى آب‌وهوا در ضمن جنگ مرد قوبيلاى دنبالهء فتوحات خود را رها كرده براى تعيين خان جديد به طرف چين شمالى رهسپار گرديد .\r\nدر غياب منگو قاآن كسى كه از او در مغولستان نيابت مىكرد اريق‌بوكا برادر كوچك ديگر او بود و منگو خيال داشت كه رياست مغول و الوس اربعهء چنگيزى بعد از او باريق‌بوكا برسد ولى قوبيلاى با اين نقشه موافقت نداشت مخصوصا چون در دست مربيان چينى تربيت يافته و نفوذ ايشان بر مزاج او غلبه داشت و از موافقت قشون و اتباع چينى خود مطمئن بود زير بار اطاعت برادر نرفت و در سال 658 در يكى از شهرهاى چين شمالى قوريلتائى خصوصى تشكيل داده خود را قاآن و امپراطور خواند\r\n\r\n","description":"","footnote":"","page_name":" 161 ","page_number":227},
  {"content":"\r\n\r\nو مخالفت خويش را با رياست اريق‌بوكا علنى كرد .\r\nاين قوريلتاى به هيچ‌وجه به شوراهاى سابق شباهت نداشت زيرا كه فقط از صاحب - منصبان چينى اردوى قوبيلاى تشكيل يافته بود و نمايندهء هيچيك از اولوس اربعهء چنگيزى در آن حضور نداشتند به همين جهت قبول رياست قوبيلاى براى ساير مغول بطيب خاطر ممكن نبود مگر اينكه او بقهر و غلبه ايشان را در قيد تبعيت خود بياورد بخصوص كه قوبيلاى خويشتن را جانشين امپراطوران سابق چين معرفى كرده و در واقع به تمدن و معارف و آداب چينى گرويده بود . عنصر مغولى يا بايد زير بار فرمان اين قاآن كه مبلغ تمدن چين شده بود نرود و يا طوعا او كرها از ياساى خشن چنگيزى دست برداشته در تحت رياست قاآن جديد خادم تمدن كهن‌سال چينى گردد .\r\nقوبيلاى قاآن مقر سلطنت خود را در شهر قديم پكينگ قرار داد و اسم آن را برگردانده خان‌باليغ يعنى مقر خان گذاشت و چون مغول از قبول فرمان او سرپيچيدند و اريق‌بوكا را به خانى شناختند براى مطيع ساختن ايشان به لشكركشى پرداخت مخصوصا قيدو خان پادشاه حدود جبال تارباگاتاى نبيرهء اوگتاى كه بواسطهء عمليات ما در قوبيلاى قاآن سلطنت از خاندان پدرش خارج شده بود و پادشاه اولوس جغتاى ( ماوراءالنهر و تركستان ) بر او شوريدند و قوبيلاى قاآن هر قدر سعى كرد كه شهر قراقروم را از اريق‌بوكا بگيرد موفق نشد ولى عاقبت بتدبير پادشاه اولوس جغتاى را با خود همدست نمود و به معيت او اريق‌بوكا را مغلوب و دستگير كرد ( 662 ) و اريق‌بوكا در حبس بود تا در سال 664 جان سپرد .\r\nبعد از غلبهء بر مخالفين قوبيلاى قاآن در مدّت بيست سال با زحمات بسيار تمام چين جنوبى را گرفت و سلسلهء سونگ را برانداخته استيلاى مغول را بر اين مملكت مسلم كرد ( 678 ) و بعدها بهند و چين و جاوه و ژاپن نيز قشون كشيد .\r\nخوانين مغول ايران يعنى برادرش هولاگو و برادرزاده‌اش ابقا خان چنان كه خواهيم ديد در تمام مدّت سلطنت قوبيلاى قاآن خود را مطيع و فرمانبردار او دانسته از تحت امر و تبعيت او سرنپيچيدند و روابط دوستانه و برادرانه هميشه بين ايشان برقرار بود و در مواقع احتياج به يكديگر كمك نيز مىدادند چنان كه در موقع فتح عراق عرب و بغداد قوبيلاى چندين دسته سپاهى به كمك هولاگو فرستاد و هولاگو نيز پس از\r\n\r\n","description":"","footnote":"","page_name":" 162 ","page_number":228},
  {"content":"\r\n\r\nتسخير دار الخلافه نصف غنايمى را كه از غارت آن شهر بدست آورده بود به خان‌باليغ پيش برادر بعنوان هديه و پيشكش روانه داشت .\r\nقوبيلاى قاآن بطور كلى مملكت‌دارترين سلاطين مغول است چه پس از فتح چين و انقراض سلسلهء سونگ فورا بترميم خرابىهائى كه از لشكركشىهاى مغول نتيجه شده بود پرداخت ، علما و ادبا و اهل حرف و صنايع را كه متوارى گرديده بودند جمع‌آورى نمود و به ادامهء مشاغل خود واداشت ، راههاى متعدّد ساخت و كاروانسراها در هر نقطه انشاء كرد و ترتيب چاپار منظمى براى عموم ممالك خود داد ، زراعت را ترقى بخشيد ، براى رعايت حال ضعفا و پيرمردان دار العجزه‌ها ايجاد نمود ، شخصا مردى آزادمنش بود و با اينكه به آئين بودائى علاقه مىورزيد ساير اديان را آزاد گذاشته بود و علما و ائمهء دين بودائى و كنفوسيوسى و عيسوى و اسلام غالبا در دربار او مجلس مناظره و مباحثه داشتند و بفرمان او قسمتى از قرآن و انجيل و توراة و تعليمات بودا را به زبان مغولى ترجمه كردند .\r\nامر تجارت نيز در عهد قوبيلاى قاآن رونق بسيار گرفت و در عهد او بود كه دو نفر برادر معروف ونيزى مافيو پولو « 1 » و نيكوپولو « 2 » به دربار او آمدند و پسر اين دومى يعنى ماركوپولو « 3 » است كه طرف محبت قوبيلاى قاآن قرار گرفته و مدت بيست سال از جانب اين پادشاه مصدر مشاغل مهمه از حكومت ايالات چين و ادارهء امور گمرك و سفارت و غيره شده و در نتيجهء آشنائى عميق باحوال ممالك قوبيلاى قاآن پس از مراجعت به اروپا ( در سال 695 ) شرح سفر خود را براى يكى از دوستان خود نقل كرده و او آنها را كه حاوى اطلاعات نفيسى راجع باحوال كليهء ممالك مغول در آن عصر است جمع و منتشر ساخته است .\r\nاز امور مهمهء عهد قوبيلاى قاآن رفت‌وآمد تجار مسلمان به چين ، نفوذ پيدا كردن ايرانيها در دستگاه او و انتشار زبان فارسى است در چين . اين پادشاه در موقعى كه مىخواست بلاد مستحكمهء چين جنوبى را بگشايد از ايران و شام معروف‌ترين مهندسين را براى ترتيب منجنيق و عراده‌هاى جنگى خواست و در اردوى خود همراه داشت از ايرانيهاى ماوراءالنهر و خراسان هميشه عده‌اى در دربار او بودند و يك عده از اين\r\n\r\n\r\n","description":"","footnote":"\r\n( 1 ) -  Maffio Polo \r\n( 2 ) -  Nicco Polo \r\n( 3 ) -  Marco Polo \r\n","page_name":" 163 ","page_number":229},
  {"content":"\r\n\r\nجماعت از همان مردم بودند كه مغول در موقع فتح ماوراءالنهر و ايران آنها را بعنوان صنعتگرى و اهل حرفه به مغولستان كوچانده بودند و شمارهء اين قبيل مردم به اندازه‌اى بود كه در پاره‌اى نقاط به شكل وطن اولى خود شهرى تازه ساخته بودند . در ميان امراى قوبيلاى قاآن و عمال ادارى او در چين يك عده از ايشان ايرانى بوده‌اند و نفوذ ايشان تا آن حد بوده كه اين خان پس از محمود يلواج وزارت خود را به يك نفر از ايشان داد كه عنوان او سيد اجل بوده و او مدت بيست و پنج سال ( 658 - 683 ) اين مقام را داشت تا فوت كرد و در زمان اين وزير مدبر بود كه قوبيلاى قاآن ترتيب پول كاغذى معروف به چاو را در چين داد و تا مدّتى كه اين شخص به وزارت باقى بود چاو به خوبى در سراسر چين رواج داشت و ترتيب دخل‌وخرج مملكت منظم بود .\r\nبعد از سيد اجل وزارت قوبيلاى قاآن به امير احمد بناكتى رسيد و او نيز مدتها وزير قوبيلاى قاآن بود ولى كفايت و درستى سيد اجل را نداشت به همين جهت بحسد دشمنان گرفتار شده بقتل رسيد و وزارت نصيب سنگه از امراى اويغور گرديد و اين شخص با مسلمانان خوب نبود و در ايام وزارت خود اسباب آزار ايشان را فراهم مىكرد . او نيز پس از هفت سال وزارت به واسطهء اختلاس و جمع مال‌ومنال بقتل رسيد .\r\nامير احمد بناكتى و سنگه در ايام صدارت خود بدون داشتن اعتبار مالى و تهيهء عايداتى كه ضامن طبع چاو باشد مقدارى زياد از اين پول منتشر كردند به‌طورىكه ده سال بعد از فوت قوبيلاى قاآن يعنى در سال 703 مقدار چاو كاغذ كه در دست مردم بود به پول امروز ايران قريب 500 ميليون تومان مىشد . همين كثرت عدد چاو و خالى از وجه بودن قسمت عمدهء آن باعث تنزل قيمت حقيقى پول كاغذى مزبور و شكايت مردم گرديد و با اينكه بعد از قوبيلاى بار ديگر خواستند اعتبار از دست رفتهء چاو را برقرار نمايند موفق نيامدند و همين حال چنان كه عن‌قريب خواهيم ديد در ايران نيز پيشامد .\r\n\r\n","description":"","footnote":"","page_name":" 164 ","page_number":230},
  {"content":"\r\n\r\n\r\nفصل پنجم لشكركشى هولاگو به ايران و انقراض خلافت عباسى\r\n\r\nحكومت ايران در عهد مغول تا هولاگو . . . ( 618 - 654 )\r\nبعد از فتح خوارزم جوجى فاتح اين بلاد حكومت اين قسمت را كه مملكت اصلى خوارزمشاهيان بود به يكى از سرداران خود جنتمور واگذاشت و اين شخص به شرحى كه ذيلا خواهيم ديد بعدها بفرمان اوگتاىقاآن به امارت خراسان و مازندران نيز برقرار گرديد .\r\nاز اين تاريخ قريب سى و پنج سال وضع حكومت ايران و ادارهء آن در تحت استيلاى مغول به اين شكل بود كه خانان مغول يك نفر را مستقيما از مغولستان بعنوان حاكم جهت ادارهء اين مملكت و سردارى قشون مقيم آن مىفرستادند و اين قبيل حكام به دستيارى عمال و دبيران ايرانى بجمع ماليات و اداره امور كشورى و دفع مخالفين قيام مىكردند .\r\nدر سال 626 يعنى موقعى كه پس از قوريلتاى نصب اوگتاى بمقام قاآنى جورماغون نويان مأمور ايران و دفع سلطان جلال الدّين گرديد از طرف او بجمع امرا و حكام ولايات غربى دستور داده شد كه به خدمت جورماغون داخل شوند و به او كمك لشكرى دهند جنتمور برحسب دستور باردوى جورماغون پيوست و جورماغون چون در دفع جلال الدّين و حركت به طرف آذربايجان و ارمنستان عجله داشت جنتمور را بتأمين خراسان و دفع سركشان آن حدود گذاشت و از جانب هريك از سران و شاهزادگان مغول نيز يك نفر امير به خدمت او منصوب كرد كه از آن جمله بودند كلبلات از طرف اوگتاىقاآن - و نوسال از جانب باتو .\r\nدر اين تاريخ دو نفر از سران سپاهى سلطان جلال الدين يكى بنام قراچه ديگرى باسم يغان سنقور در حدود نيشابور به تاخت‌وتاز پرداخته و به اين اسم كه سلطان جلال الدين فاتح است و عن‌قريب مغول را از ايران خارج خواهد ساخت مردم آن حوالى را بر حكام و شحنه‌هاى مغولى شوراندند و اكثر ايشان را كه از طرف جرماغون بودند كشتند .\r\nبعد از رسيدن خبر انقلاب خراسان به اوگتاىقاآن دستور رسيد كه طاير بهادر فرمانده يك قسمت از اردوى مقيم بادغيس بدفع قراچه عازم شود و قراچه در اين\r\n\r\n","description":"","footnote":"","page_name":" 165 ","page_number":231},
  {"content":"\r\n\r\nتاريخ از كلبلات مأمور جنتمور شكست يافته و در قلعهء ارگ سيستان متحصن شده بود .\r\nطاير بهادر دو سال قلعهء ارگ را در محاصره داشت و در اين مدت بين او و جنتمور بر سر حكومت و توليت كار خراسان اختلاف بروز كرد چه هركدام از ايشان مقام را حق خود مىدانست . جورماغون طرف طاير بهادر را گرفت و او را به حكومت خراسان و مازندران انتخاب نمود . جنتمور هم بهاء الدين صعلوك يكى از ملوك خراسان را كه ايل شده بود با نصرة الدين ملك كبودجامه به معيت كلبلات به خدمت قاآن برسم بندگى و خدمتگزارى فرستاد .\r\nاوگتاىقاآن از رسيدن آن ملوك بسيار شاد شد و جشنها گرفت و چون اول بارى بود كه از ملوك ايران كسى برسم ايلى به خدمت قاآن مغول مىرسيد اين حركت جنتمور و كلبلات را تحسين فراوان كرد و بر خلاف از جورماغون كه آن‌همه ممالك گشوده و آن عده سپاهيان در زير فرمان داشت و هيچ ملكى را نتوانسته بود به ايلى بفرستد اظهار دلتنگى كرد و حكم حكومت خراسان و مازندران را رسما باسم جنتمور صادر نمود و امر داد كه جورماغون در كار او مداخله نكند ( 630 ) .\r\n\r\nحكومت جنتمور ( 630 - 633 ) -\r\nبعد از انتخاب جنتمور ملك بهاء الدين به اميرى خراسان و اسفراين وجوين و بيهق و جاجرم و غيره و ملك نصرة الدين به امارت سرحد كبودجامه تا استراباد منصوب شدند و جنتمور شرف الدين خوارزمى را به وزارت خود برگزيد و بهاء الدين محمد جوينى ممدوح شيخ سعدى و پدر عطا ملك مورخ معروف را هم به ادارهء امور مالى و جمع‌آورى عايدات يا باصطلاح آن ايام به سمت صاحب‌ديوانى اختيار كرد .\r\nبعد از چندى يعنى در حدود سال 633 جنتمور يكى از امراى خويش يعنى گرگوز را براى دادن شرح احوال حوزهء حكومتى خود پيش اوگتاىقاآن فرستاد و بهاء الدين جوينى صاحب‌ديوان را هم همراه او كرد . ايشان بحضور قاآن رسيدند و مورد عنايت او قرار يافتند . اوگتاى بهاء الدين جوينى را پايزه و يرليغ با آلتمغا داد و او را به صاحب‌ديوانى كل ممالك برگزيد .\r\n\r\nحكومت نوسال ( 633 - 637 ) -\r\nموقعى كه بهاء الدين جوينى و گرگوز از دربار مغول برگشتند جنتمور مرده بود و چون خبر وفات او بخان رسيد نوسال را كه\r\n\r\n","description":"","footnote":"","page_name":" 166 ","page_number":232},
  {"content":"\r\n\r\nاميرى كهن‌سال بود بجاى او به حكومت خراسان و مازندران برگزيد و بهاء الدين جوينى را در مقام صاحب‌ديوانى باقى گذاشت . اندكى بعد بين گرگوز و نوسال كدورتى حاصل شد و گرگوز به دربار قاآن رفت و قاآن فرمان حكومت را بنام او صادر نمود و نوسال فقط در فرماندهى لشكر باقى ماند تا در سال 637 فوت كرد .\r\n\r\nحكومت گرگوز ( 637 - 641 ) -\r\nگرگوز اصلا اويغور و يكى از دبيران جوجى بوده كه به مناسبت اطلاع بر خط و زبان اويغورى و آداب كتابت و بلاغت در نزد او محترم مىزيسته . در موقعى كه جنتمور به حكومت خوارزم منصوب گرديد گرگوز نيز با او همراه شد و چون روز به روز از او آثار كفايت و حسن خدمت بظهور مىرسيد جنتمور او را به حاجبى و نيابت خود سرافراز نمود .\r\nجنتمور چنان كه ديديم در سال 633 گرگوز را با بهاء الدين جوينى به سفارت پيش اوگتاىقاآن فرستاد و قاآن فريفتهء بلاغت و حسن بيان او شده او را مورد نوازش و عنايت مخصوص گردانيد و به خوشى بخراسان برگرداند .\r\nپس از فوت جنتمور و حكومت نوسال ، قاآن بار ديگر گرگوز را پيش خواند تا احوال خراسان را تقرير كند . چون كار وصول ماليات و ترتيب ادارهء امور در اين ايام صورتى خوش نداشت و عمال مغول به رعيت تعدى بسيار مىكردند و به خزانهء دولت مالى را كه مقرر بود نمىرساندند نوسال و كلبلات از رفتن گرگوز خوشوقت نبودند و نمىخواستند كه بگذارند او به اين مأموريت برود ولى از عهدهء جلوگيرى از او برنيامدند و گرگوز مأموريت خود را انجام داد و از طرف قاآن مستقلا مأمور وصول عايدات گرديد .\r\nگرگوز در مراجعت به عدالت و كفايت تمام حكومت كرد ، مالياتها را به خوبى جمع‌آورى نمود و ترتيب صحيحى جهت آن داد و خرابيها را مرمت كرد و چنان در كار قدرت و حسن اداره به خرج داد كه هيچيك از مخالفين نتوانستند به دشمنى با او قيام كنند چه از طرف قاآن فرمان داشت و با وجود آن امثال كلبلات كه مردى زيرك و جاه‌طلب بود حركتى نمىتوانستند كرد .\r\nبا اين حال باز دشمنان گرگوز از پاى ننشستند و از ميان ايشان شرف الدين خوارزمى كه با وجود گرگوز ديگر در كارها مداخله نداشت بيش از همه خصومت مىكرد و خيال داشت كه به دستيارى جمعى پسر جنتمور را بجاى گرگوز به مقام حكومت\r\n\r\n","description":"","footnote":"","page_name":" 167 ","page_number":233},
  {"content":"\r\n\r\nبرساند ، به اين خيال از طرفى بتحريك پسر جنتمور پرداخت و از طرفى ديگر به بدگوئى و مفتضح ساختن گرگوز مشغول شد تا آنكه دشمنان گرگوز او را پيش قاآن متهم كردند اوگتاىقاآن چند نفر را براى تحقيق احوال گرگوز بخراسان روانه كرد و گرگوز هم بهاء الدين جوينى را بنيابت خود در خراسان گذاشته عازم اردوى قاآن گرديد و در بناكت به فرستادگان اوگتاى رسيد و بين ايشان گفتگو سخت شد و يكى از فرستادگان قاآن دندان گرگوز را كه به مراجعت راضى نمىشد شكست گرگوز ناچار برگشت ولى پيراهن خون‌آلود خود را پيش قاآن فرستاد و تا موقعى كه از طرف قاآن دستورى رسيد اوضاع حكومت خراسان ترتيبى نداشت و شرف الدين كه مردى خبيث و منافق بود دائما آتش كينه را دامن مىزد تا آنكه گرگوز از اردوى قاآن مراجعت كرد ، كلبلات و پسر جنتمور ببخارا رفتند و كلبلات در آنجا كشته شد و گرگوز بار ديگر مورد لطف قاآن قرار يافته بر مقام خويش مستقر گرديد و قاآن بشخصه به محاكمهء طرفين نشسته مخالفين را تنبيه كرد و فتنه را خواباند .\r\nگرگوز در دورهء حكومت جديد خود كه از سال 638 شروع مىشود شهر طوس را كه در اين تاريخ خرابه‌اى بيش نبود مقر خود قرار داد و به آبادى و تعمير آن قيام نمود و امرا و رجال او نيز هركدام در آن محل عمارتها ساختند و كاريزها احداث نمودند تا طوس رو به آبادى گذاشت و كار خراسان در عهد او رونق گرفت و عدالت و امن و فراغت شيوع يافت و مردم قرين رفاه و آسايش شدند .\r\nگرگوز در آخر كار در صدد دفع شرف الدين برآمد و با اينكه قاآن ابتدا او را نمىخواست با گرگوز بخراسان عودت دهد گرگوز نظر باحتياجى كه برسيدگى كار حساب ديوان داشت او را با خود بخراسان آورد و پس از رسيدگى به حساب او كسى را به دربار قاآن فرستاد تا شرح خباثت و منافقى شرف الدين را در پيشگاه خان تقرير كند و خود او نيز در عقب او رفت ولى اتفاقا در اين اثنا اوگداى مرد و كارها پريشان شد و گرگوز از ترس بعضى از مخالفين بخراسان برگشت . جمعى از شاهزادگان مغول كه نسبت به او كينه‌اى داشتند كسان به عقب او فرستادند و او را در خراسان دستگير كرده باردوى مغول بردند و شرف الدين باز دست از دشمنى برنداشته به دستيارى فاطمهء طوسى بشغل سابق خود بخراسان برگشت و گرگوز را تسليم قرااوغول نوادهء جغتاى كردند و او\r\n\r\n","description":"","footnote":"","page_name":" 168 ","page_number":234},
  {"content":"\r\n\r\nآن امير را كه در آخر كار مسلمان نيز شده بود بقتل رساند .\r\n\r\nحكومت امير ارغون ( 641 - 654 ) -\r\nامير ارغون از دبيران اوگتاى بود و آن قاآن او را در موقعى كه بين گرگوز و پسر جنتمور اختلاف بروز كرده بود در جزء فرستادگان خود بخراسان روانه داشت و پس از اصلاح كار گرگوز امير ارغون بفرمان اوگتاى بنيابت او برقرار شد و چون گرگوز دستگير و مقتول گرديد توراكينا خاتون حكومت ممالكى را كه در تصرف گرگوز بود از شط جيحون تا حدود فارس و گرجستان و موصل و بلاد روم بامير ارغون واگذاشت و شرف الدين نيز چنان كه گفتيم به سمت وزارت او نامزد گرديد .\r\nامير ارغون در سال 641 بخراسان آمد و از آنجا عازم عراق و آذربايجان گرديد و دست سرداران بزرگ مغول مثل جورماغون و بايجو را كه باستبداد و ظلم در آن حدود با مردم معامله مىكردند كوتاه نمود و در آن نواحى از جانب خود عمال و منشيان گذاشت و با عامهء اهالى برفق و عدالت رفتار كرد و سلاطين و ملوك اطراف پيش او نمايندگانى باظهار دوستى و اطاعت فرستادند . امير ارغون بهاء الدين جوينى را بنيابت خود در ممالك آذربايجان و گرجستان و روم منصوب كرد و بطوس برگشت و در اين تاريخ شرف الدّين وزير درگذشته بود .\r\nامير ارغون از تاريخ سال 643 تا 651 چهار بار براى دادن حساب حوزهء حكومتى خود و دفع افتراءات متهمين از ايران به دربار قاآن مغول رفت و در تمام اين سفرها بهاء الدّين جوينى را يا كفيل حكومت مىكرد و يا با خود همراه مىبرد و بهاء الدين در تمام اين مدت در خدمت امير ارغون بصداقت به انجام خدمات مشغول بود تا آنكه در سال 651 بسن شصت وفات نمود .\r\nحكومت امير ارغون در ايران قريب پانزده سال طول كشيد ( از 641 تا 654 ) و او به اين مقام باقى بود تا هولاكو مأمور دفع اسماعيليه و فتح عراق عرب و الجزيره گرديد و چون هولاگو به اين مأموريت به ايران آمد امير ارغون در خدمت او داخل گرديد و به اين حال خدمت هولاگو را مىكرد تا آنكه در سال 673 درگذشت .\r\nبهاء الدين جوينى در ايام خدمتگزارى بارغون و صاحب‌ديوانى ايران پسر جوان خود عطا ملك را كه هفده يا هيجده سال بيش نداشت بعنوان دبيرى در دستگاه\r\n\r\n","description":"","footnote":"","page_name":" 169 ","page_number":235},
  {"content":"\r\n\r\nامير ارغون داخل كرد و عطا ملك قريب ده سال دبير مخصوص ارغون بود و چند سفر با او به مغولستان رفت و چنان كه خواهيم گفت در طى همين سفرها بوده است كه عطا ملك باوضاع و احوال ممالك اصلى مغول و گزارش زندگانى و تاريخ ايشان آشنائى يافته و براى نوشتن شاهكار نفيس خود يعنى تاريخ جهانگشا مواد و اطلاعات ذى قيمت جمع‌آورى كرده است :\r\n\r\nمأموريت هولاگو و دفع اسماعيليه از 651 تا 654\r\nبا اينكه مغول بيشتر ممالك اسلامى را در زير سم ستور خود پايمال كرده و مردم آن را بقبول اطاعت و ايلى وادار نموده بودند هنوز در قسمت غربى آسيا اسلام چنان كه بايد مغلوب نشده بود و مراكزى وجود داشت كه مغول تا اين تاريخ نتوانسته بودند بر آنها دست يابند .\r\nاز يك طرف در تمام قهستان و رودبار الموت و دره‌هاى جنوبى سلسلهء البرز فدائيان اسماعيلى قلاع مستحكمى داشتند كه پناهگاه جماعتى مجاهد خنجرزن بود و اين جماعت به شرحى كه در تاريخ سلاجقه و خوارزمشاهيان ديده شده از يك قرن و نيم قبل در اين حدود قوت و قدرتى داشتند و پيوسته اسباب آزار و زحمت مخالفين خود را فراهم مىساختند .\r\nاز طرفى ديگر خلافت اسمى بنى عباس در بغداد بجا بود و با اينكه خليفه هيچ‌گونه اقتدار و اعتبارى نداشت باز چون بر مسلمين رئيس و امير المؤمنين شناخته مىشد صاحب‌نفوذ روحانى بشمار مىرفت و ممكن بود كه بوسيلهء اشاره و صدور حكم بعضى از امراى مطيع را باسم حفظ خلافت و دفاع اسلام به جنبش بياورد .\r\nاز اين دو امر گذشته مصر و شام هنوز بدست سلاطين ايوبى بود و مغول مجال نكرده بودند بر آن نواحى استيلا يابند و سلاطين اين دو ناحيه هم به شرحى كه سابقا گفتيم از مدّتى پيش گرفتار كشمكش با عيسويان اروپا و صليبيون بودند و با اقوام فرنگ جهاد مىكردند .\r\nبا وجود تمام بلياتى كه اسلام از ابتداى هجوم مغول ديده و زخم‌هاى جان‌گزائى كه از دست اين قوم چشيده بود هنوز حال نفاق در بين مسلمين دوام داشت .\r\n\r\n","description":"","footnote":"","page_name":" 170 ","page_number":236},
  {"content":"\r\n\r\nاز طرفى اسماعيليه با ساير مسلمين دشمن صلبى بودند و هركس را كه قدرتى پيدا مىكرد به‌وسيلهء فدائيان خود بقتل مىرساندند و سراسر ممالك اسلامى مشرق را دوچار وحشت كرده بودند . از طرفى ديگر امراى ايوبى چنان كه ديديم با يكديگر و با سلاطين سلجوقى آسياى صغير و امراى ديگر الجزيره نمىساختند و دائما بر سر يك قلعه يا يك وجب زمين همديگر را ضعيف مىكردند بلكه از هم نيز پيش حكام و خوانين مغول سعايت مىنمودند و مغول را در گرفتن بقيهء ممالك اسلامى محرك مىشدند .\r\nمغول كه كاملا به اين اوضاع و احوال آشنائى داشتند در صدد برآمدند كه اسماعيليه و بنى عباس را از ميان بردارند و آخرين ممالك اسلامى قسمت غربى آسيا را نيز تسخير كنند . كسانى كه مغول را در انجام اين مقصود كمك مىكردند يكى مسلمانهاى رعيت مغول بودند كه از ظلم و جور ملاحده بجان آمده و بهر وسيله بود قلع ماده فساد ايشان را آرزو مىكردند و محرك مغول در تجديد لشكركشى به ايران و برانداختن بنياد قلاع اسماعيليه بودند ، ديگر ارامنه كه به علت كينهء مذهبى با مسلمين تابع خلفاى عباسى مىخواستند مغول بغداد را بگيرند و مسلمين مصر و شام را كه با عيسويان صليبى جهاد مىكنند مغلوب نمايند و اسلام را براندازند . مسافرت پادشاه ارمنستان هتوم ( حاتم ) به دربار منگو قاآن و عقد اتحاد با او جهت تهيهء زمينهء اين كار بود و خان مغول چنان كه به او وعده كرده و خيال خود او نيز بود برادرش هولاگو را بدفع اسماعيليه و تنبيه خليفهء عباسى و فتح مصر و شام فرستاد و مقرر كرد كه جورماغون و بايجو و امير ارغون در تحت فرمان او درآيند .\r\nهولاگو كه مادرش سرقويتى عيسويه بود و زوجه‌اش دوقوز خاتون نيز به مذهب مسيح ايمان داشت با لشكريانى كه اكثرشان از طوايف عيسوى مغول يعنى از اقوام كرائيت و نايمان و اويغور بودند در آخر سال 651 به طرف ايران حركت نمود .\r\nمركز عمدهء اسماعيليه كوه‌هاى ولايت طالقان و رودبار الموت بود و در اين حدود قريب پنجاه قلعهء مستحكم وجود داشت كه اسماعيليان آنها را به تصرف خود آورده بودند و مشهورترين آنها سه قلعه بوده الموت « 1 » و ميمون‌دز و لنبه‌سر و الموت به‌منزلهء\r\n\r\n\r\n","description":"","footnote":"\r\n( 1 ) - الموت مركب از دو لغت است إله يعنى عقاب و آموت مخفف آموخت . حمد اللّه مستوفى مىگويد : آن قلعه را در اول اله‌آموت گفته‌اند يعنى آشيانهء عقاب كه بچگان را برو آموزش كردى بمرور الموت شد . ( نزهة القلوب - ص 61 . )\r\n","page_name":" 171 ","page_number":237},
  {"content":"\r\n\r\nپايتخت و دار الملك اسماعيليان ايران حساب مىشد .\r\nغير از رودبار الموت اسماعيليان در ولايت قومس ( سمنان و دامغان حاليه ) و قهستان نيز قلاع استوار متعدد داشتند . ادارهء اين قلاع كه به يك‌صد و پنجاه مىرسيده با يك نفر حاكم بود كه او را محتشم مىگفتند و اين محتشمان در مدّت حكومت و محتشمى زن با خود نداشتند و اين ترتيب گويا براى آن بوده كه همه‌وقت حاضر دفاع و فرار باشند و به چيزى و كسى بستگى پيدا نكنند .\r\nرودبار الموت كه محل عمدهء اجتماع اسماعيليان بود تا شهر قزوين شش فرسخ بيشتر فاصله ندارد و چون مردم قزوين هم به تسنن معتقد و در عقيدهء خود نيز راسخ و متعصب بودند غالبا بين اسماعيليه و اهالى قزوين نزاع و جدال درمىگرفت و ميان ايشان و فدائيان اسماعيلى پيوسته حال جنگ باقى بود . محمد بن علىّ بن طباطبا معروف بابن الطقطقى مؤلف كتاب معروف الفخرى مىگويد : « ملك امام الدين يحيى بن افتخارى براى من نقل كرد كه چون در قزوين بوديم شبها جميع اموال خود را از اثاثه و قماش و بار در سردابهائى كه در خانه داشتيم پنهان مىكرديم و از ترس دستبرد ملاحده چيزى بر روى زمين آشكار نمىگذاشتيم و چون صبح مىشد آنها را بيرون مىآورديم و شب ديگر عين اين عمل را تكرار مىكرديم ، كار مردم قزوين تا مدتها برداشتن كارد و اسلحه با خود بود و كار ملاحده دستبرد و آزار تا آنكه قاضى قزوين شمس الدين به خدمت قاآن رفت و براى تخريب قلاع ايشان قشون آورد . »\r\n( ترجمه از كتاب الفخرى - ص 21 . )\r\n« ثقات چنين روايت كرده‌اند « 1 » كه جملهء خلق و ساكنان شهر قزوين را سلاح تمام مرتب و آلات حرب مهيا باشد تا به حدى كه اهل بازار هريك را سلاح تمام در دوكان حاضر بودى و هر روز ميان قزوينيان و ميان ملاحدهء الموت جنگى مىبودى تا در اين عهد كه خروج چنگيز خان بود و استيلاى لشكر مغول بر عراق و جبال و قاضى شمس الدين [ احمد كافى 
  ] قزوينى كه امام صديق و عالم با تحقيق بود چند كرّت از قزوين بجانب خطا سفر گزيده بود و رنج مفارقت اوطان تحمل كرده تا در وقت پادشاهى منگو خان كرّت ديگر نزديك او رفت و بطريقى كه دست داد استمداد نمود و حال شر ملاحده و فساد ايشان در بلاد اسلام بازگفت و چنان تقرير كردند كه در حضور منگو خان از راه صلابت مسلمانى و دين كلمات درشت گفت چنانچه\r\n\r\n\r\n","description":"","footnote":"\r\n( 1 ) - نقل از طبقات ناصرى - ص 411 ، 414 به عين عبارت .\r\n","page_name":" 172 ","page_number":238},
  {"content":"\r\n\r\nغضب و تكبر ملك‌دارى بر منگو خان مستولى شد و ضبط و تصرف پادشاهى او را بلفظ عجز و ضعف ياد كرد منگو خان گفت قاضى در مملكت ما چه عجز مشاهده كرده است كه از اين جنس كلمات موحش بر زبان مىراند . قاضى شمس الدّين گفت عجز بزرگتر از اين چه باشد كه جماعت ملاحده قلعه‌اى چند را پناه ساخته‌اند و دين آن جماعت بر خلاف دين ترسائى و خلاف دين مسلمانى و مغلى است . به مال شما را غرور مىدهند و منتظر آنكه اگر دولت شما اندكى فتور پذيرد آن جماعت از ميان كوهها و آن قلاع خروج كنند و باقىماندگان اهل اسلام را براندازند و از مسلمانى نشان نگذارند . اين معنى خاطر منگو خان را باعث و محرّض آمد بر قمع قلاع ملحدستان و قهستان و الموت . »\r\nعلاوه بر اين امر اسماعيليه كه در عهد چنگيز از در اطاعت نسبت به مغول در آمده و جلال الدين حسن پيشواى ايشان قبل از هريك از امراى ايران فرمان چنگيز را پذيرفته بود و در عهد جلال الدين منكبرنى هم بطريق غير مستقيم اسباب پيشرفت كار مغول شده بودند در اين تاريخ از جادهء فرمان‌بردارى منحرف گرديده و در يكى از حملاتى هم كه مغول بقلاع ايشان كرده يك نفر از سران آن قوم را بقتل آورده بودند .\r\nبا وجود تاخت‌وتازهاى جرماغون و بايجو در حدود عراق و چند بار زدوخورد با قشون خليفهء بغداد مغول بتسخير دار الخلافه و يا لااقل بمطيع ساختن خليفه موفق نيامده بلكه شكست نيز يافته بودند و اين قضيه هم بر خان مغول و سران سپاهى او سخت گران آمد چنان كه بايجو از خليفه المستعصم باللّه پيش منگو قاآن شكايت كرد و در دفع او يارى طلبيد .\r\nبنابراين مقدمات منگو قاآن تصميم گرفت كه لشكرى فراوان به ايران روانه دارد تا از يك طرف ملاحدهء اسماعيلى را دفع كنند و از طرفى ديگر خليفه بغداد را از ميان برداشته راه تسخير ممالك شام و مصر را باز نمايند . منگو قاآن بعد از مشورت با سران مغول برادر كوچكتر خود هولاگو را كه در اين تاريخ بيش از سى و شش سال نداشت نامزد اين مأموريت مهم نمود و امر داد كه با 120000 نفر از سپاهيان زبدهء چنگيزى و جمعى از شاهزادگان و امراى بزرگ تاتار به طرف ايران حركت كند و از كنار شط جيحون تا اقصى بلاد مصر را تحت امر مغول بياورد . هولاگو در\r\n\r\n","description":"","footnote":"","page_name":" 173 ","page_number":239},
  {"content":"\r\n\r\nربيع الاول سال 651 از اردوى منگو قاآن به طرف جيحون سرازير گرديد و جماعتى از استادان نفطانداز و چرخ‌انداز ختا را با مقدارى عرادهء جنگى و منجنيق با خود همراه برداشت و چون خود در حركت شتاب زياد نداشت يكى از امراى عيسوى اردوى خويش كيتوبوقا را با 12000 نفر مقدمة روانهء حدود قهستان و رودبار كرد و خود در تاريخ 653 به شهر سمرقند رسيد .\r\nكيتوبوقا سال بعد بقهستان آمد و به تاخت‌وتاز در آن حدود و خراب كردن قلاع اسماعيليه مشغول شد و بعضى از آن حصار را گشود سپس با 5000 سواره و 5000 پياده به طرف دامغان حركت كرد و يكى از قلاع مستحكم اسماعيليان يعنى گردكوه يا دزگنبدان را كه تا دامغان سه فرسخ فاصله داشت محصور نمود و امر داد تا در اطراف آن خندق كندند و جمعى از لشكريان تاتار را آنجا گذاشته خود بتسخير قلاع رودبار و طارم شتافت .\r\nمحصورين گردكوه بر مغول شبيخون كردند و قريب صد نفر از ايشان را كشتند و به كمك‌هائى كه از جانب علاء الدين محمد جانشين جلال الدين حسن پيشواى ايشان مىرسيد مستظهر شده در مقابل حملات مغول مقاومت سخت به خرج دادند و لشكريان كيتوبوقا با اينكه بسيارى از قلاع اسماعيليه را گرفتند به گشودن گردكوه توفيق نيافتند .\r\nرياست و پادشاهى اسماعيليه در اين تاريخ با خداوند علاء الدين محمد ( 618 - 653 ) بود كه كفايت و عقل پابرجائى نداشت و بيشتر ايام را بفسق و مستى مىگذراند پسر او ركن الدين خورشاه كه چندان از حركات پدر خرسند نبود بقتل او رضا داد و چون علاء الدّين را يكى از حاجبان او در حالى كه مست خفته بود بقتل آورد ركن الدين به مقام پدر برقرار و پيشواى كل ملاحده ايران و شام گرديد ( 653 ) .\r\nمحتشمى قهستان را در اين تاريخ ناصر الدين عبد الرحمن بن ابى منصور داشت و او مردى كريم و فضل‌دوست و فلسفى مشرب و طالب ترجمهء كتب حكمتى از عربى به فارسى بود و فضلا را به دربار خوب جلب مىكرد .\r\nدر موقعى كه كيتوبوقا مشغول تسخير قلاع رودبار و قهستان بود هولاگو با همراهيان فراوان مستعد خود به ماوراءالنهر رسيده در خارج سمرقند اقامت گزيد و در اين محل از طرف امير مسعود بيك پذيرائى شايان از او به عمل آمد و پس از چهل\r\n\r\n","description":"","footnote":"","page_name":" 174 ","page_number":240},
  {"content":"\r\n\r\nروز اقامت در آن حدود اردوى خود را به شهر كش انتقال داد و در اين شهر امير ارغون حكمران ايران شرقى و ملك شمس الدين كرت پادشاه هرات و فيروزكوه و غرجستان برسم اطاعت به خدمت او رسيدند و مورد مرحمت قرار گرفتند .\r\nهولاگو در اواخر سال 643 از جيحون گذشت و از طريق بلخ و خاف بخراسان آمد و در اين تاريخ بود كه امير ارغون دبيران و عمال زيردست خود را به هولاگو معرفى كرد تا همگى در خدمت خان باشند و از اين ببعد امر او را اجرا كنند و يكى از جملهء اين دبيران عطا ملك جوينى پسر بهاء الدين صاحب‌ديوان بود .\r\nدر رسيدن بطوس هولاگو ملك شمس الدّين كرت را برسم رسالت پيش ناصر الدين محتشم قهستان فرستاد و او را بقبول فرمان خود خواند . ناصر الدين كه در اين تاريخ پيرمردى ضعيف بود به همراهى ملك شمس الدين بحضور هولاگو رفت و تسليم گرديد . هولاگو نيز او را محترم داشت و به حكومت شهر تون فرستاد . خواجه نصير الدّين طوسى كتاب معروف اخلاق ناصرى را بنام او تأليف كرده است .\r\n\r\nتسخير الموت و انقراض اسماعيليه در 654 -\r\nكيتوبوقا در طوس به خدمت هولاگو رسيده احوال قلاع اسماعيليه و ركن الدين خورشاه را بعرض او رسانيد و هولاگو شخصا تصميم گرفت كه بقيهء آشيانه‌هاى فدائيان را هم مسخر سازد و با مطيع ساختن خورشاه بساط آن جماعت را برچيند . به اين تصميم به طرف خرقان و بسطام حركت كرد و از بسطام دو نفر نماينده پيش خورشاه فرستاده او را بتسليم خواند و از هيبت و شوكت خود ترساند خورشاه به صواب‌ديد خواجه نصير الدين طوسى كه در اين موقع در ميمون‌دز بود حاضر بقبول اطاعت شد و برادر خود را با نماينده‌اى به خدمت هولاگو فرستاد . هولاگو مقدم نمايندگان اسماعيلى را گرامى داشت و بخور شاه پيغام داد كه اگر حقيقة حاضر تسليم است قلاع خود را خراب كند و شخصا به خدمت هولاگو بشتابد . خورشاه امر داد كه قسمتى از ديوارهاى قلاع لنبه‌سر و ميمون‌دز و الموت را خراب كردند و براى آمدن بحضور هولاگو نيز يك سال مهلت خواست . چون هولاگو دانست كه خورشاه راه طفره و نفاق مىرود و باطنا قصد تسليم شدن ندارد خود از طريق بسطام و كيتوبوقا از راه خوار و سمنان و دسته‌اى ديگر از قشون او از طرف مازندران به طرف قلاع اصلى ملاحده حركت كردند و از طرفى بر لار و دماوند دست يافتند و از طرفى ديگر داخل ولايت كوهستانى\r\n\r\n","description":"","footnote":"","page_name":" 175 ","page_number":241},
  {"content":"\r\n\r\nرودبار شده به نزديكى ميمون‌دز رسيدند و هولاگو در اواخر رمضان 654 بر معابر سخت بين رودبار و طالقان مستولى گرديده قلعهء ميمون‌دز را كه دورادور آن شش فرسنگ بود تحت محاصره گرفت ولى به زودى فهميد كه تسخير اين قلعهء مستحكم كار آسانى نيست بخصوص كه زمستان در پيش بود و تهيهء سيورسات به سهولت امكان نداشت هولاگو بار ديگر خورشاه را به اطاعت خواند و چون خورشاه ديد كه ديگر مقاومت امكان ندارد و محصورين ميمون‌دز هم بيش از اين براى ايستادگى حاضر نيستند پسر و برادر خود را با خواجه نصير الدين طوسى و پسران رئيس الدولة همدانى طبيب و موفق - الدولة روانهء خدمت هولاگو كرد و خود نيز در تاريخ اول ذىالقعده سال 654 از قلعه به زير آمده در حضور هولاگو زمين خدمت بوسيد و دورهء اقتدار 177 سالهء اسماعيليان به اين ترتيب به انتها رسيد . « 1 »\r\nهولاگو با خورشاه باحترام تمام رفتار كرد و امر داد كه كسان او قلعهء ميمون‌دز را با قريب صد قلعهء ديگر از اسماعيليان كه در آن حوالى و در قهستان بود خراب نمودند فقط از اين ميان سه حصار گردكوه و لنبه‌سر و الموت دست از مقاومت برنداشتند .\r\nعاقبت گردكوه بعد از بيست روز تسليم شد و لنبه‌سر يك سال پايدارى نمود ولى چون و با در ميان سكنهء آن بروز كرد مستحفظين تاب نياورده بقبول اطاعت و گشودن درهاى حصار ناچار شدند .\r\nهولاگو قلاع عمدهء اسماعيليه را كه مركز اجتماع ذخائر و نفايس اشياء ايشان بود غارت كرد و گنجينه‌ها و آلات و ادوات گرانبهاى آنها را بين قشون خود تقسيم نمود و خورشاه را واداشت كه به مستحفظ الموت ملقب به سپهسالار امر دهد تا سر تسليم فرودآورد . خورشاه نيز چنين كرد ولى سپهسالار از قبول فرمان او سرپيچيد عاقبت هولاگو قشونى فراوان بفتح آن مأمور ساخت و ايشان پس از سه روز جنگ سخت الموت را هم مانند قلاع ديگر اسماعيلى مسخر كردند و اين آخرين پناهگاه معتبر فدائيان كه مركز دولت و آشيانهء مهم ايشان محسوب مىشد نيز بچنگ مغول افتاد .\r\nمغول داخل آشيانهء اصلى حسن صباح و پيروان او شدند و آلات جنگى و\r\n\r\n\r\n","description":"","footnote":"\r\n( 1 ) - خواجه نصير الدين در تاريخ اين واقعه گفته :\r\n سال عرب چو ششصد و پنجاه و چار شد * يك‌شنبه اول مه ذىالقعده بامداد\r\nخورشاه پادشاه سماعيليان ز تخت * برخاست پيش تخت هولاگو بايستاد . \r\n","page_name":" 176 ","page_number":242},
  {"content":"\r\n\r\nمنجنيق‌ها را شكستند و اموال و خزاين ايشان را به تاراج بردند مخصوصا بر كتابخانهء بسيار نفيسى كه اسماعيليان در طى سالهاى متمادى در الموت تأسيس كرده بودند و آوازهء اشتهار و اهميت آن در عالم پيچيده بود دست يافتند و هولاگو امر بنا بود كردن آن داد . عطا ملك جوينى كه در اين سفر همراه بود از هولاگو اجازه گرفت كه به مطالعهء آن كتب پردازد تا نفايس و كتب مفيدهء آن را جدا كند و بقيه را كه متعلق باصول و فروع دين اسماعيلى است بسوزاند و به همين قصد قدم در كتابخانهء اسماعيلى گذاشته قرآنها و كتب نفيسه و آلات نجومى و رصدى اسماعيليه را از آن ميان استخراج نمود و بقيّه را تلف كرد و يكى از جمله نفايس اين كتاب تأليفى بود از اسماعيليّه در تاريخ احوال حسن صباح و جانشينان او بنام سرگذشت سيّدنا كه عطا ملك آن را از نابود شدن نجات داده و خلاصهء آن را در جلد سوّم جهانگشاى جوينى گنجانده است و در جامع التواريخ رشيدى نيز فصل مفصل‌ترى از همان كتاب باقى است .\r\nبعد از آنكه ركن الدّين خورشاه چند روزى در اردوى هولاگو ماند و از طرف او به همخوابگى با يكى از شاهزاده خانمهاى مغولى سرافراز گرديد به استدعاى خود روانهء خدمت منگو قاآن گرديد ولى منگو او را به خدمت نپذيرفت و چون مردم گردكوه هنوز كاملا سر تسليم پيش نياورده بودند او را بازگردانيد تا آن قلعه را كاملا به اختيار هولاگو بگذارد و پيروان نافرمان خود را مطيع كند . خورشاه به طرف ايران برگشت و در كنار جيحون بدست همراهان مغولى خود بقتل رسيد ( 655 ) .\r\nهولاگو دو پسر خورشاه و خواهران و برادران و كسان او را بين ابهر و قزوين كشت و امر داد كه در هرجا از ايشان بر كسى دست يابند بقتل آورند . حكمران مغولى خراسان اسماعيليّهء قهستان را به بهانهء سرشمارى احضار كرد و در يك نوبت بيش از 12000 نفر از آن جماعت را كشت ولى با تمام اين احوال باز فدائيان اسماعيلى تا مدتها بعد در نقاط مختلفهء ايران و شام باقى بودند و در عهد ابقا پسر هولاگو و جانشينان ديگر او باز چند بار براى سركوبى بقية السيف ايشان لشكركشى شد . عاقبت مغول در 658 يكى از قلاع مستحكم ايشان را در شام به تصرف آوردند و ممالك مصر در 671 آشيانه‌هاى مهم ايشان را در حدود شام و لبنان خراب كردند و فتنهء ملاحده خاموش شد .\r\n\r\n","description":"","footnote":"","page_name":" 177 ","page_number":243},
  {"content":"\r\n\r\n\r\nفتح بغداد و انقراض خلافت عباسى از 655 تا 656\r\n\r\nخلافت المستعصم بالله ( 640 - 656 ) -\r\nخلافت عباسى را از سال 640 ببعد ابو احمد عبد اللّه ملقب به المستعصم باللّه داشت و او كه سى و هفتمين و آخرين خليفه از خاندان عباسى است مردى بود متديّن و نيكوكار و آرام طبع و عفيف و خوش‌اخلاق و كتاب‌دوست و خوش‌خط ولى بىعزم و سست‌رأى و بىاطلاع از امور سياست و مملكتدارى هيچ‌گاه از حقايق مسائل مطلع نمىشد و هيچ‌كس از او واهمه و هراسى در دل نداشت .\r\nاكثر ايام او بسماع اغانى و ملاقات زنان و مردم مسخره مىگذشت و يا روزگار خود را بدون استفادهء صحيح در كتابخانه شخصى مىگذراند . با آنكه مغول در پشت دروازهء بغداد بود بجاى تدبير كار ايشان بسلاطين اطراف نامه مىنوشت و از ايشان نوازنده و سازنده مىخواست و فرومايگان را بزرگترين مشاغل دربارى و ديوانى خود و رياست و حكومت مىداد . درباريان او همه از اراذل ناس بودند و بر وجود خليفه استيلاى كامل داشتند و جز مؤيّد الدّين محمّد بن العلقمى وزير او بقيه مردمى بىكفايت و سست‌عنصر و مغرض بودند و خليفهء بىتدبير را به هر طرف كه ميل مىكردند مىكشيدند و اسباب ضعف كارها را فراهم مىساختند .\r\nعادت خلفاى اخير بنى عباس تا عهد المستنصر اين بود كه پسران خويش را از راه احتياط حبس مىكردند مستعصم اين ترتيب را رعايت نكرد و سه پسر خود را آزاد نمود و پسر بزرگتر او به شرحى كه خواهيم ديد از ضعف نفس پدر استفاده كرد و در بغداد مرتكب خرابكاريها و بىرحميهائى شد كه همانها نيز ببر افتادن خاندان عباسى كمك كرد .\r\nاز ابتداى خلافت مستعصم تا رسيدن هولاگو بحدود بغداد شانزده سال گذشت و با اينكه هر روز خبر وصول عساكر مغول مىرسيد خليفهء بىخبر عشرت‌پرست به هيچ‌وجه در صدد چاره‌جوئى برنيامد و درباريان مغرض غافل بجاى مآل‌انديشى و تذكر احوال مسلمين خوارزم و ايران و روم همه‌وقت اخبارى را كه مىرسيد در پيشگاه خليفه بىاساس و خالى از اهميت و اعتبار جلوه مىدادند و خليفه هم در صدد نبود كه يا دامن همت بكمر زده با جمع كردن قشون و كمك گرفتن از ملوك اطراف به جلوگيرى از هولاگو بپردازد\r\n\r\n","description":"","footnote":"","page_name":" 178 ","page_number":244},
  {"content":"\r\n\r\nو يا لااقل با فرستادن تحف و هدايا و قبول ايلى از پيشرفت مغول و عاقبت وخيمى كه اين كار دربرداشت جلوگيرى نمايد و هر وقت كه با او از جلو آمدن مغول به طرف عراق گفتگو مىكردند مىگفت بغداد مرا كفايت مىكند در صورتى كه من از بلاد ديگر بگذرم مغول در بند گرفتن اين شهر كه منزل و مقام من است نخواهند بود .\r\nدر زمان خلافت مستعصم مغول چند بار به طرف عراق آمدند ولى تا اوايل سال 656 هيچ‌گاه موفق بدست يافتن بر بغداد نگرديدند و اول موقعى كه در عصر اين خليفه بجانب بغداد آمدند در اوايل سال 643 بود و در اين تاريخ سليمان بن پرچم سركردهء تركمانان ايوائى در بغداد نفوذ كلى داشت و چون يك نفر ديگر از سركردگان همين طايفه باسم خليل بن بدر از اطاعت خليفه سرپيچيد و بحدود جبال رفت سليمان شاه به سركوبى او شتافته خليل را بقتل رساند و برادر خليل و جماعتى از كردان با مغول همدست شده به طرف بغداد سرازير گرديدند .\r\nخليفه امر داد كه عساكر بغداد بر سبيل احتياط در خارج دار الخلافه حاضر مقابله باشند و در صورت پيش آمدن مخالفين جلوى ايشان را بگيرند ، مغول نيز به خيال اينكه عدهء عساكر خليفه زياد نيست به طرف بغداد به عجله پيش تاختند و خليفه يكى از فرماندهان قشون خود يعنى شرف الدين اقبال شرابى را به جلوى ايشان فرستاد .\r\nمغول در ربيع الآخر سال 643 به اطراف بغداد رسيدند و قشون خليفه به سردارى شرف الدين اقبال شرابى و به كمك و دستور مؤيد الدين محمد بن احمد بن العلقمى وزير مستعصم بجهاد با مغول مشغول شدند و چون مغول در خود تاب مقاومت نديدند شبانه گريختند و بغداد در اين تاريخ از شر استيلاى ايشان محفوظ ماند .\r\nزمام امور كشورى و لشكرى خليفه در اين تاريخ در دست اشخاص ذيل بود : مؤيد بن العلقمى وزير ، شرف الدين اقبال شرابى از فرماندهان قشون ، سليمان شاه تركمان سركردهء طايفهء ايوائى ، مجاهد الدين ايبك دوات‌دار صغير و علاء الدين آلتون برس دوات‌دار كبير .\r\nعساكر خليفه در اين ايام منحصر بود به 60000 نفر كه قسمت عمدهء ايشان در تحت امر سليمان شاه بودند و اختيار كارهاى خلافت در دست علاء الدين دوات‌دار كبير و مجاهد الدين دوات‌دار صغير و اقبال شرابى و ابن العلقمى وزير بود ولى اين امرا و وزرا چندان اخلاصى به خليفه نداشتند و هركدام به شكلى به خيال برانداختن او بودند\r\n\r\n","description":"","footnote":"","page_name":" 179 ","page_number":245},
  {"content":"\r\n\r\nبعلاوه با يكديگر نيز دشمنى مىكردند و هريك مصمم بر زمين زدن ديگرى بودند ، از اين جماعت آنكه بيشتر طرف اعتماد خليفهء ساده‌لوح شمرده مىشد مجاهد الدين يعنى دوات‌دار صغير بود . از قضا او جمعى از رنود و اوباش را دور خود جمع كرده و مصمم شد كه المستعصم را خلع نموده ديگرى را از خاندان عباسى بجاى او بنشاند . ابن العلقمى واقعه را به خليفه گوشزد كرد ولى خليفهء بىمغز بجاى دفع دشمن او را خواسته نصيحت داد و عفو نمود . دوات‌دار صغير از ابن العلقمى پيش خليفه بد گفت و از راه داشتن او با هولاگو شرحى تقرير كرد . عاقبت چون دوات‌دار از خيال خود دست برنداشت و روز به روز بر جمعيت و اطرافيان او افزوده مىشد خليفه به خيال دفع او افتاده و فتنه در بغداد ظاهر گرديد .\r\nمردم بغداد كه از شيعه و سنى و عيسوى مركب بودند و بر سر عقايد دينى با يكديگر اختلافات دائمى داشتند در باب امور ملكى و سياسى با هم اختلاف مسلك پيدا كردند و كار اين گونه مباينت‌ها بنزاع داخلى بين مردم بغداد كشيد . مخصوصا چون اولياى امور ملكى نيز با هم صفائى نداشتند آتش اين دشمنيها را دامن مىزدند .\r\nخليفه هم از بس ساده‌لوح و بىاراده بود به همه به چشم نيك‌بينى و خدمتگزارى مىنگريست و هرگونه اقدامى را كه از طرف هريك از وزراء و عمّال مىشد بيشتر حمل به خيرخواهى و دولت دوستى او مىكرد .\r\nبعد از قيام دوات‌دار صغير بر خليفه ، المستعصم بمدد صاحب‌ديوان خود فتنه را خواباند و به خط خويش مكتوبى بدواتدار نوشته او را امان داد و گفت كه آنچه در حق او بعرض رسانده‌اند افترا است بعد او را به خدمت خود خواند و خلعت داد و استمالت كرد .\r\nما بين اين دوات‌دار و وزير خليفه مؤيد الدين بن العلقمى چنان كه پيش هم گفتيم سابقهء دشمنى وجود داشت و غالبا اين دو نفر از يكديگر نزد خليفه سعايت مىكردند .\r\nدر اواخر عهد المستعصم يعنى در سال 650 در بغداد بين شيعه و سنى جنگ بروز كرد . خليفه پسر بزرگ خود ابو بكر را مأمور دفع فتنه نمود و ابو بكر سكنهء شيعىمذهب محلهء كرخ بغداد و مشهد امام موسى بن جعفر را بباد غارت داده مرتكب فجايع كثير شد و قتل و غارت و فحشا را از حد گذراند .\r\nاين كيفيت عموم شيعىمذهبان بغداد را به شدت از خليفه و بنى عباس متنفر كرد و مؤيد الدين بن العلقمى نيز كه شيعه بود از اين واقعه ملول و متألم شد .\r\n\r\n","description":"","footnote":"","page_name":" 180 ","page_number":246},
  {"content":"\r\n\r\nدر موقعى كه حال بغداد اين بود هولاگو از عراق با قشونى فراوان بهمدان آمد و در اين سفر بدر الدّين لؤلؤ ( 616 - 657 ) صاحب موصل و اتابك ابو بكر بن سعد اتابك فارس و خواجه نصير الدين طوسى و عطا ملك جوينى و دو پسر رئيس الدولة طبيب همدانى نيز با او بودند .\r\nخان مغول قريب ده ماه در همدان و حدود كرمانشاه مقيم ماند و در به دو ورود بايجو را احضار كرده بار ديگر ببلاد روم فرستاد و خود در اين ضمن به تهيهء سپاه مشغول گرديد .\r\nدر موقع اقامت هولاگو در همدان بين او و خليفه چند بار سفرا آمدوشد كردند و در تمام اين مدت دشمنى ديرينهء ابن العلقمى و مجاهد الدين دوات‌دار كوچك با يكديگر و بىخردى خليفه نگذاشت كه با فرستادن تحف و هدايا و قبول فرمان مغول راه وصول ايشان بعراق سد گردد و آخرين پناه‌گاه علم و ادب در مشرق اسلامى بدست آن قوم وحشى زير و زبر نشود .\r\nهولاگو در دهم رمضان سال 655 از همدان ايلچيانى پيش خليفه روانه كرد و از او تقاضاى قبول ايلى نمود و خواست كه خليفه شخصا به خدمت او بيايد و اگر اين كار ميسر نشود سليمان شاه و ابن العلقمى و دوات‌دار كوچك را براى رساندن پيغامهاى هولاگو پيش او بفرستد . خليفه دو نفر فرستاده كه يكى از ايشان شرف الدّين عبد الله بن - الجوزى « 1 » بود بهمدان روانه كرد و او را از قدرت خود ترسانده امر به مراجعت بخراسان داد هولاگو از اين حركت سفيهانهء خليفه در خشم شد و چون مردم بغداد با سفراى او به زشتى رفتار كرده بودند سفراى خليفه را برگرداند و بار ديگر او را بقبول فرمان مغول نصيحت داد .\r\nبعد از مراجعت فرستادگان خليفه ، ابن العلقمى چنين مصلحت ديد كه تحف و هدايائى فراوان از بغداد جهت هولاگو فرستاده شود و خطبه و سكه بنام او جارى گردد تا مگر چارهء اين بليه به اين شكل ساخته آيد و هولاگو از خيال تسخير بغداد انصراف حاصل كند . خليفه تدبير و رأى او را پذيرفت و قرار تهيه پيشكش و تقديمى داده\r\n\r\n\r\n","description":"","footnote":"\r\n( 1 ) - اين شخص پسر محى الدين ابو محمد يوسف ( 580 - 656 ) و نوادهء ابو الفرج جمال الدين عبد الرحمن ابن الجوزى ( 510 - 597 ) عالم و واعظ معروف است و پدر او يعنى محى الدين مدرس مدرسهء مستنصريهء بغداد و رئيس دربار مستعصم بود و در فتح بغداد بقتل رسيد .\r\n","page_name":" 181 ","page_number":247},
  {"content":"\r\n\r\nشد ولى مجاهد الدّين دوات‌دار و لشكريان تابع او با اين خيال مخالفت كردند و به خليفه گفتند كه ابن العلقمى جهت خودشيرينى پيش هولاگو به اين كار اقدام مىكند و غرض او اين است كه لشكر را در رنج و محنت نگاه دارد . خليفه بتهديد ايشان از ترتيب هدايا و ارسال آن خوددارى نمود و باصرار سليمان شاه بتجهيز لشكر پرداخت ولى چون از دادن پول به ايشان ابا كرد كار عرض لشكر نيز چنان كه بايد ساخته نشد و عاقبت خليفه از راه اضطرار هدايائى به خدمت هولاگو روانه داشت و در ضمن شرحى به او از سوء عاقبت كسانى كه بر بنى عباس شوريده‌اند پيغام داد و وخامت سرانجام يعقوب بن ليث صفارى و برادرش عمر و سلطان محمد سلجوقى و سلطان محمد خوارزمشاه را به چشم او كشيد بتصوّر اينكه اين بيانات پوچ هولاگو را مرعوب مىسازد و از نيمه راه برمىگرداند و خليفهء راحت دوست را فارغ البال بسماع خوش اغانى و مطالعهء كتب و خلطه و آميزش با زنان و مسخرگان آسوده مىگذارد در صورتى كه بر خلاف اين پيغامهاى كودكانه بيشتر بر مراتب غيظ و غضب هولاگو افزود و او را بيش از پيش عازم حركت به طرف بغداد نمود .\r\n\r\nفتح بغداد -\r\nدر حركت به سمت بغداد هولاگو ابتدا ايلات و امراى ساكن سرحدى كوهستانهاى عراق را به دادن مال و بخشيدن حكومت با خود همدست كرد و بيشتر كردان تابع سليمانشاه را تحت امر خود آورد سپس دستور داد كه لشكريان جرماغون و بايجو از طرف بلاد روم به سمت اربل و موصل پيش‌آمده از سمت مغرب بغداد را در محاصره بگيرند و منتظر باشند تا لشكر هولاگو نيز از جانب مشرق به آن شهر برسند .\r\nهولاگو چند نفر از شاهزادگان مغول را به همراهى سونجاق نويان « 1 » از راه كردستان حاليّه و كيتوبوقا و چند سردار ديگر را از راه لرستان و خوزستان به طرف بغداد مأمور كرد و خود در اوايل ذىالحجهء سال 655 از راه كرمانشاه و حلوان عازم آن صوب گرديد و در اين سفر امير ارغون و خواجه نصر الدين طوسى و سيف الدّين بيتكچى وزير و علاء الدّين عطاملك جوينى همراه او بودند .\r\nهولاگو يك مرتبهء ديگر از اسدآباد همدان به مستعصم پيغام فرستاده او را بحضور طلبيد . خليفه شرف الدين بن الجوزى را پيش او فرستاد و باز همان وعد و وعيدهاى\r\n\r\n\r\n","description":"","footnote":"\r\n( 1 ) - يا سوغنجاق نويان .\r\n","page_name":" 182 ","page_number":248},
  {"content":"\r\n\r\nهولاگو خان ( مقابل صفحهء 182 )\r\n\r\n","description":"","footnote":"","page_name":" الف 182 ","page_number":249},
  {"content":"\r\n\r\nسابق را تجديد كرد و از هولاگو خواست كه از راه بازگردد و لشكريان خود را متفرق سازد ، آنگاه هر مبلغى كه مقرر نمايد خليفه ساليانه بحضور او بفرستد . هولاگو زير بار اين تكليف كه بوى نفاق از آن مىآمد نرفت و از كرمانشاه گذشته داخل عراق گرديد .\r\nدر اين تاريخ سونجاق و بايجو نيز بحدود بغداد رسيده و پس از شكست دادن طليعهء قشون خليفه از دجله گذشته بودند و كيتوبوقا نيز بلاد لرستان را گشوده و از جانب جنوب بعراق وارد شده بود .\r\nقسمتى از قشون خليفه بسركردگى مجاهد الدين آيبك دوات‌دار كوچك در بعقوبا اردو زده بودند و همين‌كه شنيدند كه لشكريان سونجاق و بايجو از دجله گذشته و به قسمت غربى بغداد رسيده‌اند عقب نشسته بحدود انبار و نه فرسخى دار الخلافه آمدند و با سپاهيان سونجاق زدوخورد كرده ايشان را منهزم نمودند ولى در جنگ با لشكريان بايجو سخت شكست يافته 12000 نفر از ايشان بقتل رسيدند و مجاهد الدين دوات‌دار با قليلى از همراهان گريخته ببغداد آمد و بايجو و سونجاق در سه‌شنبهء 15 محرم 656 از طرف غربى شهر را در حصار گرفتند و كيتوبوقا نيز از طرف ديگر . هولاگو هم در يازدهم محرم بجانب شرقى پايتخت عباسيان نزول كرد و شهر را از آن طرف محصور نموده و مغول از اطراف بغداد را در زير باران سنگ و نفط و آتش گرفتند و چون در حدود بغداد سنگ نبود يا از جبال حمرين و جلولا سنگ حمل مىكردند و يا درختان خرما را از بيخ كنده با عراده به داخل شهر مىانداختند .\r\nمحاصرهء بغداد از سه‌شنبهء 22 محرم 656 شروع شد و تا آخر اين ماه طول كشيد . در اين مدت مغول شهر را قدم بقدم خراب مىكردند و برجها را مىگشودند و پيش مىآمدند . خليفه چون ديد كارى از پيش نمىرود چند بار با فرستادن رسول و تحفه سعى كرد هولاگو را بازگرداند ولى او در اين موقع ديگر استدعاى خليفهء بىتدبير را نپذيرفت و خواجه نصير الدين را باحضار سليمان شاه و دوات‌دار پيش مستعصم فرستاد و خليفه از راه اضطرار هردو را روانهء خدمت هولاگو كرد ولى هولاگو ايشان را به بيرون آوردن متعلقان خود ببغداد بازگردانيد تا آن جمع را بعنوان حشر روانهء مصر و شام\r\n\r\n","description":"","footnote":"","page_name":" 183 ","page_number":250},
  {"content":"\r\n\r\nنمايد . لشكريان بغداد و جمع كثيرى از مردم شهر به خيال آنكه نجات يابند به همراهى دوات‌دار و سليمان شاه از بغداد خارج شدند و پيش هولاگو آمدند . خان سفاك مغول همگى ايشان را بقتل رساند و دوات‌دار و سليمان شاه و پسر او را نيز چند روز بعد كشت و سر ايشان را بدست پسر بدر الدين لؤلؤ به موصل پيش او فرستاد و بدر الدّين با اينكه با سليمان شاه دوست بود از ترس هولاگو اشك‌ريزان سر آن سه تن را بردار كرد .\r\nمستعصم روز يكشنبه 4 صفر 656 با سه پسر خود و سه هزار نفر از سادات و ائمه و قضاة و اكابر و اعيان بغداد از شهر خارج شده به خدمت هولاگو رسيد و هولاگو به ظاهر با او به نرمى سخن گفت و خليفه را امر داد تا بقية السيف مردم دار الخلافه را از استعمال اسلحه و جهاد با تاتار بازدارد . خليفه نيز چنين كرد و مردم دست از جهاد برداشتند هولاگو ايشان را به بهانهء سرشمارى بخارج بغداد كوچاند همگى را كشت و حكم داد از چهارم صفر بغداد را غارت كنند و در نهم صفر ببغداد وارد شد و مستعصم بدست خويش كليد خزائن پانصد سالهء اجدادى را در كف او نهاد و دفاين خويش را به او نمود .\r\n« چون خليفه نزد هولاگو رسيد خواص او را از ائمه و سادات و مشايخ به دروازهء كلواذ فرودآوردند و بعد از آن فرمود تا شهر را غارت كردند و پادشاه به مطالعهء خانهء خليفه رفت و به همه روى بگرديد و خليفه را حاضر كردند . خليفه را فرمود تا پيشكشها كرد آنچه آورد پادشاه هم در حال بخواص و امراء و لشكريان و حاضران ايثار كرد و طبقى زر پيش خليفه بنهاد كه بخور گفت نمىتوان خورد گفت پس چرا نگه داشتى و به لشكريان ندادى و اين درهاى آهنين را چرا پيكان نساختى و به كنار جيحون نيامدى تا من از آب نتوانستمى گذشت . خليفه بجواب گفت تقدير خداى چنين بود . پادشاه گفت آنچه بر تو خواهد رفت هم تقدير خداست و شب را بازگشت ، آنگه خليفه را فرمود كه زنانى كه با او و پسران او پيوسته‌اند بيرون آورد و به سراى خليفه رفتند 700 زن و 1200 خادم بودند و ديگران را متفرق كردند . چون از غارت فارغ شدند بعد از يك هفته اهل شهر را امان دادند و غنيمت‌ها جمع كردند و چهاردهم صفر پادشاه از در شهر كوچ فرموده خليفه را طلب كرد و او را آنجا آوردند و پسر ميانين را بر عقب آوردند با پنج شش خادم . آن‌روز در آن ديه كار او به آخر رسيد ديگر روز پسر مهين را و كسانى را كه با او بودند به دروازهء كلواذ كار او به آخر رسيد و زنان و خادمان را متفرق كردند . »\r\n( نقل از رسالهء كوچك فتح بغداد منسوب به خواجه نصير الدين طوسى . )\r\nدر هجوم مغول ببغداد بيشتر ابنيه و عمارات آن از قبيل مقابر خلفا و مشهد امام موسى كاظم خراب گرديد و خلق بسيار بقتل رسيدند . عاقبت بعد از يك هفته\r\n\r\n","description":"","footnote":"","page_name":" 184 ","page_number":251},
  {"content":"\r\n\r\nهولاگو امر داد كه از قتل و غارت آن شهر دست برداشتند و چون هواى آن بد بود روز 24 صفر از بغداد خارج شد و مستعصم را بحضور طلبيده و او را در همان روز با پسر بزرگتر ابو بكر بقتل رساند و پسر ميانهء او را نيز چند روز بعد كشتند و از بنى عباس بر هركس دست يافتند بقتل آوردند مگر پسر كوچكتر خليفه مباركشاه كه او را هولاگو به زوجهء خويش بخشيد و زوجهء هولاگو او را به خواجه نصير الدين سپرد و خانمى مغولى به او دادند و به اين ترتيب دولت پانصد و بيست و پنج سالهء عباسى برافتاد و دستگاه خلافت به كلى از ميان رفت . عدد مقتولين بغداد را بالغ بر 800000 نفر نوشته‌اند .\r\nبعد از قتل خليفه هولاگو ابن العلقمى را همچنان بعنوان وزارت ببغداد فرستاد و جهت آن شهر شحنه‌اى مغولى تعيين كرد و ايشان به آبادى شهر و ترميم خرابيها و كفن‌ودفن كشتگان مشغول شدند و هولاگو كمى بعد به سمت خانقين رجعت نمود ولى سرداران او حله و كوفه و نجف را گرفتند و چون مردم واسط مقاومت كردند مغول قريب 40000 نفر از ايشان را كشته بر آنجا استيلا يافتند و به طرف شوشتر و بلاد ديگر خوزستان سرازير گرديدند .\r\n\r\nابن العلقمى وزير ( متوفى 656 ) -\r\nوزارت خليفه المستعصم باللّه چنان كه ديديم با مؤيد الدين ابو طالب محمد بن احمد بن العلقمى بود و اين شخص كه تا فتح بغداد وزارت خليفه را داشت از اجلهء فضلاى عصر خويش بشمار مىرفت ، در حسن خط و كمال و نظم شعر و انشا مشهور بود ، فضلا و اهل ادب را دوست مىداشت و در جمع كتب و جلب ادبا و شعرا سعى مخصوص مىكرد ، كتابخانه‌اى داشت متضمن 10000 مجلد كتاب خطى نفيس و شعرا و نويسندگانى در گرد او بودند كه به نامش شعر مىساختند و كتاب مىنوشتند و يكى از مشهورترين اين جماعت عز الدين عبد الحميد ابن ابى الحديد ( 586 - 655 ) فاضل معروف است كه كتاب شرح نهج البلاغه را بنام اين وزير دانش‌دوست برشتهء تأليف آورده است .\r\nابن العلقمى در كفايت و كاردانى نيز مقامى بلند داشت و زمام عموم كارهاى خلافت در دست او بود ، خليفه نيز او را معتمد خود مىدانست ولى از آنجا كه ضعيف النفس و بىاراده بود بهر حركتى كه از ديگران سر مىزد رضا مىداد مخصوصا\r\n\r\n","description":"","footnote":"","page_name":" 185 ","page_number":252},
  {"content":"\r\n\r\nچون خواص ديگر خليفه با ابن العلقمى دشمنى مىكردند نمىتوانست از سعايت آنها جلوگيرى نمايد و غالبا آلت اجراى اغراض اين و آن مىشد .\r\nدر خصوص دخالتى كه اين وزير در امر حصار بغداد و قتل خليفه المستعصم داشته مورخين بياناتى متضاد كرده‌اند و به همين جهت حقيقت مسئله چندان روشن نيست غالب مورخين اسلامى مخصوصا سنى مذهبان كه از واقعهء قتل خليفه و انقراض خاندان بنى عباس سخت متغير و متأسف بوده‌اند چنين نقل مىكنند كه ابن العلقمى به علت شيعه بودن بر اثر تألمى كه از قتل و غارت محله كرخ بغداد و مشهد امام موسى بدست ابو بكر پسر خليفه پيدا كرده بود كينهء بنى عباس را در دل گرفته مصمم شد بهر وسيله باشد هولاگو را بر بغداد مستولى كند و بنياد آل عباس را براندازد و به اين قصد پنهان از خليفه مكرر رسولانى پيش هولاگو و خواجه نصير الدين طوسى فرستاد و احوال ضعف خليفه و سهولت تسخير بغداد را به ايشان گوشزد كرد و در ضمن قشون خليفه را به اطراف روانه نمود و به او گفت كه با هولاگو ترتيب صلح داده شده و به لشكر احتياجى نيست حتى اين مورخين نوشته‌اند كه در موقع زدوخورد مردم بغداد با لشكريان مغول در اطراف آن شهر ابن العلقمى امر داد كه سد يكى از نهرهاى بيرون بغداد را گشودند و جماعتى از لشكر خليفه به اين ترتيب در آب غرق شد .\r\nاما مورخين شيعىمذهب بر خلاف ساحت ابن العلقمى وزير را از اين اتهامات برى ميدانند و تمام اين پيش‌آمدهاى ناگوار را نتيجهء سستى عزم و ضعف خليفه و ظلم و جور پسرش ابو بكر و نفاق امرا و سران لشكرى با يكديگر مىدانند مخصوصا محمد بن علىّ بن طباطبا مؤلف كتاب الفخرى كه آن را در سال 701 يعنى چهل و - پنج سال بعد از فتح بغداد بدست هولاگو نوشته شديدا اين گونه نسبت‌ها را كه عامه بابن العلقمى مىداده‌اند رد مىكند و درستى و امانت و ديانت آن وزير را مىستايد و شرح ذيل را از قول خواهرزادهء ابن العلقمى كه براى او تقرير كرده نقل مىنمايد :\r\n« كمال الدين احمد بن الضحاك خواهرزادهء ابن العلقمى به من گفت كه چون هولاگو بحدود بغداد رسيد از خليفه خواست كه وزير خود را پيش او بفرستد . خليفه ابن العلقمى را احضار كرد و به او گفت كه هولاگو ترا خواسته است و من كه - خواهرزادهء اويم در آنجا حاضر بودم . وزير خليفه را مخاطب ساخته گفت : اگر من از\r\n\r\n","description":"","footnote":"","page_name":" 186 ","page_number":253},
  {"content":"\r\n\r\nشهر خارج شوم تدبير كار دار الخلافه را كه عهده‌دار خواهد شد . خليفه گفت چاره‌اى نيست بايد رفت . وزير اطاعت كرده به خدمت هولاگو رسيد و خواجهء سعيد نصير الدّين طوسى او را چنان كه بايد در پيشگاه هولاگو معرفى نمود . هولاگو را از وزير خوش آمد و چون بغداد را تسخير كرد آن شهر را به او سپرد ولى ابن العلقمى كمى بعد مريض شده در جمادى الاولى سال 656 وفات يافت . اگر اين وزير خيانت‌پيشه و نسبت به خليفه راه كفران رفته بود هرگز هولاگو به او وثوق نمىكرد و بغداد را به او وانمىگذاشت . »\r\nبا تمام اين مراتب نمىتوان گفت كه ابن العلقمى چنان كه ابن طقطقى مدّعى است در پيشرفت كار هولاگو و برانداختن خاندان عباسى دخالتى نداشته چه اگر تمام نسبتهايى را كه مورخين سنىمذهب بابن العلقمى داده‌اند صحيح نشماريم و اكثر آنها را از سر سوز و از راه اظهار تعلق به خاندان خلفا بدانيم باز اين نكته قابل دقت است كه ابن العلقمى ايرانى و شيعىمذهب علاوه بر كينهء قلبى نسبت به خلفاى عباسى و اهل تسنن ، از قضيهء غارت كرخ و مشهد امام موسى كاظم و قتل شيعيان بغداد سخت متألم بوده و با عمال و امراى بىلياقت خليفه دشمنى سياسى داشته و از خود خليفهء نالايق ضعيف النفس هم هيچ‌گونه توجه و اظهار علاقه نسبت به كارها نمىديده است . مخصوصا دوستى با خواجه نصير الدين و پيروى از طريقه‌اى كه آن مرد دانشمند در ترك اسماعيليه و تقويت مرام هولاگو ، از راه مصلحت‌انديشى و دنيادارى يا از ترس جان ، اتخاذ كرده بوده شايد در اين راه مؤيّد وزير خليفه نيز شده باشد . آنجا كه پاى تعصب مذهبى در كار باشد اقدام به اين‌گونه عمليات و برانداختن دشمن دينى پيش چشم مرد متعصب هيچ‌گونه وقع و عظم ندارد بلكه مبادرت به آن در حكم اداى وظيفهء ايمانى و تكليف مذهبى است . سفر پرخوف و خطر قاضى شمس الدّين قزوينى به دربار خان مغول و سفراى پاپ و لوئى نهم و پادشاهان ارمنستان همه در نتيجهء همين تحريك حس عصبيت و به عقيدهء اقدام‌كنندگان براى تحصيل اجر اخروى و در راه خدمت بدين و عقيدهء قلبى بوده است و كسى كه به اين گونه كارها دست مىزده به هيچ‌وجه خود را پيش نفس خويش خجل نمىدانسته و اين عمل را خيانت تصور نمىكرده است چنان كه در همين موقع فتح بغداد عيسويان آن شهر برغم خليفه و مسلمين دار الخلافه از پيشرفت\r\n\r\n","description":"","footnote":"","page_name":" 187 ","page_number":254},
  {"content":"\r\n\r\nهولاگو و مغول شاد بودند و از ايشان تقويت مىكردند تا مگر به اين وسيله انتقام - لشكركشىهاى سلطان جلال الدّين منكبرنى را به گرجستان و كشتار سلاطين ايّوبى را از صليبيون در شام و مصر بكشند .\r\nبعضى از مورخين لشكركشى هولاگو را بتحريك ايرانىها ميدانند و مىگويند كه اين قوم كه هنوز دشمنى خود را نسبت بعرب ، خراب‌كنندهء مجد و عظمت ايران قديم و بر اندازهء دولت ساسانى ، فراموش نكرده بودند مغول را ببغداد كشيدند تا آخرين اثرى را هم كه از دولت عرب در مشرق‌زمين بجا بود از ميان بردارند . حتى گفته‌اند كه بعضى از ايشان مغول را واداشتند كه كتب خلفا را بانتقام كتبى كه عرب در فتح مداين در دجله ريخته بودند به آن شط بريزند . صحت‌وسقم اين خبر درست معلوم نيست و نمىدانيم كه اين فقره نيز از نسبتهايى است كه اهل تسنن به ايرانىهاى شيعه بسته و يا واقعا ايرانىها در آن تاريخ درين عمل دخالتى داشته‌اند .\r\nبارى دخالت ابن العلقمى در شكست كار خليفه و پيشرفت هولاگو به هيچ‌وجه روشن نيست همان‌طوركه نمىتوان تمام گفته‌هاى اهل غرض را حمل به صحت كرد قطعا هم نمىشود گفت كه اين وزير در قضيهء مزبور مداخله‌اى نداشته است . تفاوت مطلب در اينجاست كه مورخين سنىمذهب اين عمل را در صورت وقوع خيانت عظيم مىشمرده و ابن العلقمى و امثال او ( قاضى شمس الدّين قزوينى ) بر خلاف نجات از دست معاندين مذهبى را و لو بدست كفار ميسر شود علاوه بر تشفى قلب صواب مىپنداشته‌اند . حل اين مسئله بيشتر موقوف بتحقيق صحيح اوضاع آن‌وقت بغداد و تحصيل اطلاع كامل از احوال مردميست كه در آن ايام تحت حكومت خليفه و عمال ظالم طمع‌ورز او زندگى مىكرده‌اند .\r\nاثرات فتح بغداد - فتح بغداد و انقراض خلافت پانصد سالهء بنى عباس يكى از بزرگترين وقايع تاريخ اسلام است و اگرچه بعد از استقرار مغول در ممالك اسلامى شرق و تجزيهء دولت عباسى ديگر چندان محلى بدست خلفا نمانده بود و خليفه نفوذ سياسى مهمى نداشت ولى چون اكثريت مردم ممالك اسلامى خليفه را امير المؤمنين و اولوالامر مىدانستند نفوذ روحانى او كماكان برقرار بود و مسلمين حتى در زير اطاعت مغول هم هر وقت مانعى پيدا نمىشد بنام او خطبه مىخواندند و او را بر خود رئيس\r\n\r\n","description":"","footnote":"","page_name":" 188 ","page_number":255},
  {"content":"\r\n\r\nروحانى و در دنيا جانشين پيغمبر مىدانستند . مخالفت مسلمين با سلطان محمد خوارزمشاه و پدر او با وجود كمال قدرت اين سلاطين و طرفدارى از خليفهء عباسى فهماند كه هنوز مردم ممالك اسلامى بغداد را به نظر احترام مىنگرند و خليفه را قابل تعرض و تغيير و تبديل نمىدانند . در موقع حركت هولاگو به طرف بغداد نيز يكى از منجمين كه در ركاب او بود خان مغول را از حركت به سمت دار الخلافه نهى كرد و گفت كه قصد خاندان عباسى مبارك نيست و او را از عواقب وخيم اين كار ترساند ولى هولاگو بتصويب خواجه نصير الدين و كسان ديگرى كه دستخوش اين انديشه‌ها نبودند به گفتار آن منجم گوش نداد و بغداد را بدون آنكه فساد ظاهر شود گرفت .\r\nتسخير بغداد بتوسط هولاگو و قتل خليفهء مسلمين بدست كفار مغول ، مسلمانان عموم بلاد مخصوصا اهل تسنن را سخت متألم كرد چنان كه آن را اعظم وقايع عالم و به منزلهء بزرگترين لطماتى مىدانستند كه از طرف اهل كفر و شرك بمقام مقدس خلافت و به خاندان آل رسول وارد آمده . شيخ سعدى كه در اين تاريخ در شيراز يعنى دور از معركهء بلا و در سرزمين آرام مىزيسته در مقابل شنيدن اين واقعهء عظيم از اظهار تأثر خوددارى نتوانسته و قصيده بزرگى در مرثيهء مستعصم و تأسف بر زوال دولت عباسى سروده است بمطلع ذيل :\r\n آسمان را حق بود گر خون ببارد بر زمين * بر زوال ملك مستعصم امير المؤمنين \r\nاثر ديگر فتح بغداد و كشته شدن مستعصم و كسان او در نظر اهل تسنن برافتادن خلافت و خالى ماندن زمين بود از وجود يك نفر اولوالامر و اين مسئله اگرچه براى شيعه كه در مقابل مسلمين ديگر عده‌اى قليل بيش نبودند اهميتى نداشت ولى بر ساير مسلمانان سخت ناگوار بود و همين قضيه به شرحى كه بعدها خواهيم ديد بهانه‌اى بدست تركان عثمانى داد كه موضوع خلافت را دوباره پيش بكشند و خود را امير المؤمنين و جانشين خلفاى عباسى بخوانند و پيشامد اين ترتيب يكى از مهم‌ترين قضايائى است كه در تاريخ دورهء جديد ايران بايد محل توجه قرار بگيرد .\r\n\r\nاختيار مراغه به پايتختى و بناى رصدخانه -\r\nبعد از تسخير بغداد هولاگو اموال خطيرى را كه از غارت خزاين خلفاى عباسى بچنگ آورده بود بانضمام غنايم گرجستان\r\n\r\n","description":"","footnote":"","page_name":" 189 ","page_number":256},
  {"content":"\r\n\r\nو ارمنستان و بلاد روم و لر و كرد بآذربايجان فرستاد و امر داد كه در يكى از جزاير داخلى درياى كبودان ( درياچهء اورميه ) واقع ما بين شهر سلماس و اروميه عمارتى عالى ساختند و از آنها آلت زرينه و سيمينه را آب كرده به شكل شمش در آنجا قرار داد و اين جزيره از قرارى كه بعضى از مورخين نوشته‌اند در سال مرگ ابقا خان يعنى در سنهء 681 در آب فرورفت .\r\nچون همواره روابط بين هولاگو و برادرش منگو قاآن بر قاعدهء دوستى و وفاق مبتنى بود هولاگو مقدارى از غنايمى را كه در بغداد بچنگ آورده بود با خبر فتح ايران و عراق و تصميم توجه به طرف مصر و شام را پيش برادر فرستاد و رعايت جانب احترام او را به اين وسيله ملحوظ داشت .\r\nدر مدت اقامت هولاگو در حدود آذربايجان و مراغه عده‌اى از امرا و سلاطين اطراف به تهنيت فتح بغداد به خدمت او رسيدند و از آن جمله بودند بدر الدين لؤلؤ صاحب موصل و اتابك سعد پسر اتابك ابو بكر بن سعد سلغرى و سلطان عز الدين پادشاه سلجوقى روم و برادرش ركن الدين .\r\nهولاگو مراغه را مقر اقامت خود قرار داد و علت اين مسئله گويا علاوه بر سلامت آب‌وهواى آن شهر نظرى بود كه او بفتح شام و مصر داشت و خواجه نصير الدين طوسى را امر داد كه در آن شهر در محل مناسبى رصدخانه‌اى بنا نمايد .\r\nرشيد الدين فضل اللّه مؤلف جامع التواريخ رشيدى مىگويد كه منگو قاآن در موقع فرستادن هولاگو به سمت ايران چون آوازهء فضل و استادى خواجه نصير الدين را شنيده بود از او خواست كه بعد از استخلاص قلاع ملاحده خواجه را به دربار او روانه دارد تا در مغولستان بناى رصدخانه كند ولى چون منگو در اين تاريخ بفتح چين جنوبى اشتغال داشت هولاگو چنين صلاح ديد كه اين كار در ايران و بفرمان او صورت پذيرد .\r\nخواجه نصير الدين به هولاگو فهماند كه بناى رصد جديد و نوشتن زيجى تازه قريب سى سال مدت لازم دارد ولى هولاگو چون در اين كار اصرار داشت از خواجه خواست كه آن را در مدت دوازده سال به انجام رساند و چون در اين مدت رصد جميع كواكب و حساب دورهء آنها و تهيهء جداول تازه امكان نداشت خواجه به دستيارى\r\n\r\n","description":"","footnote":"","page_name":" 190 ","page_number":257},
  {"content":"\r\n\r\nجداول و زيج‌هاى سابق و رصدخانه‌هاى تازه در سال 657 شروع به ترتيب زيج جديد كرد و اين كار غير از منجمين و علماى بزرگ اسلامى كه مخصوص در اين كار از اطراف احضار شده بودند يك نفر از علماى نجوم چينى نيز در مراغه حضور داشت و او در ترتيب تاريخ چينى و طريقهء محاسبهء معمول آن قوم به منجّمين اسلامى كمك مىكرد .\r\nمحلى كه براى رصدخانه اختيار شد در شمال مراغه بر روى تپه‌اى بود و بامر هولاگو عموم آلات رصدى لازم را كه در بغداد و غيره مغول به غارت گرفته بودند در آنجا به اختيار خواجه نصير الدّين گذاشتند بعلاوه هولاگو امر داد كه جميع اوقاف ممالك مغول را تحت اختيار خواجه قرار دهند .\r\nرصد مراغه قريب پانزده سال طول كشيد و نتيجهء آن را خواجه نصير الدين در كتابى باسم زيج ايلخانى در سال 663 يعنى در ايام ابقا خان منتشر ساخت .\r\nمنجمينى كه در كار رصد مراغه با خواجه نصير الدين كمك مىكردند عبارتند از علّامه قطب الدّين شيرازى ، مؤيّد الدّين عرضى دمشقى ، محى الدّين مغربى ، فخر الدّين مراغى ، فخر الدّين اخلاطى ، نجم الدّين دبيران كاتبى قزوينى . بناى رصدخانهء مراغه قريب 20000 دينار خرج برداشت و بعد از ابقا بتدريج متروك ماند و امروز جز خرابه‌اى از آن چيزى ديگر بجا نيست .\r\n\r\nلشكركشى هولاگو به الجزيره و شام -\r\nهولاگو در موقعى كه بفتح بغداد اشتغال داشت يكى از سران سپاهى خود را بنام ارقيو نويان به طرف اربل فرستاد تا حصار مستحكم آن را مسخر نمايد و آن قلعه در دست جماعتى از كردان بود . ارقيو مدتى در پاى آن قلعه مستأصل ماند و به گشودن آن موفق نيامد تا آنكه به كمك لشكرى و فكرى بدر الدّين لؤلؤ آنجا را گشود و باروى آن را خراب كرده عازم حدود شام شد .\r\nشام و الجزيره در اين تاريخ در دست سلاطين ايّوبى بود و شش شعبه از آن خاندان در ميّافارقين و حصن كيفا و كرك و حلب و حماة و حمص سلطنت مىكردند اما بدبختانه ما بين ايشان پيوسته نفاق و خصومت حكمفرما بود و اگر حقيقة با يكديگر اتحاد داشتند به خوبى مىتوانستند از لشكريان هولاگو جلوگيرى كنند .\r\nاز ميان اين سلاطين صاحب حلب يعنى الملك النّاصر يوسف ( 640 - 659 ) از\r\n\r\n","description":"","footnote":"","page_name":" 191 ","page_number":258},
  {"content":"\r\n\r\nهمه مقتدرتر محسوب مىشد و او پس از فتح بغداد يعنى در سال 656 از راه - مصلحت‌انديشى تحف و هدايائى با پسر و وزير خود پيش هولاگو فرستاد و اظهار تبعيّت و انقياد كرد و اين حركت الملك النّاصر كه نشانهء كمال ضعف و عجز او در مقابل مغول بود بر سلاطين ايّوبى ديگر ناگوار آمد و اين سلاطين كمر دشمنى او را بستند و در صدد دفع او برآمدند و الملك الناصر چاره‌اى نديد جز آنكه از هولاگو كمك بطلبد و اين قضيه هولاگو را بيش از پيش در حركت به طرف شام ساعى كرد . قبل از حركت بحدود شام هولاگو ايلچيانى چند پيش بدر الدّين لؤلؤ به شهر موصل فرستاد و پيغام داد كه چون تو مسنى پسر خود الملك الصالح را بفرست تا در فتح شام و مصر با لشكريان تاتار همراهى نمايد . بدر الدين نيز اطاعت كرد و هولاگو به پاس اين خدمت تركان خاتون دختر سلطان جلال الدين منكبرنى را به زوجيت بالملك الصالح داد سپس در رمضان سال 657 به معيّت بايجو و سونجاق و سرداران ديگر خود به طرف درياچهء وان ( بحيرهء خلاط ) و ديار بكر حركت كرد و پسر خود يشموت را با سونتاى نويان به محاصرهء ميافارقين و الملك الصالح را بفتح آمد ( ديار بكر ) فرستاد و خود شهر رها و نصيبين را گرفته پس از عبور از فرات به محاصره حلب پرداخت و هريك از سرداران خود را مأمور يكى از دروازه‌هاى آن شهر كرد .\r\nمردم حلب مقاومت كردند ولى هولاگو به دستيارى گيتوبوقا و ارقيو نويان و سونجاق پس از يك هفته آن شهر را از دست الملك المعظّم تورانشاه عمّ الملك الناصر يوسف گرفت و مغول يك هفته حلب را غارت كردند و خلق بسيارى از مردم آن را طعمهء شمشير ساختند ولى قلعهء شهر چهل روز مقاومت نمود ، عاقبت مردم آنجا نيز امان خواستند و قلعه را به تصرف هولاگو دادند .\r\nمردم دمشق از ترس آنكه مبادا گرفتار سرنوشت اهالى حلب شوند قبلا تحف و پيشكشهائى پيش هولاگو فرستادند و فرمان مغول را گردن نهادند . هولاگو هم كيتوبوقا را به تصرف آنجا فرستاد و دمشق نيز به اين شكل مسخر مغول گرديد ( 657 ) .\r\nدر موقعى كه هولاگو در حلب اقامت داشت ايلچيانى از مشرق رسيده خبر فوت منگو قاآن را به او دادند . هولاگو از اين واقعه سخت متألم شد و كيتوبوقا را در حدود شام گذاشته از شام بتاريخ 24 جمادى الاخرى سال 658 به اخلاط برگشت و\r\n\r\n","description":"","footnote":"","page_name":" 192 ","page_number":259},
  {"content":"\r\n\r\nچون از حدّ دمشق جلوتر نتاخت نماينده‌اى روانهء مصر كرد و او را بقبول اطاعت خود دعوت نمود .\r\n\r\nواقعهء عين جالوت در رمضان 658 -\r\nسلطنت مصر چنان كه مكرّر گفته‌ايم از ايّام استيلاى سلطان صلاح الدّين ايّوبى در دست افراد خاندان او بود و ايشان بعد از فوت الملك الكامل كه در 635 اتّفاق افتاد با وجود خطر صليبيّون عيسوى و هجوم مغول بيش از پيش در نزاع با بنى اعمام خود در شام و فلسطين و دامن زدن آتش نفاق خانمان‌سوز پافشارى مىكردند و گاهى براى رسيدن به منظورهاى شخصى از كمك به عيسويان صليبى نيز خوددارى نداشتند .\r\nپسر الملك الكامل ملقّب بالملك الصالح ايّوب كه در 637 بعد از عزل برادر خود به سلطنت مصر رسيد به كمك غلامان ترك يعنى مماليك و بقيّهء قشون جلال الدّين خوارزمشاه كه بنام خوارزميّه بعد از قتل آن پادشاه در الجزيره و شام سرگردان و با اين و آن در زدوخورد بودند و عاقبت به مزدورى به خدمت الملك الصالح درآمدند در نزديكى غزّه صليبيون عيسوى و ايّوبيانى را كه به ايشان كمك كرده بودند شكستى سخت داد و شام را ضميمهء مصر نمود .\r\nدر سال 645 عيسويان صليبى بسركردگى لوئى نهم ملقب بمقدّس پادشاه معروف فرانسه بمصر حمله بردند و بندر دمياط را تسخير كردند ، الملك الصالح در اين تاريخ در شام بود و خيال فتح حمص را داشت به عجله خود را بمصر رساند و در صدد دفع صليبيون برآمد ولى چون مريض بود در موقع مراجعت بمصر فوت كرد و مجال جنگ با لوئى را نيافت ( 647 ) .\r\nالملك الصالح يك پسر داشت كه از جانب پدر به امارت حصن كيفا مأمور بود و او همان تورانشاه الملك المعظم است كه چند بار ذكر او را كرده‌ايم .\r\nمادر اين پسر يكى از كنيزكان محبوبهء الملك الصالح است كه شجرة الدّر لقب داشته . اين زن براى آنكه جانشينى الملك الصالح به پسرش برسد به كمك دو نفر از امرا مرگ سلطان را از مردم مخفى كرد و با آنكه الملك الصالح كسى را به جانشينى تعيين ننموده بود تورانشاه را از حصن كيفا خواست و چنين شهرت داد كه جانشين الملك الصالح اوست و تورانشاه پس از ورود بمصر بمقرّ سلطنت استقرار يافت .\r\n\r\n","description":"","footnote":"","page_name":" 193 ","page_number":260},
  {"content":"\r\n\r\nقبل از وصول تورانشاه بمصر صليبيون قشون اسلامى مصر را شكست داده به طرف القاهره شروع به پيشرفت كرده بودند . رسيدن الملك المعظم نفسى تازه در مسلمين دميد و ايشان سى و دو كشتى از سفاينى را كه براى عيسويان آذوقه مىآوردند گرفتند و عيسويان دچار قحطى و بىآبى شده چاره‌اى جز بازگشت نديدند ، مسلمين هم موقع را غنيمت شمرده به عيسويان منهزم حمله بردند و در 2 محرم سال 648 لوئى نهم را با چند نفر از امراى او دستگير نمودند . الملك المعظم بعد از اين فتح مصمم شد كه خود را از چنگ امرا و مماليك خلاص نمايد ولى مماليك شورش نموده او را بقتل رساندند و سلسلهء ايّوبى مصر خاتمه يافت ( محرّم 648 ) .\r\nمماليك غلامانى بودند كه بر اثر استيلاى مغول و فرار مردم از جلو ايشان در شام و مصر فراوان شده و الملك الصالح جماعتى از ايشان را بعنوان قراولان خاصّه و مستحفظين خود نگاه داشته و از آنها افواجى ترتيب داده بود چون اردوگاه اين افواج سواحل شاخهء شرقى نيل يعنى قسمت البحر بود ايشان را مماليك بحرى مىخواندند اين مماليك بعد از آنكه تورانشاه را از ميان برداشتند نتوانستند به حال نظم و يگانگى برقرار بمانند و كار اختلاف بين ايشان تا آنجا كشيد كه لوئى پادشاه فرانسه و ساير محبوسين بىزحمت و ترس از حبس بيرون آمده بقيد پرداخت مبلغى بعنوان فديه نجات يافتند حتى يكى از قاتلين تورانشاه شمشير خونينى را كه با آن بقتل پادشاه مصر اقدام كرده بود پيش لوئى آورد و از او طلب جايزه كرد .\r\nشجرة الدّر در سايهء كفايت و كاردانى كه داشت يكى از رؤساى مماليك يعنى عزّ الدّين آيبك تركمانى را با خود همدست كرد و سلطنت مصر را در دست گرفت ولى خليفهء بغداد المستنصر به اين عنوان كه زن نمىتواند متصدّى امر سلطنت باشد او را به اين مقام نشناخت و مماليك دمشق هم آن شهر را به تصرف پادشاه ايّوبى حلب دادند . عاقبت شجرة الدر به ازدواج آيبك درآمد و آيبك با لقب الملك المعزّ پادشاه شد ( 648 ) .\r\nيك دستهء ديگر از مماليك كه بعلّت تعلّق بالملك الصالح اسم خود را مماليك صالحى گذاشته بودند بر آيبك شوريدند و يكى از فرزندان ايّوبيان يمن را به سلطنت برداشتند و آيبك را فقط بعنوان اتابيكى شناختند .\r\nصاحب حلب نيز به قصد خونخواهى پسر عمّ خويش الملك المعظم از تمام افراد\r\n\r\n","description":"","footnote":"","page_name":" 194 ","page_number":261},
  {"content":"\r\n\r\nخاندان ايّوبى درخواست مساعدت نمود و بالاخره هم به جنگ با مماليك طرفدار آيبك پرداخت ولى مجبور بقبول صلح شد و در 651 سواحل فنيقيّه و غزّه و بيت المقدّس و نابلس را بتصرّف مصر داد .\r\nچون شجرة الدّر از آيبك فرزندى نياورد آيبك در حرم خود يك عده همخوابه جمع كرد و در صدد ازدواج با دختر بدر الدّين صاحب موصل برآمد ، شجرة الدّر محرمانه شوهر را در ربيع الاوّل 655 يعنى يك سال بعد از فتح بغداد بدست هولاگو بقتل رساند ، مماليك هم شجرة الدّر را به وضع فظيعى كشتند و پسر پانزده سالهء ايبك را پادشاه خواندند و اتابيكى او را بامير سيف الدّين قدوز واگذاشتند . قدوز در ذىالحجهء 657 پسر آيبك را از سلطنت خلع كرد و خود با لقب الملك المظفّر پادشاه شد و او كه به ادّعاى جماعتى ، از شاهزادگان فرارى خاندان خوارزمشاهى بود به زودى در مصر قدرت پيدا كرد و بواسطهء حسن‌رفتار و داد و دهش طرفداران او زياد شد از آن جمله بودند بقيّة السّيف قشون سلطان جلال الدّين خوارزمشاهى يعنى خوارزميه و كسانى كه از جلو سيل هجوم مغول گريخته بودند . ورود فرستادگان هولاگو بمصر براى طلب اطاعت مقارن بود با ابتداى بسط قدرت و سلطنت امير قدوز .\r\nامير قدوز پس از مشورت با بزرگان امراى خود دل به دريا زده فرستادگان هولاگو را بقتل رسانيد و با سپاهيان كارآزموده به طرف فلسطين حركت نمود .\r\nهولاگو خان چنان كه پيش ذكر كرديم در اين موقع به مغولستان مراجعت كرده و از جانب خود كيتوبوقا را با قريب 10000 سوارهء مغول در شام گذاشته بود ، قدوز در محلّ عين جالوت ( در فلسطين ) شكست سختى داد و از ايشان كمتر كسى باقى ماند و كيتوبوقا را زنده دستگير نمود و گردن زد ( رمضان 658 )\r\nفتح عين جالوت يكى از وقايع مهمّ تاريخ مصر و شام است زيرا كه جلوى هجوم مغول را به طرف مصر سدّ كرده و با آنكه به شخص هولاگو صدمه‌اى نرسيده ضربت سختى از آن به شوكت مغول وارد آمده چنان كه هولاگو پس از شنيدن خبر قتل كيتوبوقا تأسّفها خورده و تصميم انتقام خون او را گرفته ولى بعلّت گرفتاريهاى ديگر به انجام اين قصد توفيق نيافته .\r\nامّا قدوز از اين فتح ثمره‌اى نبرد زيرا كه در ذىالقعده 658 بدست يكى از\r\n\r\n","description":"","footnote":"","page_name":" 195 ","page_number":262},
  {"content":"\r\n\r\nرؤساى مماليك امير بيبرس ركن الدّين بندقدارى بقتل رسيد و بيبرس با لقب الملك الظّاهر پادشاه مصر شد و او چنان كه بعد خواهيم ديد يكى از مشاهير سلاطين اسلام است .\r\nمقارن جنگ عين جالوت پسر هولاگو يشموت كه در سال 656 ميّافارقين را در محاصره گرفته بود و با الملك الكامل ايّوبى مدافع رشيد آن مىجنگيد پس از دو سال در نتيجهء افتادن قحط و غلا در ميان اهالى آن آنجا را گرفت و مغول الملك الكامل را كشتند .\r\nبعد از فتح ميافارقين يشموت شهر ماردين را محاصره نمود و با آنكه هشت ماه آنجا را محصور داشت به گشودن آن موفق نيامد عاقبت پسر صاحب قلعهء ماردين پدر را كشت و قلعه را به تصرف مغول داد .\r\nدر سال 658 بدر الدّين لؤلؤ كه الملك الرّحيم لقب داشت صاحب موصل وفات يافت و جانشينيش بالملك الصالح اسماعيل پسر او رسيد و او به زودى موصل را رها كرده به دعوت برادر خود كه پيش بيبرس بود نزد آن پادشاه رفت و بيبرس به او يك عدّه سوار داد كه بموصل بيايد و خزاين و دفاين خود را برداشته مراجعت نمايد . پس از مراجعت و رسيدن بموصل مغول دور شهر را گرفتند و الملك الصالح به اميد كمك بيبرس با مغول به جنگ پرداخت و اهالى شهر هم جنبشى مردانه كردند و بمغول صدمات زياد زدند .\r\nچون خبر جنگ بين مردم موصل و مغول از طرفى به بيبرس و از طرفى ديگر به هولاگو كه در آذربايجان بود رسيد هردو به كمك طرفين سپاهيانى فرستادند ولى مغول از آمدن سپاه مصر و شام قبلا خبردار شده بر سر راه ايشان رفتند و ايشان را مغلوب كرده به لباس شاميان درآمدند و به طرف موصل روان شدند مردم موصل به خيال آنكه شاميانند كه به كمك مىآيند از شهر بيرون آمدند و مغول ايشان را در ميان گرفتند و جماعتى از آنان را كشتند .\r\nمغول بااين‌حال باز به گرفتن قلعهء موصل موفق نيامدند و محاصره طول كشيد تا آنكه در شهر قحط افتاد و الملك الصالح امان خواست . مغول در رمضان 660 موصل را گرفتند و قتل عام كردند و الملك الصالح را بفرمان هولاگو در دنبه و نمد پيچيدند و در آفتاب انداختند تا دنبه بعد از هفته‌اى كرم شد و كرمان بدن او را خوردند و او به اين سختى جان بداد و پسر سه‌ساله‌اش را در كنار دجله دو نيمه\r\n\r\n","description":"","footnote":"","page_name":" 196 ","page_number":263},
  {"content":"\r\n\r\nكردند و هر نيمه را به طرفى آويختند تا پوسيد .\r\n\r\nمرگ هولاگو در 663 -\r\nبعد از آنكه هولاگو از فتح بقيهء ايران و شام فارغ شد به خيال مملكتدارى و دفع دشمنان شخصى افتاد و يكى از آن جمله پسر جوجى بود بنام بركاى كه در دشت قبچاق سلطنت داشت و چون بدستور برادر خود باتو در رساندن منگو قاآن بمقام خانى سعىها كرده بود خود را از هولاگو برتر مىدانست و به او تحكم مىكرد . كار رقابت هولاگو و بركاى آخر الامر به جنگ كشيد و بركاى 30000 نفر سپاهى براى جنگ با هولاگو از دشت قبچاق به طرف ايران فرستاد و اين عده از دربند قفقازيّه گذشته به طرف شروان سرازير گرديدند ، هولاگو هم در شوال 660 به شماخى آمد و قشون بركاى را منهزم نمود و به سمت دربند حركت كرد و پسر خود ابقا خان ( اباقا خان ) را به طرف ممالك بركاى فرستاد و لشكريان ابقا خانه‌ها و اموال ايشان را غارت نمودند ولى بركاى باز تهيّهء جمعيّتى ديده در حوالى نهر ترك بر لشكر اباقا خان زد و ايشان را در جمادى الاولى 661 درهم شكست و اباقا خان بداغستان برگشت و هولاگو بتبريز آمد تا به تلافى اين شكست قيام نمايد و براى سال آينده تهيه ببيند و در همين ايام بود كه خبر جلوس قوبيلاى قاآن بر تخت خانى مغول و تفويض سلطنت ممالك بين شط جيحون و شام و مصر از طرف او به هولاگو به ايران رسيد .\r\nهولاگو نيز اين ممالك را بين پسران و امراى مطيع خود تقسيم كرد از آن جمله عراق و خراسان و مازندران را به پسر بزرگتر خويش اباقا خان سپرد و ارّان و آذربايجان را به يشموت و ممالك روم را به معين الدّين پروانه كه سابقا وزارت سلاجقهء آسياى صغير را داشت و مطيع مغول شده بود واگذاشت و كرمان را به تركان خاتون و فارس را بامير انكيانو و الجزيره را به يكى از امراى خود .\r\nوزارت هولاگو از به دو ورود به ايران يعنى از 663 با امير سيف الدين بيتكچى خوارزمى بود و اين شخص تا ابتداى سال 661 وزارت هولاگو را داشت در موقعى كه هولاگو بدفع بركاى به طرف دشت قبچاق حركت مىنمود اين وزير را در حوالى دربند بتحريك جمعى از ساعيان بقتل رساند و وزارت خود را به شمس الدين محمّد جوينى ملقب به صاحب‌ديوان و برادر عطاملك مورّخ معروف كه از سال 657 حكومت بغداد را داشت سپرد و حكومت بغداد را به عطاملك برادرش واگذاشت .\r\n\r\n","description":"","footnote":"","page_name":" 197 ","page_number":264},
  {"content":"\r\n\r\nهولاگو خان پيش از آنكه براى جنگ با بركاى و ساير دشمنان خود اقدامى نمايد در ربيع الاول 663 مريض شد و در 19 ربيع الآخر همين سال در كنار نهر جغاتو ( جنوب درياچهء اورميه ) فوت كرد و او را كه 48 سال از عمرش گذشته بود در كوه شاهو در مقابل دهخوارقان به خاك سپردند .\r\n\r\nسياست هولاگو خان -\r\nهولاگو يكى از خوانين عمارت دوست مغول است و در حدود مراغه و درياچه اورميه ورود جغاتو و كوه آلاتاغ ابنيه‌اى ساخته ، به حكمت و نجوم و كيميا نيز ميلى داشته مخصوصا مبالغى از ثروتى را كه از غارت ممالك اسلامى بچنگ آورده بود در راه كيميا بباد داده . هولاگو شخصا مذهب بودائى داشت و در خوى بتخانه‌ها ساخته بود ولى زوجهء او دوقوز خاتون پسرزادهء آوانگ خان آخرين پادشاه قوم كرائيت مذهب مسيح داشت و چون اين زن ابتدا زوجهء تولوى پدر هولاگو بوده و بعد از مرگ تولوى به پسرش هولاگو رسيده بر اين پادشاه نفوذ كلّى داشت و هولاگو براى رعايت خاطر او عيسويان را محترم مىداشت و به كارهاى مهم مىگماشت چنان كه كيتوبوقا سردار معروف او از همين طايفه بود .\r\nچون در ايران كسى نبود كه پيرو مذهب بودائى باشد هولاگو بر اثر نفوذ زوجه و امراى خود بتوجه حال عيسويان ايران كه در آذربايجان و ارمنستان زياد بودند پرداخت و به حكم او در همه جا براى ايشان كليسا مىساختند و اردوى دوقوز خاتون هرجا بود بر در آن ناقوس مىزدند و اين خاتون يكى از جاثليقان ارمنى را كه وارتان « 1 » نام داشت به مشيرى خود اختيار نموده بود . ارامنه و عيسويان ديگر ايران كه از استيلاى مسلمين هيچ‌وقت خشنود نبودند هولاگو و دوقوز خاتون را نجات‌دهنده و ياور خود مىپنداشتند مخصوصا اين جماعت چنان كه پيش هم گفتيم سعى داشتند كه قدرت مغول را بنفع خيالات مذهبى خود به كار وادارند و به عيسويانى كه در شام و مصر با مسلمين در جهادند كمك برسانند و اسلام را يكباره از آسيا و افريقا براندازند .\r\nهجوم مغول بشام و مصر نيز براى انجام همين طرح بود مخصوصا كيتوبوقا پس از استيلا بر دمشق شروع بتبديل مساجد آن شهر به كليسا كرد و اگر جسارت و كفايت امير قدوز و فتح او در عين جالوت نبود مغول آخرين پناهگاه اسلام يعنى فلسطين و\r\n\r\n\r\n","description":"","footnote":"\r\n( 1 ) -  Vartan \r\n","page_name":" 198 ","page_number":265},
  {"content":"\r\n\r\nافريقاى شمالى را هم مسخر مىنمودند با پافشارى كه در همان ايام صليبيون عيسوى در قلع ريشهء مسلمين داشتند ديگر مشكل بود كه اسلام جانى بگيرد و در ميان اين دو دشمن متعصب كينه‌ور قد علم كند .\r\nواقعهء عين جالوت اگرچه از لحاظ نظامى اهميت فوق‌العاده نداشت ولى از لحاظ فوق خيلى مهم است بخصوص كه پس از اين شكست ديگر مغول نتوانستند به انجام فتح شام و مصر موفق آيند و پيشامد ديگرى نيز سبب شد كه كينه‌اى را كه مغول با مسلمين داشتند بتدريج از خاطر ببرند و آن اسلام آوردن مغولان دشت قبچاق و خزر و تركستان بود .\r\nسلاطين مغول ايران كه ممالكشان بين متصرفات مماليك مسلم شام و مصر و مغولان تازه‌مسلمان تركستان و دشت قبچاق قرار داشت چنان كه بعد شرح خواهيم داد بتدريج بقبول اسلام تن دردادند و كار مسلمانى ايشان كم‌كم به‌آنجا كشيد كه خود ناصر و ياور شريعت محمدى شدند و سياست عيسويان و ارامنهء ايران در مقابل نفوذ امرا و وزراى مسلمان ايرانى مغلوب گرديد .\r\n\r\n","description":"","footnote":"","page_name":" 199 ","page_number":266},
  {"content":"\r\n\r\n\r\nفصل ششم سلاطين مغول ايران يا ايلخانان ( 663 - 756 )\r\n. . .\r\nپس از وفات هولاگو زوجهء عيسويهء او دوقوز خاتون پس از مشورت با وارتان جاثليق ارمنى پسر خود ابقا يا اباقا را كه در اين تاريخ حكومت خراسان و مازندران داشت به جانشينى هولاگو نامزد كرد و قاصدى به عجله نزد اباقا كه در ارّان به گذراندن ايام زمستان مشغول بود فرستاد و او را باردوى مغول در جغاتو خواست . برادر او يشموت نيز كه در حوالى دربند بود پس از گذشتن هفت روز از فوت هولاگو رسيد و پس از تقديم مراسم عزادارى سرداران و بزرگان اتباع مغولى هولاگو به شادى نشستند و اباقا را در سوم رمضان 663 رسما به جانشينى او اختيار كردند ولى دوقوز خاتون سه روز قبل از جلوس پسر وفات يافت و از شركت در شادى جلوس اباقا محروم گرديد .\r\nاباقا و جانشينان ديگر هولاگو را كه از تاريخ مرگ او تا انقراض اين سلسله در ايران سلطنت كرده‌اند سلسلهء سلاطين مغول يا ايلخانان مىگويند و سلسلهء ايشان چون ديگر چندان ارتباطى با خوانين مغولستان نداشته و محكوم حكم دربار قراقروم نبوده سلسلهء مستقلى محسوب مىشود و از تاريخ جلوس اباقا ببعد بتدريج نفوذ مغول و حكم خوانين اصلى مغولستان در ايران از ميان مىرود و جانشينان هولاگو راه و رسم سلاطين ايران را پيش مىگيرند و در حقيقت يك طبقه از پادشاهان اين مملكت بشمار مىروند .\r\n\r\nسلطنت اباقا خان از 663 تا 680\r\nاباقا خان پس از جلوس بتخت ايلخانى ايران برادر خود يشموت را به حكومت دربند و شروان و دشت موقان و آلاتاغ نامزد كرد ، فرماندهى قشون مغول را در حدود روم و سرحد شام به دو نفر از سرداران خويش واگذاشت ، شيرامون پسر جورماغون را در گرجستان گذاشت و فارس و بغداد را به سونجاق نويان سپرد و سونجاق نويان\r\n\r\n","description":"","footnote":"","page_name":" 200 ","page_number":267},
  {"content":"\r\n\r\nاز طرف خود عطا ملك جوينى را به حكومت بغداد باقى گذاشت و عطا ملك اين سمت را در سال 657 از طرف هولاگو يافته بود .\r\nوزارت اباقا خان مثل دورهء اخير سلطنت هولاگو نصيب خواجه شمس الدّين محمّد صاحب‌ديوان جوينى گرديد و او در تبريز و پسرش خواجه بهاء الدين محمد در اصفهان و قسمت عمدهء عراق عجم بتدبير كار مملكت مشغول شدند . خراسان به دو نفر از امراى محلى و كرمان بتركان خاتون و فارس به ملكه آبش خاتون و هرات و غور و غرجستان بملك شمس الدّين كرت واگذار گرديد ، لرستان و يزد را اتابكان اين دو ناحيه و الجزيره را هم امراى ايّوبى از طرف خان مغول اداره مىكردند .\r\nعلاء الدّين عطا ملك جوينى در تمام مدّت سلطنت اباقا خان ( 663 - 680 ) اسما از جانب سونجاق حاكم بغداد و كليهء عراق عرب بود ولى در حقيقت در اين شغل استقلال تام داشت و او در اين دوره تمام سعى خود را صرف آبادى عراق عرب و تعمير خرابيهاى عهد مغول كرد ، قراء و قصبات جديد بسيار ساخت ، نهرها براى زراعت جارى كرد و اراضى باير را بمزارع خرّم مبدّل ساخت و بقدرى در اين كار پيشرفت كرد كه گويند بغداد در عهد او از زمان خلفا نيز آبادتر گرديد .\r\nدر همان اوايل سلطنت اباقا خان شحنهء مغولى بغداد قرابوغا و نايب او اسحاق ارمنى به قصد آزار عطاملك برخاسته يك نفر بدوى را فريفتند كه بگويد عطاملك قصد آن دارد كه با كسان و اولاد و اموال خود راه شام پيش گيرد و بهدايت آن بدوى به خدمت ملوك آن ديار برود . قرابوغا و اسحاق خانهء عطاملك را محاصره كردند و عطاملك را دستگير نموده با اعرابى باردوى اباقا بردند تا اباقا از زبان اعرابى اقرار بشنود . اباقا بدوى را به چوب بست و او در زير شكنجه اقرار كرد كه بيانات او از سر تهمت و بتحريك اسحاق ارمنى است . خان مغول بدوى و اسحاق را كشت و عطاملك را كماكان به حكومت بغداد باقى گذاشت .\r\nصاحب‌ديوان شمس الدّين محمد جوينى و برادرش عطاملك اسباب رونق كار دولت اباقا خان بودند . صاحب‌ديوان به جمع‌آورى عايدات كل ممالك اباقا و ادارهء امور و راندن سياست اشتغال داشت و هيچ‌كس جز پادشاه بر او تفوق نداشت و در نتيجهء اين قدرت و حسن اداره در عهد او ايران ترقى و اعتبار بسيار حاصل كرد و صاحب‌ديوان\r\n\r\n","description":"","footnote":"","page_name":" 201 ","page_number":268},
  {"content":"\r\n\r\nرا اسم‌ورسم و ثروت بسيار حاصل شد « 1 » و شعرا و اهل علم و ادب محامد صفات و ذكر خير او را در ستون دواوين و دفاتر بنظم و نثر مخلّد كردند ولى بر خلاف او پسرش خواجه بهاء الدّين مردى با خشم و سركش و كم‌عفو و بىرحم بود و در عهد او مردم اصفهان روز خوش به خود نديدند و دائما در تزلزل و وحشت مىزيستند و ناامنى و دستبرد و خونريزى در ايام او آسايش را از اهالى آن شهر سلب كرده بود .\r\nاباقا شهر تبريز را به پايتختى اختيار نمود ، زمستانها در ارّان و بغداد و كنار جغاتو قشلاق مىكرد و تابستانها را در آلاتاغ و سياه‌كوه ، تبريز از عهد سلطنت او و وزارت صاحب‌ديوان شمس الدّين ببعد رو بترقى فراوان گذاشت بخصوص كه اين شهر در عهد مغول چنان كه ديديم چندان صدمه‌اى نديده و مثل ديگر بلاد ايران و ماوراءالنهر بباد غارت نرفته بود .\r\n\r\nسياست اباقا خان -\r\nاباقا خان كه تربيت‌يافتهء دست دوقوز خاتون بود با وجود بودائى بودن بكيش مسيح تعلق خاطر داشت پدر او هولاگو در اواخر عمر از امپراطور روم شرقى ميخائيل پالئولوگوس « 2 » ( 658 - 681 ) خواست كه يكى از دختران خود را به زوجيت به او بدهد . امپراطور روم به اين ازدواج رضا داد و مريم دختر خود را با چند نفر همراه و مقدارى هدايا از قسطنطنيّه به طرف ايران فرستاد همين‌كه ايشان به شهر قيساريّه از بلاد آناتولى رسيدند هولاگو مرد و چون مراجعت به قسطنطنيّه صعوبت داشت فرستادگان امپراطور روم شرقى به ايران آمدند و اباقا آن دختر را به عقد خود درآورد و چنين شهرت يافت كه اباقا نيز قبل از ازدواج به خواهش آن دختر آداب تعميد بجا آورده و قبول دين مسيح كرده .\r\nازدواج اباقا با دختر امپراطور روم و سابقهء تربيتى كه در زيردست دوقوز خاتون يافته بود روز به روز علاقهء او را به عيسويان بيشتر كرد و روحانيون مسيحى در دربار او مورد عنايت و احترام قرار گرفتند و چون پس از شكست عين جالوت بين ايلخانان مغول ايران و سلاطين مسلمان شام و مصر نيز خصومت و رقابت شديدى حكمفرما بود عيسويان از اين وضع استفاده مىنمودند و در پيشرفت كار ايلخانان و برانداختن مسلمين مصر\r\n\r\n\r\n","description":"","footnote":"\r\n( 1 ) - عايدى املاك او را روزى ده هزار دينار نوشته‌اند ( تاريخ گزيده - ص 584 . )\r\n( 2 ) -  Michel Paleologus \r\n","page_name":" 202 ","page_number":269},
  {"content":"\r\n\r\nو شام يعنى دشمنان صليبيون عيسوى خود را خدمتگزار مغول وانمود مىكردند و مغول نيز در اين راه وجود ايشان را لازم مىشمردند چنان كه اباقا اين عيسويان را وسيلهء پيش بردن سياست خود در مقابل مسلمين شام و مصر قرار داد و بتوسط ايشان چند بار با پاپ و سلاطين عيسوى اروپا در صدد ريختن طرح اتحاد بر ضدّ پادشاهان اسلام برآمد .\r\nدر سال 666 ( 1267 . م ) پاپ كلمان چهارم « 1 » در جواب مراسله‌اى كه به خط اويغورى از جانب اباقا به او رسيده بود شرحى نوشت و تقاضا كرد كه اباقا به زبان لاتينى با او مكاتبه كند تا فهم مضمون آن ممكن شود . ضمنا از عملياتى كه عيسويان بر ضدّ مخالفين خود كرده شرحى به او نوشت و باباقا وعده داد كه با كمك سلاطين عيسوى اروپا در جنگ بر ضدّ مسلمين از او تقويت نمايد .\r\nدو سال بعد نمايندگانى از جانب ميخائيل پالئوگوس و اباقا خان در شهر بلنسيه ( والانس ) از بلاد اسپانيا پادشاه ولايت آراگن « 2 » را ملاقات كردند و از او خواستند كه مطابق وعدهء پاپ با ساير سلاطين عيسوى همدست شود و براى دفع مسلمين لشكريان خود را حاضر سازد . پادشاه آراگن با آنكه پير بود تصميم بجهاد كرد ولى به مصلحت ديد جماعتى از امراى اسپانيا از اين خيال صرف‌نظر نمود و از خيانت مردم شرقى و بىرحمى مغول انديشه كرد .\r\nبعد از مراجعت اباقا از جنگ با براق كه عن‌قريب بذكر آن خواهيم پرداخت ، ايلخان ايران تصميم گرفت كه بار ديگر با سلاطين عيسوى اروپا داخل مذاكره و ارتباط شود و اين‌بار اقدام او بتحريك پادشاه ارمنستان صغير بود كه مىخواست بهر نحو باشد بيت المقدّس را از چنگ مسلمانان بيرون بياورد .\r\nاباقا در سال 673 ( 1274 . م ) شانزده نفر نماينده به فرنگستان فرستاد و اين در موقعى بود كه بامر پاپ گرگوار دهم « 3 » در شهر ليون از بلاد فرانسه شورائى مذهبى منعقد شده بود . فرستادگان اباقا در جلسات شورى حضور بهم رساندند و دو نفر از ايشان كه تاتار بودند بامر پاپ تعميد يافتند و اين تنها نتيجه‌اى بود كه از اين مأموريت حاصل شد چه با پيشرفت روزافزون مسلمين و سست شدن عزم صليبيون در جهاد با\r\n\r\n\r\n","description":"","footnote":"\r\n( 1 ) -  Clement IV \r\n( 2 ) -  Aragon \r\n( 3 ) -  Gregoire x \r\n","page_name":" 203 ","page_number":270},
  {"content":"\r\n\r\nايشان ديگر كسى بتوقع اباقا در لشكركشى بشام و مصر گوش نداد و نامه‌اى كه او نوشته بود پيش ادوارد اوّل پادشاه انگلستان فرستاده شد ولى ادوارد هم بعذر اينكه در آن حال نمىتواند لشكرى براى استخلاص بيت المقدس بفرستد از خود حركتى ظاهر نساخت .\r\nدو سال بعد يعنى در عهد پاپ ژان بيست و يكم دو نفر نمايندهء جديد از طرف دربار اباقا عازم شهر رم شدند و عيسويان را به پس گرفتن بيت المقدس و فلسطين از دست مسلمين دعوت كردند و از جانب اباقا به ايشان وعدهء مساعدت دادند و پاپ ايشان را پيش سلاطين فرانسه و انگليس فرستاد . دو نفر نمايندهء فوق كه از عيسويان گرجى بودند از طرف اباقا اظهار داشتند كه او و قوبيلاى قاآن مايلند كه قبول ديانت عيسوى كنند پاپ براى تحقيق مطلب و تبليغ آئين مسيح تصميم گرفت كه پنج نفر از روحانيون را بديار مشرق بفرستد ولى چون در همان اوان يعنى در سال 676 مرد تصميم فوق عملى نشد فقط نيكلاى سوم پاپ جديد سال بعد مراسله‌اى باباقا و قوبيلاى نوشت و از مساعدت ايشان در حقّ عيسويان اظهار مسرّت نمود .\r\nاباقا خان نسبت بجاثليق نصاراى بغداد يعنى يوحنا دنها « 1 » كمال احترام و انعام را رعايت مىكرد و دنها به همين مناسبت در آن ايام نفوذ فوق‌العاده داشت . در سال 678 دو نفر از نصاراى اويغور كه بامر قوبيلاى از چين عازم زيارت بيت المقدّس بودند بعراق عرب رسيدند . دنها يكى از ايشان را به خليفگى چين انتخاب كرد و به او نام جبلها « 2 » داد و چون دنها در همين تاريخ مرد اباقا جبلها را به سمت جاثليقى بغداد انتخاب كرد و جبلها رفيق هم‌سفر خود را باسم ابن صوما « 3 » به خليفگى مملكت اويغورها نامزد نمود و او را به آن صوب مأموريّت داد .\r\nنتيجهء اين سياست آن شد كه اباقا خان در تمام مدّت سلطنت خود از طرفى سعى كرد كه به يارى پاپ و سلاطين مسيحى اروپا اسلام را براندازد و پادشاهان مسلمان مصر و شام را كه سدّ راه پيشرفت صليبيون عيسوى و سرداران مغول بودند از آن نواحى براند و از طرفى ديگر مسلمين ايران و عراق از او متنفر شدند و توجه قلبى ايشان به سمت سلطان مصر كه مدافع اسلام محسوب مىشد معطوف گرديد و اين امر دوّم در عدم توفيق اباقا در راه پيشرفت مقصود او دخالت بزرگ داشت .\r\n\r\n\r\n","description":"","footnote":"\r\n( 1 ) -  Jean Denha \r\n( 2 ) -  Jaballaha \r\n( 3 ) -  Bar Suma \r\n","page_name":" 204 ","page_number":271},
  {"content":"\r\n\r\n\r\nجنگ اباقاى با بركاى در 664 -\r\nدر اوايل سلطنت اباقا خان بركاى پسر جوجى خان جماعتى از سپاهيان خود را از راه دربند قفقازيّه به سردارى نوقاى بتعرّض ولايات ارّان و آذربايجان فرستاد و اباقا در اين تاريخ تازه از قشلاق مازندران بتبريز برگشته بود . يشموت برادر اباقا در 20 صفر سال 664 اردوى نوقاى را شكست داد و چشم نوقاى زخم برداشت و لشكريان او رو به هزيمت گذاشتند . چون اين خبر به بركاى رسيد شخصا با 300000 نفر از دربند گذشته به كنار نهر كورا آمد و اباقا به جلوى او شتافت ولى چون بركاى را قوى يافت بساختن استحكامات در اطراف دو نهر ارس و كورا پرداخت و بركاى بتسخير بلاد ارّان و گرجستان و غارت آنها مشغول شد و تا تفليس پيش راند ولى در همين اثنا به مرض قولنج مرد و سپاهيانش بدون جنگ برگشتند و مردم آن حدود از ترس اينكه مبادا حملهء مغولان دشت قبچاق به آن نواحى تجديد شود سدّى در راه عبور ايشان ساختند و از لشكريان مغول و مسلمان مستحفظين جهت آن قرار دادند .\r\n\r\nجنگ اباقا با براق در 668 -\r\nدر سال 666 مسعود بيك پسر محمود يلواج كه از جانب براق خان پادشاه اولوس جغتاى حكومت ماوراءالنّهر را داشت از جانب آن خان به سفارت به نزد اباقا خان آمد تا به ظاهر مراتب صداقت و دوستى براق را بحضور اباقا تقرير نمايد ولى در باطن غرص او تحقيق مقدار لشكر اباقا و شناختن راههاى بين ماوراءالنهر و خراسان بود چه براق تصميم گرفته بود كه بخراسان و آذربايجان لشكر كشد و آن نواحى را از دست اباقا بيرون آورد .\r\nمسعود بيك با احترام تمام از جيحون گذشته بخراسان آمد و بفرمان اباقا امرا و عمّال لشكرى و كشورى از او پذيرائى و استقبال شايان كردند و صاحب‌ديوان خواجه شمس الدّين محمّد در مقابل او از اسب به زير آمده ركاب او را بوسيد و مسعود بيك از سر استخفاف خواجه را مخاطب ساخته گفت اگر صاحب‌ديوان توئى نامت از نشان خوش‌تر و با آن مرد بزرگ از سر كبر و بلندپروازى سخن راند و خواجه شمس الدّين كه دانائى عاقل و با احتياط بود در جواب او هيچ نگفت در انتظار رسيدن فرصت مسعود بيك را بيشتر تواضع كرد . اباقا مقدم مسعود بيك را گرامى داشت و او را بالا دست جميع امرا نشاند و لباس چنگيز خان را به او پوشاند و بافتخار مقدم او شادى بسيار\r\n\r\n","description":"","footnote":"","page_name":" 205 ","page_number":272},
  {"content":"\r\n\r\nكرد . مسعود بيك با مهارت تمام رسالت خود را ادا كرد و دل اباقا را فريفتهء دوستى براق نمود ولى همين‌كه دريافت كه بعضى از نزديكان اباقا به نظر بدگمانى در او مىنگرند به عجله اجازهء مرخصى خواسته به ماوراءالنهر برگشت و چهار شبانه‌روزه به كنار جيحون رسيد .\r\nروز بعد از حركت مسعود بيك از خراسان باباقا خبر رسيد كه براق در صدد حملهء به اين سرزمين است و مسعود بيك جاسوس او بوده . اباقا كسان به عقب مسعود بيك فرستاد ولى به دستگيرى او موفّق نيامد و مسعود بيك به‌سلامت به خدمت براق رسيده مشاهدات خود را براى او نقل كرد .\r\nبراق براى مستأصل كردن اباقا مصمم شد كه با تگودار اغول برادر خود كه در خدمت اباقا بود و در حوالى آرارات و ارس و حدود نخجوان اقامت داشت همدست شود و به كمك يكديگر بر اباقا حمله كنند ، تگودار اين پيشنهاد را پذيرفت و لشكريان دو برادر از دو سرحدّ خراسان و آذربايجان بممالك اباقا حمله كردند و اباقا در زحمت بزرگى افتاد\r\nاباقا خود عازم آذربايجان گرديد و يشموت را بخراسان فرستاد و براى - جمع‌آورى سپاه به هر طرف ايلچيان روانه كرد . تگودار چون از حركت اباقا اطلاع يافت به طرف گرجستان عقب نشست و اباقا يكى از سرداران مشهور خود يعنى شيرامون نويان را بتعقيب سپاهيان او روانه كرد . شيرامون تگودار را مغلوب كرد و او به پناه داود پادشاه گرجستان رفت و خواست با تزويج دختر او پادشاه گرجستان را با خود يار كند ولى چون دانست كه داود و گرجيان خيال قتل او را دارند فرستادگانى به خدمت اباقا فرستاد و از در عذرخواهى درآمد . اباقا در شوال 667 او را اسير كرد و امراى مفسد او را كشت و فتنهء تگودار به انجام رسيد . بعد از دفع شرّ تگودار اباقا تمام توجه خود را متوجه جلوگيرى از براق نمود كه با لشكرى عظيم و سردارانى جنگ‌آزموده از معابر جيحون گذشته خراسان را مورد تعرّض قرار داده بود .\r\nبراق به سهولت بر خراسان دست يافت و از بدخشان گرفته تا مرو و نيشابور را تحت امر خود آورد و ملك شمس الدّين كرت براى حفظ قلمرو خود از آسيب او از در اطاعت درآمده به خدمت براق رسيد و براق به او وعده داد كه اگر از لشكريان او طرفدارى\r\n\r\n","description":"","footnote":"","page_name":" 206 ","page_number":273},
  {"content":"\r\n\r\nكند حكومت خراسان را نيز ضميمهء متصرّفات ملوك كرت نمايد . ملك شمس الدّين نيز از ناچارى پذيرفت ولى چون شنيد كه اباقا به طرف خراسان پيش مىآيد به قلعه‌اى كه پناهگاه او بود رفت و منتظر نشست تا ببيند فتح نصيب كدام طرف خواهد شد .\r\nبراق در تاريخ 668 از آذربايجان متوجه خراسان شد و 40000 سپاهى مغول و مسلمان را به حفظ دربند قفقازيه گذاشت و در راه سلطان مظفّر الدّين حجّاج امير كرمان به او پيوست و اباقا به همراهى او برادرش يشموت و پسر ارشدش ارغون از راه باخرز و فارياب به بادغيس آمد و در آنجا ببراق پيشنهاد صلح كرد ولى براق از غرورى كه داشت بتوهّم اينكه اباقا عازم بازگشت بآذربايجان است بر لشكريان او زد و در ذىالحجهء 668 در پنج فرسخى هرات جنگ سختى بين اردوى طرفين درگرفت . شكست بر قشون براق افتاد و براق منهزما به ماوراءالنهر گريخت و اباقا از شرّ دشمنى قوى مانند او نجات يافته خراسان را بار ديگر در تحت امر خود آورد و حكومت آن را به برادر خويش سپرد .\r\nبراق بعد از برگشتن به ماوراءالنّهر در بخارا اسلام آورد و لقب سلطان غياث الدّين اختيار نمود و كمى بعد بر اثر رنج و تعب فالج گشت و به پناه قيدو نبيرهء اوگتاىقاآن كه بر ممالك آن طرف سيحون استيلا داشت و مدّعى رياست مغول و رقيب قوبيلاى قاآن بود و در جنگ با اباقا نيز بيراق مساعدت كرده رفت و در آنجا مسموم گرديد . مسعود - بيك نيز پس از شكست براق از او جدا شد و باردوى قيدو گريخت .\r\n\r\nمحاربات اباقا خان با مسلمين مصر و شام -\r\nبعد از مرگ هولاگو پادشاه مصر يعنى الملك الظاهر بيبرس بندقدارى با قشونى عظيم از مصر بشام آمد و در سال 664 آن بلاد را تسخير كرده بحدود ارمنستان صغير ( كيليكيا و نواحى مجاور آن ) كه پادشاهى آن در اين تاريخ در دست هيتوم بود رسيد . هيتوم به دستيارى و تقويت خانان مغول در موقعى كه مسلمين گرفتار جنگهاى داخلى و جهاد با عيسويان بودند فىالجمله قدرتى بهم رسانيده و مقدارى از اراضى مسلمان‌نشين اطراف قلمرو خود را مسخر كرده و پايتخت او سيس يكى از بلاد معتبر شده بود .\r\nبيبرس از هيتوم خواست كه بلاد مسلمين را تخليه نمايد و با دادن خراج راه تجارت بين ارمنستان صغير و شام را نيز مفتوح سازد . چون هيتوم باباقا خان متكى بود و خود را دست‌نشاندهء او مىدانست زير بار قبول اين تكليف نرفت و لشكريان بيبرس\r\n\r\n","description":"","footnote":"","page_name":" 207 ","page_number":274},
  {"content":"\r\n\r\nبه ارمنستان حمله بردند . هيتوم ممالك خود را رها كرده براى استعانت از امراى مغول كه در آسياى صغير بودند به آن ديار شتافت و فرزندان و برادران و امراى او به جلوى قشون بيبرس آمدند . امراى مغول به اين بهانه كه از اباقا خان اجازه و دستور ندارند از يارى هيتوم خوددارى كردند و هيتوم مجبور شد كه مستقيما از ايلخان استعانت جويد ولى قبل از آنكه جواب استدعاى او برسد قشون بيبرس تحت سركردگى الملك المنصور پادشاه حماة و سيف الدّين قلاوون سراسر ممالك هيتوم را تحت استيلاى خود گرفتند و بلاد او را بباد غارت دادند ، تورس « 1 » پسر هيتوم را با يكى از برادران او كشتند و پسر ديگرش ليفون يا لئون « 2 » را اسير گرفتند و بسيارى از كسان و فرزندان برادرش را بقتل آوردند . پايتختش سيس را با كليساى بزرگ آن زير و زبر كردند و مدت بيست روز در بلاد هيتوم بقتل و غارت اشتغال داشتند و پس از آن بشام برگشتند .\r\nهيتوم به زحمت زياد قشونى از مغول و سلاجقهء روم جمع‌آورى كرد و به كيليكيا آمد ولى چون مسلمين رفته بودند و بلاد او ويران و كسان او مقتول يا اسير شده بودند كارى از پيش او نرفت و پس از زارى بسيار دوچار وحشت و اضطراب غريبى گرديد و چاره‌اى نديد جز آنكه نسبت ببيبرس از در عجز درآيد و بالتماس استخلاص پسر خود لئون را از او بخواهد . بيبرس در جواب اين استدعاى هيتوم به او پيغام داد كه غرض ما از تاخت‌وتاز در ارمنستان تحصيل مال‌ومنال نبوده هولاگو يكى از دوستان و هواخواهان ما يعنى شمس الدّين سنقر الاشقر سمرقندى را در حلب به اسيرى گرفته اگر هيتوم مىخواهد كه ما لئون پسر او را رها كنيم بايد از مغول بخواهد كه سنقر را آزاد نمايند تا ما نيز در عوض فرزند او را مستخلص سازيم .\r\nهيتوم شخصا از ارمنستان باردوى اباقا خان رفت و در پيشگاه ايلخان بگريه و زارى پرداخت و بالحاح تمام از اباقا استدعاى خلاص سنقر را كرد . اباقا بر پيرى و بيچارگى او رحمت آورد و به او امر داد كه به مملكت خود برگردد و وعده داد كه سنقر را هرجا باشد طلب كند و پيش او بفرستد .\r\nحكومت ممالك روم يعنى بلاد آسياى صغير چنان كه پيش هم گفتيم در اين تاريخ در تحت ادارهء معين الدّين سليمان بن على پروانه ديلمى بود و او كه در ابتدا وزارت سلاطين سلجوقى\r\n\r\n\r\n","description":"","footnote":"\r\n( 1 ) -  Toros \r\n( 2 ) -  Leon \r\n","page_name":" 208 ","page_number":275},
  {"content":"\r\n\r\nروم را داشت چون اطاعت مغول را پذيرفته بود از طرف هولاگو و اباقا به حكومت آن ممالك منصوب شد .\r\nپيش از آنكه هيتوم از اردوى اباقا ببلاد خود برگردد فرستاده‌اى كه او قبلا به دربار اباقا فرستاده بود به قلمرو معين الدّين پروانه رسيد و پروانه كه خيال داشت دختر هيتوم را به ازدواج خود درآورد با فرستادهء او در اين خصوص گفتگو كرد . آن فرستاده به پروانه اطمينان داد كه اگر او در موقع رسيدن هيتوم از او پذيرائى شايان به عمل آورد هيتوم از اجابت مسئول او استنكاف نخواهد ورزيد . پروانه نيز به همين ترتيب با هيتوم معامله كرد و مقدم او را سخت گرامى داشت و به او هدايائى تقديم كرد به شكلى كه هيتوم از اين‌همه گرمى و ملاطفت در تعجب شد و چون بر مكنون خاطر پروانه اطلاع يافت ظاهرا به آن امر رضا داد ولى اجراى مراسم عروسى را موكول به آزاد شدن لئون پسر خويش كرد و به ارمنستان آمد .\r\nكمى بعد از مراجعت هيتوم دخترى كه اسما نامزد پروانه شده بود مرد و پروانه كه بر تعلل و ظاهرسازى هيتوم مطلع شده بود از اين پيشامد در غضب شد و كينهء هيتوم را در دل گرفت و بعدها براى آنكه در كار ادارهء مملكت مستقل باشد به دستيارى امراى مغول پسر غياث الدّين كيخسرو يعنى ركن الدّين قليج ارسلان را در سال 666 كشت و پسر چهار سالهء او را به اين مقام برگزيد .\r\nدر سال 669 اباقا سنقر الاشقر را كه در حوالى سمرقند بود پيش هيتوم فرستاد و هيتوم او را باحترام تمام و هدايائى نفيس روانهء خدمت بيبرس كرد ، بيبرس هم در عوض لئون را به همين ترتيب پيش پدر فرستاد .\r\nهيتوم در سال 669 با بيبرس قرار گذاشته بود كه پس از تسليم سنقر و گرفتن لئون پسر خويش از در صلح درآمده بعضى از قلاع كه در تصرف دارد ببيبرس واگذارد و رود جبحان سرحد بين ممالك اسلامى و بلاد هيتوم گردد . چون سنقر تسليم شد و لئون خلاص يافت هيتوم نيز مطابق قرارداد رفتار كرد . لئون هم بامر پدر ببغداد به خدمت اباقا رفت تا از ايلخان سپاسگزارى كند و بنا به خواهش پدر استدعا نمايد كه هيتوم را بمناسبت پيرى از سلطنت معاف و لئون را بجاى او به اين مقام منصوب نمايد ، اباقا نيز چنين كرد و لئون جانشين پدر گرديد .\r\n\r\n","description":"","footnote":"","page_name":" 209 ","page_number":276},
  {"content":"\r\n\r\nالملك الظاهر بيبرس از سال 666 تا 671 در چندين سفر جنگى كه بشام كرد عيسويان صليبى را شكست‌هاى بسيار داد و قلاع اسماعيليّهء شام و لبنان را بتدريج مسخّر ساخت و عين عملى را كه هولاگو در ايران كرده بود او در شام تكرار نمود و فتنهء باطنيّهء اين حدود نيز به همّت او انجام پذيرفت و بيبرس در نتيجهء اين مجاهدات از مشاهير سلاطين اسلام گرديد و هيبت و وحشت او عموم سلاطين اطراف از جمله اباقا و امپراطور قسطنطنيّه و منگو تيمور پادشاه خانات قبچاق را در انديشه فروبرد و اين سه پادشاه در موقعى كه بيبرس در دمشق بود يعنى در سال 668 فرستادگانى پيش او روانه داشتند و اباقا در مراسلاتى كه به او نوشت بيبرس را در قتل امير قدوز ولىنعمت او ملامت كرد و او را از سطوت خود ترساند . بيبرس در جواب پيغام داد كه اگرچه او قدوز را كشته ولى سلطنت او بتصديق و اجماع مسلمين است و از سطوت اباقا نيز وحشتى ندارد و براى مقابلهء با او حاضر و اميدوار است كه در اين مقابله آنچه را كه مسلمين از دست داده‌اند از چنگ مغول بيرون آورد .\r\nاباقا از همان اوان سلطنت خيال حملهء بشام و مصر و كشيدن انتقام شكست عين جالوت را داشت ولى هجوم براق چنان كه ديديم نگذاشت كه او در آن ايام به اجراى اين نقشه مبادرت نمايد .\r\nدر سال 666 بيبرس با عساكرى فراوان به انطاكيه كه از متصرّفات امير عيسوى طرابلس شام بود حمله برد و آن شهر را گشوده مردم آن را يا كشت يا به اسيرى برد و چون سفر جنگى لوئى نهم پادشاه فرانسه هم بتونس در اين تاريخ بشكست صليبيّون منتهى گرديده بود بيبرس در راندن عيسويان از شام قويدل گرديد و عيسويان به كلى مأيوس شدند و صليبيون چاره‌اى نديدند جز آنكه از اباقا يارى بطلبند و دفع بيبرس را از مغول بخواهند .\r\nاباقا امر داد كه فرمانده مغولى عساكر روم و معين الدّين پروانه با قريب 10000 نفر به طرف شام حمله ببرند و ايشان در سال 669 بلاد شمال حلب را غارت كردند .\r\nبيبرس كه در اين ايام در دمشق بود از مصر قشون خواست ولى موقعى كه آن قشون رسيدند مغول مراجعت كرده بودند . بيبرس يك عده از عساكر خود را به طرف رها و حرّان فرستاد و ايشان به سهولت آن دو شهر را گرفتند و در حرّان مغولانى را كه در\r\n\r\n","description":"","footnote":"","page_name":" 210 ","page_number":277},
  {"content":"\r\n\r\nآنجا مقيم بودند يا كشتند و يا به اسيرى گرفته برگشتند ولى آن شهر بچنگ قشون مصر نماند چه مغول سال بعد به شهر مزبور وارد شدند و آنجا را قتل عام نمودند و حرّان از اين تاريخ ديگر روى آبادى به خود نديد .\r\nبيبرس جماعتى از مغول را كه به دستيارى صليبيون بر شام حمله بردند به سختى منهزم كرد مخصوصا عيسويان را بشدّت تعقيب نمود و چون قدرت او روز به روز در تزايد بود معين الدّين پروانه و فرمانده مغول در بلاد روم از او تقاضاى صلح نمودند بيبرس دو نفر از امراى خود را براى عقد مصالحه پيش ايشان فرستاد و ايشان هم فرستادگان مزبور را روانهء خدمت اباقا كردند .\r\nدر ضمن مذاكراتى كه اباقا با فرستادگان بيبرس مىكرد چنين فهميد كه منگو تيمور پسر بركاى خان پادشاه دشت قبچاق كه مانند پدر آئين اسلام داشت با بيبرس دست يكى كرده و اين دو پادشاه هم‌كيش كمر جدال با اباقا را بسته‌اند و اين طرح اتحاد منگو تيمور با بيبرس براى خنثى كردن اساس دوستى ديرينه‌اى بود كه ايلخانان ايران با عيسويان صليبى و ارامنه و امپراطور روم شرقى بسته بودند مخصوصا چون منگو تيمور از يك طرف با ايلخانان ايران رقابت داشت و از طرفى ديگر با امپراطور روم شرقى ، اتحاد با بيبرس را كه مثل او مسلمان و دشمن عيسويان و اباقا بود بصلاح خود مىديد .\r\nاباقا سفرائى پيش بيبرس فرستاد و از او خواست كه سنقر الاشقر را به دربار ايلخان روانه دارد ولى سفرا مضمون اين پيغام را تغيير داده به بيبرس گفتند كه اباقا سلطان مصر يا مقدّم امراى او را به دربار خود خواسته است تا با او در باب شرايط صلح گفتگو به عمل آيد . بيبرس جواب داد كه چون اباقا طالب صلح است بهتر اين است كه او خود يا يكى از برادران او جهت ترتيب اين كار بشام بيايد . ضمنا امر داد كه عساكر اسلامى در خارج دمشق به انجام خدمات جنگى مشغول و مهيّاى كارزار باشند .\r\n\r\nوقعهء بيره در 671 -\r\nكمى بعد يعنى در سال 671 سپاهيان مغول به كنار فرات عليا رسيدند و دو قلعهء بيرة و رحبة را تحت محاصره گرفتند . اهالى بيره با كبوتر قاصد رسيدن مغول را بحمص و حماة خبر دادند و كمك طلبيدند . بيبرس با مقدارى قايق بسرعت به طرف فرات حركت كرد و چند نفر از سرداران خود را با لشكريان آزموده\r\n\r\n","description":"","footnote":"","page_name":" 211 ","page_number":278},
  {"content":"\r\n\r\nاز جهات مختلفه به جلوگيرى مغول فرستاد . عبور از فرات مشكل بود چه مغول قبلا معبرها را بريده بودند و در آن طرف شطّ سنگر بسته . بيبرس قايقها را به آب انداخت و قسمتى از عساكر خويش را در آنها نشاند تا به اين وسيله از شط بگذرد . جنگ سختى بين عساكر او و سپاهيان مغول كه از ساحل شطّ تير مىانداختند درگرفت . عاقبت سيف الدّين قلاوون سردار رشيد او از آب گذشت و مغول را منهزم كرد . بقيهء قشون بيبرس با اسب به آب زدند ، با يك دست عنان اسب خود را داشتند و با دست ديگر به دشمن تير مىانداختند و خود بيبرس در جلوى ايشان بود .\r\nعساكر اسلامى اردوگاه مغول را گرفتند و بيره را مستخلص كردند و به شكرانهء اين فتح كه از وقايع مهمّ تاريخ اسلام و به منزلهء حصول فرمان نجات شام از تعرّض مغول است دو ركعت نماز گزاردند و با غنايم فراوان بشام برگشتند و بيبرس با جلال و شوكت تمام بمصر مراجعت نمود ولى عساكر او در شام باز دست از تعقيب ارامنه برنداشتند و ببلاد لئون حمله بردند و كيليليا را بار ديگر بباد غارت دادند و لئون از مقابل ايشان گريخت .\r\nدر موقعى كه عساكر بيبرس در بلاد لئون به تاخت‌وتاز مشغول بودند خبر رسيد كه اباقا شخصا عازم لشكركشى بشام است . اين خبر باعث اضطراب مردم شام گرديد و بسيارى از مردم بلاد ساحل يمين فرات به طرف دمشق و غيره گريختند . بيبرس در سال 673 بشام آمد و چون خبرى از مغول نبود به شهر سيس پايتخت لئون رفت و مقدارى غنيمت گرفته بدمشق برگشت . در سال 674 مغول بار ديگر بحصار بيره حمله بردند و با منجنيق به باريدن سنگ بر آن شروع كردند . بيبرس كه در دمشق بود به كمك اهالى بيره شتافت ولى قبل از آنكه او برسد مغول عقب نشستند و بيبرس بمصر برگشت .\r\nمعين الدّين پروانه كه مردى زيرك و جاه‌طلب بود از يك طرف از لحاظ مسلمانى با بيبرس باطنا راه دوستى مىسپرد و از طرفى ديگر از ترس مغول با لئون پادشاه ارمنستان صغير و اباقا در ظاهر اظهار يگانگى مىنمود و براى آنكه مغول از او ظنين نشوند شخصا به معيّت دختر سلطان ركن الدّين سلجوقى باردوى اباقا رفت و او را به اين عنوان كه مبادا بپيش بيبرس رود به ازدواج اباقا درآورد و براى دفع يكى از امراى سلجوقى كه سلطان چهار سالهء روم را با خود برداشته و عاصى شده بود قشونى به معيّت\r\n\r\n","description":"","footnote":"","page_name":" 212 ","page_number":279},
  {"content":"\r\n\r\nبرادر اباقا گرفت و بروم آمده امير عاصى را مغلوب و مقتول كرد و سلطان خردسال را كه امير ياغى مزبور بدعوى پروانه مىخواست بمصر ببرد برگرداند و اين قضايا بر اعتبار پروانه در پيش مغول افزود .\r\n\r\nواقعهء ابلستين در 675 -\r\nدر سال 675 بيبرس به دعوت بعضى از فراريان روم و اطمينان بهمدستى پروانه عازم لشكركشى به آن سرزمين گرديد و با لشكر بسيار در 20 رمضان اين سال از مصر حركت كرد و از راه حلب بحدود دربندهاى شام رسيد .\r\nلئون پادشاه ارمنستان بمعين الدّين پروانه خبر وصول لشكر مصر را داد ولى پروانه قول لئون را پيش امراى مغول دروغ جلوه داد و مغول را در حال غفلت نگاه داشت تا خبر آمدن لشكريان بيبرس به محل ابلستين « 1 » رسيد و امراى مغول و پروانه بسرعت قشونى فراهم كرده به جلوى بيبرس شتافتند و سردارى ايشان را طوغون پسر ايلكاىنويان و تودون نويان برادر سونجاق داشتند .\r\nبيبرس در روز جمعهء دهم ذىالقعدهء 675 در صحراى ابلستين قشون مغول و رومى را درهم شكست و طوغو و تودون را كشت و بيبرس اردوگاه مغول را غارت كرده غنايم و اسراى بسيار گرفت كه از آن جمله يك پسر و يك نوه از پروانه بود سپس به قيساريه رفت و در آنجا منتظر نشست تا شايد پروانه به خدمت او بيايد ولى اين خيال او باطل بود چه پروانه در روز معركهء ابلستين از آنجا به قيساريه و از قيساريّه به توقات گريخت و در فكر آن بود كه چگونه عذر شكست ابلستين را در پيش اباقا بخواهد .\r\nبيبرس بعد از يك ماه ماندن در بلاد روم چون راه آذوقه بر لشكريانش تنگ شد بشام مراجعت نمود و در اين سفر با مردم بلاد روم به خوبى رفتار كرد و نگذاشت كه از طرف قشون او بمسلمين آن بلاد صدمه‌اى برسد بلكه ايشان مخصوصا سران سپاه سلجوقى را در مساعدت با كفّار ملامت كرد و گفت كه غرض من از لشكركشى به اين بلاد آزاد ساختن آن از قيد اسارت مغول است نه ويران كردن آباديها .\r\nخبر شكست ابلستين اباقا را بيش از پيش در خشم افكند چه اين سومين شكستى بود كه در عرض بيست سال از طرف لشكريان مصرى و شامى بمغول وارد آمده و شوكت ايشان را كه تا اين تاريخ از آسيب محفوظ مانده به سختى درهم شكسته بود به همين نظر\r\n\r\n\r\n","description":"","footnote":"\r\n( 1 ) - يا ابلستان ( البستان ) در مشرق قيساريه بين جبل توروس و قسمت علياى نهر جيحان .\r\n","page_name":" 213 ","page_number":280},
  {"content":"\r\n\r\nبلافاصله پس از وصول خبر شكست شخصا به طرف بلاد روم حركت كرد و بميدان جنگ ابلستين آمد و پس از زارى بسيار امر داد كه مقتولين مغول را بشمارند و چون ديد كه عدد كشتگان لشكر بيبرس نسبت به مقتولين مغول چندان مهم نيست بيشتر در غضب آمد و عده‌اى از سران سپاهى سلجوقى را بقتل آورد و معين الدّين پروانه را كه به خدمت آمده بود مورد عتاب و ملامت سخت قرار داد . پروانه بعنوان عذرخواهى گفت كه عساكر شامى غفلة رسيدند و مجال تدارك جنگ فراهم نشد . ايلخان سفّاك بانتقام شكست ابلستين عساكر خود را بين قيساريّه و ارزن الرّوم متفرّق كرد و امر بقتل عام مسلمين آن بلاد داد و ايشان در عرض يك هفته بقولى 200000 و بقولى 500000 از مردم بىگناه آن نواحى را كشتند و بسيارى از بلاد را ويران و امرا و رجال و قضاة و علما را مقتول كردند .\r\nاباقا خيال داشت كه بيبرس را تعقيب كند ولى امراى او اين كار را صلاح نديدند به همين نظر ايلخان مغول فقط به فرستادن نامه‌اى تهديدآميز اكتفا كرد و عقب‌نشينى بيبرس را از مقابل خود حمل بر جبن او نمود و او را دزد و روباه خواند و اين نامه كمى قبل از مرگ بيبرس در دمشق به او رسيد .\r\nاباقا پروانه را بدوا مورد احترام قرار داد و خشم و غضب خود را نسبت به او ظاهر نساخت و او را با خود به اردوگاه آلاتاغ آورده در حضور سرداران خويش محاكمه كرد و ايشان بر او سه گناه ثابت كردند اولا آنكه از مقابل دشمن گريخته ، ثانيا آنكه اباقا را قبلا از لشكركشى بيبرس مسبوق نكرده ، ثالثا آنكه بعد از شكست ابلستين پيش اباقا نيامده . در همين ضمن فرستادگان اباقا كه نامهء تهديد او را پيش بيبرس برده بودند رسيدند و گفتند كه ايشان چنين شنيده‌اند كه اساسا لشكركشى بيبرس بتحريك پروانه بوده . اباقا عازم قتل پروانه نبود ولى فرزندان تودون نويان و زنان داغديدهء مغول پيوسته ايلخان را به كشيدن انتقام تحريك مىكردند تا آنكه بالاخره اباقا يكى از امراى خود را مأمور قتل پروانه و سى و شش نفر از كسان او كرد و امير مزبور همه را كشت و مغول جسد پروانه را قطعه‌قطعه كردند و در ديگ پختند و براى تسكين غضب و كينه‌جوئى هر كدام قطعه‌اى از آن را خوردند از آن جمله اباقا نيز پاره‌اى از آن را با غذا تناول كرد .\r\n\r\n","description":"","footnote":"","page_name":" 214 ","page_number":281},
  {"content":"\r\n\r\nامّا الملك الظّاهر بيبرس بندقدارى پس از مراجعت از ديار روم در 27 محرم سال 676 پس از بيست و هفت سال سلطنت و جهاد در دمشق فوت كرد و مغول از شرّ حريفى قوىپنجه مثل او آسوده‌خاطر گرديدند . امراى بيبرس ابتدا مرگ او را از عامّه مخفى كردند و بستر او را بتظاهر اينكه سلطان زنده است بمصر آوردند و پسرش الملك السّعيد بركة را بجاى او نشاندند ولى او در مقابل امراى مقتدر بيبرس تاب مقاومت نياورده بشام آمد و در آنجا از اسب به زير افتاده مرد برادر هفت‌ساله‌اش آلت دست امرا گرديد مخصوصا يكى از ايشان كه از مشهورترين سرداران رشيد بيبرس بود يعنى امير سيف الدّين قلاوون الفى بعد از هفت ماه پسر خردسال بيبرس را از سلطنت انداخت و خود در تاريخ 22 رجب سال 678 با اختيار لقب الملك المنصور پادشاه مصر شد و در اين كار قبلا از يك نفر از فرزندان المستعصم باللّه آخرين خليفهء عبّاسى كه در مصر به خلافت شناخته شده بود استشاره و رضاى خاطر او را نيز جلب كرد و اين شخص كه ابو العبّاس احمد نام داشت و نوادهء ابو بكر پسر ارشد مستعصم بود در سال 659 بمصر آمده بود . بيبرس در سال 660 بعد از آنكه صحت نسبت او را بتصديق رسانيد او را با لقب الحاكم بامر الله بمقام خلافت برگزيد و مقرّر كرد كه از آن تاريخ بنام او خطبه بخوانند و اين خليفه تا سال 701 حيات داشت و پس از او خلافت نصيب پسرش گرديد .\r\nسلطنت قلاوون با مخالفت شمس الدّين سنقر الاشقر و قيام او در دمشق بر سلطان جديد شروع شد چه سنقر خود دعوى سلطنت داشت و در همان سال جلوس قلاوون در دمشق عدّه‌اى را گرد خود جمع آورده لقب الملك الكامل اختيار نمود .\r\nقلاوون در سال 679 سنقر را شكست داد و سنقر به باديه گريخت ولى كمى بعد مراسلاتى به اباقا نوشت و او را بآمدن شام تحريك كرد ضمنا در شمال شام بر بلاد لاذقيّه و انطاكيه و صهيون دست يافت و قلاوون در سال 680 او را به سلطنت آن نواحى شناخت .\r\n\r\nواقعهء حمص در 680 -\r\nاباقا و برادر او منگو تيمور به دعوت سنقر با 80000 سپاهى عازم شام و آسياى صغير شدند ، منگو تيمور به طرف عين تاب و حماة و سرحدّ روم رفت و اباقا به سمت سرحدّ شام . قلاوون كه در اين تاريخ در حمص بود جميع\r\n\r\n","description":"","footnote":"","page_name":" 215 ","page_number":282},
  {"content":"\r\n\r\nامراى شام را به كمك خود طلبيد . از آن جمله سنقر نيز به يارى او آمد و مسلمين از هر جهت براى جلوگيرى از مغول حاضر شدند .\r\nجنگ در تاريخ پنج شنبهء 14 رجب 680 در نزديكى شهر حمص اتّفاق افتاد جناح يسار قشون اسلامى منهزم شد و تا نزديكى حمص از طرف مغول تعقيب گرديد و جماعتى از ايشان بدمشق گريختند ولى جناح يمين و قلب مقاومت كرده منگو تيمور را شكست سخت دادند و مغول گريختند و خبر هزيمت خود را پيش اباقا كه به محاصرهء قلعهء رحبه مشغول بود بردند و او نيز در فرار با سپاهيان خود شريك شد و وقعهء حمص رابع فتوحات ابلستين و بيره و عين جالوت گرديد .\r\n\r\nخاندان جوينى و مجد الملك يزدى -\r\nترقّى فوق‌العادهء صاحب‌ديوان شمس - الدّين محمّد جوينى و پسرانش در دولت اباقا خان و برادرش علاء الدّين عطا ملك در حكومت بغداد و عراق و شهرت و ثروت ايشان باعث تحريك حسّ غضب و حسد جماعتى از اعيان و متنفذين و عمّال اباقا شد كه بعلّت نفوذ خاندان جوينى نمىتوانستند چنان كه بايد مطلق العنان باشند و در حلّ و عقد امور ملكى كه اختيار تمام آنها در كف كفايت صاحب‌ديوان و كسان او قرار داشت مستقل يا لااقل شريك ايشان قرار بگيرند شرح زمينه‌سازى قرابوغا و نايب او اسحاق ارمنى را براى زمين زدن عطاملك جوينى سابقا ذكر كرديم ، اينك ببيان داستان سعايت مجد الملك يزدى و سعى او در برانداختن اين خاندان كه از وقايع داخلى مهم سلطنت اباقا خان است مىپردازيم :\r\nمجد الملك در ابتدا وزارت اتابكان يزد را داشت و از آن شغل به خدمت بهاء الدّين محمد پسر صاحب‌ديوان حكمران اصفهان رسيد و بتدريج در دستگاه صاحب‌ديوان داخل شد و خواجه شمس الدّين او را تربيت كرد و به شغلهاى مهم گماشت ولى مجد الملك بجاى آنكه به پاس نعمت اين خاندان از راه خدمتگزارى و اخلاص منحرف نشود باطنا در پى شكست كار ايشان سعى مىكرد و سوداى برانداختن خاندان جوينى و گرفتن مقام صاحب‌ديوان را در دل مىپخت و در پى بهانه بود تا آنكه روزى در ضمن مصاحبه با مجد الدّين بن الاثير برادر عز الدّين بن الاثير مورّخ معروف كه نايب عطا ملك جوينى بود از او شنيد كه از شوكت و سطوت و كثرت قشون پادشاه مصر سخن مىگويد . اين نكته را بهانه ساخته پيش يكى از سران مغول رفت و گفت كه نايب عطا ملك با مصريان\r\n\r\n","description":"","footnote":"","page_name":" 216 ","page_number":283},
  {"content":"\r\n\r\nمربوط است و عطا ملك و برادرش در آن انتظارند كه لشكريان مصر بعراق بيايند و ايشان بغداد را تسليم مصريان نمايند . اين سخن به اباقا رسيد و ايلخان امر داد تا مجد - الدّين بن الاثير را بيشتر از پانصد تازيانه زدند و از آن بيچاره اقرارى كه مؤيد اين دعوى دروغ باشد برنيامد و اباقا او را به صاحب‌ديوان واگذاشت .\r\nخواجه شمس الدّين براى دفع شرّ مجد الملك در صدد استمالت او برآمد و او را به حكومت سيواس نامزد كرد و مقدارى نيز بر مقرّرى او افزود و مال‌ومنال فراوان داد ولى مجد الملك دست از سوداى ديرينه برنداشت و همواره در صدد بود فرصتى ديگر بچنگ آرد و با ضربتى قطعى اساس خاندان جليل جوينى را از هم بپاشد .\r\nدر اواخر سال 677 در موقعى كه اباقا از تبريز به قصد خراسان حركت كرده و بقزوين رسيده بود مجد الملك بتوسّط يكى از مقرّبان امير ارغون پسر اباقا خان به خدمت او راه يافت و به آن شاهزاده گفت كه بيش از يك سال است كه مىخواهد سخنى كه عين مصلحت ملك و دولت است بعرض برساند ولى چون مطلب مهمّ و صاحب‌ديوان مانع رسيدن آن به گوش ايلخان بوده تاكنون نتوانسته است آن را عرضه دارد و آن اينكه صاحب‌ديوان با سلاطين مصر و شام در باطن دست يكى كرده و معين الدّين پروانه به اغواى او با بيبرس ساخته و امراى مغول را بقتل رسانده و با اينكه حاصل املاك او كه از دولت ايلخان يافته برابر حاصل املاك ديوانى است باز راه كفران مىرود و برادرش عطا ملك در بغداد پادشاه‌وار مىنشيند و تاج مرصع بر سر مىگذارد و ثروت و مكنت ايشان از حدّ شمار بيرون رفته و صاحب‌ديوان چون مىداند من بر اين اسرار واقفم فرمان حكومت سيواس و مقدارى مال‌ومنال به من داده تا چيزى از اين جمله بر زبان نيارم و او به آسودگى راه خلاف و كفران برود . ارغون اين تقريرات مجد الملك را به پدر خود گفت و اباقا او را به خاموشى توصيه نمود و وعده داد كه در موقع فارغ بتحقيق و تدبير آن قيام نمايد .\r\nدر بهار سال 678 كه اباقا خان در محلّ سلطانيّه بود مجد الملك به دستيارى امير تغار و نايب او صدر الدّين زنجانى به خدمت اباقا راه يافت و آنچه را كه بشاهزاده ارغون گفته بود با آب‌وتاب تمام‌تر بعرض اباقا رسانيد . اباقا از شنيدن آن مطالب بخشم آمده امر داد كه مأمورين و ايلچيان بولايات روند و نمايندگان صاحب‌ديوان را با دفاتر ايشان\r\n\r\n","description":"","footnote":"","page_name":" 217 ","page_number":284},
  {"content":"\r\n\r\nحاضر كنند تا به حساب آن جماعت رسيدگى شود و صحّت بيانات مجد الملك باثبات رسد . صاحب‌ديوان به اولجاى خاتون زوجهء هولاگو خان و مادر منگو تيمور كه پس از آن خان برسم مغول باباقا رسيده بود متوسّل شد و اولجاى خاتون پيش اباقا وساطت كرد و اباقا امر داد كه نوّاب و فرستادگان صاحب‌ديوان را بمقرّ مأموريّت خود برگردانند و كسى متعرّض ايشان نشود و صاحب‌ديوان را نيز مورد عنايت و مرحمت قرار داد .\r\nچون مجد الملك ديد اين‌بار نيز تير او به سنگ خورد از ترس انتقام صاحب‌ديوان شرحى به خدمت اباقا عرضه داشت و از ايلخان استدعاى حمايت و طلب توجّه خاص كرد .\r\nاباقا او را تحت حمايت تغاجار قرار داد و امر كرد كه پيوسته ملازم اردوى ايلخانى باشد .\r\nمجد الملك باز دست از فتنه‌سازى نسبت به خاندان جوينى برنداشت و اين دفعه با صدر الدّين زنجانى دست يكى كرد و بتدريج اعتبار او در دستگاه اباقا به‌آنجا رسيد كه ايلخان در سال 679 بموجب فرمانى مخصوص او را شغل اشراف داد و مجد الملك بعنوان مشرف در كار ادارهء كلّ ممالك اباقا شريك صاحب‌ديوان بلكه رقيب و معارض او در شغل صاحب‌ديوانى گرديد و چون خود را مسلط ديد روزى از سر غرور رباعى ذيل را پيش صاحب‌ديوان فرستاد :\r\n در بحر غم تو غوطه خواهم خوردن * يا غرقه شدن يا گهرى آوردن\r\nقصدت خطر است و من بخواهم كردن * يا روى كنم سرخ بدان يا گردن \r\nخواجه شمس الدّين در جواب او نوشت :\r\n يرغو بر شاه چون نشايد بردن * پس غصّهء روزگار بايد خوردن\r\nاين كار كه پاى در ميانش دارى * هم روى بدان سرخ كنى هم گردن \r\nبعد از مدّتى چون مجد الملك ديد كه با صاحب‌ديوان نمىتواند برآيد در صدد آزار برادرش عطا ملك برآمد و چون در سال 680 عطا ملك از بغداد بتبريز آمد مجد الملك غالب عمّال و اعيان را به تطميع بر ضدّ عطا ملك برانگيخت حتّى نوّاب و زيردستان او را هم به زور زر بر آن داشت كه در روى او سخنان درشت بگويند و او را به برداشت و اختلاس منسوب سازند و از او مال فراوان از بابت ماليات و بقايا مطالبه كنند . عطا ملك به صواب‌ديد برادر پرداخت جميع آن اموال ادّعائى را قبول كرد و مقدارى از آنها را پرداخت و بقيّه را چون اباقا دانست كه بىوجه از عطا ملك مطالبه شده به او\r\n\r\n","description":"","footnote":"","page_name":" 218 ","page_number":285},
  {"content":"\r\n\r\nبخشيد و او را نوازش كرد و بشغل خود باقى گذاشت .\r\nدر موقع لشكركشى اباقا بشام يعنى در اواسط سال 680 مجد الملك باز حكايت بقاياى مالياتى را پيش اباقا كه در اين تاريخ در بغداد بود تجديد كرد و گفت كه عطا ملك آن اموال را مختفى و مدفون كرده . عمّال مغول به امر اباقا و تحريك مجد الملك جميع دارائى عطا ملك را ضبط نمودند حتى اموال كسان و فرزندان او را به كلى به تصرف خود گرفتند و چون خواجه شمس الدّين وضع را سخت ديد خود ببغداد آمد تا شايد مالى ترتيب دهد و به اندازه‌اى كه معاندين برآورد كرده‌اند تهيّه و به خدمت اباقا ارسال نمايد و برادر را از شرّ دشمنان مستخلص سازد . صاحب‌ديوان از فروش ظروف و اثاثه و اموال خود و قرض از اين و آن مالى ترتيب داد و پيش اباقا فرستاد ولى چون اين جمله ده‌يك آن چيزى كه قلمداد كرده بودند نمىشد دشمنان خواجه را متّهم كردند كه راه نفاق و تقلب مىرود و نمىخواهد كه اموال مكنونه را بعرض برساند به همين جهت جماعتى مأمور شدند كه به معيّت تغاجار و مجد الملك ببغداد بيايند و گنجهاى پنهان و خزاين و دفاين خاندان جوينى را مكشوف و استخراج كنند و اين جمعيّت مدّتها در بغداد به آزار و شكنجهء بستگان خاندان جوينى و حبس و بند ايشان و تفتيش و كاوش منازل و موقوفات و مدارس و كاروانسراها كه بدست عطا ملك آباد شده بود پرداختند و آنچه از اين عمل حاصل ايشان شد به خدمت اباقا بردند و در اين حركت به عطاملك و خواجه شمس الدّين زحمت و توهين بسيار وارد آمد عاقبت شاهزادگان و خواتين مغول كه از خواجه مرحمتهاى بسيار ديده بودند پيش اباقا وساطت كردند و اباقا در رمضان سال 680 عطا ملك را از حبس نجات بخشيد و مورد نوازش و مرحمت قرار داد و در اين مورد نيز سعايت مجد الملك چنان كه آن مرد زشت‌خوى مىخواست به نتيجهء قاطع نرسيد .\r\nكسانى كه در شكست كار خاندان جوينى سعى مىكردند هر بار كه تيرشان به سنگ مىخورد از بيم انتقام خواجه شمس الدّين و برادرش بيش از پيش بر جان خود هراسناك شده بجاى آنكه از در عذرخواهى نسبت به ايشان درآيند تدبيرى ديگر مىانديشيدند تا با برانداختن آن خاندان هم بمقاصد سوء خود برسند و هم جان خود را در امان نگاه دارند . به همين نظر پس از آنكه در اقامهء دعاوى كذب بر عطا ملك بنا بود كردن\r\n\r\n","description":"","footnote":"","page_name":" 219 ","page_number":286},
  {"content":"\r\n\r\nاو و برادرش موفّق نيامدند طرحى ديگر ريختند و چون رقابت بين سلاطين مسلم شام و مصر و ايلخان مغول به شرحى كه ديديم در اين ايّام كمال شدّت داشت خاندان جوينى را متهم كردند كه با مسلمين شام و مصر روابط دوستانه دارند و در برانداختن دولت اباقا با ايشان مكاتبه مىكنند و براى آنكه كاملا به مقصود خود برسند اولا جماعتى از عيسويان بغداد و مردم هنگامه‌جو را بطمع مال فريفتند كه بر اثبات دعاوى ايشان شهادت دهند و ثانيا ترتيبى كنند كه عطا ملك در بغداد نباشد تا در غياب او تمهيد توطئهء فوق به خوبى ميسّر شود به همين نظر جماعتى از آن طايفه به عقب اباقا خان كه از بغداد عازم ايران شده بود رفتند و در خانقين مطالب خود را بعرض رساندند . ايلخان يكى از مقرّبان خويش را براى تحقيق امر ببغداد فرستاد و عطا ملك را به اردو خواست .\r\nدشمنان عطا ملك قريب يك ماه ايلچى اباقا را در بغداد نگاه داشتند و او را بانواع وعده‌ها فريفتند و در اين مدت شهودى را كه قبلا با خود همدست كرده بودند پيش او آوردند و از آن جمله بودند دو سه تن اعرابى كه چندى قبل از طرف عطا ملك بتحقيق احوال امراى شام رفته و جهت او اطلاعاتى از آن حدود آورده بودند .\r\nپيشامد اين وقايع مقارن بود با همان ايامى كه بيبرس مرده و سيف الدّين قلاوون الفى چنان كه در پيش گذشت سنقر الاشقر را مغلوب و به طرف باديه رانده بود .\r\nعطا ملك دو سه تن اعرابى مذكور را پيش سنقر و يكى ديگر از امراى عرب شام فرستاده و ايشان را به ايلى و متابعت از مغول خوانده بود و چون سنقر و امير مزبور از قلاوون شكست يافته بودند اين دعوت را پذيرفتند و عطا ملك بواسطهء اين خدمت در پيش چشم اباقا سخت عزيز و مكرّم شده بود . بدويان بر خلاف مقصود دشمنان عطا ملك شهادت دادند و نتيجه برعكس شد .\r\nبعد از آنكه عطا ملك در ذىالحجّهء 680 به معيّت ايلچى با قيد به نزديكى همدان آمد خبر مرگ اباقا كه در 20 آن ماه فوت كرده بود رسيد و چون برادر او يعنى تگودار بجاى اباقا بتخت ايلخانى منصوب گرديد امر داد كه عطا ملك را از بند رها سازند و باردوى او روانه دارند عطا ملك از همدان به ارمنستان آمد و به همراهى تگودار به آلاتاغ رفت و در جشن و قوريلتاى جلوس او شركت نمود .\r\nتگودار بعد از جلوس بجاى برادر ( در 26 محرم 681 ) حكومت خراسان و\r\n\r\n","description":"","footnote":"","page_name":" 220 ","page_number":287},
  {"content":"\r\n\r\nمازندران و عراق و ارّان و آذربايجان را مستقلا و بلاد روم را به مشاركت با سلاطين سلجوقى به خواجه شمس الدّين و ديار بكر و موصل و اربل را به خواجه هارون پسر او و حكومت بغداد و عراق را كما فى السّابق به عطاملك واگذاشت و ايشان را انواع خلعتها داد و كار خاندان جوينى بار ديگر رونق گرفت .\r\n\r\nسلطنت سلطان احمد تگودار از 681 تا 683\r\nاباقا خان ميل داشت كه پس از او پسرش ارغون به ايلخانى برسد ولى چون اين ترتيب با ياسانامهء چنگيزى كه سلطنت را حقّ ارشد شاهزادگان زنده مىدانست مخالفت داشت پس از فوت او امرا و شاهزادگان مغول برادر او تگودار را به سلطنت برداشتند و در قوريلتاى آلاتاغ او را در 26 محرم سال 681 رسما به اين مقام برگزيدند .\r\nتگودار پسر هفتم هولاگو است و او در ايام لشكركشى پدر به ايران در چين بود و او را قوبيلاى قاآن در عهد اباقا به ايران فرستاد . تگودار در جوانى برسم آئين مسيح تعميد يافته بود ولى پس از حشر با مسلمين بتدريج بشريعت اسلام مايل شد و به امرا و رجال مسلمان علاقه پيدا كرد و از طرف ايشان باحمد موسوم گرديد .\r\nدر اواخر عهد اباقا امرا و خواتين مغول سه دسته شده بودند جمعى مىخواستند شاهزاده ارغون بمقام اباقا منصوب گردد ، گروهى طرفدار تگودار بودند و اولجاى خاتون سعى داشت كه پسرش منگو تيمور حائز اين مقام شود ولى چون منگو تيمور بيست و پنج روز زودتر از اباقا مرد اولجاى خاتون هم طرف ارغون را گرفت و رقابت بين طرفداران تگودار و ارغون روز به روز رو به قوت گذاشت و پس از آنكه تگودار بنام سلطان احمد خان جانشين اباقا شد رقابت فوق به دشمنى علنى مبدّل گرديد و امرا و سرداران مغول جمعى به هواخواهى تگودار و عده‌اى نيز به طرفدارى ارغون قيام كردند .\r\nتگودار پس از جلوس دست ببذل و بخشش گذاشت و بسيارى از اموال خزاين پدر را به برادران و امرا و سران سپاهى بخشيد و صاحب‌ديوان را كه در چنگ ارغون\r\n\r\n","description":"","footnote":"","page_name":" 221 ","page_number":288},
  {"content":"\r\n\r\nبود به خدمت خواست و احترام و نوازش كرد سپس شاهزاده ارغون را كه در انعقاد قوريلتاى انتظار رسيدن او را نكشيده بودند و او به همين جهت از تگودار ناراضى بود مورد ملاطفت قرار داد ولى ارغون دلگرم نشد و در همين هنگام با قونغرتاى برادر تگودار ساخت و به خيال مخالفت با تگودار مصمم قيام بر او شد .\r\nتگودار اوّل كارى كه كرد اعلام مسلمانى خود بود و مراسله‌اى در اين باب به علما و بزرگان بغداد نوشت و خود را حامى دين اسلام و پيرو شريعت رسول اكرم معرفى نمود و اين اعلام او در بين مسلمين تأثير بسيار خوش كرد و جماعتى از مغول نيز به تبعيت او اسلام آوردند .\r\n\r\nقتل مجد الملك در 8 ج 1 سال 681 -\r\nبعد از آنكه بفرمان سلطان احمد عطا ملك و مجد الملك از همدان به آلاتاغ آمدند مجد الملك باز سعى كرد كه بوسيلهء يكى از امراى مغول دسايس سابق را تجديد كند و شغل اشراف مملكت را به خود مخصوص نمايد و براى اجراى اين نقشه بشاهزاده ارغون تكيه كرد و به او پيغام داد كه صاحب‌ديوان پدرت اباقا را زهر داده و چون من بر اين سرّ واقفم قصد من دارد و اگر به عاقبتى سوء دوچار شوم شاهزاده از حقيقت امر مطلع باشد . خواجه شمس الدين به زوجهء سلطان احمد متوسّل شد و جمعى را بر مجد الملك برانگيخت و ايشان به راست و دروغ در حق او پيش تگودار سخنها گفتند از جمله برادرزادهء او باباقا گفت كه مجد الملك با ارغون دست يكى كرده و فرستاده‌اى پيش او روانه داشته و نسبت به او اظهار اخلاص و بندگى نموده است . تگودار سونجاق نويان فرمانده كلّ سپاهيان خود و يكى ديگر از امراى مغول را مأمور محاكمهء مجد الملك كرد و ايشان از او اموالى را كه از خاندان جوينى گرفته و به خزانهء دولتى نرسانده بود مطالبه كردند و در نتيجه جميع اموال او را گرفتند و بفرمان تگودار به عطاملك دادند و عطا ملك از ايلخان استدعا كرد كه آنها را اگرچه قابل نيست بر بندگان توزيع كند و ايلخان نيز چنين كرد .\r\nدر ضمن تفتيش اموال مجد الملك بر روى بعضى كاغذ پاره‌ها و پوست شير و غيره تعويذهائى مكتوب با زعفران و مركّب سرخ بدست آمد بلغت عبرى كه موهم سحر و جادو بود و چون مغول به شرحى كه سابقا ديديم از اين عمل سخت ترسناك بودند\r\n\r\n","description":"","footnote":"","page_name":" 222 ","page_number":289},
  {"content":"\r\n\r\nو عامل آن را دشمن مىداشتند امر شد كه آن نوشته‌ها را در آب بشويند و عصارهء آن را بمجد الملك بدهند تا اثر آن سحر و جادو از ديگران زائل و شامل حال عامل آن گردد . مجد الملك از آشاميدن آن امتناع كرد و اين اباء او ايمان مغول را بسحر و جادو بودن آن تعاويذ و نقشها قوى كرد و تگودار امر داد كه او را بمجازات برسانند .\r\nمغول چون خبر تسليم مجد الملك را شنيدند از هر طرف به كينه‌كشى او برخاستند و عطا ملك مصمم شد كه عفو او را از اباقا بخواهد ولى جمعى از عمّال ديوانى و امراى مغول او را در اين خيال توبيخ كردند و يرغوچيان در خيمهء عطا ملك به كشيدن حساب او پرداختند و اين كار از ظهر روز 7 جمادى الاولى تا نماز صبح روز بعد طول كشيد و چون مجد الملك نتوانست بسؤالات يرغوچيان جواب درست دهد ايشان بانتقام جفاهائى كه بر عطا ملك و برادر او رانده بود با او به سختى معامله كردند و در صبح روز هشتم جمادى الاولى دشمنان او كه از شب تا صبح بر در خيمهء عطا ملك منتظر فرصت بودند او را قطعه‌قطعه نمودند و اجزاء جسد او را بريان كرده خوردند سپس اعضاى او را هريك به ناحيه‌اى فرستادند از آن جمله سر او را ببغداد بردند و شخصى آن را به صد دينار خريد و بتبريز فرستاد ، پاى او را بشيراز و دستش را بعراق و شاعرى در اين باب گفت :\r\n مىخواست كه او دست رساند بعراق * دستش نرسيد ليك دستش برسيد \r\nو شاعرى ديگر در همين خصوص گفته :\r\n روزى دو سه سردفتر تزوير شدى * جويندهء مال و ملك و توفير شدى\r\nاعضاى تو هر يكى گرفت اقليمى * القصّه بيك هفته جهانگير شدى \r\nبعد از قتل مجد الملك ياران و همدستان او را در اطراف مخصوصا در بغداد دستگير كردند و همه را يا به زخم كارد كشتند و يا سنگسار كردند و اجساد ايشان را به آتش سوختند و فتنهء آن مرد جاه‌طلب خبيث خوابيد و عطا ملك مورد نوازش ايلخان قرار گرفته به همان وضع سابق به حكومت بغداد نامزد شد و با اينكه خود خيال كناره - گيرى و انزوا داشت باصرار سلطان احمد و استظهار او بر سر اين شغل ماند و بار ديگر او در حكومت بغداد و عراق عرب و برادرش صاحب‌ديوان در ادارهء امور مملكت مستقل و محترم گرديدند .\r\n\r\n","description":"","footnote":"","page_name":" 223 ","page_number":290},
  {"content":"\r\n\r\nسلطان احمد شيخ كمال الدّين عبد الرّحمن رافعى را نيز به سمت توليت و شيخ - الاسلامى كلّ ممالك ايران و عراق نامزد نمود و تمام اوقاف ممالك خود را تحت امر او قرار داد تا آنها را به مصرف خود برساند و رافعى در مدّت سلطنت كوتاه سلطان احمد در اين سمت صاحب اختيار مطلق بود چنان كه مستمرّيات عيسويان و يهود را از دفاتر ايلخانى حذف نمود و معابد بودائى و كليساها را بمساجد مبدل ساخت و در مقابل وظيفه‌اى جهت حجّاج بيت اللّه مقرر كرد و بسيارى از عيسويان را بقبول اسلام مجبور نمود و احيانا جماعتى از ايشان را كه از قبول اسلام ابا مىكردند مىكشت و كليساى تبريز را خراب كرد .\r\nاما عطا ملك بعد از قتل مجد الملك چندان زمانى نماند چه شش ماه بعد از آن يعنى در چهارم ذىالحجهء سال 681 مرد و كيفيت مرگ او چنين بود كه شاهزادهء ارغون بمناسبت رقابتى كه با تگودار داشت عطا ملك و برادرش صاحب‌ديوان را كه از مختصّين سلطان احمد بودند دشمن مىشمرد . در سال 681 موقعى كه ارغون از خراسان ببغداد آمد در عمّال عطا ملك پيچيد و از ايشان بقاياى مالياتى عهد پدر خود اباقا را مطالبه نمود و چون بواسطهء حمايت سلطان احمد از خواجه شمس الدّين نتوانست در او بپيچد كسان عطا ملك را گرفت و مورد شكنجه و عذاب قرار داد و جسد نايب عطا ملك را كه تازه وفات يافته بود از قبر بيرون آورد و در راه انداخت و چون اين خبر به عطاملك كه در حدود اران بود رسيد در تاريخ چهارم ذىالحجّهء سال 681 از غصه و رنج هلاك گرديد و نعش او را بتبريز آورده به خاك سپردند و سلطان احمد مقام او را به برادرزاده‌اش خواجه هارون واگذاشت .\r\n\r\nقيام ارغون بر سلطان احمد -\r\nاسلام سلطان احمد و سعى او در مسلمان - كردن مغول و تبديل بتخانه‌ها و كليساها بمساجد و احترام قضاة و علماى مسلم بسيارى از امرا و شاهزادگان مغول را از او متنفّر ساخت و ايشان شكايت اين پيشامد را حتّى پيش قوبيلاى قاآن كه خاقان بزرگ مغول محسوب مىشد و از عهد هولاگو ببعد ايلخانان ايران همه او را بر خود رئيس و بزرگ مىشناختند بردند و كسى كه بيش از همه خود را از اين بابت ناراضى و متغيّر نشان مىداد شاهزادهء ارغون پسر اباقا بود كه داعيهء ايلخانى داشت و از ابتدا خود را به جانشينى پدر از تگودار لايق‌تر و\r\n\r\n","description":"","footnote":"","page_name":" 224 ","page_number":291},
  {"content":"\r\n\r\nمستحق‌تر مىشمرد .\r\nسلطان احمد در همان اوايل سلطنت كه اسلام خود را به اطراف اعلام نمود چند نفر نماينده از آن جمله شيخ كمال الدين عبد الرحمن رافعى شيخ الاسلام و قطب الدّين شيرازى قاضى شهر سيواس را با نامه‌اى بتاريخ اواخر جمادى الاولى سال 681 پيش سيف الدّين قلاوون پادشاه مصر فرستاد و در آن اسلام خود و اقداماتى را كه در احياى شريعت محمدى از قبيل اصلاح امور اوقاف و رساندن عوائد آن بمستحقين و ترتيب كار حجاج كرده به اطلاع او رساند و تصميم خود را بر خلاف رأى قوريلتائى كه تقاضاى لشكركشى بمصر را كرده بودند در ترك خصومتهاى ديرينه و سعى در آبادى بلاد اظهار داشت و توقع كرد كه سلطان مصر نيز رسولى پيش او بفرستد تا به اين وضع رقابت و كينه‌هائى كه بين ايلخانان ايران و سلاطين مصر و شام وجود داشت از ميان مرتفع شود .\r\nقلاوون در نامه‌اى كه در جواب سلطان احمد نوشت اقدامات او را تمجيد كرد و اسلام آوردن او را عين خير و سعادت شمرد و با اين مبادلهء رسائل و رسل بين اين دو پادشاه طرح دوستى ريخته شد و موقتا كينهء سابق فراموش گرديد .\r\nاين مكاتبهء سلطان احمد با پادشاه مصر و ترك رأى قوريلتاى در لشكركشى به آن سرزمين بهانهء ديگرى بدست دشمنان داد و اين دفعه مخالفين به رياست ارغون و قونغرتاى برادر تگودار در صدد قتل او برآمدند و علنا بر ايلخان قيام كردند .\r\nبعد از آنكه سلطان احمد از مخالفت ارغون و قيام او اطلاع يافت امير بوقا از امراى خود را پيش او كه در اين تاريخ در عراق عرب بود فرستاد . ارغون در همين ايام چنان كه پيش گفتيم مزاحم عمال عطا ملك گرديد و جماعتى از قراولان مغولى اباقا را تحت امر خود آورد و امير طغاجار را فرمانده ايشان كرد و شاهزادگان بزرگ مغول مثل گيخاتو پسر ديگر اباقا و بايدو برادرزادهء او و جماعتى از سرداران معتبر اباقا در اطاعت او داخل شدند .\r\nسلطان احمد بعد از جلوس برادر خود قونغرتاى را با قشونى به حافظت سرحدّ روم فرستاده بود و چون شنيد كه او نيز با ارغون دست يكى كرده عده‌اى از سپاهيان خود را مأمور ديار بكر كرد تا مانع اتصال عساكر قونغرتاى با لشكريان ارغون شوند و در ضمن\r\n\r\n","description":"","footnote":"","page_name":" 225 ","page_number":292},
  {"content":"\r\n\r\nنيز اليناق « 1 » فرمانده قشون گرجى خود را باحضار ارغون و دعوت او به قوريلتاى روانه ساخت . ارغون اليناق را فريفت و او را پيش سلطان احمد بازگرداند و اليناق در مراجعت سعى كرد كه در پيشگاه ايلخان ارغون را بىگناه و معذور قلمداد كند . خواجه شمس - الدّين دانست كه اليناق در باطن با ارغون ساخته و فريفتهء مواعد او شده است و براى آنكه از اين راه بازداردش او را مورد مرحمت سلطان قرار داد و ايلخان را واداشت كه با ازدواج دختر خود به او بار ديگر در محل عنايت و عاطفتش قرار دهد و دل او را به موافقت خود گرم نمايد . اين تدبير مؤثر افتاد و اليناق مجددا از معاونين تگودار و از پيروان سياست خواجه شمس الدّين گرديد و اين قضيه بيش از پيش ارغون را نسبت به صاحب‌ديوان خشمناك كرد .\r\nامير ارغون بعد از برگرداندن اليناق يكى از امراى خود را پيش تگودار فرستاد و چنان كه پيش گفتيم صاحب‌ديوان را براى كشيدن حساب عهد اباقا پيش خود خواست و غرض او اين بود كه خواجه را به تهمت مسموم ساختن پدر بقتل برساند ولى تگودار از فرستادن او ابا كرد و تير ارغون در اين مورد به سنگ آمد .\r\nارغون در اوايل سال 682 هنگام مراجعت از بغداد به سمت خراسان كه قلمرو حكومتى او بود در راه با عمال تگودار و پيشكاران صاحب‌ديوان به خشونت معامله نمود و با اينكه روز به روز بر طرفداران او افزوده مىشد بواسطهء مشكلات مالى و نداشتن پول كافى در زحمت افتاد به همين جهت جمعى از ياران او گفتند كه وجيه الدّين زنگى فرومدى وزير خراسان و مضافات آن از مال ديوانى تومانها به تصرف گرفته و آنها را به خزانه نرسانده است . ارغون امر داد كه او را مورد مؤاخذه قرار دهند و مالى را كه بدعوى سخن‌چينان ضبط كرده است از او بگيرند . خواجه وجيه الدين كه مردى كافى و دانا و سخن‌پرور بود و بدرستى خود اطمينان داشت در اين پيشامد سخت به هيچ‌كس التجا نبرد و از توسل به امرا و خواتين مغول اجتناب كرد و پيغام داد كه شاهزاده حكم فرمايد كه محاسبين و كتّاب حساب او را برسند و اگر چنان كه معاندين مىگويند دينارى اختلاس كرده بجاى هر دينار هزار دينار عوض بدهد . امراى ارغونى كسى را پيش او فرستادند و به او فهماندند كه غرض شاهزاده مال است نه كشيدن حساب و\r\n\r\n\r\n","description":"","footnote":"\r\n( 1 ) - يا اليناخ يا علىناق\r\n","page_name":" 226 ","page_number":293},
  {"content":"\r\n\r\nصلاح او در اين است كه بمسئول او جواب قبول دهد . بعد از مدتى گفتگو و تبادل سفرا خواجه وجيه الدّين قبول كرد كه پانصد تومان ( 5000000 ) دينار تحويل خزانهء ارغون دهد ، سيصد تومان نقد و دويست تومان مواشى و غلات و اقمشه و آلات ولى در اين ضمن يكى از خواص خواجه وجيه الدّين بامير ارغون خبر رسانيد كه خواجه در همين روزها صورتى از نفايس جواهر و ذخائر خود را نزد معتمدى بطوس فرستاده تا آنها را پيش او به امانت بسپارد . ارغون مأمورى فرستاد و آن صورت را بدست آورد و چون بر كثرت ابواب‌جمعى خواجه وجيه الدّين اطلاع يافت از قبول دويست تومان جنس استنكاف كرد و آن را نيز بنقد خواست . خواجه وجيه الدّين اضطرارا آن وجه را تهيه كرد به اين شكل كه قريب 3000 من طلاى مسكوك داد و بقيه را جواهر و پارچه‌هاى نفيس زربفت از خزانهء فيروزكوه و مرو و هرات و ارغون از اين بابت مسرور شد و خواجه وجيه الدّين را خلعت بخشيد و بر سر شغل خود باقى گذاشت .\r\nبعد از آنكه خاطر ارغون از اين جانب آسوده شد سفيرى نزد تگودار فرستاد و به او پيغام داد كه چون برحسب امر قوريلتاى و باستحقاق مالك تاج و تخت پدرى من گرديده‌اى اقتضاى عدالت آنست كه من نيز مملكتى داشته باشم كه معاش و مئونت لشكريان مرا كفاف كند و چون خراسان اين منظور را كافى نيست اگر سلطان عراق و فارس را نيز بر آن ضميمه كند طريق دوستى مفتوح خواهد ماند و الا چاره‌اى جز قيام و عصيان بجا نخواهد ماند . تگودار در جواب گفت كه ما خراسان را از راه مرحمت بارغون واگذاشته‌ايم . فرمان حكومت عراق و فارس موقوف برأى قوريلتاى است .\r\nبايد ارغون در قوريلتاى حاضر شود ، اگر رأى امرا و شاهزادگان بميل او قرار گرفت ضميمه ساختن آن نواحى بر قلمرو او مانعى ندارد ولى اگر كماكان راه خلاف رود و سر اطاعت پيش نياورد بدفع او اقدام خواهد شد .\r\nسلطان احمد بعد از آنكه از حال نفاق قونغرتاى برادر خود و يگانگى او با ارغون مطلع شد او را به قوريلتاى خواست و قونغرتاى پنهانى با چند نفر از امرا قرار گذاشت كه چون باردوى ايلخان مىرسند او را بقتل بياورند و قونغرتاى را بجاى او منصوب كنند . اين توطئه را يكى از محارم به گوش سلطان رساند و سلطان در صبح\r\n\r\n","description":"","footnote":"","page_name":" 227 ","page_number":294},
  {"content":"\r\n\r\nهمان روزى كه قرار بود همدستان او را بقتل برسانند قونغرتاى را بدست اليناق دستگير كرد و كشت و همدستان او را نيز به ياسا رسانيد و چون اين خبر بارغون رسيد از مرگ عمّ سخت غمگين شد و چون ريختن خون يك نفر شاهزادهء مغول بدست كسان خود بر خلاف ياساى چنگيزى بود كينهء تگودار بيشتر از پيشتر در دل او جا گرفت و دانست كه سلطان احمد پس از قبول اسلام زير عموم قوانين اجدادى زده و حتى ياساى چنگيزى را نيز محترم نمىشمارد و از اين تاريخ ديگر مسلم شد كه بين سلطان احمد مسلمان و شاهزاده ارغون طرفدار آئين و آداب مغولى صلح و صفا ممكن نيست ، ناچار يكى از اين دو تن بايد رقيب خود را از ميان بردارد و سياست و افكار خود را بر رعاياى ممالك ايلخانى تحميل نمايد .\r\nدر اواخر سال 682 سلطان احمد امر داد كه عساكر مقيم حدود ديار بكر سران سپاهى ارغون را كه در حوالى بغداد مقيمند دستگير ساختند و ايشان را كه امير طغاجار نيز از آن جمله بود در بند آهنين مقيّد كردند . گيخاتو با بعضى ديگر از امراى ارغون از بغداد گريخته خود را در خراسان به سپاه ارغون رساندند و سلطان احمد اتابك يوسف شاه‌لر را مأمور نمود كه با تجهيز لشكريان خود حدود لرستان و عراق را حفظ كند و براى موقع كارزار منتظر فرمان ايلخان باشد .\r\nكسى كه بيش از همه در تهيهء اسباب كار سلطان احمد و تجهيز لشكريان او مىكوشيد خواجه شمس الدين صاحب‌ديوان بود چه خواجه با سابقه‌اى كه از دشمنى ارغون با خود داشت مىدانست كه اگر سلطان احمد و اعوان او مغلوب دست ارغون شوند دولت خاندان جوينى و جان او كه تا اين تاريخ به هزار زحمت مصون و مأمون مانده يكسره بدست آن شاهزادهء كينه‌جو بباد فنا خواهد رفت و با رفتن او سياستى كه سلطان احمد به دستيارى خواجه و مسلمين متنفذ ديگر در تقويت اسلام و احياى شعائر آن پيش گرفته مغلوب كينه‌كشى ارغون و ساير شاهزادگان متعصب مغول خواهد شد .\r\nاين بود كه خواجه با جدّ و جهد بسيار لشكرى فراوان و آزموده تهيّه ديد و اليناق با 15000 لشكرى بعنوان مقدمه از موغان عازم رى و قزوين و خراسان گرديد .\r\nلشكريان اليناق در رى و قزوين كه جزء قلمرو ارغون معدود بود به دستبرد و\r\n\r\n","description":"","footnote":"","page_name":" 228 ","page_number":295},
  {"content":"\r\n\r\nتعرض كسان او پرداختند و چون اين خبر بارغون رسيد از اطراف جمع سپاهى كرده به جلوى اليناق شتافت و در صفر 683 در نزديكى قزوين بين فريقين جنگ درگرفت و شكست نصيب سپاه ارغون گرديد و شاهزاده به طرف بسطام گريخت و لشكريان او متفرق شدند و سپاهيان اليناق در عقب او آباديهاى بين قزوين و دامغان را بباد غارت دادند و در اين لشكركشى به اهالى آن حدود صدمات بسيار وارد آمد .\r\nسلطان احمد بعد از اين فتح چون مىدانست كه ارغون حريفى قوىپنجه و مستبد است و دست از انتقام برنخواهدداشت رسولى پيش او فرستاد و پيغام داد كه اليناق از طرف ايلخان اجازهء جنگ نداشت فقط مأمور بود كه شاهزاده را بدرگاه هدايت كند تا حضورا رفع اختلاف به عمل آيد و خصومت به صلح و صفا مبدل گردد . بايد كه ارغون دست از خلاف بردارد و به خدمت ايلخان بيايد . ارغون نيز در جواب نمايندگانى پيش سلطان احمد روانه داشت تا عذر تقصير او بخواهند ولى مصلحت‌انديشان بسلطان احمد فهماندند كه اگر در استيصال ارغون عجله نكند و او را به زودى از پاى درنياورد ممكن است كه بار ديگر بجمع سپاهى بپردازد و چنان قوّت بگيرد كه ديگر غلبهء بر او محال شود .\r\nسلطان احمد با لشكرى فراوان ( دوازده تومان ) به طرف خراسان حركت كرد و سپاهيان كثير او در راه به مردم لطمهء بسيار زدند و همين قضيه رعاياى آن حدود را به سختى از سلطان احمد رنجاند و يكى از اسباب شكست كار او گرديد .\r\nارغون از بسطام به قلعهء كلات رفت و در آنجا اقامت گزيد و اليناق چون بسلطان احمد قول داده بود كه ارغون را به خدمت او بياورد به طرف كلات حركت كرد و در قلعه با ارغون ملاقات نمود و بمواعيد بسيار و به قوهء چرب‌زبانى شاهزاده را به خدمت سلطان احمد آورد و چون ارغون در قوچان به خدمت سلطان رسيد ايلخان او را احترام فوق‌العاده كرد و در آغوش كشيد و خرگاه خاصى جهت او ترتيب داد و او را بباز فرستادن بخراسان و واگذارى حكومت آنجا به او دلگرم نمود ولى به لشكر خود امر داد كه مواظب ارغون باشند و 4000 نفر از ايشان را مخصوصا به حفاظت خرگاه او مأموريت داد .\r\n\r\nقتل سلطان احمد در 26 ج 1 سال 683 -\r\nسلطان احمد به صواب‌ديد بعضى از امرا مخصوصا اليناق تصميم گرفت كه ارغون را بقتل برساند و اليناق مأمور اجراى\r\n\r\n","description":"","footnote":"","page_name":" 229 ","page_number":296},
  {"content":"\r\n\r\nاين نقشه شد ولى قبل از آنكه او اين نيت را به عمل بگذارد امير بوقا كه تعلق خاصى به خاندان ارغون داشت و گرجيان تحت امر اليناق و مسلمين را دشمن مىشمرد چند نفر ديگر از بزرگان و شاهزادگان مغولى را مطمئن كرد كه سلطان احمد و اليناق و صاحب‌ديوان تصميم گرفته‌اند كه خاندان چنگيزى را براندازند و مسلمين و گرجيان را بر كارها مسلط و مختار قرار دهند . اين بيانات در ايشان مؤثر افتاد و جمعا مصمم شدند كه سلطان احمد را از ايلخانى بيندازند و شاهزاده هولاجو پسر هولاگو خان را بجاى او بنشانند و قبل از همه شاهزاده ارغون را از حبس و قتل نجات دهند .\r\nدر شب شنبه 18 ربيع الآخر سال 683 درحالىكه سلطان بعيش و نوش اشتغال داشت امراى همدست ارغون را از حبس نجات دادند و اليناق و بسيارى از امراى سلطان احمد را كشتند و سلطان و امراى شكستهء او از خراسان بآذربايجان گريختند و صاحب‌ديوان باصفهان فرار كرد .\r\nبعد از فرار سلطان احمد امرا ارغون را به ايلخانى برداشتند و ارغون به عجله در عقب سلطان تاخت تا يكباره ريشهء حيات او را قلع كند ولى قبل از آنكه او بآذربايجان برسد جماعتى از سواران مغول كه در ايام اقامت ارغون در حدود بغداد اطاعت او را گردن نهاده بودند در اردوى سلطان ريخته او را دستگير كردند و باستقبال ارغون آمدند .\r\nارغون در ابتدا چنين وانمود كه خيال كشتن تگودار را ندارد ولى چون كسان قونغرتاى در اين كار اصرار داشتند او را به ايشان سپرد و آن جماعت سلطان را بانتقام قتل قونغرتاى در شب پنجشنبه 26 جمادى الاولى سال 683 كشتند و با كشته شدن او شوكت مسلمين و ايرانيانى كه در عهد سلطنت كوتاه سلطان احمد قدرت فوق‌العاده بدست آورده و دست دو عنصر عيسوى و مغول را از كارها تقريبا كوتاه كرده بودند شكست و بار ديگر ياساى چنگيزى و آداب مغولى بجاى شريعت اسلام حكمفرما گرديد .\r\n\r\nسلطنت ارغون خان از 683 تا 690\r\nبعد از قتل سلطان احمد خواتين و شاهزادگان و امراى مغول مخصوصا اولجاى خاتون و امير طغاجار و بوقا شاهزاده ارغون بن اباقا را در روز هفتم جمادى الاخرى سال\r\n\r\n","description":"","footnote":"","page_name":" 230 ","page_number":297},
  {"content":"\r\n\r\n683 در محل آب شور ( از محال هشترود آذربايجان ) به ايلخانى برداشتند و مدت يك ماه بعيش و شادى و جشن و كامرانى مشغول شدند سپس ارغون فرمانى صادر كرد و امرا و رؤساى لشكرى را كه در وفادارى نسبت به او پافشارى كرده بودند مورد اكرام و مرحمت قرار داد و چون جمعى از شاهزادگان مغول مثل هولاجو و بايدو و گيخاتو و خواجه شمس الدين صاحب‌ديوان در جشن انتخاب ارغون حضور نداشتند ايلخان جديد در صدد استمالت و جلب ايشان برآمد ، از طرفى اتابك يوسف شاه لر و ملك امام الدين قزوينى را پيش صاحب‌ديوان فرستاد و از طرفى چترى نفيس جهت هولاجو كه جمعى از مغول بانتصاب او به ايلخانى مايل شده بودند روانه داشت و هولاجو و گيخاتو و شاهزادگان ديگر در قوريلتائى كه قريب سه ماه بعد از جلوس ارغون تشكيل شد شركت كردند و ارغون به صواب‌ديد عموم بزرگان مغول به ايلخانى شناخته شد .\r\nارغون حكومت بغداد را به بايد و نوادهء هولاگو خان و حكومت بلاد روم را به هولاجو و گيخاتو و ادارهء امور خراسان و رى و مازندران و قومس را به پسر خود غازان واگذاشت و امير نوروز پسر ارغون‌آقا حكمران معروف مغول را بنيابت غازان تعيين نمود و زمام حل و عقد امور ملكى را در كف امير بوقا نهاد .\r\n\r\nقتل صاحب‌ديوان در 4 شعبان 683 -\r\nخواجه شمس الدين بعد از فرار از خراسان باصفهان در اين شهر شنيد كه سلطان احمد بقتل رسيده و ارغون بجاى او جلوس كرده است . پس از دو سه روز توقف انديشيد كه بشيراز و هرمزرود و از آنجا راه هند پيش گرفته بقيهء عمر را در آن ديار بسربرد . ولى چون از بابت خاندان و متعلقان خود آسوده‌خاطر نبود و مىدانست كه پس از ترك ايران ارغون رشتهء حيات ايشان را قطع خواهد كرد تصميم گرفت كه پيش ايلخان بيايد و از در توسل و التماس داخل شود تا مگر جان خود و فرزندان و كسان خويش را از شر سطوت ارغون ايمن دارد و خدمت سى سالهء خود و بستگان خويش را پيش ايلخان شفيع قرار دهد . به اين عزم به همراهى ملك امام الدين قزوينى و اتابك يوسف شاه لر كه داماد خواجه شمس الدين بود به سمت اردوى ارغون حركت كرد و در ساوه يكى از امراى ارغون باستقبال او آمد و يرليغى از ايلخان به او ارائه داد كه ارغون از سر جرايم گذشته در گذشته است و صاحب‌ديوان را بشمول عنايت خود اميدوار ساخته . خواجه با دلگرمى\r\n\r\n","description":"","footnote":"","page_name":" 231 ","page_number":298},
  {"content":"\r\n\r\nتمام باردوى ارغون شتافت و در روز جمعهء دهم رجب 683 به خدمت رسيد و در سراى امير بوقا منزل گرفت . بوقا خواجه را به خدمت ارغون خان برد و ايلخان او را مورد نوازش قرار داد و به او وعده كرد كه كماكان شغل صاحب‌ديوانى را بر او مقرر دارد تا خواجه بهمدستى بوقا به تمشيت امور ممالك ايلخانى قيام نمايد و به خدمت سابق ادامه دهد .\r\nامير بوقا كه در حقيقت جان و سلطنت ارغون خان مرهون او بود در اين دوره قدرت فوق‌العاده پيدا كرد و او كه بعدها از طرف قوبيلاى بلقب چينگ سانگ يعنى امير بزرگ و وزير ملقب گرديد به دستيارى نايب خود خواجه فخر الدّين محمّد مستوفى قزوينى پسر عم مورخ مشهور حمد اللّه مستوفى به ادارهء امور ممالك ايلخانى پرداخت و خواجه شمس الدين كه آفتاب اقبال خود را رو بزوال مىديد حاضر شد در دستگاه امير بوقا زيردست او بماند و تمام سعى او اين بود كه با انواع ملاطفات و تقديم پيشكشها باب حسد امير بوقا و دشمنان ديگر را مسدود دارد و باقى عمر را بىخطر بگذراند ولى امير بوقا و بدخواهان ديگر كه شوكت سى سالهء خود را ديده و بر قدرت و كفايت و كثرت ياران و اعوان او اطلاع داشتند وجود او را مانع استقلال خود مىپنداشتند مخصوصا چند نفر از عمال ديوانى مثل خواجه فخر الدين مستوفى و على تمغاجى و حسام الدين حاجب ، بوقا را بر آن داشتند كه بيكبارگى دست خواجه را از كارها كوتاه كند بلكه اگر موفق آيد پيوند عمر او و خاندان جوينى را از هم بگسلد . امير بوقا با وجود سابقهء دوستى كه با خواجه داشت بامير ارغون گفت كه از كسى كه نسبت به پدر ايلخان خيانت ورزيده و او را مسموم كرده است چگونه اميد خدمت و صداقت مىتوان داشت و افتراءات ديگرى نيز به خواجه زد تا ارغون امر داد كه يرغوچيان به محاكمهء خواجه بنشينند . خواجه را دست‌بسته بمحكمه بردند و هنگامه‌جويانى كه بتحريك دشمنان قيام كرده بودند بر خواجه تهمتها بستند . خواجه گفت كه جمله تقصيراتى كه مفتريان بر من بسته‌اند يكى را صد اعتراف مىكنم ولى از تهمت قصد ولىنعمت خود خبر ندارم عاقبت قرار شد كه خواجه جان خود را به دادن فديه بخرد ، آن بيچاره مهلت خواست و با فروش املاك خود و گرفتن قرض از اصحاب و اقوام و دوستان خويش قريب چهل تومان ( 000 ، 400 ) زر جمع آورد و گفت مرا تهيهء بيش از اين مقدور نيست\r\n\r\n","description":"","footnote":"","page_name":" 232 ","page_number":299},
  {"content":"\r\n\r\nايلخان در قبول يا رد آن مختار است . ارغون كه با خواجه از قديم كينهء ديرينه داشت بر آن وزير باتدبير كه مدت بيست و نه سال با حكمت و كمال و قدرت و كفايت ممالك مغول را اداره كرده و اسباب شوكت دولت هولاگو و جانشينان او شده بود نبخشود و حكم شد كه او را بقتل آورند . مأمورين خواجه را طرف عصر روز دوشنبهء چهارم شعبان سال 683 در نزديكى اهر آذربايجان كشتند و چهار پسر او يحيى و فرج اللّه و محمود و اتابك را در همان سال و نوادهء او على پسر خواجه بهاء الدين محمد و منصور پسر عطا ملك را در سال 688 و خواجه هارون « 1 » را در سال 685 بقتل آوردند و دودمان جوينى به اين شكل مولم برافتاد .\r\nخواجه شمس الدين محمد صاحب‌ديوان از بزرگترين وزرا و عمال و كتّاب ايرانى است و در عهد خود در كفايت و تدبير و شوكت جاه و جلال و ثروت نظير نداشته و بمزيد حكمت و تواضع و فضل‌دوستى و شعرپرورى مشهور بوده و شيرين‌سخن‌ترين شعراى فارسى يعنى افصح المتكلمين سعدى شيرازى ذكر او و برادرش علاء الدين عطا ملك را در قصايد خويش مخلد كرده و چند نفر از بزرگان علما و شعراى ديگر آن عهد مثل خواجه نصير الدين طوسى و استاد صفى الدين ارموى و خواجه همام الدين تبريزى و بدر الدين جاجرمى بنام او و افراد ديگر خاندان جوينى كتابها و قصايد ساخته و پرداخته‌اند و نام ايشان را كه در السنه و افواه مشهور و مذكور بوده براى اخلاف نيز با ذكرى بخير به يادگار گذاشته .\r\n\r\n\r\n","description":"","footnote":"\r\n( 1 ) - خواجه شرف الدين هارون پسر صاحب‌ديوان از فضلا و شعرا و از مربيان اهل علم و ادب بود و دختر ابو العباس احمد پسر مستعصم خليفهء آخرى بنى عباس را در عقد خود داشت و او بعد از عطا ملك به حكومت عراق منصوب شد و در عهد ارغون در اين سمت از امير آروق برادر بوقا نيابت مىكرد . خواجه هارون امير آروق را بقتل خواجه سعد الدين مستوفى قزوينى برادر خواجه فخر الدين محمد واداشت و چون دولت صاحب‌ديوان رو به زوال گذاشت خواجه فخر الدين به انتقام قتل برادر خواجه هارون را پيش آروق متهم كرد و آروق او را به سعايت خواجه فخر الدين مستوفى با مجد الدين بن الاثير در جمادى الآخره سال 685 بقتل رسانيد .\r\nابيات ذيل از خواجه هارون جوينى است :\r\n قيمت مرد از هنر باشد * نه ز دينار وز گهر باشد\r\nمرد بايد كه دانش آموزد * تا ز هركس بزرگتر باشد\r\nخاك بر فرق مهترى كورا * آلت خواجگى پدر باشد \r\n","page_name":" 233 ","page_number":300},
  {"content":"\r\n\r\n« جلاد قهر با تيغ افعى زهر صاحب را به سياستگاه حاضر آورد ، از ديدهء اختر خون شفق مىباريد و زمان عطارد نفيركنان و زهره گيسوكنان مىسرائيد :\r\n تيغ نيلوفرى آخر چه كند بر تن آن * كه ملالش بدى از رايحهء نيلوفر ، \r\nدانست كه روى خلاص نيست و تا جان او كه حشاشهء مكرمت و مطلوب پادشاه است در معرض هدر نيايد بهانه باقيست ، استغاثت كرد تا لحظه‌اى امان دادند و هم آنجا غسل و طهارتى كرد و مولانا محيى الدين و مولانا افضل الدين و مولانا شمس الدين و مولانا همام الدين و مشايخ كبار را كه ذكر هريك بتطويل مىانجامد بشارت رسانيدن واجب نمود تا دانند كه قطع علايق كرده روانه گشتيم ايشان نيز بدعاء خير مدد دهند چون از تحرير فارغ شد در مقام تسليم بر زبان راند : هرچ از تو آيد خوش بود خواهى شفا خواهى الم . نماز ديگر را از روز دوشنبهء چهارم شعبان سنهء 683 چنان كه ناظم اين ابيات [ يعنى اديب عبد اللّه شيرازى وصاف الحضرة 
  ] ذكر آن حال را در سمط تاريخ بدين نمط تقرير كرده است :\r\n خورشيد ملك صاحب‌ديوان شرق و غرب * آن كش زمانه چاكر و گردون مريد شد\r\nدر سال خ چو جيم بفا گشت متصل * زان پس كه دور مدت عمرش مديد شد\r\nوقت نماز ديگر اندر حد اهر * روز دوشنبه چارم شعبان شهيد شد . \r\nبسوداء خيال فاسد غرهء بيضا او را كه بيضهء غراء صبح سعادت بود به چشمهء خضراء تيغ بر ساهرهء غبراء زمين چون چهرهء حمراء شفق گردانيدند و چنان صاحبى را كه ارحام مادر گيتى از اظهار مانند او تا جاويد عقيم ماند بگواهى تيغ استشهاد كردند :\r\n گوهرى بود او كه گردونش بنادانى شكست * گوهرى كو تا بدين گوهرشكن بگريستى\r\nآتش و آب ار بدانستى كه از گيتى چه رفت * آتش از غم خون شدى آب از حزن بگريستى \r\nو اين دوبيتى كه زادهء طبع يكى از فضلاء عصر است صورة و معنى در صنعت مراعات نظير حق او را بىنظير آمد :\r\n از رفتن شمس از شفق خون بچكيد * مه روى بكند و زهره گيسو ببريد\r\nشب جامه سيه كرد در آن ماتم و صبح * برزد نفسى سرد و گريبان بدريد « 1 » \r\nخبر اين واقعهء هايل و داهيهء مشكل به هر طرف از اطراف ممالك كه رسيد خواص و عوام ، اليف و حليف انين و حنين گشتند . شيراز با وجود آنكه هرگز بيمن قدوم مواكب صاحبى مشرف نشده بود اهالى بواسطهء خيرات جاريهء او كه برّ و فاجر و غنى و فقير را فايض بود شكسته‌بال و پريشان حال شدند ، لمؤلفه :\r\n الغياث اى چرخ دون كو صاحب عالىمنش * آنكه مىسازد نثار از خون دل چشم منش\r\nصاحب آفاق شمس دين و دولت آن‌كه بود * روى دولت با فروغ از نور راى روشنش\r\nمسند ار بىتكيه‌اش گردن فرازد بعد از اين * حشو باشد معنى او از ميان بيرون كنش \r\n\r\n\r\n","description":"","footnote":"\r\n( 1 ) - بدر نامى ( گويا بدر جاجرمى ) از دوستان مجد الملك يزدى در واقعهء صاحب‌ديوان گفته است :\r\n چو مجد الملك از تقدير ايزد * شهادت يافت در صحراى نوشهر\r\nبه قصد صاحب ديوان محمد * كه دستور ممالك بود در دهر\r\nپس از دو سال و دو ماه و دو هفته * چشيد او هم ز دوران شربت زهر\r\nتو در دنيا مشو بد را معامل * كه دارد در ترازو نوش با زهر . \r\n","page_name":" 234 ","page_number":301},
  {"content":"\r\n\r\n ور قلم بىدست او خواهد كه گردد درفشان * شايد ار يابد ز دست تيغ قاطع سرزنش \r\nبعد از واقعهء صاحب‌ديوان تمامت املاك او را در جميع ممالك به اينجو « 1 » درآوردند و اساس آن خيرات را منهدم گردانيدند و اولاد او را يحيى و فرج اللّه و مسعود و اتابك كه نجوم سپهر مكارم و نهال نورستهء حديقهء بسالت و جلالت بودند از عقب پدر بفرستادند و بر آن اطفال بىگناه رحمت نكردند و بر اين حال چون مدتى بگذشت آروق خواجه هارون را بقتل آورد چه مجد الدين بن الاثير كه از اكابر عصر بنعمت و ثروت موصوف بود و معروف و به نجدت و شهامت مذكور و مشهور كمان سعايت آروق را در زه آورده بود كه از اعمال بغداد مبالغ مال به خاصه تصرف نموده آروق بتوهم آنكه خواجه هارون با وى در اين وقيعت همراز است و خود سوابق مخالفت در ميانه ممهد بود بىحكم يرليغ هردو را بتيغ گذرانيد و مقابر صاحب و اولاد در چرنداب تبريز است . در شهور سنهء 692 ناقل اين اخبار [ يعنى وصاف 
  ] به‌آنجا رسيد زيارت را در آن مقام روح‌انگيز و موضع سعادت‌بخش استرواح رفت . هردو برادر با هفت پسر بعضى درجهء شهادت را با سعادت دنيا جمع كرده و بعضى با صدهزاران دريغ از مصاحبت روزگار به مجاورت انس ابد و حوريان فردوس گرائيده ؛ القاب و اسماء ايشان را بعد ما كه بر صفحات توقيعات منقش بودى بر الواح مقابر نقش كرده بودند و از آيات تنزيل بر ديباچهء لوح تربت هريك آيتى مناسب او نوشته . از مشاهدهء آن مشاهد و مراقد مراقد امانى خميده شد و سبب آنكه در زمان حيات ايشان از سعادت نيل خدمت محروم افتاده بود خاطر كه به آتش تحسر در غليان بود از شيمت روزگار تعجب مىنمود . يكى از فضلاء عصر در شرح كيفيت وقايع ايشان قصيده‌اى انشاء كرده بود و كاغذ بر سطح ديوار قبلى ملصق گردانيده ، چون حاكى حسب حال بود چند بيت از آن ياد گرفت و در اين حال آن را در خريطهء حافظه بازيافت و ايراد كرد :\r\n يا جرنداب من مقابر تب * ريز سقاك الحيا الملث الهامى\r\nفلقد اطبقوا تراك على غ * ر وجوه على حدود كرام\r\nضمّ شمسا مقرونة بعلاء * و نجوم حكت بدور التّمام\r\nسبعة قد بكت عليهم نجوم * سبعة في ضيائها و الظّلام\r\nو اراض سبع و سبع سموا * ت طباق و سبعة الايّام\r\nفرج اللّه ثمّ يحيى و مسع * ود و هارون منجد المستضام\r\nو ابوهم محمّد قد تقضّوا * و جميع قتلى بحدّ الحسام\r\nحزنونى و زاد كربى اتاب * ك من قبل كالنّار ذات ضرام\r\nو شجانى مثوى عطا ملك صا * حب ديوان ملك دارالسّلام\r\nفعلي تلكم القبور تحايا * مرد فات من ربّنا بالسّلام \r\nچون قاضى محكمهء ازل به حكم لم‌يزل تقدير كرده بود و به اندك مدتى بساط خراسان از تمامت صناديد و قروم خالى ماند هم در تضاعيف آن حال مزاج ايلخانى بتضريب اركان حضرت با خواجه\r\n\r\n\r\n","description":"","footnote":"\r\n( 1 ) - اينجو يعنى محصل وصول ماليات املاك ايلخانى و به اينجو درآوردن يعنى ضبط و مصادره كردن .\r\n","page_name":" 235 ","page_number":302},
  {"content":"\r\n\r\nوجيه الدين متغير شد و او را مأخوذ كردند . دانست كه اين نوبت خلاص متعذر است هرچند پيش امرا و اركان ضراعت‌ها نوشت فايده نكرد و در مفتتح مكتوبى كه پيش طوغان قهستان « 1 » اصدار كرده بود در تواضع و تشفع مبالغت نموده و نام خود را ضعيف داعى وجيه عاصى در قلم آورده اين بيت فارسى مندرج ساخت :\r\n بود جانا غم هجران تو هربارى سخت * رحم كن بر من دلخسته كه كار اين‌بار است \r\nعاقبت بتيغ جان او را از آشيانه سفلى به مأنس علوى رسانيدند .\r\n( تاريخ وصاف ص 141 - 143 )\r\n\r\n\r\n","description":"","footnote":"\r\n( 1 ) - اين شخص كه شحنهء قهستان بود همان كسى است كه خواجه وجيه الدين در موقع حساب خواستن ارغون از او به صواب‌ديد ناصحان ابيات ذيل را به او نوشت :\r\n چون ز نو بردم جوانى گردش گردون پير * مشك من كافور گشت و ارغوانم شد زرير\r\nآه من سرد است چون باد خزان نبود عجب * چون بهار عمر ما را درستد ايام تير\r\nماه و مهر و تير با من سخت بدمهر اوفتاد * اى مسلمانان فغان از جور ماه و مهر و تير\r\nقامت چون تير من چاچى كمان شد زان سبب * يار دور اندازد از نزديك خود ما را چو تير\r\nگوشمال حادثاتم داد گردون چون رباب * همچو چنگم لاجرم مىآيد از رگها نفير\r\nآنچه با من كرد گردون كرد با بسيار كس * بامدادى مىربودم در شبانگاهى اسير\r\nصاحب اعظم وجيه الدين بدم ديروز من * ملك را فرمانده و شاه ممالك را وزير\r\nزر نهاده گنجها از بهر دفع روز رنج * رنج من زر مىفزود و زر نبودم دستگير\r\nتكيه بر مال كسان هرگز كسى چون من نكرد * مال من چون مار گشت و من بسان مارگير\r\nچون عزيز مصر بودم خوار گشتم همچو خاك * از من و دور فلك گر عقل دارى پند گير\r\nسر برآوردى بدولت پايمردى كن بلطف * دسترس دادت خداى افتادگان را دستگير\r\nكاين همان دهر است كز شاه اردوان بر بود تاج * وين همان چرخست كز نو شيروان بستد سرير \r\nطوغان در جواب او نوشت :\r\n سالها جام جم بدست تو بود * چون تو نشناختى كسى چكند\r\nگوهر شب‌چراغ بودت ليك * چون خود انداختى كسى چكند\r\nاسب رهوار بود و ميدان خوش * چون تو بد تاختى كسى چكند\r\nبرده بودى و نقشت آمده بود * چون تو كژ باختى كسى چكند \r\n( تاريخ وصاف ص 122 )\r\n","page_name":" 236 ","page_number":303},
  {"content":"\r\n\r\n\r\nوزارت سعدالدولهء يهود -\r\nبعد از قتل خواجه شمس الدين و استقلال امير بوقا ارغون خان به موغان و ارّان رفت و در اواسط پائيز همان سال در ناحيهء بين سراب و اردبيل و صائين قلعه قوريلتائى تشكيل داد بعد بتبريز آمد و در زمستان بار ديگر به قشلاق اران رفت و در آنجا آبش خاتون آخرين پادشاه سلسلهء اتابكان سلغورى فارس را كه زوجهء منگو تيمور بود به شرحى كه بعد خواهيم ديد محاكمه كرد از اين تاريخ تا سال 687 واقعهء مهمى در سلطنت او رخ نداد و ايلخان غالبا ايام خود را به ييلاق و قشلاق در اران و حدود بغداد مىگذراند .\r\nدر ماه ربيع الثانى سال 687 خبر رسيد كه نوغاى خان دشت قبچاق با 5000 نفر از راه دربند عازم حملهء بممالك ارغون است . ايلخان و بوقا و امراى ديگر او به جلوى ايشان شتافتند نوغاى چون تاب مقاومت نداشت عقب نشست ولى دو سال بعد باز حملهء خود را تجديد كرد . اين‌بار امراى ارغون او را شكست دادند و ايلخان به شادى اين فتح در بيله‌سوار جشن گرفت .\r\nدر اين هنگام روز به روز نفوذ و قدرت امير بوقا رو به افزونى مىرفت تا آنجا كه ايلخان حكم كرد كه اگر بوقا مرتكب گناهان بزرگ شود كسى جز ايلخان حق پرسش از او نداشته باشد ، عمال و زيردستان اوامر او را بىيرليغ ايلخان اطاعت نمايند و احكام يرليغ ايلخانى را بىآلتمغاى او قبول نكنند .\r\nاين اختيارات بتدريج استقلال بوقا را باستبداد مبدل كرد و براى ايلخان از سلطنت جز نام و نشانى باقى نماند . بعلاوه امرا و اركان دولت كه هيچ‌وقت نمىتوانستند زير بار قدرت و استبداد يك نفر بروند و در باطن در پى شكست كار بوقا و برچيدن اساس دولت او بودند مىكوشيدند تا فرصتى بدست آرند و با از ميان بردن اقتدار و شوكت او خود روى كار بيايند .\r\nدشمنان بوقا كه سرحلقهء ايشان طوغان شحنهء قهستان از امراى سخن‌سنج و زيرك مغول بود نظر به سابقهء دشمنى كه با او داشتند دائما پيش ايلخان از او سعايت مىكردند و طوغان وقتى حكايت خيانت بوقا را نسبت بسلطان احمد به گوش ارغون كشيد و او را از استبداد چنين وزيرى كه همه قسم قدرت و قوت دارد ترساند و صدر الدّين احمد زنجانى نايب طغاجارنويان در ايام حكومت اين شخص بر فارس كه بوقا از او بقاياى اموال آن\r\n\r\n","description":"","footnote":"","page_name":" 237 ","page_number":304},
  {"content":"\r\n\r\nمملكت را مطالبه مىكرد علنا از بوقا به زشتى نام مىبرد و مىگفت كه كار او تا آنجا ترقى يافته كه اموال مملكت را بميل شخصى صرف مىكند و به اوامر ايلخانى وقعى نمىگذارد و عمال ولايات بىالتمغاى اويرليغهاى ايلخان را نمىپذيرند و از دشمنان بوقا از همه زيرك‌تر طبيبى يهود بود از اهالى ابهر زنجان كه سعد الدولة نام داشت .\r\nسعد الدولة پسر صفى الدولة خود را در عهد ارغون در عداد اطباى ايلخانى داخل كرده بود و در بغداد مىزيست و در آنجا با مردم خلطه و آميزش بسيار داشت و چند زبان آموخته بود و در ضمن به كيفيت حال عمال و متصرفان اموال بغداد و عراق اطلاع كامل يافت . اطباى ديگر يهود كه مقيم دربار ايلخان بودند روزى ظاهرا بعنوان سعايت ولى باطنا به خيال داخل كردن سعد الدولة در دستگاه ارغون به ايلخان گفتند كه سعد الدولة با اينكه از ديوان حقوق و مستمرى مىگيرد در بغداد بيكار و راحت نشسته و به خدمت دولت پشت‌پا زده است . اگر امر ايلخانى قرار گيرد او نيز ملازم ركاب باشد و از رنج سفر و حضر مانند ما نصيبى بيابد . اين سعايت ساختگى در مزاج ارغون مؤثر افتاد و سعد الدولة را احضار كرد و او در عداد اطباى حضور معدود گرديد .\r\nاتفاقا در اين ايام ارغون را مختصر مرضى رسيد كه به معالجهء سعد الدولة بهبودى پذيرفت و سعد الدولة مقرب شد و چون در اثناى خدمتگزارى ميل قلبى ايلخان را بجمع مال‌ومنال يافت اطلاعاتى كه در باب اسراف و تبذير عمال بغداد داشت بعرض رساند و گفت كه بوقا و برادر او آروق جميع اموال ديوانى را در ضبط خود مىآورند و به خزانهء ايلخانى چيزى نمىرسانند . ارغون سعد الدولة را با دو نفر از امراى مغول مأمور خطهء بغداد و تحصيل بقاياى مالياتى و اصلاح حال رعيت كرد و سعد الدولة در اواخر سال 686 ببغداد رفت و در اندك مدتى اموال فراوان از بقاياى سالهاى گذشته و حاصل سال جارى جمع آورد و به خدمت ايلخان شتافت . اين خدمت در چشم ارغون سخت جلوه كرد و او سعد الدولة را مسئول جمع و خرج بغداد نمود و او سال بعد بيشتر از دفعهء اول از آن سرزمين جمع مال نمود و در سلطانيه پيش ارغون آورد و به ايلخان چنين نموده شد كه آروق هر سال همين اندازه مال از بغداد حاصل مىكرده و عشرى از آن را به خزانه نمىسپرده است و اگر سعد الدولة عهده‌دار جمع و خرج كل مملكت گردد عين همين عمل را در باب ساير ممالك ايلخانى روا خواهد داشت به همين جهت ارغون سعد الدولة را وزير\r\n\r\n","description":"","footnote":"","page_name":" 238 ","page_number":305},
  {"content":"\r\n\r\nو او را در حل و عقد مملكت مختار كرد و فرمان داد كه اگر مهمى پيش آيد آزادانه بعرض ارغون برساند و به مشورت با هيچ‌كس محتاج نباشد .\r\nاستقلال سعدالدولهء يهود از يك طرف علامت كمال سرشكستگى و عقب افتادن عمال و كفاة مسلمان بود و از طرفى ديگر نشانهء زوال آفتاب اقبال بوقا و برادر او آروق بخصوص كه بوقا بشرح مذكور در فوق دشمنان عديده داشت و ارغون نيز بمناسبت استبداد و بر اثر سعايت حاسدان از او ظنين شده بود . در اين اثنا در مجلس شرابى در حضور ارغون ، بوقا و يكى ديگر از امرا يكديگر را سخنان درشت گفتند و ارغون معارض بوقا را بازخواست نكرد و اين مسئله موجب رنجش بوقا از ايلخان گرديد و دشمنان بوقا حسام الدين قزوينى نايب بوقا را در فارس به تأديهء يك‌صد و پنجاه تومان محكوم كردند و اين امور بوقا را به كلى از اعتبار انداخت و ارغون امر كرد كه عمال او را از كارها معزول كنند . بوقا به خيال مخالفت افتاد و قاصدى پيش جوشكاب نوادهء هولاگو كه در سواحل فرات اقامت داشت فرستاد و به او پيشنهاد نمود كه باستظهار بوقا بر ارغون قيام نمايد و التزامى به خط و امضاى همدستان خود به موافقت جوشكاب پيش آن شاهزاده فرستاد . جوشكاب به عجله خود را به خدمت ارغون رساند و توطئهء بوقا و ياران او را به ايلخان گفت و پس از اثبات تقصير بوقا آن شاهزاده بفرمان ارغون او را در اواخر ذىالحجهء سال 687 گردن زد و بسيارى از همدستان او بامر ارغون بقتل رسيدند و آروق برادر او را هم دستگير كرده ماه بعد كشتند . جوشكاب هم يك سال بعد مورد سوء ظن ارغون قرار گرفت و رشتهء حيات او نيز قطع گرديد .\r\nبعد از قتل امير بوقا كوكب سعادت سعد الدولة اوج گرفت و اين مرد جاه طلب و ارغون خان كه هردو از مسلمين بدگمان بودند شروع بقطع دست اين قوم از كارها كردند و قرار شد كه در امور جمع و خرج ممالك ايلخانى فقط عيسويان و يهود را به كار بگمارند و سعد الدولة عموم اقوام يهود خود را در كارهاى مهم ملكى داخل كرد و عراق عرب و الجزيره و آذربايجان را بين ايشان تقسيم نمود و اگر خراسان و بلاد روم هم تيول غازان پسر ارغون و گيخاتو برادر او نبود آن دو مملكت را نيز بچنگ عمال يهود مىسپرد .\r\nسعد الدولة كه مردى زيرك و كافى بود در ابتدا براى جلب قلوب مردم امر داد\r\n\r\n","description":"","footnote":"","page_name":" 239 ","page_number":306},
  {"content":"\r\n\r\nكه امرا و حكام دعاوى را بر طبق شريعت اسلام فيصل دهند و در استحقاق حق مظلومان و اعانت فروماندگان جد بليغ نمايند و به ايلخان فهماند كه عمده سبب اسراف و خرابى بلاد رفت‌وآمد ايلچيان براى وصول وجوه خزانه است ، حكام و ملوك تابعه موظفند كه در سر موعد اموال ديوانى را همراه مردمى امين برسانند ايلخان نيز اين ترتيب را پذيرفت و يرليغى در اجراى آن صادر كرد . بواسطهء مساعى سعد الدولة بسيارى از اجحافات سابقه بر رعيت از ميان رفت و صدقات جارى گرديد و شعراى عرب و عجم و فضلا و بلغاى عصر بنام او بنظم و نثر مدحها گفتند و مجموعه‌اى از آن بنام او ساختند و در سايهء اقتدار او يهود اهميت و اعتبار فوق‌العاده حاصل كردند و پس از سالها خوارى خود را با ايلخان و نوينان و امرا همنشين و قرين ديدند ، خزانه بتدبير سعد الدولة آباد و خللهاى چند سالهء آن رفع گرديد و بيش از هزار تومان زر در آن جمع آمد و به همين علت روز به روز التفات ارغون در حق او بيشتر شد و كار سعد الدولة باستقلال مطلق و استبداد كشيد و اين مسئله روز به روز تحريك غضب امراى ارغون و حسد ايشان را نسبت بسعد الدولة زيادتر كرد تا آنجا كه غالب آن جماعت به دستيارى طوغان بقتل او تصميم گرفتند و عزم كردند كه چون فرصتى مناسب بدست آيد دست تسلط يهود را كوتاه كنند و عامه را از ننگ رياست ايشان نجات بخشند .\r\nحكومت خراسان چنان كه گفتيم از طرف ايلخان به پسر او غازان مفوض شده بود و نيابت غازان را در اين مقام امير نوروز پسر ارغون‌آقا حكمران مشهور خراسان داشت و اين امير نوروز كه قبول اسلام كرده بود چون بوقا بتحريك سعد الدولة و ديگران بقتل رسيد نظر به سابقهء دوستى كه با او داشت در ذىالحجهء سال 687 به بهانهء سركشى اردوى خود و تهيهء حملهء به ماوراءالنهر غازان را در مرو گذاشته به قشلاق خود در خراسان رفت و بسيارى از امراى آن ناحيه را بر ضد غازان با خود همدست نمود و در 27 ربيع الاول كه غازان در حدود كشف‌رود اقامت داشت بر سر او تاخت و شاهزاده را به طرف مازندران منهزم كرد . غازان پس از جمع سپاهى در ربيع الآخر همان سال به جنگ او برگشت ولى اين‌بار هم در نواحى رادكان از امير نوروز شكست خورد و امير نوروز به گرفتن غنايم و اسراى بسيار موفق آمد . پس از وصول خبر طغيان امير نوروز و شكست غازان ارغون چند نفر از سرداران و امراى خود را كه يكى از آن جمله شاهزاده\r\n\r\n","description":"","footnote":"","page_name":" 240 ","page_number":307},
  {"content":"\r\n\r\nبايد و بود به جلوگيرى امير نوروز فرستاد . امير نوروز چون ديد تاب مقاومت ايشان را ندارد بتركستان گريخت و غازان بهرات آمد و در سال 689 بر خراسان استيلا يافت .\r\nامير نوروز در تركستان به خدمت قيدو خان رسيد و او را به گرفتن خراسان تشويق نمود و لشكريانى فراوان در حدود 30000 نفر از او گرفت و در سال 690 بخراسان آمد و غازان از پيش اين سپاه عقب كشيد ولى چون لشكريان قيد و به مردم خراسان صدمات بسيار زدند اهالى بوسيلهء دستبرد و تعرض شبانه بسيارى از آن جمع را كشتند و همين مسئله باعث بروز كدورت بين امير نوروز و سران مغولى آن اردو گرديد و چون ارغون نيز در اين ايام وفات يافت امير نوروز صلاح خود را در طلب عفو از غازان ديده در سال 693 به خدمت غازان آمد و مورد بخشايش و مرحمت شاهزاده قرار گرفت .\r\nامير طوغان شحنهء سابق قهستان كه از مقربان درگاه ارغون و از مخالفين سعد الدولة بود در فتنهء امير نوروز از طرف ايلخان مأمور حدود خراسان شد تا امير نوروز را سركوبى كند ولى وصول طوغان بخراسان با فرار امير نوروز مصادف گرديد و طوغان مراجعت كرد .\r\nسعد الدولة به دستيارى بعضى از دشمنان طوغان بر او اعتراض كرد كه چرا زيادتر از آنچه حكم داشته اولاغ در اختيار خود گرفته است و برحسب ياساى چنگيزى امر داد تا او را هفده چوب زدند و اين توهين كه از جانب سعد الدولة در حضور جمعى از امرا به طوغان وارد آمد او را بر سعد الدولة خشمناك كرد و بيش از پيش در برانداختن او ساعى شد ولى چون ايلخان بوزير خود كمال اعتماد داشت هيچ‌كس نمىتوانست از او پيش ارغون سخنى بگويد و چاره‌اى نبود جز آنكه مخالفين وزير در انتظار فرصت بنشينند و جفاهاى او را بخفت تمام تحمل كنند .\r\nسعد الدولة در آخر كار چون ديد كه بسيارى از امرا و علما و متنفذين مسلمان كمر قتل او و ياران يهودش را بسته‌اند در صدد برآمد كه از استيلاى خود بر نفس ارغون استفاده كند و با اجراى طرحى كه ريخته بود بنيان عمر ايشان را از بيخ بركند و آن طرح اينكه روزى بارغون گفت كه نبوت از چنگيز خان بطريق ارث به ايلخان عادل رسيده و ارغون از جانب خداوند رسول است و چون قيام دين هر رسولى بجهاد\r\n\r\n","description":"","footnote":"","page_name":" 241 ","page_number":308},
  {"content":"\r\n\r\nو قلع مخالفين متعلق است بايد ايلخان امر فرمايد تا هركس سر از قبول ديانت او بپيچد و در زمرهء ملت جديد در نيايد سرش از تن جدا كنند و چون ارغون از مسلمين نفرت داشت امر داد كه مسلمانان را در كارها دخالت و به اردو راه ندهند و سعد الدولة براى رسيدن به نيت زشت خود محضرى تهيه كرد و جمعى از علماى مسلمان هم پاى آن را امضا و نقشهء او را تصديق نمودند .\r\nسعد الدولة با تصويب ارغون مصمم شد كه خانهء كعبه را ببت‌خانه مبدل سازد و مقدمة مراسلاتى باعراب يهود عربستان نوشت و براى فرستادن لشكر به آن صوب امر داد كه در بغداد تهيه ببينند و كشتى بسازند و از هم‌كيشان خود يكى را كه خواجه نجيب الدّين كحّال نام داشت با صورتى شامل اسامى دويست نفر از اعيان و بزرگان خراسان به اين مملكت و شمس الدّولة را با صورت اسامى هفده نفر بشيراز مأمور كرد تا آن عده را بقتل برسانند و راه را جهت پيشرفت طريقهء جديدى كه خيال تحميل آن را بر مردم بلاد داشت صاف كنند .\r\nاما در اين اثنا ارغون خان در تبريز مريض شد و براى اصلاح مزاج به موقان رفت مرضش شدت يافت و اطبا از معالجهء او عاجز آمدند و سعد الدولة دانست كه ارغون يعنى آلت اجراى مقاصد او در حال رفتن است و با رفتن او دولت او نيز رو بزوال ، به همين جهت بجلب قلوب مردم و جبر شكستگيها كه بر دست او رفته بود مشغول شد و به اطراف نامه‌ها نوشت در دفع ظلم و فساد و آزاد كردن محبوسان و اجراى صدقات و خيرات ، از جمله در يك روز هفتاد مكتوب در همين باب صادر كرد و 30000 دينار بر مردم بغداد و 10000 دينار به اهالى شيراز به صدقه داد و اين حركات در باطن براى ربودن دل مردم از او سر مىزد و در ظاهر جهت دفع بلا از ايلخان و طلب شفا جهت او ولى در هيچيك از دو مورد مفيد نيفتاد و عمر ارغون و دولت سعد الدولة هردو سپرى شد .\r\nارغون به كيميا و نجوم و سحر و جادو مثل غالب سلاطين مغول عقيده‌اى راسخ داشت به همين جهت بخشيان و قامان در دستگاه او قرب و منزلتى تمام داشتند و آن جماعت معجونى ساختند مركب از زيبق و گوگرد و مواد ديگر و آن را براى حصول طول عمر بارغون خوراندند و همان باعث مرض ايلخان و فالج شدن و مرگ او گرديد .\r\n\r\n","description":"","footnote":"","page_name":" 242 ","page_number":309},
  {"content":"\r\n\r\nبعد از آنكه مرض ارغون شدت كرد بخشيان به او گفتند كه موجب علت از روى احكام مستنبط از استخوان بينى سحر و جادو است و يكى از زوجات او به اين كار متهم و مورد آزار و شكنجه قرار گرفت و هرج‌ومرج رو باشتداد گذاشت مخصوصا چون براى نجات ايلخان مقرر شد كه محبوسين را از حبس رها كنند و در نتيجهء اين عمل مسلم گرديد كه جمعى از شاهزادگان بقتل رسيده‌اند قامان گفتند كه كشتن اين شاهزادگان مرض ايلخان را باعث شده و ارغون دستور داد كه كسانى را كه موجب اين كار بوده‌اند كشتند و در اين هنگام جز سعد الدولة و يكى ديگر از امرا هيچ‌كس اجازهء ديدن ارغون و ورود به خيمهء او را نداشت و سعد الدولة به فوريت ايلچيانى پيش غازان فرستاد و او را بآذربايجان خواست تا مگر با رسيدن او قبل از فوت ايلخان جان خود را از مهلكه نجات دهد و در مقابل مخالفين مدافعى جهت خود فراهم سازد ولى قبل از آنكه غازان از خراسان برسد امرا در خانهء طغاجار ترتيب جشنى دادند و با خود گفتند كه بار ندادن سعد الدولة ديگران را لابد از روى مكر و حيلتى است و قرار گذاشتند كه جميع كسانى را كه سبب بروز فتنه بوده‌اند بقتل برسانند و به همين نيت آن جمع را كشتند و سعد الدولة را دستگير كردند و در سلخ صفر 690 به خانهء طغاجار آوردند و بقتل رساندند و ارغون نيز كمى بعد يعنى در ششم ربيع الاول آن سال مرد و دولت او و سعد الدولة پشت‌سر يكديگر زائل شد .\r\nخبر قتل سعد الدولة در بلاد اسلام موجب مسرت و شفاى قلب مسلمين گرديد و بازار يهودكشى رواج گرفت چنان كه در جميع شهرها به شنيع‌ترين طرزى دست به كار كشتار ايشان زدند و اموال آن طايفه را به غارت بردند مگر در شيراز كه چون شمس الدولة با مردم برفق و عدالت رفتار كرده بود و در ظاهر از اسلام طرفدارى مىنمود اهالى هم به پاس اين حسن سيرت با او به خوشى معامله نمودند و شمس الدولة يك سال بعد يعنى در عهد گيخاتو خان به مباشرت حكومت شيراز منصوب گرديد .\r\n\r\nسياست خارجى ارغون خان -\r\nدر عهد ارغون خان روابط خارجى بين او و ساير ممالك عمدهء شرق و غرب برقرار بود ولى هيچ قسم جنگ بزرگى ما بين ايلخان و ممالك ديگر رخ نداد .\r\n\r\n","description":"","footnote":"","page_name":" 243 ","page_number":310},
  {"content":"\r\n\r\nارغون خان مثل ايلخانان ما قبل خود نسبت به قاآن بزرگ مغول يعنى قوبيلاى نظر احترام داشت و او را نسبت به خويشتن آقا و بزرگ مىشناخت .\r\nدر اواخر ايام ارغون يكى از زوجات محبوبهء او وفات يافت و ايلخان بنا بر وصيت او تصميم گرفت كه زوجه‌اى بجاى او اختيار نكند مگر اينكه از همان خاندان زوجهء محبوبهء او كه در ختا مقيم بودند باشد . به همين نيت سه نفر از امراى خود را با عده‌اى همراه به خدمت قوبيلاى قاآن فرستاد تا قاآن شاهزاده خانمى را از همان خانواده روانهء دربار او نمايد . قوبيلاى قاآن هم شاهزاده خانمى هفده‌ساله را كه بسيار زيبا بود به مصاحبت فرستادگان ارغون روانهء ايران داشت و اين فرستادگان در مراجعت با مسافرين مشهور ونيزى يعنى نيكوپولو و مافيو پولو و ماركوپولو هم‌سفر شدند و از راه دريا بعزم ايران رهسپار گرديدند . قوبيلاى قاآن دو پائيزه جهت توصيهء ايشان و تسهيل وسايل سفر به آن جمع و بتجار ونيزى سپرد و بتوسط آنسه نفر تاجر پيغامهائى جهت سلاطين فرانسه و انگليس و اسپانيا و ساير پادشاهان عيسوى فرستاد . تجار ونيزى و فرستادگان ارغون با سيزده كشتى و ششصد نفر جمعيت راه ايران را پيش گرفتند .\r\nفرستادگان و همراهان مزبور بعد از هجده ماه به ايران رسيدند درحالىكه جمعيت ايشان بيش از هفده نفر زنده نمانده بود . اين عده در هرمز شنيدند كه ارغون خان وفات يافته ناچار از آنجا پيش ايلخان جديد يعنى گيخاتو خان پيغام فرستادند و كسب تكليف كردند . گيخاتو ايشان را به خدمت غازان پسر ارغون هدايت كرد و سه نفر تاجر ونيزى و يك نفر از سه امير مأمور ارغون كه زنده مانده بود در ابهر زنجان بحضور غازان بار يافتند و شاهزاده خانم را تسليم او كردند و غازان هم او را به ازدواج خود درآورد .\r\nوفات قوبيلاى قاآن نيز در همين ايام اتفاق افتاد .\r\nدر ايام ايلخانى ارغون ما بين سلاطين مصر و شام و ايلخان ايران محاربه‌اى رخ نداد چه از طرفى ارغون تمام سعى خود را در راه جمع مال و سرپرستى از دو عنصر عيسوى و يهود و اشتغال به كيميا و غيره صرف كرد و از طرفى ديگر سلاطين مسلمان هم دوچار گرفتارىهاى ديگر بودند مخصوصا قلاوون در اين اوقات گرفتار زدوخورد با طرفداران الملك الظاهر بيبرس يعنى مماليك ظاهرى و سنقر الاشقر و صليبيون ارامنه بود و نمىتوانست با اطمينان خاطر به كمك مسلمين كه در بلاد ايلخان\r\n\r\n","description":"","footnote":"","page_name":" 244 ","page_number":311},
  {"content":"\r\n\r\nتحت رقيت عيسويان و يهود و بىاعتنائى ايلخان به خوارى سر مىكردند بيايد و به كسانى كه در ايام سلطان احمد زمام امور ممالك ايلخانى را در دست داشته و در عهد ارغون مغلوب شده بودند معاونت نمايد .\r\nارغون چون ميل داشت كه بر خلاف سلطان احمد به عيسويان محبت كند و كليساهائى را كه بدست او ويران شده بود مرمت نمايد و بيت المقدس را از مسلمين گرفته به ايشان مسترد سازد با پاپ و سلاطين عيسوى اروپا داخل مكاتبه شد . از جمله مراسلاتى پيش پاپ هنريوس چهارم « 1 » و نيكلاى چهارم فرستاد و نيات خود را در باب خدمتگزارى بعالم عيسويت به اطلاع ايشان رساند و از طرف پاپها نيز مورد تمجيد و تشويق واقع شد و ايشان پيغامهاى ارغون را بسلاطين انگليس و فرانسه يعنى ادوارد اول و فيليپ لبل « 2 » ابلاغ كردند و ارغون خود نيز مراسله‌اى به فيليپ لبل پادشاه فرانسه نوشت ولى اين مكاتبات هيچ‌كدام به اجراى نقشه‌اى كه پاپ و ارغون در باب حملهء بمسلمين داشتند منتهى نگرديد فقط ارتباط ما بين دربار ايلخان و پاپ و سلاطين اروپا را زياد كرد و در نتيجه نفوذ روحانيين عيسوى در ممالك ايلخانى افزايش يافت و بر اثر آن بار ديگر بازار دين مسيح و آداب آن در مشرق رواج گرفت .\r\n\r\nسلطنت گيخاتو خان از 690 تا 694\r\nبعد از فوت ارغون اكثريت امراى مغول رسولى ببلاد روم فرستادند و گيخاتو برادر او را كه در آن ديار فرمانده و حكمران بود از مرگ ايلخان مطلع و به جانشينى او دعوت نمودند و گيخاتو خود را به عجله بآذربايجان رساند ولى بعضى ديگر از رؤساى مغول مثل طغاجار و طوغان در صدد برآمدند كه بايد و پسر طرغاى و نوادهء هولاگو را كه بر بغداد حكومت داشت به اين سمت بردارند و دعوت‌نامه‌اى نيز به او نوشتند ولى بايد وزير اين‌بار نرفت و با وجود گيخاتو حاضر بقبول دعوت ايشان نگرديد .\r\nگيخاتو در رسيدن به آلاتاغ از طرف امرا و شاهزادگان و سرداران مغول استقبال شد و كسى كه بيش از همه در طرفدارى از او سعى مىكرد اوروغ خاتون زوجهء ارغون\r\n\r\n\r\n","description":"","footnote":"\r\n( 1 ) -  Honorius IV \r\n( 2 ) -  pbilippc le Bel \r\n","page_name":" 245 ","page_number":312},
  {"content":"\r\n\r\nخان و نبيرهء دوقوز خاتون از قوم كرائيت بود كه مذهب مسيح نيز داشت . پس از وصول به آلاتاغ گيخاتو در يكشنبه 23 رجب 690 بتخت ايلخانى نشست و پس از طى مراسم جشن و عيش و نوش امرائى را كه در اواخر عهد ارغون و قبل از جلوس او راه خلاف رفته بودند سياست كرد و مشاغل محولهء به ايشان را به امراى ديگر سپرد و از ميان ايشان فقط طوغان را به اولاد يكى از امرا كه بسعى او بقتل رسيده بود سپرد تا بقصاص پدر كشتندش سپس انبارجى پسر منگو تيمور را به ادارهء امور خراسان فرستاد و سنگتور نويان را بنيابت سلطنت و تعهد امور لشكرى و كشورى تعيين كرد .\r\nسلطنت گيخاتو و جلوس او مقارن شد با شورش جمعى از تركمانان و يونانيان بلاد روم بر لشكريان مغول مقيم آنجا و لزوم لشكركشى ايلخان به آن سرزمين . گيخاتو در 4 رمضان 690 ببلاد روم رفت و به كمك گرجيان سركشان را سركوبى و مطيع كرد و در جمادى الاخرى سال 691 مظفر و منصور به ايران برگشت .\r\nدر مدت غيبت ايلخان كه قريب ده ماه طول كشيد چون گيخاتو مجالى جهت استقرار خود نيافته و مخالفين را كاملا سر جاى خود ننشانده بود امرا بانتشار اخبار كذب راجع بشكست او از روميان انتشار دادند و انبارجى حكمران جديد خراسان به خيال سلطنت افتاد و مملكت نيز در نتيجهء بىتجربگى سنگتور نويان و ظلم مأمورين و ايلچيان رو به خرابى گذاشت ولى در اين اثنا خبر فتح گيخاتو و مراجعت او به ايران رسيد و سنگتور امير طغاجار را كه يكى از انتشاردهندگان اخبار جعلى بود با نايب او خواجه صدر الدّين احمد زنجانى دستگير نمود و ايشان را به خدمت گيخاتو آورد ولى گيخاتو كه مردى سليم النفس بود بر امير طغاجار و خواجه صدر الدّين بخشود و مورد عنايت و اكرامشان قرار داد .\r\nدر مراجعت از روم گيخاتو كه در اثناى مسافرت مريض شده بود ناتوان‌تر شد و مرضش شدت يافت . علما و ائمهء اسلام و جاثليقان عيسوى و علماى يهود را براى طلب شفا و بقاى عمر ايلخان احضار كردند و صدقات بسيار دادند تا از آن مرض نجات يافت و ايلخان به شادى اين تجديد سلامت جشن مفصل گرفت و مدت يك ماه بعيش و عشرت نشست . ذخاير و نفايسى را كه ارغون خان و سعد الدّولة به زحمت و زجر و آزار مردم گرد آورده بودند بين شاهزادگان و خواتين مغول توزيع نمود و يرليغها به آزاد\r\n\r\n","description":"","footnote":"","page_name":" 246 ","page_number":313},
  {"content":"\r\n\r\nكردن محبوسين صادر كرد و علما و سادات و ائمهء دين را از پرداخت ماليات معاف داشت و اين اقدامات اگرچه به ظاهر كمال نيك‌نفسى و بخشش و بخشايش او را مىرساند ولى در باطن اساس دولت او را بواسطهء تهى ماندن خزانه و نكس عايدات منهدم كرد و بالمآل به بدبختى مردم منتهى گرديد .\r\n\r\nوزارت صدر جهان زنجانى -\r\nپس از انجام مراسم عيش و نوش گيخاتو امير آق‌بوقا را به سمت اميرالامرائى انتخاب نمود و امر داد كه سنگتور نويان و طغاجار زيردست او باشند و خواجه صدر الدّين احمد خالدى زنجانى را كه در سال 679 با مجد الملك يزدى بر ضدّ خاندان جوينى همدست شده و پس از آن همواره در حكومت فارس و مهمات ديگر از امير طغاجار نيابت مىكرد به صاحب‌ديوانى كل ممالك و وزارت خود برگزيد و او را لقب صدر جهان داد و به او اختيارات كامل عطا كرد و امرا و شاهزادگان انتصاب صدر جهان را به خوشى پذيرفتند و خواجه صدر الدّين صاحب اختيار مطلق و شخص اول ممالك ايلخانى گرديد او و برادر خود قطب الدّين را كه بعدها قطب جهان لقب يافت و سابقا در خراسان در خدمت شاهزاده انبارجى به خدمت اشتغال داشت بمنصب قاضىالقضاتى ممالك ايلخانى منصوب نمود .\r\nدر ذىالقعدهء سال 692 جمعى از مأمورين ماليه به سعايت صدر جهان برخاستند و بسمع ايلخان رساندند كه او بيشتر اموال ديوانى را شخصا به تصرف مىگيرد و مواجب و مستمرى و علوفهء لشكر و اردو را نمىرساند و از هشتاد تومان كه ماليات تبريز و اعمال آن است بيش از سى تومان آن را به حوالهء شخصى و قروض خود مىپردازد . اين تقريرات اگرچه قسمت عمدهء آن حقيقت داشت مورد قبول ايلخان واقع نشد و گيخاتو صدر جهان را از سعايت مأمورين زيردست خود مطلع كرد و ايشان را به او سپرد . صدر جهان هم پس از مختصر سياستى آن جماعت را عفو كرد و عذر ايشان را پذيرفت .\r\nگيخاتو خان بعد از اين يرليغى صادر كرد كه از كنار جيحون تا حدّ مصر عموم امرا و حكام و عمال و منشيان معزول باشند و همه خود را مطيع امر صدر جهان بدانند تا او هر كه را بهر كارى كه مىخواهد بگمارد و شاهزادگان و خواتين بىدستور صدر جهان به هيچ‌كس مواجب و اقطاعى ندهند و اين التفات ايلخان در حق صدر جهان بيش از پيش دست او را در كارها باز كرد و بر شوكت و قدرت او افزود .\r\n\r\n","description":"","footnote":"","page_name":" 247 ","page_number":314},
  {"content":"\r\n\r\n\r\nوضع پول كاغذى چاو در سال 693 -\r\nگيخاتو خان كه مردى عيّاش و خرّاج و بىاعتنا به مال‌ومنال دنيائى بود و زر و سيم و جواهر و نفايس را به اين عنوان كه زينت زنان است مانند ريگ بيابان خوار مىشمرد و در بذل و بخشش به اوگتاىقاآن تشبه مىكرد به زودى خزانه را خالى كرد و صدر جهان وزير او نيز در عوض آنكه جلوى اين اسراف بىوجه را بگيرد در بخشش و تبذير راه افراط رفت مخصوصا جهت بدست آوردن دل مردم بخصوص طبقهء عبّاد و زهاد مال فراوان به ايشان بخشيد و در عرض دو سال وزارت قريب پانصد تومان مقروض شد و كار بىپولى بالا گرفت . بعلاوه در ابتداى سلطنت گيخاتو وبائى در ميان گله و رمهء مغول افتاده و اكثر گوسفندان حشم مخصوصا در ديار بكر و موصل و بغداد و خراسان سقط شده بود و خزانهء دولتى براى كمك برؤساى شاهزادگان مغول و اصلاح حال ايشان وجهى نداشت و اين مسئله نيز بر فقر مغول و خرابى وضع معيشت لشكر افزود . مجموع عايدات ساليانهء خزانه در عهد صدر جهان و گيخاتو به مبلغ 1800 تومان برآورد شده بود . از اين مقدار 700 تومان آن صرف مخارج ديوان و مقررى ديوانيان مىشد و بقيه جهت گذراندن مهمات ملكى و بذل و بخشش ايلخان كفايت نمىكرد . در زمان اباقا و سلطان احمد فقط 40 تومان به مصرف غذا و مطبخ شاهزادگان و خواتين مىرسيد ، در عهد گيخاتو و صدر جهان 165 تومان در اين كار خرج مىشد و باز همه اظهار نارضامندى مىكردند و آن را كافى نمىدانستند .\r\nخلاصه فقر مالى دولت و نايابى پول تا آنجا كشيد كه گاهى براى خريد يك سر گوسفند جهت مطبخ ايلخان پول در خزانه فراهم نبود و صدر جهان يك نفر يهود را كه رشيد - الدولة نام داشت مأمور تهيهء لوازم مطبخ ايلخانى نمود و او ادارهء اين كار را به مقاطعه تعهد كرد . رشيد الدّولة از جيب شخصى خود مقدارى زياد گاو و گوسفند خريد و عدّه‌اى آشپز استخدام نمود و قرار شد كه در آخر هر ماه پولى را كه او از جيب خود داده خزانه به او مسترد دارد ولى چون خزانه پولى نداشت و عمال ديوانى ولايات هم بمناسبت نداشتن وجه قادر بپرداخت حوالجات صدر جهان نشدند رشيد الدّولة پس از صرف تمام دارائى خود چون ديگر توانائى اجراى تعهّدى را كه كرده بود نداشت گريخت و كار مطبخ ايلخانى همچنان مختل ماند .\r\nدر اين اثنا شخصى عزّ الدّين محمّد بن مظفّر بن عميد نام كه از اوضاع چين و ممالك\r\n\r\n","description":"","footnote":"","page_name":" 248 ","page_number":315},
  {"content":"\r\n\r\nقاآنى اطلاعاتى داشت خود را بصدر جهان نزديك كرد و مشاور او گرديد و بصدر جهان پيشنهاد نمود كه بجاى زر و سيم رايج به وضع چين پول كاغذى چاو را در ممالك ايلخانى نيز رايج و بحرانى را كه پيش‌آمده به اين شكل مرتفع سازند .\r\nطرح پيشنهادى عز الدين مقبول طبع صدر جهان و گيخاتو افتاد و با وجود مخالفت سنگتور نويان ، صدر جهان با مشاورهء با پولاد چينگ سانگ سفير قاآن به تهيهء چاو و رايج كردن آن بجاى پول طلا و نقره تصميم گرفت و يرليغى بتاريخ جمادى الاخرى سال 693 از طرف ايلخان صادر شد كه از آن تاريخ ببعد هيچ‌كس با زر و سيم معامله نكند و بافت پارچه‌هاى زربفت جز آنچه اختصاص به ايلخان و شاهزادگان دارد و ساخت ظروف زرين و سيمين و هر عملى كه موجب صرف زر و سيم شود موقوف باشد و براى تهيه و روان كردن چاو به هريك از بلاد اميرى از امراى بزرگ فرستاده شد و براى اين كار در هر شهرى اداره و دستگاهى باسم چاوخانه ايجاد گرديد ، از آن جمله در تبريز امير طغاجار و آق‌بوقا و صدر جهان به ترتيب چاو مشغول شدند و پولى كاغذى با صرف مخارج گزاف تهيه نموده مردم را بجبر و عنف بقبول آن واداشتند .\r\nچاو عهد گيخاتو كه در ابتدا آن را چاو مبارك خواندند قطعه كاغذى بود به شكل مربع مستطيل كه دورادور آن به خط ختائى كلماتى و بر بالاى آن از دو طرف شهادتين نوشته شده بود ، قدرى پائين‌تر از آن كلمهء ايرنجين تورجى لقب مغولى گيخاتو و در ميانه دايره‌اى كشيده و از نيم درهم تا ده دينار مبلغ آن قيد شده و اين عبارت بر روى آن مسطور بود :\r\n« پادشاه جهان در تاريخ سنهء 693 اين چاو مبارك را در ممالك روانه گردانيد تغيير و تبديل‌كننده را با زن و فرزند به ياسا رسانيده مال او را جهت ديوان بردارند »\r\n« چاونامه بشيراز آوردند به غايت مطول ، زبدهء تقريرات آنكه چون چاو مبارك در عوض زر مانندهء اشك مهجوران جارى شود فقر و فاقت و ضر و مسكنت از ميان خلايق مرتفع گردد و غلات و حبوب رخص پذيرد و غنى و فقير در درجه تساوى گيرد و شعرا و افاضل عصر در مدح آن بر حسب ميلان خاطر پادشاه و صاحب ديوان نتايج فكر خود باظهار رسانيدند . نمودار را اين بيت از قطعهء يكى از افاضل ثبت كرده شد : چاو اگر در جهان روان گردد رونق ملك جاودان گردد ، و چون حكم رفته بود تمامت ارباب حرف كه زر و نقره در انواع صناعات خود استعمال مىكنند تارك شوند ايشان را از چاوخانهء مبارك متدارك گردند و برحسب استحقاق حكام ملك مواجب و ادرارات مرتب و موظف گردانند و هرگاه كه چاو سمت اندراس گيرد باز چاوخانه برند و هر ده\r\n\r\n","description":"","footnote":"","page_name":" 249 ","page_number":316},
  {"content":"\r\n\r\nدينار را نه دينار چاو مجدد ستانند و تجار بحار ملك فارس را كه مسافران و مجتازان بلاد ياغىاند از خزانه زر بدهند و چاو ايشان بستانند ما دام كه در اين باب طريق اختيار مرعى افتد ، و اجازت و جواز ايشان مقدر بوقوف نواب و نظار ديوان باشد . »\r\n( تاريخ وصاف ص 273 )\r\nدر تاريخ شوال سال 693 « 1 » اول مرتبه چاو در تبريز منتشر گرديد و انتشار آن در همان قدم اول بمشكلات بزرگ برخورد چه مردم از قبول آن امتناع كردند و چون مجبور بپذيرفتن آن بودند جمعى از شهر مهاجرت نمودند و بقيه دكاكين خود را بستند تا اجناس خود را در مقابل چاوى كه خالى از وجه محسوب مىشد از دست ندهند و اين مسئله سد باب معاملات كرد و در تبريز مردم سر به شورش برداشتند و بطعن و لعن واضعين آن پرداختند و در صدد برآمدند كه عز الدين مظفر مؤسس آن را بقتل برسانند و در شيراز نيز همين حال بروز كرد و شكايت مردم از هر طرف بلند شد . امرا و صدر جهان به گيخاتو فهماندند كه اگر اين حال دوام كند بيم آن مىرود كه عواقبى وخيم از آن ناشى شود و شورش مردم بانقلاب كلى مبدل گردد . گيخاتو يرليغى دائر بنسخ چاو صادر نمود و مردم از اين بابت آسوده‌خاطر گرديدند و پول كاغذى مزبور را كه باعث زحمت عمومى شده و يادى زشت از خود در خاطرها گذاشته بود چاو نامبارك خواندند . و صدر جهان بلقب چاويان معروف شد .\r\n« آذينهء بيست و هفتم شعبان آق‌بوقا و طغاجار و صدر الدين و تماجى ايناق به جهت اجراء چاو بجانب تبريز روان شدند و نوزدهم رمضان آنجا رسيدند و يرليغ رسانيدند و چاو بسيار ترتيب كردند و روز شنبه نوزدهم شوال 693 « 2 » در شهر تبريز چاو بيرون آوردند و روان كردند و فرمان چنان بود كه هر آفريده‌اى نستاند او را به ياسا رسانند . يك هفته از بيم شمشير مىستدند اما بعوض آن زيادت چيزى به كسى نمىدادند و بيشتر مردم تبريز از راه اضطرار سفر اختيار كردند و اقمشه و اغذيه از روى بازار برگرفتند چنانچ هيچ‌چيز يافت نبود و مردم به جهت ميوه خوردن پناه به باغها دادند و شهرى چنان انبوه از مردم خالى شد به كلى . و رنود و اوباش هر كرا در كوچه مىيافتند برهنه مىكردند و كاروان از آنجا منقطع مىشد و رنود بشب بسر كوچه‌هاى باغ كمين كردندى و اگر مسكينى خروارى غله يا سبدى ميوه به حيلت بدست آورده بودى تا به خانه برد آن را از وى مىستدند و اگر مانع شدى گفتندى به فروش و بهاء آن چاو مبارك بستان و بنماى كه از كجا خريدى بر جمله ، خلق در آن گرفتار شده بودند و مسكينان دست به دعا برداشته اتفاقا روزى گيخاتو در بازار مىگذشت دكانها را خالى ديد موجب آن پرسيد صدر الدين گفت شرف الدين لاكوشى كه مقدم\r\n\r\n\r\n","description":"","footnote":"\r\n1 و 2 - تاريخ وصاف : در ماه ذىالقعده .\r\n","page_name":" 250 ","page_number":317},
  {"content":"\r\n\r\nاينجاست نمانده و اهل تبريز را عادت آنست كه در عزاء بزرگان از بازار برخيزند و جمله در جامع بر قطب الدين [ يعنى قطب جهان برادر صدر جهان 
  ] غوغائى عظيم كردند تا رخصت يافتند در گوشه‌ها طعمه بزر مىفروختند و باز خلقى را بدان بهانه بكشتند و معاملات و تمغاها به كلى برافتاد . روزى درويشى بر سر بازار عنان صدر الدين بگرفت و گفت : بوى جگر سوخته عالم بگرفت گر نشنيدى زهى دماغى كه تراست ، صدر الدين بتأثير آن سخن باتفاق نوكران بعد خراب البصرة يرليغ حاصل كرد كه معاملات بزر كنند بدان سبب مردم دلير شدند و ظاهرا معاملت بزر مىكردند و بدان واسطه روى به شهر نهادند و به اندك زمان باز معمور شد و عاقبت الامر كار چاو به جائى نرسيد و ترك آن گرفتند و خلايق از آن زحمت خلاص يافتند . »\r\n« جامع التواريخ رشيدى ، خطى »\r\n\r\nقتل گيخاتو در 694 -\r\nگيخاتو علاوه بر ضعف نفس و اسراف و تبذير مردى شراب‌خوار و عياش و فاسق بود و در مدت سلطنت كوتاه خود بر اثر تعرض به عرض و ناموس مردم همه را از خود رنجاند و امرا و بزرگان و شاهزادگان از دست بىعدالتيها و دست‌درازيهاى او بجان آمدند و از ايشان بايد و اغول پسر طرغاى و نوادهء هولاگو كه بر بغداد و عراق حكومت داشت بيش از همه طالب زوال دولت گيخاتو و گرفتن مقام او بود و جمعى نيز از امراء او را به اين قصد تشويق مىكردند .\r\nگيخاتو در اواخر سلطنت خود در آلاتاغ در مجلس عشرتى در حال مستى بربايد و به تندى خشم راند و او را دشنام داد و چون صبح شد از كرده پشيمان گرديد و به استمالت بايدو پرداخت . بايدو به ظاهر انكار كدورت كرد و عازم بغداد شد ولى باطنا با امرا قرار گذاشت كه سال ديگر كه از مقر حكمرانى خود به اردو مىآيد به دستيارى ايشان كار گيخاتو را بسازد و تخت ايلخانى را از وجود او بپردازد .\r\nگيخاتو از اين قرارداد اطلاع يافت و بيشتر امراى همدست را دستگير نمود و هرچند بعضى از خواص او را بقتل ايشان خواندند زير بار نرفت و رأى امير طغاجار را كه در باطن با آن جماعت شريك بود در حبس توطئه‌كنندگان و احضار بايدو پذيرفت تا با حضور او مطلب تحقيق و پس از تحقيق از بدخواهان كينه خواسته شود .\r\nامير طغاجار كه از طرف گيخاتو مأمور محافظت امراى ياغى شده بود پنهانى رسولى پيش بايدو فرستاد و به او پيغام داد كه با قشون خود بعزم جنگ به طرف اردو حركت كند تا او نيز پس از انجام كار گيخاتو در موقع رسيدن لشكريان بايدو با جميع امراى مقيد به خدمت او بشتابد .\r\n\r\n","description":"","footnote":"","page_name":" 251 ","page_number":318},
  {"content":"\r\n\r\nپس از وصول خبر حركت لشكر بايدو گيخاتو و صدر جهان بعد از قرض گرفتن مبلغى پول از اين و آن لشكريانى تهيه ديده 5000 نفر از ايشان را بعنوان مقدمه از راه همدان و دو تومان ( 000 ، 20 ) نفر ديگر را به سردارى آق‌بوقا و طغاجار در عقب آن عده فرستادند و خود ايلخان هم در سوم جمادى الاولى سال 694 از آلاتاغ بتبريز آمد .\r\nمقدمهء لشكريان ايلخان با قشون بايدو جنگيدند و مقدارى از ايشان را كشته در انتظار كمك توقف كردند . لشكريان طغاجار به دعوت او علم طغيان برداشتند و طغاجار علنا خود را حامى بايدو خواند و از امر آق‌بوقا سرپيچيد ، عساكر آق‌بوقا هم جانب او را گرفتند و آق‌بوقا با چند تن از موافقين پيش ايلخان گريخت و چون اين خبر منتشر شد لشكريان از دور گيخاتو متفرق گرديدند و امراى محبوس به امر طغاجار آزاد گشتند و گيخاتو به موغان گريخت و در آنجا بدست امراى ياغى گرفتار و در روز پنجشنبه ششم جمادى الاولى سال 694 بقتل رسيد .\r\n\r\nسلطنت بايدو خان از جمادى الاولى 694 تا ذىالقعده 694\r\nبعد از قتل گيخاتو خان امير طغاجار و امراى ديگر بايدو را به ايلخانى برگزيدند و او در جمادى الاولى سال 694 در نزديكى همدان بجاى گيخاتو نشست و پس از كشتن جمعى از خواص گيخاتو و اجراى مراسم عيش و عشرت يرليغهائى به همراهى ايلچيان به اطراف مملكت فرستاد كه چون گيخاتو در مملكتدارى راه غفلت مىرفت و ياساى چنگيزى را مراعات نمىكرد باتفاق آقا واينى و خواتين و امرا او را برداشتيم و مقرر كرديم كه خيرات و وظايفى كه پدران ما برقرار نموده بودند باهل استحقاق برسانند و اوقاف اسلامى را از ماليات معاف دارند . سپس امير طغاجار را باميرالامرائى و تعهد امور لشكرى منصوب نمود و جمال الدين دستجردانى را وزير خود قرار داد و جمال الدين عنوان صاحب‌ديوانى را به وزارت مبدل كرد . سپس بايد و حكومت و ادارهء هريك از ممالك را مانند عهد اباقابيكى از امرا و شاهزادگان سپرد و از آن جمله بلاد روم بعهدهء طغاجار واگذاشت و خواجه صدر الدين احمد زنجانى يعنى صدر جهان چاويان را نيز بنيابت او منصوب نمود .\r\n\r\nطغيان غازان -\r\nدر موقع جلوس گيخاتو چنان كه گفتيم يعنى در سال 690 غازان\r\n\r\n","description":"","footnote":"","page_name":" 252 ","page_number":319},
  {"content":"\r\n\r\nكه از امير نوروز شكست يافته و در سمنان بود چون خبر فوت ارغون و جلوس گيخاتو را شنيد بدماوند آمد و يكى از امراى خود را پيش گيخاتو فرستاده اوضاع بد خراسان را به اطلاع او رساند و از ايلخان جديد كمك طلبيد . گيخاتو هم شاهزاده انبارجى و جمعى ديگر از امرا را بمدد غازان فرستاد و خراسان در نتيجهء آمدن ايشان امن شد .\r\nدر سال 692 غازان براى اطلاع دادن اوضاع خراسان و ملاقات گيخاتو از خراسان عازم آذربايجان گرديد ولى چون گيخاتو آمدن او را به اردو صلاح خود نمىدانست جمعى از امرا را به جلوى او فرستاد و ايشان غازان را بخراسان برگرداندند و او به شرحى كه ديديم در اواخر سال 693 امير نوروز را شكست داد و امير نوروز چندى بعد به خدمت غازان آمده طلب عفو كرد و بار ديگر از ملازمان او گرديد .\r\nبعد از وصول خبر قتل گيخاتو و جلوس بايدو ، غازان ابتدا اين پيشامد را به ظاهر چندان مورد اعتنا قرار نداد و امير نوروز را با اختيار كامل مانند پدر خود ارغون‌آقا به حكومت خراسان برقرار نمود و خود سرگرم شكار شد در اين اثنا جماعتى از لشكريان گيخاتو كه در مازندران اقامت داشتند به پناه او آمدند و غازان پس از مشورت با امير نوروز به بايدو پيغام داد كه شخصا عازم ملاقات اوست و از خراسان به طرف دامغان حركت كرد .\r\nغازان ابتدا خيال جنگ با بايدو را نداشت و به همين جهت بيش از 6000 نفر همراه او نبود ولى امير نوروز به او فهماند كه امراى بايدو چون از سطوت و قدرت او بيم دارند بايدو را كه مردى ضعيف النفس است به ايلخانى برداشته‌اند تا مطابق ميل خود چرخ امور ملكى را بگردانند و به او دستور داد كه فرستادگانى پيش بايدو فرستاده تقاضاى ملاقات خصوصى بنمايد و نيات حسنه و خيرخواهى خود را به او پيغام دهد و به او خاطرنشان كند كه چون در ياساى چنگيزى قتل شاهزادگان خاندان سلطنتى بدست غير ايشان حرام و قاتل مستوجب عقوبت است بايدو بايد قاتلين گيخاتو را دستگير و به سزاى حركت زشتى كه مرتكب شده‌اند برساند .\r\nفرستادگان غازان در نزديكى قزوين با رسولانى كه از جانب بايدو عازم خدمت غازان بودند مصادف شدند و ايشان از طرف ايلخان مأمور بودند كه بغازان بگويند كه بايدو مايل به ايلخانى نبوده ولى چون در موقع قتل گيخاتو غازان در اردو حضور نداشته\r\n\r\n","description":"","footnote":"","page_name":" 253 ","page_number":320},
  {"content":"\r\n\r\nامرا و خواتين و نوينان براى جلوگيرى از هرج‌ومرج او را متفقا به اين مقام اختيار كرده‌اند ، در اين صورت صلاح غازان در اين است كه بيهوده سپاهيان خود را فرسوده نكند و بخراسان برگردد .\r\nغازان كه جمعيت زيادى همراه خود نداشت مصمم برگشت شد ولى امير نوروز او را از اين حركت منع نمود و گفت كه چون مرگ مقدر است بهتر آنست كه مرد جان خود را با تحصيل افتخار معاوضه نمايد و به نيكنامى عمر را به پايان رساند غازان بر اثر ترغيب امير نوروز دل به دريا زد و 6000 نفر سپاهيان خود را ما بين سران سپاه خويش تقسيم نمود و در صورت فتح و پايدارى به هريك از ايشان تسليم حكومت يكى از ولايات ايلخانى را وعده داد و با قوت قلب به طرف آذربايجان حركت كرد .\r\nبايدو در هشترود آذربايجان خبر حركت غازان را به قصد قتال شنيد و چاره‌اى جز آن نديد كه طغاجار و امراى ديگر را به عجله با اردوئى به جلوگيرى او بفرستد .\r\nاردوى طرفين در پنجشنبه 5 رجب سال 694 در نواحى قربان شيره نزديكى رودخانه قريهء شيرگيران « 1 » با يكديگر مقابله كردند و چون بايدو آثار شكست را در جبههء سران سپاهى خود خواند بغازان پيغام داد كه خوب است صلح كنيم و بيش از اين ما بين ما دو تن كه از يك خاندانيم كشتار نشود غازان اين پيشنهاد را پذيرفت و قرار شد كه او و بايدو بىواسطهء غير ملاقات كنند و مطالب خود را مستقيما به يكديگر بگويند .\r\nدر ساعت مقرر غازان و بايدو هركدام با جمعيتى از سپاهيان و امرا بملاقات هم شتافتند و يكديگر را در آغوش كشيده وعده دادند كه بعدها به لشكركشى اقدام نكنند و به عادت مغول كاسه گرفتند و مقدارى طلا در شراب حل كرده غازان و بايدو و جميع امرا از آن نوشيدند جز امير نوروز كه به علت ايمان به اسلام از نوشيدن آن عذر خواست .\r\nدر اين ملاقات چنين مقرر شد كه بايدو كرمان و عراق و فارس را كه در عهد ارغون خان ضميمهء قلمرو او بوده به پسرش غازان واگذارد و مأمورين عايدات املاك آن ممالك را به خزانه غازان ارسال دارند و روز بعد بايدو مجددا تاجگذارى كند و بوسيلهء جشن و شادى عظيمى رفع غائله بعموم اعلام گردد .\r\n\r\n\r\n","description":"","footnote":"\r\n( 1 ) - در مغرب سرچشمهء رود قزل‌اوزن جزء ولايت مراغه .\r\n","page_name":" 254 ","page_number":321},
  {"content":"\r\n\r\nبا وجود اين قرارداد لشكريان و امراى طرفين هيچ‌كدام آسوده‌خاطر نبودند و مترصد آنكه خصم را غافل‌گير نموده كار را يكسره كنند و از اين حال كه معلوم بود مآلى ثابت ندارد بيرون آيند .\r\nهنگامى كه غازان و بايدو به ترتيب تقسيم ممالك بين خود اشتغال داشتند جماعتى از لشكريان مقيم بغداد و موغان به كمك بايدو رسيدند و امراى او اين پيشامد را موقعى مناسب جهت حملهء بغازان و ياران او پنداشتند و بايدو را به اين قصد تحريك كردند ولى او زير بار اين تكليف خائنانه نرفت و غازان چون از كثرت لشكر بايدو هراس داشت مصمم بازگشت شبانه به طرف خراسان شد و هر قدر بايدو سعى كرد كه او را به ميهمانى ديگرى بپذيرد به مصلحت ديد امير نوروز براى ملاقات بهانه تراشيده شبانه از راه درهء قزل‌اوزن خود را بزنجان رساند و امير نوروز و بعضى ديگر از سران سپاهى خود را جهت گرفتن فرمان حكومت عراق و فارس در اردوى بايدو گذاشت و از راه رسولى پيش بايدو فرستاد و پيغام داد كه چون امراى ايلخانى آغاز عصيان نموده بودند او بىاجازهء بايدو مراجعت كرده و چون ميل دارد كه همواره طريق مسالمت مفتوح ماند ايلخان بايد چنان كه تعهد نموده به زودى فرمان حكومت ولايت متعلق به ارغون خان را همراه امير نوروز بفرستد . بايدو در جواب غازان اظهار تواضع كرد و امر داد كه حاصل املاك فارس را به خزانهء او بفرستند ولى امير نوروز و امراى ديگر غازان را اجازهء مراجعت نداد و با ايشان بولايت شروياز ( محل سلطانيهء حاليه ) آمد و آن جماعت را محبوس كرد و معرض انواع تهديد قرار داد ولى با هيچ نوع تهديد و تطميع نتوانست دل ايشان را از غازان برگرداند بلكه بر خلاف امير نوروز و امراى ديگر غازانى با امير طغاجار كه امتحانات بسيار بد از سستى عهد خود نسبت به مخدومين خويش داده بود در خفيه ساختند كه بساط سلطنت بايدو را باتفاق برچينند و معا به خدمتگزارى غازان و در رساندن او به سلطنت كمر همت ببندند . طغاجار به سهولت اين تكليف را پذيرفت و امير نوروز بمكر پيش بايدو قسم ياد كرد كه اگر ايلخان او را رخصت مراجعت دهد غازان را دست‌بسته به خدمت او بياورد . بايدو پذيرفت و امير نوروز نجات يافته بسرعت خود را به خدمت غازان رساند و شرح واقعه و مواضعهء با طغاجار را به اطلاع او رساند .\r\n\r\nاسلام آوردن غازان -\r\nغازان كه تربيت‌يافتهء دست امير نوروز بن ارغون‌آقا\r\n\r\n","description":"","footnote":"","page_name":" 255 ","page_number":322},
  {"content":"\r\n\r\nبود بر اثر تشويقهاى متوالى او باسلام تمايل پيدا كرد مخصوصا چون مىخواست بر بايدو و امراى مقتدر او ظفر يابد و در اين راه يارانى داشته باشد امير نوروز به او فهماند كه اگر قبول اسلام كند جميع مسلمين جانب او را خواهند گرفت و قدرت او مضاعف خواهد گرديد .\r\nدر شورائى كه غازان با حضور امير نوروز برپا كرده بود امير نوروز گفت كه منجمين و علما و اهل زهد و ورع چنين پيشگوئى كرده‌اند كه در حدود 690 سلطانى قيام خواهد كرد كه اسلام در كنف حمايت او رونق پيشين خود را از سر خواهد گرفت و رعاياى او قرين امن و رفاه خواهند شد و دولت او به طول دوام مقرون خواهد بود ، اگر غازان قبول اسلام كند به سلطنت ايران برقرار خواهد شد و مسلمين در سايهء دولت او از حال نكبت و مذلت خلاص يافته از ننگ تبعيت كفار تاتار خواهند آسود و خداوند به پاداش اين امر خير لشكريان او را نصرت و ظفر خواهد بخشيد .\r\nاين بيانات در مزاج غازان مؤثر افتاد و چون سابقا هم بامير نوروز در قبول اسلام وعده داده بود مصمم شد كه بعهد خود وفا كند و به همين نيت در چهارم شعبان سال 694 در لار دماوند غسل كرده جامه‌اى نو پوشيد و بر دست شيخ صدر الدين ابراهيم پسر عارف معروف شيخ سعد الدّين محمّد بن حمّوية جوينى كه يكى از دختران عطا ملك جوينى را در عقد خود داشت اسلام آورد و به پيروى از او قريب صدهزار نفر از مغول اسلام آوردند و غازان از اين تاريخ بنام محمود خوانده شد .\r\nمحمود غازان كه سابقا كيش بودائى داشت به شادى تشرف باسلام علما و ائمهء دين و شيوخ و سادات را مال بسيار بخشيد و به زيارت مساجد و اماكن مقدّسه رفت و ايلچيان براى ابلاغ اين امر بخراسان و عراق فرستاد و غالبا علما و سادات را در اردوى خود نگاه مىداشت و با ايشان غذا مىخورد ، ايام رمضان را روزه مىگرفت و در اقامهء مراسم دين حنيف جهد بسيار به خرج مىداد .\r\nاگرچه اسلام غازان در ابتدا بيشتر به مصلحت و براى رعايت جانب سياست بود ولى بتدريج مفيد اين فايدهء بزرگ گرديد كه عموم عمال و كفاة و رجال مسلمان كه از عهد سلطان احمد و زوال دولت خاندان جوينى از كار دور شده و بر اثر نفوذ متعصبين تاتار و عيسوى و يهود زمام ادارهء امور را از كف فروگذاشته بودند بار ديگر\r\n\r\n","description":"","footnote":"","page_name":" 256 ","page_number":323},
  {"content":"\r\n\r\nبر سر كار آمدند و رقابت دو عنصر مسلمان و ايرانى از يك طرف و تاتار و عيسوى از طرف ديگر كه از عهد هولاگو ببعد تغييرات بسيار به خود ديده بود بالاخره به غلبهء سياست عنصر مسلمان و ايرانى منتهى گرديد و ايلخانان ايران نه تنها قبول اسلام كردند بلكه در عهد جانشين غازان چنان كه خواهيم ديد بتشيّع كه مذهب غالب ايرانيها بود گرويدند و از مروجين آداب اسلامى گرديدند .\r\n\r\nقتل بايدو خان در 694 -\r\nدر اواخر سال 694 غازان اطلاع يافت كه مأمورين فارس با وجود حكم بايدو از پرداخت عايدات آن مملكت به ايلچيان او استنكاف دارند .\r\nاين واقعه موجب تحريك غضب غازان و تصميم او در يورش بآذربايجان گرديد و چون از خرابى كار بايدو و مخالفت باطنى امرا با او اطلاع داشت در اين خيال جاهدتر شد .\r\nخواجه صدر الدين زنجانى كه بايدو او را از صدارت خلع و مقام او را به خواجه جمال الدّين دستجردانى داده و بنيابت طغاجار مأمور بلاد روم كرده بود از اين پيشامد ناگوار خشمناك بود و پيوسته عزم داشت كه انتقام اين حركت را از بايدو بگيرد . چون احوال ايلخان را مختل و دل مخدوم خود طغاجار را بغازان متمايل ديد با طغاجار به مساعدت با غازان دست يكى كرد و محرمانه بغازان پيغام فرستاد كه اگر غازان بآذربايجان حركت كند غالب امراى مقتدر جانب او را خواهند گرفت و كار بايدو را خواهند ساخت و خود نيز در 7 شوال 694 در گيلان باردوى غازان پيوست و پس از آنكه غازان به او وعدهء صدارت داد امير نوروز را با عدّه‌اى سپاهى برداشته بعنوان مقدمهء قشون غازانى در جمعهء 15 شوال عازم آذربايجان شدند و غازان نيز در عقب ايشان حركت كرد .\r\nبا رسيدن امير نوروز طغاجار و امراى ديگر بايدو كه باطنا بغازان گرويده بودند از ايلخان رو گرداند و چون بايدو از اين واقعه خبر يافت از كنار قزل‌اوزن كه محل اردوى او بود به اوجان و مرند و از آنجا به طرف گرجستان گريخت ولى امير نوروز سرعت به خرج داده بايدو را در نزديكى نخجوان گرفت و او را پيش غازان\r\n\r\n","description":"","footnote":"","page_name":" 257 ","page_number":324},
  {"content":"\r\n\r\nكه در اين ايام در اوجان بود فرستاد و غازان بايدو را در 23 ذىالقعدهء سال 694 بقتل رساند .\r\nبايدو مدت هشت ماه سلطنت كرد و با اينكه مثل گيخاتو عياش و فاسق نبود به علت ضعف نفس و نفوذ امراى مغرض خائن نتوانست كارى از پيش ببرد . كيش عيسوى داشت و در احياى آداب اين مذهب مىكوشيد ولى نسبت بمذهب اسلام هم بدبين نبود و براى دلجوئى مسلمين پسر خود را به اداى نماز با ايشان مىفرستاد .\r\n\r\n","description":"","footnote":"","page_name":" 258 ","page_number":325},
  {"content":"\r\n\r\n\r\nفصل هفتم ايلخانان ايران ( بقيه )\r\n. . . از تاريخ جلوس غازان تا انقراض سلسلهء ايلخانان ايران آئين اسلام مذهب رسمى دولت و حكومت ايلخانان براساس شرع و آداب اسلامى مبتنى گرديد و اطاعتى كه تا اين تاريخ ايلخانان ايران نسبت به قاآن خانباليغ داشتند از ميان رفت و بتدريج رابطهء بين خانباليغ و دربار ايلخانى مقطوع گرديد .\r\nغازان در حومهء پايتخت خود تبريز ابنيهء خيريه از قبيل مسجد و رباط و مدارس زياد بنا كرد و به اندازه‌اى در احترام مقام منتسبين به خاندان رسول و اهل علم كوشيد كه در عهد او عمال ديوانى در فرمانهاى دولتى گاهى اسامى سادات را بر اسم ايلخان و شاهزادگان مقدّم مىنوشتند و عمّامه را جزء ملبوس رسمى دربار قرار دادند و اين مراسم از طرف جانشينان غازان رعايت گرديد و اين جمله از مسائلى است كه وضع سلطنت و تمدن و آداب ايام حكم‌دارى ايلخانان اخير را از عهد غازانخان ببعد با دورهء حكومت ايلخانان ما قبل او مشخص مىنمايد .\r\n\r\nسلطنت سلطان محمود غازانخان از 694 تا 703\r\nغازان در 10 ذىالحجهء سال 694 با جلال تمام وارد تبريز شد و خواجه صدر الدّين زنجانى كه در اين ايام قدرتى فوق‌العاده حاصل كرده بود باستقبال او شتافت و در عقب او بسيارى از سادات و علما و ائمهء آن شهر به جلوى غازان از تبريز بيرون رفتند و در آخر سال 694 كه مصادف با روز نوروز مىشد غازان در آن شهر بمقام ايلخانى جلوس نمود و وارث تاج و تخت و مملكت هولاگو گرديد .\r\nاول يرليغى كه بدست غازان در همان روز جلوس صادر شد فرمانى بود داير بوجوب قبول مذهب اسلام براى مغول و اجراى آداب دينى و رعايت جانب عدالت و منع امرا و اكابر از ظلم به زيردستان .\r\nدر سراسر ممالك ايلخانى بامر غازان كليساها و معابد يهود و بتخانه‌هاى بودائى\r\n\r\n","description":"","footnote":"","page_name":" 259 ","page_number":326},
  {"content":"\r\n\r\nو آتشگاههاى زردشتى را ويران كردند و در تبريز بت‌هاى كفار و مشركين را درهم شكسته قطعات آنها را در كوچه‌ها گرداندند و كليساها را به مسجد تبديل نمودند .\r\nدر اين ايام عيسويان جز با علامت زنار يا وصله‌اى بر لباس خود نمىتوانستند در معابد ظاهر شوند و يهود نيز براى تمييز از مسلمين كلاهى مخصوص بر سر مىگذاشتند در بغداد و تبريز مردم مسلمان كه از عيسويان اهانتهاى بسيار ديده بودند به ايشان صدمات بسيار زدند و در بغداد كه عدهء مسيحيان بيشتر بود اين عمل زيادتر شدّت يافت به حدّى كه از آن طايفه كسى جرأت خارج شدن از منزل خود نداشت فقط زنان ايشان چون از زنان مسلمان از جهت لباس امتيازى نداشتند براى دادوستد بيرون مىآمدند و اگر كسى ايشان را مىشناخت به آزار و دشنام آنان مىپرداخت و همين حال را داشتند يهود و مغولان بودائى . مخصوصا مغول كه در عهد ايلخانان سابق مصدر مشاغل مهمه بودند از اين پيشامد توهين‌آميز سخت ناراضى بودند و چون چاره نداشتند ظاهرا قبول اسلام مىكردند ولى در باطن به همان كيش قديم آبائى باقى بودند .\r\nبعد از چندى غازان فرمانى ديگر بدست مأمورينى مخصوص ببلاد اطراف فرستاد كه كليساها و صومعه‌ها را ويران كنند و اين اجازه فرصتى بدست جماعتى نفع‌پرست مغرض داد كه به اين بهانه از مردم غير مسلمان پولها بگيرند و معابد ايشان را خراب كرده نفايس آنها را به غارت ببرند و اين كار در اربل و موصل و بغداد و مراغه و بلاد ارمنستان به شدت تعقيب شد و در اين ضمن مخصوصا به عيسويان صدمات بسيار وارد گرديد .\r\nغازان بعد از اقامت مختصرى در تبريز بقراباغ ( اران ) رفت و در آنجا قوريلتائى تشكيل داده از شاهزادگان و نوينان و خواتين مغول به سلطنت خود موچلكا گرفت و بار ديگر جلوس كرد و عنوان سلطان اختيار نمود و برسم مغول جشن بزرگى ترتيب داد سپس از امير نوروز خواست كه از ايلخان چيزى بخواهد امير نوروز زانو بر زمين زده درخواست كرد كه سلطان امر دهد كه از اين ببعد در آلتمغاها كه تا آن تاريخ به شكل مربع بود و به شكل مستدير مبدل گرديد كلمهء شهادتين نوشته شود ، غازان نيز پذيرفت و مقرر شد كه بعدها در ابتداى فرمانها و مكتوبها بسم اللّه الرحمن الرحيم بنويسند و در سكه‌هائى كه بنام سلطان محمود غازان ضرب مىشود همين نكته را رعايت نمايند و برسم خلفاى عباسى نام خلفاى اربعهء راشدين را بر آنها نقش كنند .\r\n\r\n","description":"","footnote":"","page_name":" 260 ","page_number":327},
  {"content":"\r\n\r\nدر همين قوريلتاى غازانخان ، خواجه صدر الدين احمد خالدى چاويان زنجانى را به وزارت يعنى صاحب‌ديوانى و شرف الدّين سمنانى را به سمت اولغ بيتكچى يعنى رياست ديوان تمغا و امير نوروز را بمنصب اميرالامرائى تعيين نمود و كمى بعد طغاجار نويان را هم براى دور داشتن از اردو و جلوگيرى از دخالتهاى احتمالى او به سردارى اردوى مقيم بلاد روم فرستاد و چندى بعد يك نفر ايلچى بدنبال او فرستاد و امر داد او را كشتند سپس به سركوبى شاهزادگان مخالف خود پرداخت از آن جمله پسر ارشد گيخاتو يعنى آلافرنگ را دستگير كرده عفو كرد و توكان پسر بايدو را كه در گرجستان قدرتى بهم رسانده بود از ميان برداشت و امرائى را كه در قتل گيخاتو سعى نموده بودند از دم تيغ گذراند .\r\nدر ماه صفر سال 695 خبر رسيد كه مغولان ماوراءالنهر كه در اين تاريخ در تحت امر اوجاى پسر براق خان بودند از انقلابات خراسان و نبودن قوائى در آنجا استفاده كرده پس از عبور از جيحون به آن مملكت حمله‌ور شده‌اند و تا مازندران پيش تاخته . غازانخان امر داد كه از جميع نقاط لشكر عازم بلاد شرقى شود و امير نوروز را به فرماندهى ايشان معين كرد ولى چون در مدتى كمتر از يك سال سه بار تخت ايلخانى دستخوش تغيير شده و لشكريان مختلف از مردم وجوه بسيار گرفته بودند خزانه جهت پرداخت حقوق قشون جديد وجهى نداشت . امير نوروز در تبريز به زحمت چند تومان زر از اين و آن قرض كرد و به جنگ لشكريان اوجاى عازم شد .\r\nمغولان تورانى از جلوى سپاهيان امير نوروز گريختند و امير نوروز در نزديكى هرات به ايشان رسيده در آنجا جمعى از آن طايفه را كشت و تا كنار جيحون بقية السيف آن اردو را تعقيب كرد و بعد از آنكه خراسان را از شر تعرض ايشان خلاص نمود در هر قسمت نايبى از جانب خود نصب كرد و مظفر و منصور پيش غازان برگشت .\r\nبعد از مراجعت از خراسان امير نوروز خواجه صدر الدين زنجانى را به اتهام اينكه در اموال ديوانى بدون اجازه تصرف مىكند و از پيش خود يرليغ و فرمان صادر مىنمايد از وزارت عزل كرد و جمال الدين دستجردانى را بجاى او گماشت و مصالح حل و عقد امور ديوانى و تهيهء سيورسات لشكر را به عهدهء برادر خود حاجى بيك و صحه و امضاى فرمانها را به برادر ديگر خويش ناصر الدّين ساتلمش واگذاشت و به اين ترتيب زمام\r\n\r\n","description":"","footnote":"","page_name":" 261 ","page_number":328},
  {"content":"\r\n\r\nتمام مشاغل مهمهء لشكرى و كشورى را در دست خود گرفت .\r\n\r\nطغيان بعضى از امراى غازانى -\r\nچون امور خراسان بىحضور امير نوروز صورت انتظام نمىگرفت غازان بار ديگر امر كرد كه امير نوروز با چند نفر از شاهزادگان و امرا به آن صوب حركت كنند .\r\nاز جمله همراهان امير نوروز يكى شاهزاده سوكاى پسر يشموت و نوادهء هولاگو بود كه با دو نفر از رؤساى لشكرى يعنى برلا و ارسلان اوغول ( نوادهء جوجى بن چنگيز ) طرح اتحاد ريخته بود . اين جماعت كه از اسلام امير نوروز و غازان ناراضى بودند مصمم شدند كه به همراهى هم اساس دولت نوروزى و غازانى را برچينند و بر اثر آن بار ديگر معابد بودائى را تجديد كرده شوكت اسلام و مسلمين را درهم شكنند .\r\nشاهزادگان سوكاى و برلا كه بعنوان مقدمهء سپاهيان امير نوروز عازم خراسان شده بودند به اين خيال خواستند سر راه را بر امير نوروز بگيرند و او را بكشند و قبل از انجام اين قصد رسولى پيش شاهزاده طايجو پسر منگو تيمور فرستادند و او را هم به طرف خود خواندند . طايجو ظاهرا دعوت ايشان را پذيرفت ولى فورا امير نوروز را از توطئهء سوكاى و برلا مخبر ساخت و نقشهء امراى عاصى اين بود كه سوكاى و برلا امير نوروز را در خراسان بقتل برسانند و ارسلان و يكى از پسران قونغرتاى غازان را از ميان بردارند .\r\nامير نوروز كه از قصد شبيخون مخالفين آگاه شده بود شبانه خيمهء خود را خالى گذاشت و در كمين نشست و پس از آنكه توطئه‌كنندگان بر خيمهء او زدند امير نوروز از كمين بيرون آمده بر سر ايشان تاخت ، برلا كشته شد و سوكاى گريخت ولى به زودى بدست هرقداق از سرداران غازانى دستگير و مقتول شد و ارسلان و ياران او هم كه به قصد غازان جمع سپاه كرده بودند به زودى مغلوب گرديدند و غازان و امير نوروز جميع مخالفين را بدست آورده كشتند و در مدت يك ماه پنج شاهزاده و سى و هفت نفر از همدستان ايشان را بديار ديگر فرستادند و اين انقلاب كه بعنوان مخالفت با اسلام برپاشده بود به اين وضع مرتفع گرديد .\r\nدر ضمن عصيان امراى غازانى جمعى از دشمنان صدر جهان او را نيز بهمدستى با ياغيان متهم كردند و عدّه‌اى از اعضاى ديوان هم به مجرميت صدر جهان شهادت دادند .\r\n\r\n","description":"","footnote":"","page_name":" 262 ","page_number":329},
  {"content":"\r\n\r\nحكم شد كه خواجه را بگيرند و پس از آزار و عذاب بسيار قرار قتل او نيز بدون محاكمه صادر گرديد و دو تن را موكل كردند كه او را مقيد و برهنه در بيشه‌اى برده بقتل برسانند ، اتفاقا خواجه در عهد گيخاتو در حق اين دو موكل انعام و اكرام كرده بود . ايشان صدر جهان را تا شب در آن بيشه نگاه داشتند و بقتل او مبادرت ننمودند در اين اثنا امير هرقداق كه از انجام كار سوكاى فراغت يافته بود به اردو برگشت و از حال خواجه پرسيد . تفصيل ماجرا را به او گفتند . فورا دو سوار فرستاد و امر داد كه از كشتن او تا صبح دست بدارند و چون صبح شد فهرستى از اسامى مخالفين بحضور غازانخان عرض كردند و اسم صدر جهان در جزء آن نبود و چيزى نگذشت كه خواجه از طرف غازان مورد عفو قرار گرفت و مقرر گرديد كه در مجاورت اردو مقام نمايد .\r\nغازانخان امير هرقداق را پس از فيصل دادن مهم سوكاى به حكومت فارس منصوب نمود و او در تاريخ 7 جمادى الاخرى سال 695 بفارس وارد شد و برفع اختلالات و جمع‌آورى مالياتها پرداخت . در ششم ذىالحجه سال 695 غازان خواجه جمال الدّين دستجردانى صاحب‌ديوان را بقتل رساند و در اول محرم 696 خواجه احمد زنجانى صدر جهان را مورد التفات قرار داده بار ديگر بمقام صاحب‌ديوانى برگزيد و اين انتخاب و قتل خواجه جمال الدّين بر خلاف ميل امير نوروز بود و مىفهماند كه قدرت او رو به زوال است و ايلخان تصميم دارد كه خود و ديوان را از چنگ او و عمالش خلاص بخشد .\r\n\r\nقتل امير نوروز در 22 ذىالقعده 696 -\r\nصدر جهان چون بار ديگر بر مسند وزارت نشست در صدد برآمد كه انتقام خود را از امير نوروز كه سابقا در عزل او سعى كرده بود بگيرد و به همين خيال با دشمنان او همدست شد و ايشان به وسايل عديده در سرنگون كردن دولت امير نوروز كوشيدند .\r\nامير نوروز قبل از آنكه غازان اسلام آورد سعى داشت كه اين شاهزادهء - تحت‌الحمايهء او به ايلخانى برسد و قبول اسلام نمايد چون يكى از تجار بغداد را كه عالم الدّين قيصر نام داشت و غالبا بين بغداد و شام و مصر رفت‌وآمد مىكرد پيش سلطان مأموريت داد كه از طرف خود به او تكليف اتحاد كند و ضمنا او را به حمايت از غازان بخواند .\r\nمراجعت عالم الدّين قيصر از اين مأموريت مصادف شد با قتل بايدو و جلوس\r\n\r\n","description":"","footnote":"","page_name":" 263 ","page_number":330},
  {"content":"\r\n\r\nغازان و چون جواب سلطان مصر موافق دلخواه امير نوروز نبود امير آن را بغازان نشان نداد و جمال الدّين دستجردانى را واداشت كه جوابى باسم سلطان مصر جعل كرد و همان را بغازان ارائه داد .\r\nدشمنان امير نوروز چون از بىنتيجه ماندن مأموريت قيصر اطلاع يافتند او را به داشتن روابط مخفيانه با سلطان مصر متهم ساختند و غازان در موقعى كه نوروز در خراسان بود كسى را كه به نمايندگى امير نوروز در اردو اقامت داشت ببغداد فرستاد و او عالم الدّين قيصر را بمجلس شراب دعوت نموده در بىهوشى او و كسانش را گرفت و مقيّد كرد .\r\nصدر جهان و برادرش قطب جهان از زبان امير نوروز و برادر او حاجى بيك مراسلاتى خطاب بسلطان مصر ساختند به اين مضمون كه با وجود اسلام غازان چون امراى او هنوز به اين شرف نايل نيامده‌اند براى لشكركشى به ايران و قلع ريشهء كفر سلطان را فرصتى مناسب فراهم است و امير نوروز و برادران او حاجى بيك و لكزى جهت قيام به كمك لشكريان مصرى حاضرند بعلاوه در آن نامه ذكر فرستادن چند ثوب جامهء گرانبها را از طرف امير نوروز بعنوان هديه براى سلطان گنجاندند و آن مراسلات مزوّر را با هفتاد ثوب جامه در موقع بىهوش كردن عالم الدّين قيصر در كيسه و در جزء بارهاى او گذاشتند و چون عالم الدّين و كسان او دستگير شدند آنها را بيرون آوردند و هنگامهء عجيبى برپاكردند .\r\nافشاى اين مسئله باعث تحريك غضب غازان خان گرديد و ايلخان كه در اين تاريخ در همدان بود به عجله از آنجا به سمت شهروان حركت كرد و بقدرى خشمناك و در تحقيق احوال عالم الدّين فيصر جاهد شد كه در يك روز قريب سى فرسخ راه پيمود و در 21 جمادى الاولى سال 696 به شهر وان رسيد و در آنجا قيصر را بحضور او آوردند و بار و بنهء او را تفتيش كردند و از آن مراسلات ساختگى يكى را گفتند كه خط و انشاى حاجى بيك برادر امير نوروز است . غازان در حال خشم كلى امر داد كه قيصر و سه نفر همراه او را به زخم چماق از پاى درآوردند و حاجى و لكزى و ساتلمش برادران امير نوروز را بدون محاكمه و پرسش كشتند و امر صادر شد كه كسان و پسران امير نوروز و هشت برادر او را در هرجا باشند به ياسا رسانند و برادر خود خدابنده را كه با لشكرى عازم خراسان\r\n\r\n","description":"","footnote":"","page_name":" 264 ","page_number":331},
  {"content":"\r\n\r\nشده بود و امير سونتاى و هرقداق را با دو تومان لشكر و امير چوپان و پولادقيا و قتلغ شاه را از نقاط مختلفه احضار و همگى را به دستگيرى امير نوروز مأمور خراسان كرد .\r\nامير نوروز در نيشابور از كيفيت احوال اطلاع يافت با وجود مخالفت سران لشكرى خود و جدا شدن ايشان از او با چهارصد نفر بجانب هرات فرار كرد تا به پناه ملك فخر الدّين كرت كه دختر برادر او را در عقد ازدواج خود داشت و زير بار منت نوروز بود برود و از او استمداد جويد .\r\nملك فخر الدّين امير نوروز را در قلعهء اختيار الدّين منزل داد ولى چهار روز بعد از نزول او به آن قلعه امير قتلغ شاه با 70000 سوار بهرات رسيد و شهر را در محاصره گرفت و چون گشودن حصار شهر آسان نمىنمود ملك فخر الدّين را به دستگيرى و تسليم امير نوروز خواند . ملك فخر الدّين و غوريان مصمم به خيانت‌ورزى نسبت بامير نوروز و گرفتارى او شدند . ملك فخر الدّين ابتدا كسان امير نوروز را كه با جلادت با سپاهيان قتلغ شاه مىجنگيدند بعنوان محافظت دروازه‌هاى شهر ازو دور كرد سپس جمعى از امراى خود را به گرفتن او فرستاد و ايشان امير را گرفته دست‌بسته پيش قتلغ شاه فرستادند و قتلغ شاه در 22 ذىالقعدهء سال 696 بدست خود آن امير رشيد فداكار را گردن زد و سر او را پيش غازان فرستاد و غازان هم امر داد تا آن را بدار آويختند . « 1 »\r\n\r\nقتل صدر جهان در 22 رجب 697 -\r\nبعد از قتل امير نوروز غازانخان شاهزاده تايجور را هم كه به اغواى يك نفر غيب‌گو به سلطنت‌خواهى برخاسته و منتظر بود كه چهل روزه جاى غازان را بگيرد بقتل آورد و در جمادى الاخرى سال 697 خواجه صدر الدّين احمد زنجانى صدر جهان را يك عدّه از عمال ديوانى و امراى غازانى به تصرف در اموال متهم كردند و غازان خواجه را از نظر انداخت . صدر جهان بتوهم اينكه رشيد الدّين فضل اللّه طبيب همدانى از عمال زيردست او نيز در اين توطئه شركت كرده و بر خلاف او سخنانى بغازان گفته است به پادشاه شكايت برد ولى غازان\r\n\r\n\r\n","description":"","footnote":"\r\n( 1 ) - يكى از شعرا در مدح غازان مىگويد :\r\n با عيش شها طبع تو آميخته باد * وز خنجر تو خون عدو ريخته باد\r\nهر سر كه نه همسر مرادت باشد * همچون سر نوروز در آويخته باد \r\n","page_name":" 265 ","page_number":332},
  {"content":"\r\n\r\nبه او گفت كه رشيد الدّين سخنى بر ضدّ خواجه نگفته است .\r\nدر اين اثنا امير قتلغ شاه كه به سركوبى پادشاه گرجستان رفته بود در محل دالان‌ناور كنار شط كورا ( كر ) باردوى غازان آمد و شنيد كه صدر جهان به ايلخان از كسان او بدگوئى كرده و قتل و غارت بسيار به ايشان نسبت داده است و چون مورد عتاب غازان قرار گرفت از خواجه پرسيد كه موجب اين درشتى ايلخان چيست و در پيش غازان كه از او به بدى ياد كرده است . صدر جهان كه به سعايت بعضى از اعضاى ديوان رشيد الدّين فضل اللّه را دشمن خود مىشمرد او را نزد قتلغ شاه در آن قضيه محرك و مقصر معرفى كرد . قتلغ شاه هم بر رشيد الدّين متغير گرديد چون رشيد الدّين خود را معرض تهمت ديد بغازان شكايت برد و غازان پس از احضار قتلغ شاه دانست كه صدر جهان رشيد الدّين را متهم كرده است به همين جهت بر خواجه خشمناك شده امر داد او را در تاريخ 17 رجب سال 697 مقيد نمودند و پس از محاكمه او را براى مجازات به قتلغ شاه سپردند . قتلغ شاه خواجه را در 22 رجب از ميان دو نيم كرد و برادرش قطب جهان نيز در 21 شعبان همان سال در تبريز بقتل آوردند و بقيهء كسان ايشان يا كشته شدند و يا راه فرار پيش گرفتند و به اين ترتيب دورهء حيات صدر جهان كه با وجود زيركى و كرم و ادب مردى جاه‌طلب و فتنه‌جو و دسيسه كار بود خاتمه يافت .\r\nدر اواخر سال 697 موقعى كه غازان از تبريز بعزم قشلاق به طرف بغداد مىرفت در اوجان سمت وزارت و صاحب‌ديوانى را به خواجه سعد الدّين محمّد مستوفى ساوجى و نيابت وزارت را بعهدهء رشيد الدّين فضل اللّه طبيب همدانى واگذاشت و اين دو نفر به معيت يكديگر به ادارهء ممالك غازانى مشغول شدند .\r\n\r\nمحاربات غازان با مسلمين شام و مصر -\r\nبه شرحى كه سابقا ديديم بين مسلمين شام و مصر و مغول در عهد سلطان احمد تگودار بمناسبت اسلام آوردن اين ايلخان جنگ و جدال به صلح و صفا مبدل گرديد و الملك المنصور سيف الدّين قلاوون هم از اين پيشامد استفاده كرده تمام هم خود را صرف بيرون كردن صليبيون عيسوى از سواحل شام و دفع دشمنان داخلى كرد و بتدريج قلعهء مرقب پناهگاه مستحكم عيسويان را در شام با بلاد لاذقيّه و طرابلس از چنگ ايشان بيرون آورد و تا تاريخ 6 ذىالقعدهء\r\n\r\n","description":"","footnote":"","page_name":" 266 ","page_number":333},
  {"content":"\r\n\r\n689 كه حيات داشت نقشهء بيبرس را در اين راه تعقيب مىنمود .\r\nبعد از وفات سيف الدّين قلاوون پسرش صلاح الدّين خليل با لقب الملك - الاشرف بجاى پدر نشست و او نيز همان روش پدر را در جهاد با عيسويان پيش گرفت و به زودى شهرها و قلاع عكّا و صيدا و صور و بيروت را از دست صليبيون بيرون آورد و با اين فتوحات كه در سال 690 او را حاصل شد آخرين متصرفات عيسويان صليبى هم از كف ايشان بدر رفت و سواحل شام هم مثل مصر از وجود آن جماعت پاك گرديد و الملك الاشرف بمصر مراجعت نمود .\r\nدر سال بعد ابو العباس احمد ملقب بالحاكم بامر اللّه كه در سال 660 به ترتيبى كه سابقا ديديم در مصر به خلافت برقرار شده بود به دعوت مسلمين بجهاد با مغول مشغول شد و غرض او اين بود كه مسلمين به كمك الملك الاشرف پس از طرد عيسويان مغول را هم از بغداد خارج كنند و خلافت عباسى را بار ديگر روى كار بياورند .\r\nدر نتيجهء تبليغات خليفهء مزبور در مصر و شام الملك الاشرف با قشون معظمى در سال 691 به طرف فرات حركت كرد و قلعة الرّوم را كه در ساحل يمين آن شط اندكى در شمال بيره قرار داشت و جماعتى از مغول و ارامنه بحفظ آن مأمور بودند در محاصره گرفت .\r\nقلعة الروم بعد از سى روز مقاومت در جمادى لاخرى سال 691 مسخر مسلمين گرديد و الملك الاشرف تمام ساخلوى آن را با عدّه‌اى از سكنهء آن كشت و نام آن را برگردانده قلعة المسلمين گذاشت و كليساى آن را كه تا اين تاريخ مقرّ جاثليق ارامنه بود سوخت و ارامنه مجبور شدند كه از آن ببعد شهر سيس پايتخت كيليكيا را مركز جاثليق خود قرار دهند .\r\nخبر محاصرهء قلعة الروم بدست الملك الاشرف خليل موقعى به ايران رسيد كه گيخاتو پس از مراجعت از بلاد روم و عارضهء مرض تازه بهبودى يافته و مردم به شادى آن در حال عشرت و شادمانى بودند . گيخاتو عدّه‌اى از مغول را به كمك ساخلوى آنجا روانه كرد ولى پيش از آنكه ايشان برسند مسلمين قلعه را تسخير كردند .\r\nچند ماه پس از اين واقعه گيخاتو سفيرى بمصر فرستاد و بالملك الاشرف پيغام داد كه خيال دارد حلب را كه هولاگو تصرف كرده بود پايتخت خود قرار دهد و\r\n\r\n","description":"","footnote":"","page_name":" 267 ","page_number":334},
  {"content":"\r\n\r\nاو را تهديد كرد كه اگر بتسليم آن شهر رضا ندهد تمام شام را به تصرف خود خواهد گرفت .\r\nالملك الاشرف در جواب او گفت كه اتفاقا خيال من نيز چنان است كه بغداد را از مغول پس بگيرم و آن را كما فى السابق به پايتختى خلافت اسلامى اختيار نمايم . بايد ديد كه كدام‌يك از ما زودتر به اجراى خيال خود اقدام خواهد كرد . گرفتاريهاى داخلى سلطنت گيخاتو و دورهء كوتاه ايلخانى بايدو هيچ‌كدام مجال آن نديد كه اين ايلخانان خيال انتقام تسخير قلعة الروم و تجاوزات ديگر مسلمين را از سلطان مصر بمورد عمل بگذارند و اين امر تا عهد غازانخان بتأخير افتاد .\r\nالملك الاشرف را در سال 693 سيزده نفر از امراى او و رؤساى مماليك پدرش بقتل رساندند و مشهورترين ايشان سه نفر بودند : قراسنقر كه سابقا در سلطنت از الملك الاشرف نيابت مىكرد و از اين سمت معزول شده بود بيدرا و لاچين كه آن دو را نيز الملك الاشرف از مقام نيابت سلطنت معزول نموده بود .\r\nامراى قاتل پس از كشتن الملك الاشرف بيدرا را با لقب الملك القاهر به سلطنت برداشتند ولى مماليك الملك الاشرف به رياست زين الدّين كتبغا قيام كرده بيدرا را كشتند و برادر الملك الاشرف يعنى محمد را كه نه سال داشت بعنوان الملك النّاصر پادشاه خواندند و لاچين و قراسنقر هم از ترس پنهان گرديدند .\r\nكتبغا نيابت سلطنت و امير ديگرى از امراى الملك الاشرف كه علم الدّين سنجر شجاعى نام داشت وزارت الملك الناصر را يافتند ولى كمى بعد امرا كه از تبعيت از طفلى نه‌ساله ننگ داشتند اتفاق كرده بدست كتبغا سنجر شجاعى را كشتند و الملك - الناصر را هم در قلعه‌اى منزوى نموده كتبغا را با لقب الملك العادل بتاريخ 9 محرم سال 694 به سلطنت اختيار نمودند و كتبغا قراسنقر و لاچين را كه از اختفا بيرون آمده و طلب عفو كرده بودند بخشود و لاچين را در سلطنت بنيابت خود برقرار نمود .\r\nكتبغا يكى از جمله اسراى مغول بود كه در واقعهء حمص بدست مسلمين افتاده و سلطان قلاوون او را تربيت كرده و پس از چندى از بند غلامى آزاد ساخته بود و او دو سال سلطنت كرد ولى در آخر كار گرفتار مخالفت لاچين كه خيال قتل او را داشت شد و بدمشق گريخت و لاچين كه از غلامان صقلابى ( اسلاو ) بود باسم الملك المنصور زمام سلطنت را در دست خود گرفت ( محرم سال 696 ) .\r\n\r\n","description":"","footnote":"","page_name":" 268 ","page_number":335},
  {"content":"\r\n\r\nالملك المنصور لاچين غلام خود منگو تيمور را بنيابت سلطنت برگزيد و در سال 697 با قشون عظيمى از مصر به طرف حلب حركت كرد و غرض او از اين لشكركشى حملهء به كيليكيا و شهر سيس پايتخت آن بود و در اين حمله غالب امرا و شاهزادگان مسلمان شام و الجزيره در ركاب او حاضر شدند و دو بار شهر سيس را بباد غارت دادند و غنايم و اسراى بسيار گرفتند .\r\nسلطنت كيليكيا در اين تاريخ كما فى السابق در دست ارامنه و فرزندان هيتوم معروف بود و چنان كه پيش هم اشاره كرديم در سال 664 لئون ( ليفون ) پسر هيتوم بدست الملك الظاهر بيبرس بندقدارى اسير و به ترتيبى كه ديديم از حبس خلاص و پس از مرگ پدر به جانشينى او منصوب گرديد .\r\nبعد از مرگ لئون سلطنت كيليكيا به پسرش هيتوم ثانى رسيد و او تا سال اول سلطنت غازانخان در اين مقام باقى بود و در همين تاريخ به خدمت غازان رسيد و چون از پيش ايلخان بسيس پايتخت خود برگشت بعزم ديدار خواهر خويش مريم كه در عقد ميخائيل امپراطور روم شرقى بود به معيت توروس برادر خود به قسطنطنيه رفت و برادر ديگرش سنباد ( سنباط ) را بنيابت سلطنت در سيس گذاشت .\r\nسنباد در غياب برادر اعيان مملكت را با خود همدست كرده در سال 696 خويشتن را پادشاه ارمنستان صغير و كيليكيا خواند و بتشويق خليفهء عيسويان آن حدود مملكت خود را تحت حمايت پاپ قرار داد و غازان نيز سلطنت او را تصويب كرد و يكى از منسوبان خاندان ايلخانى را هم به ازدواج به سنباد داد .\r\nهيتوم ثانى و برادرش توروس بعد از مراجعت از قسطنطنيه چون حال را بدين منوال ديدند براى طلب امداد از امپراطور به آن شهر برگشتند ولى جز گرفتن مبلغى پول نتيجه‌اى ديگر عايد ايشان نشد ناچار متوجه دربار ايلخان شدند اما در اين طريق هم تير آن دو برادر به سنگ خورد و مأمورين ايلخانى در قيساريهء روم ايشان را دستگير كردند و چندى بعد بامر غازان توروس را مقتول و هيتوم را نابينا ساختند .\r\nبعد از چندى يك چشم هيتوم شفا يافت و چون او تمام آن پيش‌آمدهاى ناگوار را از ناحيهء برادرش سنباد مىدانست مصمم كشيدن انتقام از او شد و اين دشمنى بين اعيان و امراى ارمنستان توليد نفاق كرد و در همين حال بود كه لشكريان الملك - المنصور حسام الدّين لاچين بتاريخ سال 697 بلاد كيليكيا و ارمنستان صغير را مورد\r\n\r\n","description":"","footnote":"","page_name":" 269 ","page_number":336},
  {"content":"\r\n\r\nتعرض قرار دادند .\r\nدر نتيجهء اين لشكركشى سيس و غالب بلاد ديگر سنباد به تصرف مسلمين درآمد و سنباد از سلطنت افتاد و برادرش بنيابت از طرف حسام الدين لاچين پادشاه ارمنستان شد و نهر جيحان بين ممالك او و بلاد مسلمين سرحدّ قرار گرفت و لاچين بلادى را كه مسخر كرده بود تجديد عمارت نموده به امراى خويش واگذاشت چه بيشتر غرض لاچين از اين - لشكركشى سرگرم كردن امراى خود و يافتن بلادى جديد جهت تسليم به ايشان بود تا مگر به اين وسيله مشغول شوند و از علم كردن مملوك او منگو تيمور براى سلطنت منصرف گردند .\r\nلاچين براى آنكه از شر امراى مقتدر خود آسوده شود چنين انتشار داد كه مغول به قصد هجوم بشام حركت كرده‌اند و به اين تدبير قبچق يا قبچاق حكمران دمشق را مأمور حركت به طرف حلب نمود و امر داد كه حكمران حلب بعضى ديگر از امراى او را كه در آن شهر بودند دستگير كرده مسموم سازد . امراى مزبور از قصد حكمران حلب اطلاع حاصل نموده گريختند و به قبچق كه ملتفت نقشهء لاچين شده بود ملحق گرديدند قبچق سعى كرد كه لاچين را به بخشيدن گناهان امرا وادارد ولى لاچين زير بار نرفت به همين جهت به معيت امراى مزبور در اواخر ذىالقعدهء سال 697 از فرات گذشته به پناه غازانخان آمد و حكام مغولى ديار بكر و ماردين مقدم ايشان را گرامى داشته آنها را به همراهى عدّه‌اى ببغداد روانه كردند . در ورود ببغداد عمال غازان از آن جماعت استقبال و پذيرائى و احترام شايان نمودند و ايلخان شخصا با جمعيتى به جلوى ايشان آمد و پس از دادن مهمانيها بافتخار امراى فرارى لاچين به هركدام انعامهاى گزاف بخشيد و امراى مزبور بغازان وعده دادند كه اگر او به طرف شام و مصر حمله آورد ايشان در ركاب ايلخانى شمشير بزنند .\r\nكينهء ما بين سلاطين مصر و ايلخانان ايران به شرحى كه گفتيم در عهد غازان كه پادشاهى مقتدر و جاه‌طلب بود تجديد شد و غازان از مدّتى پيش براى حملهء بشام و مصر در پى بهانه بود و دو سه واقعه اتفاق افتاد كه عزم او را در اجراى نقشهء خود جزم كرد .\r\nدر سال 695 قريب 10000 نفر از مغول از طايفهء اويرات به رياست طرغاى از خوف غازان به پناه مسلمين آمدند و طرغاى چنان كه سابقا گفتيم با بايدو در قتل\r\n\r\n","description":"","footnote":"","page_name":" 270 ","page_number":337},
  {"content":"\r\n\r\nگيخاتو دست يكى كرده بود و چون غازان به سلطنت رسيد مصمم شد كه او را بگيرد و از او انتقام قتل گيخاتو را بكشد . طرغاى و مغولان اويرات بشام آمده از الملك العادل كتبغا تقاضاى حمايت كردند . كتبغا هم ايشان را محترم داشته خلعت و پول داد و در بلاد خود سكونت داد .\r\nدر سال 697 يكى از امراى مغول سلامش نام در بلاد روم سر بطغيان برداشت و چون غازان چند نفر از امراى خود را به سركوبى او فرستاد سلامش از لاچين كمك طلبيد . لاچين هم يكى از سرداران خويش را به يارى او فرستاد ولى امراى غازانى سردار لاچين و جمعى از عساكر مصرى را كشتند و سلامش را مغلوب ساخته پس از چندى دستگير و مقتول كردند .\r\nاين دو واقعه و پناهندگى امراى لاچين بغازان و تحريض او به جنگ با شام و مصر ايلخان را مصمم هجوم به آن مملكت كرد و به اين قصد مشغول تهيه بود كه خبر رسيد كه 4000 نفر از مسلمين شام بديار بكر هجوم كرده قلعهء ماردين را مسخر خود ساخته‌اند و تا حدّ رأس عين پيش آمده و بواسطهء غارت مساجد و قتل و غارت مسلمين مرتكب شنايع بسيار شده‌اند ( سال 698 ) .\r\nرسيدن اين اخبار غازان را سخت متغير كرد و از علما و ائمه به چاره‌انديشى استفتا نمود . ايشان همه او را بدفاع بلاد اسلامى از تعرض متجاوزان و جلوگيرى از مهاجمان تشويق نمودند و براى غازان در هجوم بممالك اسلامى شام و مصر كه آرزوى ديرينهء او بود مانعى باقى نماند .\r\nالملك المنصور لاچين را در 11 ربيع الآخر سال 698 جمعى از غلامان او بقتل رساندند و منگو تيمور مملوك او را نيز دستگير كرده بعد از قليل مدتى حبس در چاه سر بريدند و امراى لشكرى الملك الناصر محمد پسر سيف الدّين قلاوون الفى را كه چندى پيش از سلطنت رانده شده بود بار ديگر بمقام اول برگرداندند و هركدام از ايشان يكى از مهام ملكى را به خود مخصوص كردند .\r\nغازان در پائيز سال 699 با سه تومان لشكرى و امراى خود از تبريز به قصد شام حركت نمود و قتلغ شاه را به فرماندهى پيشقراولان خود تعيين نمود و از راه مراغه و اربل و موصل و ماردين خود را به كنار فرات رساند و در ضمن راه از هر طرف\r\n\r\n","description":"","footnote":"","page_name":" 271 ","page_number":338},
  {"content":"\r\n\r\nامرا و سران سپاهى به كمك او مىآمدند چنان كه هنگام وصول بساحل فرات عدد همراهان ايلخان بالغ بر 90000 نفر شد .\r\n\r\nواقعهء مجمع المروج در 27 ع 1 سال 699 -\r\nپس از رسيدن خبر حركت غازان به طرف شام الملك الناصر و امراى او از شام و مصر سپاهيانى گرد كرده به طرف دمشق حركت نمودند و آنجا را مقر لشكريان خود قرار دادند و اختيار كليهء كارهاى كشورى و لشكرى الملك الناصر در دست بيبرس جوشن‌گير حاجب سالار او و سيف الدّين سلّار نايب‌السلطنه بود و اين دو تن بواسطهء طمع‌ورزى امرا و سوء تدبير نتوانستند چنان كه بايد تهيهء لشكر كنند و خود را براى مقابله با عساكر غازان آماده سازند .\r\nلشكريان ايلخانى پس از عبور از فرات از طريق عين تاب و حلب به سمت دمشق سرازير شدند و اهالى بلاد سر راه از ترس آباديهاى خود را ترك كرده گريختند حتى بلبان طبّاخى حكمران حلب و قراسنقر حاكم حماة هم به طرف حمص فرار نمودند .\r\nغازان كه قبل از هر چيز مصمم به درهم شكستن قشون الملك الناصر بود به محاصرهء قلعهء حلب و حماة نپرداخت و به عجله خود را به آبادى سلاميّه كه در مشرق نهر العاصى و يك روز فاصله از حمص قرار داشت رساند و در اين نقطه اولين زدوخورد بين لشكريان او و سپاهيان مصرى كه تا اين حدود آمده بودند واقع شد .\r\nاحوال قشون الملك الناصر به علت نفاق امرا و مماليك با يكديگر زياد خوب نبود مخصوصا مغولان اويرات كه از ترقى يك قسمت از سپاهيان مملوك راضى و خوشبين نبودند در موقع حركت از مصر بشام در بندر غزّه مصمم شدند كه الملك الناصر را بقتل برسانند و دست بيبرس و سلار را از كار كوتاه كرده بار ديگر امير كتبغا را كه از كار دور شده بود بجاى ايشان مستقر سازند . اگرچه توطئه مغولان اويرات مكشوف و جمعى از ايشان بجرم خيانت‌ورزى بمخدوم خود بقتل رسيدند ولى اين پيشامد باعث بروز نفاق و اختلاف در صف مسلمين مصر و شام شد و دل ايشان را در پايدارى در مقابل دشمن سست نمود و بر خلاف وصول اين اخبار باردوى غازان اسباب تقويت كار او گرديد و غازان يقين كرد كه حال لشكر مصر و شام در اين تاريخ با ايام قدوز و بيبرس و قلاوون تفاوت بسيار دارد و حريف او در لشكرآرائى و شمشيرزنى بقدرت آن دلاوران صف‌شكن نيست .\r\n\r\n","description":"","footnote":"","page_name":" 272 ","page_number":339},
  {"content":"\r\n\r\nجنگ بين سپاهيان ايلخانى و لشكريان الملك الناصر در عصر چهارشنبهء 27 ربيع الاول سال 699 در نيم منزلى مشرق حمص در محلى كه مجمع المروج نام داشت اتفاق افتاد . غازان با 9000 نفر خود در قلب اردوى خويش قرار داشت و امير چوپان و يكى ديگر از امراى مغول نيز با او بودند ، ميمنهء او با قتلغ شاه و مولاى و يك نفر ديگر از امرا و ميسره با كربوغا بهادر و چهار نفر ديگر از رؤساى لشكرى او بود .\r\nدر لشكر مصرى كه عدد ايشان را باختلاف از 25000 تا 40000 نوشته‌اند قلب را الملك - الناصر و سلار و بيبرس داشتند و عيسى بن مهنّا امير اعراب باديه و بلبان طباخى حاكم حلب در يمين و بدر الدّين بكتاش و بعضى از امراى ديگر در يسار آن بودند . جناح يمين قشون مصرى بر اثر حملهء تيراندازان مغول از پاى درآمد و رو به هزيمت گذاشت ولى جناح يسار ايشان مقاومت كردند و نزديك بود كه غازان را منهزم كنند اما غازان در نتيجه جدّ و اصرار قبچق ثبات به خرج داد و پس از جمع‌آورى لشكريان متفرق خود بقلب قشون مصرى حمله برد و ايشان را درهم شكست و در نتيجه جناح يسار لشكريان الملك الناصر هم كه پافشارى مىكردند رو بفرار گذاشتند و چنان بسرعت عقب نشستند كه غازان تصور حيله كرد و همين امر نيز باعث بر آن شد كه از تعقيب ايشان صرف نظر كند و مصريان به‌سلامت بگريزند .\r\nمصريان و الملك الناصر بدمشق منهزم شدند و الملك الناصر در آنجا نيز نمانده بقاهره برگشت و سپاهيان ايلخانى در عقب منهزمين تاخته دمشق و بيت المقدس و غزه را گرفتند و پس از تحصيل غنايم بسيار مراجعت نمودند و قبچق كه از غازان براى مردم دمشق امان گرفته بود از قتل و غارت آن شهر جلوگيرى نمود .\r\nاندكى بعد از شكست مجمع المروج الملك الناصر در مصر تهيهء لشكريان ديگرى ديد و قبچق و امراى ديگر او كه به پناه غازان رفته بودند از مغول برگشته از دمشق بمصر گريختند و بار ديگر در خدمت الملك الناصر درآمدند و سلار و بيبرس هم در مصر تلفات سپاهيان خود را تلافى كرده مهياى كارزار شدند . اين پيش‌آمدها اسباب وحشت مغول گرديد مخصوصا چون غازان براى دفع حملهء تركان جغتائى بحدود خراسان و پيشامد گرما به ايران مراجعت كرده بود لشكريان او شام را ترك كرده ببلاد شرقى برگشتند و سلار و بيبرس شام را مجددا تحت سلطهء الملك الناصر درآوردند و\r\n\r\n","description":"","footnote":"","page_name":" 273 ","page_number":340},
  {"content":"\r\n\r\nدمشق و حلب و حماة را به امراى سلطانى مثل جمال الدّين آغوش و قراسنقر و كتبغا و غيره سپردند .\r\n« بعد از مراجعت غازان خان قتلغ شاه نويان به محاصرهء قلعهء دمشق پرداخت ، يكى از استادان منجنيقى دعوى كرد كه من اين حصار را بضرب سنگ مسخر گردانم و قتلغ شاه به سرانجام ما يحتاج استاد اشارت فرمود . كوتوال قلعه دانست كه اگر استاد منجنيقى فرصت يابد از كمال مهارت در فن خود آن كوه را متلاشى گرداند لاجرم با بعضى از دليران قوم گفت كه هركس شر اين شخص را از ما مندفع گرداند هزار دينار به او بدهم و يكى از عياران مشهور آن خدمت را متقبل شده تغيير لباس كرد و از قلعه به پايان آمده نماز شامى كه استاد منجنيقى از وثاق خود غايب بود به خانهء او درآمد و در گوشهء آن تاريك بنشست و چون استاد معاودت نمود پاى در منزل نهادن همان بود و زخم خوردن همان و آن متهور سر استاد را از بدن جدا گردانيد و كارد برهنه بدست گرفته از خانه بيرون دويد و مانند برق لامع خود را بقلعه رسانيده بانواع آفرين و تحسين سرافراز گرديد ، بناء علىهذا فتح دمشق در توقف افتاد و قبچاق با مصريان در ساخته اهالى قلاع پنهانى بروز و دزديده بشب از مواضع خود بيرون مىآمدند و اسبان مغولان را دزديده هركرا مىيافتند مىكشتند .\r\nلاجرم قتلغ شاه مصلحت در مراجعت دانسته ساير امرا و حكام شام همراه او روان شدند و در وقت عبور از فرات جمعى كثير به گرداب فنا فرورفته شعلهء حيات ايشان انطفاء پذيرفت و يكشنبهء پنجم رجب امرا مقرون باصناف تعب در ولايت موصل بغازان خان رسيدند و از آن رهگذر غبار بسيار بر حاشيهء ضمير او نشسته با رايت منصور جمعهء غرهء شعبان از دجله عبور فرمود . »\r\n( حبيب السير ج 3 )\r\nغازان خان در 15 رمضان سال 699 از شام به مراغه رسيد و پس از ديدن رصد - خانهء آن شهر و اظهار تمايل بانشاء رصدخانهء جديدى در نزديكى تبريز به اوجان رفت و در آنجا قوريلتائى تشكيل داده در ذىالحجه به شهر تبريز وارد شد و با اينكه خيال تسخير مجدّد شام همواره منظور نظر او بود اوقات خود را تا پيش آمدن موقع مناسبى جهت انجام آن قصد صرف اصلاحات داخلى و انتظام امور ملكى كرد . از آن جمله اوقاف بسيار جهت اقامهء مراسم دينى و مدارس و دار السياده‌ها معين نمود ، قلعهء تبريز را مرمت و ابنيهء جديد و قنوات بسيار انشاء كرد و قواعد و قوانينى براى ترتيب كارها و رفاه مردم گذاشت كه عن‌قريب بذكر آنها خواهيم پرداخت .\r\nدر غرّهء محرّم سال 700 غازان عازم تجديد هجوم بشام شد و اين دفعه زمستان\r\n\r\n","description":"","footnote":"","page_name":" 274 ","page_number":341},
  {"content":"\r\n\r\nرا براى اين كار انتخاب نمود و قبل از آنكه از تبريز خارج شود قتلغ شاه را به مقدمهء عساكر خويش روانهء شام كرد و خود بعد از طريق موصل بحلب رسيد . مردم حلب شهر را خالى كردند و قراسنقر حكمران آن بحماة گريخت ولى كتبغا در دمشق مقاومت به خرج داد .\r\nبمحض وصول خبر آمدن مغول بشام الملك الناصر به جمع‌آورى پول و لشكر پرداخته به عجله قوائى فراهم كرد و به طرف شام حركت نمود ولى بواسطهء باران‌هاى متوالى و گل بسيار لشكريان او صدمات بسيار ديدند و راه‌ها مسدود و سيورسات ناياب گرديد و مجال توقف بر سلطان و سپاهيان تنگ شده بمصر مراجعت كردند و قشون مغول هم به همين قبيل بلايا گرفتار آمدند و بسيارى از افراد و اسبان ايشان مردند و غازان مجبور به بازگشت شد و در 24 رمضان به اوجان رسيد .\r\nسه ماه بعد از عقب‌نشينى از شام غازان نصير الدين تبريزى و قاضى قطب الدين موصلى را بعنوان رسالت پيش الملك الناصر بمصر فرستاد و به او پيغام داد كه اگر مسلمين مصر و شام در خطبه و سكه نام غازان را ذكر كنند و قبول اداى خراج نمايند از تعرض لشكريان مغول ايمن خواهند ماند و اگر بر خلاف راه نفاق روند به ايشان همان خواهد رسيد كه از چنگيزيان به خوارزمشاهيان رسيد . الملك الناصر سفراى غازان را خلعت و انعام داد و جواب ايلخان را موكول به فرستادن سفرائى باردوى او كرد . سفراى غازان در موقعى كه او به قصد شام حركت نموده و بحله رسيده بود پيش او برگشتند و نتيجهء سفارت خود را بعرض رسانيدند و در جمادى الاولى از همان سال فرستادگان الملك الناصر مكتوبى در جواب غازان آوردند و در آن مكتوب الملك الناصر اسم خود را به طلا نوشته و چندان رعايت احترام غازان را نكرده و پيغام داده بود كه خراج ممالك شام و مصر وقف جهاد و محافظت حدود و ثغور ممالك اسلامى است و از آن چيزى زايد نمىآيد كه در پرداخت آن تعهد شود . در باب سكه اگر بر نقودى كه در بلاد مصر و شام رايج است يك طرف نام امير المؤمنين خليفه و سلطان محمود غازان خان و بر طرف ديگر پس از ذكر لا إله الا اللّه اسم الملك الناصر نوشته شود مانعى نيست . علاوه بر اين مكتوب الملك الناصر يك صندوق اسلحه نيز براى غازان فرستاده بود و غازان از آن‌چنان استنباط كرد كه سلطان مصر خود را براى مقاتله و جلوگيرى از او حاضر اعلان مىكند\r\n\r\n","description":"","footnote":"","page_name":" 275 ","page_number":342},
  {"content":"\r\n\r\nبه همين جهت سخت خشمناك شد و امر داد كه امرا و سران سپاهى او مهياى هجوم بشام باشند .\r\nغازان در جمادى الاخرى سال 702 در نزديكى حله از فرات گذشت و پس از زيارت مشهد حضرت امام حسين در كربلا و تقديم مبالغى بعنوان نذر به آستانهء حسينى و علما و سادات در امتداد شط فرات به طرف انبار و سنجار پيش رفت و در رجب آن سال به منزل عانه رسيد و در همين محل بود كه اديب عبد الله وصّاف الحضرة شيرازى مؤلف تاريخ معروف وصاف كه چهل سال بيش نداشت كتاب خود را بتاريخ يكشنبهء 13 رجب 702 بتوسط خواجه سعد الدين ساوجى و خواجه رشيد الدّين فضل اللّه بعرض غازان رساند و مورد انعام و مرحمت ايلخانى قرار گرفت .\r\nبعد از آنكه اردوى غازان چند روزى در عانه اقامت كرد غازان مركز لشكر خود را به قلعهء رحبة ( در ساحل يمين فرات بين عانه و رقّه ) منتقل ساخت و اطراف آن قلعه را در حصار گرفت .\r\nامراى ايلخانى و خواجه سعد الدّين و خواجه رشيد الدّين مدافع قلعهء رحبه را كه امير علم الدين سنجر نام داشت به اطاعت خواندند امير علم الدّين پس از آنكه مقدارى سيورسات باردوى ايلخانى داد به اين عذر كه چون رحبه سرحد شام است و با تسليم آن رخنه در اركان مسلمين خواهد افتاد و تسليم‌كنندهء آن به خيانت منسوب خواهد شد از واگذارى رحبه خوددارى كرد و بغازان قول داد كه اگر او بتسخير شام موفق شود از سپردن آن امتناع نورزد . غازان هم عذر او را مقبول شمرده از سر رحبه درگذشت و در تاريخ 6 شعبان عازم حلب شد و امير چوپان و امير مولاى و قتلغ شاه هم از راه رقه به سمت آن شهر سرازير گرديدند .\r\nچون خبر هجوم مغول بشام بالملك الناصر رسيد به فوريت بيبرس جوشن‌گير را با قوائى به كمك ساخلوهاى شام روانه كرد و جوشن‌گير بمقابله با قتلغ شاه كه باختلاف روايات از 40000 تا 80000 سپاهى همراه داشت شتافت ولى چون قواى مغول را بيش از قواى خود ديد مراسله‌اى بالملك الناصر نوشت و از او خواست كه شخصا بشام بيايد .\r\nقواى شامى حماة را مركز اجتماع خود قرار دادند و ساخلوهاى طرابلس و حمص و لشكريان مقيم دمشق در اين نقطه گرد امير كتبغا كه مريض بود جمع آمدند .\r\n\r\n","description":"","footnote":"","page_name":" 276 ","page_number":343},
  {"content":"\r\n\r\nامير كتبغا جماعتى از سپاهيان را به همراهى اسندمر گرجى سرحددار سواحل فرات و الملك المؤيّد عماد الدّين ابو الفداء مورخ مشهور كه امارت حماة را داشت به جلو - گيرى از مغول كه پيش آمده بودند فرستاد . اين قشون در 10 شعبان مغول را شكست دادند و پس از گرفتن مقدارى اسير و منهزم كردن پيشقراول مغول به اردوگاه خود برگشتند و اين فتح مقدّمهء فتح بزرگى بود كه اندكى بعد اتفاق افتاد .\r\n\r\nواقعهء مرج الصفر در 2 رمضان 702 -\r\nالملك الناصر در تاريخ سوم شعبان به معيت خليفه ابو الرّبيع سليمان المستكفى بالله و به همراهى سپاهى عظيم از قاهره به قصد شام حركت كرد و جوشن‌گير چنان كه گفتيم به مقدّمهء او روانه شده بود .\r\nمغول پس از شكستى كه در 10 شعبان يافته بودند بسركردگى قتلغ شاه به طرف حماة متوجه شدند ، امير زين الدّين كتبغا كه پيوسته مريض بود و در تخت روانى او را حركت مىدادند ابو الفداء را در حماة گذاشت و خود بدمشق رفت . مردم دمشق در همين تاريخ به كلى زمام اختيار را از دست دادند و اضطراب و تشتت سختى در ميان ايشان بروز كرد و نمىدانستند كه به جلوى مغول بشتابند و يا انتظار عساكر سلطانى را بكشند و به همين جهت جمعى از اهالى شهر و زنان و اطفال خود را ترك گفته به حصارها پناه بردند و عزم ايشان در پايدارى سست شد و مغول از اين پيشامد استفاده كرده به اطراف شهر آمدند و در غوطهء دمشق در نزديكى مرج الصّفر اردو زدند . وصول مغول به اين نقطه مقارن شد با رسيدن جوشن‌گير و مقدّمهء عساكر الملك الناصر .\r\nقشون ايلخانى كه عدّهء آن بالغ بر 50000 نفر بود به فرماندهى قتلغ شاه و همراهى امير چوپان و تيتاق و مولاى و سونتاى و امراى ديگر در محل مرج الصفر كه در پيش مسلمين بشكست عظيمى كه عساكر رومى در سال 13 هجرى در آنجا از دست لشكريان اسلام يافته بودند مشهور بود صف‌آرائى كردند . الملك الناصر نيز كه بموقع رسيده بود به همراهى خليفه و حسام الدّين حاجب سالار و سيف الدّين سلار و جمال الدّين آغوش و بيبرس جوشن‌گير و امير قبچق و امراى ديگر و حكام بلاد مختلفهء شام در ميدان مبارزه حاضر شد و جنگ در روز دوم رمضان سال 702 شروع گرديد .\r\nقتلغ شاه در ابتدا از كثرت عدد تهيات لشكريان مصرى و شامى وحشت كرده مصمم بازگشت گرديد ولى امير چوپان او را مانع آمد و مغول دل به دريا زده بر قشون\r\n\r\n","description":"","footnote":"","page_name":" 277 ","page_number":344},
  {"content":"\r\n\r\nالملك الناصر حمله بردند . جناح راست قشون سلطانى بدست امير چوپان و تيتاق - درهم شكست و فرمانده آن حسام الدّين بقتل رسيد و امير قبچق و جميع عساكر آن قسمت بدست مغول اسير شدند ولى قلب و ميسرهء لشكر الملك الناصر فيروز آمدند و مغول را به سختى منهزم كردند ، تيتاق اسير گرديد و امير چوپان گريخت و بقيهء مغول با قتلغ شاه و امراى ديگر از رسيدن شب استفاده كرده به كوهى كه مشرف بمرج الصفر بود پناهنده شدند و الملك الناصر فرمان داد كه ايشان را در محاصره بگيرند .\r\nچون صبح شد و مغول كثرت سپاهيان مصرى و شامى را مشاهده كردند رو بفرار گذاشتند و لشكريان سلطانى در عقب ايشان روان شدند . اتفاقا عبور عساكر غازانى به شورستانى باتلاقى افتاد و جماعتى كثير از آن طايفه در گل و لاى فرورفتند و سيف الدّين سلار بامر الملك الناصر بقية السيف ايشان را تا كنار فرات دنبال كرد و چون فرات در حال طغيان و عبور از آن مشكل بود عدّه‌اى در آب غرق شدند و جمعى هم معرض دستبرد اعراب باديه قرار گرفته مقدارى قليل از آن لشكر عظيم گرسنه و شكسته به بغداد رسيدند و سرافكنده در تاريخ 19 رمضان به غازان متصل شدند .\r\nدر فتح مرج الصفر كه شكست مجمع المروج را به خوبى تلافى كرد عساكر مصرى و شامى 10000 اسير و 20000 سر اسب از قشون غازان به غنيمت گرفتند و امير سونتاى و كين‌جو و تيتاق و جمعى ديگر از امراى غازانى را اسير كردند و به شادى اين فتح به اطراف فتحنامه‌ها با كبوتران قاصد و رسولان فرستادند . الملك الناصر با جلال تمام بدمشق وارد شد و به امرا و سران سپاهى خود خلعتها داد و پس از اندكى بقاهره برگشت .\r\nرسيدن خبر شكست غازان را به سختى متأثر و اندوهناك كرد تا آنجا كه از شدت غضب خون از بينى او جارى شد و چون در دهم ذىالقعده به اوجان رسيد قوريلتائى ساخت و قتلغ شاه و امير چوپان و سرداران ديگر را بيرغو نشاند و پس از دو روز محاكمه دو نفر از سرداران آن جنگ را كشت ، مولاى را به اهانت تمام چوب زد و قتلغ شاه و چوپان را نيز به چوب ياسا تنبيه كرد و تا چند روز هيچ‌كدام را به اردو راه نداد و تا مدتى به هيچ‌يك از ايشان التفاتى نداشت و تا مرد از خيال تلافى آن شكست بيرون نمىرفت .\r\n\r\nوفات غازان خان در 11 شوال 703 -\r\nدر موقع جلوس غازان خان چنان كه\r\n\r\n","description":"","footnote":"","page_name":" 278 ","page_number":345},
  {"content":"\r\n\r\nسابقا نيز اشاره كرديم بر اثر بباد رفتن ذخاير و خزاين هولاگو و گشادبازيها و عدم توجه ايلخانان جانشين او در خزانهء دولتى به هيچ‌وجه وجهى باقى نمانده بود مخصوصا بذل و بخششهاى بيجاى گيخاتو و صدر جهان كار بىپولى را به‌آنجا كشيده كه گاهى حتى براى تقديم هدايائى به سفرائى كه از خارج مىآمدند وجهى بدست نمىآمد و غازان وارث مملكتى شد كه به گفتهء خود او يكسره ويران و قابل پرداخت هيچ قسم مالياتى نبود .\r\nغازان در دو سال اول سلطنت پس از اصلاح و ترميم حال لشكر و گوشمالى مخالفين و تأمين حدود و ثغور بانتظام امور ادارى و جمع و خرج مملكت خود مشغول شد و اگرچه در اين راه به مردم تعديات و اجحافات بسيار وارد آمد ولى ترتيب وصول و اخراجات نظم يافت و در خزانه وجوهى فراهم گرديد و غازان در ابتدا دويست الى سيصد تومان آن را بين قسمتهاى اردو تقسيم نمود تا هم دل ايشان را گرم نگاه دارد و هم حد وظيفهء ديوانى هر قسمت را به ايشان بفهماند تا زيادتر از آن مطالبه ننمايند .\r\nدر شورائى كه غازان پس از شكست مرج الصفر در اوجان تشكيل داد بعد از تنبيه سران سپاهى دست به بذل و بخشش گشود و هريك از سرداران را خلعتها و انعامهاى گزاف داد و مدت پانزده روز در چادرى نشسته بدست خود خزانه و حاصل ماليات ولايات را كه باسم استمداد لشكر قبلا بتعدى از مردم وصول شده بود بباد داد و در اين مدت قليل 300 تومان مسكوك طلا و 20000 دست خلعت و تشريف و 50 كمر مرصع و 300 كمر زرين به ايشان بخشيد و كارى كرد كه هيچيك از ايلخانان سابق نكرده بودند . بعد از اتمام قوريلتاى اوجان غازان بتبريز آمد تا تهيهء لشكر جهت حركت بشام و كشيدن انتقام شكست مرج الصفر ببيند ولى غفلة دوچار درد چشم شد و اطباى چينى به معالجهء او مشغول شدند . كمى بعد به اوجان برگشت و به عزم گذراندن زمستان به طرف بغداد حركت كرد اما بواسطهء برف و باران به انجام اين قصد قادر نيامد و مصمم شد در كنار قزل‌اوزن زمستان را به پايان رساند ( در آخر ربيع الآخر سال 703 ) .\r\nدر هنگام اقامت در كنار قزل‌اوزن به خواجه سعد الدين ساوجى صاحب‌ديوان چنين خبر رسيد كه يكى از شيادان تبريز باسم پير يعقوب داغستانى جمعى از تبريزيان را گرد خود جمع كرده و مردم را به سلطنت آلافرنگ پسر ارشد گيخاتو بشارت داده و يكى\r\n\r\n","description":"","footnote":"","page_name":" 279 ","page_number":346},
  {"content":"\r\n\r\nاز مردهء خود را پنهانى به اردو فرستاده است تا ملازمان ركاب غازان را نيز به سلطنت او دعوت نمايد . خواجه اين پيشامد را به عرض غازان رساند و غازان كسى را به عجله بتبريز روانه كرد و او پير يعقوب و آلافرنگ و جمعى ديگر از وجهائى را كه با ايشان همدست شده بودند دستگير نموده به اردو آورد و ايلخان شخصا به محاكمهء آن جماعت پرداخت و معلوم او شد كه پير يعقوب و مريدان او به بعضى از عقايد مزدكى عقيده دارند به همين جهت همگى را جز آلافرنگ كشت و خواجه سعد الدين را علاوه بر مقام وزارت رتبهء امارت نيز داد و يك هزار سوار مغول در تحت اختيار او گذاشت .\r\nغازان كه بعد از شكست مرج الصفر پيوسته غمگين و رنجور بود در اين سفر قشلاقى اخير سخت مريض شد و هر قدر او را مداوا كردند نتيجه نداد ناچار در اوايل بهار از حوالى قزل‌اوزن به طرف ساوه حركت كرد و خواجه سعد الدين در اين منزل كه موطن او بود از ايلخان پذيرائى شايانى كرد و به پاداش آن بشرف كاسه‌گيرى مفتخر گرديد .\r\nدر ساوه اندكى حالت مزاجى غازان بهبودى يافت ولى چون از آنجا به رى حركت نمود مرضش به شدت عود كرد و ناچار چند روز در رى ماند و چون از آنجا عازم قزوين گرديد در حوالى اين شهر در يكشنبهء 11 شوال سال 703 پس از قريب به نه سال سلطنت بسن 33 وفات يافت و جنازهء او را از آنجا بتبريز بردند و در شنب‌غازان يا شام غازان از بناهاى او در حوالى اين شهر در گنبدى كه قبلا ساخته بود به خاك سپردند .\r\n« غازان خواست كه تتميم اساس عدلى را كه ممهد فرموده و ارشاد طريقهء تقويت اسلام كه مدت سلطنت خود را مصروف آن ساخته بود آيندگان را نصيحتى و تذكيرى واجب دارد و هديت وصيتى ارزانى فرمايد تمامت خواتين عظمى و ملكات مملكت و اوانس سلطنت و محارم حرم حضرت با اركان دولت اعظم و نوئين قتلغ شاه و امراى عظام چوپان و بايدو و پولاد و سنتاى و سلطان و ملاى و رمضان و الغو و گور تيمور و تارمتاز و مشيران سدهء جهاندارى صاحبين اعظمين خواجه رشيد الدين و خواجه سعد الدين و ديگر مقربان و شهرت‌يافتگان مدت خانيت احضار كرده فرمود : ما را محقق است بنور يقين و ديدهء حقيقت‌بين كه از اين مرحلهء فانى به منزل باقى و مصاحبت حور عين نقل خواهيم كرد و از اين غار مردم خوار بجوار ملك جبار پيوست ، همگى همت و قصواى امنيت آن بوده كه چند روزى كه مقاليد ملك مجازى در دست دولت ما نهاده‌اند و حوالت تمشيت عالميان بما فرموده هرچه نه صفت نصفت و عدل داشته باشد كه نظام عالم بىاين دو دعامه قايم نيست در حوالى خاطر راه ندهيم و مادهء ظلم متعديان كه دفع شر آن شرعا و عقلا لازم است بتعريك هريك هر مبتدع مرتدع گردانيم و تقويت دين سيد المرسلين و خاتم النبيين بوجهى كنيم كه آنچه از سنن او بمرور دهور\r\n\r\n","description":"","footnote":"","page_name":" 280 ","page_number":347},
  {"content":"\r\n\r\nمنحرف شده باشد و بعدم محرضى ديندار و زاجرى توفيق يار در امتثال اوامر و اجتناب از نواهى نوع جسارتى بضمير راه يافته بعد از تأديب و تشذيب آن و تقرير نصاب در مصاب حق طريق خسارت بر ايشان به زبان تيغ گشاده بسته داريم و بسر انگشت تأمل در احوال طبقات خلق گره از دلهاى بسته گشاده گردانيم تا در اين جهان شجرهء طيبه جهان‌كامى به آب نيك‌نامى نيك‌نامى ماند و در آن جهان اقتطاف ثمرهء تؤتى اكلها كل حين در حساب آيد . . . .\r\nدر اين اندك مدت زمان سلطنت ما كه هشت سال و چند ماه بود به قوت خداى تعالى و ميامن همت محمدى سعىها نموديم تا بعضى از اين معانى كه تقديم يافت از استيصال عدالت و متمردان دين و دولت و وضع قوانين عدل و سياست و رفع اقانيم ظلم و بدعت برحسب ارادت دست داد يرليغها نوشته و بدور و نزديك فرستاد و احكام آن بهر قطر كه رسيد قرطهء اسماع شد و امتثال آن مثال روح در اعضا سارى گشت و چون روح در دل جاىگير يافتند و داعيهء غيرت و حيرت رفتگان و مايهء عبرت و خبرت آيندگان آمد و برخى چون خواستيم كه در تمشيت آن خوض پيونديم عمر وفا نكرد و روزگار مسامحت ننمود و اجل مهلت نداد و اين نيات سر به مهر در زواياى سينه با خود برديم اكنون شما را بايد كه بعد از من با يكديگر طريق مخالفت نسپريد و برادرم پادشاه جهان خداى بنده محمد كه سه چهار سالست تا ولايت عهد سلطنت بر وى مقرر داشته‌ام و بكرات و مرات اين معنى با شما مكرر شده به زودى بر سرير دولت روزافزون بنشانيد و منقاد و مذعان فرمان او باشيد و از آئين و ياساق من تجاوز ننمائيد و قواعد اين احكام را مطرد و متسق داريد و رعايا را بيرون از آنچه مقرر و معين كرده‌ام به زوايد و مساعدت و تكليف مزاحم نشويد و رسم محدث ننهيد و خيرات و صدقات و تسويغات و اوقافى كه معين شده و عماراتى كه بنياد كرده‌ام بموجب شروط در استقرار و استتمام آن كوشيده و ادرارات كه در تمامت ممالك فرموده‌ايم يا در هر موضع از حشو مال موضع ساخته بنام آن كسان فرودآوريد و مجال تصرف و تصديع نواب ديوان و متصرفات اصقاع مسدود گردانيد و بايد كه كم ناكرده در تقرير و امضاى آن سعى نمائيد و اگر شما را توفيق آسمانى رفيق گردد كه بدان مزيدى واجب دانيد در آن باب تقصير و اهمال جايز نشمريد » .\r\n( از تاريخ وصاف باختصار ص 457 - 458 )\r\nغازان با وجود عمر كم و سلطنت كوتاه بواسطهء اصلاحات و اقداماتى كه كرده و ابنيه و قواعد و قوانينى كه بجا گذاشته بلاشبهه يكى از سلاطين بزرگ مشرق است و اگرچه مقايسهء او با امثال كوروش كبير و داريوش اول و سلاطين عظيم الشأن ساسانى صحيح نيست ولى غازان را مخصوصا از لحاظ مملكتدارى و اداره بايد از سلاطين معتبر ايران و به هرحال از اين حيث او را بزرگترين پادشاه سلسلهء ايلخانان دانست اما بايد بخاطر سپرد كه يك قسمت عمده از اين افتخار و عظمت و بلندنامى كه مشمول حال\r\n\r\n","description":"","footnote":"","page_name":" 281 ","page_number":348},
  {"content":"\r\n\r\nغازان شده چنان كه بعد خواهيم گفت از بركت وجود وزير كاردان فاضلى مثل خواجه رشيد الدين فضل اللّه همدانى است كه از يك طرف با تدبير و هنر و سياست ممالك وسيعهء غازانى را اداره مىكرده و در ترفيه حال رعايا و اصلاح امور مالى و انشاء ابنيه و آثار خيريه با غازان شركت داشته و از طرفى ديگر با قلم شيواى خود ذكر محامد و اعمال ستوده و وقايع ايام او را بر صفحات روزگار مخلد ساخته است و غير از آن وزير دانشمند عدهء زيادى از فضلاى ديگر هم در نتيجهء ادب‌دوستى و تشويق خواجه در گرد دربار ايلخانى مجتمع بوده و ايشان نيز هركدام در اين مرحله قدمهاى مهمى برداشته‌اند به‌طورىكه مىتوان گفت كه دورهء غازان و دو جانشين او يعنى اولجايتو و سلطان ابو سعيد خان بر اثر وجود خواجه رشيد الدين فضل اللّه و پسران او يكى از درخشان‌ترين - دوره‌هاى ادبى تاريخ ايران است بلكه به جهاتى كه بعد مذكور خواهد شد در تاريخ اين مملكت نظير ندارد .\r\n\r\nروابط غازان با ممالك خارجه -\r\nغازان با ممالك خارجه يعنى با خاقان چين و سلاطين عيسوى اروپا غالبا مكاتبه داشته و بين ايشان سفرا در رفت‌وآمد بوده‌اند .\r\nدر سال 699 غازان دو نفر رسول با هداياى گرانبهائى به دربار تيمور خاقان جانشين قوبيلاى قاآن به چين فرستاد . خاقان ايشان را به ملاطفت تمام پذيرفت و در جواب اين حركت دوستانهء غازان با وجود اينكه ايلخان ايران اسلام آورده و در ترويج آن مذهب مىكوشيد اظهار مهربانى و مصادقت كرد .\r\nفتوحات اوليهء غازان در شام و فتح مجمع المروج دشمنان مسلمين را بر آن داشت كه با فرستادن سفرا و مراسلات غازان را بحصول اين پيشرفت تبريك بگويند مخصوصا عيسويان اروپا و ارامنه كه بر اثر مجاهدات مماليك و مجاهدين مصرى و شامى از آن ممالك به كلى رانده و بحفظ بيت المقدس و بنادر و سواحل شام موفق نيامده بودند از فتوحات غازان بىنهايت مسرور شدند و با سابقهء روابطى كه علىرغم مسلمين مصر و شام با ايلخانان ايران داشتند پيشرفت عساكر ايلخانى را در مقابل مماليك به‌منزلهء انتقامى از شكستهاى خود تلقى نمودند و مصمم شدند كه غازان را در اين مرحله مشوق شوند تا مگر شام و مصر را از كف مماليك و امراى ديگر بيرون ببرند و از زير سلطهء ايشان خارج گردند .\r\n\r\n","description":"","footnote":"","page_name":" 282 ","page_number":349},
  {"content":"\r\n\r\nبر اثر همين حال مسرتى كه در اروپا عيسويان را دست داده بود جيمز دوم « 1 » پادشاه مملكت آراگن از ممالك اسپانيا بتاريخ رمضان سال 700 مراسله‌اى بغازان نوشت و آن را به معيت سفيرى پيش ايلخان فرستاد و در آن نامه غازان را مقتدرترين و بزرگترين سلاطين مغول و شاهنشاه مشرق خواند و بغازان اطلاع داد كه عموم رعاياى او كه طالب زيارت اراضى مقدسهء فلسطين‌اند حاضرند كه براى جهاد در ركاب ايلخان حاضر شوند ضمنا از او درخواست كرد كه به زوار آراگنى اجازه دهد كه بدون تأديهء خراج يا مالياتى آزادانه به زيارت بيت المقدس نايل آيند و ايلخان يك خمس از اراضى مقدسه را كه از تصرف مسلمين خارج كرده به عيسويان واگذارد .\r\nغازان به گفتهء بعضى از مورخين عيسوى حاضر شد كه بعضى از نواحى را كه در فلسطين مفتوح ساخته بود به عيسويان واگذار كند و در ازاء آن حال اتحادى را كه بين سلاطين عيسوى و ايلخانان ايران وجود داشت تجديد نمايد و به همين قصد سفرائى نيز به اروپا فرستاد . اين سفرا در انگليس به خدمت ادوارد اول پادشاه آن مملكت رسيدند ادوارد در جواب غازان مراسله‌اى نوشت و آن را به همراهى فرستاده‌اى روانهء مشرق نمود و مراسله‌اى ديگرى نيز در همين باب به خليفهء عيسويان مشرق عنوان كرد ولى اين تبادل سفرا و مراسلات نظر به دورى راه و عدم توافق بين منظور عيسويان و غازان كه خود را مروج اسلام معرفى كرده بود و شكست‌هائى كه اندكى بعد در جنگ با مسلمين شام و مصر نصيب عساكر ايلخانى شد و هيچ‌وقت از حد تعارفات رسمى تجاوز ننمود و استيلاى قطعى قشون الملك الناصر بر شام و سواحل آن آرزوى ديرينهء عيسويان را در خاك كرد .\r\n\r\nاخلاق و صفات غازان خان -\r\nسلطان محمود غازان خان پس از قبول مذهب اسلام از مؤمنين و مشوقين جدى آن آئين گرديد و در تمام عمر در رعايت مراسم و آداب دين حنيف و اقامهء شعاير آن مىكوشيد و سعى مىكرد كه آن قسمت از عساكر خود را هم كه هنوز مشرك و بت‌پرست يا بودائى مذهب بودند به آئين اسلام برگرداند و خود غالبا در اين باب با ايشان گفتگو و مباحثه مىنمود . اقدامات او را در باب ترويج اسلام و اقامهء شعائر آن بعضى را سابقا ذكر كرده‌ايم و بعضى قسمت‌هاى ديگر آن را هم عن‌قريب شرح خواهيم داد .\r\n\r\n\r\n","description":"","footnote":"\r\n( 1 ) -  James II \r\n","page_name":" 283 ","page_number":350},
  {"content":"\r\n\r\nغازان شخصا رشيد و جنگ‌آزموده بود مخصوصا قبل از رسيدن بمقام ايلخانى يعنى در دورهء حكومت خراسان بواسطهء حملات پىدرپى مغولان ماوراءالنهر به اين مملكت به خوبى بفنون لشكركشى و مقابلهء با دشمن آشنا شده و اسرار اين كار را آموخته بود از مرگ هيچ پروا نداشت و همه‌وقت قشون خود را بحقير شمردن عمر و نداشتن باك از دشمن تشويق مىكرد و غالبا مثل چنگيز خان سرداران خود را احضار و تعليمات مخصوص مىداد و مانند آن مرد مدبر جهانگشا به ايشان توصيه مىنمود كه در لشكركشىها از راه‌ها و راهداران و راهنمايان بيش از همه استفاده كنند و قبل از حركت در تأمين وسايل آذوقه و سيورسات و تحصيل اطلاع از احوال روحيه و تهيات خصم بمدد جاسوسها بكوشند . در رعايت انتظام و انضباط در قشون خود جهد بليغ داشت و در اين راه نيز مقلد چنگيز بود و مىگفت كه قسمت عمدهء شكستهائى كه بر قشون وارد مىشود نتيجهء نداشتن انتظام و افسار گسيختگى افراد است در حين حمله يا غلبهء بر دشمن .\r\nغازان علاوه بر زبان مغولى و فارسى اطلاع كمى از عربى و السنهء چينى و تبتى و لاتينى داشت و بدانستن تاريخ و آداب و اخلاق سلاطين مخصوصا پادشاهان معاصر خود سخت مايل بود و هر وقت به يكى از مردم ممالك خارجى برمىخورد در اين باب از او تحقيقات كامل مىكرد ولى بيش از همه بدانستن تاريخ آباء و اجداد مغولى خود عشق و علاقه داشت و غير از پولاد آقا هيچيك از امرا و شاهزادگان مغول به اندازهء او بر احوال و اسامى و وقايع مغول مطلع نبودند و خواجه رشيد الدين يك مقدار از اطلاعات نفيسى را كه در جامع التواريخ ضبط كرده شخصا از دهان غازان خان شنيده است .\r\nغازان خان گذشته از اين مراتب مردى هنرمند بوده و به بعضى از صنايع يدى و حرفه‌هاى مختلف مثل بنائى و نقاشى و آهنگرى و اسلحه‌سازى آشنائى داشته و مقدارى از عمر خود را هم به‌هرزه در طلب كيميا و اشتغال برمل و ستاره‌شناسى و تحصيل نباتات عجيب به عادت مغول صرف كرده است و خيال بناى رصد خانه‌اى در نزديك تبريز نيز داشته و در شام غازان نمونه‌اى از آن را ساخته بوده است .\r\nقبل از غازان زمام جميع امور و حل و عقد كارها در دست امرا و وزرا\r\n\r\n","description":"","footnote":"","page_name":" 284 ","page_number":351},
  {"content":"\r\n\r\nبود و ايلخان غالب ايام خود را به شكار و اشتغالات ديگر مىگذراند . پذيرفتن سفراى خارجى و مذاكرهء با ايشان را وزرا عهده‌دار مىشدند و همين مسئله توليد اختلاف و حسادت بين امرا و وزرا مىكرد . غازان تمام اين مهمات را شخصا به عهده گرفت و جميع عمال را از خرد و بزرگ مطيع امر و محكوم دستورهاى شخصى خود نمود و به كارها مركزيت داد به شكلى كه همه كفايت و عقل و كاردانى او را تصديق كردند و خواهى نخواهى مصلحت‌بينى او را در معضلات امور بر آراء خود مقدّم داشتند . در عهد او هر وقت فرستاده‌اى از خارجه مىرسيد مستقيما به خدمت غازان هدايت مىشد و ايلخان بجاى اينكه يكى از وزرا را مأمور مذاكرهء با او كند شخصا از او پذيرائى مىنمود و با ايشان از تاريخ مملكت و وقايع و سياست ممالكشان گفتگو مىكرد تا آنجا كه همگى از فصاحت و كمال او دچار بهت و اعجاب مىشدند .\r\nاهل ادب و حكمت و فضل را دوست مىداشت و غالبا با ايشان مىنشست و در محضر آن جماعت سؤالاتى طرح مىنمود . از اديان و مذاهب و ملل و نحل اطلاعات كافى داشت و اكثر اوقات با فرق مذهبى مختلفه مباحثه و مناظره مىكرد . در تشخيص ميزان لياقت و كفايت اشخاص نيز خبير بود و هركس را به اندازهء فضل و كارآمدگى بمقامى كه درخور آن بود مىگماشت و كمتر بغرض مغرضين و سعايت سخن‌چينان گوش فرا مىداد و بر خلاف در سياست و تنبيه خطاكاران فوق‌العاده سخت و بىرحم بود و در صورتى كه از عمال و زيردستان و سران قشونى او ظلم و تعدّى و تجاوز مىديد ايشان را به سختى مجازات مىكرد . زمام نفس خود را نيز كاملا در دست داشت و هيچ حركتى كه نمايندهء شهوت‌رانى او باشد از او سرنزده بلكه كسانى را كه مرتكب بىناموسى مىشدند بشدّت مورد مؤاخذه قرار مىداد و چون در اجراى ياساهاى خود كه ذيلا بذكر آنها مىپردازيم بىنهايت مراعى و سختگير بود دورهء حكومت او نيز در خونريزى و سخت‌كشى از هيچيك از دوره‌هاى ديگر عقب نمانده است .\r\n\r\nقواعد و ياساهاى غازانى -\r\nغازانخان براى ترفيه حال رعيت و وصول منظم ماليات و رفع ظلم و تعدى و حسن اداره كارها قواعد و ياساهائى وضع نموده و بسيارى از آداب و مراسمى را كه از پيش معمول بوده و او نمىپسنديده و آنها\r\n\r\n","description":"","footnote":"","page_name":" 285 ","page_number":352},
  {"content":"\r\n\r\nرا موافق عدل و ترتيب نمىدانسته است ملغى كرده است و ما مجملا به آنها اشاره مىكنيم :\r\n1 - قبل از ايام غازان ماليات ولايات به مقاطعه در عهدهء حكام گذاشته مىشد به اين شكل كه قسمتى از آن را صرف پرداخت مخارج ضرورى و وظايف ارباب عمايم و سيورغالات كنند و بقيه را به ايلچيان مأمور يا كسانى كه از طرف ديوان براتى در دست دارند بسپارند . اين حكام كه غالبا مردمانى ظالم و طمع‌ورز بودند و گاهى در عرض يك سال ده و حتى بعضى اوقات هم بيست مرتبه از رعايا مطالبهء ماليات مىنمودند .\r\nهر وقت كه از اردوى ايلخان يك نفر ايلچى براى تحويل گرفتن ماليات يا مأموريتهاى ديگر مىآمد بهانه‌اى بدست حاكم براى مطالبهء ماليات جديدى از مردم جهت مخارج سفر و اقامت ايلچى مىافتاد و به همين جهت عيش و خوشى حكام در اين بود كه از طرف ايلخان فرستاده‌اى به مأموريت پيش ايشان بيايد و او باسم تأمين مخارج ايلچى و يا تهيهء هدايا و تحف جهت ايلخان مردم را در شكنجهء پرداخت مالياتى قرار دهد و پس از وصول قسمت عمدهء آن را خود بردارد و بقيه را هم بين شحنه يعنى فرمانده لشكرى حوزهء حكومتى خود و منشيان جمع و خرج يعنى بيتكچيان تقسيم كند تا ايشان پرده بر اين قبيل تعدّيات او بپوشند و وجوهى را كه به اين شكل از مردم گرفته شده در حساب ديوان نياورند .\r\nحاصل ماليات ولايات بايد صرف مخارج جاريه و پرداخت براتهائى شود كه از طرف ديوان حوالهء ولايات مىشد ولى حكام همه‌وقت با تراشيدن خراجهاى گزاف بيشتر اين عوايد را تلف مىكردند و براتها در دست مردم تأديه نشده باقى مىماند و به خزانه برمىگشت . عمال ديوانى با صدور يك آلتمغا براتها را مجددا به محل حواله برمىگرداندند و حكام چون جرأت رد آلتمغا را نداشتند يك‌بار ديگر رعايا را بپرداخت ماليات مجبور مىساختند و با وارد كردن اقسام فشار و تهديدها پولى تحصيل مىكردند ولى بازهم قريب دو ثلث آن بجيب حكام و زيردستان ايشان مىرفت و تنها يك ثلث آن به دارندگان بروات مىرسيد و اين به آن اندازه نبود كه مخارج اياب و ذهاب آن جماعت را كفايت نمايد .\r\nعمال ديوانى هيچ‌گاه عايدات ولايات را تحت تفتيش نمىآوردند و از مقدار وصول‌شدهء آن اطلاعى نداشتند و بدون هيچ ملاحظه برواتى سر حكام صادر مىكردند و بين حكام و صاحب‌ديوان علائمى رمزى وجود داشت كه اگر صاحب‌ديوان آن علائم را در بروات نمىگذاشت\r\n\r\n","description":"","footnote":"","page_name":" 286 ","page_number":353},
  {"content":"\r\n\r\nحكام از تأديهء بروات خوددارى مىنمودند .\r\nحكام ولايات نه به خزانهء ايلخانى پولى مىدادند و نه در پرداخت مستمريات و وظايف اقدامى مىكردند بلكه در ابتداى هر سال ارباب حقوق و مستمرى را به اين بهانه كه ابتدا بايد مخارج خزانه و ايلچيان را پرداخت متقاعد مىساختند و از اين سال تا آن سال ايشان را به همين شكل گرسنه و بيچاره سرمىدواندند و از اين حكام كسانى كه زيرك‌تر بودند طلبكاران را وامىداشتند كه مطالبات خود را به نصف مبلغ صلح كنند و رسيد تمام به ايشان بسپارند و در مقابل اين نصف هم به دو برابر قيمت واقعى جنس قبول نمايند . به اين ترتيب طلبكارانى كه ربع طلب خود را در نتيجهء قبول پيشنهاد فوق وصول مىكردند خود را خوشبخت مىشمردند و بر آن عدهء ديگر كه به دريافت دينارى نيز موفق نمىآمدند فخر مىفروختند .\r\nاگر از ميان ارباب حقوق و مستمرى كسى مىتوانست خود را با تحمل زحمت سفر و رنج راه به اردو برساند و از حاكم در نرسيدن حق خود شكايت كند بعد از آنكه مأمورين قضيه را تحقيق مىكردند و حقانيت او بثبوت مىرسيد و حاكم مورد بازخواست واقع مىشد در جواب مىگفت كه علت آن وصول نشدن تمام ماليات است و پرداخت حقوق شخص شاكى را موقوف به دريافت بقاياى مالياتى مىكرد و اين بقايا هم در حقيقت باقيماندهء وجوهى بود كه او بتعدى و بر خلاف قاعده از مردم مطالبه مىكرده چه او ميزان ماليات حقيقى را چند بار از رعايا مىگرفته و ديگر دينى بر عهدهء ايشان باقى نمىمانده است تا در شمار بقاياى مالياتى به حساب بيايد .\r\nمردم بيچاره كه از ظلم و جور حكام بجان مىآمدند آباديهاى خود را ترك كرده جلاء وطن مىنمودند و در نتيجهء خرابى كلى بشهرها و دهات راه مىيافت . عمال ديوانى از اين اوضاع به خوبى آگاهى داشتند ولى چون دست ايشان با حكام يكى بود هيچ‌وقت در صدد رفع مظالم برنمىآمدند و عموم صاحبان ديوان و وزراى مغول كم‌وبيش در اين ظلم شركت داشتند و مسئول آن اوضاع بودند ولى از ميان ايشان مسئوليت خواجه صدر الدين خالدى زنجانى از همه بيشتر است چه او اين وضع ناگوار را در نتيجه گشادبازيها و بذل و بخشش‌هاى بى جا به سرحد افتضاح رساند و كار صدور بروات و حوالجات و لاوصول ماندن آنها در عهد او به منتهاى زشتى و رسوائى كشيد مثلا\r\n\r\n","description":"","footnote":"","page_name":" 287 ","page_number":354},
  {"content":"\r\n\r\nخواجه غالبا دراويش و شيوخ را مورد مرحمت قرار داده براتى به ايشان به مبلغ 500 دينار بر سر ولايتى مىبخشيد . كسى كه مورد اين انعام قرار گرفته بود سخت شادمان شده باعتبار آن برات از راه استقراض 100 دينارى تهيه مىكرد تا مخارج وصول برات و مسافرت مأمور دريافت آن را فراهم سازد چون برات خالى از وجه بود يا حكام از پرداخت آن ابا مىكردند بيچاره درويش يا شيخ بايد خانقاه يا مقام خود را از دست دهد و بعنوان محصل ماليات از اين در به آن در بدود و عاقبت هم از شر طلبكار راه فرار پيش گيرد .\r\nمردم بيچاره‌اى كه از عهدهء تاديهء مالياتهاى ظالمانهء خانه‌برانداز برنمىآمدند ترك خانمان مىكردند ولى مأمورين حكومتى ايشان را تعقيب و آزار مىنمودند و از نيمه راه برمىگرداندند و از ايشان كسانى كه در شهرها و آباديهاى خود مانده بودند از ترس عمال ديوانى درهاى منازل خود را با سنگ مىپوشاندند و در حصار مىرفتند . مأمورين وصول ماليات از اشرار و اوباش در يافتن مردم فرارى استمداد مىكردند و ايشان مردم را باقسام رذالت و سختى از پناهگاهها بيرون مىكشيدند و اگر بر آن جماعت دست نمىيافتند زنان و اطفال ايشان را مثل گلهء گوسفند كوچه به كوچه مىگرداندند و از پاى مىآويختند و در بعضى شهرها همين‌كه مأمورين وصول مىرسيدند از ترس هيچ‌كس باقى نمىماند ، همه يا مىگريختند و يا در سردابها مخفى مىشدند .\r\nغازان از اين اوضاع سخت متأثر شد و در صدد برآمد كه قبل از همه وضع وصول ماليات را مرتب و دست عمال و حكام جورپيشه را كوتاه و عامه را از اين بابت آسوده‌خاطر كند به همين جهت حكم كرد كه هيچ ولايتى را به مقاطعه ندهند و در عرض سال بيش از يك‌بار از مردم ماليات مطالبه نشود و بهر ولايتى يك نفر بيتكچى مخصوص فرستاد تا صورتى از عايدات جميع آباديهاى آن مطابق آخرين مميزى كه شده بود باسم و رسم تهيه ديده پيش غازان بفرستد و از املاك شخصى و خالصه و اراضى خاصه يعنى اينجو و اوقاف علىحده صورت بدهد و اسامى اشخاصى را كه در سى سال اخير مسلما از عايدات آنها بهره مىبردند يادداشت كند . و باصطلاح قانون مال هر ولايت مرتب و مدون گردد .\r\nبعد از آنكه اين صورتها بديوان رسيد و اشتباهات آنها رفع شد عمال ديوانى از روى آنها خلاصهء عايداتى كه بايد هر سال مطالبه شود خارج‌نويس كرده در\r\n\r\n","description":"","footnote":"","page_name":" 288 ","page_number":355},
  {"content":"\r\n\r\nديوان ضبط نمودند و صورت ماليات هر آبادى را عمال عالىرتبهء ديوانى مهر كردند و آنها را به آلتون‌تمغا نيز موشح ساختند .\r\nغازانخان حكم داد كه از آن تاريخ ببعد ديگر حكام و بيتكچيان اصلا بر رعايا برات ننويسند و اگر كسى بر خلاف اين حكم عمل مىكرد حاكمى را كه برات داده بود سياست مىكرد و نويسنده‌اى را كه آن را نوشته دست مىبريد .\r\nدر نتيجهء اين ترتيب و رفع تعدّى و ظلم از رعايا و معين شدن مقدار ماليات هر ده و آبادى از روى قاعده و قانونى ثابت بعد از دو سه سال ولايات رو به معمورى گذاشت و اموال خزانه به تمامى عايد ديوان گرديد و دست تعدّى حكام و بيتكچيان و ايلچيان به كلى كوتاه شد .\r\nغازانخان براى آنكه اين رسم و قاعده مرعى و برقرار بماند و بعدها كسى از مقدار بدهى كه براى هر ولايتى تعيين و در قانون آن قيد شده زيادتر از مردم مطالبه نكند مقرر كرد كه از تمام ولايات دفاتر قانون مزبور يعنى صورت ماليات و اراضى ملكى و خالصه و اينجو و وقف و اسامى بهره‌بران از آنها را در كتابخانه‌اى كه در تبريز بنا كرده بود بياورند و به معتمدان مخصوص كه جهت اين كار موظف شده بودند بسپارند تا ايشان قانون هر قسمت از ممالك ايلخانى را بر تخته پاره‌اى يا قطعه سنگى يا صفحه‌اى از معدنيات نقش كنند و در موضعى از آن قسمت نصب و تغييردهنده را به لعنت ياد نمايند و بر آن بنويسند كه صورت آن صفحه در كتابخانهء تبريز محفوظ است و رعايا مىتوانند در صورت ضايع شدن آن به كتابخانهء تبريز مراجعه كنند و غازان يرليغى موشح به آلتون‌تمغا در اين باب صادر كرد و سوادى از آن بجميع ولايات فرستاد و در آن يرليغ مذكور بود كه حكام و داروغگان بايد به مقتضاى قانون و آلتون‌تمغا با حضور سادات و قضاة و ائمه و عدول و اكابر از دفتر صورت بدهى مردم نسخه‌هائى به رعاياى هر قريه و مزرعه بدهند و ايشان را ملزم نمايند كه در عرض بيست روز آن نسخه را بر لوحى نقش كرده در موضعى معين نصب نمايند تا از تغيير و تبديل مصون ماند .\r\n« بايد هركس از وجوه العين و اجناس برحسب مقرر چيزى بديوان اعلى بايد داد چنانچه ميعاد معين گردد ادا نمايد و همچنين مأخوذات تمغا را بر تخته‌اى مرتسم گردانند و بايد كه هرگاه محصلى به شهرى يا قصبه‌اى تحصيل آورد جهت او خيمه‌اى در ميان آن موضع نصب كنند و رعايا از روز اول\r\n\r\n","description":"","footnote":"","page_name":" 289 ","page_number":356},
  {"content":"\r\n\r\nتا آخر ميعاد هر روز آنچه نقد شود با فرع و خزانه‌دارى بوى رسانند و او را بعد از آن باسم علوفه و قوللقه چيزى ندهند و نگذارند كه نوكران خود را به محصلى به هيچ طرف فرستد و اگر رئيس ده و رياعا طريق اهمال و تغافل مسلوك داشته در ميعاد مقرر واجب خود را وصول ندهند محصل ايشان را گرفته جرمانه ستاند و هركس را كه بتقصير متهم باشد هفتاد چوب زنند و ميعاد اموال وجوه العين و اجناس ولايات بر اين موجب مقرر بوده : ميعاد وجوه العين هر ولايتى كه اقسام آن مختلف است تا بهر موضع از آن نوع بر وجهى كه معين گشته بر لوح نويسند و بر آن موجب جواب گويند ، قيجور ( ماليات جنسى ) و متوجهات رعاياى ده‌نشين كه عادت آنست كه در هرسالى به دو قسط رسانند و متوجهات صحرانشينان مقرر آنكه در اول سال يك‌دفعه جواب گويند و مأخوذ تمغا به موجبى كه مناسب هر ولايتى بر ظهر قلمى شده بر لوح ثبت كنند و لوح را در موضعش استوار گردانند تا بر آن موجب بقسط وصول دهند و به زياده و نقصان خلاف ننمايند ، از جمله متوجهات يك‌سالهء هر موضعى از نوروز جلالى تا بيست روز نصفى رسانند از وقت تحويل آفتاب به ميزان تا مدت بيست روز نصفى ديگر را جواب گويند ، خراج و مالى كه از قديم الايام بوجوه العين مقرر بوده از اول نوروز جلالى تا مدت بيست روز بدهند . خراج و وجوه العين كه مقرر بوده كه بوقت ارتفاعات صيفى جواب گويند از اول تابستان مدت بيست روز بدهند ، ميعاد و كيفيت قبض و تسليم انواع ارتفاعات گرمسيرى و سردسيرى شتوى و صيفى و بعض مواضع كه صيفى ندارد برين موجب ؛ گرمسيرات از شتوى و صيفى شتويه از گندم و غيره آنچه مقررى هر موضعى باشد بيرون از مواضعات به چهارپاى خود نقل انبارى كنند كه در آن حدود معين شده و بقابض تسليم نمايند و غايت مهلت آن هشت روز است ؛ صيفيه از اجناسى كه بموجب قانون بيرون از مواضعات مقرر شده به چهارپاى خود نقل انبارى كند كه در آن حدود معين گشته و بقابض رسانند و غايت مطلق آن چهل روز است . سردسيرىها صيفى و آنچه صيفى نداشته باشد ، شتويه بموجب قانون مقرر و تمام و كمال به چهارپاى خود نقل انبارى كنند كه در آن حدود معين است در مدت بيست روز ، صيفيه بموجب قانون مقرر بعد از موضوعات به تمام و كمال نقل كنند به انبارى كه در آن حدود است و غايت مهلت آن هشت روز است »\r\n( جامع التواريخ رشيدى و حبيب السير )\r\n2 - قبل از غازان مرسوم چنين بود كه جهت انجام امور مهمهء دولتى و رساندن اخبار شهرها مأمورينى باسم ايلچى به اطراف روانه مىشد و اين رسم كه از عهد چنگيز معمول شده بود در دورهء ايلخانان صورت بسيار زشتى پيدا كرد به اين شكل كه عموم شاهزاده خانمهاى مغول و شاهزادگان و امرا و فرماندهان تومان و هزاره و صده و شحنگان و قورچيان و قوشچيان بعنوان خبردهى يا مصالح ديگر نوكران خود را اسم ايلچى داده بولايات مىفرستادند و هركس كه با ديگرى خصومتى يا مرافعه‌اى داشت و حاكم بعرض او نمىرسيد به يكى از مقربان چسبيده از او يك نفر ايلچى مىگرفت و با آنكه در هر يام‌خانه پانصد سر اسب بود گاهى براى سوارى ايلچيان به قدر كفايت\r\n\r\n","description":"","footnote":"","page_name":" 290 ","page_number":357},
  {"content":"\r\n\r\nمركوب فراهم نمىشد و ايلچيان به گلهء اسب هركس كه مىرسيدند هر قدر مىخواستند از آن ميان مىگرفتند و حتى بقضاة و علما و سادات هم كه عازم اردو بودند رحم نياورده مركوبهاى ايشان را هم از زير پايشان مىكشيدند و كار تعدّى ايلچيان تا آنجا رسيد كه جمعى از راهزنان نيز خود را ايلچى ناميده به اين اسم به تصرف گلهء مردم مىپرداختند و به اين نيز اكتفا نكرده از اهالى دهات سر راه باسم علوفه هرچه مىخواستند مىگرفتند و هركدام نيز بعنوان زود گذراندن كارهاى خود از قبيل تهيهء مركوب و جمع‌آورى علوفه جماعت كثيرى را باسم نوكر همراه خود برمىداشتند به‌طورىكه بعضى از ايشان كه هيچ نوع مأموريت مهمى نيز برعهده نداشتند تا سيصد نفر نوكر با خود مىبردند و گاهى مىشد كه در ديوان دويست صندلى جهت جلوس ايلچيان مىگذاشتند و چون چنين معمول بود كه ايلخان از ايلچيان آن را كه مأموريتش از همه مهم‌تر است زودتر بحضور بپذيرد ميان ايشان در اثبات اهميت مأموريت خود نزاع سخت درمىگرفت و هركس غالب مىآمد مقدّم مىشد .\r\nدر حين عبور ايلچيان رؤساى ولايات ايشان را در خانه‌هاى رعايا و پيشه‌وران فرودمىآوردند و اين ايلچيان غارتگر در خانه‌هاى مردم هرچه را مىيافتند تصرف مىكردند و گاهى نيز حركات ناپسند ديگر هم از آن جماعت سرمىزد .\r\nغازان خان براى الغاى اين رسم ناستوده حكم كرد كه در هر سه فرسخ فاصله جهت ايلچيان خاصهء ايلخانى كه مأمور انجام كارهاى لازم مملكتىاند يام‌خانه بسازند و در هر يامى پانزده سر اسب فربه نگاه دارند و هر ايلچى را كه نشانى موشح به آلتون‌تمغا داشته باشد از آن يام‌خانه الاغ دهند و يام‌خانه‌ها را بعهدهء يكى از امراى بزرگ واگذاشت و بحكام و امراء سرحدى نيز مقدارى كاغذ سفيد به مهر آلتون‌تمغا داد تا در موقع ضرورت آنها را به ايلچيان خود دهند و مقرر كرد كه بهر ايلچى بيش از چهار الاغ ندهند و اگر خبرى باشد كه در رساندن آن بايد تعجيل شود حكام و نوينان مكتوب خود را مهر كرده به يامچى رساندند تا او بر اسب يام نشسته آن را به يامخانهء بعد رساند و به همين ترتيب عمل شود تا مكتوب به اردو برسد و به اين ترتيب يامچيان روزى شصت فرسنگ راه مىرفتند و فاصلهء بين خراسان و تبريز را مثلا در سه چهار روز طى\r\n\r\n","description":"","footnote":"","page_name":" 291 ","page_number":358},
  {"content":"\r\n\r\nمىكردند و ايلچى خود اين فاصله را مىپيمود روزى بيش از چهل فرسنگ نمىتوانست طى طريق كند .\r\n« حكم يرليغ بتأكيد بليغ نفاذ يافت كه هر شبانه‌روزى شصت فرسنگ و هر مسرعى چهل فرسنگ بروند و مكتوبى كه بايصال آن مأمور باشند مهر ختامهء مشك نهاده بر سر آن بياض رها كنند و تمغاء سبز مصور به صورت سوار يا ساعى بزر زنند و بسطور بنويسند كه فلان ايلچى يا ساعى در اين تاريخ بدين ساعت و وقت از اين مقام روانه كرده شد تا بعد از وصول او يامچيان يامات احتياط كنند اگر به زمان موعود و هنگام معهود رسيده باشد و شرايط مسارعت و استعجال بجاى آورده در زير صورت بنوك قلم دائره‌اى كشند چنان كه قطرى از اوج بمركز بگذرد و بحضيض رسد بدين صورت و اگر بيك ساعت تأخير و تغافل و تقصير و تكاسل نموده باشد نشانهء تقصير را قطر بر هيئت خط مشرق و مغرب كشند برين هيئت و چون يامچيان بر چنين اهمال و تهاون عثور يافتند اعلام حكام كنند تا سخن ناپرسيده او را به ياسا رسانند و ديگرى را حالى بجاى او نصب كنند و اگر حكام در تنفيذ حكم ياسا اهمال نمايند ايشان نيز مستوجب ياسا باشند .\r\n( تاريخ وصاف ص 387 )\r\nغازان خان علاوه بر اين ترتيب امر داد كه بهر ايلچى مخارج راه او را بدهند و در شهر منازلى باسم ايلچى خانه جهت اقامت ايشان بسازند و غير از ايلخان و نواب درگاه او هيچ‌كس حق فرستادن ايلچى نداشته باشد بعلاوه در هر يامى دو پيك مأمور كرد كه لدى الاقتضا اخبار يام‌خانه‌ها را به يكديگر برسانند و اين پيكها روزى سى فرسخ راه مىرفتند .\r\n3 - غازان خان در شعبان سال 698 يرليغى به تمام بلاد ايلخانى ارسال داشت و بموجب آن منفعت دادن پول را اكيدا قدغن نمود و امر داد كه داروغگان و حكام متخلفين از حكم را مجازات كنند و امرى كه او را بصادر كردن اين فرمان واداشت آنكه در عهد اباقا خان عدّه‌اى از تجار مقدارى اسلحه از تير و كمان و برگستوان و شمشير و جوشن نزديكى از امراى قورچى آورده بتوسط او آنها را از عرض ايلخان گذراندند و اباقا وجه آنها را به شكلى به ايشان پرداخت كه از آن معامله سودى گزاف عايد تجار گرديد .\r\nجماعتى از مردم مفلس بطمع مقدارى زر از اين و آن با نفع قرض كرده بتجديد آن معامله پرداختند و كم‌كم كار تجارت اسلحه و فروش آن بتوسط قورچيان باباقا به‌آنجا رسيد كه ايلخان حكم داد كه هركس از سوداگران سند قورچيان را داير بر\r\n\r\n","description":"","footnote":"","page_name":" 292 ","page_number":359},
  {"content":"\r\n\r\nتحويل اسلحه بديوان بياورد ديوانيان بايد به همان مقدار برات بدست او بدهند . اين ترتيب باعث آن شد كه عدهء كثيرى از مردم زر بسود قرض مىكردند و اسلحه ساخته نزد قورچيان مىبردند و با دادن مبلغى رشوه به ايشان سندى مىگرفتند و آن را براى صدور برات پيش عمال ديوان مىفرستادند . عمال ديوان هم از جريان كار اطلاع داشتند تا مبلغى به رشوه از ايشان دريافت نمىكردند برات آن را صادر نمىنمودند و بتدريج كار اين معامله به‌آنجا كشيد كه بيتكچيان مغولى دان با گرفتن مبلغى خود از زبان امراى قورچى سند مىساختند و برطبق آن برات مىنوشتند و نتيجهء اين عمل آن شد كه در اندك مدتى به اندازه‌اى در دست مردم برات جمع شد كه تمام عايدات ممالك ايلخانى براى پرداختن آنها كافى نبود . در عهد صاحب‌ديوانى خواجه شمس الدين جوينى چون اين مسئله اسباب زحمت بسيار شده بود خواجه به زحمت زياد برات‌داران را متقاعد كرد كه هر هزار دينار به دويست دينار كه صد دينار آن نيز حق العمل صاحب‌ديوان باشد مصالحه كنند و به اين تدبير آن براتها را جمع‌آورى نمود .\r\nدر عهد ايلخانى گيخاتو و وزارت صدر جهان زنجانى معاملهء بربح و زر بسود دادن به علت بىپولى رواج كلى گرفت به اين شكل كه عمال ولايات كه عايدات را در مقاطعه داشتند براى پرداخت ماليات قلمرو خود به اطلاع خواجه رساندند كه جهت تأديهء مالى كه بر عهده دارند وجه نقد موجود نيست و چون خزانه سخت احتياج به پول داشت ايشان گفتند كه مىتوانيم از سرمايه‌داران و تجار نقد و جنس بسود قرض كنيم به شرط آنكه خسارت اين معامله را ديوان برعهده بگيرد ، خواجه صدر الدين نيز آن را قبول كرد و در نتيجه مقاطعان ولايات جنسى را كه ده دينار مىارزيد بسى دينار قرض مىكردند و بچهل دينار به حساب ديوان مىآوردند و عمال ديوان آن جنس را كه ده دينار مىارزيد به اين مبلغ مىفروختند ، چهار دينار آن را خود برمىداشتند و شش دينار به خواجه صدر الدين مىدادند و مىگفتند بيش از اين از فروش آن عايد نشد و به اين شكل از هر چهل دينار كه به حساب خزانه آمده بود شش دينار وصول مىشد و همين‌گونه امور بود كه كار ماليهء گيخاتو را به خرابى كشاند و به وضع چاو و اختلال اوضاع ايام ايلخانى او و وزارت صدر جهان منتهى گرديد .\r\nغازان عموم اين مفاسد را رفع كرد و با صدور يرليغى كه مذكور شد اين نوع\r\n\r\n","description":"","footnote":"","page_name":" 293 ","page_number":360},
  {"content":"\r\n\r\nمعاملات را كه به خرابيهاى فوق منتهى مىگشت از بين برد .\r\n4 - قبل از ايام ايلخانى غازان حكام هريك از ممالك روم و آذربايجان و فارس و كرمان و گرجستان و مازندران به عيارهاى مختلف سكه مىزدند و چون عيار سكه‌ها در تمام بلاد ايلخانى يكسان نبود در معامله اختلال پيدا مىشد و موجب ضرر تجار و سوداگران و گفتگوى بسيار در تجارت مىگرديد . ارغون خان در ايام حكومت خود فرمانى صادر كرد و امر داد كه در تمام ممالك ايلخانى عيار زر و سيم را ده نه قرار دهند و گيخاتو هم عين فرمان را مجرى كرد ولى بواسطهء عدم اقتدار ايلخانان كسى از آن اطاعت نداشت و هيچ‌وقت عيار زر و سيم از ده هشت تجاوز نمىنمود .\r\nبامر غازان عموم سكه‌هاى مغشوش را در سراسر ممالك ايلخانى جمع‌آورى كردند و جز مسكوكاتى كه او بضرب آنها دستور داده بود سكهء ديگرى رايج نماند و مأمورين سكه‌هائى را كه به اين صفت نبود ضبط مىنمودند و مىشكستند و به ضرابخانه برده تمام عيار مىكردند .\r\nسكه‌هاى غازانى كه بر روى آنها نام غازان و كلمهء توحيد و نام شهرى كه در آنجا ضرب شده بود منقوش بود در مدت يك سال در سراسر ممالك ايلخانى رايج گرديد و عموم مسكوكات مغشوش از ميان رفت و در نتيجهء جهد او در اين كار و خالص بودن سكه‌هاى غازانى طلا و نقره كه از مدّتى در ايران كمياب و بواسطهء حمل بهندوستان يا صرف در بافت پارچه‌هاى قيمتى از دست تجار و مردم بيرون رفته بود فراوان گرديد و در معاملات جريان پيدا كرد .\r\nغير از مسكوكات معمولى غازان خان سكه‌هاى مخصوصى بنام درست طلا به وزن صد مثقال در بلاد مختلفه ضرب كرد كه نام او و نام شهرى كه در آنجا سكه زده شده بود با بعضى از آيات قرآن و اسامى دوازده امام در روى آن نقش بود و غازان اين سكه‌ها را كه به قشنگى و پاكى معروف گرديده بعنوان بخشش و انعام به مردم مىداد .\r\n5 - پيش از غازان مقياسهاى وزن و كيل در هر ولايت بلكه در هر شهر و قصبه‌اى بيك شكل خاص بود و وزن و كيل هر ده با ده ديگر تفاوت فاحش داشت و اين مسئله همه‌وقت بين برات‌داران و محصلين ماليات و رعايا توليد اختلاف مىكرد و بهانه بدست عمال جورپيشه مىداد كه از مردم بظلم بيشتر از آنچه حق مطالبه دارند\r\n\r\n","description":"","footnote":"","page_name":" 294 ","page_number":361},
  {"content":"\r\n\r\nمال بگيرند و ايشان غالبا بضرب چوب و شكنجه هرچه مىخواستند از مال رعايا را باسم اختلاف ميزان پيمايش تصرف مىنمودند و اين اختلاف علاوه بر عيب فوق باعث نكس تجارت و عدم رغبت مردم بحمل مال‌التجاره خود به ساير ولايات نيز شده بود چه غالبا بين فروشنده و مشترى در باب وزن اختلاف بروز مىكرد و بيشتر اوقات معامله به ضرر فروشنده تمام مىشد و همين امر موجب كميابى بعضى اموال در غالب ولايات گرديده بود .\r\nغازان خان براى توحيد اوزان و پيمانه‌ها يرليغى صادر كرد و سواد آن را به عموم ولايات فرستاد و دو نفر مأمور مخصوص تعيين نمود تا سنگهاى معاملهء زر و سيم و اوزان بار و كيل را در همه جا مساوى كنند و آنها را از آهن بسازند و مهر كنند و براى اين كار اوامر ذيل را امر باجراء داد :\r\nسنگ زر و سيم بايد موازى وزن رسمى معمول تبريز و به شكل مثمّن باشد و در هر ولايتى دو معتمد از طرف مأمورين فوق منصوب شوند تا شخص امينى را در حضور محتسب محل دستور ساختن سنگ مطابق سنگ تبريز دهد و معتمدان آن سنگها را مهر كنند و هيچ‌كس ديگر اجازهء ساختن سنگ نداشته باشد . معتمدان بايد بهر كس كه اين سنگها را براى معامله مىسپارند نام ايشان را در دفتر ثبت نمايند تا ديگرى نتواند سنگ تقلبى بسازد و معمول كند و در هر ماه يك نوبت تمام سنگها را جمع‌آورى كرده احتياط و موازنه كنند تا اگر كسى بر خلاف حكم عمل كرده باشد سياست شود .\r\nبراى وزن بارها نيز مقرر شد كه معتمدان از آهن به شكل مثمّن وزن‌هايى مطابق وزن تبريز درست كرده مهر نمايند و از ده من تا يك درم يازده قطعه وزنه به ترتيب ذيل :\r\n10 من ، 5 من ، 2 من ، نيم‌من ، چهار يك من ، هشت يك من ، 10 درم ، 5 درم ، 2 درم و يك درم بسازند و بارهاى سنگين را كه با ترازو نمىشد سنجيد و از 10 من بيشتر بود تمغاچيان با قپانهاى صد منى مىكشيدند .\r\nبراى كيل نيز غازان به همين قسم دستور داد و مقرر كرد كه جميع كيلهاى سابق كه باسامى كيل و قفيز و تغار و غيره معمول بود منسوخ شود و فقط اصطلاح كيل مطابق كيل تبريز باقى ماند و در تمام ولايات كيلها را موازى با كيل تبريز كه دو من يا 260 درم است بسازند و ده كيل يك خروار باشد و براى هريك از غلات و حبوبات\r\n\r\n","description":"","footnote":"","page_name":" 295 ","page_number":362},
  {"content":"\r\n\r\nاز قبيل گندم و جو و برنج و نخود و باقلا و كنجد و جاورس كيل مخصوصى ترتيب دهند كه در هر حال ده من تبريز از همان غله يا حبه در آن بگنجد و بر چهار طرف آن كيله بنويسند كه از براى سنجيدن چه غله يا حبه‌ايست و معتمدان كيلها را مهر و در هر ماه احتياط كنند و متخلف را براى سياست كه بريدن دست و گرفتن جرمانه بود به شحنه بسپارند و براى شير و سركه و روغن نيز پيمانهء علىحده‌اى بسازند .\r\n6 - چون در نتيجهء استيلاى مغول و جنگهاى دورهء حكومت ايلخانان و ظلم و تعدى عمال ديوانى غالب قرى و قصبات ويران و مزارع باير شده بود غازان خان براى معمورى ويرانه‌ها و آبادانى اراضى باير حكمى صادر كرد تا كسانى كه بتجديد عمارت بنائى يا زراعت مزرعهء ويرانى مىپردازند اجزاء ديوان با ايشان چگونه معامله كنند به اين شكل كه اگر كسى زمينى را كه متصل به نهرى جاريست بىتحمل مشقتى مزروع و آبادان كند سال اول از پرداخت ماليات معاف باشد و در سال دوم چهارم دانك از ماليات مقرره را بپردازد و سال سوم تمام آن را و اگر استفاده از نهرها متضمن تحمل زحمت و مخارجى است آبادكننده سال اول از اداى ماليات معاف باشد سال دوم نصف آن را بپردازد و سال سوم تمام آن را و اگر اين كار مستلزم مشقت و مصارف فراوان است سال اول از آبادكننده هيچ مطالبه نكنند ، سال دوم دو دانك از ماليات را از او بستانند و در سنوات بعد نصف ماليات را بديوان بپردازد و نصف ديگر را بعنوان حق السعى بردارد و مزرعه ملك شخص او باشد چنان كه اگر بخواهد بفروشد كسى او را مانع نشود .\r\nقبل از غازان املاك خاصهء ايلخانى يعنى املاك اينجو به كلى ويران شده و حكام بذر آن را خورده بودند غازان حكم داد كه از ماليات هر ولايت مبلغى را به عنوان قيمت بذر و مصارف زراعت به اختيار حكام بگذارند و سال بعد حاصل آن را از ايشان مطالبه كنند . سال اول بعضى از حكام خواستند كه به بهانهء آفت و نرسيدن محصول از اداى آن سرپيچى كنند . به حكم غازان املاك آن جماعت را ديوان تصرف كرد و در نتيجهء اين ترتيب جميع آن اراضى باير رو به آبادى گذاشت و حاصل آنها به مقدار كلى وصول شد .\r\n7 - پيش از غازان راههاى تجارتى به علت دستبرد راهزنان و كسانى كه به عنوان رفيق قافله شريك دزدان بودند ناامن و خطرناك بود و اموال مسافرين و كاروانيان همه‌وقت معرض خطر و تعرض و غارت قرار مىگرفت و اين راهزنان با راهداران همدست بودند\r\n\r\n","description":"","footnote":"","page_name":" 296 ","page_number":363},
  {"content":"\r\n\r\nپس از آنكه بتوسط بعضى از مردم شهرها و روستاها از حركت كاروانيان مخبر مىشدند بر سر راه ايشان مىآمدند ، ابتدا باسم راهدارى مبلغى از هر قافله‌اى مىگرفتند بعد به بهانهء وجود دزد و راهزن آن‌قدر قوافل را نگاه مىداشتند تا همدستان دزد ايشان مىرسيدند و اموال مسافرين و بازرگانان را مىبردند . غازان راه‌ها را امن و قطاع الطريق را دستگير و سياست نمود و در منازل خطرناك راهداران امين نشاند و قرار گذاشت كه از هر چهارپائى مقدارى معين راهدارى بگيرند و راهداران مسئول طرق باشند و اگر دزدى در راه واقع شود راهدار آن قسمت بايد يا دزد را دستگير كند و يا از عهدهء مالى كه به سرقت رفته برآيد و بر سر راه‌ها ميله‌هائى از سنگ يا گچ ترتيب دهند و بر روى لوحه‌هائى كه بر آن ميلها بايد نصب شود عدد راهداران و مقدارى كه از هر چهارپائى بايد بگيرند بنويسند .\r\n8 - قبل از ايام سلطنت غازان ملازمان خاصهء ايلخانان و نوينان و ساربانان و الاغ‌داران و پيكان ايشان بهر نقطه كه مىرسيدند از متمولين مبلغى جهت خرج خود مىگرفتند و غالبا در يك روز سه چهار دسته از اين نوع جماعت پىدرپى بر ايشان وارد مىشدند و بجور و عنف هرچه مىخواستند از آن مردم تصرف مىنمودند . غازان در بازارهاى شهرها منادى كرد كه از آن تاريخ ببعد هيچ‌كس دينارى به هيچ اسم و رسم به ملازمان و پيكان و ساربانان خاصه ندهد و اگر مىشنيد كه كسى بظلم از كسى چيزى گرفته است بضرب چماق آن را از او بازمىستاند و خود او و اردويش بهرجا فرودمىآمدند اموالى را كه لازم داشتند به نرخ عادل مىخريدند و احدى متعرض رعايا و عامه نمىشد .\r\n9 - ديگر از اصلاحات غازان خان اصلاح ترتيب صدور يرليغ و پائيزه بود كه در ايام ايلخانان قبل از او صورت زشتى داشت به اين شكل كه هركس مىخواست كار او بگذرد به يكى از امرا يا وزرا رجوع مىكرد و نشانى مطابق ميل خويش از ايشان بدست مىآورد به همين جهت امرا و اعيان آن دوره‌ها يرليغهاى متناقض بسيار در دست داشتند و عدد پائيزه‌ها از حدّ گذشته بود . غازان امر كرد كه اولا هيچيك از امرا و وزرا و مقربان دولت در مجلس شراب چيزى از مهمات ملكى را بعرض او نرسانند ثانيا هر حكمى كه صادر شود سواد آن را نگاه دارند و بعد بعرض او برسانند تا\r\n\r\n","description":"","footnote":"","page_name":" 297 ","page_number":364},
  {"content":"\r\n\r\nمطابق آن يرليغ صادر گردد . غازان بر خلاف ايلخانان سابق كليد صندوقچه‌اى را كه تمغاء بزرگ در آن بود پيش خود نگاه مىداشت و چون چند يرليغ براى مهر كردن حاضر مىشد آن را به بيتكچيان معتمد مىداد تا تمغا را بيرون آورده بر يرليغها زنند و بعد آن را در صندوقچه گذاشته كليد را بغازان بسپارند و سواد يرليغها و نشانها را با ذكر اينكه آن خط كدام منشى است و تاريخ و مضمون آن چيست و آن را كه بعرض رسانده يادداشت نمايند و براى اين كار دفترى ترتيب دهند و هر سال آن دفتر را نو كنند .\r\nترتيب مهر كردن بروات و يرليغها چنان بود كه غازان پشت آنها را با قراتمغا كه بر روى آن شكل سر چهار نفر قراول بود مهر مىكرد و به عمال ديوان مىسپرد تا ايشان هم تمغاى ديوان را بر آنها مىگذاشتند و هر يرليغ يا براتى كه اين آداب دربارهء آن مجرى نمىشد اعتبارى نداشت غازان خان تمغاهاى متعدد داشت بقرار ذيل :\r\nتمغاى بزرگ كه آن را از يشب مىساختند و آن براى امضاى فرمان حكومت سلاطين و ملوك و امارت امرا بود ، فرمانهاى قضاة و علما و مشايخ را با تمغاى ديگرى كه آن نيز از يشب ولى كوچكتر از تمغاى بزرگ بود مهر مىنمودند . امور متوسط دولتى را با تمغائى بزرگ از طلا يعنى با آلتون‌تمغا و امور جزئى را با تمغائى كوچك از يشب و امور لشكرى را با تمغائى از طلا كه بر روى آن صورت كمانى و چماقى و شمشيرى منقوش بود مىگذراندند . افراد لشكر بايد تا اين تمغاى اخير را بر يرليغى نبينند به حكم هيچ‌كس سر فرودنياورند و در حركت يا بازگشت تابع آن باشند .\r\nمنشيان ديوانى به حكم غازان سواد عموم حكام و فرمانها و يرليغهائى را كه بامر ايلخانى صادر شده بود در دفاتر ثبت مىكردند تا در موقع آنها را بعرض او برسانند و به آلتون‌تمغا موشح كنند . بعد از چندى غازان فهميد كه بعرض رساندن جميع اين سوادها نظر به كثرت مهمات و اختلاف شعب كارها ممكن نيست و موجب تعويق جريان امور مىشود ، دستور داد كه براى هريك مشاغل و مهمات ممكن الوقوع كه بخاطر مىگذرد منشيان سوادى تهيه كنند و پس از آنكه آن را وزرا و امرا اصلاح كردند بعرض برسانند و از مجموع آن سوادها دفترى ترتيب دهند . در نتيجهء اين كار كار دفترى رسمى مخصوص بنام قانون الامور درست شد و بيتكچيان در هريك از موارد\r\n\r\n","description":"","footnote":"","page_name":" 298 ","page_number":365},
  {"content":"\r\n\r\nمحتاج به حكم قانون الامور را مىديدند و از روى آن حكم لازم را استخراج مىكردند و اگر باقتضاى زمان و مكان و اشخاص ايراد تغييراتى در صورت حكم لازم مىشد آنها را ابتدا بر كاغذى علىحده نوشته بعرض مىرساندند و پس از تصويب ايلخان در حكم وارد مىكردند و به اين شكل صورت احكام و يرليغها متحد شد و كار اختلاف عبارات و مضامين در موارد يكسان از ميان برخاست .\r\nقبل از غازان پائيزه‌هائى را كه بحكام مىدادند پس از عزل ديگر آنها را از ايشان نمىگرفتند به همين جهت حكام معزول مدّتها بوسيلهء آن تحكم مىكردند غازان امر داد كه جميع پائيزه‌هاى سابق را جمع كردند و جهت سلاطين و ملوك و حكام و شحنگان از نو پائيزه‌اى بزرگ ساختند كه بر روى آنها نقش سر شير و اسم كسى كه پائيزه‌اى به او داده مىشد رسم بود و در دفترى نام اين اشخاص را ثبت مىكردند و پس از عزل آنها را از ايشان پس مىگرفتند و براى حكام جزء پائيزه‌هائى كوچكتر ترتيب دادند و شغل ساختن پائيزه را يك نفر زرگر امين كه ملازم اردو بود برعهده داشت و او سكه‌اى مخصوص ساخته بود كه در حضور نواب غازانى بهر كس پائيزه‌اى داده مىشد آن را بر آن مىزد تا كسى بتقلب پائيزه نسازد . جهت ايلچيان نيز پائيزه‌اى مخصوص درست كردند كه آن را در مدت مأموريت در دست داشته باشند و پس از مراجعت مسترد دارند .\r\n10 - غازان بموجب حكمى شرب شراب و بدمستى در شارع عام را قدغن كرد و مقرر نمود كه متمرد را در گذرگاهها بگردانند و بر درخت بياويزند « 1 » و يرليغها متواتر بولايات فرستاد و مردم را از تكلم بسخنان كفرآميز منع فرمود و امر داد كه هيچ‌كس بعدها در پيشرفتهائى كه نصيب شخص او يا اردوئى كه جزء آن است مىشود كفايت و كاردانى خود را دخيل نشمارد بلكه همهء توفيقها را از خداوند بداند و بر خلاف هر شرى را كه از وجود او زايد آن را به كسى جز خود منسوب ندارد به همين شكل حكمى داد كه در عقد ازدواجها ميزان كابين عروسان را تنزل داده به نوزده دينار و نيم تعيين كنند تا اگر بين زن و شوهر توافق حاصل نشود امر طلاق بواسطهء گرانى كابين مشكل نگردد .\r\n\r\n\r\n","description":"","footnote":"\r\n( 1 ) - اين درخت را در شيراز عامهء مردم عروس مستان مىگفتند ( وصاف ص 387 )\r\n","page_name":" 299 ","page_number":366},
  {"content":"\r\n\r\n11 - يكى از بزرگترين اصلاحات غازان ترتيب امر مرافعات و انتخاب قضاة و شهود و نظم امور معاملات عرفى است كه پيش از او بواسطهء عدم توجه در باب انتخاب قضاة و رشوه‌خوارگى ايشان بازار تزوير و تقلب سخت رواج داشت و كمتر كارى به متقضاى عدل و انصاف فيصل مىيافت ، قضاة مناصب را اجاره مىكردند و گذراندن گواه دروغ و ساختن قباله و حجت و تقديم رشوه و تهيهء استاد جعلى و تقليد خطوط كمال شيوع داشت .\r\nغازان خان براى الغاى اين مراسم زشت و اصلاح ترتيب معاملات و مرافعات چهار فرمان صادر كرد در باب مسائل ذيل : فرمان اول در خصوص منصب قضاء ، دوم در باب مرور زمان و نپرداختن به مرافعه‌اى كه سى سال از تاريخ آن گذشته باشد ، سوم در خصوص اثبات مالكيت بايع قبل از بيع ، چهارم در باب تأكيد سه حكم سابق و تكميل آنها .\r\nخلاصهء احكام غازان خان بقرار ذيل است : « بايد كه قاضى را هيچ آفريده از احكام و امراء وزرا به خانهء خود نطلبد و همه‌كس جهة فيصل قضايا بدارالقضا رود و قاضى به هيچ علت و بهانه از مردم چيزى نگيرد و هرگاه حجتى نو نويسد قبالهء كهنه را در طاس عدل بشويد و ايضا هر قبالهء كه تاريخ كتابت آن از سى سال زياده باشد هم در آن طاس نابود گرداند و از هركس تلجيه و تزويرى ظاهر شود ريش او را تراشيده بر گاو نشاند و گرد شهر برآرد و مردم را از نوشتن محضر منع كند و محضر هيچ‌كس را اعتبار ننمايد و اگر مدعى عليه جماعتى از اهل اختيار را جهت حمايت بدارالقضا حاضر سازد تا وقتى كه حاميان از محكمه بيرون نروند به مرافعهء آن قضيه نپردازد ، ديگر بايد كه جهت قضيه كه ميان دو مغول يا يك ترك و يك تازيك باشد در ماهى دو روز حكام و بتكچيان و قضاة و علويان و دانشمندان به مسجد جامع مجتمع شده در ديوان مظالم نشينند و آن دعاوى را باتفاق پرسيده مقطع دهند و در جميع دعاوى مشكله برين موجب عمل نمايند و كيفيت را مسجل ساخته خطوط خود را بر آن نهند ، ديگر هر ملكى كه در ملكيت آن گفت‌وگوى باشد مادران و نبيرگان و خاتونان و فرزندان و دختران و دامادان و امير تومان و هزاره و صده و دهه و ساير مغولان و بتكچيان ديوان بزرگ و قاضيان و علويان و دانشمندان و مشايخ و پارسايان در ميان نباشند نخرند و قاضى بايد كه احتياط بليغ نموده قباله به تمام طوايف مذكوره بنويسد و اگر بداند كه ديگرى مىنويسد مانع شود . ديگر بايد كه قاضى معتمدى متدين نصب كند تا تاريخ قبالجات را نويسد و روزنامه نگاه دارد و نيكو ملاحظه نمايد كه اگر كسى ملكى را يك‌بار فروخته باشد يا برهن كرده بار ديگر نفروشد يا بگرو ننهد و اگر ظاهر شود كه شخصى بدين فعل اقدام نموده باشد ريش او را تراشيده گرد شهر برآورد و اگر تاريخ‌نويس نيز از آن قضيه واقف بوده پنهان داشته باشد گناهكار و كشتنى باشد و السلام على من التبع الهدى . و مضمون يرليغ دوم آن بود كه چون همگى همت ما مقصور\r\n\r\n","description":"","footnote":"","page_name":" 300 ","page_number":367},
  {"content":"\r\n\r\nبر آنست كه امور جمهور بر نهج عدالت فيصل پذيرد و مواد نزاع خلايق ارتفاع يابد و حقوق در مراكز خويش فراگرفته ابواب تلجيه و تزوير مسدود گردد و چند كرت بحضور قضاة و علما يرليغ فرموديم كه در فصل و قطع قضاياء برايا بر وجهى كه مقتضاء شريعت غرا باشد و از شوايب تزوير و مداهنه معرا بود امعان نظر كنند و قبالجاتى را كه در مدت سى سال دعوى نكرده باشند و مزورى آن را دستور ساخته خواهد كه به حمايت قوى دستى مدعاى باطل خود را بثبوت رساند اصلا مسموع ندارند و مرافعهء آن قضيه نكنند و هيچ آفريده را مجال تمرد ندهند و اگر يكى از اهل اقتدار بر ايشان الحاح فرمايد و از مقتضاى يرليغ تجاوز نمايد كيفيت عرضه داشت كنند تا بر وجهى او را سياست فرمائيم كه موجب عبرت عالميان گردد و اين نشان را غازان خان در منزل كشاف از حدود موصل در سيم رجب سنهء تسع و تسعين و ستمائة به آلتمغا موشح ساخته فرمود تا سوادها نزد جمع قضاة ممالك فرستادند و از تمامى قاضيان وثيقهء به خط و مهر ايشان گرفتند كه در فيصل قضايا شرعيه از ميل و مداهنه و تزوير و تلجيه مجتنب و محترز بوده از مضمون فرامين مطاعه تجاوز جايز ندارند و اگر خلاف نموده دعاوى سىساله را مرافعه كنند مستحق تعذيب و تأديب و مستوجب صرف و عزل شوند و حاصل الفحواى منشور سيم آن بود كه از جمله معظمات امور كه در ميان عالميان وقوع مىيابد دعوى باطل است بعلة قبالجات كهنه و سجلات قديمه و كيفيت اين قضيه بر اين وجه مىتواند بود كه بعضى از مردم مزور قبالهء اسباب ملكى خود را مكرر مىسازند و گاهى بعضى از آن قبالجات مكرره را بنام اولاد خود درست مىكنند و بعد از فروختن آن ملك يك قباله را به مشترى داده ديگرى را نگاه مىدارند و پس از آنكه آن ملك به چند كس انتقال مىيابد بايع اول يا شخصى از ورثهء او آن قبالهء ديگر را ظاهر ساخته دعوى مىكند و به گواهان دروغ ملكيت خود را بثبوت مىرساند و چون برطبق مثلى كه مشهور است قاضى به دو گواه عاجز است به صحت آن قضيه حكم مىكند و ما در اين و لا همت عالىنهمت بر دفع امثال اين دعاوى باطله گماشته حكم فرموديم كه هركس در صدد مبايعهء ملكى آيد نخست بدارالقضا رفته و مرافعه نموده بشهود عدول ملكيت خود را ثابت سازد آنگاه آن ملك را به مشترى بيع كرده اگر تمسكى داشته باشد تسليم نمايد و نزد قاضى اقرار كند كه بعد از اين هر قبالهء كه در اين باب ظاهر شود باطل و نامسموع باشد پس از آن قاضى كيفيت اين مرافعه را مسجل ساخته مشروح بنويسد و تمسك آن را در تحت آن سجل قلمى نمايد و اگر صاحب ملكى خواهد كه در حق كسى اقرارى كند هم بر اين موجب بتقديم رساند و در اين نشان چند قيد ديگر مذكور بود ، ديگر آنكه بايد كه غير كتاب دارالقضا هيچ كاتبى به كتابت قبالجات قيام ننمايد و قضاة نيز كاتبان خود را منحصر سازند و ديگرى را اجازت آن كار ندهند و هر كاتبى كه حجتى نويسد دادوستد آن صد دينار باشد يك درم حق الكتابه ستاند و اگر معامله از صد دينار زياد بود يك دينار اجرت گيرد و بيشتر نطلبد ديگر آنكه چون قاضى در محكمه نشيند طاسى پرآب بر كرسى پيش خود بنهد و هر دعوى كه مقطع يابد صكوك قديمهء آن را در آن طاس كه موسوم است بطاس عدل بشويد ديگر آنكه اگر ظاهر شود كه وكيلى از متخاصمين چيزى گرفته او را ريش تراشيده تعزير و تشهير كنند و هر قاضى كه بخلاف اين فرمان واجب الاذعان عمل نمايد بعقاب ايلخانى معاقب گشته معزول باشد اما نشان چهارم اشتمال داشت بر تأكيد احكامى كه در فرامين مذكوره اشارتى بدان رفت و چند حكم ديگر\r\n\r\n","description":"","footnote":"","page_name":" 301 ","page_number":368},
  {"content":"\r\n\r\nنيز اضافه شده بود ، ديگر آنكه قضاة ممالك از كنار آب آمويه تا حدود مصر در باب تعديل و تزكيهء شهود زياده بر معهود اهتمام نمايند و به مجرد آنكه كسى را ظاهر العداله بينند قناعت نفرمايند و در قضيه گواهان را تفريق نموده ما دام كه صدق مقال ايشان بتحقيق نينجامد بر ثبوت مدعا حكم نكنند ، ديگر آنكه در باب مهر كردن سجلات و قبالجات نهايت رؤيت كار فرموده ما دام كه مضمون آن صحايف را از شايبهء بطلان و تزوير مبرا نگردانند بخاتم شهادت مختوم نسازند ، ديگر آنكه هرگاه دو وثيقه مخالف يكديگر در دست دو كس كه با هم مناقشهء شرعيه داشته باشند ظاهر گردد ائمه و علماء دار العدل ساخته كما ينبغى تحقيق آن قضيه نمايند و حقيقت هريك از آن دو تمسك كه بظهور پيوندد و به صاحبش داده قبالهء باطله را در طاس عدل بشويند و اگر در يك مجلس آن قضيه فيصل نيابد هردو وثيقه را به امينى سپارند و به خصمان بازندهند تا وقتى كه شبهه و التباس بالكل مرفوع شود و حق در مركز خود قرار گيرد ، ديگر آنكه اگر بظهور پيوندد كه كسى ملكى را فروخته و پنهانى در باب وقفيت يا حجت اقرار به ملكيت را ظاهر ساخته و داعيهء دعوى كرده بايد كه چنانچه سلطان ملكشاه سلجوقى حكم فرموده بود قضاة اصلا آن قضيه را مرافعه ننمايند و آن ملك را به ملكيت همان كس كه متصرف باشد بازگذارند و چون اين نشان به آلتمغا همايون رسيد غازان خان فرمان داد تا از آن سودها گرفته به تمامى بلاد و امصار ارسال داشتند و بدين واسطه رواج و رونق تمام در امور ملت حضرت خير الانام عليه الصلاة و السلام پيدا شده متكفلان مناصب شرعيه نقش امانت و ديانت بر لوح دل نگاشتند »\r\nحبيب السير ج 3 ص 93\r\n12 - پيش از غازان خان مرسوم و جيره و وظيفهء لشكريان و سران سپاهى ترتيب صحيحى نداشت فقط بعضى از سرداران از ديوان مقدارى معين غله مىگرفتند غازانخان براى لشكريانى كه خدمت نزديك مىكردند وجه معاش معين كرد و بتدريج هر سال ميزان آن را بالا مىبرد و چون پيش از او برات غلهء سپاهيان را بولايات مىنوشتند و غالبا برات وصول نشده برمىگشت و اسباب زحمت رعايا و سپاهيان مىشد غازانخان دستور داد كه در هريك از ولايات در موقع برداشت محصول غلهء ديوانى را با اطلاع شحنه در نقطه‌اى توده كنند تا اگر براتى برسد فورى شحنه از آن غله حواله را بپردازد و براى رعايا مزاحمتى فراهم نشود سپس در سال 703 يرليغى صادر كرد و بموجب آن براى عموم سپاهيان اقطاعات مشخصى تعيين نمود و خلاصهء آن يرليغ اين بود كه اولا در هر نقطه رعايا املاك اينجو و ديوانى را بقاعدهء سابق عمل نمايند و مالى را كه در عهده دارند به سپاهيان بپردازند ثانيا اگر در يورت هزاره‌اى زمينى از املاك ديوانى باير باشد ايشان آن را زراعت كرده حاصل آن را جهت مخارج خود بردارند ثالثا در املاك و اراضى و آبهاى وقفى به هيچ‌وجه تصرف ننمايند و از آنها وجهى مطالبه نكنند رابعا اگر سپاهيان زمين بايرى را آباد كردند و كسى مالكيت يا وقفيت آن را ثابت كرد\r\n\r\n","description":"","footnote":"","page_name":" 302 ","page_number":369},
  {"content":"\r\n\r\nمالك يا متولى بايد ده‌يك محصول آن را بديوان بسپارد و بقيه را با زارعين نصف كند خامسا صاحبان اقطاعات بايد رعاياى اراضى باير را بملك سابق خود برگردانند تا آن اراضى آباد شود و ايشان را به اراضى خود راه ندهند و در قرى و مزارعى كه در مجاورت اراضى ايشانست مداخله ننمايند و از تصرف آن مقدار از اراضى كه علفخوار و چراگاه مواشى رعاياست خوددارى كنند . سادسا در اراضى كه براى اقطاع سپاهيان تعيين شده باشد جماعتى از اهل خبرت با يك نفر بيتكچى آن اراضى را به قرعه ما بين صده‌هاى هر هزاره تقسيم نمايند و بيتكچى سهم هر صده را در دفترى مخصوص يادداشت كند و سوادى از آن را بديوان بفرستد و دفترها را بامير صده‌ها بسپارد و هر سال اوضاع صده‌ها را با دفترها تطبيق و مجازات متجاوزين را تعيين نمايد . سابعا هيچ‌كس حق ندارد اقطاع خود را بفروشد يا ببخشد . جرم متخلف قتل است و اگر صاحب اقطاعى بميرد اقطاع او به يكى از پسران يا برادران او منتقل مىشود در صورت نداشتن پسر يا برادر بغلام قديم او مىرسد و اگر غلام نيز نداشت بيك نفر از صده كه قابليت داشته باشد منتقل مىگردد . ثامنا اگر كسى ياساى غازانى را تحريف يا بر خلاف آن عمل نمايد اقطاع او از او منتزع و به صواب‌ديد امراى صده به كسى كه بتواند از عهدهء دادن چريك برآيد سپرده خواهد شد تاسعا چون اقطاع هريك از امراى صده‌ها مشخص است ديگر هيچيك از امرا حق تصرف در اقطاع چريك خود ندارند و نمىتوانند بر ايشان برات بنويسند . افراد چريك نيز به همين وجه بايد از تعدّى به رعايا خوددارى نمايند و در صورت خلاف سياست خواهند شد .\r\nپس از ابلاغ اين مقررات غازان خان لشكريان را سان ديد و بعد از افزودن عدّهء ايشان جمعى را به محافظت سرحدّات فرستاد و قرار گذاشت كه هر سه ماه يك‌بار قشون را سان ببيند و اسلحه و زين و برگ افراد را تفتيش نمايد .\r\n« نقل است كه در اواسط ايام سلطنت ، آن پادشاه عالىهمت را معلوم شد كه بواسطه منازعت و مخالفتى كه در ميان اولوس جوجى خان و جغتاى و اوگداى واقع است بهر وقت خيل‌خانه‌هاى يكديگر را غارتيده عيال و اطفال را اسير مىگيرند و بتجار و مردم تازيك مىفروشند ، عرق غيرت و عصبيتش در حركت آمده فرمود كه چگونه جايز باشد كه اولاد جماعتى را كه از نسل اقوام مغول بوده باشند و چندين\r\n\r\n","description":"","footnote":"","page_name":" 303 ","page_number":370},
  {"content":"\r\n\r\nگاه چنگيز خان را كوچ داده در پيش تازيكان خدمت كنند . حكم فرمود كه هر مغول بچه كه بمعرض بيع درآورند جهت خاصه ايلخانى بخرند و ايشان را به خدمت آستان سلطنت‌آشيان بازدارند و در عرض دو سال نزديك بيك تومان مغول بچه خريده شد و ولايت مراغه در وجه اقطاع لشكر زرخريد تعيين يافته عمارت آن تومان به پولاد چنگ سانگ مفوض گشت » . ( حبيب السير ج 3 ص 103 )\r\n13 - پيش از سلطنت غازان خان جماعتى از اسلحه‌سازان هر سال مقدارى علوفه و مقررى مىگرفتند تا جهت قشون خاصهء ايلخانى اسلحه ترتيب دهند ولى بواسطهء هرج‌ومرج كارها به هيچ‌وجه آن مقدار اسلحه‌اى را كه بايد در سال بسپارند تحويل نمىدادند . غازان خان مستمرى عموم ايشان را قطع كرد و امر داد كه از كمان‌گران و تيرتراشان و شمشيرسازان هر سال صد دست اسلحه تحويل دهند و نرخ روز قيمت آن را بگيرند و مرد امينى را تعيين نمود تا هر سال آن مقدار اسلحه را از ايشان بگيرد و ماليات يك ولايت را براى پرداخت وجوه اسلحه معين ساخت و به اين تدبير هر سال 10000 مرد مسلح حاضر مىشد در صورتى كه پيش از او دو برابر وجه به مصرف مىرسيد و دو هزار نفر نيز مسلح نمىشد .\r\n14 - يكى ديگر از جمله اصلاحات غازانى ترتيب تاريخ ايلخانى يا تاريخ غازانى است و اين كار را او براى تطبيق سنوات قمرى با سنوات شمسى كرده چه بواسطهء عقب افتادن نوروز و پيدا شدن سيزده سال اختلاف بين سالهاى شمسى و قمرى در عهد غازان اين پادشاه در 13 رجب سال 701 سال قمرى و شمسى را كه از عهد معتضد خليفهء عباسى و ديالمه ديگر با يكديگر تطبيق نشده بود تطبيق كرد و روز فوق را ابتداى تاريخ جديدى قرار داد ولى اين تاريخ دوامى نكرد و به زودى از ميان رفت .\r\nابنيهء غازانى - غازانخان يكى از سلاطين آبادكننده و بانى است و ابنيه و عمارات بسيار ساخته . رسم ايلخانان مغول اين بود كه جسد ايشان را در محلى مخفى و دور از آبادى و زراعت به خاك مىسپردند و آنجا را قرق مىكردند . غازان خان كه بدين اسلام مشرف شده بود خواست به بزرگان دينى و سلاطين اسلامى تشبه كرده در حيات خويش مقبره‌اى جهت خود بنا نمايد و اوقافى جهت آن قرار دهد تا صلحا و زهاد و عباد از ممر آن زندگى كنند و او را پس از مرگ بذكر خير ياد نمايند به همين منظور\r\n\r\n","description":"","footnote":"","page_name":" 304 ","page_number":371},
  {"content":"\r\n\r\nدر محل شام تبريز كه بعدها شنب‌غازان يا شام غازان خوانده شد و در سه‌ربع فرسخى جنوب تبريز قرار داشت قبه‌اى ساخت كه از عجايب ابنيهء اسلامى و بزرگترين و عظيم‌ترين قبه‌اى بوده است كه تا آن تاريخ در ممالك اسلامى ساخته شده . بناى قبه در سال سوم سلطنت غازان شروع و در 702 به انتها رسيده است . ضخامت ديوارها برابر با سى و سه آجر چسبيده به يكديگر بوده و هركدام از آن آجرها نيز ده من وزن داشته است و 000 ، 14 عمله كه 000 ، 13 نفر از آنها مستمرا و 1000 ديگر بعنوان كمك استخدام شده بودند در ساختن آن شركت كرده‌اند . ارتفاع قبه 120 گز و طول ديوارها 80 گز و كتيبه و شرفات قبه 10 گز و طاس قبه 40 گز و محيط آن 1530 گز بوده و شكل دوازده ضلعى داشته و بر هر ضلع آن صورت برجى را نقش كرده بودند .\r\nكتيبه‌ها و داخل و خارج قبه بنقوش و خطوط بسيار نيكو مزين و تنها سيصد من لاجورد در نقش سقف آن به كار رفته بوده و در اندرون قبه هشتاد قنديل زرين و سيمين كه وزن هريك از آنها به پانزده من مىرسيده آويخته بودند و يكى از قنديلهاى طلاى آن هزار مثقال وزن داشت .\r\nبعد از انجام بناى قبه غازان خان در ايران و عراق املاك مخصوصى وقف قبه نمود و توليت آنجا را به خواجه سعد الدّين ساوجى و خواجه رشيد الدّين فضل اللّه سپرد سپس در اطراف قبه ابنيهء ذيل را نيز بضميمهء آن بنا نمود :\r\n1 - مسجد جامع ، 2 - مدرسه شافعيه ، 3 - مدرسه حنفيه ، 4 - خانقاه جهت دراويش ، 5 - دار السياده جهت اقامت سادات ، 6 - رصدخانه ، 7 - دارالشفاء ، 8 - بيت الكتب ، 9 - بيت القانون ، جهت گذاردن دفاتر و قوانين كه غازان خان وضع كرده بود در آنجا ، 10 - بيت المتولى كه يك نفر متولى در آنجا مأمور تدبير منزل و ترتيب مصالح مردم و منزل دادن ايشان بود ، 11 - حكمتيه جهت اقامت حكما و تعليم حكمت ، 12 - بستان و قصر عادليه ، 13 - حوضخانه و حمام . غازانخان جهت مقبره چند نفر حافظ قرآن و جهت دار السياده و خانقاه و حوضخانه و حمام خدّام و جهت دار الكتب چند نفر كتابدار و جهت مدارس و حكمتيه و رصدخانه استادان و مدرّسين متعدّد و براى دارالشفا اطبا و كحالان چند معين نمود كه وظيفه‌اى مرتب\r\n\r\n","description":"","footnote":"","page_name":" 305 ","page_number":372},
  {"content":"\r\n\r\nبگيرند و مستمرا بر سر خدمت خود باشند بعلاوه شرط كرد كه در خانقاه هر صبح و شام فقرا و مساكين را غذا دهند و ماهى دو نوبت صوفيان گرد يكديگر فراهم آمده برقص و سماع مشغول شوند .\r\nعايدات اوقاف املاكى كه غازان وقف اين ابنيه و اماكن كرده بود در سال به صد تومان مغولى ( دو كرور ) مىرسيد و ديوان خاصه جهت وصول و ايصال اين عايدات ترتيب داده و ادارهء آن را بعهدهء دو نفر از امراى بزرگ خود يعنى قورتيمور و ترنغاى محول كرده بود .\r\nشروط وقف‌نامه از اين قرار بود :\r\n« آنكه هر جماعت از سادات و علما و حكماء كه افضل و اكمل عصر باشند در بقاع مذكوره صاحب‌منصب و موظف گردند و همواره متوطن بوده بىضرورت شرعى غيبت ننمايند ، ديگر آنكه هر جماعت بعد از فوت واقف هركس از امراء مغول و اشراف تازيك او را زيارت كند خدام مقبرهء منوره آن‌كس را به كوشك عادليه كه نزديك بقعهء مذكوره بود برده از حاصل موقوفات ضيافت نمايند ، ديگر آنكه هر سال در روزى كه واقف وفات يافته باشد آشى بزرگ ترتيب نموده علما و اعيان تبريز و مجاوران بقاع مذكوره و ارباب استحقاق را جمع گردانند تا ختم قرآن نمايند ، ديگر آنكه در ليالى جمعه در مسجد جامع و مدارس و خانقاه حلوا پخته به ساكنان آن بقاع دهند و همچنين در عيدين و ساير ايام و ليالى متبركه حلوا و اطعمهء لذيذ ترتيب نموده به مجاوران و مسافران بخش كنند و ديگر آنكه پنج نفر معلم و پنج نفر معبد تعيين فرمود كه در مكتب نشسته پيوسته صد نفر كودك يتيم را قرآن تعليم دهند و وجه معيشت معلم و متعلمان را از اوقاف و اصل گردانند و مقرر كرد كه هر كودكى كه قرآن تمام كند چه مبلغ بمعلم هديه دهند و چه مبلغ خرج ختان او نمايند و فرمود كه جهة مكتب‌خانه هر سال صد مجلد مصحف مجدد بخرند و پنج ضعيفه را جهت غمخوارى صبيان مواجب دهند ديگر آنكه هر سال دو هزار ثوب پوستين از پوست گوسفند خريده به مستحقان رسانند ، ديگر آنكه اطفالى را كه بعضى از ضعفا بر درهاى بقاع و سرهاى راه مىاندازند بردارند و دايه به اجرت گيرند كه تعهد حال ايشان نمايد و ساير ما يحتاج طفل را تا وقت وصول بسن رشد و تميز سرانجام كنند ، ديگر آنكه هر غريبى كه در تبريز بميرد و از وى چيزى نماند تجهيز و تكفين نمايند ، ديگر آنكه در سالى شش ماه كه هوا سرد باشد چند خروار گندم و ارزن بر بامهاى بقاع مذكوره ريزند تا طيور برچينند و هيچ‌كس آن مرغان را نگيرد و هركه قصد نمايد به لعنت الهى گرفتار باشد ، ديگر آنكه هر سال پانصد بيوه‌زن عاجزه را دو هزار من پنبه محلوج دهند چنانچه حصهء هريك چهار من باشد ، ديگر آنكه متولى امينى در تبريز نصب كنند تا هرگاه غلامى يا كنيزكى ظرفى را كه جهة آب كشيدن برداشته باشد بشكند و از مالك خود بترسد آن را عوض خريده بوى دهد ، ديگر آنكه از هر جانب تبريز تا هشت فرسخ شوارع از سنگ پاك كنند و بر انهار كوچك پل بندند تا فقيران به سهولت عبور توانند كرد و هفت وقفيه مشتمل بر شروط مذكوره قلمى فرموده آنها را بخطوط قضاة و علما مسجل ساخت\r\n\r\n","description":"","footnote":"","page_name":" 306 ","page_number":373},
  {"content":"\r\n\r\nو يكى را بمتولى موقوفات سپرده ديگرى را به مكه معظمه زادها اللّه تعظيما ارسال داشت و وقفيه سيم را در دارالقضاة تبريز نهاده به محافظت آن امر نمود چهارم تعلق بقاضى بغداد گرفت و سه وقفيه ديگر را نزد اشراف اطراف فرستاد تا نگاه دارند به مصلحت آنكه اگر يكى غايب يا مندرس گردد ديگرى باشد كه مضمون معلوم توان كرد و مقرر فرمود كه هرچند گاه قضاة بغداد و تبريز در ضمن مرافعهء شريفهء شرعيه بر وقفيت آن املاك و صحت شروط آن وقف حكمى مجدد نمايند و بر حكم خود گواهان تازه گيرند و نيز فرمود كه بعد اليوم هركس به منصب قضا منصوب شود در اول شروع به تسجيل آن وقفيه پردازد آنگاه فيصل ساير قضايا را پيشنهاد همت سازد . حبيب السير ج 3 ص 108 »\r\nغير از ابنيهء فوق غازان خان تمام شهر اوجان را در تاريخ 698 از نو بنا كرد و بازارها و حمام‌هاى جديد در آنجا ساخت و خانقاهى نيز در همدان بنا نمود و دورا - دور تبريز و شيراز را بارو كشيد و قلعهء تبريز را در سال 702 تعمير نمود . طول باروى تبريز 54000 قدم ( قريب چهار فرسخ و نيم ) و عرض آن 10 گز و نيم بود و پنج دروازهء بزرگ و هشت دروازهء كوچك داشت .\r\n\r\nسلطان محمد خدابنده اولجايتو از 703 تا 716\r\nغازان خان چنان كه سابقا نيز گفتيم در ايام حيات ، برادر خويش محمد را به وليعهدى و جانشينى خود تعيين نمود ولى محمد در موقع وفات غازان در اردو حضور نداشت بلكه در خراسان به حكومت و ادارهء امور آن مملكت مشغول بود . از امراى غازانى امير مولاى محرمانه محمد را از اوضاع اردو و خيالات شاهزادگان و امراى سركش مطلع مىساخت مخصوصا او را از داعيهء سلطنت آلافرنگ پسر گيخاتو خان مخبر كرد و به او فهماند كه اين شاهزاده به دستيارى هرقداق سپهسالار اردوى خراسان كه زوجه‌اش دختر قتلغ شاه خواهرزادهء آلافرنگ بود هواى ايلخانى در سر دارد و اگر محمد مىخواهد به آرامى بر تخت بنشيند و دنبالهء اصلاحات برادر را بگيرد نخست بايد از جانب آلافرنگ و هرقداق آسوده‌خاطر شود . محمد در قوريلتائى كه پس از وصول خبر مرگ غازان منعقد ساخت چنين صلاح ديد كه پيش از شيوع اين خبر كار آلافرنگ و هرقداق را بسازد و به همين نيت سه نفر از امراى خود را به اين مهم گماشت و ايشان قبل از آنكه آلافرنگ بر مردن غازان مطلع شود با او خلوت كردند و يكى از آن سه مأمور سر او را با شمشير از بدن جدا ساخت و هرقداق هم اگرچه گريخت ولى به زودى\r\n\r\n","description":"","footnote":"","page_name":" 307 ","page_number":374},
  {"content":"\r\n\r\nدستگير شده با دو برادر و سه پسر خود بقتل رسيد و محمد در قدم اول از شر غائله بزرگى رهائى يافت .\r\nبعد از دفع فتنهء آلافرنگ و هرقداق و گرفتن اطاعت از لشكريان ايشان و آرام كردن خراسان محمد از آن مملكت عازم دار الملك تبريز گرديد و در اين سفر سپاهيان فراوان و يك عدّه از امرا و نوينان بزرگ مثل امير مولاى و سونج و ايسن قتلغ و على قوشچى و حسين بيك با او همراه بودند .\r\nمحمد در پنجم ذىالحجه سال 703 به شهر اوجان رسيد و در اين مقام به اقامهء مراسم عزادارى برادر خود قيام كرد و در 15 ذىالحجهء همان سال رسما بتخت ايلخانى جلوس نمود درحالىكه قتلغ شاه و امير چوپان و امير فولادقيا و سونج و ايسن قتلغ در طرف راست تخت او و شاهزاده خانمهاى خاندان چنگيزى در سمت چپ و امراى ديگر در مقابل آن ايستاده و لشكر در پشت چادر مخصوص ايلخانى صف زده بودند .\r\nمحمد كه پس از جلوس بتخت لقب سلطان اولجايتو يعنى سلطان آمرزيده اختيار كرد در اين موقع بيش از بيست و سه سال نداشت و او سومين پسر ارغون خان بود و از طرف مادر نوادهء برادر دوقوز خاتون محسوب مىشد .\r\nسلطان محمد اولجايتو را بمناسبت تعلقى كه بمذهب شيعه اظهار مىداشته شيعيان خدابنده لقب داده‌اند ولى اهل تسنن از راه دشمنى و كينه‌جوئى اين كلمه را خربنده كرده و سلطان محمد اولجايتو به همين علت در كتب قدما به هر دو عنوان خدابنده و خربنده مذكور شده است .\r\nاولجايتو سه روز بعد از جلوس فرمانى داير بر اقامهء مراسم دينى و شعائر اسلام و رعايت قوانين و ياساهاى غازانى صادر نمود و به امرا و سران لشكرى خلعتهاى بسيار بخشيد ، قتلغ شاه نويان را بعنوان بيگلربيگى فرماندهى و سپهسالارى كل اردو و در ميان رجال مملكتى مقام اول داد و امير چوپان و فولادقيا و حسين بيك و سونج و ايسن قتلغ را در تحت امر او گذاشت سپس خواجه رشيد الدّين فضل اللّه همدانى طبيب را مثل ايام برادر به صدارت و خواجه سعد الدّين محمد ساوجى را به مشاركت و در امور ديوانى و وزارتى گماشت و اوقاف را به قتلغ قيا و بهاء الدين يعقوب سپرد و دو نفر از فرستادگان سلطان مصر را كه در سنوات آخرى سلطنت غازان به ايران آمده\r\n\r\n","description":"","footnote":"","page_name":" 308 ","page_number":375},
  {"content":"\r\n\r\nو بامر آن پادشاه تحت نظر مانده بودند آزادى بخشيد و در خدمت خود نگاه داشت .\r\nبعد از ورود بتبريز اولجايتو سفراى تيمور قاآن ( 694 - 706 ) جانشين قوبيلاى قاآن و اولوس اوگتاى و جغتاى را پذيرفت و در نتيجهء اين ملاقات بين ايلخان ايران و امپراطور چين و جانشينان اوگتاى و جغتاى رشتهء اتحاد و و داد مستحكم گرديد .\r\nكمى بعد اولجايتو از تبريز به مراغه رفت و رصدخانهء آن را بازديد نموده اصيل الدّين پسر خواجه نصير الدين طوسى را به ادارهء آن گماشت و پس از مراجعت بتبريز بدشت موقان حركت نمود تا زمستان را در آن قشلاق بگذراند . اولجايتو از موقان دو نفر فرستاده سلطان مصر را كه آزادى بخشيده بود به همراهى نمايندگانى روانهء آن ديار نمود و به ايشان مأموريت داد كه در مقابل از سلطان مصر خلاص ايرنجين برادر سونج را كه در محاربات آخرى بين غازان و مسلمين شام و مصر اسير شده بخواهند و پيغام دوستانهء اولجايتو را نيز بسلطان ابلاغ نمايند .\r\nدر سال 705 يعنى سال دوم سلطنت اولجايتو تاج الدّين گورسرخى نائب امير هرقداق و بعضى ديگر از ساعيان خواجه رشيد الدين و خواجه سعد الدين را باختلاس و برداشت مال ديوانى متهم كردند . اولجايتو قتلغ نويان را مأمور تحقيق اين قضيه نمود و چون بدخواهى و سعايت تاج الدين و ديگران باثبات رسيد و اولجايتو امر داد كه ايشان را سياست كنند و در نتيجه تاج الدين گور سرخى بقتل رسيد .\r\n\r\nبناى سلطانيه در 704 -\r\nغازان خان در اواخر عمر خود خيال داشت كه در محل چمن سلطانيه يعنى در سرزمينى كه دو رود كوچك ابهر و زنجان در آنجا سرچشمه مىگيرند و اولى به طرف محال قزوين و دومى به سمت قزل‌اوزن متوجه مىشود شهرى بنا كند و به اين كار نيز دست زد ولى عمرش وفا نكرد و اولجايتو دنبالهء خيال برادر را در اين خصوص گرفت .\r\nسرزمين حاليهء سلطانيه را مغول قنغورآلانگ مىگفتند و چمن آن مرتع احشام ايشان بود و غالبا ايلخانان و سرداران مغول در عبور از عراق بآذربايجان يا بالعكس در آن سرزمين رحل اقامت مىانداختند . غازان خان در اين محل كه به هيچ‌وجه آبادى نداشت اساس شهرى را پى افكنده بود و اولجايتو همان را بنام سلطانيّه در پنج فرسنگى زنجان و نه فرسنگى ابهر در تاريخ سال 704 شروع باتمام كرد و آن را در مدت\r\n\r\n","description":"","footnote":"","page_name":" 309 ","page_number":376},
  {"content":"\r\n\r\nده سال به انجام رساند به‌طورىكه در سال 713 در محل قنغورآلانگ كه چمنى بيش نبود يكى از اعاظم بلاد اسلامى شرق ايجاد گرديد و ابنيهء بسيار از عمارات و مدارس و مساجد و حمامها و بازارها در آن انشاء شد و جمعيت فراوان از هر طبقه در شهر مزبور مجتمع آمدند .\r\nدورادور سلطانيه بامر اولجايتو باروئى مربع شكل ساختند كه طول آن سى هزار قدم مىشد و ضخامت ديوارهاى آن به اندازه‌اى بود كه چهار سوار پهلوى يكديگر مىتوانستند روى آن حركت كنند و در وسط آن اولجايتو قلعهء بزرگى ساخت كه از جهت عظمت به شهرى مىماند و در آن گنبدى جهت مقبرهء خود بنا كرد كه همان گنبد معروف شاه خدابنده است كه بعد از وفات سلطان را در آنجا به خاك سپردند و آن از مهم‌ترين ابنيه و از نمونه‌هاى عالى معمارى عهد مغول است و ما در فصل ديگر بشرح آن خواهيم پرداخت .\r\nاولجايتو در بناى سلطانيه همان راهى را كه غازان در ساختن شنب‌غازان تبريز پيش گرفته بود پيروى كرد يعنى بعد از ساختن شهر و گنبد در اطراف مقبرهء خود به بناى هفت مسجد امر داد و يكى از آنها را خود به خرج خويش از مرمر و چينى ساخت و ابنيهء بسيار ديگر نيز از دارالشفا و داروخانه و دار السياده و خانقاه در سلطانيه برپاشد و اولجايتو علاوه بر بناى قصرى جهت اقامت خويش مدرسهء بزرگى در آن شهر از روى گردهء مدرسهء مستنصريهء بغداد ايجاد نمود و از هر طرف مدرسين و علما و اهل بحث و درس را به‌آنجا خواند .\r\nدر ساختن پايتخت جديد امرا و وزراى اولجايتو نيز هركدام به سهم خود شركت كردند از آن جمله خواجه رشيد الدين يك محلهء تمام از سلطانيه را كه بر هزار خانه مشتمل بود بانضمام مدرسه و دارالشفا و خانقاهى به خرج خود ساخت .\r\n« اولجايتو جهت مرقد خود گنبدى بسى عالى هشت منار بر سر آن ساخت و در حوالى آن ابواب خير از جامع و خانقاه و مدارس و دار السياده كه هرگز مثل آن در جهان كس نديده و نشنيده بفرمود و بسيارى از املاك نفيسه بر آنجا وقف كرد چنانچه حاصل آن در عهد دولت او به صد تومان مىرسيد و چون اين جمله بتعليم و ارشاد وزير عالم و عادل صاحب سعيد شهيد خواجه رشيد الدين طاب ثراه بود نيابت توليت به دو داد و در آنجا ده مدرس و بيست معبد و صد نفر از طلبهء علم و بيست صوفى و دوازده حافظ و هشت مؤذن و چهار معلم تعيين فرمود و جهت هر مدرس هزار و پانصد دينار مرسوم كرد و جهت هر معبد هفتصد و پنجاه دينار و از آن هر طالب علم و صوفى و حافظ و مؤذن و معلم\r\n\r\n","description":"","footnote":"","page_name":" 310 ","page_number":377},
  {"content":"\r\n\r\nصد و بيست دينار . هر روز جهت آيند و روند كه در دار الضيافه آنجا صرف كنند سيصد دينار تعيين فرمود و از براى امرا كه ملازم آنجا باشند و مجاوران و فراشان و خادمان خانقاه و خرج ايتام و مخارج دار السيادة و دارالشفا زياده از صدهزار دينار » . ( نفايس الفنون ص 295 - 296 )\r\nاولجايتو بعد از بناى سلطانيه جماعتى از پيشه‌وران و اهل حرف و صنايع تبريز را به سلطانيه آورد و ايشان را در آنجا بترويج صنايع يدى مشغول داشت و بقدرى در مزيد رونق آن شهر كوشيد كه سلطانيه در اندك مدتى بعد از تبريز اولين شهر ممالك ايلخانى گرديد ولى افسوس كه اعتبار آن دوامى نكرد و پس از اولجايتو و ابو سعيد خان يكباره از اهميت افتاد و به همان سرعت كه ايجاد شده بود رو به خرابى گذاشت و امير تيمور نيز كه در ويران كردن بلاد مهارتى داشت و مثل آتيلا و ساير سركردگان تاتارنژاد دشمن آبادى بود آنچه را كه از سلطانيه برپابود با خاك يكسان كرد و اين شهر از آن تاريخ ببعد ديگر جانى نگرفت و امروز نيز همچنان خراب است .\r\n\r\nفتح گيلان در 706 -\r\nولايت كوچك گيلان در تمام دورهء استيلاى مغول از حد اردبيل و خلخال تا حدود كلاردشت و سرحد خاك مازندران از دستبرد سرداران چنگيزى و هولاگو و ايلخانان جانشين ايشان محفوظ مانده بود و بواسطهء وجود معابر صعب العبور و بيشه‌هاى انبوه مغول نتوانسته بودند بر آن دست يابند .\r\nدر سال 705 موقعى كه يكى از پسران امير ارغون‌آقا حاكم مشهور مغول براى رساندن خبر مرگ خان اولوس جغتاى به دربار اولجايتو آمده بود به آن پادشاه گفت كه چگونه است كه ايلخانان ايران با اين‌همه فتوحات كه بر دست ايشان ميسر شده هنوز نتوانسته‌اند كه ولايت كوچكى مثل گيلان را كه در جنب مقر ايشان است مسخر نمايند و دست امراى محلى را كه تا اين تاريخ زير بار فرمان مغول نرفته‌اند از آن ناحيه كوتاه سازند . اين بيان در مزاج اولجايتو مؤثر افتاد به‌طورىكه تصميم گرفت كه گيلان را از وجود امراى محلى مصفى سازد و افتخار اين فتح را كه تا آن‌وقت بدست هيچيك از خوانين مغول حاصل نشده بود خود ببرد . به همين خيال در سال 706 چهار دسته سپاهى از چهار طرف به سمت معابر صعب العبور گيلان فرستاد بشرح ذيل :\r\nامير چوپان از راه اردبيل و طالش ، قتلغ شاه از سمت خلخال ، طوغان و مؤمن از راه قزوين و كلاردشت و خود او نيز با اردوى چهارم از طريق لاهيجان گيلان را مورد هجوم قرار دادند .\r\n\r\n","description":"","footnote":"","page_name":" 311 ","page_number":378},
  {"content":"\r\n\r\nگيلان و خلخال در اين تاريخ در دست امراى محلى بود و هر قسمت از آنجا را اميرى در تصرف داشت مثلا خلخال را شرف الدّين خلخالى و قسمت كسكر و فومن و بيه‌پس ( گيلان غربى يعنى ساحل يسار سفيدرود ) زنى از خاندان اسحاقوند يا امراى دبّاج تحت نفوذ خود داشتند و اين زن كه به اميرهء دباج معروف است و آنكه بمناسبت قطب الدين علامه محمود بن مسعود شيرازى ( 634 - 710 ) كتاب درّة التّاج لغرّة الدّباج را بنام او ساخته مشهور شده است از جميع امراى گيلان در اين تاريخ نامىتر بود .\r\nاولجايتو قبل از لشكركشى به خاك گيلان سفرائى پيش امراى محلى آنجا فرستاد و ايشان را به اطاعت خود خواند . از ايشان اميرهء دباج هدايائى نزد اولجايتو روانه نمود و از در فرمان‌بردارى درآمد و خود نيز باردوى خدابنده آمد و مورد اكرام و احترام شد و ساير امراى گيلان نيز همين راه و رسم را پذيرفتند ولى اندكى بعد فهميدند كه بواسطهء ثروت فوق‌العادهء گيلان وصيت گرانى امتعهء حاصلهء از آن مخصوصا ابريشم امراى اولجايتو چشم طمع به اين ولايت دوخته‌اند و هركدام از امراى محلى توقعاتى بىپايان دارند به همين جهت بتدريج سر از اطاعت پيچيدند و در صدد دفاع املاك موروثى و مال و نام خود برآمدند و از ايشان اميرهء دباج بدون تحصيل اجازه از اولجايتو بمستقر خود كه فومن بود رفت و اين حركت اولجايتو را خشمگين كرده به ترتيب اردو و تقسيم ايشان به چهار لشكر و استيلاى گيلان از چهار حد تصميم گرفت .\r\nاگرچه فتح گيلان در قدم اول بمناسبت كوچكى و نزديكى و عدم اعتبار امراى محلى آسان مىنمود ولى كمى بعد معلوم شد كه كارى بس مشكل است چه از طرفى سختى راه‌ها و موانع بيشمار از قبيل جنگل و كوه و باران و گل قدم بقدم اردوهاى اولجايتو را دوچار زحمت و خطر مىكرد و از طرفى ديگر دفاع مردانهء مردم از جان و مال خود باعث وارد آمدن شكستهاى پىدرپى به لشكريان خدابنده مىشد و اگرچه اولجايتو بالاخره گيلان را مسخر ساخت و امراى آنجا را مطيع و خراجگزار خود كرد ولى تلفات جانى داد و سپهسالار كل اردوى او يعنى قتلغ شاه كه شخص اول مملكت بود در اين واقعه بقتل رسيد .\r\nدر هجوم به گيلان امير چوپان به آسانى حدود كسكر را غارت كرده با فتح و نصرت قبل از رسيدن اولجايتو به لاهيجان باردوى او پيوست ولى قتلغ شاه پس از گرفتن دست\r\n\r\n","description":"","footnote":"","page_name":" 312 ","page_number":379},
  {"content":"\r\n\r\nاطاعت از شرف الدين خلخالى حكمران خلخال با اينكه شرف الدين او را از عبور از تنگه‌هاى كوهستانى سخت طالش منع نمود به شوكت خود مغرور شده بطمع اموال مردم گيلان به طرف اين خاك پيش تاخت و امير فولادقيا را به پيش‌قراولى خود فرستاد لشكريان اميرهء دباج به جلوى امير فولاد آمد و چون سه بار شكست خوردند طلب صلح كردند ولى قتلغ شاه بتحريك پسر خود درخواست صلح گيلانيان را نپذيرفت و جلوتر آمد و پسر را نيز به همراهى امير فولاد فرستاد . لشكريان اميرهء دباج پسر قتلغ شاه را منهزم كردند و اردوى او در گل و لاى فروماند و چون قتلغ شاه بانتقام جلو آمد يكى از گيلانيان او را كشت و لشكريانش از معركه گريخته غنائم بسيار براى گيلانيان بجا گذاردند .\r\nامير طغان و امير مؤمن كه از طرف كلاردشت و رستمدار عازم گيلان بودند به آسانى حدود شرقى آن خاك را مسلم ساختند و به لاهيجان پيش اولجايتو رفتند و او نيز كه حكمران لاهيجان را مطيع خود كرده بود به شادى و شكرانهء اين فتح نمازى گزارد و جملهء امرا در حال مسرت بودند كه خبر قتل قتلغ شاه رسيد . اولجايتو سخت غمگين شد و امر داد كه امير شيخ بهلول و امير ابو بكر با سه هزار نفر به سركوبى مردم گيلان غربى حركت كنند و متعاقب ايشان امير حسين بيك و امير سونج را نيز فرستاد و اين امرا آباديهاى رشت و فومن و تولم را پس از جنگهاى سخت با اهالى بباد غارت دادند ، مردان را كشتند و زنان و اطفال را به اسيرى گرفته به خدمت اولجايتو برگشتند .\r\nاولجايتو پس از تسخير گيلان و مطيع كردن امراى آن قرار گذاشت كه هركدام از ايشان در سال مقدارى ابريشم بعنوان خراج باردوى ايلخانى بفرستند و از اين تاريخ ببعد خود را دست‌نشاندهء او بدانند سپس پسر قتلغ شاه را كه از جنگ فرار كرده بود به چوب ياسا تنبيه نمود و مقام قتلغ شاه يعنى سپهسالارى كل اردو را بامير چوپان واگذاشت و با جميع امراى گيلان كه سر اطاعت فرودآورده بودند به سلطانيه برگشت .\r\n\r\nاولجايتو و مذهب شيعه -\r\nمادر اولجايتو كه از قبيلهء عيسوى كرائيت بود فرزند خود را در ابتدا باسم نيكلا مطابق مراسم آئين مسيح تعميد داد و اولجايتو در اين كيش سر مىكرد تا مادرش مرد و زوجه‌اى مسلمان اختيار كرد . اين زن اولجايتو را به اختيار مذهب اسلام تشويق نمود و خدابنده بر اثر نفوذ علماى حنفى خراسان شعبهء حنفى از مذاهب اربعهء تسنن را پذيرفت و رسما مسلمان شد و نام خليفهء اول را بر\r\n\r\n","description":"","footnote":"","page_name":" 313 ","page_number":380},
  {"content":"\r\n\r\nمسكوكات نقش نموده بتشويق علماى اين شعبه پرداخت .\r\nعلاقهء اولجايتو بمذهب حنفى بتدريج علماى اين مذهب را در اظهار تعصب و بدگوئى بمذاهب ديگر اسلام و آزار پيروان آنها شدت داد در صورتى كه خود اولجايتو مردى متعصب نبود و به همين جهت بتشويق خواجه رشيد الدين فضل اللّه كه از مذهب شافعى پيروى داشت نظام الدين عبد الملك مراغه‌اى شافعى را به سمت قاضىالقضاتى كل ايران منصوب كرد و عموم اهل مذاهب را تحت امر او قرار داد .\r\nخواجه نظام الدين شافعى پس از انتخاب بمنصب جليل فوق بنقض عقايد مذاهب ديگر و ردّ آراء دينى ايشان مشغول شد و بازار مناظرات بلكه مخاصمات و مفاحشات مذهبى رواج گرفت مخصوصا وقتى كه در سال 707 قبل از لشكركشى به گيلان پسر صدر جهان بخارائى حنفى باردوى اولجايتو آمد و با تعصب تمام با قاضىالقضات شافعى بجدال پرداخت شدت اين مخاصمه بيشتر شد و كار برسوائى و توهين بمذهب اسلام كشيد چه هر كدام از دو فرقهء شافعى و حنفى بذكر قبايح دينى و عقايد سخيفهء فرقهء ديگر پرداختند و براى مجاب ساختن خصم از بيان فضايح مذهبى يكديگر كه همهء آنها نيز باسم اسلام معمول بود خوددارى نكردند و اين مباحثه باعث انضجار و ملالت خاطر بزرگان مغول گرديد و اولجايتو از سر غضب از مجلس بحث قاضىالقضات و پسر صدر جهان برخاست و امراى مغول متحير ماندند . عاقبت قتلغ شاه به ايشان خطاب كرده گفت كه اين چه خبطى بود كه ما در ترك دين اجدادى و ياساى چنگيزى و قبول آئين عرب كرديم و به مذهبى سر فرودآورديم كه تا اين حد ميان علماى آن اختلاف موجود است و بزرگان آن از مبادرت به هيچ زشتى و رسوائى خوددارى ندارند . بهتر آن است كه به آئين اسلاف خود برگرديم و ياساى چنگيزى را احيا كنيم . اين خبر بتدريج در ميان اردو انتشار يافت و نفرت مغول از اسلام و قائدين آن رو بازدياد گذاشت به‌طورىكه هرجا يكى از اهل عمامه را مىديدند او را مورد استهزاء و طعنه قرار مىدادند و از عقد ازدواج مطابق شريعت اسلام سر مىپيچيدند .\r\nاتفاقا در همين ايام موقعى كه اولجايتو از اران بآذربايجان برمىگشت در رسيدن به قريهء گلستان و اقامت در عمارتى ييلاقى كه از ابنيهء غازانى بود طوفانى شديد سركرد و چند نفر از همراهان اولجايتو به صاعقه هلاك شدند و اولجايتو وحشت‌زده راه\r\n\r\n","description":"","footnote":"","page_name":" 314 ","page_number":381},
  {"content":"\r\n\r\nسلطانيه را پيش گرفت . جماعتى از مغول گفتند كه سلطان بايد برحسب آداب مغول بر آتش بگذرد تا دوچار عاقبتى وخيم نگردد . اولجايتو رضا داد و جمعى از بخشيان را براى اجراى مراسم اين كار حاضر كردند . ايشان گفتند كه نزول اين بلا بر اثر شومى مسلمانان و مسلمانى است و اگر سلطان به ترك آن مذهب بگويد اين نحوست به ميمنت مبدل شود . اولجايتو مدت سه ماه در حال ترديد و فتور بود و نمىتوانست تصميمى اختيار كند چه مدتى از عمر خود را با اخلاص به اجراى آداب و احكام اسلامى گذرانده بود و نمىتوانست بر خلاف ميل قلبى و وصيت برادر يك‌باره از آن منحرف شود . يكى از امراى او كه طرمطاز نام داشت بسلطان گفت كه غازان خان كه اعقل و اكمل مردم عصر خود محسوب مىشد اختيار مذهب تشيّع كرده بود ، خوبست كه جانشين او نيز به همين طريق رود و با اختيار آن از شر اعتقادات قبيحهء مذاهب تسنن رهائى يابد . اولجايتو كه بر اثر تلقينات اهل تسنن از مذهب شيعه و يا باصطلاح مخالفين از مذهب « رفض » كمال وحشت داشت بر طرمطاز بانك زد و گفت اى بدبخت مىخواهى مرا رافضى سازى ؟\r\nطرمطاز كه مردى زيرك و فصيح بود بانواع سخنان آراسته مذهب تشيع را در چشم اولجايتو به نكوترين وجهى جلوه داد و فضايح مذاهب ديگر را به او نمود . از آن جمله گفت كه مذهب شيعه آن است كه سلطنت را منحصرا حق اروغ چنگيز خان مىداند در صورتى كه بموجب عقايد اهل تسنن هركس حتى سرداران و رعاياى چنگيز نيز مىتوانند به اين مقام بلند ارتقا يابند . اين بيانات دل اولجايتو را به طرف اهل تشيع متوجه ساخت و اتفاقا در همان اوقات هم جمعى از سادات و علويّين به اردو آمدند و در حضور سلطان بذكر عقايد سخيفهء اهل سنت و جماعت پرداختند ولى قاضىالقضات كه مردى فاضل و اهل محاوره و بلاغت و كلام بود ائمه و شيعهء مزبور را سخت مجاب كرد و در نظر سلطان مقالات ايشان را آلوده بغرض نشان داد و آن جماعت كه تاب مقاومت نداشتند ماليده از ميدان مباحثهء قاضىالقضات رو گرداندند .\r\nدر سال 709 قاضى نظام الدين مراغه‌اى براى ترتيب امر اوقاف آذربايجان به آن صوب عزيمت كرد و از مصاحبت اردو بازماند . طرفداران شيعه وقت را غنيمت دانستند و سلطان را بيش از پيش به حمايت از اين مذهب ترغيب نمودند و چون در اين ايام اولجايتو بعراق عرب رفت و به زيارت مشهد نجف اشرف مشرف گرديد و در آنجا خوابى ديد\r\n\r\n","description":"","footnote":"","page_name":" 315 ","page_number":382},
  {"content":"\r\n\r\nكه تشويق به تقويت اسلام بود امراى شيعىمذهب او آن خواب را چنين تعبير كردند كه سلطان بايد مذهب تشيع اختيار كند . اولجايتو قبول اين مذهب كرد و بتبع او ساير امرا و بزرگان نيز شيعه شدند مگر امير چوپان و ايسن قتلغ كه دست از تعصب سابق برنداشتند و همچنان سنى ماندند و هر قدر سادات و ائمهء شيعى خواستند مذهب ايشان را برگرداندند ممكن نشد .\r\nاولجايتو در سال 709 امر داد كه نام خلفاى ثلاثه را از خطبه و سكه بيندازند و نام حضرت امير المؤمنين على و امام دوم و سوم شيعيان را در خطبه بياورند و در سكه فقط بر نام حضرت علىّ بن ابى طالب اقتصار كنند و مردم ايران قبول مذهب شيعه نمايند .\r\nاولجايتو براى اشاعهء عقايد شيعه امر داد كه پيشوايان اين مذهب را از اطراف جلب كنند و مدارس مخصوص براى تعليم اصول و عقايد فرقهء شيعه ترتيب دهند و چنان كه در جنب گنبد سلطانيه مدرسه‌اى درست كرد كه شصت نفر معلم و مدرس در آنجا به اين كار اشتغال داشتند و دويست نفر شاگرد در آنجا به آموختن عقايد مذهب شيعه سر مىكردند و مدرسه‌اى ديگر در اردو بنام مدرسهء سيّاره از خيمه و كرباس ترتيب داد و آن را دائما با اردو مىگرداندند و جماعتى از بزرگان علماى دينى با آن حركت مىكردند و طالبين علم را درس مىدادند .\r\nاقبال و توجه اولجايتو بمذهب شيعه از هر طرف علماى اين مذهب را بر آن داشت كه به اردو بيايند و بيشتر از پيشتر سلطان را به سمت مذهب تشيع مايل كنند و بكوشند تا با ادلهء كلامى و شواهد ديگر ايمان او را محكم سازند و راه نفوذ ائمهء اهل سنت را سد نمايند . از آن جمله علّامه جمال الدّين حسن بن مطهّر حلّى ( 648 - 726 ) و پسرش فخر المحقّقين فخر الدّين محمّد ( 682 - 771 ) كه هردو از علماى معروف شيعه‌اند با جمعى ديگر از پيشوايان عالم اين مذهب به خدمت اولجايتو به سلطانيه شتافتند و علامهء حلى كه از مشهورترين مصنفين فرقهء اماميهء اثناعشريه و از علماى معقول و منقول و از شاگردان خواجه نصير الدين طوسى است برسم تحفه دو كتاب در اصول عقايد شيعه تأليف كرده به پيشگاه اولجايتو آورد يكى كتاب نهج الحقّ و كشف الصّدق در كلام ديگرى منهاج الكرامة فى باب الامامة . اولجايتو علامهء حلى و پسرش را محترم داشت و ايشان مقيم\r\n\r\n","description":"","footnote":"","page_name":" 316 ","page_number":383},
  {"content":"\r\n\r\nاردو شدند و بين علامهء حلى و قاضىالقضات نظام الدين مراغه‌اى مناظرات بسيار در اثبات حقانيت مذهب شيعه يا تسنن واقع شد و چون اين دو تن هردو از بزرگان علماى معقول بودند هيچ‌وقت كار مناظرهء ايشان بتعصب و زشتى نمىكشيد و از حد جدال علمى تجاوز نمىكرد و قدم اولجايتو بتدريج بر اثر مصاحبت علامهء حلى و نقيب مشهد طوس و ساير علماى شيعه در قبول اين مذهب راسخ‌تر شد و هر قدر اهل تسنن بعدها سعى كردند كه او را از اين راه برگردانند و نفوذ شيعيان را كم كنند قادر نيامدند بلكه بر خلاف مذهب شيعه رونق بسيار يافت و جماعتى از علماى اين مذهب كه در بحرين و عراق عرب متوارى بودند بتدريج از خود جنبشى بروز دادند و كتب بسيار در رد عقايد مخالفين و اقامهء مراسم تشيع برشتهء تأليف آوردند و زمينه‌اى قوى براى دوره‌هاى بعد تهيه ديدند و در اين كار دخالت علامهء حلى از همه بيشتر است .\r\n« پادشاه عراق يعنى سلطان محمد خدابنده را در حال كفر فقيهى از فقهاى شيعيان امامى بنام جلال الدين بن مطهر ( همان علامهء حلى ) مصاحب بود و چون سلطان اسلام آورد و بتبع او قومى بسيار از تاتار بشرف اسلام درآمدند اين فقيه مذهب شيعه را در پيش چشم او آراست و آن را بر مذاهب ديگر برترى داد و احوال صحابه و خلافت را بر او تقرير كرد و گفت كه ابو بكر و عمر دو وزير پيغمبر اسلام و حضرت علىّ بن ابى طالب داماد و وراث خلافت آن حضرت بوده‌اند و براى نمونه سلطنت ارثى خدابنده را مثال آورد و گفت كه سلطان با وجود آنكه در به دو حال بكفر سر مىكرده و بقواعد دينى آگاهى نداشته باز به حق وارث اجداد خود گرديده است . اين بيانات سلطان را بقبول تشيع مايل كرد و در اين خصوص به عراقين و فارس و آذربايجان و اصفهان و كرمان و خراسان مراسلات فرستاد و مأمورين روانه نمود و اول شهرى كه فرستادگان سلطان به‌آنجا رسيدند بغداد و شيراز و اصفهان بود .\r\nدر بغداد مردم محلهء باب الازج كه از اهل سنت و اكثر ايشان پيرو مذهب امام احمد بن حنبل‌اند از پذيرفتن اوامر خدابنده امتناع كردند و روز جمعه با اسلحه در مسجد جامع گرد آمدند و چون خطيب بر منبر بالا رفت ايشان كه قريب 12 هزار نفر مسلح بودند و حمايت بغداد را در عهده داشتند پيش خطيب قسم ياد كردند كه اگر در خطبهء معمولى تغييرى دهد و بنقصان و افزايش مبادرت ورزد او و فرستادهء سلطان را بكشند ، چه سلطان امر كرده بود كه اسامى خلفا و ساير صحابه را از خطبه بيندازند و جز اسم امير المؤمنين علىّ بن ابى طالب و صحابه‌اى كه از آن حضرت تبعيت كرده‌اند مثل تمار « 1 » نام ديگرى را بر زبان نياورند . خطيب از ترس جان خطبه را برسم معمول خواند و مردم شيراز و اصفهان نيز چنين كردند و فرستندگان سلطان صورت واقعه را در مراجعت به اطلاع او رساندند . خدابنده\r\n\r\n\r\n","description":"","footnote":"\r\n( 1 ) - ابو سالم ميثم تمار از صحابهء خاص حضرت علىّ بن ابى طالب بود كه او را عبيد اللّه بن زياد والى كوفه ده روز قبل از ورود حضرت امام حسين بعراق در كوفه بقتل درآورد .\r\n","page_name":" 317 ","page_number":384},
  {"content":"\r\n\r\nامر داد كه قضاة بغداد و شيراز و اصفهان را بحضور او بياورند و مأمورين نيز چنان كردند و آن سه نفر را كه يكى از ايشان قاضى مجد الدين قاضى شيراز بود بقراباغ [ يعنى اران 
  ] به خدمت سلطان بردند و خدابنده گفت كه قضاة را پيش سگان درندهء درشت پيكر بيندازند و اين سگان كه آنها را براى اين كار آماده داشتند در زنجير بودند و هرگاه كه مىخواستند تنى چند از مردم را پيش آنها بيندازند ايشان را آزاد در گودالى وسيع مىافكندند و سگان را بر ايشان مسلط مىكردند . محكومين بيچاره از مقابل حيوانات درنده مىگريختند ولى چون مفرى نداشتند بالاخره طعمهء درندگان مىشدند . قاضى مجد الدين را پيش سگان انداختند ولى آن حيوانات بر خلاف معتاد بر قاضى حمله نبردند بلكه دم خود را در پاى او ماليدند و از هجوم به او خوددارى كردند . چون خبر بخدابنده رسيد شتابان پيش قاضى آمد و خود را در پاى او انداخت و بر آن بوسه داد و لباس خود را بيرون كرده بر قاضى پوشاند و رسم مغول بود كه اگر سلطان جامهء خاص خود را به كسى مىبخشيد مردم آن را عظيم‌ترين تشريفات مىشمردند و آن را بعنوان افتخار خانوادگى به ارث در خاندان خويش حفظ مىنمودند و در ميان - جامه‌هاى سلطانى شريف‌ترين آنها شلوار بود . سلطان سپس قاضى مجد الدين را به اردو آورد و امر داد كه زنان حرم بتعظيم و تكريم او قيام كنند و به همين علت از مذهب تشيع برگشت و ببلاد خود نوشت كه مردم را همچنان بر مذهب اهل سنت و جماعت باقى گذارند و قاضى را عطا داد و به سرزمين خويش برگرداند . » ( ترجمه از سفرنامهء ابن بطوطه ص 151 - 153 )\r\nسلطان خدابنده كه طبعى سالم داشت و چندان متعصب نبود اندكى بعد از قبول مذهب تشيع و صدور اوامر در اشاعهء آن بتشويق علماى اماميه ديد كه مردم غالب بلاد ايران مخصوصا اهل قزوين و شيراز و اصفهان زير بار احكام او نمىروند و جماعتى از امراى او نيز در حفظ مذهب اهل سنت اصرار و تعصب دارند به همين علل از حرارت اولى خود در طرفدارى از تشيع كاست و در اواخر عمر دوباره امر داد كه نام خلفا را در سكه و خطبه داخل كنند .\r\n\r\nقتل سعد الدين ساوجى در 711 -\r\nخواجه سعد الدين محمد ساوجى كه به مشاركت خواجه رشيد الدين فضل اللّه در قسمت عمدهء ايام سلطنت غازان و اولجايتو به ادارهء امور و تدبير مهام ملكى اشتغال داشت بتدريج مقبوليت اولى خود را در خدمت اولجايتو از دست داد و مورد بىمرحمتى سلطان قرار گرفت و امرى كه روز به روز باعث افول ستارهء اقبال او مىشد طلوع كوكب سعادت مرد زيرك جاه‌طلبى بود كه در دستگاه ايلخانى راه يافته و آن به آن خاطر اولجايتو را بيشتر به سمت خود جلب مىكرد و او كه تاج - الدين عليشاه جيلان تبريزى نام داشت در اصل دلال جواهر و احجار كريمه بود و فضل و سوادى نداشت ولى مردى قابل و زرنگ و كارآمد بود و در ضمن معاملات\r\n\r\n","description":"","footnote":"","page_name":" 318 ","page_number":385},
  {"content":"\r\n\r\nتجارتى خود با غالب اعيان و امرا رفت‌وآمد و آشنائى پيدا كرد و به همين وسيله در پيشگاه سلطان نيز خود را شناساند و مورد توجه خدابنده قرار گرفت .\r\nنفوذ يافتن تاج الدّين عليشاه در دربار اولجايتو باعث وحشت خواجه سعد الدّين شد و او به همين نظر در صدد برآمد كه بهر وسيله باشد عليشاه را از خدمت اولجايتو دور كند و به اين قصد روانهء بغدادش كرد تا كارخانه‌هاى مخصوص نساجى آن شهر را اداره نمايد . عليشاه ببغداد رفت و به زودى امور كارخانجات آنجا را به خوبى مرتب نمود و پارچه‌هاى نفيس گرانبهائى ساخت كه پيش از او هيچ‌كس مانند آنها درست نكرده بود و چون سلطان به اين شهر آمد مقدارى هدايا و تحفى كه خود در اين كارخانه‌ها فراهم ساخته بود به او تقديم داشت كه اسباب حيرت سلطان شد و از اين تاريخ توجه خدابنده به على شاه زيادتر از سابق شد و دولت او رو بترقى گذاشت چنان كه مصاحب اردو گرديد و موقعى كه اردو به سلطانيّه رسيد عليشاه در آن شهر به خرج خود ابنيه‌اى زيبا ساخت و بازارى درست كرد كه تا آن‌وقت نظير آن در سلطانيه ديده نشده بود و اولجايتو كه به عمارت و آبادى اين شهر علاقهء مخصوصى داشت از اين عمل عليشاه بيشتر خرسند گرديد و او را زيادتر از پيش مورد نوازش و توجه قرار داد . خواجه سعد الدّين از اين پيش‌آمدها سخت دلتنگ بود و نمىتوانست ترقى عليشاه را ببيند . به همين جهت بتحقير او مىپرداخت و از برخاستن جلوى او امتناع مىكرد ، بر خلاف او خواجه رشيد الدّين عليشاه را احترام مىنمود و در تعظيم او مىكوشيد و همين قضيه روز به روز كدورت بين دو وزير را شدت مىداد تا آنجا كه خواجه سعد الدّين در صدد آزار خواجه رشيد الدّين برآمد و جمعى از كسان خود را بر آن داشت كه بر روى خواجه رشيد بايستند و در مجلس ضيافتى كه عليشاه از سلطان و وزراء كرده بود سعد الدين در حال مستى با رشيد الدّين به درشتى و زشتى معامله كرد و خواجه رشيد در جواب سكوت كرد و سلطان از اين معنى بيشتر بر سعد الدّين آشفته شد و رشيد الدين اندكى بعد در صدد كشيدن انتقام برآمد و زمينه نيز براى اين كار حاضر بود چه علاوه بر برگشتن نظر سلطان از خواجه سعد الدين و نفوذ عليشاه ، سعد الدّين و عمال متعدد او ساليانه قريب 000 ، 000 ، 30 درهم از عايدات خزانه را به مصرف شخصى مىرساندند و خواجه رشيد - الدين از اين موضوع اطلاع داشت زيرا كه اندكى قبل از آن دو نفر از عمال\r\n\r\n","description":"","footnote":"","page_name":" 319 ","page_number":386},
  {"content":"\r\n\r\nخواجه سعد الدّين در سلطانيه با يكديگر بنزاع برخاسته و همديگر را به برداشت اموال ديوانى متهم كرده بودند . با اينكه خواجه سعد الدين ايشان را با يكديگر آشتى داده و از آن دو قول گرفته بود كه ديگر از اين بابت كلامى بر زبان نياورند ايشان به خدمت خواجه رشيد الدين رفتند و او را از ما وقع آگاهى دادند و خواجه خدابنده را موقعى كه در بغداد بود بر قضيه مطلع ساخت . اولجايتو امر داد كه به محاكمهء دو وزير بپردازند و حساب ايشان را بكشند . گناه بر خواجه سعد الدين ثابت شد و او را با جماعتى از همدستان و عمال او در دهم شوال 711 در قريهء محول يك فرسخى بغداد بقتل رساندند « 1 » بعد از قتل خواجه سعد الدين اولجايتو به اشارهء خواجه رشيد الدين ، تاج الدين عليشاه را بمقام وزير مقتول برگزيد و قرار شد كه امور معاملات ديوانى با تاج الدين باشد و امور مشورتى و تدبير ملك با خواجه رشيد الدين و تاج الدين اوامر خواجه رشيد الدين را اطاعت كند .\r\nخواجه رشيد الدين اين‌بار باصلاح خرابيها كه در عهد استيلاى خواجه سعد الدين و ياران او روى كرده بود پرداخت و بانشاء قوانين تازه مشغول شد و هر ولايتى را به حاكمى امين سپرد ، از آن جمله قزوين و ابهر و زنجان و طارم عليا و سفلى را در عهدهء حمد اللّه مستوفى قزوينى مورخ و منشى معروف گذاشت و جلال الدين پسر خود را به حكومت اصفهان و پسر ديگر خويش يعنى امير عبد اللطيف را هم به وزارت ابو سعيد وليعهد سلطان كه در تاريخ 713 به حكومت خراسان منصوب شد فرستاد .\r\n\r\nلشكركشى اولجايتو بشام در 712 -\r\nدر اول سال 712 چند نفر از امرا و سرداران الملك الناصر محمد سلطان مصر كه مشهورترين از ايشان يكى قراسنقر حكمران دمشق و ديگرى آغوش افرم صاحب حلب بودند از سلطان وحشت كرده با جماعتى از سواران خود به خدمت اولجايتو آمدند و اولجايتو را به لشگركشى بشام تشويق نمودند . اولجايتو كه حتى پيش از فتح گيلان اين خيال را در سر داشت به انجام نقشهء مزبور تصميم گرفت و با قشونى مهيا از موصل به طرف شط فرات حركت كرد و\r\n\r\n\r\n","description":"","footnote":"\r\n( 1 ) - حمد اللّه مستوفى در تاريخ اين واقعه مىگويد :\r\n شنبه عشر اول از شوال گشته منصرف * رفته از تاريخ هجرى سال ذال و يا الف\r\nدر محول شد بفرمان خداوند جهان * بدر عمر خواجه سعد الدين محمد منخف \r\n","page_name":" 320 ","page_number":387},
  {"content":"\r\n\r\nدر ششم رمضان آن سال قلعهء رحبة را كه اولين قلعهء سرحدّى خاك شام و در كنار فرات بود در محاصره گرفت و در اين لشكركشى قراسنقر و افرم نيز با او همراه بودند .\r\nافرم بمناسبت دوستى كه با بدر الدّين مدافع قلعهء رحبه داشت باولجايتو اطمينان داده بود كه بدر الدين را بتسليم آن قلعه وادارد ولى بدر الدين از اين كار امتناع ورزيد و اولجايتو مجبور شد كه بمدد منجنيق‌هاى سنگ‌افكن و چرخهاى نفطانداز و زدن نقب قلعه را مسخر كند . مدافعين قلعه مقاومت رشيدانه كردند و لشكريان ايلخانى بتسخير قلعه قادر نيامدند و اولجايتو به علت تنگى آذوغه و سختى كار از ادامهء حصار انضجار يافت و بالاخره به وساطت خواجه رشيد الدين فضل اللّه و قاضى رحبه امر به صلح خاتمه پذيرفت و اولجايتو در 26 رمضان حصار رحبه را رها كرده به ايران برگشت و ديگر به خيال حملهء بشام نيفتاد .\r\nدر همين سال پسر قونغرتاى در بلاد روم سر بعصيان برداشت و امير طرمطاز او را به سهولت دستگير كرده با چهار پسرش كشت و در سال 714 محمود بيك يكى از امراى محلى روم شورش كرد و شهر قونيه را گرفت . اولجايتو امير چوپان سپهسالار را با سه تومان لشكر به آن ديار فرستاد . امير چوپان به كمك پادشاه گرجستان محمود بيك و پسران معين الدين پروانه را كه طغيان كرده بودند مطيع ساخت و پس از يك سال اقامت در روم به امر اولجايتو به ايران برگشت .\r\n\r\nحكومت ابو سعيد بر خراسان ( 713 - 716 ) -\r\nاولجايتو بعد از مراجعت از شام يعنى در تاريخ 713 پسر خود ابو سعيد را كه به سال 704 تولد يافته و در اين تاريخ قريب نه سال داشت به حكومت خراسان نامزد نمود و امير سونج را به اتابكى او و بيگلربگى خراسان و عبد اللطيف پسر خواجه رشيد الدين را به وزارت او گماشت و جماعت ديگرى نيز از امرا را همراه او كرد .\r\nقبل از انتصاب ابو سعيد به حكومت خراسان مغولان اولوس جغتاى چند بار بخراسان هجوم آورده و امير يساول و امير على قوشجى را مغلوب كرده بودند . ورود ابو سعيد بخراسان نيز با هجوم ديگرى از طرف ايشان مصادف گرديد و امير يساول و امير على قوشجى كه تاب مقاومت در مقابل ايشان را نداشتند باردوى ابو سعيد پيوستند و ابو سعيد به شرحى كه بعد خواهيم ديد در مدت سه سال و كسرى حكومت خود در خراسان\r\n\r\n","description":"","footnote":"","page_name":" 321 ","page_number":388},
  {"content":"\r\n\r\nپيوسته بدفع غائلهء ايشان اشتغال داشت .\r\nدر سال 715 يعنى يك سال قبل از فوت اولجايتو ، ابو سعيد براى مخارج لشكريان خود به پول احتياج پيدا كرد و براى تحصيل آن مكرر در مكرر به خزانه يعنى به خواجه تاج الدين عليشاه و خواجه رشيد الدين مراجعه نمود و اين دو وزير كه هريك نسبت بمقام ديگرى حسد مىبردند و مىخواستند مستقل باشند پرداخت پول را بعهدهء ديگرى محول مىكردند . خواجه رشيد الدين مىگفت كه امور معاملات در دست من نيست و امضاى من در ذيل هيچ حواله و براتى گذاشته نشده و به همين جهت مسئول وصول و ايصال پول ديگرى است . تاج الدين عليشاه مىگفت كه من جز لباس تن خود مالك چيزى ديگر نيستم و دينارى در كف ندارم و چون من و خواجه رشيد الدين باشتراك هم متعهد امور مملكتيم نمىدانم چرا تنها در اين كار به من رجوع مىكنند و از مراجعه بشريك من خوددارى دارند . رشيد الدين به بهانهء آنكه عليشاه طرف اعتماد كلى ايلخان است و حافظ تمغاى بزرگ است او را مسئول تهيهء وجه مىدانست به همين جهت عليشاه حاضر شد كه خواجه رشيد را در اين كار هم با خود شريك كند . رشيد زير بار نرفت و گفت چگونه مىتوانم با كسى مثل تو كه در موقع پرداخت پول اظهار عجز و فقر مىكنى قبول مسئوليت كنم در صورتى كه عمال تو اموال ديوانى را در ضبط خود گرفته و از آن راه ثروت بسيار اندوخته‌اند .\r\nاولجايتو بالاخره براى ختم نزاع بين دو وزير ممالك خود را به دو قسمت تقسيم كرد ، عراق عجم و خوزستان و ولايات لرنشين و فارس و كرمان را بعهدهء رشيد الدين و عراق عرب و ديار بكر و اران و بلاد روم را تحت ادارهء عليشاه گذاشت ولى عليشاه از سلطان تقاضا كرد كه ايشان را در ادارهء كل ممالك شريك گرداند و امضاى هر دوى ايشان در پاى احكام و فرمانها باشد .\r\nاولجايتو در سال 715 عليشاه و رشيد الدين را در كار وزارت شركت داد تا به اتفاق در تصرف اموال و نشان وزارت دخالت كنند چه تا اين تاريخ خواجه رشيد الدين چنان كه پيش هم گفتيم در تصرف اموال و مهر و نشان وزارت دخالتى نداشت و از اين تاريخ قرار شد كه هريك از دو وزير معاونى نيز در كارهاى وزارتى خود داشته باشند . بعد از رسميت يافتن اين ترتيب رشيد الدين به علت مرض نقرس تمام\r\n\r\n","description":"","footnote":"","page_name":" 322 ","page_number":389},
  {"content":"\r\n\r\nزمستان را خانه‌نشين شد و چهار ماه تمام بديوان نيامد و در اين مدّت ابو سعيد پىدرپى قاصد و پيغام مىفرستاد و مطالبهء پول مىكرد و عليشاه در جواب مىگفت كه خزانه از وجه تهى و اموال ديوانى همه نزد خواجه رشيد الدّين است .\r\nاولجايتو امير چوپان را مأمور تحقيق حال كرد و اين امير به همراهى معاونين وزرا مأمورين وصول عوايد را تحت محاكمه آوردند و معلوم شد كه ايشان اموال ديوانى را حيف و ميل كرده و بپرداخت 300 تومان ( 000 ، 000 ، 30 دينار طلا ) محكومند .\r\nحكم محكوميت مأمورين فوق موجب وحشت عموم عمال ديوانى گرديد و ايشان به على شاه ملتجى شده به او گفتند كه اگر او فرمان نسخ آن را از اولجايتو نگيرد روزگار همگى تيره و جميع خيالات ايشان نقش بر آب خواهد شد . عليشاه شبانه به سراى اولجايتو رفت و بسلطان گفت كه مأمورين در تفريط مال گناهى ندارند بلكه آن اموال كلا بدست من جمع و به مصرف رسيده و بقدرى گريه و الحاح كرد كه اولجايتو حكم داد كه از تعقيب قضيه صرف‌نظر كنند و صبح بامير ايرنجين كه مأمور اين كار بود گفت كه عليشاه اين اموال را وصول كرده ولى بخاطر ندارد كه بچه مصارف رسانده و ميل من آنست كه از تعقيب او و كسانش خوددارى شود . ايرنجين در باطن برآشفت و به امير چوپان شكايت برد و از اينكه يك نفر ايرانى بدون جلب نظر قبلى امرا مستقيما با ايلخان داخل مذاكره مىشود اظهار كراهيت نمود و امير چوپان نيز متغيّر شد ولى عليشاه با رشوه و تقديم هدايا امير را ساكت نمود .\r\nاندكى بعد عليشاه به اولجايتو گفت كه رشيد الدّين تمارض كرده و در خانه نشسته و با اين حال از بذل هيچ‌گونه سعى در برانداختن من كوتاهى ندارد و مىخواهد مرا هم مثل خواجه سعد الدّين از ميان بردارد اگر ايلخان اجازه مىفرمايد من او و فرزندانش را در مقام تقرير و بازپرس حساب بياورم و از ايشان بقاياى گذشته را مطالبه كنم ، اولجايتو رضا داد و عليشاه در پسران خواجه رشيد پيچيد و چون نتوانست تقصيرى بر ايشان ثابت كند خواجه را متهم كرد كه ربع عوايد اوقاف و اموال خزانه و مخارج شاهزاده خانمها را به تصرف شخصى مىگيرد و با اين نسبتها نظر اولجايتو را از خواجه برگرداند و خود در پيش چشم ايلخان معزز و محترم شد ولى خواجه\r\n\r\n","description":"","footnote":"","page_name":" 323 ","page_number":390},
  {"content":"\r\n\r\nرشيد بمناسبت دوستى با بعضى امرا موقتا از شر عليشاه محفوظ ماند و اولجايتو امر داد كه دو وزير با يكديگر بسازند و كماكان امور مملكتى را باشتراك بگذرانند .\r\n\r\nمرگ اولجايتو در 28 رمضان 716 -\r\nاولجايتو مثل اغلب ايلخانان ديگر در شرب شراب و شهوت‌رانى افراط مىكرد و به همين جهت بسيار ضعيف شده بود . در رمضان سال 716 موقعى كه در اطراف سلطانيه به شكار مشغول بود دوچار پادرد سختى شد و اعتدال مزاجش رو بانحراف گذاشت و در روزى كه بحمام رفته بود در خوردن غذاهاى لذيذ افراط كرد و بر اثر آن مرضش شدّت يافت و در 28 رمضان آن سال در سلطانيه فوت نمود و او را كه بيش از چهل سال نداشت پس از دوازده سال و نه ماه سلطنت در گنبد خود در آن شهر به خاك سپردند .\r\nاولجايتو در مرض موت دو يرليغ صادر كرد يكى داير بر تجديد ذكر نام خلفاى راشدين در خطبهء نماز جمعه ديگرى راجع به برگرداندن نصف اموال خواجه سعد الدّين ساوجى به پسران او .\r\nاولجايتو بر روى هم يكى از ايلخانان خوب ايران است و در عهد او مردم در رفاه بوده‌اند و كمتر بدست او ظلم و سخت‌كشى جارى شده مذهب شيعه در عصر او قوام گرفته و علم و ادب رونق يافته است . شخصا پادشاهى آبادكننده بود و علاوه بر اتمام بناى سلطانيه و گنبد آن در پاى كوه بيستون شهر ديگرى بنام سلطان‌آباد چمچال يا بغداد كوچك و در حد موقان كنار نهر ارس شهرى ديگر بنام سلطان‌آباد اولجايتو ساخت و با پاپ و سلاطين عيسوى اروپا و روم شرقى نيز ارتباط داشت از آن جمله در سال 704 نمايندگانى به فرانسه و انگليس و ايتاليا فرستاد و ايشان مراسله‌اى از اولجايتو كه در تاريخ سال 704 در اوجان به خط اويغورى نوشته شده بود داير بر تذكار روابط سابقهء ايلخانان با سلاطين فرنگ و لزوم اتحاد براى سركوبى دشمنان براى پادشاه فرانسه بردند و دو سال بعد به خدمت ادوارد دوم پادشاه انگليس و بعد از آن بحضور كلمان پنجم پاپ رسيدند و گويا غرض اولجايتو از اين فرستادن سفرا تحصيل يارانى براى حملهء بشام و مصر بود كه قبل از فتح گيلان اين خيال را در سر داشت و جماعتى از عيسويان جزيرهء قبرس و ارمنستان نيز او را به اين كار تشويق مىكردند ولى اين روابط چنان كه در عهد ايلخانان سابق هم ديديم هيچ‌وقت از حدّ تعارف تجاوز\r\n\r\n","description":"","footnote":"","page_name":" 324 ","page_number":391},
  {"content":"\r\n\r\nگنبد سلطانيه يعنى مقبرهء اولجايتو ( مقابل صفحهء 324 )\r\n\r\n","description":"","footnote":"","page_name":" الف 324 ","page_number":392},
  {"content":"\r\n\r\nنمىكرد و هيچ‌گاه بعلل موانع اساسى و رقابتهاى سياسى به فرستادن قشون به كمك يكديگر منتهى نمىشد .\r\n\r\nسلطنت سلطان ابو سعيد بهادر خان از 716 تا 736\r\nاولجايتو ابو سعيد را كه در تاريخ ذىالعقدهء سال 704 تولد يافته بود بعد از هفت روز از تاريخ تولد تحت اتابكى امير سونج قرار داد و در سال 713 به شرحى كه ديديم موقعى كه ابو سعيد نه سال بيش نداشت ايلخان او را به حكومت خراسان فرستاد و ابو سعيد مدت سه سال و كسرى با اتابكى امير سونج در آن ديار حكومت مىكرد .\r\nدر موقع مرض موت اولجايتو امرا و وزراى ايلخانى پشت سر هم رسولانى پيش ابو سعيد كه در اين تاريخ در مازندران بود فرستادند و او را به عجله به سلطانيه خواستند تا قبل از فوت اولجايتو به پايتخت برسد و غرض ايشان از اين شتابزدگى آن بود كه ابو سعيد پيش از آنكه امير سونج از طوس حركت كند به سلطانيه بيايد و امرا و وزراى دربارى كه همه تحت نفوذ امير چوپان بودند وليعهد جوان را مطيع ارادهء خود قرار دهند و دست اقتدار امير سونج اتابك او را كوتاه سازند ولى ابو سعيد و اطرافيان او كه نسبت بامير سونج وفادار بودند از فرمان او بيرون نرفتند و از جاى خود نجنبيدند تا آنكه خبر مرگ اولجايتو رسيد و امير سونج نيز از خراسان آمد .\r\nابو سعيد به معيت اتابك خود به طرف سلطانيه حركت كرد و امير چوپان و امراى ديگر و وزرا باستقبال او آمده ابو سعيد را بجلال تمام به پايتخت وارد نمودند و او را در تاريخ غرهء صفر 717 درحالىكه امير چوپان يك بازوى او و امير سونج بازوى ديگر او را گرفته بودند رسما بتخت ايلخانى نشاندند .\r\nقبل از ورود ابو سعيد به سلطانيه شاهزادهء جوان ميل داشت كه امير سونج را مقام اميرالامرائى دهد ولى سونج زير بار نرفت و گفت كه قبول اين شغل مستلزم دور شدن از پايتخت و تعهد حال سلطان است و چون او مايل است كه كما فى السابق حاضر خدمت ابو سعيد باشد و با امير چوپان در اين منصب معارضه نكند ابو سعيد را به ترك اين پيشنهاد واداشت و ابو سعيد هم پس از جلوس آن منصب را مثل عهد پدر\r\n\r\n","description":"","footnote":"","page_name":" 325 ","page_number":393},
  {"content":"\r\n\r\nدر عهدهء امير چوپان باقى گذاشت و پسر امير چوپان يعنى تيمور تاش را هم به حكومت ولايت روم فرستاد و او خواجه جلال الدين پسر ارشد خواجه رشيد الدين فضل اللّه را به سمت وزارت و استيفاى بلاد روم برگزيد .\r\nدر موقع ورود ابو سعيد به سلطانيه خواجه رشيد الدين پسر خود غياث الدين محمد را باستقبال او فرستاد و چون سابقهء كدورتى با امير سونج داشت و مىدانست كه امير مزبور كينهء او را در دل گرفته در صدد برآمد كه خود را بامير چوپان رقيب امير سونج نزديك كند و در مقابل او جهت خويش حاميى قوى بدست آورد به همين جهت با تاج الدين عليشاه و امراى ديگر محرمانه ساخت و بالاخره هم بتدبير ايشان بود كه مقام - اميرالامرائى چوپان تثبيت شد .\r\nدر نتيجهء اين ترتيب ابو سعيد و امير چوپان خواجه رشيد الدين و خواجه عليشاه را در مقام وزارت باقى گذاشتند ولى زمام عمدهء امور در كف عليشاه قرار گرفت و رشيد الدين كه در اين تاريخ پير و از كارهاى ديوانى آزرده‌خاطر شده بود خيالى نداشت جز آنكه از شر دشمنان آسوده ماند و بقيهء عمر را راحت به آخر رساند .\r\nاز اولين وقايعى كه در عهد سلطان جوان اتفاق افتاد تهمت توطئه‌اى بود كه بر قتلغ شاه خاتون زوجهء اولجايتو و امير تغماق بر ضد ابو سعيد بستند و امير چوپان تغماق را دستگير نمود و پس از مصادرهء اموال ، او را بنيابت خود برگزيد و امير ايسن قتلغ را نيز به حكومت خراسان و دفع مغولان اولوس جغتاى روانه كرد .\r\n\r\nقتل خواجه رشيد الدين در 17 ج 1 سال 718 -\r\nامير چوپان بتدريج قدرت فوق‌العاده‌اى پيدا كرد و رشتهء جميع كارهاى لشكرى و كشورى را در دست گرفت به‌طورىكه جز اسم سلطنت چيزى ديگر براى ابو سعيد باقى نبود و اين امير چنان كه گفتيم با خواجه رشيد الدين طريق يگانگى مىسپرد ولى اين امر باعث تحريك حس حسد و غضب عليشاه بود و او سعى مىكرد بهر وسيله باشد خواجه رشيد الدين را از چشم امير بيندازد و با متهم ساختن او از اعتبارش بكاهد بلكه اگر بتواند رقيب جليل القدر خود را به يك‌بارگى از ميان بردارد و ميدان را براى تاختن از وجود او خالى سازد .\r\n\r\n","description":"","footnote":"","page_name":" 326 ","page_number":394},
  {"content":"\r\n\r\nرقابت بين دو وزير كه سابقهء مفصل داشت در اين تاريخ به اوج شدت رسيد و كار بر اصحاب ديوان سخت شد چه اگر يكى از ايشان به يكى از دو وزير خدمتى نيكو مىكرد موجب رنجش و جلب دشمنى ديگرى مىشد و همين مسئله امور ديوان را مختل كرد . روزى سه نفر از عمال ديوانى به خدمت خواجه رشيد آمدند و به او گفتند كه اگر دستور دهد ايشان بدفع عليشاه و افشاى خيانت او بپردازند . خواجه رشيد پس از تأمل گفت ، عليشاه مردى معتبر و بزرگ است و متهم ساختن او جايز نيست . من او را بجلب رضاى شما توصيه مىنمايم . سه نفر مزبور با يكديگر شورى ساختند و گفتند كه از خواجه رشيد كارى برنمىآيد بلكه بيم آن است كه پيشنهاد ما را به على شاه بگويد و او را به دشمنى ما برانگيزد . به همين جهت پيش عليشاه رفتند و او را بر ضد خواجه رشيد تحريك نمودند و عليشاه هم در اين اوقات به زور زر غالب امرا را با خود همدست ساخته و جماعتى از طرفداران خواجه رشيد را به سمت خود جلب كرده بود .\r\nدر نتيجهء تحريكات اين جماعت بالاخره خواجه رشيد در اواخر ماه رجب سال 717 از وزارت معزول شد و خواجه سلطانيه را ترك گفته براى استراحت به تبريز رفت . امير سونج با وجود سابقهء كدورت بعزل خواجه راضى نبود و چون در اين تاريخ مرضى صعب داشت نمىتوانست مستقيما در كارها دخالت كند ولى گفت كه بمحض صحت يافتن خواجه را به وزارت برخواهد گرداند اما در همين اوان به همراهى ابو سعيد به طرف بغداد رفت و در تاريخ ذىالعقدهء 717 در يك فرسخى آن شهر مرد .\r\nامير چوپان كه در اين اوقات در آذربايجان بود خواجه رشيد الدين را به خدمت خود طلبيد و گفت وجود تو بر درگاه پادشاه مانند نمك در طعام لازم است و بىرأى و تدبير تو كارها قوام نمىگيرد . خواجه در جواب گفت كه ايام وزارت من بيش از هريك از وزرا طول كشيده مرا سيزده فرزند است كه به خدمت مشغولند . بهتر آن است كه ايشان در خدمت باشند و من بقيهء عمر را به كار آخرت پردازم . اما امير چوپان اصرار كرد و بالاخره خواجه را بقبول وزارت واداشت ولى افسوس كه اين قبولى به منزلهء امضاى حكم قتل خود بود چه همين امير چوپان كه تا اين حد در برگرداندن خواجه اصرار داشت و به حق وجود او را براى ترميم خرابيهاى مملكت لازم مىشمرد موقعى كه دشمنان خواجه غلبه كردند با آنكه كمال قدرت داشت از او حمايت نكرد و خون آن وزير\r\n\r\n","description":"","footnote":"","page_name":" 327 ","page_number":395},
  {"content":"\r\n\r\nارجمند بدست ايشان به خاك بىانصافى ريخته شد . برگشت خواجه رشيد الدّين به وزارت به پشت گرمى امير چوپان خواجه عليشاه و ساير دشمنان خواجهء فاضل را به وحشت انداخت به همين جهت استيصال او را دامن بكمر زدند و اول بار ابو بكر يكى از محارم امير چوپان را كه سابقا نيز با عليشاه در عزل خواجه رشيد شركت كرده به كار دشمنى با خواجه رشيد واداشتند و ابو بكر قول داد به هر نحو باشد ميانهء خواجه را با امير چوپان به هم زند .\r\nاين دفعه ساعيان بدطينت خواجه را در پيش ابو سعيد متهم كردند كه اولجايتو را مسموم نموده و بدست پسر خود عز الدين ابراهيم كه شربت‌دار ايلخان ماضى بود شربت مسموم بخدابنده خورانده است . اين بيان سلطان ابو سعيد را سخت غضبناك كرد و عجيب اين است كه امير چوپان اين مطلب را بعرض ابو سعيد رساند و دو نفر از امرا نيز كه از عليشاه پول گرفته بودند به صحت واقعه شهادت دادند و حكم قتل خواجه رشيد و پسرش عز الدّين ابراهيم صادر شد . ميرغضبان در 17 جمادى الاولى سال 718 ابتدا فرزند خواجه يعنى عز الدّين ابراهيم را كه شانزده سال بيش نداشت پيش چشم پدر پير كشتند و بعد آن وزير فاضل يگانه را بسن 73 در نزديكى تبريز دو نيمه كردند « 1 » و با اين حركت زشت بعمر يكى از بزرگترين حكما و اطبا و منشيان و مورخين ايران كه در ميان رجال شرق كمتر نظير داشته خاتمه بخشيدند .\r\nبعد از قتل خواجه رشيد الدّين دشمنان او تمام اموال او و فرزندانش را ضبط نمودند ، محله ربع رشيدى را كه در تبريز از بناهاى او بود بباد غارت دادند ، حتى املاكى را كه وقف كرده بود به تصرف گرفتند و آن بيچاره را كه پسر ابو الخير بن على همدانى بود به علت حشر او در جوانى با يهودان همدان و اطلاع كامل بر مقالات و رسوم و عادات ايشان بيهود بودن متهم كردند و همين تهمت سبب شد كه جسد آن مرد فاضل نيز در زير خاك براحت نيارامد چه يك قرن بعد اميرانشاه پسر امير تيمور كه بر اثر\r\n\r\n\r\n","description":"","footnote":"\r\n( 1 ) - در موقعى كه خواجه رشيد الدين مرگ خود را نزديك مىديد قطعهء ذيل را سروده به خدمت ابو سعيد فرستاد :\r\n سالها خاطر مرا ز نشاط * هيچ پرواى قيل‌وقال نبود\r\nماه طبعم غم كسوف نداشت * روز عيش مرا زوال نبود\r\nچرخ مىخواست تا كند ضررى * ليكنش زهرهء مجال نبود\r\nآخر الامر هرچه خواست بكرد * بطريقى كه در خيال نبود \r\n","page_name":" 328 ","page_number":396},
  {"content":"\r\n\r\nسقوط از اسب حال جنون يافته بود امر داد كه استخوانهاى خواجه رشيد الدّين را از مسجدى كه در ربع رشيدى تبريز بود بيرون آوردند و در قبرستان يهود به خاك سپردند .\r\nامير ايسن قتلغ كه در خراسان بود سه روز بعد از قتل خواجه رشيد الدّين به اردو رسيد و از شنيدن خبر واقعه سخت متأسف شد . امرا را به سختى در اين حركت زشت مورد ملامت قرار داد و به ايشان بطريق عتاب گفت كه از قتل چنين مردى كه عمرش به پايان رسيده و خود در شرف رفتن بود چه فائده‌اى منظور بوده .\r\nبعد از قتل خواجه رشيد الدين از قضا عموم اشخاصى كه در توطئه بر ضدّ او شركت كرده بودند به استثناى تاج الدّين عليشاه يكى بعد از ديگرى همان سرنوشت را پيدا كردند و هيچ‌كدام حتى امير چوپان نيز جان به‌سلامت نبرد و همه بدست يكديگر يا بدست ابو سعيد بقتل رسيدند .\r\nاما تاج الدّين عليشاه كه از واقعهء قتل حريف پرزورى مثل خواجه رشيد الدّين از شادى در پوست نمىگنجيد به شكرانهء اين موفقيت هديه‌ها بخشيد و انعامها داد و از آن جمله در همان سال 718 دو حلقهء طلا كه هر كدام هزار مثقال وزن داشت بحرم كعبه فرستاد تا آنها را به ياد فتحى كه نصيب او شده بود در بيت اللّه بياويزند .\r\nعليشاه بعد از قتل خواجه رشيد مدّت شش سال به راحتى در وزارت ابو سعيد باقى ماند و روز به روز احترامش در چشم ايلخان رو به افزايش بود تا آنجا كه در موقع ناخوشى او ابو سعيد شخصا به خبرگيرى از حال او مىآمد و اطباى خاصهء خود را بتعهد حال او مىگماشت تا آنكه بالاخره در جمادى الاخرى 724 جان سپرد و جسدش را باحترام در تبريز به خاك سپردند .\r\nقتل خواجه رشيد الدّين و شش سال وزارت بالاستقلال عليشاه كه با وجود زيركى مردى عامى و عارى از فضل بود رشتهء امور ديوانى و سياست مملكت را از هم گسيخت و موقعى كه عليشاه مرد و پسران او بامر ابو سعيد به پاس احترام پدر به كمك هم به وزارت اختيار شدند اين بىنظمى و اختلال شدّت كرد و آن‌وقت بود كه ابو سعيد بر قتل خواجه رشيد سخت متأسف شد و دانست كه در قبول سعايتهاى امرا و عليشاه چه خبطى كرده و موقعى كه او را به اختيار خواجه غياث الدين محمد پسر خواجه رشيد به وزارت\r\n\r\n","description":"","footnote":"","page_name":" 329 ","page_number":397},
  {"content":"\r\n\r\nدعوت نمودند گفت كه از موقع قتل خواجه رشيد امور ديوانى رو به خرابى و سستى گذاشته و هيچيك از جانشينان خواجهء شهيد لياقت ادارهء مهام كشورى را نداشته‌اند بالاخره سلطان براى تلافى ظلمى كه در حق خواجه رشيد رفته بود پسرش خواجه غياث الدّين محمد را به شرحى كه خواهيم ديد به وزارت خود برگزيد .\r\nانقلابات اوايل سلطنت ابو سعيد - سلطان ابو سعيد خان در به دو سلطنت گرفتار مشكلات سخت شد چه دشمنان خارجى سلسلهء ايلخانى كه بر اثر سياست غازان و اولجايتو و قدرت سرداران ايشان سر جاى خود نشانده شده بودند جوانى و تازه‌كارى ابو سعيد را غنيمت شمرده در صدد هجوم بممالك او و تلافى گذشته برآمدند و اين تاخت‌وتازها در اول كار اگر رشادت ابو سعيد و كفايت سرداران آزمودهء او نبود بساط دولت او را برمىچيد .\r\nشاهزادهء يسور از اولوس جغتاى كه در عهد اولجايتو از جيحون گذشته و بحدود بادغيس هرات آمده و از طرف ايلخان ماضى به گرفتن اراضى چند نايل آمده بود پس از فوت اولجايتو در صدد طغيان برآمد و حكومت و سردارى خراسان را در اين تاريخ امير يساول از امراى ابو سعيد داشت و او كه مردى ظالم بود و از مردم خراسان و هرات پول بسيار بجور و شكنجه گرفته و در اواخر سال 716 تاب مقاومت در مقابل ياران شاهزادهء يسور نياورده بود بعراق گريخت و در بين راه در محرم 717 بقتل رسيد و يسور بر خراسان استيلا يافته عازم هجوم بمازندران گرديد .\r\nرسيدن خبر قتل امير يساول و حركت لشكريان يسور به طرف مازندران ابو سعيد را متوحش كرد و او به زودى امير ايسن قتلغ را روانهء خراسان نمود . ايسن قتلغ از ساده‌لوحى به استمالت ياران يسور پرداخت و يسور خود را مطيع ابو سعيد قلم داد و ايسن قتلغ به همين گرفتن اطاعت ظاهرى قانع شده به سلطانيه برگشت و از آنجا به حكم ابو سعيد مأمور اران شد ولى در راه ناگهانى فوت كرد .\r\nبعد از مراجعت ايسن قتلغ از خراسان شاهزادهء يسور بمطيع ساختن خراسان و سيستان و هرات مشغول شد ولى در هرات تير او به سنگ خورد چه ملك غياث الدّين كرت زير بار او نرفت بلكه بر خلاف با او درشتى كرد و خيالات سوء او را به اطلاع امراى ابو سعيد كه در طوس بودند رساند .\r\n\r\n","description":"","footnote":"","page_name":" 330 ","page_number":398},
  {"content":"\r\n\r\nيسور در اواسط جمادى الاولى سال 718 از سيستان و هرات بخراسان برگشت و عازم يورش بمازندران گرديد ، ابتدا امراى ابو سعيد را در طوس مغلوب كرد سپس تا اواسط خاك مازندران پيش تاخت و خرابى و قتل و غارت بسيار كرد .\r\nپس از رسيدن خبر طغيان او به گوش ابو سعيد ، ايلخان امير حسين گوركان پسر آق‌بوقا جلاير از امراى نامى خود را مأمور دفع شاهزادهء يسور نمود خبر حركت امير حسين شاهزادهء جغتائى را متزلزل نموده به طرف طوس مجبور به بازگشت كرد و ملك غياث الدّين كرت هم از جانب هرات ياران او را در ميان گرفت بالاخره يسور از خراسان گريخت و بالاخره در بين لشكريان امير حسين و كپك خان كه با او از يك خاندان بود و دشمنى ديرينه داشتند گير كرده بقتل رسيد و خراسان آرام شد .\r\nدر موقعى كه مغولان جغتائى در خراسان طغيان كرده و به طرف مازندران جلو آمده بودند چون عدد ايشان را زياد جلوه داده بودند امير چوپان نيز عازم بود كه به كمك امير حسين بخراسان حركت كند و به اين خيال از قراباغ ببيلقان آمد ولى در اين اثنا خبر رسيد كه پادشاه دشت قبچاق اوزبك خان از طرف دربند با لشكرى فراوان عازم اران و آذربايجان شده و لشكريان سلطان مصر نيز بحدود ديار بكر حمله آورده‌اند .\r\nدر شورائى كه بين سران سپاه ابو سعيد منعقد شد چنين مقرر گرديد كه امير ايرنجين بدفاع ديار بكر مأمور شود و امير حسين بدفع يسور بپردازد و ساير سرداران و ابو سعيد به جلوگيرى اوزبك خان قيام كنند و چون امير طرمطاز از جلوى پادشاه دشت قبچاق عقب نشسته و ابو سعيد نيز لشكرى قليل همراه خود داشت امير چوپان از حركت بخراسان منصرف شده به كمك ابو سعيد و دفع اوزبك خان شتافت اما قبل از رسيدن او سپاهيان اوزبك خان بدربند عقب نشستند و امير چوپان از آب كر ( كورا ) گذشته ايشان را تعقيب كرد و جماعتى از آن طايفه را به اسيرى گرفته مراجعت نمود و در مراجعت بعضى امرا و نوينان را كه در جنگ گريخته بودند بيرغو نشاند ، جمعى را از كار معزول كرد و عدّه‌اى را نيز سياست نمود و همين مسئله يكى از علل كينهء آن امرا و سران سپاهى نسبت بامير چوپان گرديد .\r\nبعد از ختم غائلهء اوزبك خان ابو سعيد به سلطانيه برگشت و امير چوپان پسر خود امير حسن را بر سر بنهء اردو گذاشته بعزم ييلاق عازم گرجستان گرديد . امرائى كه در\r\n\r\n","description":"","footnote":"","page_name":" 331 ","page_number":399},
  {"content":"\r\n\r\nنتيجهء يرغوى امير چوپان از او به سختى رنجيده بودند بر قتل او دست يكى كردند و از ايشان پسر اليناق يعنى قورميشى از همه مهم‌تر و در قصد امير چوپان ساعىتر بود .\r\nاين جماعت با عدّه‌اى سوار به عقب امير چوپان حركت كردند . جاسوسى اين خبر را به اطلاع چوپان رساند ولى چوپان باور نكرد و دو نفر از خواص امراى خود را بتحقيق مسئله فرستاد . مخالفين آن دو نفر را دستگير كرده كشتند و امير چوپان بسرعت خود را به پسر خويش امير حسن رساند . مخالفين پس از غارت نمودن اردوى امير چوپان روى به طرف اردوى امير حسن آوردند و چوپان و امير حسن را در نزديكى درياچهء گوگچه مغلوب كردند . اما چوپان و پسر او از معركه جان به‌سلامت بدر برده خود را بتبريز رساندند و تاج الدّين عليشاه كه در تبريز بود مقدم امير الامراء را محترم داشته معا به سلطانيه باردوى ابو سعيد آمدند اما امير چوپان درآمدن به سلطانيه ترديد داشت چه مخالفين به او چنين فهمانده بودند كه بامر ابو سعيد بقتل او مأمورند . عليشاه او را بمراحم ابو سعيد مطمئن كرد و به همراهى هم به خدمت ايلخان رسيدند و امير چوپان آنچه از مخالفت امرا ديده بود بعرض ابو سعيد رساند .\r\n\r\nمخالفت جمعى از امرا با ابو سعيد -\r\nپس از منهزم كردن امير چوپان قورميشى كه با امير ايرنجين حكمران ديار بكر دست يكى كرده بود با امراى مخالف ديگر از حدود نخجوان به طرف سلطانيه حركت كردند تا ابو سعيد را هم با خود همدست نموده بدفع امير چوپان قيام كنند ولى ابو سعيد بر اثر نصايح عليشاه و ديگران دانست كه صلاح او در حمايت امير چوپان و موافقت نكردن با خيالات سركشان است به همين جهت به معيت امير چوپان و امراى ديگر از سلطانيه به جلوگيرى ايشان خارج شد و در زنجان قتلغ شاه خاتون زوجهء ابو سعيد كه دختر امير ايرنجين بود از ايلخان خواهش كرد كه دست از جنگ بدارد تا شايد او بوسيلهء پيغام پدر را از خونريزى مانع شود . ابو سعيد ملتمس زوجهء خود را اجابت كرد در زنجان توقف نمود ولى امير ايرنجين به خواهش دختر اعتنا نكرده تا ميانج جلو آمد و چون قتلغ شاه خاتون مكرر در مكرر ايلچى پيش پدر فرستاد عاقبت پيغام داد كه اگر ابو سعيد با ما در مقام لطف و عنايت است به افراشتن بيرقهاى سفيد بر سر لشكريان خود امر دهد . ابو سعيد اين پيشنهاد را پذيرفت و علمها افراشته گرديد ولى اين حركت موجب مزيد جسارت مخالفين گشته آن را بر ترس ابو سعيد حمل كردند و در\r\n\r\n","description":"","footnote":"","page_name":" 332 ","page_number":400},
  {"content":"\r\n\r\nحملهء باردوى ايلخان و امير چوپان جرى شدند . جنگ ما بين اردوى مخالفين و لشكريان ابو سعيد و امير چوپان در جمادى الاولى سال 719 در نزديكى ميانج روى داد . ابتدا به حكم ابو سعيد سر شيخ على پسر ايرنجين را از بدن جدا و بر سرنيزه كرده باردوى ايرنجين نشان دادند . اين معنى امير ايرنجين را سخت غضبناك كرد و بشدّت باردوى ابو سعيد حمله برد و نزديك بود كه رشتهء انتظام ايشان را از هم پاره كند ولى ابو سعيد شخصا رشادت بسيار به كار برد و امراى او نيز به همين شكل رفتار كردند و بقدرى پافشارى به خرج دادند تا صف حملهء مخالفين درهم شكست و بسيارى از سران ايشان به خاك هلاك افتادند و امير ايرنجين و قورميشى نيز دستگير شده بقتل رسيدند و به اين طريق فتنهء عظيمى كه در صورت پيشرفت اساس سلطنت ابو سعيد را درهم فرومىريخت خوابيد و سلطان از اين تاريخ بلقب بهادر خان ملقب شد و از آن ببعد در فرمانها اين كلمه را بر اسم ايلخان اضافه كردند .\r\nمغلوب شدن امراى مخالف و بقتل رسيدن بزرگان ايشان شوكت امير چوپان را بمراتب بيش از پيش كرد تا آنجا كه ابو سعيد او را پدر و آقا خواند و دست او و پسرانش را در كارها به كلى مبسوط و آزاد گذاشت ، چنان كه دمشق خواجه پسر امير چوپان در غياب پدر كه غالبا به سركشى اردوهاى ولايات و حفظ حدود و ثغور مشغول بود ملازم پايتخت و نايب كل امور مملكتى گرديد و چون در همين ايام موقعى كه ابو سعيد از زنجان به ارّان آمده بود دولندى زوجهء امير چوپان كه خواهر ايلخان بود فوت كرد ابو سعيد خواهر ديگر خود ساتى بيك را در 20 رجب 719 به ازدواج امير چوپان در آورد و او را به اوج اقتدار خود رساند و امير چوپان نيز خالصا مخلصا به ايلخان خدمت مىكرد چنان كه در محرم سال 720 موقعى كه پسرش امير تيمور تاش حاكم بلاد روم راه عصيان رفته و سكه و خطبه را بنام خود كرده بود شخصا به آن بلاد رفت و بحسن تدبير او را مطيع ساخته به خدمت ابو سعيد آورد ، ابو سعيد پس از مدتى او را مورد نوازش قرار داده بار ديگر به حكومت سابقش برقرار نمود .\r\n« در سنهء ثلث و عشرين و سبعمائة شلتاق اسباب نازخاتونى در ولايات سلطانى مرتفع شد مفصل اين مجمل آنكه در اواخر ايام دولت الجايتو سلطان ماضى محمد نامى كه خطيب همدان بود بنا بر غرضى كه داشت قباله كهنهء بنام نازخاتون بنت امير كردستان بدست آورد و آن را به نزد امير چوپان برده عرض كرد كه پدر شما ملك بهادر بن تودان نويان در زمان هلاكو خان نازخاتون را اسير گرفته بود و به حكم\r\n\r\n","description":"","footnote":"","page_name":" 333 ","page_number":401},
  {"content":"\r\n\r\nيرليغ اسباب و املاك نازخاتون ملّك ملك بهادر بوده و حالا بحسب ارث بشما مىرسد و در مملكت عراق ضياع و عقار نازخاتون بسيار است و امير چوپان اين سخن را كالنقش فى الحجر بر لوح دل نگاشته جمعى از نوكران خود را مصحوب آن قاضى متدين بولايات بفرستاد تا چند موضع در قزوين و خرقان و همدان به تحت تصرف درآوردند و اين حديث غريب در ميان شهر شهرت يافته هر برزگرى كه از مالك مزرعه تنفرى داشت مىگفت اين موضع داخل املاك نازخاتون است لاجرم فرياد از نهاد خلايق برآمد و امير ايسن قتلغ و خواجه رشيد زبان به نصيحت امير چوپان گشاده طوعا او كرها او را از مقام خرخشه درگذرانيدند تا به همان چند موضع كه گرفته بود قناعت نمود و در زمان سلطان ابو سعيد بهادر خان كه اختيار و اعتبار امير چوپان به مرتبهء كمال رسيد قاضى محمد باتفاق ديگرى از اهل ديانت خريطهء كهنه كه دويست تمسك كه مشتمل بر اسباب و املاك دو سه ولايت نهاده بودند نزد امير چوپان برده گفتند كه ما در فلان موضع خانه مىساختيم ناگاه اين قبالجات را كه باسم نازخاتونست يافتيم و امير چوپان حاصل آن موضع را از شير مادر حلال‌تر تصور كرده و كلاه او دست تصرف بمزارع و املاك رعايا دراز كردند و كار به جائى رسيد كه اسبابى را كه به دو سه هزار دينار مىارزيد مردم از وهم آنكه نگويند ملك نازخاتون بوده به دو سه دينار مىفروختند لاجرم آتش در خرمن فراغت اصحاب زراعت افتاد و خواجه عليشاه جيلان در آن مهم با چوپان گفت و شنيد كرده ولايتى در مملكت روم در عوض اسباب نازخاتون از سلطان گرفته به تصرف وكلاء امير چوپان گذاشت و از خاصهء خود بيست هزار دينار نقد تسليم نمود تا امير چوپان از مقام دعوى آن اسباب درگذشت و نشانى مؤكد به لعنت‌نامه در قلم آورده آن قضيهء هايله از مسلمانان مندفع گشت » حبيب السير ج 3 ص 118\r\n\r\nوزارت خواجه غياث الدين محمد -\r\nبه شرحى كه سابقا ديديم خواجه تاج - الدين عليشاه جيلان تبريزى كه پس از قتل خواجه رشيد الدين به كلى در كارها مستقل شده بود در اواخر جمادى الاخرى سال 724 در شهر اوجان فوت كرد و او تنها وزير بزرگى بود كه در دستگاه مغول به مرگ طبيعى از اين دنيا رفت . پس از فوت او ابو سعيد پسر ارشد عليشاه امير غياث الدين محمد را به پاس احترام پدر به وزارت خود برداشت ولى پسر كوچكتر او خليفه كه با برادر در كار شريك شده بود با او مخالفت كرد و عمال ديوانى به دو دسته منقسم گرديدند و همين امر كارها را پريشان و مختل ساخت و ابو سعيد مجبور شد اموال ايشان را به كلى توقيف كند و وزارت خود را به يكى از نواب امير چوپان كه نصرة الدين عادل نسوى « 1 » نام و صاين وزير لقب داشت واگذارد . اما اين مرد هم كفايتى نداشت و با اينكه مصنوع مراحم امير چوپان و پسران او بود پيوسته پيش ايلخان از ايشان سعايت مىكرد و چون اين معانى به گوش امير چوپان رسيد امير در سال\r\n\r\n\r\n","description":"","footnote":"\r\n( 1 ) - اين شخص نوادهء ضياء الملك محمد بن مودود عارض سپاه سلطان محمد خوارزمشاه بود .\r\n","page_name":" 334 ","page_number":402},
  {"content":"\r\n\r\n725 ابو سعيد را بعزل او واداشت و كار وزارت و امارت بعهدهء دمشق خواجه پسر امير چوپان محول شد و امور لشكرى و كشورى ابو سعيد به كلى در دست امير چوپان و پسران مقتدر او قرار گرفت . دمشق خواجه در وزارت باقى بود تا آنكه بساط دولت امير - چوپان و پسران او برچيده شد و ابو سعيد وزارت خود را به پاداش خدمات خواجه رشيد به پسر او خواجه غياث الدين محمد واگذاشت و ابتدا خواجه علاء الدين محمد را نيز برسم اوايل سلطنت خود با او در اين مقام شريك قرار داد اما بعد از هشت ماه خواجه غياث الدين را به كلى در امور وزارتى و ديوانى مستقل كرد و خواجه علاء الدين محمد را به وزارت خراسان فرستاد و خواجه غياث الدين تا آخر دولت ابو سعيد در وزارت او باقى بود .\r\n\r\nپريشانى حال امير چوپان و پسران او -\r\nامير چوپان دخترى داشت بنام بغداد خاتون كه در حسن و جمال شهرتى بكمال يافته بود و او را در تاريخ 723 امير شيخ حسن پسر امير حسين گوركان جلاير كه بعدها بشيخ حسن بزرگ و شيخ حسن ايلكانى معروف شده در عقد ازدواج خود گرفته بود . سلطان ابو سعيد كه در اين تاريخ قريب بيست سال داشت فريفتهء جمال بغداد خاتون و مايل تزويج او گرديد و در مدتى كه گرفتار عشق او شده بود به كلى از فكر سياست مملكت دور افتاد و به غزل‌سرائى در وصف دختر امير چوپان و سوز و گداز در فراق او ايام را مىگذراند « 1 » .\r\nبموجب ياساى چنگيزى هر زنى كه منظور نظر خان قرار گيرد شوهر بايد او را طلاق گفته به خدمت خان روانه دارد . ابو سعيد براى رسيدن به اين مطلوب كسى را محرمانه پيش امير چوپان فرستاد و سر خود را فاش كرد . اين نكته امير چوپان را متغيّر كرد و براى آنكه شايد انصراف خاطرى ابو سعيد را فراهم شود بغداد خاتون را با امير شيخ حسن جلاير بقراباغ فرستاد و به اين تدبير دختر را دور كرد . اما ابو سعيد دست از سوداى خود برنداشت و بيشتر از پيشتر خود را گرفتار عشق ديد و چون بىميلى امير چوپان را نسبت به طرحى كه پيشنهاد او كرده بود حس نمود بر آن امير\r\n\r\n\r\n","description":"","footnote":"\r\n( 1 ) - اين بيت از يكى از غزليات سلطان ابو سعيد است در همين موضوع :\r\n بيا بمصر دلم تا دمشق جان بينى * كه آرزوى دلم در هواى بغداد است \r\n","page_name":" 335 ","page_number":403},
  {"content":"\r\n\r\nصديق متغير شد و ركن صائن وزير نيز در دامن زدن آتش اين خصومت سعى كرد و دمشق خواجه را كه نيابت مهام خاصهء ايلخانى بعهدهء او بود در چشم ابو سعيد مستبد و مستقل جلوه دادند .\r\nامير چوپان وقتى در خلوت از ابو سعيد موجب تغيير مزاج او را نسبت به خود پرسيد ، ابو سعيد از دمشق خواجه و استبداد و تسلط او شكايت كرد و آن را بر خلاف وظيفهء دولتخواهى شمرد .\r\nچوپان پسر را مورد عتاب قرار داد و علت اين حركت را پرسيد . دمشق خواجه گفت من بر خود گناهى نمىبينم و تغيير مزاج سلطان را هم علتى جز سعايت صائن وزير نمىشناسم . امير چوپان صائن وزير را با خود بخراسان برد و زمام امور وزارتى چنان كه در فوق گفتيم يكسره در دست دمشق خواجه قرار گرفت و اين‌بار ديگر اقتدار او به‌آنجا رسيد كه جز نام ظاهرى سلطنت چيزى ديگر براى ابو سعيد باقى نماند و اين مسئله علاوه بر توليد ملالت در خاطر ابو سعيد امراى ديگر را هم بحسد وامىداشت چنان كه پيوسته از دمشق خواجه پيش ابو سعيد سعايت مىكردند و در صدد استيصال او بودند .\r\nدشمنان دمشق خواجه فرصت را غنيمت شمرده در موقعى كه امير چوپان در خراسان و پسران ديگر او در روم و گرجستان و هرات سرگرم حكومت يا دفع مخالفين بودند به ابو سعيد خبر دادند كه دمشق خواجه با يكى از همخوابگان خاصهء ايلخانى كه در قلعهء سلطانيه است راه دارد و بسلطان بىاعتناست و جز خيال عصيان انديشه‌اى در خاطر نمىپزد . ابو سعيد كسان بتحقيق قضيه گماشت و در شبى كه دمشق خواجه به ديدار معشوقه بقلعه رفته بود سلطان را خبر كردند و ابو سعيد فرمان قتل او را صادر كرد و فرمان داد كه در شهر مردم كشته شدن امير چوپان را نيز شهرت دهند و سر جمعى از دزدان كرد را كه در همان ايام به سلطانيه آورده بودند بجاى سر امير چوپان و ياران او در شهر بگردانند . دمشق خواجه كه پهلوانى دلير بود از قلعهء سلطانيه گريخت ولى امرائى كه بتعقيب او رفته بودند دستگيرش كردند و بفرمان ابو سعيد او را در پنجم شوال سال 727 كشته سرش را از قلعهء سلطانيه آويختند و اموالش را به تاراج بردند .\r\n\r\n","description":"","footnote":"","page_name":" 336 ","page_number":404},
  {"content":"\r\n\r\nچون امير چوپان از قتل پسر اطلاع يافت نامه‌اى به ابو سعيد فرستاد مشعر بر آنكه اگر پسر من راه عصيان و نافرمانى رفته بود به سزاى خود رسيد ، بنده همچنان بر سر صدق و خدمتگزارى باقيست ولى امرا ابو سعيد را از خيال كينه‌كشى و اقتدار امير چوپان ترساندند و ابو سعيد از بيم امير چوپان را به عجله به پايتخت احضار كرد و از طرفى ديگر به امراى همراه او محرمانه دستور داد كه چوپان را دستگير كنند اما امراى مزبور كه با امير چوپان پيمان وفادارى داشتند زير اين‌بار نرفتند و امير را از كيفيت واقعه مستحضر ساختند . امير چوپان با پسر خود امير حسن و امراى ديگر مشورت كرد . امير حسن گفت كه خراسان در دست ماست و عوايد فارس و كرمان نيز بما مىرسد . تيمور تاش روم را در تصرف دارد و امير محمود برادر ديگر ما گرجستان را . صلاح در اين است كه از اولوس جغتاى يارى بطلبيم و انتقام خود را از ابو سعيد بكشيم . امير چوپان اين رأى را نپسنديد و به دليرى خود مغرور شده گفت كسى كه در عراق با من تاب مقاومت داشته باشد نيست . به پايتخت مىروم و خود كار را يكسره مىكنم . سپس بقتل صائن وزير كه او را مايهء اين فساد مىدانست امر داد و خود با هفت تومان لشكر كه همراه داشت به قصد عراق حركت كرد .\r\nابو سعيد كه از هيبت چوپانيان بر خود مىلرزيد فرمانهاى چند در دفع پسران امير چوپان و قلع مادهء ايشان صادر نمود و خود نيز از سلطانيه با لشكرى بيرون آمده بقزوين نزول كرد و امراى سرحدّى نيز هر كدام با قشونى بمدد او حركت نمودند .\r\nامير چوپان در مشهد طوس امراى خويش را به وفادارى نسبت به خود قسم داد و با ايشان بسمنان آمد و در آن شهر به زيارت عارف معروف شيخ ركن الدين علاءالدولهء سمنانى رفت و در مجلس او بار ديگر پيمان خود را با امراى همراه تجديد نمود و از علاء الدّولة التماس كرد كه ابو سعيد را ملاقات كند و آتش غضب او را به آب نصيحت فرونشاند و مراتب وفادارى امير را بعرض او برساند و از او بخواهد كه محركين قتل دمشق خواجه را بامير چوپان بسپارد تا بوسيلهء سياست ايشان اين فتنه خاموش شود . علاء الدّولة التماس امير چوپان را پذيرفت و نزد ابو سعيد رفت و سعى بسيار كرد كه ميان سلطان و امير الامراء را التيام دهد ليكن ابو سعيد با اينكه علاء الدّولة را باحترام پذيرفت مسئول او را اجابت ننمود و امراى همراه چوپان نيز عهدشكنى كرده باردوى ايلخانى پيوستند و امير چوپان\r\n\r\n","description":"","footnote":"","page_name":" 337 ","page_number":405},
  {"content":"\r\n\r\nپس از مرخص كردن ساتى بيك زوجهء خود از راه بيابان فرار نمود و از طريق طبس خود - را به كنار مرغاب رساند . ابتدا خيال داشت به ماوراءالنهر و تركستان رود ولى از رفتن به‌آنجا پشيمان شده به خيال پناهندگى بملوك بىوفاى كرت پيش غياث الدين رفت . غياث الدين ابتدا مقدم او را گرامى داشت ولى چون در همان ايام از طرف ابو سعيد امرى داير بر قتل امير چوپان به او رسيد آن امير نامى را با پسر خردسالش جلاو خان كه از خواهر اول ابو سعيد بود دستگير كرد و مصمم قتل ايشان شد . امير چوپان پس از ملامت غياث الدّين چون قتل خود را مسلم ديد از او سه خواهش كرد . اول آنكه سر او را از تن جدا نكند و اگر خواهد كه از كشته شدن او نشانى باردوى ايلخان فرستد يك انگشت او را كه دو سر داشت قطع كرده روانه نمايد دوم آنكه پسر او جلاو خان را نكشد و او را به خدمت ابو سعيد فرستد تا شايد بر جوانى او رحم آورد و او را بقتل نرساند ، سوم آنكه نعش او را به مدينهء طيبه بفرستد . ملك غياث الدّين اين تقاضاها را پذيرفت و امير چوپان را كشته انگشت او را بنشانى پيش ابو سعيد فرستاد و آن نشانى را كه در محرم سال 728 باردوى سلطان كه در قراباغ بود رسيد بامر ايلخانى در سر اردو بازار آويختند .\r\nدر مدّت پريشانى احوال امير چوپان و پسران او سلطان ابو سعيد عشق خود را ببغداد خاتون فراموش نكرد بلكه قاضىالقضات را پيش امير شيخ حسن جلاير فرستاد و او را بطلاق گفتن بغداد خاتون مجبور كرد و پس از انقضاى مدّت شرعى آن خاتون را به ازدواج خود درآورد و به آرزوى ديرينه رسيد و بغداد خاتون بلقب خداوندگار ملقب گرديد . ملك غياث الدّين پس از انجام شغل ننگينى كه آن را خدمت بسلطان مىشمرد در زمستان سال 728 بعزم اردوى ايلخانى حركت نمود و چون به رى رسيد شنيد كه بغداد خاتون به عقد ابو سعيد درآمده و در مزاج سلطان نفوذ كلى دارد . از ترس بهرات كسى فرستاد جلاو خان را كه در خراسان بود بقتل رساندند و خود بقراباغ رفت و تصور مىكرد ابو سعيد او را پاداشى نيكو خواهد داد و او را چنان كه وعده كرده بود به همخوابگى با يكى از شاهزاده خانمهاى خاندان ايلخانى و تصرف املاك اتابكان فارس نايل خواهد ساخت . ليكن بغداد خاتون ابو سعيد را بتوقيف او واداشت و امر شد كه جسد امير چوپان و جلاو خان را باحترام از خراسان بياورند و بغداد خاتون پس از ورود آنها اجساد را بار\r\n\r\n","description":"","footnote":"","page_name":" 338 ","page_number":406},
  {"content":"\r\n\r\nديگر غسل داد و بعد از اجراى آداب مذهبى نعش پدر و برادر را با كاروانى مخصوص بحجاز فرستاد و ابو سعيد از كيسهء خود 40000 دينار مخارج اين كاروان را پرداخت و اجساد را در روز عيد قربان در حرم كعبه طواف دادند و پس از آنكه عموم حجاج بر آنها نماز گزاردند در مدينه قرب مزار خليفهء سوم و حضرت امام حسن به خاك سپردند .\r\nامير چوپان مردى بود مسلمان و عادل و خيرخواه و ابنيهء خير بسيار در راه مصر و شام بنا كرده بود و همه‌وقت در خدمت اولجايتو و ابو سعيد باخلاص و صدق قدم برمىداشت و يك قسمت از رونق سلطنت اين دو ايلخان از بركت كفايت او و پسرانش بود ليكن ساده‌لوحى بر مزاجش غلبه داشت و اين ضعف او در مورد تهمتى كه بر خواجه رشيد الدّين فضل اللّه بستند كاملا واضح شد .\r\nامير چوپان 9 پسر داشت كه ارشد ايشان امير حسن مقارن قتل پدر بر خراسان و مازندران حكومت مىكرد و يكى از سه پسر حسن هم كه تالش خان بود از جانب پدر حكومت اصفهان و فارس را در عهده داشت . پس از وصول خبر قتل امير چوپان امير حسن و تالش خان بمازندران رفتند و از آنجا بخوارزم گريختند و به خدمت اوزبك خان پادشاه دشت قبچاق رسيدند . اوزبك خان مقدم ايشان را گرامى داشت و آن پدر و پسر در خدمت خان قبچاق بودند تا امير حسن در جنگى كه با قبيلهء چركس مىكرد مجروح شده فوت كرد و تالش خان نيز در همان ايام به مرگ طبيعى مرد و دو پسر ديگر امير حسن را برادرزادهء او كه امير حسن كوچك باشد بقتل رساند .\r\nپسر دوم امير چوپان امير تيمور تاش است كه بر بلاد روم حكومت داشت و او در مدّت حكومت خود غالب اوقات با ارامنهء كيليكيا و مخالفين ديگر مىجنگيد و حدود دولت ايلخانى را بساحل مديترانه رساند و او بشدّت بطش و سخت‌گيرى معروف بود ولى با الملك الناصر سلطان مصر همه‌وقت در دوستى و صفا بسر مىبرد و غالبا بين ايشان سفرا رفت‌وآمد مىكردند .\r\nبعد از آنكه تيمور تاش از قتل پدر اطلاع يافت در يكى از قلاع روم تحصن اختيار كرد تا مگر سلطان از سر خون او درگذرد و در ضمن رسولى پيش الملك الناصر بمصر فرستاد و از او حمايت و پناه خواست . الملك الناصر در جواب گفت كه لشكر و خزانه و مملكت من در اختيار امير تيمور تاش است . تيمور تاش پس از گرفتن\r\n\r\n","description":"","footnote":"","page_name":" 339 ","page_number":407},
  {"content":"\r\n\r\nمالياتى سنگين از مردم روم عازم مصر گرديد و در شام حكام بين راه همه جا از او استقبال و احترام شايان كردند تا آنكه در نيمهء اول ماه ربيع الاول سال 728 بمصر ورود كرد و در رسيدن به خدمت سلطان سه بار زمين خدمت بوسيد و سلطان او را به خلعت مشرف ساخته پهلوى خود نشاند و در پذيرائى از او مبالغه نمود و امر داد كه كسان تيمور تاش را كه در يكى از قلاع روم متحصن بودند بمصر بياورند ليكن ايشان حاضر بآمدن بمصر نشدند و بعضى بسلطان چنين فهماندند كه نيامدن ايشان بدستور تيمور تاش است چه او خيال بازگشت بروم و تحصيل حكومت سابق خود را دارد بعلاوه حاكم يكى از قلاع روم بالملك الناصر خبر داد كه تيمور تاش پدر او را بقتل رسانده و از سلطان دادخواهى كرد . الملك الناصر امراى خود را بتحقيق اين مسائل مأمور كرد و با اينكه تيمور تاش بر اين نسبتها اعتراض نمود سوء ظن سلطان نسبت به او رفع نگرديد .\r\nيك ماه بعد از ورود تيمور تاش بمصر نامه‌اى از ابو سعيد بسلطان مصر رسيد و در آن تفصيل قتل امير چوپان و تنبيه او مندرج بود و رسولانى كه اين نامه را بمصر آورده بودند بالملك الناصر گفتند كه ايشان تا قبل از ورود بدمشق به هيچ‌وجه از سرنوشت تيمور تاش خبرى نداشتند . الملك الناصر كه از به دو سلطنت ابو سعيد با او به دوستى سر مىكرد و كينهء بين ايلخانان ايران و سلاطين مصر و شام بسعى خواجه تاج الدّين عليشاه در ايام اين ايلخان به كلى مرتفع گرديده بود در مراسله‌اى دوستانه پناهندگى تيمور تاش را به خود به اطلاع ابو سعيد رساند و پس از دو سه بار تبادل سفرا بين دو پادشاه بالاخره الملك الناصر كه از شوكت و هيبت تيمور تاش در مصر وحشت زده شده بود محرمانه به ابو سعيد اطلاع داد كه تيمور تاش به اختيار اوست و هر قسم امر شود در حق او رفتار خواهد شد . ابو سعيد رسولى بمصر فرستاد تا تيمور تاش را به ايران بازگرداند . سلطان مصر تيمور تاش را ابتدا محبوس كرد و همراهان او را نيز گرفت و او را در حضور رسول ابو سعيد مورد ملامت قرار داد و گفت كه تو با ما طريق صفا نمىسپرى . تيمور تاش هيچ نگفت و چون رسول ابو سعيد از سلطان خواست كه او را تنها با خود به ايران برگرداند الملك الناصر از ترس آنكه مبادا در رسيدن به ايران تيمور تاش به وساطت بغداد خاتون و خواجه غياث الدّين محمد كه از دوستان قديم او\r\n\r\n","description":"","footnote":"","page_name":" 340 ","page_number":408},
  {"content":"\r\n\r\nبود مستخلص شود و در صدد انتقام از سلطان برآيد جماعتى از اكراد را مخفيانه در راه ايران گماشت و ايشان به دستورى كه از سلطان داشتند در تاريخ 4 شوال 728 آن مرد دلير را كشتند و سر او را برسول ابو سعيد دادند كه به تحفه به خدمت ايلخان برساند و آن سر در اوجان باردوى ابو سعيد رسيد .\r\nالملك الناصر پس از قتل امير تيمور تاش كاغذى به ابو سعيد نوشت و به او پيغام داد كه چون خباثت باطن تيمور تاش بر من ظاهر شده بود و وجود او سبب اخلال دوستى طرفين مىشد او را بقتل رساندم . الملك الناصر در ضمن مكاتبه با ابو سعيد در باب تيمور تاش وقتى نيز از ايلخان بازگرداندن قراسنقر را كه در عهد اولجايتو به ايران پناهنده شده بود خواست ولى ابو سعيد از قبول اين خواهش سرپيچيد اما عاقبت او را قبل از رسيدن سر تيمور تاش در مراغه كشت و دوستى خود را با سلطان مصر تا آخر سلطنت حفظ نمود .\r\nپسر چهارم امير چوپان امير محمود بود كه حكومت ارمنستان و گرجستان را داشت اين پسر را هم بفرمان ابو سعيد دستگير كرده در همان سال 728 در تبريز بقتل آوردند اين چهار پسر امير چوپان و بغداد خاتون از يك مادر بودند ، پسر پنجم امير چوپان همان جلاو خان است كه از دولندى خاتون دختر اولجايتو بود و امير چوپان از ساتى بيك دختر ديگر اولجايتو نيز پسرى داشت كه با سه پسر ديگر او چندان اهميتى پيدا نكرده‌اند و ذكر بعضى از ايشان در ضمن وقايع بعد از ابو سعيد بيايد .\r\n\r\nحوادث سالهاى آخر سلطنت ابو سعيد -\r\nدر سال 729 حكمران خراسان نارى طغاى سر بعصيان برداشت و اين شخص كه در ايام حكومت ابو سعيد بر خراسان در پيش او قرب و منزلتى يافته بود بعدها بسعى دمشق خواجه از خدمت ابو سعيد دور شد و او بامير چوپان التجا برده بار ديگر به حمايت آن امير در دستگاه ابو سعيد راه يافت و چون از دمشق خواجه وحشت داشت كمر قتل او را بست و يكى از عوامل عمدهء استيصال دمشق خواجه او بود تا آنكه او كشته شد و نارى طغاى از غارت اموال او ثروتى هنگفت تحصيل كرد و در اردوى ابو سعيد صاحب اقتدار و نفوذ فراوان شد تا آنجا كه كار تكبر او موجب نفرت خاطر ابو سعيد گرديد و ايلخان براى آنكه او را از حضور دور كند به حكومت خراسانش فرستاد و نارى طغاى كه ادعاى قائم‌مقامى امير چوپان را داشت مصمم شد كه هرات را هم كه حكومت آن به ارث سالها در خاندان آل\r\n\r\n","description":"","footnote":"","page_name":" 341 ","page_number":409},
  {"content":"\r\n\r\nكرت بود تحت تصرف خود بگيرد ولى غياث الدين كه در اين تاريخ در اردوى ابو سعيد بود از ايلخان فرمانى گرفت كه نارى طغاى در آنچه تعلق به خاندان كرت دارد دخل و تصرف نكند . نارى طغاى از شنيدن خبر اين واقعه بر غياث الدين متغير شده كسى را بهرات فرستاد و ملك شمس الدين پسر بزرگ غياث الدين را به خدمت خود خواند ولى او اطاعت نكرد . نارى طغاى دو نفر از امراى خود را روانهء هرات نمود اما كارى از پيش ايشان نرفت و ملك غياث الدين هم در اين تاريخ از بيراهه خود را بهرات رسانيد و نارى طغاى دانست كه از عهدهء ملوك كرت برنمىآيد .\r\nبعد از رسيدن خبر انقلابات خراسان و احتمال هجوم مغولان جغتائى ابو سعيد خال خود على پادشاه را كه سرحددار اربل بود با چند نفر ديگر از امرا مأمور خراسان كرد . نارى طغاى پس از اطلاع از حركت امرا قاصدهاى متعدّد باردوى ايلخانى فرستاد و گفت چون خطر هجومى براى خراسان در پيش نيست آمدن امرا به اين سرزمين لزومى ندارد . امرا در سلطانيه توقف كردند و على پادشاه بعذر اينكه برحسب اطلاع نارى طغاى حضور او در خراسان مورد احتياج نيست از رفتن امتناع ورزيد و هر قدر ابو سعيد به ايشان به تسريع در حركت پيغام داد عذر آوردند و بتحريك على پادشاه به طرف اوجان كه اردوى ابو سعيد در آنجا بود حركت نمودند . ابو سعيد بر اين پيشامد سخت متغيّر شده يكى از امرا را به جلوى ايشان فرستاد و به آن جماعت امر مراجعت داد و حاجى خاتون مادر ابو سعيد نيز به برادر پيغام داد كه اگر مىخواهد از غضب ابو سعيد بر كنار باشد صلاح او در مراجعت است ولى امراى عاصى زير بار نرفتند و گفتند كه خيال دارند بر پاى ابو سعيد بوسه داده مطالب خود را شخصا بعرض برسانند اما جمعى از ايشان چون خود - را در ميان اردوى ابو سعيد محصور ديدند بحضور ايلخان شتافته اسرار على پادشاه و همراهان او را فاش كردند و ابو سعيد به وساطت مادر خود على پادشاه را بخشيد و به او امر داد كه بحدود بغداد برود و طاشتيمور را كه از همدستان او بود به محاكمه به خواجه غياث الدّين وزير و امراى ديگر سپرد . اما خواجه كه مردى سليم النفس بود و تصميم داشت كه بعموم دشمنان خود و پدر شهيد خويش نيكى كند با اينكه اطمينان يافت كه عصيان امرا بيشتر به دشمنى او بود از ابو سعيد عفو طاشتيمور را گرفت و او را بخراسان فرستاد\r\n\r\n","description":"","footnote":"","page_name":" 342 ","page_number":410},
  {"content":"\r\n\r\nطاشتيمور در نزديكى ابهر زنجان بنارى طغاى كه بىاجازه عازم اردوى ايلخانى بود رسيد و اين دو امير با يكديگر دست يكى كرده مصمم برداشتن دشمنان خود از ميان شدند و خواجه غياث الدّين را كه در اين تاريخ با بغداد خاتون زمامدار كليهء امور مملكتى بودند خصم واقعى خود شمرده در صدد قتل آن وزير دانشمند برآمدند و محرمانه على پادشاه را هم بهمدستى خود دعوت كردند . طاشتيمور در قزوين منتظر انجام نقشهء نارى طغاى شد و نارى طغاى براى تحصيل زمام امور بهر وسيله كه باشد به سلطانيه آمد ليكن ابو سعيد او را بار نداد و بغداد خاتون كه او را مسبب قتل حقيقى پدر و برادر خود مىدانست سلطان را روز به روز بر او بيشتر متغير مىكرد .\r\nنارى طغاى در صدد همدست كردن امراى مقيم اردوى ابو سعيد با خود برآمد و قصهء مواضعهء على پادشاه و طاشتيمور را بر مخالفت سلطان به ايشان خبر داد ولى ابو سعيد كه از ظلم و استبداد او در خراسان ناراضى بود بسخنان او التفات ننمود و امراى ديگر هم دعوت او را نپذيرفتند ، ناچار در صدد قتل خواجه غياث الدّين برآمد و از خواجه تقاضاى ملاقات كرد و چون اجازه نيافت كه با سلاح به خدمت خواجه رود در رسيدن بحضور وزير از در عجز درآمده از وزير خواست كه سلطان را نسبت به او بر سر عنايت بياورد ، خواجه پذيرفت و مصمم شد كه همان وقت براى انجام اين مهم به خدمت ابو سعيد رود ، نارى طغاى بيرون آمده در خارج مدخل منزل وزير در كمين او ايستاد ولى خواجه بحضور ايلخان رسيد و ملتمس نارى طغاى را بعرض رساند ابو سعيد از پاك طينتى خواجه غياث الدين تعجب كرده انديشهء سوء او را در حق خواجه به اطلاع او رساند و امر داد كه نارى طغاى را دستگير كنند . نارى طغاى كه از اين قصه خبر يافته بود از كوه‌هاى ابهر گريخته برى آمد تا شايد خود را بخراسان برساند ولى او در آن حدود و طاشتيمور در محال قزوين دستگير شدند و آن دو را در روز عيد قربان سال 729 در سلطانيه بامر ابو سعيد سر بريدند و سرهاى ايشان را بجاى سر دمشق خواجه از قلعهء سلطانيه فروآويختند .\r\nدر سال 730 ابو سعيد امير شيخ على پسر امير على قوشچى را به حكومت خراسان فرستاد و خواجه علاء الدين محمد را كه در قضيهء طغيان نارى طغاى متهم شده بود\r\n\r\n","description":"","footnote":"","page_name":" 343 ","page_number":411},
  {"content":"\r\n\r\nبه وساطت خواجه غياث الدين بخشيده بار ديگر به همراهى امير شيخ على بخراسان فرستاد تا خرابىهائى را كه از بعد از قتل امير چوپان در آن سرزمين بروز كرده بود ترميم نمايد .\r\nدر سال 731 جمعى از مغرضين به ابو سعيد اطلاع دادند كه امير شيخ حسن جلاير را با زوجهء سابق خود بغداد خاتون مكاتبهء پنهانى است و غرض ايشان اين است كه سلطان را بقتل برسانند . ابو سعيد امر به دستگيرى امير شيخ حسن و صدور حكم قتل او داد ولى عمهء ابو سعيد كه مادر امير شيخ حسن بود وساطت كرد و سلطان به وساطت عمه از سر خون او درگذشت ولى حكم كرد كه او در پيش چشم سلطان نماند و در يكى از نقاط دوردست محبوس باشد . به همين جهت امير شيخ حسن را با مادرش در قلعهء كماخ كه از قلاع روم و در يك روز راه فاصله از ارزنجان بود محبوس كردند و بغداد خاتون از چشم ابو سعيد افتاد اما اندكى بعد چون بىگناهى او ثابت شد ابو سعيد مغرضين را بقتل رساند و بغداد خاتون را مجددا منظور نظر خويش قرار داد و دو سال بعد ابو سعيد دلشاد خاتون دختر دمشق خواجه را به ازدواج خود درآورد .\r\nدر سال 732 حكمران جديدى كه براى روم تعيين شده بود يعنى امير دولتشاه در راه فوت كرد و ابو سعيد امير شيخ حسن جلاير را از حبس مستخلص ساخته در اوايل سال 733 بروم فرستاد و امير شيخ حسن تا تاريخ فوت ابو سعيد در اين شغل باقى بود .\r\nدر سال 734 ابو سعيد امير شرف الدين محمود شاه اينجو را كه از پروردگان دولت امير چوپان بود و از مدتى پيش به حكومت فارس منصوب شده و فارس و كرمان و بحرين و كيش و اصفهان را در جمع خود داشت و ثروت و قدرتى فوق‌العاده تحصيل كرده و بواسطهء وصلت با خواجه غياث الدين از رجال بزرگ عهد خود شده بود از حكومت معزول نمود و مقام او را به اميرى ديگر كه مسافر ايناق نام داشت واگذاشت . محمود شاه كه خود را از همه‌كس در اين حكومت لايق‌تر مىشمرد با چند نفر از امرا دست يكى كرده بر مسافر حمله بردند ، مسافر خود را بقصر سلطنتى ابو سعيد انداخت و دشمنان او ويرا تا آنجا تعقيب نمودند و از سلطان تسليم او را خواستند . اتفاقا در اين فاصله\r\n\r\n","description":"","footnote":"","page_name":" 344 ","page_number":412},
  {"content":"\r\n\r\nامير سيورغان پسر ششم امير چوپان با يكى ديگر از امرا با سواران خود رسيدند و امراى ياغى را متفرق ساختند . ابو سعيد حكم قتل ايشان را داد ولى خواجه غياث الدّين خود را به ميان انداخته از سلطان اجازهء تبعيد و حبس ايشان را گرفت و آن جماعت هركدام را در محلى محبوس نمودند از جمله شرف الدين محمود شاه اينجو را در طبرك قلعهء اصفهان حبس كردند و پسرش جلال الدين مسعود شاه را هم بروم پيش امير شيخ حسن فرستادند .\r\n\r\nوفات ابو سعيد در 13 ع 2 سال 736 -\r\nدر آخر سال 735 اوزبك خان پادشاه دشت قبچاق از راه دربند عازم هجوم به ارّان و آذربايجان گرديد و چون در اين تاريخ هيچيك از امراى بزرگ حاضر خدمت نبودند ابو سعيد كه عازم بغداد بود ترك آن سفر كرده خواجه غياث الدين وزير را مأمور دفع اوزبك خان نمود و خواجه با اردوئى عازم قراباغ شد و ابو سعيد نيز به زودى با لشكرى عظيم به او پيوست ولى بمناسبت گرمى و عفونت هوا در سال 736 در اران مريض شد و در تاريخ 13 ربيع الآخر آن سال در حدود شروان جان سپرد و جسد او را به سلطانيه آورده در گنبدى كه در حوالى آن شهر خود ساخته بود دفن كردند .\r\nاطباى ابو سعيد در حال احتضار در مزاج او آثار سم احساس كردند و غالب مورخين بر اين عقيده‌اند كه سلطان بعد از تزويج دلشاد خاتون و از نظر انداختن بغداد خاتون اين زن كه از سلطان براثر كشتن پدر و برادران خود كينه در دل داشت او را مسموم كرد و يكى از خواجه‌سرايان ابو سعيد كه از اين واقعه باخبر بود اندكى بعد از فوت ابو سعيد بغداد خاتون را بامر جانشين او در حمام بقتل رساند .\r\nابو سعيد آخرين ايلخان مقتدر خاندان خود است و او پادشاهى كريم و رشيد و علم‌دوست بود ، در عهد او علوم و ادبيات رونق بسيار داشت و مورخين و شعراى متعدد بظهور رسيده‌اند ولى يك قسمت عمده از اين اعتبار به شرحى كه خواهيم ديد از بركت وجود وزير فضل‌پرور او خواجه غياث الدّين محمد است . خود او شخصا طبع شعر داشت و خطى خوش مىنوشت و ساز مىنواخت و با اينكه چندان متعصب نبود باز به اشارهء مشاورين خود بعضى از كليساهاى عيسويان را بست و پس از قحطى و طوفانى كه در سال 719 در غالب بلاد او پيش آمد و مقدسين آن را نتيجهء اعمال قبيح مردم جلوه دادند امر داد خمهاى شراب را در همه جا خالى كردند و شراب‌خانه‌ها را\r\n\r\n","description":"","footnote":"","page_name":" 345 ","page_number":413},
  {"content":"\r\n\r\nبستند و خراباتها را خراب نمودند و فقط در هر ولايتى جهت خارجيان يك ميخانه بازماند .\r\n\r\nروابط ابو سعيد با ممالك خارجه -\r\nابو سعيد پس از جلوس بتخت سلطنت بسلطان مصر نيت خود را در حفظ روابط دوستانه اطلاع داد و از طرف سلطان هم همين نيت تجديد شد .\r\nچنان كه سابقا ديديم قراسنقر از امراى ياغى الملك الناصر در عهد اولجايتو به ايران پناهنده و در حمايت ايلخانان اين مملكت بود و الملك الناصر مىخواست بهر وسيله باشد او را بدست آورد و يا از ميان بردارد . به همين خيال در سال 720 قريب سى نفر از فدائيان اسماعيلى شام را محرمانه بتبريز فرستاد تا قراسنقر را بقتل برسانند اين فدائيان به مقصود نرسيدند و غالب ايشان دستگير و كشته شدند . اين واقعه در ايران تأثير بدى كرد زيرا كه چنين شهرت يافت كه فدائيان نه تنها قصد كشتن قراسنقر را دارند بلكه خيال ايشان خنجر زدن ابو سعيد و امير چوپان و خواجه عليشاه و امراى معتبر ايلخانى است . امير چوپان از اين قضيه سخت غضبناك شد و خواست كه فرستادهء سلطان مصر را كه در اردو براى تشييد مبانى صلح بين دولتين آمده بود بقتل برساند ولى خواجه عليشاه نگذاشت و قرار شد كه سفيرى از ايران براى عقد معاهده‌اى بمصر برود . عمال سلطان مصر در حلب و دمشق مقدم فرستادهء ايلخان را باحترام پذيرفتند و رسول ابو سعيد با پيشنهاد صلح بمصر وارد شد و در سال 721 بين دو دولت معاهده‌اى دوستانه كه شرايط عمدهء آن بقرار ذيل بود برقرار گرديد :\r\n1 - سلطان مصر بعد از اين فدائيان اسماعيلى را در ممالك ايلخانى مأموريت ندهد ؛\r\n2 - طرفين تبعيد رعاياى خود را كه به خاك يكديگر پناهنده شده‌اند تقاضا نكنند ؛\r\n3 - سلطان مصر اعراب باديه و تركمانان را بهجوم بممالك ايلخانى تحريك ننمايد ؛\r\n4 - بين دو مملكت روابط دوستانه برقرار باشد و تجار طرفين به آزادى بتوانند رفت‌وآمد و دادوستد كنند ؛\r\n\r\n","description":"","footnote":"","page_name":" 346 ","page_number":414},
  {"content":"\r\n\r\n5 - قافله حاج هر سال آزادانه از عراق به مكه برود و با خود دو علم داشته باشد يكى بنام سلطان مصر ديگرى باسم ايلخان ايران ؛\r\n6 - سلطان مصر از تبعيد قراسنقر صرف‌نظر كند .\r\nمعاهده به اين شرايط بين طرفين به امضا رسيد و الملك الناصر كه خود مردى متعصب و مسلمان بود و خريدوفروش مسكرات را موقوف و به بستن خراباتها امر داده بود مخصوصا از اقدام ابو سعيد بنظير اين اعمال خوشوقت گرديد و در تحكيم مبانى دوستى با او اصرار ورزيد و تا آخر عهد ابو سعيد اين دوستى برقرار بود و مكرر بين اين دو پادشاه سفرا رفت‌وآمد مىكردند و هدايا و نفايس براى تقديم مىبردند .\r\nدر سال 720 الملك الناصر جمعى از سرداران خود را امر بهجوم به ارمنستان صغير و غارت شهر سيس پايتخت كيليكيا داد و ايشان از نيمهء ربيع الآخر اين سال ببعد شهر سيس را غارت كرده از نهر جيحان گذشتند و سراسر ارمنستان را بباد غارت دادند و پادشاه صغير آن مملكت لئون پنجم كه ده سال بيش نداشت و اتابك ارمنى او چاره‌اى نديدند جز آنكه از پاپ ژان بيست و دوم استمداد كنند و عالم عيسويت را به كمك بطلبند . پاپ در جواب نوشت كه سلاطين اروپا گرفتار جنگ با يكديگرند و نمىتوانند بمدد او بيايند ولى خود او قشونى به كمك ارمنستان مىفرستد . رسيدن اين خبر الملك الناصر را بر ارمنستان خشمناك كرد و بار ديگر آن مملكت را بباد غارت داد و امير تيمور تاش حاكم بلاد روم را هم به دست‌اندازى ببلاد عيسوىنشين ديگر تحريك نمود و تيمور تاش غفلة به شهر سيس ورود كرد و تا ساحل دريا پيش راند و غنايم و اسراى بسيار گرفت و امير ديگرى از امراى ترك نيز همين معامله را با شهرهاى عيسوىنشين كرد و شهر ادانه بدست مصريان سوخت و قريب 000 ، 20 از ارامنه به اسيرى گرفتار شدند .\r\nرسيدن اين اخبار جانگداز به پاپ بار ديگر او را به خيال يارى ارمنستان انداخت و اين‌بار علاوه بر اعانه‌اى كه جهت پادشاه آن مملكت جمع‌آورى كرد و فرستاد مراسله‌اى بتاريخ 13 ژوئيه 1322 ( 27 ج 2 سال 722 ) از شهر آوين‌يون « 1 » به ابو سعيد نوشت و سياست\r\n\r\n\r\n","description":"","footnote":"\r\n( 1 ) -  Avignon \r\n","page_name":" 347 ","page_number":415},
  {"content":"\r\n\r\nسابق ايلخانان ايران و اجداد او را به ياد او آورد و او را به كمك ارمنستان دعوت نمود و مراسله‌اى ديگر خصوصا به ايلخان نوشت و او را بقبول مذهب مسيح خواند .\r\nچند سال بعد از بناى شهر سلطانيه يعنى در تاريخ 718 پاپ بموجب فرمانى در آن شهر كنيسه‌اى داير كرد و يكى از روحانيّين عيسوى را كه فرانسوادوپروز « 1 » نام داشت به رياست و خليفگى عيسويان رعيت ايران و ممالك مجاورهء آن فرستاد و اين روحانى تا سال 724 اين مقام را دارا بود و پس از آن ديگرى بجاى او منصوب شد ولى چون ايلخانان ايران قبول اسلام كرده بودند ديگر عيسويان به آن درجه از نفوذ و اقتدار كه در عهد هولاگو و اباقا و ارغون داشتند نرسيدند .\r\nلئون پادشاه ارمنستان هم در اين تاريخ از ابو سعيد مدد خواست و ابو سعيد با وجود معاهده‌اى كه با سلطان مصر داشت 000 ، 20 سپاهى بمدد او روانه كرد و سياست اجدادى را در رعايت از ارامنه تعقيب نمود و ضمنا سلطان مصر را هم به عقد صلح با پادشاه ارمنستان خواند اما قبل از آنكه سپاهيان ابو سعيد برسند قشون مصرى چنان ارامنه را از پا درآورده بودند كه خليفهء ارمنستان بملاقات الملك الناصر رفت و با او معاهده‌اى به مدّت پانزده سال در ترك جنگ با ارمنستان بست و لئون در سال 729 رسما قبول تبعيت از الملك الناصر كرده خلعت و تشريف او را پوشيد و ارامنه با قبول اين خفت از آزار قشون مصرى رستند .\r\nدر عهد اولجايتو و ابو سعيد روابط تجارتى و رفت‌وآمد بين ايران و اروپا نيز رو بازدياد گذاشت از آن جمله يكى از روحانيين عيسوى كه ادراك « 2 » نام داشت بعنوان تفتيش كليساهاى عيسوى بين سنوات 716 و 718 به ايران آمد و از راه ايران به هند و چين رفت و از او سفرنامه‌اى باقيست كه براى فهم اوضاع آن ايام ولايات ايران از منابع مهمه است و تجار ونيزى نيز كه در اين ايام تجارت تمام ممالك شرقى اطراف مديترانه را در دست داشته و به آسيا نيز بىنظر نبودند در اواخر عهد اولجايتو با آن پادشاه ارتباط حاصل كردند و در سال 1305 ميلادى ( 705 هجرى ) بين نمايندهء ونيز و اولجايتو معاهده‌اى تجارتى برقرار گرديد و اولجايتو بتجار ونيزى امتيازاتى داد و سناى شهر ونيز در سال 720 سفيرى پيش ابو سعيد فرستاد و اين\r\n\r\n\r\n","description":"","footnote":"\r\n( 1 ) -  Francoie de Peruse \r\n( 2 ) -  Friar Odoric de Pordenone \r\n","page_name":" 348 ","page_number":416},
  {"content":"\r\n\r\nسفير از ايلخان فرمانى شامل امتيازات ديگرى براى تجار مملكت خود گرفت و جهت قطع و فصل دعاوى بين تجار ونيزى و مردم ايران ونيزيها قنسولهاى چند به شهرهاى معتبر ممالك ايلخانى فرستادند و اولين قنسول ايشان در تبريز در حدود سال 724 به آن شهر وارد شد و روز به روز اين قبيل روابط رو به افزايش گذاشت .\r\n\r\nايلخانان آخرى\r\nابو سعيد خان آخرين ايلخان بزرگ اين سلسله است زيرا كه بعد از مرگ ناگهانى او سلسلهء ايلخانان بسرعت رو بانحطاط رفته و مقام ايلخانى در ميان يك عده از شاهزادگان بىلياقت خاندان چنگيزى و امراى متخاصم موضوع نزاع و كشمكش قرار گرفته و بتدريج ممالك ايلخانى را به قسمتهاى چند مجزا ساخته و زمينه را براى استيلاى امير تيمور گوركان كه از قضا در همين سال فوت ابو سعيد تولّد يافته بود فراهم كرده و دولت دوروزهء جميع ايشان بدست اين امير قهار برافتاده است .\r\nابو سعيد خان فرزند ذكور نداشت و چون غازانخان هم در دورهء ايلخانى خود شاهزادگان خاندان هولاگو را يا كشته و يا به كلى از نام و نشان انداخته بود پس از مرگ ابو سعيد كسى كه بتواند زمام كارها را در دست بگيرد وجود نداشت .\r\nخواجه غياث الدين محمد پس از شور با امرا و خاتونان ابو سعيد يكى از نوادگان اريق‌بوكا برادر هولاگو را كه ارپاگاون نام داشت و ابو سعيد نيز او را نامزد جانشينى خود كرده بود به ايلخانى برداشت و بزرگان مغول بلافاصله پس از اقامهء مراسم تشييع جنازهء ابو سعيد او را به اين سمت اختيار نمودند .\r\nدر ميان خاتونان ابو سعيد بغداد خاتون انتصاب او را تصويب نمىكرد و چون او بمسموم ساختن ابو سعيد و تحريك اوزبك خان به حملهء به ايران متهم بود ارپاگاون او را چنان كه گفتيم بدست يكى از خواجه‌سرايان در حمام بقتل رساند و دلشاد خاتون كه حامله بود از ترس بعراق عرب گريخته بعلى پادشاه حكمران آن ديار پناه جست .\r\n\r\nسلطنت ارپاگاون ( از 13 ع 2 تا 4 شوال 736 ) -\r\nارپاگاون پس از جلوس لشكر بدربند كشيد تا از پادشاه دشت قبچاق كه بحدود نهر كورا آمده بود جلوگيرى نمايد . پس از مختصر زدوخوردى ارپا غالب آمده بتبريز مراجعت كرد و ساتى بيك\r\n\r\n","description":"","footnote":"","page_name":" 349 ","page_number":417},
  {"content":"\r\n\r\nخواهر ابو سعيد و زوجهء امير چوپان را به عقد خود درآورد و در نيمهء رجب امير شرف الدّين محمود شاه اينجو را به تهمت اينكه يكى از فرزندان هولاگو را در خانهء خود پنهان كرده و خيال دارد او را به سلطنت علم كند كشت و دو پسر محمود شاه يعنى امير جلال الدّين مسعود شاه و امير شيخ ابو اسحاق از تبريز گريختند ، مسعود شاه به روم به پناه امير شيخ حسن رفت و شيخ ابو اسحاق بديار بكر به پناه على پادشاه .\r\nدر همين ايامى كه سلطنت ارپاگاون هنوز قوامى نگرفته بود دلشاد خاتون و حاجى خاتون مادر ابو سعيد و عدّه‌اى از امراى آشوب‌طلب ابو سعيد بتدريج گرد امير على پادشاه جمع شده او را به مخالفت ارپاگاون برانگيختند و امير على پادشاه موسى خان نوادهء بايدو خان را به ايلخانى برداشته از ديار بكر بآذربايجان حركت كرد و در يك جنگ كه در كنار رودخانهء جغاتو در تاريخ 17 رمضان 736 اتفاق افتاد او اردوى ارپاگاون و خواجه غياث الدّين را منهزم نمود و بر ايلخان و وزير دست يافته هردو را بقتل آورد .\r\n\r\nقتل خواجه غياث الدين در 21 رمضان 736 -\r\nخواجه غياث الدّين محمد پسر خواجه رشيد الدّين فضل اللّه مردى بود نيكخواه و سليم النفس و خيّر و فضل‌دوست و در دورهء وزارت خويش سعى داشت كه بجميع دشمنان پدر و بدخواهان خود نيكى كند و در سياست نيز مغرور بود چنان كه از يك طرف نصيحت خيرانديشان را در برداشتن امراى طرفدار على پادشاه نپذيرفت و ايشان را خوار داشت و از طرفى ديگر پيشنهاد امراى مخالف را در سپردن مقام سپهسالارى بعلى پادشاه قبول نكرد و او را در مخالفت جرى نمود ، به همين علت پس از آنكه اردوى ارپاگاون در جغاتو متفرق گرديد و خواجه در يكى از آباديهاى مراغه دستگير شد با اينكه امير على پادشاه بكشتن او راضى نبود امراى مخالف خواجه او را بقتل آن وزير دانشمند كه پس از پدر از بزرگترين مربيان اهل علم و ادب و از كريمان عهد خود بود واداشتند و على پادشاه خواجه را در 21 رمضان 736 كشت « 1 » و در همان ايام ارپاگاون را هم در سجاس\r\n\r\n\r\n","description":"","footnote":"\r\n( 1 ) - يكى از شعرا در مرثيهء خواجه مىگويد :\r\n جاى آن است كاختران امروز * بر سر از دست چرخ خاك كنند\r\nدردمندان مهر از سر درد * جامه در بر چو صبح چاك كنند\r\nالغياث الغياث درگيرند * ناله و آه دردناك كنند\r\nكه وزيرى به آن عزيزى را * به چنين خواريى هلاك كنند \r\nقاضى عضد الدين ايجى نيز كه از پروردگان خواجه بوده است اين وزير دانش‌دوست را به عربى مرثيه گفته است .\r\n","page_name":" 350 ","page_number":418},
  {"content":"\r\n\r\nزنجان دستگير كرده به حكم على پادشاه به كسان محمود شاه اينجو دادند و ايشان او را در سوم شوال همان سال بانتقام قتل محمود شاه كشتند .\r\nخواجه غياث الدّين محمد رشيدى از وزرايى است كه مانند پدر نام نيكى از خود در تاريخ ايران به يادگار گذاشته چه علاوه بر كفايت و كاردانى و شمشيرزنى از منشيان بليغ و از فضلاى عصر خود بوده ، اهل ادب و معرفت را بزرگ مىداشته و برجاى خويش مىنشانده و صلات گران مىداده است و جمعى از بزرگان علم و ادب بنام او كتابها ساخته و منظومه‌ها پرداخته‌اند و مشاهير اين جماعت بقرار ذيلند : حمد الله مستوفى قزوينى كه كتاب تاريخ گزيده را در سال 730 بنام او تأليف كرده ، خواجه سلمان ساوجى كه در چند قصيده او را ستوده ، قاضى عضد الدين ايجى از متكلمين بزرگ كه سه كتاب متن مواقف و فوائد غياثيه و شرح مختصر ابن حاجب را بنام خواجه انشاء نموده ، قطب الدين بويهى رازى كه دو كتاب شرح مطالع و شرح شمسيه را بنام آن وزير ساخته ، اوحدى مراغه‌اى كه كتاب جام جم را باسم خواجه منظوم كرده و خواجوى كرمانى كه منظومهء هماى و همايون را تقديم خواجه نموده است و يك عدّه ديگر .\r\nبعد از قتل خواجه غياث الدّين دشمنان خواجه و اراذل تبريز دست به غارت منازل خواجه و اتباع و ملازمان او گشودند و ربع رشيدى را بار ديگر بباد چپاول دادند و كتب خطى نفيس و مال و متاع گرانبهاى بسيار در آن واقعه به تاراج رفت .\r\nحمد اللّه مستوفى از خواجه غياث الدين به اين عبارات سخن ميراند :\r\n« وزير نيكونام در ضبط كار جهان همچون پدر بزرگوار مساعى جميله بتقديم رسانيد و با آنك عفو هنگام قدرت غايت كمال انسانيت است و از بزرگان ما تقدم هركس اين طريق سپرده‌اند بحسن سيرت و علو مرتبت و نام باقى يافته‌اند اين وزير فرشته سرشت از غايت يقين بر آن مزيد فرمود و هركه در حق خاندان مبارك ايشان بديهائى كه تقرير آن موجب تنفر خاطر مستمعان باشد كرده بود بخلاف آنكه به مكافات مشغول شود رقم عفو بر جرائد جرائم همگنان كشيد و آن بديها به نيكى مقابله فرمود و در حق هريك از ايشان از يمن اين دولت نسخهء كرد بانواع اكرام ايشان را بمراتب عظيم رسانيد و مقلد اشغال خطير گردانيد و اكنون آنچه هريك تمنى مىكردند براى العين مشاهده مىكنند و روزگار به زبان حال مىگويد : چنين كنند بزرگان چو كرد بايد كرد . ( تاريخ گزيده ص 611 )\r\n« در باب وفور جود و سخا و تربيت و رعايت علماء ، ثقات روات ، حكايات از آن وزير فضيلت سمات نقل نموده‌اند از جمله يكى آنكه در آن اوقات كه پادشاه سرافراز امير شيخ ابو اسحاق در شيراز بر مسند فرمان‌دهى نشست روزى قدوة المحققين قاضى عضد الدين بمجلس شريفش رسيد و در\r\n\r\n","description":"","footnote":"","page_name":" 351 ","page_number":419},
  {"content":"\r\n\r\nاثناء محاوره امير شيخ از آن جناب پرسيد كه اهل فضل و هنر در ايام سلطنت ابو سعيد بهادر خان رعايت و عنايت بيشتر يافتند يا در اوان دولت من ، قاضى عضد الدين تبسم نموده جواب داد كه صورت حال اين فقير آن است كه نوبتى خواجه غياث الدين محمد رشيد كه وزير آن پادشاه سعيد بود در يك مجلس سه نوبت بدست عطابخش بجانب من اشارت كرد و به مجرد آن التفات مرا آن مقدار اسباب و املاك بحصول پيوست كه حالا هر سال نواب ديوان شما عشر حاصلات آن را سى هزار دينار عراقى حساب نموده از من مىستانند و امير شيخ ابو اسحاق از تفصيل اين اجمال سؤال نموده قاضى گفت كه يكى از عادات آن وزير خجسته صفات آن بود كه در هر شب جمعه با علماء موالى طرح صحبت انداخته در چهار صفه كه از صفاى باطن فرخنده‌ميامنش حكايت كردى مىنشست و آن جماعت را على اختلاف مراتبهم در آن مجلس جاى مىداد و بعد از وقوع مباحثه علمى از هركس سخنى سنجيده مىشنيد او را به خود نزديكتر مىگردانيد و اول نوبت كه من بدان انجمن رسيدم و اين معنى بر آن مربى اهل فضل و كمال ظاهر گشته اشارت كرد كه بالاترنشين لاجرم بر تمامى مردمى كه در آن صفه جاى داشتند مقدم نشستم و باز مبحثى در ميان افتاده بار ديگر مرا غلبه دست داد وزير اشارت فرمود كه نزديكتر به صفه بنشين و من به صفه كه آن جناب نشسته بود رفتم و چون سيم نوبت در بحث بر علماء آن مجلس فايق آمدم اشارت نموده بىواسطه مرا پهلوى خود نشاند و فرش و اوانى آن صحبت را به من انعام فرمود و خواص و مقربان آن وزير پادشاه‌نشان چون التفات آن جناب را دربارهء من بدين مرتبه مشاهده كردند مرا آن مقدار كه عرض نمودم رعايت فرمودند ، امير شيخ ابو اسحاق بعد از استماع اين حكايت مبلغ سى هزار دينار عراقى را كه ديوانيان او هر سال برسم مال و جهات از قاضى مىگرفتند بوى بخشيد و برطبق كلمهء : هذا من بركات البرامكة بسبب نقل يكى از آثار آن وزير مكرمت شعار آن فاضل افادت دثار به اين عطيه بهره‌ور گرديد . ( حبيب السير ج 3 ص 127 - 128 )\r\n\r\nسلطنت موسى خان ( از شوال تا 14 ذىالحجه 736 ) -\r\nبعد از قتل خواجه غياث الدين و ارپاگاون امير على پادشاه موسى خان نوادهء بايدو را در شهر اوجان بر مقام ايلخانى نشاند و وزارت او را به خواجه جمال الدّين بن تاج الدّين على شروانى داد ولى چون نه او و نه موسى خان قدرت مطيع ساختن امراى بزرگ را داشتند و كينه‌هاى ديرينه نيز بين على پادشاه و قوم اويرات طرفداران او و ساير امرا قوت داشت به زودى حال طغيان در بعضى ولايات بروز كرد مخصوصا دو نفر از بزرگان امراى ابو سعيدى سر به مخالفت برداشتند و هركدام بعنوانى سلطنت موسى خان و استيلاى امير على پادشاه را برسميت نشناخته از مقر اقتدار خود به طرف آذربايجان حركت كردند و اين دو يكى امير شيخ حسن بزرگ ايلكانى پسر امير حسن گوركان حكمران بلاد روم و شوهر اولى بغداد خاتون بود كه از طرف مادر نوادهء ارغون خان محسوب مىشد و امير حسين پدرش را هم به همين علت گوركان يعنى داماد ارغون خان لقب داده بودند ، ديگرى\r\n\r\n","description":"","footnote":"","page_name":" 352 ","page_number":420},
  {"content":"\r\n\r\nحاجى طغاى پسر امير سونتاى كه از سال 732 ببعد بجاى پدر حكومت ارمنستان و ديار بكر را داشت و با على پادشاه و قوم اويرات دشمن بود . حاجى طغاى رسولى پيش امير شيخ حسن ايلكانى ببلاد روم فرستاد و او را به حركت به ايران و در دست گرفتن زمام كارها دعوت نمود . امير شيخ حسن هم كه اميرى باكفايت و جاه‌طلب بود يكى از نبيره‌زادگان منگو تيمور پسر هولاگو بنام محمد خان نامزد ايلخانى كرده به طرف آذربايجان عزيمت نمود و خواجه محمد زكريا دخترزادهء خواجه رشيد الدّين فضل اللّه همدانى را سمت وزارت او داد .\r\nامير شيخ حسن قبل از آنكه به ايران برسد بامير على پادشاه پيشنهاد كرد كه با صلاحديد هم شخصى را به ايلخانى انتخاب كنند و ايشان هريك بولايت خود بروند .\r\nامير على بقبول اين پيشنهاد راضى بود ولى امراى او نگذاشتند و كار به جنگ منتهى شد و در 14 ذىالحجه 736 اردوى طرفين در حوالى آلاتاغ صف كشيدند و ختم دعوى موكول به جنگ تن‌به‌تن بين موسى خان و محمد خان گرديد . محمد خان مغلوب شد و خيال فرار داشت ولى امير شيخ حسن غفلة بر سر امير على پادشاه تاخته او را بقتل رساند و موسى خان از معركه گريخته به طرف بغداد منهزم گرديد و امير شيخ حسن با محمد خان بتبريز ورود كرد و دولت امير على و موسى خان به زودى منقرض شد .\r\n\r\nسلطنت محمد خان ( از ذىالحجه 736 تا ذىالحجه 738 ) -\r\nبعد از ورود بتبريز امير شيخ حسن ايلكانى محمد خان را رسما بتخت نشاند و دلشاد خاتون را به جزاى رفتارى كه ابو سعيد در باب بغداد خاتون با او كرده بود به عقد خود درآورد و غير از انتقام غرض او از تزويج دلشاد خاتون يكى نيز اين بود كه اگر آن خاتون كه از ابو سعيد حامله بود پسرى بياورد كسى ديگر آن را آلت داعيهء ايلخانى قرار ندهد و در اين مرحله مدعى امير شيخ حسن نشود .\r\nامير شيخ حسن بازماندگان خاندان خواجه رشيد را مورد مرحمت قرار داد و وزارت ايلخانى را به داماد خواجه يعنى امير جلال الدين مسعود شاه اينجو و دخترزادهء او خواجه محمد زكريا واگذاشت سپس قتلهء بغداد خاتون را به جزاى خود رساند و ساتى بيك زوجهء امير چوپان و ارپاگاون را با سيورغان پسر ششم امير چوپان كه از اين خاتون بود بدشت موقان روانه ساخت .\r\n\r\n","description":"","footnote":"","page_name":" 353 ","page_number":421},
  {"content":"\r\n\r\n\r\nسلطنت طغا تيمور خان ( 737 - 754 ) -\r\nپس از استيلاى امير شيخ حسن ايلكانى بر آذربايجان جمعى از امراى ابو سعيد با او از در دشمنى درآمده به همراهى هم از آذربايجان و عراق گريخته بخراسان آمدند و حكمران خراسان يعنى امير شيخ على قوشچى را به مخالفت با امير شيخ حسن تحريك كردند و اين مخالفين كه اهم ايشان امير پيرحسين پسر امير محمود بن امير چوپان و امير ارغون شاه پسر امير نوروز مشهور و امير عبد الله پسر امير مولاى ، و امير على جعفر بودند به كمك امير شيخ على يكى از شاهزادگان خاندان چنگيزى را كه در مازندران اقامت داشت و از نبيره‌زادگان يكى از برادران چنگيز بود و طغاتيمور خوانده مىشد به ايلخانى برگزيدند و در مقابل محمد خان و امير شيخ حسن آلتى جهت اجراى مقاصد خود تراشيدند .\r\nبعد از اعلان ايلخانى طغاتيمور خان امراى سركش او را برداشته به طرف آذربايجان حركت كردند و در حدود اين مملكت موسى خان آلت امير على پادشاه هم كه از چنگ امير شيخ حسن ايلكانى گريخته بود به ايشان ملحق شد و طرفداران طغاتيمور و موسى چنين قرار گذاشتند كه پس از دفع امير شيخ حسن خراسان طغاتيمور را باشد و عراق و آذربايجان موسى خان را .\r\nجنگ بين اردوى متحدين و لشكريان امير شيخ حسن در نيمهء ذىالقعدهء سال 737 در نزديكى مراغه اتفاق افتاد ، طغاتيمور گريخت و موسى خان بچنگ امير شيخ حسن افتاده در دهم ذىالحجهء آن سال مقتول شد و از قضا در همان روز امير ارغون شاه هم امير شيخ على را در خراسان بقتل رساند و در يك روز دو دشمن امير شيخ حسن از ميان رفتند . امير شيخ حسن آذربايجان و عراق را مسخر خويش كرد و طغاتيمور خان هم بخراسان آمده به كمك بقيهء امراى ما فوق خود در آن مملكت به ايلخانى مشغول شد .\r\n\r\nخروج امير شيخ حسن كوچك در 738 -\r\nبعد از قتل موسى خان و فرار طغاتيمور بخراسان براى ممالك ايلخانى دو نفر مدعى باقى ماند اول طغاتيمور خان كه جرجان و خراسان را تحت اطاعت خود داشت دوم محمد خان آلت مقاصد امير شيخ حسن بزرگ .\r\n\r\n","description":"","footnote":"","page_name":" 354 ","page_number":422},
  {"content":"\r\n\r\nچند ماه پس از واقعهء قتل موسى خان مدعى ديگرى از بلاد روم طلوع كرد و او يكى از پسران امير تيمور تاش بن امير چوپان سلدوز بود كه شيخ حسن خوانده مىشد و او را بعد از اشتهار براى تميز از شيخ حسن بزرگ امير شيخ حسن كوچك يا امير شيخ حسن چوپانى ناميده‌اند .\r\nبعد از كشته شدن تيمور تاش بدست كسان الملك الناصر پسر او شيخ حسن در بعضى از بلاد روم مختفى گرديد و تا سال 738 پنهان مىزيست . در اين سال بهوس مملكت گيرى برخاسته قراجرى يكى از غلامان را كه به پدرش تيمور تاش مختصر شباهتى داشت علم كرده شهرت داد كه امير تيمور تاش كه از زندان قاهره گريخته و تا اين تاريخ پنهان بوده خروج نموده است و براى آنكه اين نقشه به خوبى صورت بگيرد مادرش را نيز به ازدواج آن غلام درآورد و خود نيز غالبا در ركاب او پياده مىرفت .\r\nپيچيدن آوازهء ظهور تيمور تاش از يك طرف امراى قبيلهء اويرات و اصحاب امير على پادشاه و هواخواهان خاندان چوپانى را كه با امير شيخ حسن بزرگ دشمنى داشتند بقيام بر ضد او و پيوستن باردوى تيمور تاش دروغى تحريك كرد و از طرفى ديگر الملك الناصر سلطان مصر را به وحشت انداخت .\r\nالملك الناصر بتصور اينكه تيمور تاش بقتل نرسيده و مأمورينى كه او آنها را به اين كار گماشته بود او را فريب داده‌اند سخت متوحش شد و دانست كه اگر تيمور تاش قدرت پيدا كند در آينده بزرگترين دشمنان او خواهد گرديد ، به همين نظر رسولى پيش حاجى طغاى حكمران ديار بكر فرستاد تا يكى از دختران خود را به عقد پسر او در آورد و با او بر ضد هواخواهان تيمور تاش اتحاد ببندد . حاجى طغاى بسلطان پيغام داد كه ظهور تيمور تاش نبايد حقيقت داشته باشد و در هر صورت او قبلا با امير شيخ حسن بزرگ در دفع مدعيان جديد اتفاق كرده است .\r\nدر همان شبى كه رسول الملك الناصر پيش حاجى طغاى آمده بود لشكريان امير شيخ حسن چوپانى رسيدند و حاجى طغاى ببغداد گريخت و فرستادهء سلطان مصر نيز راه فرار به طرف حلب پيش گرفت و خبر وقايع حدود آذربايجان را به اطلاع سلطان رساند .\r\nكمى بعد سلطان مصر بار ديگر همان رسول را پيش حاجى طغاى فرستاد و\r\n\r\n","description":"","footnote":"","page_name":" 355 ","page_number":423},
  {"content":"\r\n\r\nپيشنهادهاى سابق خود را تجديد كرد . حاجى طغاى پيغام داد كه حاليه موقع براى قبول پيشنهاد عروسى مناسب نيست همين‌كه دشمن مغلوب شد حاجى طغاى در صدد تجديد روابط با سلطان برخواهد آمد . الملك الناصر كه از وحشت ظهور امير تيمور تاش خيال راحت نداشت دائما حاجى طغاى را به دشمنى با چوپانيان و اتحاد با شيخ حسن ايلكانى تحريض مىنمود و تا زنده بود از اين خيال دست برنمىداشت .\r\nدو شيخ حسن بزرگ و كوچك در 20 ذىالحجهء سال 738 در حدود آلاتاغ نخجوان با يكديگر روبرو شدند و قبل از آنكه جنگى درگيرد امير پيرحسين پسر امير محمود بن امير چوپان كه از سرداران شيخ حسن ايلكانى بزرگ بود اردوى او را رها كرده به طرف لشكريان پسر عم خود امير شيخ حسن چوپانى رفت و شيخ حسن بزرگ ناچار فرار اختيار نموده راه تبريز را پيش گرفت و با محمد خان ايلخان ساخت ولى او بدست شيخ حسن چوپانى افتاده مقتول شد و آذربايجان و عراق در تصرف چوپانيان درآمد و لشكريان امير شيخ حسن چوپانى بتعدى و تعرض اموال مردم مشغول شدند .\r\nدر اين اثنا قراجرى يعنى تيمور تاش ساختگى به خيال كشتن شيخ حسن چوپانى افتاد و غفلة كاردى بر او زد ولى كارگر نيامد و شيخ حسن به گرجستان پيش ساتى بيك زوجهء امير چوپان و پسرش امير سيورغان عم خود كه پسر ششم امير چوپان بود گريخت و پس از چندى چون شنيد قراجرى قصد جنگ او را دارد به طرف تبريز آمد و تيمور تاش دروغى را ببغداد منهزم كرده بتبريز وارد شد .\r\n\r\nسلطنت ساتى بيك ( 739 -\r\nاوايل 741 ) - بعد از ورود بتبريز شانزده نفر از بازماندگان خاندان چوپانى پيش امير شيخ حسن كوچك آمده از او خواستند كه يكى از افراد خاندان هولاگو را به ايلخانى انتخاب كند . چون مردى نامى از آن خاندان باقى نبود امراى هزاره‌ها و چوپانيان ساتى بيك دختر اولجايتو و خواهر ابو سعيد را كه با امير شيخ حسن بزرگ صفائى نداشت به اين مقام برداشتند و بفرمان شيخ حسن چوپانى نام او را در خطبه و سكه داخل كردند و از خاندان خواجه رشيد الدين فضل اللّه ركن الدين شيخى و از فرزندان خواجه عليشاه غياث الدين محمد را هم به وزارت او گماشتند و آذربايجان و ارّان تحت امر ساتى بيك و شيخ حسن كوچك درآمد ولى از ساير نقاط ايران و عراق هر\r\n\r\n","description":"","footnote":"","page_name":" 356 ","page_number":424},
  {"content":"\r\n\r\nقسمت آن را اميرى از امراى سابق اولجايتو و ابو سعيد يا خاندانى از خاندانهاى مطيع ايشان تحت حكم داشتند . از آن جمله سلطانيه و عراق عجم در دست امير شيخ حسن بزرگ بود ، ديار بكر تحت حكم حاجى طغاى ، بغداد و عراق عرب در دست قوم اويرات و قراجرى يعنى تيمور تاش دروغى ، ممالك روم قسمتى تحت امر امير ارتيا نايب شيخ حسن بزرگ و قسمتى در دست ملك اشرف پسر ديگر امير تيمور تاش ، فارس مطيع خاندان اينجو و يزد در دست امير مبارز الدين محمد مظفرى ، قهستان تحت اطاعت عبد اللّه پسر امير مولاى ، هرات و قسمتى از خراسان در تصرّف آل كرت و بقيهء آن با جرجان تحت فرمان طغا تيمور و كرمان و اصفهان را نيز بعضى از امراى محلى در اختيار خود داشتند .\r\nبعد از مستقرّ كردن ساتى بيك بتخت ايلخانى امير شيخ حسن چوپانى بعزم دفع امير شيخ حسن ايلكانى به طرف قزوين حركت كرد ، شيخ حسن بزرگ از در صلح‌خواهى درآمد و سلطنت ساتى بيك را برسميّت شناخت و دو حريف يعنى دو شيخ حسن يكديگر را در آغوش گرفتند و قرار گذاشتند كه شيخ حسن بزرگ زمستان را در سلطانيه بماند و شيخ حسن كوچك و ساتى بيك نيز به ارّان بروند و در بهار قوريلتائى ساخته براى آينده ترتيبى بدهند . شيخ حسن كوچك و ساتى بيك به ارّان رفتند و شيخ حسن بزرگ بعراق برگشت .\r\nاين صلح اگر دوام مىكرد ديگر براى شيخ حسن بزرگ حيثيتى باقى نمىگذاشت و از جانب او در حكم تصديق سيادت امير شيخ حسن كوچك و خاندان چوپانى بود . به همين نظر شيخ حسن بزرگ يكى از خواص خود را بخراسان فرستاده طغاتيمور خان را بآمدن بعراق تحريك نمود . طغاتيمور خان هم به همراهى امير ارغون شاه و خواجه علاء الدّين محمد وزير از خراسان حركت كرده در ماه رجب سال 739 به ساوه آمد و در آنجا شيخ حسن بزرگ به خدمت او رسيده مراسم استقبال را به عمل آورد ولى كمى بعد ملتفت خبط خود شد و ديد كه امراى خراسان همه مطيع رأى خواجه علاء الدّين وزيرند و به او اعتنائى ندارند اما چون چاره‌اى نداشت تحمل كرد و در اين ضمن خبر حركت شيخ حسن چوپانى و ساتى بيك و امير سيورغان از ارّان بعزم دفع طغاتيمور خان رسيد .\r\n\r\n","description":"","footnote":"","page_name":" 357 ","page_number":425},
  {"content":"\r\n\r\nپس از رسيدن اردوى ساتى بيك از ارّان بآذربايجان جمعى از قوم اويرات قراجرى يعنى تيمور تاش ساختگى را دستگير كرده پيش ساتى بيك فرستادند و او بفرمان خاتون بقتل رسيد .\r\nامير شيخ حسن چوپانى براى درهم پاشيدن اساس اردوى طغاتيمور و شيخ حسن بزرگ بفكر حيله افتاد و به ظاهر طلب صلح كرد ، طغاتيمور هم سوابق دوستى پدر خود را با امير چوپان به ياد او آورده از دو طرف قرار مصالحه داده شد و شيخ حسن كوچك به طغاتيمور پيغام داد كه اگر او در دفع شيخ حسن بزرگ مساعدت نمايد ساتى بيك به عقد او درخواهد آمد و عموم چوپانيان خدمت او را كمر خواهند بست . طغاتيمور ساده‌لوح اين پيشنهاد مزورانهء شيخ حسن كوچك را پذيرفت و وثيقه‌نامه‌اى به خط خود در اين باب نوشته پيش شيخ حسن چوپانى فرستاد . شيخ حسن كوچك آن نوشته را پيش شيخ حسن بزرگ فرستاد و خيالات طغاتيمور را به اطلاع او رساند . امير ايلكانى از اين بابت در حيرت شد و طغاتيمور را از قضيه آگاه ساخت . طغاتيمور از خجالت سربزير افكنده بخراسان برگشت و شيخ حسن ايلكانى نيز به خدمت ساتى بيك آمده دست خاتون را بوسيد و پس از عذرخواهى با اردو به اوجان آمد .\r\n\r\nسلطنت شاه جهان تيمور خان ( ذىالحجهء 739 -\r\nذىالحجهء 740 ) - پس از رسيدن اردو به اوجان امير شيخ حسن كوچك دستگاه ساتى بيك را غارت كرده به اين بهانه كه ايلخانى از زنى ساخته نيست يكى از نبيره‌زادگان يشموت پسر هولاگو را كه سليمان خان نام داشت به ايلخانى منصوب نمود و ساتى بيك را به زور به زوجيّت به او داد . شيخ حسن بزرگ چون اين خبر را شنيد او نيز پسر آلافرنگ بن گيخاتو يعنى عز الدين را با لقب شاه جهان تيمور خان به ايلخانى برداشت و خواجه شمس الدّين زكريا را نيز وزارت او داد و بعراق عرب آمده بغداد و ديار بكر و خوزستان را تحت استيلاى خويش آورد .\r\nدو حريف قوى يعنى دو شيخ حسن با دو ايلخان جديد در چهارشنبهء آخر ذىالحجهء 740 در نواحى نهر جغاتو در مراغه روبرو شدند و شكست بر اردوى شيخ حسن بزرگ و شاه جهان تيمور روى كرد . شيخ حسن ايلكانى مغلوب ببغداد\r\n\r\n","description":"","footnote":"","page_name":" 358 ","page_number":426},
  {"content":"\r\n\r\nبرگشت و شاه جهان تيمور را معزول نموده خود مستقل شد و اساس سلسلهء امراى ايلكانى يا جلاير را در اين سال ريخت .\r\n\r\nسلطنت سليمان خان ( اوايل 741 تا 745 ) -\r\nشيخ حسن چوپانى پس از نصب سليمان خان آذربايجان و ارّان و گرجستان و عراق عجم را تحت اختيار خود درآورد و در اين نواحى ببسط اقتدار مشغول شد .\r\nاما شيخ حسن بزرگ كه از فكر انتقام از حريف همنام خود بيرون نمىرفت در سال 740 رسولى پيش الملك الناصر بمصر فرستاد و از او درخواست كرد كه قشونى به همراهى يكى از پسران خود به كمك شيخ حسن بزرگ بفرستد . الملك الناصر در جواب پيغام فرستاد كه چون پسران او خردسالند خود او حاضر است كه بعراق عرب بيايد به شرط آنكه شيخ حسن بزرگ و حاجى طغاى و امير حافظ برادر امير على پادشاه قبلا تبعيت از سلطان مصر را قبول كنند . شيخ حسن و امير حاجى طغاى اين پيشنهاد را پذيرفتند و بنام سلطان خطبه خواندند و سكه زدند و مقدارى از آن سكه‌ها را همراه رسول سلطان بقاهره فرستادند و الملك الناصر مصمّم حركت به طرف عراق عرب گرديد .\r\nخبر اتحاد حاجى طغاى و شيخ حسن بزرگ شيخ حسن كوچك را متغيّر كرد و براى سركوبى اين جماعت از آذربايجان بديار بكر لشكر كشيد و حاجى طغاى را مغلوب نمود و چون بالملك الناصر خبر دادند كه شيخ حسن بزرگ با حريف خود صلح نموده از لشكركشى خوددارى كرد و امير شيخ حسن چوپانى در عقب حاجى طغاى به طرف ولايت موش عزيمت نمود . حاجى طغاى را در آن حدود امير ابراهيم برادر امير على پادشاه به سال 743 يا 744 كشت .\r\nشيخ حسن كوچك ولايت موش را بباد غارت داد و در ماردين امير آن باستقبال او آمده مورد نوازش امير چوپانى و سليمان خان قرار گرفت و از آنجا اردوى مهاجرين به طرف عراق سرازير شدند تا شيخ حسن بزرگ را مغلوب سازند .\r\nشيخ حسن ايلكانى امير على جعفر و يكى ديگر از سرداران خود را به جلوى اردوى شيخ حسن كوچك فرستاد و ايشان چوپانيان را منهزم كردند و شيخ حسن كوچك از ديار بكر متوجه بلاد روم گرديد . در ارزنةالروم محراب و منبرى را كه\r\n\r\n","description":"","footnote":"","page_name":" 359 ","page_number":427},
  {"content":"\r\n\r\nحاجى طغاى در همان ايام نزديك ساخته بود سوخت و قبر پسر حاجى طغاى را شكافته نعش او را از گور بيرون آورد و پس از خرابى بسيار در جمادى الاولى سال 741 با سليمان خان بتبريز برگشت و زمستان را در آنجا ماند .\r\nدر تابستان 742 شيخ حسن كوچك خواجه غياث الدين محمد عليشاهى وزير را به سلطانيه فرستاد و امير سيورغان پسر ساتى بيك و امير چوپان را كه در باطن با ياران طغاتيمور ساخته بود گرفته بتبريز آورد و شيخ حسن كوچك پس از تنبيه همدستان او ويرا در يكى از قلاع روم محبوس نمود ، سپس در تبريز عماراتى عالى از مسجد و مدرسه و خانقاه ساخت و بقيهء اين سال را در يورت متعلق بحاجى طغاى گذراند .\r\nدر سال 740 موقعى كه شيخ حسن كوچك سليمان خان را بتخت ايلخانى نشاند امير پيرحسين پسر امير محمود بن چوپان پسر عم خود را بفارس فرستاد و فارس در اين تاريخ در دست پسران امير محمود شاه اينجو بود . ايشان امير حسين را استقبال كردند ولى او از سر غرور يكى از افراد خاندان اينجو را كشت و مردم شيراز غوغا كرده امير پيرحسين را از آن شهر بيرون نمودند و او قبل از واقعهء جنگ 4 ذىالحجهء 740 بين دو شيخ حسن باردوى پسر عم چوپانى خود پيوست .\r\nپس از ختم اين جنگ و غلبهء شيخ حسن چوپانى و بروز رشادتها از امير پيرحسين ، شيخ حسن كوچك او را از طرف سليمان خان با لشكر فراوان روانهء فارس كرد و يزد و كرمان نيز كه در اين تاريخ در دست امير مبارز الدّين محمد مظفرى بود تحت حكومت او قرار داده شد .\r\nامير مبارز الدّين محمد كه با امير پيرحسين سوابق دوستى داشت پس از وصول خبر حركت پيرحسين باستقبال و مدد اردوى او شتافت و در اصطخر او را ملاقات كرد و اين دو امير به معيت هم به طرف شيراز حركت نمودند . مسعود شاه اينجو پسر محمود شاه چون تاب مقاومت نداشت بكازرون گريخت و پس از آنكه شنيد امير مبارز الدين بدنبال او مىآيد راه بغداد را پيش گرفت و به پناه شيخ حسن بزرگ رفت و امير مبارز الدين بشيراز برگشته با امير پيرحسين به محاصرهء آن شهر پرداختند و با آنكه از طرفين كشتار بسيار شد تسخير شيراز به غلبه دست نداد و عاقبت كار به صلح\r\n\r\n","description":"","footnote":"","page_name":" 360 ","page_number":428},
  {"content":"\r\n\r\nتمام شد و پيرحسين به آن شهر ورود كرد و حكومت كرمان و يزد را بامير مبارز الدين واگذاشت و امير مبارز الدين به كمك لشكريان پيرحسين آن شهر را گرفت و حكمران آن را كه از ملوك كرت معاونت طلبيده بود مطيع نمود ( 741 ) .\r\nدر همين سال امير على گاون برادر طغاتيمور برادر را مورد ملامت قرار داده گفت كه تو دو نوبت بعراق لشكر كشيده‌اى و در هردو نوبت مغلوب برگشته‌اى و براى آنكه آن وهنها را تلافى كند خود بعراق آمد و در خفيه با سيورغان پسر ساتى بيك ساخت . شيخ حسن كوچك برادر خود امير ملك اشرف را به جلوى او فرستاد . ملك اشرف در حدود ابهر زنجان سپاهيان امير على گاون را مغلوب كرد و لشكريان برادر طغاتيمور بمازندران گريختند .\r\nدر سال 742 امير پيرحسين كه فارس و اصفهان را مسخر خود كرده و كرمان و يزد را بامير مبارز الدين واگذاشته بود از طرف خود حكومت اصفهان را به برادر مسعود شاه اينجو كه ببغداد گريخته بود يعنى بشيخ ابو اسحاق واگذاشت تا شايد به اين وسيله دل افراد خاندان اينجو را نسبت به خود گرم نگاه دارد ولى شيخ ابو اسحاق موقعى كه ملك اشرف بعراق آمده بود او را به گرفتن فارس تحريك نمود و ملك اشرف بفارس آمد . ياران پيرحسين نسبت به او خيانت ورزيدند و پيرحسين مجبور شد كه فارس را رها كند و چون در آن ايام از امير مبارز الدين نيز وحشتى حاصل كرده بود بتبريز پيش امير شيخ حسن كوچك آمد ولى شيخ حسن كه از استبداد او رنجيده بود پير حسين را پس از استقبال در سلطانيه زهر چشانيد و دولت دو روزهء او بسرآمد .\r\nاما ملك اشرف كه بىخون دل ملكى مثل فارس را مسلم خود ساخته بود به طرف شيراز حركت نمود و شيخ ابو اسحاق اينجو به بهانهء ترتيب وسايل پذيرائى زودتر از او به شهر داخل گرديد و جماعتى از عوام و هنگامه‌جويان شيراز را گرد خود جمع آورده آن جماعت پس از ورود اتباع ملك اشرف بر سر ايشان تاختند و شبانه همه را متفرق و ملك اشرف را فرارى كردند و شيخ ابو اسحاق شيراز را به تصرف خود گرفت .\r\nدر سال 743 مسعود شاه اينجو كه ببغداد پيش شيخ حسن بزرگ رفته و از طرف او به ازدواج با سلطان بخت دختر دمشق خواجه و خواهر دلشاد خاتون سرافراز\r\n\r\n","description":"","footnote":"","page_name":" 361 ","page_number":429},
  {"content":"\r\n\r\nگرديده بود با امير ياغىباستى پسر هشتم امير چوپان به حكومت فارس نامزد شده به طرف شيراز حركت كردند . مردم شيراز با وجود غلبهء ابو اسحاق حكومت آن شهر را حق برادر او مسعود شاه مىدانستند و به همين جهت بين طرفداران دو برادر اختلاف شد و چون ياغىباستى ديد گفتگوئى از او در ميان نيست ناگهان مسعود شاه را از راه حسد كشت و شيخ ابو اسحاق كه در اين تاريخ در شبانكاره بود پس از شنيدن خبر قتل برادر به شهر برگشت و جنگ سختى بين اردوى ابو اسحاق و ياغىباستى درگرفت . عاقبت پسر امير چوپان مغلوب شده بعراق پيش ملك اشرف آمد و چون آن هردو از شيخ حسن كوچك اطمينان نداشتند معا ببغداد پيش شيخ حسن بزرگ رفتند و تحت حمايت او قرار گرفتند .\r\nكمى بعد ملك اشرف و ياغىباستى دوباره به طرف فارس روانه شدند و با كمكى كه از امير مبارز الدين گرفته بودند در آن ولايت تاخت‌وتاز بسيار كردند و همين‌كه قشون شيخ ابو اسحاق به جنگ ايشان آمد بمناسبت رسيدن خبر قتل شيخ حسن كوچك ملك اشرف و ياغىباستى خيال تسخير فارس را رها كرده عازم تبريز گرديدند .\r\n\r\nقتل شيخ حسن چوپانى در 27 رجب 744 -\r\nدر سال 744 شيخ حسن كوچك قشونى به همراهى سليمان خان و امير يعقوب شاه از امراى روم بتسخير بلاد اين سرزمين فرستاد و ايشان شكست يافته مراجعت كردند . شيخ حسن يعقوب شاه را محبوس نمود . زوجهء شيخ حسن كوچك عزت ملك كه با امير يعقوب شاه راه داشت به خيال آنكه شوهر آن امير را به اين علت در حبس انداخته براى پرده‌پوشى بر اسرار خود با دو سه زن از محارم حرم همدست شده در شب سه‌شنبهء 27 رجب سال 744 شوهر را به وضع ننگينى كشت . دو سه روز پس از روشن شدن كيفيت قتل شيخ حسن چوپانى ياران او عزت ملك را گرفته كشتند و اجزاء او را با كارد قطعه‌قطعه كرده خوردند .\r\nبعد از قتل سرسلسله امراى چوپانى يعنى شيخ حسن نويان كوچك سليمان خان اموال و خزاين بىشمار او را ميان امرا تقسيم كرد و چون خود عرضه و كفايتى نداشت بقراباغ رفت و امرا ملك اشرف و ياغىباستى را به شرحى كه ديديم از فارس بتبريز خواستند .\r\n\r\n","description":"","footnote":"","page_name":" 362 ","page_number":430},
  {"content":"\r\n\r\nملك اشرف و ياغىباستى بآذربايجان آمدند و امير سيورغان هم كه در روم محبوس بود خلاص يافته در حدود درياچهء گوگچه به ايشان پيوست و سه اميرزادهء چوپانى جمعيت كثيرى فراهم ساخته به همراهى هم به شهر تبريز ورود كردند .\r\n\r\nسلطنت انوشيروان عادل ( 744 - 756 ) -\r\nاندكى بعد از ورود بتبريز بين سه اميرزادهء چوپانى اختلاف بروز نمود چه مردم تبريز دو پسر امير چوپان يعنى سيورغان و ياغىباستى را بيشتر احترام مىكردند تا ملك اشرف نوادهء او را . ملك اشرف از اين معنى رنجيده با لشكريان خود به دامنهء سهند كوچ نمود و سيورغان و ياغىباستى نيز بحدود نخجوان رفتند . ملك اشرف در عقب ايشان شتافت و در معموره نزديك آن ولايت ايشان را شكست داد و انوشيروان نامى را كه بعضى او را قبچاقى و بعضى از اولاد هولاگو و برخى هم از نژاد كاويانى دانسته‌اند به ايلخانى برداشت و به او لقب عادل داد و اين انوشيروان عادل آخرين كسى است كه از طرف امرا بمقام ايلخانى منصوب شده است و در همين ايام بود كه سليمان خان ايلخان ساختگى شيخ حسن كوچك نيز از ميان رفت .\r\nبعد از انتصاب انوشيروان ملك اشرف كه دومين امير سلسلهء امراى چوپانى محسوب مىشود به شهر گنجه آمد و آنجا را مسخر خود ساخت و در اين شهر ياغىباستى و سيورغان رسولى پيش او فرستاده طلب صلح كردند . ملك اشرف پذيرفت و ياغىباستى به خدمت او شتافت ولى سيورغان اطمينان نكرده بديار بكر پيش ايلكان پسر امير شيخ حسن بزرگ رفت و ايلكان بعد از پذيرائى گرمى از او چندى بعد پسر ششم امير چوپان را كشت . ياغىباستى را هم ملك اشرف با خود بتبريز آورد و بعد اندك مدّتى او را سربه‌نيست كرد و شهرت داد كه گريخته است و ملك اشرف از اين تاريخ كه سال 744 است به كلى مستقل شد و او قريب چهارده سال ( 744 - 759 ) بظلم و ستم و اندوختن مال حكومت مىكرد تا آنكه در اوايل سال 759 جانى بيك پادشاه دشت قبچاق به دعوت مردم تبريز به آن شهر آمد و او را كشت و دولت امراى چوپانى بقتل او خاتمه پذيرفت . شرح اين چهارده سال امارت ملك اشرف را در ضمن\r\n\r\n","description":"","footnote":"","page_name":" 363 ","page_number":431},
  {"content":"\r\n\r\nوقايع ديگر خواهيم ديد . عاقبت انوشيروان دروغى آلت اجراى مقاصد ملك اشرف نيز مانند سرانجام سليمان خان معلوم نيست همين‌قدر مسكوكاتى از او تا سال 756 باقى است و ما اين سال را كه بيست سال بعد از فوت ابو سعيد بهادر خان آخرين ايلخان نامى خاندان ايلخانى است و در آن تاريخ سه سال بوده است كه طغاتيمور خان نيز بقتل رسيده بود سال آخر سلطنت اين سلسله مىگيريم و تاريخ حكومت مغول يعنى فرزندان چنگيزى را به آن ختم مىكنيم .\r\n\r\nفهرست اسامى ايلخانان ايران از 651 تا 756\r\n1 - هولاگو خان بن تولوى بن چنگيز از 651 تا 663\r\n2 - اباقا خان بن هولاگو از 663 تا 680\r\n3 - سلطان احمد تگودار بن هولاگو از 680 تا 683\r\n4 - ارغون خان بن اباقا از 683 تا 690\r\n5 - گيخاتون بن اباقا از 690 تا 694\r\n6 - بايدو خان بن طرغاى بن هولاگو از ج 1 694 تا ذيقعده 694\r\n7 - غازان خان بن ارغون از 694 تا 703\r\n8 - اولجايتو خدابنده بن ارغون از 703 تا 716\r\n9 - ابو سعيد بهادر خان بن اولجايتو از 716 تا 736\r\n10 - ارپاگاون . . . بن ارتوبوكا بن تولوى از 736 تا\r\n11 - موسى خان بن علىّ بن بايدو از شوال تا 14 ذىحجه 736\r\n12 - محمد خان . . . بن منگو تيمور بن هولاگو . . . از ذىحجه 736 تا\r\n13 - ساتى بيك دختر اولجايتو از 739 تا 741\r\n14 - شاه جهان تيمور بن آلافرنگ بن گيخاتو از 739 تا 740\r\n15 - سليمان خان . . . بن يشموت بن هولاگو از 741 تا 745\r\n16 - طغاتيمور خان از 736 تا 753\r\n17 - انوشيروان عادل از 744 تا 756\r\n\r\n","description":"","footnote":"","page_name":" 364 ","page_number":432},
  {"content":"\r\n\r\n\r\nفصل هشتم فترت بين دورهء ايلخانى و دورهء تيمورى\r\n. . . بعد از مرگ ابو سعيد بهادر خان چنان كه شمه‌اى از آن را شرح داديم ممالك ايلخانى بدست امراى بزرگ بقطعات چند مجزا گرديد و در بيست‌سالى كه بين مرگ او و نابود شدن آخرين نامزدهاى ايلخانى فاصله شده است در نقاط مختلفهء ايران پنج سلسله روى كار آمده‌اند بشرح ذيل :\r\n1 - سلسلهء امراى ايلكانى يا آل جلاير كه مؤسس آن شيخ حسن بزرگ پسر امير حسين بن آق‌بوقا بن ايلكان‌نويان جلاير است و او در سال 740 پس از عزل شاه جهان تيمور خود را مستقل كرد و مؤسس سلسله‌اى شد كه پس از او تا سال 813 در بغداد و عراق عرب سلطنت مىكردند .\r\n2 - سلسلهء امراى چوپانى يعنى فرزندان امير تيمور تاش بن امير چوپان سلدوز و ايشان دو تن بيشتر نبودند اول امير شيخ حسن كوچك يا امير شيخ حسن چوپانى كه مدّت چهار سال و نيم در آذربايجان و ارّان استقلالى داشت دوم امير ملك اشرف برادر او كه چهارده سال ( 744 - 759 ) در آذربايجان حكومت مىكرد و در اوايل 759 بدست جانى بيك پادشاه دشت قبچاق بقتل رسيد و سلسلهء چوپانى بقتل او خاتمه پذيرفت .\r\n3 - سلسلهء آل مظفر فرزندان امير مظفر كه پس از مرگ ابو سعيد در يزد و كرمان استقلال بهم رساندند و پسر اين امير مظفر يعنى امير مبارز الدين محمد در 740 قيام كرد و از آن تاريخ اساس سلسله‌اى را ريخت كه بعدها بر فارس نيز استيلا يافتند و ايشان تا سال 795 استقلال و شوكتى داشتند .\r\n4 - خاندان اينجو يعنى فرزندان امير شرف الدّين محمود شاه كه اگرچه از مدتى قبل از رحلت ابو سعيد در فارس و مضافات حكومت مىكردند ولى استقلال ايشان از تاريخ 742 يعنى از تاريخى شروع مىشود كه شيخ ابو اسحاق پسر محمود شاه ملك اشرف چوپانى را از آن شهر راند و خود مستقل شد . اين سلسله نيز بقتل شيخ ابو اسحاق در 758 خاتمه يافت .\r\n\r\n","description":"","footnote":"","page_name":" 365 ","page_number":433},
  {"content":"\r\n\r\n5 - سربداريان كه در 738 در سبزوار رايت استقلال برافراشتند و از اين تاريخ تا 788 در آن نواحى حكومتى محدود داشتند .\r\nغير از اين پنج سلسله كه بعد از ابو سعيد خان در ايران ظهور كردند يك عدّه امراى ديگر هم در هرات و فارس و كرمان و يزد و لرستان از قبل از استيلاى مغول حكومتهاى محلى نيمه مستقل داشتند كه چون نسبت به ايلخانان خاندان چنگيزى از در اطاعت درآمدند مغول ايشان را از ميان برنداشتند و از اين سلسله‌ها بعضى در ايام سلطنت ايلخانان از ميان رفتند و بعضى ديگر تا دورهء فترت بعد از ابو سعيد باقى ماندند و در آن ايام نيز از خود كروفرى ظاهر ساختند و مشهورترين اين سلسله‌ها بقرار ذيلند :\r\n1 - اتابكان سلغورى يا اتابكان فارس ،\r\n2 - اتابكان لرستان ،\r\n3 - اتابكان يزد ،\r\n4 - قراختائيان كرمان ،\r\n5 - آل كرت در هرات .\r\nما در اين فصل باجمال بذكر احوال اين سلسله‌ها مىپردازيم و بايد دانست كه اين سلسله‌ها هيچ‌كدام اهميت سياسى و اقتدار ملكى مهمى بهم نرسانده‌اند و غالب اعتنائى كه باحوال ايشان مىشود بمناسبت دخالتى است كه در تاريخ ادبيات ايران و تربيت اهل علم و ادب داشته‌اند و اگر آثار و نوشته‌هاى فضلا و شعرا نبود نام غالب ايشان از ميان رفته بود . اين سلسله‌ها يا بدست يكديگر منقرض شده‌اند و يا امير تيمور گوركان اساس دولت آنان را برچيده است .\r\n\r\n1 - ملوك كرت\r\nملوك آل كرت يك طبقه از ملوك ايران شرقيند كه از نيمهء اول قرن هفتم هجرى تا اواخر قرن هشتم در آن حدود سلطنت داشته‌اند و پايتخت ايشان همه‌وقت شهر هرات بوده و اگرچه در تاريخ سياسى اين مملكت اسم‌ورسم چندانى از اين سلسله بجا نمانده بلكه جمعى از ايشان بسست پيمانى و بىوفائى شهرت يافته‌اند در تاريخ\r\n\r\n","description":"","footnote":"","page_name":" 366 ","page_number":434},
  {"content":"\r\n\r\nادبيات ما نامى بخير از خود باقى گذاشته‌اند .\r\nاول كسى از اين خاندان كه از او نامى در تاريخ برده مىشود تاج الدين عثمان مرغينى است كه با برادرش عز الدين عمر مرغينى از بنى اعمام سلطان غياث الدّين محمد بن سام غورى ( 558 - 599 ) بوده‌اند و عز الدّين عمر سمت وزارت اين سلطان را داشت .\r\nنسبت تاج الدّين عثمان و عز الدّين عمر را مورخين و شعراى مخصوص اين خاندان بسلطان سنجر سلجوقى رسانده‌اند « 1 » ولى صحت اين نسبت درست معلوم نيست .\r\nعز الدين عمر بتدريج در دستگاه سلطان غياث الدّين محمود غورى ترقى يافت و به حكومت هرات نامزد شد و او برادر خود تاج الدّين عثمان را به كوتوالى قلعهء خيسار از قلاع سرحدّى بين هرات و غور منصوب كرد و تاج الدّين تا آخر عمر به اين سمت باقى بود و چون مرد كوتوالى قلعهء خيسار و حكومت بعضى از بلاد غور از طرف سلطان غياث الدّين به پسر تاج الدّين كه ملك ركن الدين نام داشت واگذار شد و اين ملك ركن الدّين بواسطهء ازدواج با دختر غياث الدين اعتبارى مخصوص بهم رساند و او دخترزادهء خويش شمس الدين محمد كرت را وليعهد خود قرار داد و اين شمس الدّين محمد در حقيقت سرسلسلهء آل كرت « 2 » بشمار مىرود .\r\nحكومت ملك ركن الدّين بر خيسار و قسمتى از غور مصادف شد با هجوم تاتار و استيلاى لشكريان چنگيزى بر خراسان . ركن الدّين صلاح خود را در اطاعت از آن خان قهار ديد و ايلچيان چنگيزى را محترم داشت . چنگيز خان يرليغى در واگذارى حكومت خيسار و غور و بلاد تابعهء آن بنام ملك ركن الدّين صادر نمود و ركن الدّين\r\n\r\n\r\n","description":"","footnote":"\r\n( 1 ) - ربيعى يوشنگى شاعر مخصوص آل كرت در مدح ملك فخر الدين مىگويد :\r\n قاعدهء دودهء سنجر توئى * واسطهء ملك سكندر توئى\r\nدودهء سنجر ز تو خواهد نويد * ملك سكندر به تو دارد اميد \r\nو صدرالشريعهء بخارائى ( متوفى سال 747 ) در مدح ملك معز الدين حسين گفته :\r\n ابو الفتح سلطان السّلاطين كلّهم * به نال فخرا آل كرت بن سنجر \r\n( 2 ) - معنى و تلفظ صحيح كلمهء كرت كه گويا نام و لقب ابو بكر پدر شمس الدين محمد است درست معلوم نشد هم آن را بفتح كاف ضبط كرده‌اند هم بضم آن و بفتح مشهورتر است و از اين قطعه كه وجيه الدين نسفى در تاريخ فوت شمس الدين محمد گفته جماعتى مضموم بودن كاف كرت را ترجيح داده‌اند و آن قطعه اين است :\r\n به سال ششصد و هفتاد و شش مه شعبان * قضا ز مصحف دوران چو بنگريست بفال\r\nبنام صفدر ايرانيان محمد كرت * برآمد آيت : « و الشّمس كوّرت » در حال \r\n","page_name":" 367 ","page_number":435},
  {"content":"\r\n\r\nنوادهء خود شمس الدّين محمد كرت را مصاحب چنگيز خان كرد و او در ميان سران سپاه تاتار اهميت و اعتبار بسيار پيدا نمود و مقرب و محل اطمينان ايشان شد .\r\n\r\nسلطنت ملك شمس الدين محمد ( 643 - 676 ) -\r\nملك ركن الدّين در سال 643 فوت كرد و جانشينى او بشمس الدّين محمد بن ابى بكر كرت رسيد و او در سال بعد به همراهى يكى از سركردگان مغول در حملهء بولايت سند شركت نمود و از جانب او با حكام لاهور و مولتان داخل مذاكره براى گرفتن ايلى از ايشان شد و چون در اين مذاكرات توفيق كامل يافت و حكام مزبور را با گرفتن خراج وافى مطيع مغول كرد از طرف ايشان به حكومت لاهور منصوب گرديد ولى سران سپاهى مغول بر او حسد بردند و ملك شمس الدّين بهمدستى با مسلمين هند متهم شد اما ملك شمس الدّين به طاير بهادر فرمانده كل قواى مغول در ايران شرقى پناه برد و او شمس الدّين را تحت حمايت خود گرفت و پس از مرگ طاير بهادر كه در سال 645 اتفاق افتاد رؤساى مغول ملك شمس الدّين را بحضور جغتاى فرستادند تا آن شاهزاده او را بيرغو بنشاند ولى در همين اوان جغتاى وفات يافت و ملك شمس الدّين به همراهى پسر جغتاى باردوى خان مغول روانه شد و او مقارن قوريلتائى كه جهت انتخاب منگو قاآن تشكيل مىيافت به اردو رسيد .\r\nجماعتى از رؤساى مغول ملك شمس الدّين را به وضعى خوش به‌منكوقاآن معرفى كردند و خدمات سابقهء او و خاندانش را نسبت بمغول در خدمت خان تقرير نمودند .\r\nمنگو قاآن هم به پاس اين سوابق حكومت تمام ولايات هرات و جام و با خرز و پوشنگ و غور و خيسار و فيروزكوه و غرجستان و مرغاب و مرو الروذ و فارياب را تا كنار سيحون و اسفزار و فراه و سيستان و كابل و قسمتى از افغانستان شرقى را تا كنار سند بملك شمس الدين محمد كرت واگذاشت و ملك شمس الدّين از اين تاريخ كه مقارن سال 648 هجرى است حكمران مستقل ممالكى به اين وسعت شد و علاوه بر اين التفات منگو قاآن به او يرليغ و پائيزه و خلعت داد و او را پيش ارغون‌آقا حكمران كل خراسان فرستاد تا در مساعدت او سعى نمايد و پنجاه تومان به او نقدا تأديه كند . ملك شمس الدّين از قراقروم بخراسان پيش ارغون‌آقا آمد و يرليغ و پائيزهء خانى را به او نشان داد و از جانب او نيز مورد نوازش قرار گرفته مسئولش اجابت شد و با قدرت تمام بهرات برگشت .\r\n\r\n","description":"","footnote":"","page_name":" 368 ","page_number":436},
  {"content":"\r\n\r\nملك شمس الدّين بعد از اطمينان خاطر از جانب مغول بدفع دشمنان داخلى پرداخت ابتدا در سال 647 ملك سيف الدين حكمران غرجستان را كه از شناختن حكومت او بر آن ناحيه استنكاف ورزيده بود مغلوب كرد و ملك سيف الدّين كه به پناه ارغون‌آقا بخراسان رفت بتوسط او مقيدا پيش ملك شمس الدّين فرستاده شد و شمس الدّين كرت او را كشت و ملك نصير الدين حكمران سيستان را نيز از ميان برداشت و آن نواحى را كاملا مطيع خود كرد و تا ايامى كه هولاگو به قصد اسماعيليه لشكر بخراسان آورد ممالكى را كه منگو قاآن به او واگذاشته بود در قبضهء اقتدار خويش آورد و به اين شكل حكومت غير مستقيم مغول را در آن بلاد استوار نمود .\r\nدر موقع حركت هولاگو به طرف ايران چنان كه سابقا نيز گفتيم از اولين كسانى كه باستقبال او شتافتند ملك شمس الدّين بود كه در نزديكى سمرقند به خدمت هولاگو رسيد و هولاگو در موقع تسخير قلاع اسماعيليهء قهستان ملك شمس الدّين را از طوس براى گرفتن ايلى از محتشم آن ولايات يعنى ناصر الدّين عبد الرحيم پيش او روانه داشت و او به شرحى كه پيش گذشت ناصر الدّين عبد الرحيم را پيش هولاگو آورد و به دستيارى او سردار مغول به سهولت بر قلاع قهستان دست يافت .\r\nملك شمس الدّين تا آخر حيات هولاگو در خدمتگزارى مغول بود و چون او وفات كرد و اباقا خان به ايلخانى رسيد ملك شمس الدّين همچنان محترم و معزز بود تا سال 667 يعنى موقعى كه براق خان خراسان را مورد تعرض قرار داد . ملك شمس الدّين مقدم براق را استقبال كرده در خدمت او داخل شد ولى كمى بعد مصلحت خود را در ترك او ديده در قلعهء خيسار متحصن گرديد و تا براق بدست لشكريان اباقا منهزم شد در آن قلعه بود و چون براق منهزم گرديد جماعتى از حساد ملك شمس الدين را در كار پيشرفت مغولان جغتائى ذىدخل قلمداد كردند و اباقا تصميم بتخريب هرات گرفت ولى خواجه شمس الدّين محمد صاحب‌ديوان و بعضى ديگر اباقا را از اين خيال منصرف نمودند و گفتند صلاح آنست كه ابتدا ملك شمس الدّين را دستگير كنيم سپس بفكر هرات بيفتيم . اباقا اين مصلحت‌انديشى را پذيرفت و جمعى از لشكريان را به محافظت هرات گماشت . خواجه شمس الدّين صاحب‌ديوان در اين ضمن مراسله‌اى بملك شمس الدّين نوشت و او را به اردو خواست ولى ملك شمس الدّين\r\n\r\n","description":"","footnote":"","page_name":" 369 ","page_number":437},
  {"content":"\r\n\r\nاز ترس دشمنان به اردو نيامد و در قلعهء خيسار گوشه‌گيرى اختيار نمود تا آنكه در سال 674 بار ديگر اباقا خان فرمان ايالات سابقه را بنام او صادر نمود و به او زينهار داد .\r\nملك شمس الدّين نيز از قلعه به زير آمده در هرات مستقر گرديد و كمى بعد به درخواست بعضى از امراى ايلخانى از هرات باصفهان آمد و به مصاحبت خواجه بهاء الدين جوينى بعزم تشرف به خدمت اباقا خان بتبريز شتافت ولى منظور نظر اباقا نشد و ايلخان او را در آن شهر نگاه داشت و پسر و برادرش را بشروان و دربند روانه كرد و ملك شمس الدين محمد بن ابى بكر كرت در تبريز مقيم بود تا در شعبان 676 مسموم گرديد .\r\n\r\nملك ركن الدين 677 - 705 -\r\nبعد از وفات ملك شمس الدين پسر او ركن الدين در تبريز بود و چون در غياب ملوك كرت اوضاع آن شهر پريشان شده بود اباقا در سال 677 ركن الدين را به حكومت هرات فرستاد و امر داد كه او را بلقب پدرش بخوانند و او را به همين جهت ملك شمس الدين كهين خواندند . ملك ركن الدين در مراجعت بهرات آن شهر را آبادان كرد و در سال 679 بسيارى از قلاع غور را مسخر نمود و در 680 شهر قندهار را مفتوح ساخت و غالبا در قلعهء خيسار ايام را مىگذراند مخصوصا وقتى كه اباقا فوت كرد او در آن قلعه تحصن اختيار نمود و چون يكى از امراى مغول را كه مخالف ارغون خان بود كشته بود و امراى تاتار از اين حركت او رنجيده خاطر بودند و پيوسته از او پيش ايلخان سعايت مىكردند ملك ركن الدين مادام‌الحيات از قلعهء خيسار فرونيامد و تا تاريخ 10 صفر 705 كه مرد در آن حصار مقيم بود .\r\n\r\nسلطنت ملك فخر الدين 705 تا 706 -\r\nملك ركن الدين پسرى داشت بنام فخر الدين كه از جوانى بمناسبت رشادت ذاتى و آشنائى بعلم و ادب به مناعت‌طبع و بلندپروازى بارآمده بود و كمتر از پدر تمكين مىكرد و به همين جهت ملك ركن الدين از او رنجيد و در همان ايام كه خود در قلعهء خيسار منزوى بود پسر را مقيد كرد و او مدت هفت سال يعنى از 686 تا 693 در حبس بود و در اين تاريخ اخير بندهاى خود را گسسته به قلعه‌اى رفت و متحصن شد و هر قدر ملك ركن الدين خواست او را از آن قلعه به زير آورد فخر الدين رضا نداد و بقول پدر اطمينان نكرد عاقبت امير نوروز\r\n\r\n","description":"","footnote":"","page_name":" 370 ","page_number":438},
  {"content":"\r\n\r\nكه در آن ايام فرمانده اردوى مغول در خراسان بود پيش ملك ركن الدّين از فخر الدين شفاعت كرد و از او خواست كه پسر را بخراسان بفرستد . ملك ركن الدين ابتدا بقبول اين شفاعت تن درنداد و پسر را در پيش امير نوروز بىلياقت معرفى نمود ولى چون امير نوروز اصرار نمود عاقبت او را مطمئن كرده بخراسان روانه داشت و امير نوروز در پذيرائى فخر الدّين مراسم احترام را بحدّ كمال رسانده دختر برادر خويش را به ازدواج او درآورد و توجه غازان خان را نيز نسبت به او جلب نمود به شكلى كه اين ايلخان بالاخره در سال 695 بسعى امير نوروز حكومت هرات را در حيات پدرش كه در قلعهء خيسار متحصن بود بملك فخر الدّين واگذاشت ولى اين امير حق ناشناس به شرحى كه سابقا ديديم در سال 696 موقعى كه امير نوروز از جلوى لشكريان غازان گريخت و باعتماد سابقهء نيكوئى در حق ملك فخر الدّين و قرابت خانوادگى به پناه او بهرات رفت ملك فخر الدّين او را دستگير كرده به قتلغ شاه سپرد و قتلغ شاه آن امير غازى را در ذىالحجهء 696 گردن زد .\r\nسه سال بعد از اين واقعه ملك فخر الدّين بواسطهء نفرستادن مال معمولى باردوى قتلغ شاه و طرفدارى از بعضى ايلات راهزن سيستان غضب غازان را بر ضدّ خود تحريك نمود و غازان برادر خويش اولجايتو را بتنبيه او با قشون مازندران و خراسان روانهء هرات كرد .\r\nاولجايتو در ابتدا مىخواست ملك فخر الدّين را به انجام تعهدات سابقه و قبول فرمان غازان برگرداند ولى ملك فخر الدّين كه قدرتى فوق‌العاده و لشكريانى فراوان جهت خود تحصيل كرده بود زير بار امر اولجايتو و غازان نمىرفت و ايشان را به حيله و تزوير بازى مىداد .\r\nجماعتى از ايلات مقيم سيستان كه به طايفهء نكودرى موسوم بودند و دائما بين سيستان و عراق عجم ييلاق و قشلاق مىكردند در اواخر عهد غازانخان بمناسبت تعرّضى كه از طرف ايشان نسبت به مردم عرض راه سرمىزد اين ايلخان از ايشان تعهدنامه گرفت كه اگر ديگر از آن طايفه دستبردى سرزند مال و جان ايشان در اختيار ديوان باشد و همين مسئله سبب شد كه عمال ايلخانى غالبا رؤساى نكودرى را مورد آزار قرار مىدادند و چون نكودريان از اين تعدّيات بجان آمدند از عراق عجم بىاجازهء غازان\r\n\r\n","description":"","footnote":"","page_name":" 371 ","page_number":439},
  {"content":"\r\n\r\nهجرت كرده از طريق قهستان خود را بهرات رساندند و در حمايت ملك فخر الدّين قرار گرفتند . ملك فخر الدّين هم از استعداد آن جماعت استفاده نموده ايشان را با دادن پول و اسلحه در خدمت خود گرفت و غالبا بدست طايفهء مزبور بر خراسان مىتاخت و موجبات اذيت مردم آن نواحى را فراهم مىكرد .\r\nدر سال 699 جمعى از اهالى خراسان به دادخواهى پيش غازان رفتند و ايلخان براى جلوگيرى از اين تعرضات و سياست ملك فخر الدّين برادر خود خدابنده را روانهء حدود هرات نمود .\r\nخدابنده بنيشابور آمد و فرستاده‌اى پيش ملك فخر الدّين روانه داشت و از او خواست كه از حمايت نكودريان صرف‌نظر كند و اگر از اطاعت فرمان غازان سرپيچد به طرف هرات حركت خواهد نمود . ملك فخر الدّين بالاخره بوسيلهء يكى از علماى روحانى قبول كرد كه سالى هزار دينار پيش اولجايتو بفرستد و امر به صلح خاتمه پذيرد ، اولجايتو همچون از تسخير قلعهء هرات اطمينان نداشت اين پيشنهاد را پذيرفت ولى كينهء ملك فخر الدّين را كه بتزوير و عدم خلوص نيت معروف بود از دل بيرون نكرد .\r\nبعد از آنكه اولجايتو به سلطنت رسيد ملك فخر الدّين بتبريك جلوس او نرفت و از هرات خارج نشد ، اولجايتو يكى از سرداران خود را كه دانشمند بهادر نام داشت با 10000 سوار به طرف هرات به سركوبى ملك فخر الدّين فرستاد و اين اردو در سال 706 بحوالى هرات رسيدند و چون بين ملك فخر الدّين و امير دانشمند بهادر كار به صلح خاتمه نپذيرفت شهر را در حصار گرفت و قحطى در هرات بروز كرد . عاقبت ملك فخر الدّين به تقاضاى صلح مجبور گرديد و قرار شد كه ملك فخر الدّين به قلعهء امان كوه رود و دانشمند بهادر بهرات وارد شود ، ملك فخر الدّين يكى از نوكران خاصهء خود يعنى جمال الدين محمد سام را بحفظ قلعهء اختيار الدين گماشت و خود به قلعهء امان‌كوه رفت و امير دانشمند بهادر بهرات وارد شد . دانشمند بهادر پس از ورود بهرات و خراب كردن خندق و باروى آن شهر مستحكم خواست محمد سام را هم از قلعه اختيار الدّين به زير آورد ولى او در ابتدا درشتى نمود و عاقبت به وساطت جمعى قرار شد كه ملك\r\n\r\n","description":"","footnote":"","page_name":" 372 ","page_number":440},
  {"content":"\r\n\r\nفخر الدّين نامه‌اى بمحمد سام در تسليم آن قلعه بفرستد و امير دانشمند خود به تصرف آنجا برود . امير دانشمند با نامهء ملك فخر الدّين به داخل قلعهء اختيار الدّين قدم گذاشت ولى در دام تزوير غوريان افتاده بتاريخ صفر 706 بدست اتباع محمد سام بقتل رسيد و اهل هرات لشكريان او را منهزم كردند و بخراسان گريزاندند و فتنهء بزرگى در هرات برپاشد .\r\nرسيدن خبر واقعه باولجايتو غضب او را بيش از پيش شدّت داد و آن ايلخان امير يساول و پسر امير دانشمند را بار ديگر بهرات فرستاد و ايشان با 30000 سپاهى بهرات آمدند و به محاصرهء آن شهر مشغول شدند . اتفاقا در اين اثنا ملك فخر الدّين فوت كرد و بين محمد سام و سران ديگر غورى اختلاف بروز نمود و قحطى نيز پاى مقاومت اهالى را سست نمود . عاقبت محمد سام تسليم پسر دانشمند شد و او در 21 ذىالحجهء 706 هرات را مسخر ساخت و محمد سام را بخراسان فرستاد و اگرچه در ابتدا او را امان داده بود ولى بدستور امير يساول بالاخره سركردهء غورى را بقتل رساند .\r\n« اولجايتو سلطان دانشمند بهادر را با ده هزار سوار جوشن‌پوش نيزه‌گذار بجانب هراة روان ساخت كه ملك فخر الدين و نكودريان را بلطف يا عنف بدرگاه عالم‌پناه رساند و چون دانشمند بهادر به جلگاه هراة درآمد و مهم ملك فخر الدين به صلح فيصل نيافت حكام فراه و اورق و قلعه‌گاه و اسفزار و ساير ولايات نزديك را طلبيده به ظاهر شهر شتافت و مولانا وجيه الدين نسفى كه منصب قضاء بلده هراة تعلق بوى داشت و قبل از رسيدن امير دانشمند بخراسان جهة مهمى بنيشابور رفته بود و در آن بلده بر سبيل اختيار يا اضطرار به دانشمند بهادر پيوسته در اين ايام از غايت ديانت بعرض رسانيد كه هراة را آسان مىتوان گرفت مشروط به آنكه شوارع را چنان مضبوط سازند كه هيچ‌كس غله به شهر نتواند برد و بتعليم قاضى دانشمند بهادر سواران هشيار بر هر طرف گماشت و چون در شهر محصول كهنه تمام شده بود و نو نرسيده قحطى عظيم روى نمود بعد از آنكه ده دوازده روز از جانبين بحرب و ستيز پرداختند به وساطت شيخ قطب الدين چشتى ميان امير دانشمند و ملك فخر الدين بساط مصالحه تمهيد يافت برين موجب كه ملك فخر الدين بقلعه اشكلجه كه آن را امان‌كوه نيز مىگفتند رود تا مغولان در اثناى راه مضرتى بملك نتوانند رسانيد و از ابناء دانشمند بهادر لاغرى با وى همراهى نمايد و طغاى به بلدهء فاخرهء هراة درآيد و چون ملك بحصار رسد لاغرى را بازفرستد و برين موجب عهد و پيمان در ميان آورده عهدنامها نوشتند و بغلاظ ايمان تأكيد يافت آنگاه با معدودى چند به شهر درآمد و ملك فخر الدين قلعهء اختيار الدين را بجمال الدين محمد سام كه از نوكران قديم او بود و به صفت شجاعت و تهور اتصاف داشت سپرد و در محافظت آن حصار و نگاهداشتن عنان اختيار وصيتها فرمود و شمشير خاصهء خويش\r\n\r\n","description":"","footnote":"","page_name":" 373 ","page_number":441},
  {"content":"\r\n\r\nبوى داده گفت هركس از ساكنان قلعه و شهر از فرمان تو گردن پيچيد سرش به اين تيغ بينداز و جمال الدين محمد زمين خدمت بوسيده گفت به قدر مقدور لوازم جان‌سپارى بتقديم خواهم رسانيد و ملك هزار جوشن و تيغ و كمان بر سپاهيان قلعه بخش كرده با دويست و پنجاه سوار نامدار و اميرزاده لاغرى كه ده كس همراه داشت روى بامان كوه آورد و چون ثلثى از شب بگذشت بقلعه درآمده روز ديگر لاغرى را قرين انعام و اكرام بازگردانيد و به دانشمند بهادر پيغام فرمود كه ما بعهد خويش وفا كرديم بايد كه آن جناب نيز از مقتضاى پيمان تجاوز جايز ندارند و چون لاغرى به پدر پيوست دانشمند عازم شهر گشته فرمود تا ناى زرين دردميدند و كوس حربى فروكوفتند و رايت اژدها پيكر برافراختند و بغرور موفور از كهدستان سوار شده روى به شهر آوردند و بعد از وصول از شكوه خاكريز و رفعت فصيل در تعجب افتاده بتخريب سور فرمان داد و او دروازه‌ها را به معتمدان خويش سپرد و روز ديگر كس نزد محمد سام فرستاده پيغام داد كه به ملازمت مبادرت نماى و از فرموده تجاوز جايز مدار محمد سام در برابر كلمات خشونت‌آميز بر زبان رانده و امير دانشمند قصد كرد كه به محاصرهء قلعه پردازد اما بتعليم مولانا وجيه الدين نسفى شيخ الاسلام خواجه قطب الدين چشتى را با طوطك‌بلانزد نزد فخر الدين بامان كوه روان ساخت تا از زبان او به گوش ملك رسانند كه چنان داعيه دارم كه فرزند لاغرى را باردوى همايون فرستم تا عرضه دارد كه ملك اطاعت فرمان واجب الاذعان نموده بلدهء هراة را بديوان اعلى بازگذاشت و از آن مىانديشم كه پادشاه بپرسد كه قلعه اختيار الدين را تسليم كرد يا نى و اين سخن را لاغرى جواب نتواند گفت اكنون صلاح چنان مىنمايد كه ملك رقعهء بمحمد سام بنويسد كه مرا لحظه‌اى بقلعه راه دهد مقرر آنكه آن مقام را نظاره كرده بيرون آيم و به پادشاه عرضه داشت كنم كه ملك شهر و قلعه را بخدام درگاه عالم‌پناه سپرد و چون اين معنى بر راى انور سلطانى واضح گردد البته يرليغ جهان‌گشاى نفاذ يافته بار ديگر حكومت اين مملكت تعلق بملك خواهد گرفت و جناب شيخ الاسلامى و طوطك‌بلا اين ملتمس را بعرض ملك فخر الدين رسانيده آن جناب به غايت رنجيده گفت من مىدانستم كه اين مغول بدكيش بعهد خويش وفا نخواهد كرد و خواجه قطب الدين چشتى زبان به نصيحت گشاده و طوطك‌بلا مبالغه نموده و بالاخره ملك فخر الدين رقعهء به محمد سام نوشت مضمون آنكه پدرم امير دانشمند به تماشاى حصار خواهد آمد بايد كه در استرضاء خاطرش سعى نمائى و اين نوشته را خواجه قطب الدين بجمال الدين محمد سام رسانيده محمد سام گفت بموجب فرمودهء ولىنعمت عمل خواهم نمود و بعضى از مورخان گفته‌اند كه ملك فخر الدين نهانى رقعهء ديگر بمحمد سام فرستاده او را به رعايت حزم و محافظت حصار امر كرده بود القصه چون خبر اطاعت محمد سام بامير دانشمند رسيد عزيمت قلعه نموده در خفيه به اولاد خويش طغاى و لاغرى گفت كه در حصار مترصد من باشيد و هرگاه كه كمان خود از قورچى طلب دارم محمد سام و اتباع او را بگيريد آنگاه هندوى منجم را طلبيده گفت رملى بكش و ببين كه صلاح ما در رفتن قلعه هست يا نى هندوى رمل كشيده بعرض رسانيد كه اولى آنست كه امير بقلعه تشريف نبرند زيرا كه از اشكالى كه متعلق به دولت ابد پيوند است بوى خون مىآيد دانشمند بهادر از شنيدن اين سخن انديشه‌مند گشت و بالاخره بنا بر اغواء مولانا وجيه الدين متوجه حصار اختيار الدين شده نخست پسر خود لاغرى را با بيست كس بدانجا فرستاد و جمال الدين محمد\r\n\r\n","description":"","footnote":"","page_name":" 374 ","page_number":442},
  {"content":"\r\n\r\nسام اميرزاده را استقبال نموده در خرگاه ملك فخر الدين فرودآورد و مجلسى در غايت آراستگى ترتيب داده كاسه داشت و همچنين يك‌يك و دودو از معتمدان دانشمند بهادر بقلعه درمىآمدند تا عدد ايشان به هشتاد رسيد آنگاه جناب امارت‌پناه با صد و هشتاد كس كه جيبه در زيرجامه پوشيده بودند پاى در حصار نهاد و محمد سام پيش دويده لوازم زمين‌بوسى بجاى آورده امير دانشمند گفت كه اى تازيك بو الفضول تو بكدام استطاعت از اطاعت من تقاعد نمودى و با اين چند روستاى مجهول در اين قلعه خزيدى و خود را در سلك منازعان اولجايتو سلطان منخرط گردانيدى اگر خواهى بفرمايم تا همين لحظه سرت از تن بيندازند و اين قلعه را با خاك راه يكسان سازند محمد سام گفت بر ضمير انور حضرت امير مخفى نخواهد بود كه خدمتكار شايسته آنست كه باوامر و نواهى مخدوم خود قيام نمايد و پيمان نشكند و در ايمان حانث نشود و سبب تأخير در احتراز پايبوس آنست كه ملك بنده را سوگند داده بود كه بىاجازت از حصار بيرون نيايم و به ملازمت هيچ آفريدهء نروم عذر محمد سام مقبول افتاده و دانشمند او را پيش طلبيده در آغوش كشيده گفت تو را به فرزندى قبول كردم و جرأت و جسارت ترا بعفو و اغماض مقابل گردانيدم و همچنان سوار تا صحن حصار براند چون فرودآمد و پاى بر زير نردبان نهاد تاج الدين كه يكى از سرهنگان غور بود پيش آمده دست او را ببوسيد دانشمند گفت رو و ما را دليل باش تا به بارگاه فخر الدين رسيم يلدز گفت راه نزديك است و تاريك نيست امير دانشمند بخنديد و روان شد و همان‌جا يلدز به يك دست گريبانش را گرفته بدست ديگر گرزى بر سرش زد و ابو بكر سديد كه در سلك خواص فخر الدين انتظام داشت از جانب بالا دررسيد و شمشيرى بر گردن دانشمند بهادر زد چنانچه در صحن قلعه افتاد اتباع امير دانشمند چون حال بر آن منوال ديدند بازپس جسته خواستند كه از حصار بيرون روند اما ابواب قلعه و طرق نجات مسدود يافتند و تيغ يمانى غوريان آغاز سرافشانى كرده آن مقدار از مغولان كشتند كه صحن حصار از خون در تموج آمد و جمال الدين محمد سام و نوكران او چندان غنيمت گرفتند كه عشر عشير آن به خزانهء خيال ايشان نگذشته بود و آشوب تمام در شهر افتاده جمال الدين محمد سام با متهوران غور از قلعه بيرون تاختند و شمشير انتقام آخته از چاشت تا نماز پيشين بقتل و غارت خيل مغول پرداختند و بعد از آن حسام خون‌ريز در نيام كرده روى باستحكام برج و باره و فصيل دروازه آوردند و از حكام ولايات خراسان و لشكريان اولجايتو سلطان هركس از تيغ هرويان نجات يافت قدم در وادى گريز نهاده عنان بجانب يورت خويش انعطاف داد و يكى از افاضل در تاريخ آن واقعه گويد :\r\n به سال هفتصد و شش در صفر به شهر هراة * به حكم لم‌يزلى كردگار بىمانند\r\nز دستبرد قضا از كف محمد سام * كشيد جام شهادت امير دانشمند \r\nو چون خبر اين واقعه بسمع ملك فخر الدين رسيد بحسب ظاهر بر كار محمد سام انكار نموده زبان ملامت و سرزنش بگشاد و ضمنا مبتهج و مسرور شده مكتوبى بمحمد سام نوشت مضمون آنكه بايستى اين جسارت از تو صادر نگشتى اما حالا كه آنچه مقدور بود بوقوع انجاميد بايد كه در محافظت شهر و قلعه از خود بتقصير راضى نشوى و ظهور اين فتنه را به من حواله نكنى و از مبارزان امان كوه صد كس مسلح و مكمل بهراة فرستاد و ايشان را بمتابعت و فرمان‌بردارى محمد سام وصيت كرد و چون اين خبر بعرض اولجايتو\r\n\r\n","description":"","footnote":"","page_name":" 375 ","page_number":443},
  {"content":"\r\n\r\nسلطان رسيد آتش غضب پادشاهانه اشتعال يافته حكم فرمود كه بوجاى ولد دانشمند با لشكرى افزون از چون و چند بهراة رفته از قاتلان پدر خويش انتقام كشد و زمام ايالت خراسان را به قبضهء اختيار امير يساول داد و بوجاى بجانب خراسان شتافته چون بطوس رسيد برادرش طوغان با بقيه سپاه دانشمند بهادر بوى پيوست و بوجاى ايلچى بامان كوه ارسال داشته بملك فخر الدين پيغام كرد كه اگر پدر و اقربا و اعيان لشكر ما را بفرمودهء تو كشته‌اند اعلام نماى و الا نامهء به مردم هراة نويس كه قاتلان ايشان را به من سپارند ملك فخر الدين سوگندان بر زبان آورد كه من محمد سام و هيچ آفريدهء را بقتل امير دانشمند امر نكرده‌ام و به مردم هراة قادر نيستم كه اطاعت فرمان من كرده محمد سام را به اميرزاده تسليم كنند چه مقدار دو هزار مرد جرار مطيع و منقاد محمد سام‌اند و اكثر سرهنگان در اين قضيه با او شريكند و سهيم چون اين جواب به بوجاى رسيد در خشم رفته خاطر را بر محاصره قرار داد و در غرهء شعبان سنهء ست و سبعمائة با سى هزار كس از لشكر عراق و آذربايجان و خراسان به ظاهر هراة شتافته در برابر برج خاك‌برسر كه حالا به خاكستر اشتهار يافته صف كشيده بايستادند و از شهر هزار و هفتصد مرد مانند شيران آشفته بيرون تاخته دو فريق درهم افتادند و داد قتال و جدال دادند تا سه روز بين الجانبين آتش حرب اشتعال مىيافت و بسيارى از مردم كشته مىشدند بنابراين از در شهر برخاسته در پل مالان نشست و مداخل و مخارج آن بلدهء فاخره را چنان مضبوط ساخت كه هيچ‌كس يكمن بار به شهر نمىتوانست برد در خلال اين احوال ملك فخر الدين مريض شده درگذشت و اين خبر به بوجاى رسيده مسرور گشت و بار ديگر به ظاهر شهر هراة خراميده آغاز محاصره و محاربه نمود در آن ايام پهلوان ياراحمد كه بيمن تربيت ملك فخر الدين از مرتبهء كشتىگيرى به درجهء جاندارى ترقى نموده بود و قرب دويست نفر نوكر داشت با محمود فهاد و نيك‌پىتيرگر متفق گشته انديشيد كه خنجر غدر كشيده روز عمر محمد سام را بشام اجل رساند و قبل از آنكه اين انديشه از حيز قوة بفعل رسيد نيك‌پىتيرگر از آن اتفاق پشيمان گشته كيفيت حال را با محمد سام در ميان نهاد و محمد سام ياراحمد و محمود فهاد را گرفته به چارسو فرستاد تا گردن زنند و قرب دويست كس از نوكران مقتولان خود را از بارو افكنده به بوجاى پيوستند القصه چون زمان محاصره امتداد يافت در شهر قحط و غلاى عظيم روى نموده قرب صدهزار كس از فقدان نان جان دادند و در شوارع افتادند و افغان و شيون مرد و زن بلند شده نفير صغير و كبير به اوج اثير رسيد و در روز جمعه طايفهء از گرسنگان در مسجد جامع بتخت مقريان برآمده گفتند اى محمد سام از جبار شديد الانتقام بترس و بر عجزه و رعايا ترحم فرموده دروازه بگشاى لاجرم محمد سام طالب مصالحه گشته بند از پاى ملك قطب الدين توكلى كه در وقت قتل دانشمند بهادر او را دستگير كرده بود برداشته نزد بوجاى فرستاد تا بتمهيد بساط عهد و پيمان اقدام نمايد و ملك قطب الدين پيش بوجاى رفته در آن باب گفت‌وشنود نمود بوجاى چون خبر يافته بود كه عن‌قريب امير يساول بحدود خراسان و هراة مىرسد و مىخواست كه پيش از وصول او فتح ميسر گردد به صلح راضى شده در آن باب عهد نامهء نوشته بحصار فرستاد لاجرم محمد سام با دويست كس از خواص بقلعه رفته شهر بازگذاشت و در روز يكشنبه 21 ذىالحجه سنهء ست و سبعمائة لشكر بوجاى بهراة درآمد دست بتخريب برج و باره برآوردند و خلايق را از شهر بيرون كرده گفتند كه در كار و بار اقامت نمايند و محمد سام روز ديگر\r\n\r\n","description":"","footnote":"","page_name":" 376 ","page_number":444},
  {"content":"\r\n\r\nبا ده كس پيش بوجاى رفت و بوجاى او را در آغوش كشيده گفت از سر انتقام تو درگذشتم و بساط جرايم تو را بدست عفو و اغماض درنوشتم بايد كه در حصار بگشائى تا جمعى از نوكران من به آنجا روند و محمد سام سر قبول جنبانيده بوجاى او را خلعتى فاخر پوشانيد و رخصت انصراف ارزانى داشت و محمد سام نماز شام بقلعه رفته روز ديگر شاه اسماعيل با ده كس از سرهنگان سيستان به خدمت بوجاى شتافته و بطريق محمد سام بازگشت و روز سيم تاج الدين يلدز به بارگاهش خراميد و او نيز قرين اعزاز شد و بازگرديد و برين قياس سيزده روز سرهنگان يكان‌يكان بپيش بوجاى مىرفتند و اسب و حاجت گرفته بازمىگشتند مقارن اين حال امير يساول كه به حكم اولجايتو سلطان در خراسان حاكم مطلق العنان شده بود در سواد هراة نزول اجلال نمود و ايلچى نزد محمد سام فرستاد كه بىدغدغه بدينجانب توجه نماى تا تربيت‌يافته از شر بوجاى امان يا بى و محمد سام برو اعتماد نموده با جميع سكان حصار پيش او رفت و امير يساول تمامى آن جماعت را گرفته به بوجاى سپرده گفت حكم اولجايتو سلطان چنان است كه خونيان پدر خود را كشته از جلگاه هراة بيرون روى و بوجاى تاج الدين يلدوز پهلوان لقمان را با بيست نفر از مبارزان غور در سر پل مالان گردن زده محمد سام را با بندى گران بجانب اردو اولجايتو سلطان روان ساخت و به طرف مرغاب كوچ فرمود و امير يساول اين خبر شنوده جمعى فرستاد تا محمد سام را گرفته بازگردانيدند و او را مقيد نگاه مىداشت تا وقتى كه بوجاى از مرغاب بازگشت آنگاه بوجاى را تكليف كرد تا آن خون گرفته را بقتل آورد و امير يساول بهراة درآمده مردم را به زراعت و عمارت ترغيب فرمود و آنجا مىبود تا زمانى كه اولجايتو سلطان غياث الدين محمد را به حكومت آن بلده تعيين نمود .\r\nحبيب السير ج 3 ص 737\r\nملك فخر الدّين پادشاهى بود فاضل و سخن‌سنج و شعردوست و علاوه بر آنكه خود شعر مىگفت قريب چهل شاعر ماهر داشت كه به مدّاحى او مشغول بودند و از ايشان از همه مشهورتر صدر الدين خطيب پوشنگى متخلص به ربيعى است كه به اشارهء ملك فخر الدّين « 1 » تاريخ ملوك غور را بتقليد شاهنامه در كتابى باسم كرت‌نامه منظوم ساخته بود .\r\n\r\nملك غياث الدين ( 707 - 729 ) -\r\nبعد از ملك فخر الدّين و قتل محمد بن سام اولجايتو فرمان حكومت هرات و اسفزار و فراه و سيستان و غور و غرجستان را بملك غياث الدّين پسر ملك فخر الدّين كه در ضمن لشكركشى دانشمند بهادر از شر\r\n\r\n\r\n","description":"","footnote":"\r\n( 1 ) - ملك فخر الدين بشرب بنگ يا باصطلاح آن زمان « سبز ، عادت داشته و دو رباعى ذيل از اوست در اين باب :\r\n هرگه كه من از سبز طربناك شوم * شايستهء سبزخنگ افلاك شوم\r\nبا سبز خطان سبز خورم بر سبزه * ز آن پيش كه همچو سبزه در خاك شوم \r\nايضا :\r\n مىخواره اگر غنى بود عور شود * وز عربده‌اش جهان پر از شور شود\r\nدر حقهء لعل از آن زمرد ريزم * تا ديدهء افعى غمم كور شود \r\n","page_name":" 377 ","page_number":445},
  {"content":"\r\n\r\nبرادران به او پناه جسته بود واگذاشت ولى او كمى بعد با برادرش علاء الدين اختلاف پيدا كرد و به حمايت اولجايتو به اردو رفت ، خدابنده ويرا محترم داشت و در سال 707 بهرات برگرداند و او در مراجعت غور و خيسار و اسفزار را نيز تحت امر خود درآورد .\r\nامراى خراسان كه از بسط قدرت او خشنود نبودند او را پيش خدابنده به سركشى متهم ساختند و ايلخان او را به اردو خواسته تا سال 715 رخصت مراجعت بهرات نداد و چون بهرات برگشت با طايفهء نيكودرى و ساير مخالفين به جنگ پرداخت و چند قلعه از قلاع خراسان و سيستان را فتح كرد سپس در سال 721 پسر خود ملك شمس الدين محمد را در هرات گذاشته به زيارت مكه رفت و همين ملك غياث الدّين است كه امير چوپان را در 727 بتفصيل مذكور در فصل پيش بقتل رساند و در 728 به دربار ابو سعيد حضور بهم رساند ولى به علت نفوذ بغداد خاتون چندان مورد التفات نشده بهرات مراجعت نمود و سال بعد مرد ، امير حسينى از شعرا و عرفاى معروف از معاصرين ملك غياث الدّين است .\r\nبعد از مرگ ملك غياث الدّين سلطنت به ترتيب بسه پسرش ملك شمس الدين محمد ( 729 - 730 ) و ملك حافظ ( 730 - 732 ) و ملك معزّ الدين حسين ( 732 - 771 ) رسيد و اين ملك معز الدّين از مشهورترين آل كرت و از مربيان بزرگ اهل فضل است و مولانا سعد الدين تفتازانى از متكلمين و علماى بزرگ كتاب مشهور مطوّل را بنام او تأليف كرده .\r\nجلوس ملك معز الدّين مقارن شد با ظهور سلسلهء سربداران در سبزوار و بسط دامنهء استيلاى ايشان بر خراسان و اقتدار امير قزغن در تركستان و ملك معز الدّين را با سربداران و امير قزغن وقايعى است كه بعدها در احوال سربداريه و تيموريان مذكور خواهد شد .\r\nملك معز الدّين بعد از سى و نه سال حكومت در سال 771 فوت كرد و پسرش ملك غياث الدين ( 771 - 783 ) جانشين او شد ولى او در آخر كار با يورش امير تيمور گوركان بخراسان مواجه گرديد و امير تيمور در 783 هرات را مسخر ساخته ملك غياث الدّين را گرفت و او را با پسر و برادرش به ماوراءالنهر فرستاد و عاقبت ايشان را در سال 787 بقتل رساند و سلسلهء ملوك آل كرت برافتاد .\r\n\r\n","description":"","footnote":"","page_name":" 378 ","page_number":446},
  {"content":"\r\n\r\nآل كرت 1 - ملك شمس الدين بن ابى بكر كرت از 643 تا 676\r\n2 - ملك ركن الدّين بن ملك شمس الدّين از 677 تا 705\r\n3 - ملك فخر الدّين بن ملك ركن الدّين از 705 تا 706\r\n4 - ملك غياث الدّين بن ملك فخر الدّين از 706 تا 729\r\n5 - ملك شمس الدّين بن غياث الدّين از 729 تا 730\r\n6 - ملك حافظ بن غياث الدّين از 730 تا 732\r\n7 - ملك معز الدّين بن غياث الدّين از 732 تا 771\r\n8 - ملك غياث الدّين بن معز الدّين از 771 تا 783\r\n\r\n2 - اتابكان فارس و ملوك شبانكاره\r\nفارس را سلاطين سلجوقى بعد از آنكه از تصرف ديالمه بيرون آوردند بدست حكامى كه از جانب خود مىفرستادند اداره مىكردند و اين ترتيب قريب هشتاد و پنج سال دوام داشت و در اين فاصله پنج نفر از عهد الب‌ارسلان تا عهد ملكشاه ثانى يعنى تا تاريخ 543 از طرف سلاجقه به حكومت فارس آمده بودند و اين جماعت كه همه از بندگان و بنده‌زادگان سلاطين سلجوقى بودند بلقب اتابك خوانده مىشدند .\r\nاز اين حكام آخرين اتابكى كه از جانب سلاجقه بر فارس حكومت داشته بوزابه است كه اتابك محمد بن محمود برادرزادهء سلطان مسعود سلجوقى بود و او در سال 541 بر سلطان ياغى شده در همان سال بدست سلطان مسعود در اصفهان بقتل رسيد .\r\nبوزابه برادرزاده‌اى داشت باسم سنغر بن مودود كه به كين‌خواهى عم خود قيام كرد و پدر او مودود را بوزابه وقتى كه به جنگ سلطان مسعود مىرفت در غياب خود در شيراز گذاشته بود . چون بوزابه بقتل رسيد مودود و سنغر مختفى شدند و در اين موقع محمد بن محمود سلجوقى بر فارس استيلا داشت . در سال 543 سنغر بفارس برگشت و محمد را از آنجا رانده و خود بر آن بلاد تسلط يافت .\r\nفرزندان سنغر را كه اصلا از طوايف تركمان و از نسل شخصى بودند سلغور نام اتابكان فارس يا اتابكان سلغورى مىگويند و ايشان از 543 تا 663 بر فارس حكومت\r\n\r\n","description":"","footnote":"","page_name":" 379 ","page_number":447},
  {"content":"\r\n\r\nمىكردند و همه‌وقت از فرماندهان مقتدر ايران يعنى ابتدا از خوارزمشاهيان سپس از مغول و ايلخانان اطاعت داشتند و همين امر يعنى پذيرفتن فرمان سلاطين بزرگ و پرداختن خراج به آنان فارس را مدت قريب بيك قرن از لشكركشى و بالنتيجه از خرابى حفظ نمود و اتابكان فارس اگرچه هيچ‌وقت قدرت سلطنتى مهمى بهم نرساندند ولى در تاريخ ادبيات ما نامى نيكو از ايشان باقى است و استاد سخن فارسى و شيرين‌زبان‌ترين شعراى ايران يعنى سعدى مداح ايشان است و غير از سعدى شعرا و فضلاى ديگرى نيز در دستگاه آل سلغور بوده‌اند كه بعدها بذكر ايشان خواهيم پرداخت .\r\n\r\nاتابك سنغر ( 543 - 558 ) -\r\nبعد از آنكه بوزابه در سال 541 بقتل رسيد حكومت فارس به ملك شاه بن محمود بن محمد سلجوقى واگذار شد . در عهد حكومت ملكشاه تركمانانى كه در زير فرمان سلاجقه بودند چون خرابى كار اين سلسله را مشاهده كردند سر بعصيان برداشتند چنان كه يك عده از اين طايفه بسركردگى سنغر بن مودود در حوالى كوه‌گيلويه بر ملكشاه قيام نمودند . در سال 543 سنغر بر لشكريان ملكشاه غلبه كرد و شيراز را گرفت و با اختيار لقب مظفر الدين خود را اتابك فارس خواند و سلسلهء سلغورى را تشكيل داد .\r\nمقارن استيلاى اتابكان سلغورى بر فارس سلسلهء ديگرى در قسمت شرقى اين ايالت يعنى در ناحيهء سرحدى بين فارس و كرمان و خليج شامل بلاد دارابگرد و نيريز و ايگ ( ايج ) و فرك ( پرگ ) و طارم و اصطهبانات قدرت بهم رسانده و اين ولايات را كه در آن ايام شبانكاره مىگفتند تحت تصرف خود آورده بودند .\r\nملوك اين قسمت كه بملوك شبانكاره يا امراى ايگ معروفند يك طبقه از ايرانيان قديم بودند كه نسبت خود را به اردشير بابكان مىرساندند و اجداد ايشان قبل از تسخير فارس بدست مسلمين مقام اسپهبدى فارس را داشتند . چون دولت ساسانى منقرض گرديد فرزندان اين اسپهبدان باصفهان افتادند و از ترس عرب تا مدتى نسب خود را مخفى مىكردند .\r\nدر اواخر دولت ديالمه شوكت و اعتبار اين طايفه رو به افزونى گذاشت به‌طورىكه در جنگ‌هاى بين عز الدولة بختيار ( 356 - 367 ) و مخالفين او به او مساعدتها كردند و در عهد عز الملوك ابو كاليجار مرزبان ( 415 - 440 ) در تصرف بعضى اراضى\r\n\r\n","description":"","footnote":"","page_name":" 380 ","page_number":448},
  {"content":"\r\n\r\nمدعى اين پادشاه شدند و حكمران اصفهان تاش فرّاش كه از جانب سلطان مسعود بن محمود غزنوى حكومت اين شهر را داشت در سال 430 طايفهء مزبور را از حدود آن شهر راند و ايشان در اواخر سلطنت ابو كاليجار پس از مدّتى سرگردانى در حوالى دارابگرد مقيم شدند .\r\nدر عهد سلاجقه و ايام استيلاى اتابكان ايشان بر فارس طايفهء فوق در شبانكاره اقامت داشتند و روز به روز بر عدّت و قوّت و قدرتشان افزوده مىشد تا آنكه يكى از رؤساى ايشان بنام فضل بن علىّ بن حسن بن ايوب و مشهور به فضلويهء حسنويه در سال 448 بر ملك ابو منصور ( 440 - 448 ) پسر عز الملوك ابو كاليجار كه آخرين پادشاه آل بويه است خروج كرد و او را محبوس ساخته فارس را تحت حكم خود آورد و اين سال ابتداى ظهور دولت ملوك شبانكاره است .\r\nدر سال 455 قاورد بن جغرىبيك برادر سلطان الب‌ارسلان سلجوقى از كرمان بفارس آمده شيراز را تسخير نمود و فضلويه را مغلوب ساخت ، فضلويه به پناه الب‌ارسلان رفته با دادن هدايائى فارس و شبانكاره را به مبلغ 000 ، 000 ، 27 درهم ساليانه از ديوان سلجوقى مقاطعه كرد و قاورد به اين علت فارس را ترك گفته بكرمان برگشت و فضلويه مستقل شده رؤساى ديگر شبانكاره را تحت حكم خود آورد و شهر گشناباد ( جشناباد ) از بلاد بين نيريز و داراب و فسا ( در جنوب شهر خير و شمال شرقى فسا و جنوب غربى نيريز ) را پايتخت خود قرار داد و چيزى طول نكشيد كه از اطاعت سلاجقه سرپيچيد و در يكى از قلاع شبانكاره متحصن شد . خواجه نظام الملك به سركوبى او رفت و او را اسير ساخته در قلعهء اصطخر محبوس كرد و كوتوال آن قلعه پس از چندى به اشارهء خواجه فضلويه را كشت و پوست او را از كاه انباشت و اتابكى فارس از طرف سلاجقه بعهدهء خمارتگين واگذار شد ( 456 ) .\r\nبعد از خمارتكين اتابكى فارس از طرف سلاجقه به اتابك جلال الدين چاولى رسيد و او كه تا سال 510 در اين مقام باقى بود مكرر با بازماندگان ملوك شبانكاره زدوخورد كرد از آن جمله با نظام الدين يحيى بن حسنويه و پسران او جنگها نمود و عاقبت در 510 در ضمن گيرودار با نظام الدّين محمود پسر نظام الدّين يحيى رعافى بر او عارض شده جان سپرد .\r\n\r\n","description":"","footnote":"","page_name":" 381 ","page_number":449},
  {"content":"\r\n\r\nنظام الدّين يحيى وارث فضلويه معاصر بود با اتابك سنغر سلغورى و بين ايشان بر سر تصرف قطعى فارس چندين بار كشمكش شد ولى پادشاه شبانكاره از عهدهء اتابك سلغورى برنيامد و سنغر مدّت چهارده سال در شيراز اتابكى كرده به آبادى و عدالت پرداخت تا در سال 558 وفات يافت .\r\n\r\nاتابك مظفر الدين زنگى بن مودود ( 558 - 571 ) -\r\nبعد از سنغر اتابكى به برادرش زنگى رسيد و چون جماعتى از اتابك‌زادگان سلجوقى و خويشان او شوريدند زنگى ايشان را سركوبى كرد و مظفر الدّين لقب يافت .\r\nپس از مرگ نظام الدين يحيى پادشاه شبانكاره جانشينى او به پسرش قطب الدين مبارز رسيد . اين شخص ممالك اجدادى را بسط داد و نيريز را گرفت و شهرت و قدرتى به سزا بهم رساند .\r\nاتابك زنگى سلغورى در تمام مدّت سلطنت گرفتار زدوخورد با ملوك شبانكاره بود ولى بالاخره به برانداختن ايشان قادر نمىآمد بخصوص كه قطب الدّين مبارز در اين ايام فوق‌العاده مقتدر شده بود و ديگر قلع مادهء ايشان امكان نداشت . اتابك زنگى براى آنكه بر قدرت خود در سلطنت بيفزايد به خدمت سلطان ارسلان بن طغرل سلجوقى ( 566 - 571 ) سلطان عراق رفت و از او فرمان اتابكى را رسما گرفت و چهارده سال پادشاه بود تا در 571 وفات يافت .\r\n\r\nاتابك تكله 571 - 591 -\r\nاتابك تكله پسر اتابك زنگى است و او بيست سال بر فارس اتابكى كرد و مردى عادل و صلح‌دوست بود و وزيرى داشت بنام امين الدين كازرونى كه بكرم و بخشش شهرت بسيار يافته .\r\nآخر كار بين تكله و پسر عمش قطب الدين سنغر بن طغرل نزاع شد و طغرل اتابك تكله را كه شخصا به جنگ او رفته بود بقتل رساند و خود اتابك شد ( 591 ) .\r\n\r\nاتابك طغرل بن سنغر ( 591 - 599 ) -\r\nدر اواخر عهد اتابكى طغرل كه نه سال طول كشيد و تمام آن صرف زدوخورد با سعد بن زنگى پسر عم او گرديد و در نتيجه فارس ويران گرديد قطب الدّين مبارز شبانكاره‌اى كرمان را از دست طايفهء غز بيرون آورد و دو برادر خود نظام الدين محمود و سيف الدين محمد را در آن شهر گذاشت\r\n\r\n","description":"","footnote":"","page_name":" 382 ","page_number":450},
  {"content":"\r\n\r\nولى غزان از عياشى و بىخبرى و ظلم عمال نظام الدّين محمود استفاده كرده در سال 600 بر او شوريدند و نظام الدّين محمود برادر خود سيف الدّين محمد را به شبانكاره پيش قطب الدّين مبارز فرستاد و از او كمك خواست ولى چون قطب الدّين گرفتار كشمكش با اتابك سعد بود نتوانست بمدد برادران بيايد و غزان و مردم كرمان اجتماع كرده نظام الدّين محمود را دستگير ساختند ولى از ترس قطب الدّين مبارز جرأت اقدام بكشتن او نكردند بلكه او را در چاهى بحبس انداختند و پسر ملك دينار را بنام عجم‌شاه بر خود پادشاه قرار دادند .\r\n\r\nاتابك سعد بن زنگى ( 599 - 623 ) -\r\nسعد بن زنگى بالاخره در سال 599 بر اتابك طغرل غلبه يافت و طغرل را دستگير كرد و خود اتابك فارس گرديد ولى در قدم اول با حريفى پرزور مثل قطب الدّين مبارز شبانكاره‌اى مواجه گرديد و چون مردم كرمان و طايفهء غز را بر او عاصى و اوضاع آن ولايت را مغشوش ديد رسولى بكرمان فرستاد و از عجم‌شاه مطالبهء نظام الدّين محمود را كرد . عجم‌شاه او را بشيراز روانه داشت و اتابك سعد كرمان را در ضبط خود آورده دست ملوك شبانكاره را از آنجا كوتاه نموده نظام الدّين محمود را پيش خود نگاه داشت و با او وصلت كرد .\r\nدر سال 600 اتابك سعد به طرف اصفهان حركت نمود . قطب الدّين مبارز غيبت او را مغتنم شمرده بكرمان لشكر كشيد ولى نتوانست قلاع سر راه را بگيرد و يك سال در اين كار صرف نموده بىنتيجه به شبانكاره برگشت و لشكر اتابك سعد بار ديگر در سال 602 كرمان را تحت اطاعت سلغوريان درآوردند .\r\nدست‌اندازى اتابك سعد بملك عراق و هواى تسخير اصفهان و همدان باعث تحريك غضب اتابكان آذربايجان گرديد كه در آن ايام بر آن نواحى تسلط داشتند تا آنجا كه همان سال اتابك اوزبك بن جهان‌پهلوان بشيراز لشكر كشيد و در آن شهر قتل و غارت بسيار كرد و دو سال بعد سلطان غياث الدّين پسر سلطان محمد خوارزمشاه كه از جانب پدر حكمران عراق بود بشيراز تاخت و از آنجا بخوزستان رفت و اتابك چون قدرت مقاومت نداشت بمقابله اقدام نكرد و پس از رفتن غياث الدّين باز فارس را تحت امر خود داخل نمود .\r\nدر سال 607 حكمرانى كه اتابك سعد بكرمان فرستاده بود بر او شوريد و اوضاع\r\n\r\n","description":"","footnote":"","page_name":" 383 ","page_number":451},
  {"content":"\r\n\r\nآن ولايت مغشوش شد و مقارن اين اوقات سلطان محمد خوارزمشاه آن ولايت را به تصرف خود گرفت و كرمان از دست اتابكان فارس بيرون رفت .\r\nدر سال 614 اتابك سعد به قصد عراق عازم شد و تا حدود رى تاخت و با پادشاه مقتدرى مثل سلطان محمد خوارزمشاه كه بيشتر ممالك اسلامى مشرق دار الخلافه را تسخير كرده و ادعاى برانداختن خليفهء عباسى را داشت روبرو گرديد و به خيال آنكه حريف خوارزمشاه مىشود بر لشكريان او زد ولى گرفتار شد و خوارزمشاه مىخواست او را بكشد اما به وساطت يكى از همراهان او را بخشيد و قرار بر صلح شد به اين شكل كه اتابك سعد دو قلعهء اصطخر و اشكنوان « 1 » را با چهار دانگ محصول فارس به خوارزمشاه واگذارد و دختر خود ملكه خاتون را نامزد پسر خوارزمشاه يعنى سلطان جلال الدّين منكبرنى نمايد و پسر بزرگترش زنگى نيز در خدمت خوارزمشاه برسم گروگان بماند .\r\nخوارزمشاه سپس اتابك سعد را احترام كرده بفارس فرستاد و او بشيراز برگشت .\r\nپسر ديگر اتابك سعد يعنى ابو بكر چون از قرار مصالحهء پدر با خوارزمشاه اطلاع يافت اين قرار و تزويج خواهر خود را با جلال الدّين نپسنديده بر پدر شورش كرد و به جلوگيرى او شتافت . پدر و پسر در نزديكى قلعهء اصطخر يكديگر را زخم زدند و ابو بكر اسير گرديده در قلعهء اصطخر محبوس شد و اتابك سعد بفارس آمده بعهد خود نسبت به خوارزمشاه وفا نمود .\r\nدر سال 621 چنان كه سابقا نيز ديديم « 2 » اتابك سعد پس از زدوخورد با سلطان غياث الدّين پسر خوارزمشاه با او صلح نموده فارس را ميانهء خود تقسيم كردند . و چون در همين اوان جلال الدّين منكبرنى نيز از هند و كرمان رسيد اتابك سعد پسر خود سلغور شاه را علىرغم غياث الدّين باستقبال جلال الدّين فرستاد .\r\nاتابك سعد بعد از مراجعت سلطان جلال الدّين منكبرنى به ايران و تاخت‌وتاز او در عراق تا سال 623 كه وفات يافت ديگر اقدامى به لشكركشى و جنگ نكرد بلكه اوقات را به بناى ابنيهء خير از بازار و مسجد و رباط و حمام و انشاء قنوات و حصار دور شيراز و تربيت اهل علم و ادب گذراند و او ممدوح چند نفر از مشاهير شعراى\r\n\r\n\r\n","description":"","footnote":"\r\n( 1 ) - اشكنوان يا شكنوان با اصطخر و قلعهء شكسته سه قلعه بوده‌اند در حوالى شهر اصطخر بر روى سه كوه كه مجموع آنها را « سه‌گنبدان » مىگفتند .\r\n( 2 ) - رجوع كنيد به صفحهء 114 از همين كتاب .\r\n","page_name":" 384 ","page_number":452},
  {"content":"\r\n\r\nفارسى است و اينكه گويند شيخ سعدى تخلص خود را از نام او گرفته صحيح نيست چه سعدى در عهد اين اتابك هنوز خيلى جوان بوده است . وزارت او را خواجه عميد الدين اسعد فارسى از بلغا و شعراى فارسى و عربى داشته و اين وزير يك‌بار نيز از طرف اتابك قبل از سال 606 بخوارزم پيش سلطان محمد خوارزمشاه به سفارت رفته و به علت فضل و شهرت ادب در دستگاه او به عزت تمام پذيرفته شده است « 1 » . اين خواجه را اتابك ابو بكر در سال 624 كشت .\r\n\r\nاتابك ابو بكر بن سعد ( 623 - 658 ) -\r\nبعد از اتابك سعد حكومت فارس به پسرش اتابك ابو بكر رسيد و او مشهورترين اتابكان سلغورى است و در عهد او شوكت اين سلسله بذروهء اعتلا رسيده و فارس آبادى و رونق بسيار يافته است .\r\nدر سال 624 يعنى در سال دوم اتابكى ابو بكر ، قطب الدّين مبارز شبانكاره‌اى فوت كرد و امارت شبانكاره به پسرش ملك مظفر الدين محمد رسيد و او حدود شبانكاره را از جنوب بسط داده بولايت هرموز و ساحل دريا رساند و اين ملك مردى سخن‌سنج و شاعر و فضل‌دوست بود « 2 » و از اين جهت نيز با اتابكان فارس رقابت مىنمود .\r\nملك مظفر الدّين شبانكاره‌اى در تمام مدت اتابكى ابو بكر سعد بن زنگى با او معاصر بود و اين دو پادشاه ادب‌پرور هردو در سال 658 فوت كرده‌اند . در ايام حكومت او و اتابكى ابو بكر جماعتى از مردم شبانكاره پيوسته بفسا و قلاع ديگر سرحدّى فارس\r\n\r\n\r\n","description":"","footnote":"\r\n( 1 ) - سلطان محمد خوارزمشاه در حضور خواجه اسعد اين بيت را گفت :\r\n در رزم چو آهنيم و در بزم چو موم * بر دوست مباركيم و بر دشمن شوم \r\nو از خواجه اتمام رباعى را خواست و خواجه اسعد گفت :\r\n از حضرت ما برند انصاف بشام * وز هيبت ما برند زنار بروم . \r\n( 2 ) - از اشعار ملك مظفر الدين است كه در مرثيهء پسر خود غياث الدين گفته :\r\n اى جان پدر كه آن جهانت خوش باد * رفتى ز برم كه جاودانت خوش باد\r\nتو ملك بقا را بفنا بگزيدى * سودى سره كردى كه روانت خوش باد \r\nوقتى همين ملك مظفر الدين رباعى ذيل را پيش كمال الدين اسماعيل شاعر مشهور اصفهانى ( مقتول در 635 ) فرستاد :\r\n چون نيست مرا بخدمتت روى وصال * سر بر خط ديوان تو دارم مه و سال\r\nگويم فلكا در تو چه نقصان آيد * گر زانكه رسانيم زمانى بكمال \r\nكمال در جواب نوشت :\r\n آنى تو كه خورشيد سرافكندهء تست * هر كوست خداوند هنر بندهء تست\r\nجوياى كمالند بجان خلق جهان * وانگاه بجان كمال جويندهء تست . \r\n","page_name":" 385 ","page_number":453},
  {"content":"\r\n\r\nكه تحت حكم سلغوريان بود دستبرد مىكردند و درختان خرما و مزروعات ديگر مردم آن نواحى را از بيخ برمىكندند و بر سر اين موضوع در تمام مدّت اتابكى ابو بكر بين ملوك شبانكاره و اتابكان فارس نزاع باقى بود و اين كشمكش تا عهد استيلاى هولاگو بر ايران دوام داشت .\r\nاتابك ابو بكر مردى عاقل و دورانديش بود و چون خرابيهائى را كه در عهد اتابكان سلجوقى و لشكركشى سلطان غياث الدّين و ملوك شبانكاره بر فارس راه يافته بود مرمت كرد با اوگتاىقاآن جانشين چنگيز از در تبعيت و انقياد درآمد و صلاح خود را در آن ديد كه فرمان مغول را گردن نهد و اقليم فارس را از تعرض قوم تاتار كه در همان اوان يعنى در 633 اصفهان آخرين شهر بزرگ عراق را هم با خاك يكسان كرده بودند نجات بخشد به همين نظر برادرزادهء خود را به دربار اوگتاى فرستاد و ملتزم پرداخت خراج فارس گرديد . اوگتاى سلطنت فارس را به او واگذاشت و اتابك را قتلغ خان لقب داد و به اين تدبير حكيمانه جنوب ايران از آسيب دستبرد لشكريان مغول فارغ ماند و او براى آنكه هيچ‌گونه بهانه‌اى بدست مغول براى غارت فارس كه در آن ايام به علت تجارت خارجى مهم از پرثروت‌ترين ولايات ايران بود نيفتد هر سال پسر خود سعد يا يكى از برادرزادگان را با خراج ساليانه به خدمت خان مىفرستاد و شحنگان تاتار را در بيرون شيراز مقام مىداد و وسيلهء راحت ايشان را از هر جهت فراهم مىكرد و عوام را از نزديكى به ايشان منع مىنمود . خلاصه فارس در عهد او امن و راحت و آباد گرديد و مركز اجتماع شعرا و فضلا و دانشمندانى شد كه از جلوى سيل مغول گريخته و جانى بدر برده در پى گوشهء فراغتى مىگشتند و چون اتابك ابو بكر اين جنس مردم را تربيت مىكرد و اسباب فراغت بال ايشان را فراهم كرده بود دور او گرد آمدند و نام او را در طى اشعار يا متن مصنفات خود به نيكى ثبت كردند و مشهورترين اين جماعت شيخ سعدى است كه كتاب بوستان را در سال 655 بنام او منظوم ساخته و مجد الدّين همگر شاعر و شمس الدين محمد رازى صاحب كتاب المعجم .\r\nاتابك ابو بكر مثل پدر در شيراز ابنيهء خير بسيار ساخت و از آن جمله دارالشفاى بزرگى بود كه در آنجا مرضى را مجانا معالجه مىكردند و غذا و دوا مىدادند و او مردى دين‌دار و زاهد و صوفىمشرب و مربى صلحا و زهاد و دراويش بود و بر اين\r\n\r\n","description":"","footnote":"","page_name":" 386 ","page_number":454},
  {"content":"\r\n\r\nطايفه موقوفات بسيار قرار داد ولى از حكمت و علوم عقلى تنفر داشت و به همين نظر جماعتى از اين طايفه را از شيراز خارج نمود .\r\nدر سال 628 يعنى در سال پنجم اتابكى خود اتابك ابو بكر لشكر بخليج فارس كشيد و عمان و بحرين ( مسقط ) و كيش و كنارهء خليج را از حدود بصره تا سواحل هند به تصرف درآورد و آوازهء اقتدار او حتى در هندوستان نيز پيچيد و در بعضى بلاد آن بنام او خطبه خواندند و اتابك ابو بكر از اين تاريخ سلطان البر و البحر لقب يافت .\r\nدر ابتداى سال 658 هولاگو خان كه از جور و ظلم مردم شبانكاره بر رعاياى آن حدود اطلاع يافته بود يكى از امير تومانان سپاه خود را بتسخير قلعهء ايگ مركز عمدهء ملوك شبانكاره فرستاد و ملك مظفر الدّين محمد به اين قلعه پناه جست و با مغول به جنگ پرداخت ولى در اين زدوخورد بضرب تيرى مقتول شد و مردم حصار ايگ تسليم تاتار گرديدند و مغول پس از خرابى بعضى از قلاع شبانكاره قطب الدين مبارز پسر ملك مظفر الدّين را بر شبانكاره حكومت داده مراجعت نمودند .\r\nاتابك ابو بكر از راه احتياط پسر خود سعد را به خدمت هولاگو فرستاد . خان مغول او را به خوشى پذيرفت و فرمان حكومت آل سلغور را بر فارس تجديد نمود . چون سعد به خدمت پدر برمىگشت اتابك ابو بكر مرده بود . وزارت ابو بكر را امير فخر الدين ابو بكر داشت كه مردى كريم و متدين و نيكوكار بود و اين همان كسى است كه سعدى ذكر او را در ديباچهء گلستان آورده است .\r\nشمس الدين محمد بن قيس رازى در مقدمهء كتاب المعجم اتابك ابو بكر را چنين وصف مىنمايد :\r\n« از مناكر و مناهى دست بداشته است و معاشرت معازف و ملاهى را پشت پاى زده و تحرى رضاى الهى را بر تتبع هواى پادشاهى تقديم كرده و تخلق به اخلاق اوليا را بر تأسى به سيرت پادشاهان دنيا ترجيح نهاده تا به بركت آن بازار فسق و فجور فتور گرفته است و رواج تهتك و فساد كساد پذيرفته رستهء امر معروف معمور شده و متاع عفت و صلاح مرغوب گشته و بيشتر از اهل مملكت از امرا و كبرا و حشم و خدم و متجنده و رعيت موافقت اولوالامر را واجب شمرده و بصدق و رغبت روى به توبت و انابت آورده و پشت بر محظورات محرمات شرع كرده و ثواب آن ايام دولت قاهره را ذخيرهء ثبات سلطنت گشته و ديگر آنكه باستماع كلام ملهوفان عادت كرده است و با كشف معضلات و ظلمات متظلمان انس گرفته و روزگار مبارك بر تهذيب احوال دين و تربيت اعمال ملك مصروف گردانيده و خاطر اشرف بر تنويه قدر علما و صلحا و ترفيه حال حشم رعايا گماشته و ابواب خيرات و مبرات بر عامهء خلايق گشاده و راه مطالبات ناموجه و عوارض ناواجب بر كل ممالك بسته ، رسمهاى\r\n\r\n","description":"","footnote":"","page_name":" 387 ","page_number":455},
  {"content":"\r\n\r\nمحدث از جرايد عمال ولايت محو فرموده و بدعتهاى قديم از صحايف اعمال ديوانى حك كرده ، مالهاى خطير به تهمت مظلمهء حقير ترك مىآرد و طيارات ديوان و توقيرات خزانه الا برخصتى شرعى از وجهى مرضى به خود راه نمىدهد تا اين غايت قريب به صد هزار دينار املاك نفيس و اسباب متقوم ازديهاى معظم و مزارع مغل و سرايهاى عالى كه سالها در حوز ديوان اعلى بود به مجرد شبهتى كه در نقل ملك آن بازنمودند به مدعيان آن باز فرموده است و ذمت اسلاف مبارك خويش از حمل اوزار آن سبكبار گردانيده و اضعاف آن بر عمارت مساجد و معابد و اربطه « 1 » و مدارس و قناطر و مصانع و مزارات متبرك و بقاع خير صرف كرده است و به گوشه‌نشينان هر ولايت و مشايخ هر ناحيت و سبل باديهء حج و مساكين حرمين فرستاده و چندين پاره ديه و مستغل ديگر از ضياع خاص هست كه بعضى به هركس از ائمه و اهل ورع و ارباب خاندانهاى قديم و حق‌داران اين دولتخانه ارزانى فرموده است و اعقاب و اخلاف ايشان را مسلم داشته و بعضى بر عامهء سادات مقيم و مسافر و كافهء متصوفهء وارد و صادر وقف كرده و ريع و ارتفاع آن چون ساير موقوفات و مسبلات ممالك بمصارف استحقاق و محل استيجاب صرف فرموده و اطماع مستأكله و تصرفات باطله از آن منقطع گردانيده و آنچه برسم صدقة السر و ارزاق داره روز به روز و ماه‌به‌ماه به علما و صلحا و سادات و كبرا و اصحاب حديث و حملهء قرآن و ساير مستحقان غريب و شهرى و متوطن و طارى از مردان و زنان و مشايخ و اطفال مىرسد چون خلال جلال او بىپايان است و چون خصال كمال او بىقياس . » ( المعجم ص 10 - 12 )\r\n« حكايت كردند كه روزى جاهلى در لباس تشيخ و تصوف به بارگاه دولت او حاضر شد بعد از تقديم ترحيب و تكريم بانفاس و نصايح او تقرب جست وقت نماز شام درآمد به اشارت اتابكى آن شخص امامت را تحريم نماز بست ، بيچاره معرفت مخارج حروف نيز نداشت ، اهدنا الصراط المستقيم را چون طبع خود نامستقيم خواند . چون از اداء مكتوبه فارغ شدند اتابك در اعتقاد مقلدانه راسخ‌تر گشت و از روى استحسان و استعظام در حق او سخن راند وصلتى گرانمايه ارزانى داشت و نيك ماننده است اين حكايت با حدوثهء سلطان محمد خوارزمشاه ، چه او دايم با خواجهء امام فخر الدين عمر الرازى در ترجيح طوايف زهاد و متصوفه بر ائمه و علما بساط مباحثت كشيدى و بدين دليل تمسك نمودى كه اين گروه چون به كمتر لقمه‌اى غير متكلف و حقيرتر خرقه‌اى مزيف قانع مىشوند و از اختلاف و اختلاط دامن تعلق درمىچينند بزمانى اندك متصدى تلويح كرامات و مترقى بذروهء مقامات مىگردند و طلبهء علوم در تعليم و تعلم سالها سعيهاى جانگداز مىكنند و خون جگر و دود چراغ مىخورند و ايشان را اين قبول و منزلت پيش مردم حاصل نمىشود ، هرچند خواجه امام بآيات و احاديث استناد جستى تلفيق خاطر عاطر سلطانى بر انكار اصرار مىفرمود و برقرار از رأى آن مجتهد استكشاف ، روزى تلامذه را اشارت كرد تا از خربندگان اصطبل خاص دو شخص را بياورند و بعد از الزام به استحمام و استنظاف ايشان را شرايط حلق و لباس دلق بادا رسانيدند و بر سر سجادهء مرقع يعنى از اهل جادهء تصوف بنشستند ، فوجى بلائده بر قاعدهء مريدان پيرامن ايشان حلقه كشيدند و به حقيقت ديو را در شيشه كرده بودند و پرى را\r\n\r\n\r\n","description":"","footnote":"\r\n( 1 ) - اربطه جمع رباط كه در اين مورد بمعنى خانقاه است و اين قبيل خانقاه‌ها را سابقا در بعضى ممالك اسلامى در حدود و ثغور بلاد غير مسلمان مىساختند و جماعتى باسم مرابط در آن به عبادت مىنشستند و همه‌وقت مستعد جهاد و جلوگيرى از متجاوزين بودند .\r\n","page_name":" 388 ","page_number":456},
  {"content":"\r\n\r\nدر حلقه آورده و بلطف الحيل و حسن التدبير اعلام حضرت با مكنت و سلطنت كرد تا بميامن همت چنين دو بزرگوار مستجاب الدعوة تقرب نمايد ، سلطان بدين عشوه زيارت مشايخ مزور را تجشم مىفرمايد و به زانوى خدمت با تواضعى بسيار مىنشيند و از انفاس انقاس آثار ايشان مستمد گشته صلات موفور مبذول مىفرمايد . چون بمسند جلالت و سلطنت خراميد خواجه امام از صورت مراد كشف القناع كرد و سلطان را بدين تصريح اقناع كه اين دو شخص ديروز در مرابط خيول و مزابل نشست داشتند و با صهيل و نهيق مؤانست ، راى ملك‌پرور شاهنشاهى چه مىفرمايد ، مجرد حلق و تزيى به زى خلق و تشيخ يك‌روزه در نظر خلق مغير خلق و سيرت ايشان مىتواند بود و پوشيدن جامهء ازرق كسى را از رق هواپرستى خلاص داد يا موجب كرامت و دليل سعادت گشت ، چگونه مقابل افتد با مساعى متعلمى كه سالها در كسب كمال نفس و تفنن و معارف يقينى و معالم دينى بسربرده باشد و بعقل مستفاد كه نهايت مراتب عقول است معرفت تصدر موجودات و تصور و تصديق معلومات حاصل كرده سلطان اعتراف كرد و باز بساط مجادلت نگسترد . » ( تاريخ وصاف ص 159 - 160 با اندك تصرفى )\r\nاتابك ابو بكر چنان كه گفتيم روابط دوستانهء خود را با مغول پيوسته حفظ مىكرد چنان كه در موقع آمدن هولاگو به ايران دو بار لشكريانى باردوى او فرستاد و چون بغداد بدست هولاگو فتح شد سعد فرزند خود را به تهنيت به خدمت او روانه داشت و سعد پس از تحصيل اجازه از هولاگو عازم شيراز شد ولى در بين راه خبر مرگ پدر به او رسيد .\r\nمدت سلطنت اتابك مظفر الدين ابو بكر كه بلقب وارث ملك سليمان و سلطان البر و البحر ملقب بود سى و چهار سال و شش ماه و يازده روز است از 24 ذىالحجه سال 623 تا 5 جمادى الاولى سال 658 و او بانى ابنيهء خيريهء بسيار بوده است كه همه به ابنيهء مظفرى اشتهار داشته‌اند .\r\nبعد از آنكه خبر مرگ اتابك ابو بكر در بين راه به پسرش سعد رسيد او بيمار بود سعد قبلا كسى را به شهر شيراز فرستاد تا خواجه فخر الدين ابو بكر وزير و مدبر كارهاى پدرش را كه بعلتى از او نفرت داشت بقتل برسانند . مقارن ورود قاصد سعد خبر مرگ او نيز و اصل شد و قتل خواجه فخر الدين بتأخير افتاد . وفات سعد در محال تفرش دوازده روز بعد از مرگ اتابك ابو بكر يعنى در تاريخ 17 جمادى الاولى اتفاق افتاده و او در حيات پدر نيز محترم و مربى اهل علم و ادب بوده ، شيخ سعدى از خواص اوست و تخلص خود را از نام او گرفته و ديباچهء گلستان را باسم سعد پرداخته است . « 1 »\r\n\r\nاتابك محمد بن سعد بن ابى بكر ( 658 - 660 ) -\r\nبعد از آنكه تابوت\r\n\r\n\r\n","description":"","footnote":"\r\n( 1 ) - سعدى خود مىگويد :\r\n على الخصوص كه ديباچهء همايونش * بنام سعد ابى بكر سعد بن زنگى است . \r\n","page_name":" 389 ","page_number":457},
  {"content":"\r\n\r\nابو سعد را بشيراز آوردند پسر صغيرش محمد نامزد اتابكى شد و او چون خردسال بود مادر او تركان خاتون خواهر اتابك يزد علاء الدين بتدبير ملك قيام كرد و باكفايت بسيار مملكت اتابكان سلغورى را زير ادارهء خود گرفت و رسولانى با هدايا به خدمت هولاگو فرستاده نسبت به ايلخان اظهار خدمت نمود . هولاگو نيز فرمان حكومت فارس را بنام پسرش محمد صادر كرد . خواجه فخر الدين ابو بكر به خدمت او آمد و سر به خدمتگزارى فرودآورد ولى بفرمان تركان او را محرمانه بقتل آوردند . اتابك محمد بعد از دو سال و هفت ماه در ذىالحجهء 660 در همان خردسالى از بام به زير افتاده جان سپرد .\r\n\r\nاتابك محمد بن سلغور بن سعد ( 660 - 661 ) -\r\nبعد از فوت محمد بن سعد امراى دولت و تركان خاتون محمد بن سلغور بن سعد بن زنگى را كه در فتح بغداد از طرف اتابك ابو بكر به خدمت هولاگو شتافته و رشادتها از خود ظاهر ساخته بود به اتابكى برداشتند ولى او در رسيدن به سلطنت بلهو و لعب پرداخته و ظلم و ستم پيشه كرد به همين علت مردم از او نفور گشتند و تركان خاتون با اينكه دختر خود را به عقد او آورده بود « 1 » با امرا ساخت و محمد را در دهم رمضان سال 661 دستگير كرده به خدمت هولاگو فرستاد و پيغام داد كه چون او در ريختن خون بىگناهان مبالغت مىكرد دستگير و بحضور ايلخان روانه شد . مدت حكومت اتابك محمد شاه بن سلغور هشت ماه بود .\r\nاتابك ابو بكر مردى فاضل و شاعر بود و رباعيات شيرين به فارسى مىسروده است .\r\n\r\nاتابك سلجوقشاه بن سلغور ( 661 - 662 ) -\r\nسلجوقشاه برادر بزرگتر اتابك محمد شاه است و او را اتابك ابو بكر در قلعهء اصطخر محبوس كرده بود . سلجوقشاه در عهد اتابك محمد شاه هر قدر از برادر استخلاص خود را بتضرع خواست اتابك محمد شاه اعتنائى نكرد ، پس از آنكه تركان خاتون بر محمد شاه قيام نمود امرا را بآوردن سلجوقشاه روانه داشت و ايشان برادر اتابك محمد شاه را باحترام بشيراز آورده بر كرسى اتابكى نشاندند و او تركان خاتون را به زوجيت گرفت و دست به كار شراب و عياشى زد و در عالم مستى غلامى را بكشتن تركان خاتون كه خيال نفاق در سر داشت فرستاد و غلام آن خاتون را كشت و با سقاقان يعنى حكام مغولى را هم كه از جانب هولاگو در شيراز بودند تعقيب نمود ، يكى از ايشان را بقتل رساند و خانه‌هاى آن حكام\r\n\r\n\r\n","description":"","footnote":"\r\n( 1 ) - صاحب مجمع الانساب مىگويد كه اتابك محمد مادر اين دختر يعنى تركان خاتون والدهء اتابك بن سعد را در نكاح داشت .\r\n","page_name":" 390 ","page_number":458},
  {"content":"\r\n\r\nرا سوخت . خبر اين واقعه به هولاگو رسيد و اتابك علاء الدين نيز به خونخواهى خواهر خود تركان خاتون مظلمه پيش ايلخان برد ، هولاگو ابتدا اتابك محمد شاه را كه در حضور بود به ياسا رسانيد و لشكرى به سردارى التاجو به سركوبى سلجوقشاه روانهء شيراز ساخت و اين لشكر به كمك علاء الدين اتابك يزد و نظام الدين حسن « 1 » ( 659 - 662 ) پادشاه شبانكاره و ايگ بدفع سلجوقشاه آمدند و در سال 662 در كازرون بين فريقين جنگ درگرفت . سلجوقشاه در اين جنگ نظام الدين ملك شبانكاره را بقتل آورد ولى خود تاب مقاومت نياورده گريخت و بمسجدى پناه برد و مغول او را محصور كردند اتابك علاء الدين جلادت به خرج داده به دستگيرى سلجوقشاه پيش رفت ولى بضرب تير يكى از امراى اتابك سلغورى به زير افتاد . عاقبت سلجوقشاه بچنگ مغول گرفتار شد و مغولان به روزگار او خاتمه بخشيدند و به اين ترتيب در واقعهء كازرون سه پادشاه از ملوك جنوب ايران يعنى ملك نظام الدّين حسن امير شبانكاره و اتابك يزد علاء الدين و اتابك فارس سلجوقشاه از ميان رفتند .\r\n\r\nاتابك ابش خاتون ( 662 - 663 ) -\r\nبعد از قتل سلجوقشاه چون از دودهء اتابكان سلغورى ديگر مردى كه بتواند وارث اتابكى فارس شود نمانده بود و فقط دو دختر اتابك سعد بن ابى بكر خواهران اتابك محمد يعنى ابش خاتون و خواهر او باقى بودند مردم شيراز از ابش خاتون را به اتابكى برداشتند و التاجو نيز اتابكى او را تصديق كرد و خواهر او نيز در عقد نكاح يوسف شاه اتابك يزد درآمد .\r\nاز اين تاريخ ببعد ديگر خطهء فارس كه قريب نيم قرن بود بتدبير اتابكان سلغورى از استيلاى تاتار محفوظ مانده بود مطمح نظر ايشان قرار گرفت و سالى بيش طول نكشيد كه فارس رسما ضميمهء ديوان ايلخانى گرديد و سلسلهء اتابكان فارس برافتاده مغول آنجا را تحت تصرف مستقيم خود گرفتند .\r\nدر خلال اين احوال يعنى در سال 663 يكى از سادات شيراز مقيم خراسان بنام سيد شرف الدين ابراهيم خروج كرده به ادّعاى مهدويت برخاست و جماعتى از تركمانان و مردم ديگر را دور خود جمع آورده بحدود شبانكاره آمد و به قصد تسخير شيراز و بيرون\r\n\r\n\r\n","description":"","footnote":"\r\n( 1 ) - معروف بنظام الدين حسويه ( حسنويه ) پسر محمد بن ملك مظفر الدين كه پس از قطب الدين مبارز به حكومت شبانكاره رسيده بود .\r\n","page_name":" 391 ","page_number":459},
  {"content":"\r\n\r\nكردن مغول به طرف آن شهر حركت نمود . باسقاق مغولى شهر لشكرى به جلوى اتباع سيد شرف الدّين فرستاد و سيد در رجب 663 بقتل رسيد .\r\nوصول خبر قيام سيد شرف الدّين هولاگو را متغير كرد و ايلخان بر اثر خشم اولجايتو را هفده چوب ياسا زد كه چرا از قتل عام شيراز خوددارى نموده و يك تومان لشكر نامزد اين كار ساخت ولى چون در همان اوان خبر رفع فتنهء سيد شرف الدّين و تسليم مردم شيراز را به او رساندند از فرستادن آن لشكر منصرف گرديد و شيرازيان از شرى عظيم محفوظ ماندند . هولاگو ابش خاتون را در سال 663 بزنى نامزد پسر خود منگو تيمور كرد و فارس ضميمهء ممالك ايلخانى شد .\r\n\r\nحكومت مغول بر فارس -\r\nبعد از اين واقعه از طرف ديوان ديوان ايلخانى دو نفر مأمور براى ضبط اموال خزانه و جمع‌آورى ماليات بشيراز آمدند و رسما دخل‌وخرج آن مملكت را در تصرف خود گرفتند ولى چون فارس حاكمى مستقل نداشت كارهاى آن روبه‌راه نمىشد به همين جهت در سال 667 جانشين هولاگو يعنى اباقا خان انكيانو را به حكومت فارس فرستاد و او كه تركى خردمند و عاقل و عادل بود در مدت سه سال حكومت ( 667 - 670 ) به عدالت و رأفت و تربيت علما و شعرا پرداخت و با استقلال تمام در ضبط اموال فارس و دفع سركشان كوشيد و مالى فراوان از آن مملكت كه در آن تاريخ يكى از ثروتمندترين ممالك شرق اسلامى بود گرد آورد . ابش خاتون و جمعى ديگر از بدخواهان انكيانو ، او را پيش اباقا باختلاس و عصيان متهم كردند و از او در خدمت ايلخان به زشتى ياد نمودند . اباقا انكيانو را از حكومت فارس برداشت و اگرچه او را پس از شنيدن يرغو سياستى نكرد ولى روانهء خدمت منگو قاآن نمود و حكومت فارس را در عهدهء سردار مشهور مغول سوغنجاق ( سونجاق ) گذاشت و سونجاق در 670 بشيراز آمده فارس را به مقاطعه ما بين عمالى چند تقسيم نمود و از جانب خود به تمام نواحى آن كارفرمايانى فرستاد .\r\nدر اوان ورود سوغنجاق بفارس حاكمى كه اتابك ابو بكر بر جزاير گذاشته بود بنام محمود از مردم جزيرهء قلهات ( از جزاير ساحلى عمان در دو روز راه از هرموز ) خروج نمود و جزيرهء كيش و بعضى از سواحل خليج را تحت امر خود آورد سوغنجاق با كشتيهاى چند بدفع او رفت و شورشيان را مغلوب ساخته كيش را تصرف كرد و خراج دوساله از مردم آن گرفته بشيراز برگشت .\r\n\r\n","description":"","footnote":"","page_name":" 392 ","page_number":460},
  {"content":"\r\n\r\nبعد از مراجعت از سفر دريا سوغنجاق با اتابك ابش خاتون باردوى اباقا آمد و فارس در دست مقاطعان و عمال ديوانى افتاد و ايشان اجحاف و ظلم و تجاوز را از حدّ گذراندند و در نتيجهء اين ترتيب اين مملكت آباد رو به خرابى گذاشت و مردم از تعدّى عمال پراكنده شدند و كسى كه اين سرزمين را از زياده‌رويهاى ديوانيان يا تجاوز خارجيان حفظ كند نبود .\r\nدر سال 677 طايفهء نكودرى از سيستان به قصد غارت فارس حركت كردند ، امراى فارس به جلوى ايشان شتافتند ولى در كرمان شكست خوردند و نكودريان بشيراز آمده آن شهر را بباد غارت داده بسيستان برگشتند .\r\nدر سال 678 سوغنجاق بامر اباقا بشيراز برگشت و بار ديگر بترميم خرابيها و رفع تعدّيات عمال ديوانى پرداخت و ترتيب مقاطعهء بلاد را موقوف داشته يكى از مقاطعان يعنى خواجه نظام الدين را كه آبادى بلوكش از ديگران بيشتر بود بنيابت و وكالت خود برگزيد و امر قضاء فارس را در اختيار قاضى ناصر الدين عبد اللّه بيضاوى مفسر معروف و قاضى ركن الدين يحيى گذاشت و خود باردوى اباقا رجعت نمود .\r\nاز مقاطعان فارس يكى كه سيد عماد الدين نام داشت بر جاه و مقام خواجه نظام الدّين رشك برده از خدمتگزارى نسبت به سوغنجاق سرپيچى كرد و سوغنجاق به نايب خود امر داد تا سيد را در حبس انداخت و در كشيدن حساب او سختى كرد سيد پس از نجات از بند با مخالفين سوغنجاق و نايب او متّحد شده به اردو رفتند و امير بوقا كه در اين تاريخ از عمال خزانه و ديوان بود شرحى از زياده‌روى و تصرفات سوغنجاق در اموال فارس تقرير كردند و بوقا كه با مجد الملك در شكست كار صاحب‌ديوان خواجه شمس الدّين مىكوشيد سيد عماد الدّين را به خدمت اباقا بر دو سيد در حضور ايلخان علاوه بر تقرير شرح اختلاس سوغنجاق متعهد شد كه علاوه بر مال مقررى فارس سالى دويست تومان اضافه بديوان برساند . اباقا طغاجار نويان را مأموريت داد كه با سيد عماد الدّين بشيراز برود و به حساب عمال سوغنجاق رسيده مالى را كه سيد عماد الدّين برعهده گرفته بود وصول نمايد .\r\nطغاجار و نايب او صدر الدّين احمد خالدى زنجانى به همراهى سيد عماد الدّين بشيراز آمدند و به كشيدن حساب عمال فارس مخصوصا خواجه نظام الدّين پرداختند و\r\n\r\n","description":"","footnote":"","page_name":" 393 ","page_number":461},
  {"content":"\r\n\r\nدر نتيجهء انواع سخت‌گيرىها مالى فراوان گرد آوردند و چون خبر مرگ اباقا و جلوس سلطان احمد رسيد طغاجار و سيد عماد الدّين وجوه حاصله را برداشته به اردو شتافتند .\r\nسلطان احمد فارس را به چند بلوك تقسيم كرد و سيد عماد الدّين را به وزارت آن مملكت و چهار نفر ديگر از امرا را كه به اردو رفته بودند به ادارهء آنجا فرستاد ولى باسقاق شهر و جمعى ديگر از امرا كه از پيشامد اين ترتيب راضى نبودند از ايلچيان سلطان احمد تا يك سال اطاعت ننمودند و از پرداخت مال خوددارى كردند و علىرغم سلطان احمد با شاهزادهء ارغون حكمران خراسان كه مدّعى سلطان بود ساختند و ارغون نيز از ايشان حمايت مىكرد تا آنكه خواجه شمس الدّين صاحب‌ديوان فرمانى در نصب حاكمى جديد بر شيراز بنام سلطان فرستاد و مخالفين را تهديد نمود . باسقاق سابق بخراسان گريخت و حكمران جديد به كمك اتابك يوسف شاه لر بر شيراز استيلا يافت و فتنه خوابيد .\r\nبعد از گذشتن يك سال سلطان احمد فرمان حكومت شيراز را بنام اتابك ابش - خاتون صادر كرد و ابش خاتون با جلال تمام بشيراز وارد شد و اهالى به سابقهء نيكونامى اتابكان سلغورى از او استقبالى شايان نمودند و تا يك ماه در جشن و شادى بودند و نيابت او در اتابكى بفرمان سلطان نصيب يكى از نبيرگان اتابك زنگى و وزارت او بعهدهء خواجه نظام الدّين ابو بكر مفوض شد . ابش خاتون بيشتر املاك ديوانى را بعنوان املاك خاص اتابكى در ضبط خود آورد و حاصل آن را صرف كرد ، به همين جهت عوايد ديوانى فارس رو بنقصان گذاشت و سيد عماد الدّين كه مدّعى مقام خواجه نظام الدّين بود به اردو شتافت و چون در اين تاريخ ارغون بر تخت ايلخانى استيلا يافته بود سيد عماد الدّين با امير بوقا ساخت و پيش ارغون اوضاع فارس را تشريح نمود و ارغون حكومت برّ و بحر فارس را در عهدهء سيد عماد الدّين گذاشت و فرمان داد كه ابش خاتون پس از ديدن فرمان ايلخان عازم اردو شود .\r\nسيّد عماد الدّين در رمضان سال 683 بشيراز آمد و به سركوبى و سياست مخالفين خود پرداخت و جهت خويش دستگاه ملوكانه ترتيب داد و به ابش خاتون كه پيش مردم شيراز سخت محترم بود اعتنائى نكرد . ابش خاتون از بلندپروازيهاى سيد عماد الدّين كه از بنده‌زادگان اتابكان محسوب مىشد سخت رنجيد و از بزرگان شهر محضرى\r\n\r\n","description":"","footnote":"","page_name":" 394 ","page_number":462},
  {"content":"\r\n\r\nگرفت بدين مضمون كه چون سيد عماد الدّين در حق مردم بدانديش بود جهت مصلحت ملك بقتل رسيد . سيّد از شدّت غرور اعتنائى نمىكرد و چون شنيد كه طايفهء نكودرى از سيستان عزم فارس كرده‌اند از اتابك ابش خواست كه به قلعهء اصطخر رود تا او به فراغت بال بكرمان لشكر كشد . ابش خاتون اين پيشنهاد را نپذيرفت و در اين اثنا كسان اتابك سيّد را چون نسبت به ابش درشتى كرده بود در كوچه بقتل آوردند ( 21 شوال 683 ) و خانهء او را غارت كرده سرش را بدرگاه ابش خاتون بردند و ابش بار ديگر زمام امور را در دست گرفت .\r\nپسر خردسال سيد عماد الدّين و بعضى از نايبان او به اردو گريخته امير بوقا را از واقعه مطلع كردند و بوقا ايلخان را بر آن داشت كه بانتقام قتل سيد و تنبيه عاصيان ابش خاتون و قتلهء سيد را به خدمت احضار كند . ايلخان فرمانى در اين باب بشيراز فرستاد ابش خاتون قبلا جماعتى از امرا را با دادن هدايائى با خود همدست ساخت و محضرهاى ساختگى را كه تهيه ديده بود جهت ارغون خان فرستاد ولى اين جمله آتش غضب ايلخان را ننشاند بلكه مأمورينى بتحقيق قضيه و جمع بقاياى مالياتى فارس به آن سرزمين روانه داشت . مأمورين به جمع‌آورى بقايا پرداختند ولى نسبت به ابش « 1 » خاتون جانب احترام را رعايت مىكردند تا آنكه مأمورينى ديگر از جانب ايلخان رسيدند حامل حكمى اكيد در فرستادن ابش . ناچار خاتون را بتبريز آوردند و او را با نايبانش بيرغو نشاندند و ابش خاتون و عمال او بپرداخت جريمه‌اى سنگين به مبلغ پنجاه تومان در حق ورثهء سيد عماد الدّين و كسان او محكوم شدند و ابش خاتون مريض شده پس از يك سال ديگر يعنى در تاريخ 684 در تبريز وفات كرد و آخرين بازماندهء اتابكان سلغورى فارس به اين ترتيب از ميان رفت .\r\n\r\n\r\n","description":"","footnote":"\r\n( 1 ) - صاحب تاريخ وصاف در مرثيهء او قطعهء ذيل را سروده و از آن معلوم مىشود كه نام اين اتابك ابش است نه آبش كه غلطى مشهور است :\r\n تخت را گر بخت بودى كى شدى شه زو جدا * چرخ را گرديده بودى بر « ابش » بگريستى\r\n« وارث ملك سليمان » رفت در خاك اى دريغ * كو سليمان تا بدان بلقيس خوش بگريستى\r\nچرخ هر ساعت به چشم كوكب و اشك شفق * شايدى گر در غم آن ماه‌وش بگريستى\r\nكوس نوبت گر بنالد ناله اين دم درخور است * جام مجلس گو كه تا در ماتمش بگريستى\r\nگل به ياد روى او چون چهره خون‌آلود كرد * شايد ار نرگس بر آن چشمان كش بگريستى \r\n","page_name":" 395 ","page_number":463},
  {"content":"\r\n\r\nامراى فارس كه بسياست ابش و كسان او پرداخته بودند پس از مدّتى سرگردانى در اردوى غازان به طوغان شحنهء سابق قهستان كه در اين ايام در دستگاه ايلخان نفوذ داشت توسل جستند و تعهد كردند كه بقاياى مالياتى فارس را به مبلغ پانصد تومان به خزانه برسانند . ارغون فرمان حكومت فارس را بنام ايشان صادر نمود و دو نفر محصل از جانب ايلخان و نايبى از طرف طوغان با آن جماعت روانهء فارس شدند .\r\nچون تحصيل اين مال از فارس كه دچار قحطى و ظلم عمال ديوانى شده بود امكان نداشت محصلان مردم را در شكنجهء سخت قرار دادند و عاقبت نايب طوغان را در فارس گذاشته با مالى كه تحصيل شده بود به اردو بازگشتند . مراجعت ايشان مقارن شد با نصب سعد الدّولهء يهود به وزارت ارغون . سعد الدّولة جوشى محصل سابق اموال فارس را با شمس الدّولهء يهود و عز الدين مظفر بن عميد روانهء آن ديار كرد و ايشان فارس را در آتش بيداد سوختند و غالب متنفذين و امراى آن را كشتند مخصوصا بيشتر اين حركات بر دست جوشى صادر مىشد ، بر خلاف او شمس الدّولة با اهالى به خوشى و مدارا رفتار كرد و او مردى عاقل و علم‌دوست و عادل بود به همين جهت هم در واقعهء قتل سعد الدّولة و همدستان يهود او شيرازيان بشمس الدّولة آزارى نرساندند .\r\nدر عهد گيخاتو و بايدو اوضاع فارس قرين اغتشاش بود و غالبا متنفذين محلى از پرداخت مال ديوانى سرپيچى مىكردند و ايلچيان ايلخانى را به شهر راه نمىدادند تا آنكه غازان بر تخت سلطنت نشست و چون او از اغتشاش فارس دلگير بود امير هرقداق را باصلاح امور آن مملكت روانه نمود .\r\nفارس را از ابتداى سال 692 گيخاتو خان برا و بحرا به مبلغ يك‌هزار تومان به مدّت چهار سال بشيخ الاسلام جمال الدين ابراهيم بن محمد طيبى مقاطعه داد و او را بلقب ملك الاسلام ملقب كرده روانهء شيراز نمود . شيخ جمال الدّين وجه مقاطعهء سال اول را نقدا پرداخت و ايلخان امر فرمود كه باسقاقان فارس و بيتكچيان ديگر از طرف خود عمال و نواب به اطراف نفرستند . عزّ الدّين مظفر عميد از عمال دستگاه صدر جهان زنجانى كه در مزاج وزير نفوذى فوق‌العاده داشت و بالاخره هم چنان كه پيش گفتيم او را بانشاء چاو وادار كرد از استقلال شيخ الاسلام در فارس ناراضى بود و پيوسته در شكست كار او سعى مىكرد و از سعايت او پيش ايلخان و صاحب‌ديوان دست برنمىداشت تا آنكه\r\n\r\n","description":"","footnote":"","page_name":" 396 ","page_number":464},
  {"content":"\r\n\r\nدر آخر عهد گيخاتو مأمور جمع‌آورى ماليات فارس شد و شيخ الاسلام به اردو رفت .\r\nپس از قتل گيخاتو بايدو فارس را بقاعدهء زمان ايلخان سابق در مقاطعهء شيخ جمال الدين قرار داد و شيخ برادر خود فخر الدين احمد را بضبط سواحل فرستاد و در مدتى اندك از تجارت دريا و ادارهء فارس اموالى بيشمار بدست آورد و تا مدتى آن حدود را از دستبرد عمال ستم‌پيشه آسوده ساخت .\r\nبعد از آنكه سوغنجاق در سال 670 محمود قلهاتى والى هرموز را مغلوب كرد تا چند سال جزاير خليج در دست نصرت پسر او بود . برادر نصرت يعنى ركن الدين مسعود برادر را با زوجه‌اش كشت و بر هرموز استيلا يافت . يكى از غلامان زوجهء ركن الدين مسعود بنام بهاء الدين اياز از اين حركت ركن الدين برآشفته عصيان كرد و ركن الدين را مغلوب ساخته هرموز را به تصرف خود گرفت . مسعود به پادشاه كرمان التجا برد و به كمك لشكرى او بهاء الدين اياز را از هرموز راند . بهاء الدين اياز بشيخ جمال الدين ملك اسلام توسل جسته بمدد او مسعود را شكست داد . مسعود هم در حال فرار جزيرهء لارك و جرون ( جزيرهء هرموز حاليه ) را غارت كرده و در دريا بر قريب دويست تومان زر و ابريشم و پارچه‌هاى گرانبها متعلق بملك اسلام دست يافت و بار ديگر اعتبارى بهم زده مدّعى اياز شد .\r\nلشكريان اياز و ملك اسلام از طرف هرموز و كيش رسيده مسعود را شكست دادند و بهاء الدّين اياز در هرموز مستقر گرديده بنام ملك فخر الدين احمد برادر ملك اسلام خطبه خواند و سكه زد .\r\nدر سال 695 ملك اسلام به سركشى عازم سواحل و جزاير شد ولى در اين تاريخ بين لشكريان فخر الدين احمد و بهاء الدّين اياز نزاع درگرفت امّا اياز حق نعمت ملك اسلام را فراموش نكرده به خدمت او شتافت و عذر حركت ناپسند لشكريان خود را خواسته بار ديگر بمقام سابق برقرار شد .\r\nدر موقع سفر ملك اسلام به‌هرموز هرقداق بامر غازانخان و تحريك عز الدين مظفر براى رسيدگى به حساب ملك اسلام بشيراز آمد و ابتدا بر عمال او سخت گرفت ولى اندكى بعد يرليغ ايلخان به استمالت ملك اسلام و احضار او به اردو رسيد . ملك اسلام هم پس\r\n\r\n","description":"","footnote":"","page_name":" 397 ","page_number":465},
  {"content":"\r\n\r\nاز مراجعت از هرموز به خدمت غازان شتافت و تحف و هداياى سنگين قيمتى تقديم ايلخان كرد . غازان بار ديگر او را مورد نوازش قرار داده در سال 696 مأمور شيرازش نمود و عزّ الدين مظفر را به او سپرد . ملك اسلام او را در حضور غازان بيرغو نشاند و پس از مصادرهء اموال و املاك او او را به حكم ايلخانى بقتل رساندند .\r\nبعد از دفع شرّ عزّ الدين ملك اسلام بتفريغ حساب خود در حضور صاحب‌ديوان پرداخت و يك‌صد و هفتاد تومان فاضل آورد . به همين جهت بيش از پيش مورد اكرام غازان شد و ملك اسلام شيخ جمال الدين در اين تاريخ بلاد عراق و بصره و واسط را نيز در مقاطعه و ضمان خود گرفت و او آن ولايات را تا سه سال ( از ابتداى 696 تا 698 ) در مقاطعه داشت\r\nپس از مراجعت ملك اسلام بشيراز غازان حكم كرد كه دست بهاء الدين اياز را كه دعوى استقلال دارد از هرموز كوتاه كنند . ركن الدين مسعود از اين خبر خشنود شده به قصد كشيدن انتقام از اياز به خدمت ملك اسلام آمد و انجام اين خدمت را به عهده گرفت و اياز هر قدر پيش ملك كس فرستاد و اظهار اطاعت كرد مقبول نيفتاد و ركن الدّين با لشكريانى از مغول و ايلات فارس بدفع اياز رفت . اياز نيز دل به دريا زده در نزديكى جزيرهء كيش قشون ركن الدين و ملك اسلام را منهزم نمود و ملك اسلام بناچار قاصدى پيش اياز فرستاده با او بقرار سابق صلح كرد .\r\nدر دورهء مقاطعهء ملك اسلام روابط تجارتى بين سواحل فارس و ممالك اسلامى سند و هندوستان غربى كه در عهد اتابكان افزايش يافته بود ترقى فوق‌العاده يافت مخصوصا چون برادر ديگر ملك اسلام يعنى تقى الدين عبد الرحمن وزارت سلاطين آن حدود را داشت بين فارس و سواحل غربى هند تجارت مهمى داير گرديد و مهم‌ترين جنسى كه در اين تاريخ از فارس بهند حمل مىشد اسب بود . در عهد اتابك ابو بكر هر سال بالغ بر 000 ، 10 رأس اسب بهند مىرفت و معادل قيمت آن 000 خ 200 خ 2 دينار پول و مال‌التجاره بفارس برمىگشت . در عهد ملك اسلام اين تجارت بيشتر رونق گرفت و مأمورين ملك اسلام از فارس و جزاير خليج و عمان و هرموز و قلهات و قطيف و احسا اسب تهيه نموده هركدام را 220 دينار مىفروختند و هر سال تنها 1400\r\n\r\n","description":"","footnote":"","page_name":" 398 ","page_number":466},
  {"content":"\r\n\r\nرأس از اسبان خاصهء ملك اسلام به فروش مىرسيد و از راه تجارت ثروت عجيبى نصيب او مىشد .\r\nدر سال 698 سراسر فارس بر اثر خشكسالى دوچار قحط و و با شد و جمع كثيرى از مردم در آن واقعه مردند ، تنها در شيراز 50000 نفر به خاك هلاك افتادند سال بعد كه قحط بر طرف گرديد و حاصل نو رسيد مأمورين غلاظ و شداد ديوانى براى وصول بقاياى مالياتى بفارس آمدند و باسامى مختلف نيمه زندگان آن سرزمين را زير شكنجه و عذاب گرفتند و ملك اسلام را بپرداخت سى و نه تومان از بابت سنوات 697 و 698 مجبور نمودند . اجمالا رمق مردم ستم‌ديدهء فارس را كشيدند و اين اقليم بر اثر قحط و ناخوشى و ظلم و ستم ديوانيان رو به خرابى رفت .\r\nسال بعد يعنى در 699 موقعى كه غازان سرگرم لشكركشى و جنگ در شام بود طايفه‌اى از مغولان جغتائى كه از مدّتى قبل بر غور و غرجستان و حوالى هرات و سيستان استيلا يافته بودند يك تومان لشكر بعزم غارت فارس به اين صوب روانه كردند و اين جمعيت غارتگر از طريق كرمان آبادىهاى سر راه را بباد غارت داده بشيراز رسيدند ولى آن شهر را نتوانستند تسخير كنند ناچار به طرف كازرون رفتند و تا ساحل دريا و حوالى شوشتر را زير و زبر كردند و با غنايم بسيار به طرف هرموز برگشتند اما در آنجا از بهاء الدّين اياز شكست يافته بمساكن اولى خود مراجعت نمودند .\r\nغازان بعد از مراجعت از شام اولجايتو را با لشكرى فراوان به سركوبى مغولان جغتائى مأمور كرد و او در حدود بلخ ايشان را سركوبى نمود .\r\nاما ملوك شبانكاره تا سال 756 در ولايات اجدادى به ارث حكومت مىكردند آخرين ايشان ملك اردشير است كه در سال 756 بدست آل مظفر مغلوب گرديد و ملوك شبانكاره برافتادند .\r\nاتابكان فارس 1 - اتابك سنغر بن مودود از 543 تا 558\r\n2 - اتابك زنگى بن مودود از 558 تا 571\r\n3 - اتابك تكله بن زنگى از 571 تا 590\r\n4 - اتابك طغرل بن سنغر بن مودود از 590 تا 599\r\n\r\n","description":"","footnote":"","page_name":" 399 ","page_number":467},
  {"content":"\r\n\r\n5 - اتابك سعد بن زنگى از 599 تا 623\r\n6 - اتابك ابو بكر بن سعد از 623 تا 658\r\n7 - اتابك سعد بن ابى بكر در 658 ( دوازده روز )\r\n8 - اتابك محمد بن سعد از 658 تا 660\r\n9 - اتابك محمد شاه بن سلغور بن سعد از 660 تا 661\r\n10 - اتابك سلجوقشاه بن سلغور از 661 تا 662\r\n11 - اتابك ابش دختر سعد بن ابى بكر از 662 تا 663\r\nملوك شبانكاره 1 - فضلويه از 448 تا 459\r\n2 - نظام الدّين يحيى بن حسن از 459\r\n3 - نظام الدّين محمود بن نظام الدّين يحيى\r\n4 - قطب الدّين مبارز تا 624\r\n5 - ملك مظفر الدّين محمد بن المبارز از 624 تا 658\r\n6 - قطب الدّين مبارز بن ملك مظفر الدّين از 658 تا 659\r\n7 - نظام الدّين حسن بن محمد بن مظفر الدّين از 659 تا 662\r\n8 - نصرة الدّين ابراهيم برادر نظام الدّين حسن از 662 تا 664\r\n9 - جلال الدّين طيب شاه از 664 تا 681\r\n10 - بهاء الدّين اسماعيل برادر طيب شاه از 681 تا 688\r\n11 - نظام الدّين حسن بن طيب شاه از 688 تا 725\r\n12 - نصرة الدّين ابراهيم بن اسماعيل از 725 تا\r\n13 - ملك ركن الدّين حسن حدود 735 تا 742\r\n14 - تاج الدّين جمشيد بن اسماعيل حدود 735 تا 742\r\n15 - ملك اردشير از 742 تا 756 « 1 »\r\n\r\n\r\n","description":"","footnote":"\r\n( 1 ) - نسب اشخاص و سنوات اين جدول تماما قطعى نيست بلكه نسب و مقدار سلطنت يك عده از ملوك اوايل و اواخر آن را بتقريب تعيين نموده‌ايم .\r\n","page_name":" 400 ","page_number":468},
  {"content":"\r\n\r\n\r\n3 - اتابكان يزد\r\nاتابكان يزد شعبه‌اى هستند از ديالمهء كاكويه و اين ديالمه چون سرسلسله يعنى جدشان ابو جعفر عضد الدّين علاء الدّولة محمّد بن دشمنزيار رستم بن مرزبان ديلمى پسر خال سيده خاتون مادر مجدالدولهء ديلمى بود و خال را هم بلغت ديلمى كاكويه مىگويند امير علاء الدولة بعلاءالدولهء كاكويه و سلسلهء فرزندان او به ديالمهء كاكويه معروف شده است .\r\nابو جعفر عضد الدين محمد يعنى علاء الدّولهء كاكويه در سال 398 از طرف سيده خاتون دختر عمهء خود به حكومت اصفهان منصوب شد و او كه مردى فاضل و فضل‌دوست بود قريب سى و پنج سال در آن شهر و همدان حكومت مىكرد و ابو على سينا مدتى در خدمت او بود و كتاب دانشنامهء علائى را آن حكيم به فارسى بنام اين امير تأليف كرده است .\r\nپس از علاءالدولهء كاكويه بين پسران او ابو كاليجار علاء الدين گرشاسف و ابو حرب و ظهير الدين ابو منصور فرامرز نزاع درگرفت و ابو حرب براى كوتاه كردن دست برادر بزرگتر يعنى ظهير الدين منصور گاهى به طغرل اول سلجوقى و گاهى به ديالمهء آل بويه متوسل مىشد تا آنكه بالاخره طغرل در سال 442 اصفهان را از ظهير الدين گرفت و در محرم 443 در عوض يزد و ابرقو را به او واگذاشت و از اين تاريخ ديالمه‌اى كه بر يزد حكومت كرده‌اند به اتابكان يزد معروف شده‌اند .\r\nابو كاليجار گرشاسف در عهد پدر حاكم همدان بود ، سلاجقه او را در 437 از آن شهر راندند و او به پناه ديالمهء آل بويه بفارس رفت و از طرف فولادستون به حكومت اهواز منصوب شد و در آن شغل بود تا در 443 وفات كرد .\r\nبعد از ظهير الدّين ابو منصور فرامرز ، اتابكى يزد به پسرش امير علاء الدّولة على رسيد و او در سال 469 دختر جغرىبيك يعنى عمهء سلطان ملكشاه را كه سابقا در عقد القائم بامر اللّه خليفهء عباسى بود به زوجيّت گرفت و اين علاءالدولهء ثانى ممدوح امير الشعراء معزى نيشابورى و پدر او برهانى است و او در سال 488 در جنگ بين بركيارق و عم او تتش بقتل رسيد .\r\nبعد از علاء الدولة على اتابكى يزد به پسرش امير فرامرز كه از دختر جغرىبيك\r\n\r\n","description":"","footnote":"","page_name":" 401 ","page_number":469},
  {"content":"\r\n\r\nبود رسيد و او همواره در خدمت سلطان سنجر مىزيست و در ركاب آن پادشاه شمشير مىزد تا آنكه بالاخره در سال 536 در وقعهء قطوان در جنگ با قراختائيان بقتل رسيد و سنجر اتابكى يزد را به دو دختر امير فرامرز واگذاشت و يكى از ملازمان ديلمى او را ركن الدين سام نام كه مادرش دختر امير علاء الدولة على بود با برادرش عز الدين بنيابت آن دختران گماشت و ايشان از جانب سلاجقه و به نمايندگى از طرف دختران امير فرامرز در يزد اتابكى مىكردند .\r\nمقارن استيلاى مغول بر عراق اتابكى يزد با علاء الدولة پسر اتابك سام بود و او از حدود 576 اين سمت را داشت و او را سلطان جلال الدين منكبرنى پدر مىخواند و احترام بسيار مىكرد . موقعى كه جلال الدّين نزديك اصفهان با مغول جنگ كرد اين اتابك نيز در ركاب او بود و اتابك در اين جنگ كه در سال 625 اتفاق افتاده كشته شد .\r\nبعد از اتابك علاء الدولة بن سام اتابكى يزد نصيب قطب الدين محمود پسر اتابك عز الدين گرديد و اين قطب الدين با براق حاجب مؤسس سلسلهء قراختائيان كرمان معاصر بود و براق يكى از دختران خود را به عقد ازدواج او درآورد .\r\nبعد از اتابك قطب الدين محمود شاه پسرش شاه علاء الدين دخترزادهء براق حاجب به اتابكى يزد رسيد و اين اتابك برادر تركان خاتون زوجهء اتابك سعد بن زنگى سلغورى است كه پس از قتل خواهر خود به هولاگو متوسل شد و مغول را به خونخواهى خواهر به جنگ اتابك سلجوقشاه آورد .\r\nبعد از اتابك علاء الدين پسرش يوسف شاه اتابك يزد شد و او با ارغون خان ( 683 - 690 ) و اتابك افراسياب از اتابكان لرستان معاصر بود . اين اتابك در اواخر عهد ارغون خان از پرداختن مال مقررى بديوان سرپيچى كرد و ايلچيان ارغون را كشت و اين واقعه با فوت ارغون مصادف گرديد . امراى ايلخانى عده‌اى قشون به سركوبى يوسف شاه و اتابك افراسياب لر كه هردو در يك موقع سر بطغيان برداشته بودند فرستادند يوسف شاه قبل از رسيدن عساكر مغول يزد را از ترس رها كرده بخراسان به پناه امير نوروز رفت و مغول بيزد رسيده آن شهر را در حصار گرفتند و با يكى از گماشتگان اتابك يوسف شاه كه در يزد از او نيابت مىكرد به جنگ پرداختند و پس از سه روز محاصره آن\r\n\r\n","description":"","footnote":"","page_name":" 402 ","page_number":470},
  {"content":"\r\n\r\nشهر را گرفتند و آنجا را قتل و غارت كردند و بسيارى از مردم شهر را به اسيرى بردند و يزد از جهت ماليه ضميمهء ممالك ايلخانى گرديد و بايدو در سال 694 ولايت يزد را به مبلغ 10000 دينار ساليانه به سلطان‌شاه پسر امير نوروز مقاطعه داد ولى حكومت اسمى اتابكان يزد از ميان نرفت .\r\nآخرين اتابكان يزد حاجى شاه بن يوسف شاه است كه در سال 718 چنان كه خواهيم گفت بدست امير مبارز الدين محمد بن مظفر مؤسس سلسلهء آل مظفر مغلوب شد و سلسلهء اتابكان يزد « 1 » كه قريب سيصد سال در اين ولايت حكومت مىكردند از ميان رفت .\r\n\r\nاتابكان يزد\r\n1 - ظهير الدين ابو منصور فرامرز بن علاءالدولهء كاكويه از 443 تا\r\n2 - علاء الدولة علىّ بن فرامرز تا 488\r\n3 - امير فرامرز بن علاء الدولة على از 448 تا 536\r\n4 - اتابك سام و برادرش عز الدين از 536 حدود 576\r\n5 - علاء الدولة بن سام از 576 تا 625\r\n6 - قطب الدين محمود شاه بن عز الدين از 625\r\n7 - شاه علاء الدين بن قطب الدين ( 1 ) تا 662\r\n8 - يوسف شاه بن علاء الدين از 662 تا 690\r\n9 - حاجى شاه بن يوسف شاه از 690 تا 718\r\n\r\n4 - قراختائيان كرمان\r\nتأسيس سلسلهء قراختائيان را در كرمان و ابتداى احوال مؤسس آن يعنى براق حاجب را كه بلقب قتلغ خان ملقب شده بود سابقا ذكر كرديم و گفتيم كه اين سلسله را قتلغ خانيه نيز مىگويند .\r\nبراق حاجب به شرحى كه گذشت از امراى بزرگ سلطان غياث الدّين پسر سلطان محمّد خوارزمشاه بود . موقعى كه مقدّمهء لشكريان چنگيزى بعراق رسيد براق از سلطان غياث الدّين اجازه گرفت تا با حشم خود از راه كرمان بهندوستان رود . چون بكرمان رسيد كوتوال قلعهء گواشير از جانب سلطان غياث الدّين يعنى شجاع الدين ابو القاسم « 2 »\r\n\r\n\r\n","description":"","footnote":"\r\n( 1 ) - اتابك علاء الدين از حدود 650 مسلما در يزد حكومت داشته\r\n( 2 ) - رجوع كنيد به صفحهء 112 - 115\r\n","page_name":" 403 ","page_number":471},
  {"content":"\r\n\r\nاعور زوزنى سر راه بر او گرفت ولى از دست براق و ياران او شكست يافت و براق در 619 بر كرمان مستولى شد و از اين تاريخ اساس سلسلهء قراختائيان كرمان را ريخت .\r\nشرح روابط او را با سلطان جلال الدّين منكبرنى و برادرش غياث الدّين در احوال اين دو پادشاه ذكر كرده‌ايم .\r\nبراق در سال 632 وفات كرد و در تمام مدّت سلطنت از چنگيزيان اطاعت مىنمود و چنگيز خان و اوگتاى او را با همان لقب قتلغ خان به حكومت كرمان باقى گذاشتند .\r\n\r\nقطب الدين و ركن الدين ( 632 - 656 ) -\r\nبراق حاجب يك پسر و چهار دختر داشت و يكى از دختران او را چنان كه گفتيم قطب الدّين محمود شاه اتابك يزد در عقد خود آورد . پسر او ركن الدّين مبارك خواجه در سال فوت پدر از طرف براق باظهار ايلى به خدمت اوگتاىقاآن رفته بود . چون براق وفات يافت و ركن الدّين در كرمان نبود پسر عمّش قطب الدين محمد سلطنت كرمان را در دست گرفت ولى اوگتاى فرمان اين حكومت را بنام ركن الدّين صادر كرد و قطب الدّين را به خدمت خواسته او را بچين پيش محمود يلواج فرستاد و ركن الدّين در 28 شعبان 633 بكرمان وارد شده به جانشينى پدر قيام نمود .\r\nقطب الدّين تا فوت گيوك در خدمت محمود يلواج بسر مىبرد . چون منگو قاآن بتخت خانى نشست ( سال 648 ) محمود يلواج فرمان ايالت كرمان را از خان جديد بنام قطب الدّين گرفت و ركن الدّين اضطرارا در سال 650 بيزد پيش اتابك علاء الدّين شوهر خواهر خود رفت و از آنجا بعزم بغداد به لرستان شتافت ولى قبل از وصول ببغداد به راهنمائى يكى از امراى مغول به خدمت منگو قاآن رفت و منگو قاآن او را پيش قطب الدّين فرستاد و قطب الدّين هم او را در سال 651 كشت و ملك كرمان قطب الدّين را مصفى شد .\r\nقطب الدّين در مدّت سلطنت خود كرمان را آرام نمود . در عهد او در كرمان يك نفر خود را جلال الدّين منكبرنى خوانده جماعتى را گرد خويش جمع نمود و فتنه‌اى برپاكرد ، قطب الدّين آن فتنه را خوابانيد و راهزنان بلوچ را نيز سركوبى\r\n\r\n","description":"","footnote":"","page_name":" 404 ","page_number":472},
  {"content":"\r\n\r\nنمود و در ايام لشكركشى هولاگو به ايران نسبت به او مراسم خدمتگزارى و اطاعت بتقديم رساند ، وفات او به سال 656 اتفاق افتاده .\r\n\r\nسلطان حجاج ( 656 - 666 ) -\r\nقطب الدّين بعد از چهار ماه كه از استيلاى او بر كرمان گذشت قتلغ تركان زوجهء براق حاجب عمّ خود را به ازدواج خويش درآورد و او كه زنى خردمند بود در راندن كار سلطنت شريك شوهر گرديد . چون قطب الدّين مرد قتلغ تركان ايلچى پيش هولاگو فرستاده واقعهء مرگ شوهر را به اطلاع او رساند .\r\nهولاگو به پاس خدمات قطب الدّين فرمان حكومت كرمان را بنام فرزندان خردسال او صادر نمود و امر داد كه قتلغ تركان از ايشان نيابت كند . قتلغ تركان هم پسر صغير شوهر خود حجاج را پادشاه خوانده از جانب او بتدبير امور ملكى كرمان پرداخت و يكى از دو دختر خويش يعنى پادشاه خاتون را نيز به زوجيّت باباقا خان داد و اساس كار خود را محكم‌تر كرد .\r\nقتلغ تركان پانزده سال بنام پسر شوهر خويش در كرمان حكومت نمود و در اين مدّت به اشاعهء عدل و ترفيه حال مردم و تربيت اهل علم و فضل و بناى ابنيهء خير پرداخت و نام نيكى از خود به يادگار گذاشت و همه‌وقت نسبت به ايلخان ايران مطيع و فرمانبردار بود چنان كه در سال 668 موقعى كه اباقا بعزم سركوبى براق خان لشكركشى مىكرد پسر شوهر خود سلطان حجاج را با اردوئى به خدمت او فرستاد و حجاج منظور نظر اباقا قرار گرفته مورد عنايت گرديد .\r\nاما حجاج در مراجعت بكرمان نسبت بخاتون از در بىاحترامى درآمد و در مجلس بزمى ملكه را وادار كرد كه در پيش حاضرين برقصد . قتلغ تركان چون حجاج را در مستى ديد اطاعت نمود ولى از اين پيشامد و مخالفتهاى ديگر حجاج رنجيد و باردوى اباقا پيش دختر خود پادشاه خاتون رفت . ايلخان امر داد كه حجاج در امور سلطنت مداخله نكند و حجاج چون در غياب ملكه نسبت باباقا نيز اظهار خصومت كرده بود از ترس كرمان را رها كرده در سال 666 بهندوستان رفت و قتلغ تركان بار ديگر از جانب اباقا حكومت كرمان را در دست گرفت . حجاج از سلاطين هند كمك لشكرى گرفت و براى استخلاص ملك كرمان روى بدان جهت آورد ولى در بين راه مريض شده در سال 670 وفات يافت .\r\n\r\n","description":"","footnote":"","page_name":" 405 ","page_number":473},
  {"content":"\r\n\r\nقتلغ تركان تا سال 681 بلامنازع در كرمان سلطنت مىكرد . در اين سال جلال الدين سيورغتمش پسر ديگر قطب الدّين و برادر سلطان حجاج به دربار سلطان احمد خان رفته از او فرمان ايالت كرمان را گرفت ولى قتلغ تركان قبل از آنكه او بكرمان برسد عازم اردوى ايلخانى شد تا در نسخ فرمان ايلخان سعى نمايد . جلال الدّين در بين راه به او برخورد و يرليغ ايلخانى را به او نشان داد . خاتون از مشاهدهء آن غش كرد و پس از به هوش آمدن به خدمت سلطان احمد خان شتافت ولى مسئول او اجابت نشد و از اين غصه در تبريز فوت كرد .\r\n\r\nسيورغتمش ( 681 - 691 ) -\r\nجلال الدّين سيورغتمش كه با برادرش حجاج هيچ‌كدام فرزند قتلغ تركان نبودند از سال 681 در كرمان باستقلال به حكومت پرداخت و چون سلطان احمد نسبت به او بر سر عنايت بود در موقع جلوس ارغون خان از هيبت اين پادشاه بر خود بترسيد ولى از راه اضطرار فرمان ارغون را در پيوستن به اردو اطاعت نمود . ارغون او را بيرغو نشاند و بين او و خواهرش پادشاه خاتون زوجهء اباقا و دختر قتلغ تركان كه سلطنت كرمان را حق خود مىدانست محاكمه كرد . عاقبت پولاد چينك سانك واسطه شده پادشاه خاتون را به عقد گيخاتو درآورده با آن شاهزاده روانهء بلاد روم كرد و كردوجين « 1 » دختر منگو تيمور بن هولاگو و اتابك ابش خاتون را در عقد جلال الدّين سيورغتمش درآورد و سيورغتمش هم شاه عالم دختر خود را بشاهزاده بايدو بزنى داد سپس جلال الدّين و كردوجين باحترام تمام بكرمان آمدند و زمام سلطنت آنجا را در دست گرفتند .\r\nدر تمام مدّت ايلخانى ارغون اين زن و شوهر در كرمان سلطنت مىكردند و سيورغتمش در اين ايام مكران را فتح كرد و موقعى كه اتابك يوسف شاه و اتابك افراسياب ياغى شدند او نيز از اداى مال كرمان خوددارى نمود .\r\nچون مقام ايلخانى به گيخاتو رسيد پادشاه خاتون به بهانهء ديدن وطن مألوف فرمانى از شوهر گرفته بكرمان آمد و در سال 691 بر سر برادر خود سيورغتمش تاخت و او را گرفته در قلعه‌اى محبوس ساخت . كردوجين و بعضى ديگر از ياران سيورغتمش بتدبير او را از حبس گريزاندند ولى پس از اندكى گيخاتو او را گرفته پيش پادشاه - خاتون فرستاد و آن زن برادر را در رمضان سال 693 بقتل رساند .\r\n\r\n\r\n","description":"","footnote":"\r\n( 1 ) - يا : كردونجين .\r\n","page_name":" 406 ","page_number":474},
  {"content":"\r\n\r\n\r\nپادشاه خاتون ( 691 - 694 ) -\r\nپادشاه خاتون دختر قطب الدّين محمد و قتلغ تركان كه زنى باتدبير و فاضل و خوش‌سيما بود پس از حبس سيورغتمش كرمان را بموجب فرمان گيخاتو در ادارهء خود گرفت و باسم حسن شاه پادشاه شد و تا گيخاتو يعنى شوهر او زنده بود در اين ملك باستقلال حكومت مىكرد اما چون مقام ايلخانى نصيب بايدو شوهر شاه عالم دختر سيورغتمش شد اين زن بانتقام خون پدر بايدو را بدفع پادشاه خاتون واداشت و كردوجين زوجهء سيورغتمش هم در مقام دادخواهى برآمد . بايدو امر داد تا لشكرى از فارس و شبانكاره بدفع پادشاه خاتون حركت كردند و كردوجين نيز با اين لشكر يار شده به سمت كرمان عزيمت نمودند . كردوجين شهر را محاصره نمود و پادشاه خاتون چون تاب مقاومت نداشت دروازه‌هاى شهر را بر روى زوجهء برادر خود گشود . كردوجين به عزت تمام بكرمان وارد شده بتخت سلطنت نشست و پادشاه خاتون را دستگير ساخته او را در شعبان سال 694 باصرار شاه عالم و فرمان بايدو بانتقام قتل شوهر كشت .\r\n« پادشاه خاتون حسن شاه بنت قطب الدين محمد هرچند قتال برادر جايز داشت اما بتقرير و تحريض حساد سيورغاتميش بود و ليكن پادشاه خاتون زن عالمهء عادله‌اى بود و در نفس او بسى خاصيت‌ها بود و هنرى تمام داشت و خط خوب نوشتى و شعر نيكو گفتى و با دانشمندان و اهل فضل به غايت بعنايت بودى و درگاه او مجمع فضلا و بلغاء عالم شد و شعر در عهد او رونقى تمام گرفت و راتبهء معاش اهل فضل را معين فرمود و نقد از خزانه فرمودى و مدارس علم را معمور گردانيد و بسيار عمارات را از نو فرمود و بر آن اوقاف بسيار نهاد و پيوسته در بارگاه او حديث و بحث فضل و دانش و شعر رفتى و خود شاعرى نيك بود و از شعر او دو سه بيت اينجا بنوشتم تا جهان را فضل او معلوم شود و آن اين است :\r\n هرچند كه فرزند الغ‌سلطانم * يا ميوهء بستان دل تركانم\r\nمىخندم از اقبال سعادت ليكن * مىگريم از اين غربت بىپايانم \r\nو اين رباعى ديگر در حضور گيخاتو خان گفته بود :\r\n آن‌روز كه در ازل نشانش كردند * آسايش جان بيدلانش كردند\r\nدعوى لب چون شكرت كرد نبات * در مصر سه سيخ در دهانش كردند \r\nو اين يكى ديگر در سيب گفته :\r\n سيبى كه ز دست تو نهان مىرسدم * زو بوى حيات جاودان مىرسدم\r\nچون ناز دلم بخندد از شادى آن * كز دست لب تو دست جان مىرسدم \r\nو ديگر اين قطعه حسب الحال خود گفته است :\r\n\r\n","description":"","footnote":"","page_name":" 407 ","page_number":475},
  {"content":"\r\n\r\n من آن زنم كه همه كار من نكوكاريست * به زير مقنعهء من بسى كله‌داريست\r\nبهر كه مقنعه‌اى بخشم از سرم گويد « 1 » * چه جاى مقنعه تاج هزار ديناريست\r\nدرون كلهء عصمت كه تكيه‌گاه منست * مسافران صبا را گذر بدشواريست\r\nنه هر زنى به دو گز مقنعه است كدبانو * نه هر سرى بكلاهى سزاى سرداريست\r\n[ طناب چنبر زن گشته باد مقنعه‌اى * كه تار آن نه ز مستورى و نكوكاريست « 2 » 
  ]\r\nحسن شهم ز نژاد قراالغ سلطان * ز ما برند اگر در جهان جهان‌داريست « 3 » \r\nو اين خاتون هنرمند پانزده سال زن پادشاه جهان اباقا خان بود و مدتى زن برادرش گيخاتو و آئين و رسوم پادشاهى از ايشان يادداشت و چون برادر از دست برگرفت در كرمان اساس معدلت نهاد كه رسوم نوشروان را احيا كرد و طبقات و طوايف بنى آدم را غريق ايادى و ممنون منن خود گردانيد و ارباب عمايم را بصلات گرانمايه مخصوص فرمود . » ( مجمع الانساب شبانكاره‌اى )\r\n\r\nمظفر الدين محمد ( 694 - 702 ) -\r\nچون غازانخان بر كرسى ايلخانى نشست مظفر الدّين محمد شاه پسر سلطان حجاج را به حكومت كرمان فرستاد و محمد در ذىالحجهء سال 694 بكرمان آمد و غازان قاضى فخر الدين عبد الله قاضى هرات را به همراهى او به وزارت كرمان روانه داشت .\r\nمظفر الدّين محمد مردى بود بلندهمّت و كريم ولى عياش و شراب‌خوار و غالب اوقات را به شكار يا در اردو مىگذراند . قاضى فخر الدّين بمناسبت نقارى كه با محمد شاه پيدا كرد مصمم شد قطب الدين شاه جهان پسر جلال الدّين سيورغتمش را بجاى او پادشاه كرمان كند و در واقع خود مستقل شود . چون خواجه رشيد الدّين فضل اللّه و خواجه سعد الدّين آوجى نسبت بقاضى فخر الدّين ارادت مىورزيدند محمد شاه را به اردو خواسته با غازان بشام فرستادند و قاضى فخر الدّين را در 699 بر كرمان حاكم كردند .\r\nمحمود شاه برادر محمد شاه كه از تحكم قاضى فخر الدّين بجان آمده بود با دسته‌اى از تركمانان سلجوقى بنام جغراتيان ساخت و بمدد ايشان كرمان را گرفت و قاضى فخر الدّين را در 27 ربيع الآخر سال 699 كشت و بر آن شهر مسلط گرديد . « 4 »\r\n\r\n\r\n","description":"","footnote":"\r\n( 1 ) - در وصاف : بهر كه مقنعه بخشم سزد كه او گويد\r\n( 2 ) - اين بيت را وصاف علاوه دارد .\r\n( 3 ) - اين رباعى نيز از اوست :\r\n بر لعل كه ديد هرگز از مشگ رقم * يا غاليه بر نوش كجا كرد ستم\r\nجانا اثر خال سيه بر لب تو * تاريكى و آب زندگانيست بهم \r\n( حبيب السير ج 3 )\r\n( 4 ) - محمود شاه در اين تاريخ اين رباعى را گفت :\r\n تا چند شوم اسير هر ناكس دون * چون كار جهان نيست ز تقدير برون\r\nكرديم تهورى و دشمن كشتيم * تا خود فلك از پرده چه آرد بيرون \r\n","page_name":" 408 ","page_number":476},
  {"content":"\r\n\r\nبعد از رسيدن خبر عصيان محمود شاه ، غازان خان كه عازم حركت به طرف شام بود امر داد تا شحنهء اصفهان و اتابك لرستان و پادشاه شبانكاره و لشكر فارس بدفع او عازم كرمان شوند . نصرة الدين احمد اتابك لرستان و نظام الدين حسن پسر جلال الدّين طيّب شاه پادشاه شبانكاره و ساداق نويان شحنهء فارس و لشكريان يزد و اصفهان بكرمان آمده شهر را در محاصره گرفتند . محمود شاه 10 ماه مقاومت كرد ولى چون قحط در شهر افتاد اضطرارا تسليم شد « 1 » و ساداق بيك او را گرفته به خوارى تمام به اردو فرستاد اما محمود شاه در بين راه زهر خورده در نزديكى همدان به سال 699 مرد .\r\nبعد از فتنهء محمود شاه غازانخان بار ديگر محمد شاه را به حكومت كرمان مأمور نمود . محمد شاه كه مردى با سخط و بدگمان بود در مراجعت بسيارى از مردم را بكشت و در شراب‌خوارگى افراط نمود و به همين جهت عمر دراز نكرد و در سال 702 در سى و نه سالگى وفات يافت و غازان چون ديگر كسى از اين خاندان جز قطب الدّين شاه جهان پسر جلال الدّين سيورغتمش باقى نمانده بود كرمان را به او سپرد ولى او را هم كه مردى بىتجربه و مايل به انزوا بود پس از جلوس اولجايتو اين ايلخان از حكومت معزول كرد و سلسلهء قراختائيان كرمان برافتاد .\r\nقطب الدّين شاه جهان دخترى داشت بنام مخدوم‌شاه خان قتلغ كه او را امير مبارز الدّين محمّد بن مظفر در عقد خود آورد و او مادر اكثر سلاطين آل مظفر است .\r\nقطب الدّين شاه جهان بعد از دو سال و نيم پادشاهى و عزل از حكومت بشيراز به خدمت كردوجين زن پدر خود آمد و در زاويه‌اى مقر گرفت و در آنجا بود تا مرد .\r\n\r\nقراختائيان كرمان\r\n1 - براق حاجب بن گل‌دوز از 619 تا 632\r\n2 - ركن الدّين مبارك خواجه بن براق از 632 تا 650\r\n3 - قطب الدّين محمّد برادرزادهء براق از 650 تا 655\r\n4 - سلطان حجاج پسر قطب الدّين و مادرش از 655 تا 681\r\nعصمة الدّين قتلغ تركان زوجهء قطب الدّين از 655 تا 681\r\n\r\n\r\n","description":"","footnote":"\r\n( 1 ) - جلال الدين شاه وزير فارس در جواب محمود شاه اين رباعى را پس از دستگيرى او گفت :\r\n اى ناكس دين برافكن اى سفلهء دون * وى عقل تو در دست هوى گشته زبون\r\nكردى تو تهورى و دشمن كشتى * ديدى فلك از پرده چه آورد برون . \r\n","page_name":" 409 ","page_number":477},
  {"content":"\r\n\r\n5 - جلال الدّين سيورغتمش بن قطب الدّين از 681 تا 691\r\n6 - صفوة الدّين پادشاه خاتون دختر قطب الدّين از 691 تا 694\r\n7 - مظفر الدّين محمد شاه پسر سلطان حجاج از 694 تا 702\r\n8 - قطب الدّين شاه جهان پسر سيورغتمش از 702 تا 703\r\n\r\n5 - خاندان اينجو و آل مظفر\r\nبعد از آنكه ابو سعيد خان بتخت ايلخانى جلوس نمود شاهزاده خانم كردوجين دختر ابش خاتون و منگو تيمور يعنى زوجهء سيورغتمش قراختائى را منظور نظر قرار داده به پاس صداقت و دولت‌خواهى و كفايتى كه در واقعهء فوت اولجايتو در ادارهء امور سلطنت تا ورود ابو سعيد به سلطانيّه به خرج داده بود او را در ابتداى سال 719 نامزد حكومت فارس كرد و اين مملكت را كه از بعد از مادرش ابش خاتون سر و سرورى معيّن نداشت برّا و بحرا در اختيار و مقاطعهء دائمى او قرار داد و كردوجين به عزت تمام به قرارگاه اجدادى آمد و چون زنى عاقل و باتدبير و خيردوست بود به اشاعهء عدل و انشاء ابنيهء خيريّه و بذل و بخشش پرداخت و قريب به دوازده مدرسه و رباط و بيمارستان و مسجد و سدّ ساخت و موقوفات بسيار بر آنها جارى كرد و چون هدايا و تقديميهاى گرانمايه به خدمت ابو سعيد فرستاد ايلخان با صدور فرمان ترخانى او را از پرداخت ماليات نيز معاف كرد .\r\nكردوجين معلوم نيست تا چه تاريخ در حيات بوده همين‌قدر مىدانيم كه او در اين دوره حكومت ابتدا به عقد شحنهء مغولى شيراز درآمد و بعد از او امير چوپان او را بنكاح خود درآورد و در سال 729 هنوز در شيراز حكومت داشت چه در اين سال امير مبارز الدّين محمّد بن مظفر از يزد بكرمان پيش او و پسر شوهرش قطب الدّين شاه جهان آمد و دختر قطب الدّين يعنى مخدوم‌شاه قتلغ تركان را به عقد خويش گرفته با او بيزد برگشت .\r\nدر عهد حكومت كردوجين بر فارس امير چوپان يكى از ملازمان خود را كه وكيل املاك خاصهء ايلخانى يعنى املاك اينجو بود و شرف الدين محمود نام داشت به وزارت فارس و كرمان و يزد و كيش و بحرين فرستاد و شرف الدّين محمود كه خود را به خواجه\r\n\r\n","description":"","footnote":"","page_name":" 410 ","page_number":478},
  {"content":"\r\n\r\nعبد اللّه انصارى منسوب مىدانست به زودى ممالك جنوب ايران را از اصفهان تا جزاير خليج تحت ادارهء مالى خود آورد و بامير شرف الدّين محمود شاه اينجو معروف گرديد و او را از اين راه مالى فراوان بدست آمد چنان كه در اواخر ايام سلطنت ابو سعيد حاصل ساليانهء املاك شخصى او به صد تومان مىرسيد . محمود شاه پس از كردوجين در اين نواحى استقلال تمام داشت و چون مردى كافى و زيرك و توانگر بود در پيش ابو سعيد به جسارت سخن مىگفت . ابو سعيد به شرحى كه ديديم در سال 734 او را از حكومت فارس برداشت ولى محمود شاه كه زير اين بار نمىرفت طغيان كرد و ابو سعيد به وساطت خواجه غياث الدّين رشيدى از سر خون او گذشته او را در قلعهء طبرك اصفهان محبوس ساخت اما كمى بعد باز خواجه غياث الدّين سلطان را نسبت به او بر سر التفات آورده از حبس نجاتش داد و محمود شاه مقيم اردو شد ولى پسرش جلال الدين مسعود شاه را بفرمان ابو سعيد بروم پيش امير شيخ حسن چوپانى حكمران آن بلاد فرستادند و او تا ابو سعيد در حيات بود در آن حدود سر مىكرد .\r\nخواجه غياث الدّين به خاندان اينجو يعنى محمود شاه و پسرانش جلال الدّين مسعود - شاه و غياث الدين كيخسرو و جمال الدين ابو اسحاق حسن نظر التفات داشت و ايشان را در كارهاى ديوانى دخالت داد مخصوصا محمود شاه غالبا در اردو مقيم بود و قبل از طغيان بر ابو سعيد مشير و مشاور خواجه محسوب مىشد و خواجه با او وصلت كرد .\r\nچون تفصيل كشته شدن شرف الدّين محمود شاه را بدست ارپاگاون و فرار پسران او و قتل ارپاگاون را بتوسط پسران محمود شاه سابقا نوشته‌ايم در اينجا ديگر تكرار آن را لازم نمىدانيم همين‌قدر مىگوئيم كه على پادشاه بعد از غلبهء بر ارپاگاون مسعود شاه اينجو را به همراهى امير پيرحسين بن امير محمود بن امير چوپان در سال 740 بشيراز فرستاد و حكومت فارس و يزد و كرمان را تحت امر امير پيرحسين قرار داد . پيرحسين وزارت خود را در عهدهء سلطان شاه برادر مسعود شاه گذاشت ولى كمى بعد سلطان شاه را كشت . چون امير پيرحسين از يزد امير مبارز الدّين محمد را به خدمت خواست مسعود شاه اينجو كه از پيرحسين و مبارز الدّين وحشت داشت از شيراز راه كازرون را پيش گرفت و از آنجا ببغداد پيش شيخ حسن بزرگ رفت .\r\nدر سال 742 امير پيرحسين حكومت اصفهان را به برادر مسعود شاه و سلطان\r\n\r\n","description":"","footnote":"","page_name":" 411 ","page_number":479},
  {"content":"\r\n\r\nشاه يعنى شيخ ابو اسحاق واگذاشت . شيخ ابو اسحاق به تفصيلى كه سابقا گذشت ملك اشرف برادر شيخ حسن كوچك را بانتقام خون برادر به دشمنى با پيرحسين و بتسخير فارس خواند و ملك اشرف به سهولت بر شيراز استيلا يافته پيرحسين را دفع نمود ولى شيخ ابو اسحاق اندكى بعد به كمك شيرازيان در همان سال شيراز را از چنگ او بيرون آورد و خود بر آن سرزمين حاكم گرديد .\r\nامير مسعود شاه برادر شيخ ابو اسحاق كه ببغداد گريخته بود بدستور شيخ حسن بزرگ با امير ياغىباستى پسر امير چوپان پيش از اطلاع بر قضيهء پيرحسين و ملك اشرف به طرف شيراز حركت كردند و ايشان در ايام استيلاى شيخ ابو اسحاق يعنى در سال 743 بشيراز آمدند .\r\nياغىباستى موقعى كه شيخ ابو اسحاق بكازرون رفته بود از راه حسد مسعود شاه را كشت ولى همين‌كه شيخ ابو اسحاق به كمك مردم كازرون بشيراز برگشت ياغىباستى تاب مقاومت در خود نديده بعراق به خدمت ملك اشرف رفت و شيخ ابو اسحاق در شيراز مستقر گرديد و او بعد از فرار ياغىباستى و استقرار در شيراز سكه و خطبه را بنام خود كرد و خويشتن را رسما پادشاه آن مملكت خواند .\r\n\r\nاصل و نسب آل مظفر -\r\nآل مظفر يعنى فرزندان امير مبارز الدّين محمّد بن مظفر از نسل شخصى هستند از مردم خاف خراسان بنام غياث الدين حاجى و اين غياث الدّين حاجى در موقع استيلاى لشكريان چنگيزى بر خراسان از موطن خود هجرت كرده بيزد آمد و در آن شهر مقيم شد .\r\nغياث الدّين حاجى را سه پسر بود : ابو بكر و محمد و منصور . ابو بكر و محمّد در خدمت اتابك علاء الدّين بن قطب الدّين محمود شاه ( وفاتش در 762 ) اتابك يزد قرار گرفتند و اتابك در سال 655 موقعى كه هولاگو عازم تسخير بغداد بود ابو بكر و محمّد را با سيصد سوار باردوى هولاگو روانه داشت و ايشان در فتح بغداد شركت جستند .\r\nابو بكر به همراهى قشون مغول به طرف سرحدّات شام و مصر مأمور و در بين راه در جنگ با اعراب باديه بقتل رسيد و محمّد بيزد مراجعت نموده تا موقع مرگ در دستگاه اتابك بود و از اين دو پسر غياث الدّين حاجى فرزندى نماند .\r\n\r\n","description":"","footnote":"","page_name":" 412 ","page_number":480},
  {"content":"\r\n\r\nاما پسر سوم او منصور در يزد پيش پدر بود و اين منصور را سه پسر رسيد محمد و على و مظفر . علىّ بن منصور كه در گمنامى مرد پسرى نداشت ولى محمّد و مظفر برادرانش را فرزندانى بوجود آمد و جميع ملوك آل مظفر از نسل اين دو برادرند .\r\nپسر كوچكتر منصور بن غياث الدّين حاجى كه مردى رشيد و پهلوان بود در خدمت اتابك يوسف شاه پسر اتابك علاء الدّين ( 662 - 690 ) داخل شد و اتابك او را حكومت ميبد داد . موقعى كه يوسف شاه از ترس لشكريان مغول يزد را رها كرده بعزم التجا بامير نوروز به سمت سيستان حركت نمود مظفر را كه امير شرف الدين لقب يافته بود با خود برد ولى امير شرف الدّين مظفر در عرض راه چون بعضى امراى اتابكى را در قصد خود ديد بكرمان آمده به خدمت جلال الدّين سيورغتمش قراختائى پيوست . سيورغتمش او را تربيت كرد و مظفر پس از چندى بيزد برگشت و از آنجا به اردو رفته بحضور ارغون خان معرفى شد و مرتبهء يساولى يافت و تا عهد گيخاتو و غازان مقيم اردو بود . چون اتابك افراسياب لر مقارن جلوس گيخاتو عصيان كرده بود و گيخاتو عزم سركوبى او را داشت امير مظفر داوطلب شد كه اين مهم را به انجام رساند . امير مظفر به لرستان رفت و چون بين او و اتابك افراسياب روابط دوستى و اعتماد برقرار بود امر به مسالمت انجام پذيرفت و امير مظفر افراسياب را به اردو آورد و هردو مورد التفات ايلخان قرار گرفتند و فتنهء لرستان خوابيد .\r\nبعد از وفات گيخاتو امير مظفر در 694 به خدمت غازانخان درآمد و پيش او و جانشينش اولجايتو نيز مقرب و محترم مىزيست و در اين ضمن به بعضى مناصب مهم نيز ارتقا يافت تا آنجا كه اولجايتو فرمان راهدارى ولايات بين كرمانشاه و لرستان را تا هرات و مرو و ابرقو با حكومت ميبد در حق او صادر نمود و امير مظفر در اين اوقات اگرچه گاهى در ميبد مىنشست ولى اكثر ايام را در اردو بسر مىبرد تا آنكه در سال 707 بيزد وطن خويش آمد و در سال 711 كه اولجايتو عازم بغداد بود امير مظفر با پسر خود امير مبارز الدّين از راه شيراز و كوه‌گيلويه به خدمت او شتافت و در بغداد به اردو رسيد و پس از مدّتى مصاحبت اردوى ايلخانى رخصت مراجعت يافت . در مراجعت امير مظفر مأمور سركوبى طاغيان حدود شبانكاره شد و چون از آرام كردن آن حوالى فراغت يافت در همان شبانكاره ناتوان و رنجور گرديد و در 13 ذىالقعده سال 713\r\n\r\n","description":"","footnote":"","page_name":" 413 ","page_number":481},
  {"content":"\r\n\r\nدر همان‌جا وفات يافت و جسدش را به ميبد انتقال دادند .\r\nاز امير شرف الدّين مظفر بن منصور بن غياث الدّين حاجى خراسانى يك پسر ماند و دو دختر . پسر او همان امير مبارز الدّين محمّد است كه اولين آل مظفر محسوب مىشود . يكى از دو دختر او را هم برادرزاده‌اش امير بدر الدين ابو بكر بن محمد در عقد خود آورده بود و سلطان شاه فرزند اين دختر و امير بدر الدّين ابو بكر است .\r\nامير مبارز الدين محمد ( 718 - 765 ) - مبارز الدّين محمّد موقعى كه پدرش وفات كرده بود بيش از سيزده سال نداشت به همين جهت دشمنان خانوادگى ايشان پيش خواجه رشيد الدّين فضل اللّه از ظلم و تعدّى پدرش شكوه بردند و املاكى را كه او بدست آورده بود ادعا كردند . امير بدر الدّين ابو بكر برادرزاده و داماد امير مظفر براى عرض حال خاندان خويش به همراهى مبارز الدّين و خواهر بزرگتر او كه زوجهء امير بدر الدّين بود عازم خدمت اولجايتو شدند و چون در راه جماعتى از راهزنان نكودرى را كه بر ايشان تاخته بودند مقهور كردند و سرهاى آن جماعت را پيش اولجايتو بردند ايلخان ايشان را مورد عنايت قرار داد و حكومت ميبد و محافظت راه‌هاى آن حدود را با عنوان يساولى بمبارز الدّين محمد واگذاشت و مبارز الدّين تا آخر دورهء ايلخانى اولجايتو در اردو مقيم بود . چون ابو سعيد بجاى پدر منصوب شد اين ايلخان او را به همان مقام سابق باقى گذاشت و در سال 717 به ميبد فرستاد .\r\nشحنگى فارس را در اين تاريخ امير سيّد عضد الدين محمّد يزدى پدر جلال عضد شاعر معروف داشت . سيّد عضد الدّين در اين سال فارس را رها كرده به وطن خود يزد برگشت و عازم شد كه ديگر به آن سرزمين برنگردد . ابو سعيد اين حركت را به منزلهء طغيان دانسته اتابك يزد حاجى شاه بن يوسف شاه و امير مبارز الدّين را بدفع سيد عضد مأمور كرد و سيد چون پاى مقاومت نداشت باردوى ابو سعيد شتافت و خواست كه مبارز الدّين را مقصر قلم دهد ولى مفيد نيفتاد و خود او مقصر شد و امير مبارز الدّين بشغل سابق خويش برقرار ماند و اين فتح مقدمهء طلوع اختر سعادت او گرديد .\r\nدر سال 718 برادر شيخ ابو اسحاق اينجو يعنى امير غياث الدين كيخسرو از راه شبانكاره بيزد آمد و با اتابك حاجى شاه طرح دوستى انداخت سپس از آنجا به ميبد شتافت\r\n\r\n","description":"","footnote":"","page_name":" 414 ","page_number":482},
  {"content":"\r\n\r\nو بين او و امير مبارز الدّين نيز رشتهء الفت برقرار گرديد ولى چيزى طول نكشيد كه بين نايب امير كيخسرو و اتابك حاجى شاه بر سر امرى جزئى نزاع درگرفت و اتابك كه مردى بىرحم و ظالم بود نايب امير كيخسرو را بقتل آورد كيخسرو و مبارز الدّين پس از تحصيل اجازه از ابو سعيد اتابك را مورد حمله قرار دادند و او را در اين سال منهزم ساختند و سلسلهء اتابكان يزد به اين ترتيب در سال 718 برافتاد و حكومت آن پس از رسيدن امير مبارز الدّين به خدمت ابو سعيد از طرف ايلخان در عهدهء او گذاشته شد .\r\nپس از مراجعت بيزد امير مبارز الدين با راهزنان نكودرى به جنگ پرداخت و جماعتى از آن طايفه را كشته سرهاى آنان را بتبريز به خدمت ابو سعيد فرستاد و او از اين تاريخ تا سيزده چهارده سال بعد غالبا با اين طايفه در كشمكش بود و بيست و يك جنگ با آن قبيله كرد تا فتنهء ايشان دفع شد .\r\nامير مبارز الدين چنان كه سابقا نيز گفتيم در سال 729 خان قتلغ مخدوم‌شاه دختر قطب الدين شاه جهان پادشاه قراختائى كرمان را در ازدواج خود درآورد و اين زن مادر شاه شجاع و شاه محمود و سلطان احمد است .\r\nدر سال 734 امير مبارز الدين به خدمت ابو سعيد پيوست ، ايلخان در ازاء خدماتى كه بدست او انجام يافته بود او را خلعت و كلاه و كمر مخصوص و طبل و علم داد و 000 ، 100 دينار مرسوم جهت او مقرر كرد و چون در اين سال ابو سعيد به قشلاق بغداد رفت امير مبارز الدين هم در ركاب او به زيارت نجف اشرف شتافت و از آنجا متوجه يزد گرديد .\r\nبعد از وفات سلطان ابو سعيد خان چون در هر گوشه از ممالك ايلخانى كسى باستقلال خواهى برخاست امير مبارز الدّين نيز به تهيهء اسباب اين كار پرداخت و زمينه نيز جهت اين كار فراهم بود چه ديگر از خاندان ايلخانان مردى توانا كه هيبت او مخالفين را بر سر جاى خود نشاند وجود نداشت و خواجهء كافى غياث الدين رشيدى نيز بقتل رسيده بود و چون هركس از آن ممالك وسيعه سهمى براى خويش ادعا مىكرد امير مبارز الدين هم كه از سال 713 تا اين تاريخ به خواباندن فتنه‌هاى جنوب ايران و\r\n\r\n","description":"","footnote":"","page_name":" 415 ","page_number":483},
  {"content":"\r\n\r\nضبط راههاى آن اشتغال داشت سهم خويش را مىطلبيد و جانشينى بالاستقلال اتابكان يزد را ادعا مىكرد .\r\nفارس را به شرحى كه سابقا گفتيم در اين ايام شيخ ابو اسحاق و برادران او تحت تصرف خود داشتند و امير مزبور بيزد نيز بىنظر نبود . به همين جهت در سال 737 شيخ ابو اسحاق بامر برادر خود جلال الدين مسعود شاه بيزد آمد و چون از طرف امير مبارز الدين باحترام تمام پذيرفته شد آن شهر را ترك گفته بكرمان رفت اما كمى بعد باز به بهانهء مراجعت بشيراز به خيال تسخير يزد به آن شهر برگشت ليكن حريف امير مبارز الدين نشد . عاقبت به وساطت يكى از علما دست از يزد برداشته بشيراز مراجعت نمود .\r\nدر سال 740 چنان كه ديديم امير پيرحسين چوپانى بفارس آمد و از امير مبارز الدين كمك خواست و ايشان باتفاق به طرف شيراز آمدند و مسعود شاه بكازرون گريخت . امير پيرحسين فارس را تحت اختيار خود گرفت و فرمان حكومت كرمان را كه ضميمهء مأموريت او بود بامير مبارز الدين محمد داد .\r\nحكومت كرمان را اولجايتو بعد از برافتادن خاندان قراختائى در عهدهء ملك ناصر الدين محمد بن برهان غورى نايب سابق محمد شاه قراختائى قرار داد و اين مملكت از تاريخ جلوس اولجايتو تا زمان مأموريّت امير مبارز الدين به ترتيب در دست ملك ناصر الدين مزبور و ساداق بيك اويغور و پسر ملك ناصر الدين يعنى قطب الدين نيك‌روز و خاندان اينجو گشت تا مقارن حركت امير مظفر به‌آنجا يعنى در سال 740 آن سرزمين را ملك قطب الدين نيك‌روز پسر ملك ناصر الدين غورى در تصرف داشت .\r\nامير مبارز الدين به كمك لشكريان شيراز در 741 بر كرمان دست يافت و ملك قطب الدين غورى به طرف هرات منهزم گرديد سپس امير مظفرى باستخلاص قلعهء بم رفت ولى بمناسبت استحكام آنجا نتوانست بر قلعه دست يابد ناچار شاه مظفر پسر خود را در اطراف بم گذاشته بكرمان برگشت و سال بعد مجددا به اين قصد عزيمت كرده قلعه و شهر را مسخر و بمركز فرمانروائى خود مراجعت نمود .\r\nپس از برگشتن امير مبارز الدين بكرمان بتدريج ميانهء او با امير پيرحسين چوپانى بهم خورد و هر قدر پيرحسين او را بفارس خواست امير مبارز الدين به علت وحشتى كه بين اثنين پيدا شده بود از رفتن بشيراز خوددارى نمود .\r\n\r\n","description":"","footnote":"","page_name":" 416 ","page_number":484},
  {"content":"\r\n\r\nامير پيرحسين در سال 742 حكومت اصفهان را در عهدهء شيخ ابو اسحاق اينجو گذاشت و او را مورد عنايت خاص خود قرار داد ولى شيخ ابو اسحاق كه برادرش بدست پيرحسين كشته شده بود و حكومت فارس را نيز حق خاندان خويش مىدانست باطنا از امير پيرحسين دلى خوش نداشت بلكه در استيصال او مىكوشيد بهين جهت چنان كه سابقا هم گفتيم موقعى كه ملك اشرف برادر شيخ حسن كوچك چوپانى بتسخير عراق آمد خدمت او را علىرغم امير پيرحسين كه پسر عم ملك اشرف بود اختيار نمود و چون پيرحسين به جلوگيرى ايشان از شيراز حركت نمود مغلوب شده به سلطانيه گريخت و در آنجا بدست شيخ حسن كوچك پسر عم خويش مسموم شد .\r\nملك اشرف و شيخ ابو اسحاق به طرف شيراز حركت كردند ولى شيخ ابو اسحاق چنان كه سابقا گذشت بتدبير مردم شهر را بر ملك اشرف شورانده خود به آسانى در سال 742 بر كرسى حكومت پدر و جد خود استيلا يافت و ملك اشرف به طرف يزد گريخت .\r\nملك اشرف در ضمن فرار بلاد سر راه را بباد غارت گرفت از آن جمله بعضى از آباديهاى يزد را غارت كرده به نائين رسيد ولى از كسان امير مبارز الدين شكست يافته بتبريز رفت و در آنجا به قصد پس گرفتن شيراز سپاهيانى جمع كرده با عم خود ياغىباستى در 743 بفارس آمد و از امير مبارز الدين نيز كمك طلبيد ، اما مبارز الدين به او اطمينان نكرد فقط داماد خود را با سه هزار سوار به طرف فارس روانه نمود و ملك اشرف و ياغىباستى قبل از آنكه با لشكريان شيخ ابو اسحاق دست و پنجهء كامل نرم كنند به علت رسيدن خبر قتل شيخ حسن چوپانى خيال تسخير شيراز را رها كرده بتبريز برگشتند و فارس همچنان در دست شيخ ابو اسحاق باقى ماند .\r\nشيخ ابو اسحاق اينجو بعد از آنكه خيالش از طرف فارس آسوده گشت تصميم بفتح كرمان گرفت و چون اصفهان و هرموز نيز اطاعت او را گردن نهاده و خطبه و سكه را بنام او مزين ساخته بودند امير اينجو كرمان را هم كه در جزء جمع پدرانش بود جهت خويش ادعا كرد و لشكر فراوان به اين سرزمين كشيده بسيرجان آمد اما بتسخير قلعهء آنجا توفيق نيافت ناچار آنجا را رها كرده تا پانزده فرسخى شهر كرمان پيش رفت ولى همين‌كه شنيد كه امير مبارز الدّين با لشكريانى مستعد به جلوگيرى او مىآيد به مصلحت ديد بعضى از ياران خود بشيراز برگشت .\r\n\r\n","description":"","footnote":"","page_name":" 417 ","page_number":485},
  {"content":"\r\n\r\nپس از مراجعت شيخ ابو اسحاق امير مبارز الدين دو تيره از ايلات مغولى را بنام اوغانى و جرمائى كه از عهد سيورغتمش و ايلخانى ارغون به محافظت حدود كرمان به اين ولايت آمده بودند چون سر در راه طغيان گذاشته بودند سركوبى كرد سپس با امير شيخ ابو اسحاق عهد كرد كه امير شيخ اوغانيان را بشيراز راه ندهد ليكن شيخ ابو اسحاق كه خيال تسخير كرمان و يزد را از سر بدرنمىكرد در سال 747 چون امير مبارز الدّين را در زحمت ديد اين عهد را نقض نمود ولى ظاهرا پنج‌هزار بمدد امير مبارز الدّين روانهء كرمان كرد و اين سواران دستور داشتند كه در شروع جنگ به دشمن مبارز الدّين بپيوندند و خود نيز بعزم يزد در حركت آمد و اگرچه يزد را گرفت ولى در ميبد حريف شاه مظفر پسر امير مبارز الدّين نشد و دانست كه لشكريان او و اوغانيان نيز با آنكه امير مبارز الدّين را مغلوب و كرمان را محاصره كرده‌اند باز قادر بتسخير آن شهر نيستند اضطرارا از در صلح درآمده بشيراز برگشت .\r\nياغيان نيز چون خود را تنها ديدند بطلب عفو ناچار شدند ، امير مبارز الدّين رؤساى ايشان را عفو كرده خلعت داد ولى چند روز بعد باز جماعت عاصى سر به شورش برداشتند و در نتيجه جمع كثيرى از آن طايفه بدست امير مبارز الدين بقتل رسيدند .\r\nدر سال 749 امير مبارز الدّين پسر خود شاه شجاع را كه شانزده سال بيش نداشت به سركوبى اوغانيان و جرمائيان فرستاد و شاه شجاع در گرمسيرات كرمان آن طوايف را مقهور نمود ، چون خبر طغيان ايلات مزبور بفارس رسيد امير شيخ ابو اسحاق يكى از سران سپاهى خود را كه سلطان شاه جاندار نام داشت بحدود هرموز و مكران فرستاد تا پس از گرفتن ماليات آن نواحى بكرمان آمده ياغيان را بر ضدّ آل مظفر كمك كند ليكن سلطان شاه نسبت به ابو اسحاق خيانت ورزيده به مظفريان ملحق شد و اين مسئله اسباب تقويت آل مظفر و شكست كار شيخ ابو اسحاق گرديد .\r\nدر سال 751 امير شيخ ابو اسحاق بار ديگر بيزد لشكر كشيد ولى باز كارى از پيش نبرده بشيراز برگشت . و دو سال بعد نيز يكى از امراى روم را كه از ملك اشرف گريخته و بشيخ ابو اسحاق پيوسته بود بفتح كرمان فرستاد . او نيز به نتيجه‌اى نرسيد و از دست امير مبارز الدين شكست يافته بفارس منهزم شد .\r\n\r\n","description":"","footnote":"","page_name":" 418 ","page_number":486},
  {"content":"\r\n\r\n\r\nقتل شيخ ابو اسحاق در 758 -\r\nامير مبارز الدّين كه از دست‌اندازيهاى متوالى شيخ ابو اسحاق و كسان او بكرمان و يزد متغير شده بود بالاخره عازم تسخير شيراز و برانداختن امير شيخ ابو اسحاق گرديد و در 754 پسر خود شاه شجاع را به وليعهدى خويش منصوب نموده با او به طرف شيراز حركت كرد . چون خبر لشكركشى او بفارس رسيد شيخ ابو اسحاق عضد الدين ايجى عالم بزرگ معروف را به صلح‌خواهى از شيراز روانهء خدمت امير مبارز الدّين كرد . امير مبارز الدّين قاضى عضد را احترام - فوق‌العاده كرد و پنج‌هزار دينار جهت مخارج اقامت او و ده هزار دينار جهت همراهان او تقديم داشت و شاه شجاع پيش قاضى به مذاكرهء مسائل علمى مشغول شد ولى درخواست صلح ابو اسحاق را نپذيرفت و گفت كه امير شيخ تاكنون هفت‌بار نقض عهد كرده و به پيمان او اطمينانى نيست . قاضى عضد الدّين بدون حصول نتيجه بشيراز برگشت و امير مبارز الدّين از راه فرك و طارم به طرف شيراز سرازير گرديد و در صفر 754 بحدود آن شهر نزول نموده شيراز را در محاصره گرفت . محاصرهء شيراز شش ماه طول كشيد و با اينكه در آن ضمن امير مبارز الدّين ناخوش شد و پسرش شرف الدّين مظفر نيز مرد از پاى ننشست و كوشيد تا بالاخره در سوم شوال شهر را گرفت و شيخ ابو اسحاق در ايام محاصره بيشتر اوقات را به بيخبرى و مستى و عيش و عشرت مىگذراند و از اهل شهر نيز جماعتى از اين حركات او بجان آمده باطنا با امير مبارز الدّين ساختند و يكى از دروازه‌هاى شهر را بر روى لشكريان او گشودند . شيخ ابو اسحاق از شيراز گريخت و از شيخ حسن ايلكانى كمك طلبيد . شيخ حسن از بغداد دو هزار نفر به كمك او فرستاد ولى ايشان را هم شاه شجاع منهزم كرد و شيخ ابو اسحاق ناچار باصفهان پناه برد و پسر ده‌ساله و جمعى از سران لشكريش بدست مظفريان افتادند و ايشان آن عده را كشتند و فارس به اين ترتيب مسخر آل مظفر گرديد . امير مبارز الدّين شاه شجاع را به حكومت كرمان فرستاد و خود در شيراز اقامت كرد تا از طرفى ساير نواحى فارس را نيز مسخر خود كند و از طرفى ديگر اگر شيخ ابو اسحاق بعزم انتقام در حركت آيد از او جلوگيرى نمايد .\r\nدر سال 755 امير مبارز الدّين خواهرزادهء خويش شاه سلطان را در\r\n\r\n","description":"","footnote":"","page_name":" 419 ","page_number":487},
  {"content":"\r\n\r\nشيراز بنيابت گذاشته بعزم استيصال شيخ ابو اسحاق عازم اصفهان گرديد و شاه شجاع را نيز از كرمان خواست .\r\nدر غياب امير مبارز الدّين جمعى از مردم شيراز و كسان شيخ ابو اسحاق به دعوت طوايف اوغانى و جرمائى و قيام بر عمال آل مظفر پرداختند ولى شاه شجاع همه را بر سر جاى خود نشانده فارس را امن نمود و به خدمت امير مبارز الدّين شتافت و پدر و پسر به معيت هم اصفهان را در محاصره گرفتند .\r\nشيخ ابو اسحاق و سيد جلال الدين مير ميران كلانتر اصفهان كه از سال فوت ابو سعيد در اين شهر اقتدار و نفوذى داشت در محاصره افتادند و در طلب كمك به هر طرف متوسل مىشدند . از آن جمله شيخ ابو اسحاق سلطان شاه جاندار سردار سابق خود را كه به خيانت و شكستن عهد اشتهار داشت و قبلا نسبت به او سست پيمانى كرده و به خدمت امير مبارز الدّين پيوسته و يك سال پيش از اين واقعه به حيلهء مير ميران در حبس افتاده بود از زندان خلاص كرده پيش اوغانيان باستمداد فرستاد ولى آن خائن بدعهد به طرف لرستان رفت و اندكى بعد باردوى شاه شجاع ملحق گرديد .\r\nامير مبارز الدّين و شاه شجاع چون نتوانستند اصفهان را فتح كنند و زمستان در رسيد بناچار محاصره را رها كرده بشيراز برگشتند و شيخ ابو اسحاق اين فرصت را غنيمت شمرده به طرف لرستان رفت تا مگر از آن حدود كمكى جهت خود فراهم كند .\r\nاتابك لرستان به او مدد داد و شيخ ابو اسحاق باصفهان برگشت ولى موفق نشد كه به اطراف آن شهر كه شاه شجاع آن را بار ديگر در حصار گرفته بود برسد چه لشكريان امير مبارز الدّين در بين او و سپاهيان محاصر فاصله بودند . اتابك به لرستان برگشت و شيخ بشوشتر رفت ، كلانتر اصفهان يعنى سيد جلال مير ميران هم نسبت به مظفريان از در اطاعت آمده مورد عفو قرار گرفت .\r\nدر سال 756 امير مبارز الدّين به خاك شبانكاره لشكر كشيد و شاه قطب الدين محمود پسر ديگر خود را بدفع ملك اردشير آخرين بازماندهء ملوك شبانكاره فرستاد و او در اين سال تمام خاك شبانكاره و ايگ را مسخر ساخته ملك اردشير را منهزم نمود و ملوك شبانكاره با فرار او از ميان رفتند .\r\nدر سال 757 شيخ ابو اسحاق باصفهان برگشت و به دستيارى مير ميران باز در\r\n\r\n","description":"","footnote":"","page_name":" 420 ","page_number":488},
  {"content":"\r\n\r\nآن شهر جهت خود سپاهيانى ترتيب داده بر كرسى اميرى مستقر گرديد . امير مبارز الدّين بار ديگر به محاصرهء آنجا شتافت ولى چون محاصره به طول انجاميد شاه سلطان را بتسخير شهر گماشته خود به سركوبى اتابك لر بدان سامان عزيمت نمود .\r\nمحصورين در مدّت زمستان گرفتار تنگى آذوقه و زحمت بسيار شدند ، به همين جهت پاى مقاومت ايشان سست شد و اغلب يا گريختند و يا بشاه سلطان پيوستند . از آن جمله مير ميران بكاشان فرار نمود و شيخ ابو اسحاق هم در خانهء شيخ الاسلام شهر پنهان گرديد و شهر در بهار سال 757 بدست آل مظفر تسخير شد .\r\nشاه سلطان به زودى امير شيخ ابو اسحاق را دستگير كرده ابتدا در قلعهء طبرك محبوسش ساخت سپس او را بفرمان امير مبارز الدّين بشيراز فرستاد و امير مظفرى شيخ بلندنام اينجو را به فرزند يكى از بزرگان شيراز كه بدست شيخ ابو اسحاق كشته شده بود داد و او امير شيخ را در جمعهء 21 جمادى الاولى سال 758 در ميدان سعادت شيراز كه از بناهاى شيخ ابو اسحاق بود كشت . « 1 »\r\nشيخ ابو اسحاق مردى كريم و فاضل و شعردوست و شاعر بود و در وقت قتل خود اين دو رباعى را گفته :\r\n افسوس كه مرغ عمر را دانه نماند * اميد به هيچ خويش و بيگانه نماند\r\nدردا و دريغا كه در اين مدت عمر * از هرچه بگفتيم جز افسانه نماند . \r\nايضا :\r\n با چرخ ستيزه‌كار مستيز و برو * با گردش چرخ در مياويز و برو\r\nيك كاسهء زهر است كه مرگش خوانند * خوش دركش و جرعه بر جهان ريز و برو \r\nشاه شيخ جمال الدين ابو اسحاق اينجو پادشاهى بود خوش‌صورت و نيكواخلاق و كريم و در مدت چهارده سال استيلاى خود بر شيراز و اصفهان شوكت و قدرت و اشتهارى عظيم يافت و قشونى\r\n\r\n\r\n","description":"","footnote":"\r\n( 1 ) - خواجه حافظ كه از مداحان شيخ ابو اسحاق بوده در مرثيه و تاريخ فوت امير شيخ مىگويد :\r\n بروز كاف و الف در جمادى الاولى * به سال ذال و دگر حا و نون على الاطلاق\r\nخدايگان سلاطين مشرق و مغرب * جمال دنيا و دين شاه شيخ ابو اسحاق\r\nميان عرصهء ميدان خود بتيغ عدو * نهاد بر دل احباب خويش داغ فراق \r\nو در تأسف واقعهء امير شيخ غزلى را كه مطلعش اين است سروده :\r\n ياد باد آنكه سر كويم توام منزل بود * ديده را روشنى از خاك درت حاصل بود \r\nو در اين غزل مىگويد :\r\n راستى خاتم فيروزهء بواسحاقى * خوش درخشيد ولى دولت مستعجل بود . \r\n","page_name":" 421 ","page_number":489},
  {"content":"\r\n\r\nداشت قريب به پنجاه هزار نفر از سواران ترك و فارسى ولى چون از مردم فارس كه به زور و قوت و سركشى مشهور بودند اطمينان نداشت جماعتى از اصفهانيان را سمت قراولى خود داده بود و ايشان را بر فارسيان ترجيح مىنهاد و حتى المقدور اجازه نمىداد كه اهالى فارس حمل اسلحه كنند . چون در شيراز جهت خود دستگاه سلطنتى باشكوه ترتيب داد به خيال افتاد تا ايوانى نظير ايوان مداين بنام خود برپاكند و در اين كار خرج بسيار كرد و بيشتر حاصل ماليات فارس را در اين راه مصرف نمود ولى قبل از آنكه آن بنا به انتها رسد دولت او به انجام آمد .\r\nبا اين حال شيخ ابو اسحاق مردى سخت‌كش و مغرور و ستم‌پيشه و عياش بود ، حتى در مقابل خطر دشمن نيز دست از عيش و نوش برنمىداشت چنان كه در موقع محاصرهء شيراز بدست امير مبارز الدين غالب اوقات را در خواب مستى سر مىكرد . در موقع ورود امير مبارز بشيراز از آشوب و غوغاى واردين سر از بستر خمار برداشت و پرسيد اين هنگامه چيست گفتند فرياد نقارهء امير مبارز الدين است گفت : هنوز اين مردك ستيزه روى گران‌جان نرفته است . « موقعى ديگر شيخ امين الدين جهرمى كه نديم مقرب شاه بود روزى شاه را گفت بيا تا بر بام تماشاى بهار و تفرج شكوفه‌زارها كنيم كه عالم رشك بهشت برين و زمين غيرت كارگاه چين شده و شاه را بدين بهانه بر بام كوشك برآورد .\r\nشاه ديد كه درياى لشكر در بيرون شهر مواج است . پرسيد كه چه مىشود . وزير گفت كه لشكر محمد مظفرست . شاه تبسمى كرد كه عجب ابله مرد كيست محمد مظفر كه در چنين نوبهارى خود را و ما را از عيش و خوشدلى دور مىگرداند و اين بيت از شاهنامه بخواند و از بام فرودآمد :\r\n بيا تا يك امشب تماشا كنيم * چو فردا رسد فكر فردا كنيم \r\n( تذكرهء دولتشاه ص 293 )\r\nبا تمام اين احوال فارس در ايام او و حكومت ساير افراد خاندان اينجو آباد و از جهت نعمت و ثروت با عصر اتابكان سلغورى دم برابرى مىزد و چون امير شيخ در تربيت اهل علم و ادب مىكوشيد شعرا و علماى معتبر گرد او جمع بودند و مشهورترين اين جماعت خواجه شمس الدين محمد حافظ شاعر بلند فكر شيرازى و نظام الدين عبيد اللّه زاكانى و شمس فخرى اصفهانى صاحب كتاب معيار جمالى و مفتاح ابواسحاقى باشند كه شيخ را مدح و پس از قتلش مرثيه گفته‌اند و حافظ اوضاع فارس را در ايام شيخ در اين چند بيت خلاصه مىكند :\r\n بعهد سلطنت شاه شيخ ابو اسحاق * بپنج شخص عجب ملك فارس بود آباد\r\nنخست پادشهى همچو او ولايت‌بخش * كه جان خلق بپرورد و داد عيش بداد\r\nدگر بقيه ابدال شيخ امين الدين « 1 » * كه يمن همت او كارهاى بسته گشاد\r\nدگر شهنشه دانش عضد « 2 » كه در تصنيف * بناى كار مواقف بنام شاه نهاد \r\n\r\n\r\n","description":"","footnote":"\r\n( 1 ) - شيخ امين الدين مراد و از خواص دربارى شيخ ابو اسحاق بوده و عبيد زاكانى را با او حكاياتى است\r\n( 2 ) - مقصود قاضى عضد الدين عبد الرحمن ايجى متوفى سال 756 عالم و متكلم معروف مؤلف كتاب مواقف و تأليفات ديگر است كه قسمتى از شرح حال او را سابقا ( صفحهء 351 و 419 ) ذكر كرده‌ايم و بازهم در فصل بعد از او گفتگو خواهيم نمود .\r\n","page_name":" 422 ","page_number":490},
  {"content":"\r\n\r\n دگر كريم چو حاجى قوام « 1 » دريادل * كه نام نيك ببرد از جهان بدانش و داد\r\nدگر مربى اسلام مجد دولت و دين « 2 » * كه قاضيى به از او آسمان ندارد ياد\r\nنظير خويش بنگذاشتند و بگذشتند * خداى عز و جل جمله را بيامرزاد . \r\nبعد از تسخير فارس و عراق امير مبارز الدّين بعزم تسخير آذربايجان افتاد و به اين خيال در ابتداى سال 758 باصفهان آمد و سلطان شاه والى اصفهان و دستگيركنندهء شيخ ابو اسحاق اگرچه در پذيرائى و احترام موكب او به نهايت درجه سعى كرد چون امير مبارز الدّين را نسبت به او به علت تصرف مقدارى از مال عراق ظنين نموده بودند با او بتند خلقى رفتار نمود و سلطان شاه را از خود رنجاند سپس ايلچيانى از تبريز رسيدند و به او خبر دادند كه جانى بيك بتبريز آمده و ملك اشرف چوپانى را كشته است و امير مبارز الدّين را طلبيده است كه بتبريز بيايد و برتبهء يساولى خان برقرار شود . امير مبارز الدّين ايلچيان جانى بيك را به خشونت جواب گفت و در اين ضمن به او خبر رسيد كه جانى بيك وفات يافته و اخى جوق حكمران تبريز شده است و ميان فرزندان جانى بيك اختلاف افتاده . امير مبارز الدّين به عجله به طرف آذربايجان حركت نمود و چون خبر لشكركشى او به آخىجوق رسيد با 30000 سوار به جلوگيرى او آمد .\r\nفريقين در ميانج روبرو شدند امير مبارز الدّين و شاه شجاع و شاه محمود دو پسر و شاه يحيى نوادهء او به جنگ با لشكريان اخىجوق پرداختند . امير مبارز الدّين و شاه يحيى كه پانزده سال بيش نداشت دشمن را مغلوب كردند ولى يك قسمت از ايشان سپاهيان شاه محمود را از پا درآوردند و بنهء او را به غارت بردند و چون قشون اخىجوق\r\n\r\n\r\n","description":"","footnote":"\r\n( 1 ) - حاجى قوام الدين حسن تمغاجى در عهد خاندان اينجو در فارس سمت مأموريت و محصلى ماليات ديوانى داشت و او عايدات فارس را روزى 000 ، 10 درهم در ضمان خود گرفته بود .\r\nو اين همان كسى است كه حافظ در حق او گفته :\r\n درياى اخضر فلك و كشتى هلال * هستند غرق نعمت حاجى قوام ما . \r\nوفات حاجى قوام در 754 اتفاق افتاده است .\r\n( 2 ) - مقصود قاضى مجد الدين اسماعيل بن محمد بن خداداد قاضى شيراز است كه در نزديك افراد خاندان اينجو به عزت تمام مىزيسته و مدرسه‌اى در شيراز بنا كرده بوده است بنام مدرسه مجديّه كه در آنجا تدريس مىنموده و ما سابقا حكايت او را با سلطان محمد خدابنده نقل كرديم ( رجوع كنيد به صفحهء 318 ) وفات او بتاريخ سه‌شنبه 12 رجب سال 756 اتفاق افتاده ، خواجه حافظ در تاريخ فوت او مىگويد :\r\n مجد دين سرور سلطان قضا اسماعيل * كه زدى كلك زبان‌آورش از شرع نطق\r\nناف هفته بد و از ماه رجب ثانى عشر * كه برون رفت از اين عالم بىوضع و نسق\r\nكنف رحمت حق منزل وى دان آنگه * سال تاريخ وفاتش طلب از « رحمت حق » \r\n","page_name":" 423 ","page_number":491},
  {"content":"\r\n\r\nبالاخره منهزم شدند و شاه محمود و شاه شجاع بامر پدر ايشان را تا نخجوان تعقيب كرده در آن حدود بعيش و عشرت پرداختند امير مبارز الدّين براى سرزنش دو پسر خود فتحنامه را باسم شاه يحيى بولايات فرستاد و پسران را مورد ملامت قرار داد و همين مسئله مقدّمهء بروز دشمنى بين آن پسران و پدر ايشان گرديد .\r\nامير مبارز الدّين بعد از چندى اقامت در تبريز شنيد كه سلطان اويس جلايرى عازم تبريز است صلاح خود را در مراجعت بشيراز ديد و چون در راه نيز دست از تخفيف پسران خود برنداشت و غالبا ايشان را بسياست و كور كردن تهديد مىنمود شاه شجاع و شاه محمود هم بر جان خود ترسيده با شاه سلطان كه او نيز از امير رنجيده بود همدست شدند و قرار شد كه در رسيدن باصفهان امير مبارز الدّين را بگيرند و مقيد كنند .\r\nدر 15 رمضان سال 759 توطئه‌كنندگان نقشهء خود را بمعرض انجام گذاردند و بالاخره امير مبارز الدّين را گرفته ابتدا در قلعهء طبرك محبوس كردند و بعد در 19 همان ماه سلطان شاه بفرمان شاه شجاع چشم امير را ميل كشيد و بعد از اين حركت او را از طبرك به قلعهء سفيد فارس « 1 » فرستادند . « 2 »\r\n\r\n\r\n","description":"","footnote":"\r\n( 1 ) - از قلاع مستحكم كوه‌گيلويه بين بهبهان و شيراز\r\n( 2 ) - واقعهء كور كردن امير مبارز الدين را چند نفر از شعراى زمان او در اشعار خود ذكر كرده‌اند از آن جمله يكى از ايشان مىگويد :\r\n يك‌چند شكوه همتش پيل كشيد * يك‌چند سپه ز هند تا نيل كشيد\r\nپيمانهء دولتش چو شد مالامال * هم روشنى چشم خودش ميل كشيد \r\nخواجه سليمان ساوجى گفته است :\r\n آنكه از كبر يك وجب مىديد * از سر خويش تا به افسر هور\r\nآنكه مىگفت شير شرزه منم * روز هيجا و ديگران همه گور\r\nقوة الظهر پشت او بشكست * قرة العين كرد چشمش كور\r\nتا بدانى كه با سعادت و بخت * برنيايد كسى به مردى و زور \r\nخواجه حافظ در اين باب و در خصوص تندى خلق و سخت‌گيريهاى امير مبارز الدين مىگويد :\r\n دل منه بر دنيا و اسباب او * زانكه از وى كس وفادارى نديد\r\nكس عسل بىنيش از اين دكان نخورد * كس رطب بىخار از اين بستان نچيد\r\nگر به ايامى چراغى برفروخت * چون تمام افروخت بادش در دميد\r\nبىتكلف هركه دل به روى نهاد * چون بديدى خصم خود مىپروريد\r\nشاه غازى خسرو گيتىپناه * آنكه از شمشير او خون مىچكيد\r\nگه بيك حمله سپاهى مىگرفت * گه بهوئى قلب كوهى مىدريد\r\nسروران را بىسبب مىكرد حبس * گردنان را بىگنه سر مىبريد\r\nاز نهيبش پنجه مىافكند شير * در بيابان نام او چون مىشنيد\r\nعاقبت شيراز و تبريز و عراق * چون مسخر كرد وقتش دررسيد\r\nآنكه روشن بد جهان‌بينش به دو * ميل در چشم جهان‌بينش كشيد . \r\n","page_name":" 424 ","page_number":492},
  {"content":"\r\n\r\nامير مبارز الدين نابينا پس از چندى بوسيلهء مكاتبه با پسران صلح كرد و بشيراز آمد و سكه و خطبه بنام و اجراى امور سلطنت بدستور او شد ولى پس از سه ماه چون شاه شجاع فهميد كه هنوز در قصد اوست او را مجددا دربند آورده به گرمسيرات فارس و از آنجا به قلعهء بم كرمان روانه داشت ولى امير مبارز الدّين كه مريض شده بود قبل از رسيدن به اين قلعهء اخير در تاريخ ربيع الاول 765 در راه مرد و نعش او را به ميبد به مدرسهء مظفريه كه از بناهاى او بود آوردند .\r\nامير مبارز الدّين محمّد چهل سال در يزد و كرمان و عراق و فارس حكومت كرد و چون مرد شصت و پنج سال داشت و در اين مدّت در ريختن اساس سلسله‌اى كه بنام پدر او بآل مظفر مشهور شده‌اند سعى بسيار نمود . مردى بود ديندار و مقدس و متعصب ، در سال 752 از گناهان خود استغفار كرده به تلاوت قرآن و عبادت و طاعت مشغول شد و بامر معروف و نهى از منكر پرداخت و در اين راه نيز به سختى مىكوشيد جهت تعهد حال سادات و علماى دين در شيراز دار السياده و در كرمان مسجد بنا نمود و اوقاف مخصوص جهت اين كار ترتيب داد و در ضمن محاصرهء اصفهان يعنى در سال 755 با فرستادهء ابو بكر المعتضد بالله معتصمى كه در مصر خود را جانشين خلفاى عباسى مىدانست بيعت كرد و طريقى را كه شيخ ابو اسحاق اينجو قبل از او در اين مرحله پذيرفته بود قبول نمود و در خطبه و سكه نام خليفه را مذكور داشت و علماى عراق و فارس و يزد را نيز در اين بيعت آورد ولى بسيار تندخو و درشت‌گو بود و غالبا بدست خود مردم را سياست مىكرد و در جلوگيرى از منهيات سخت‌گيرى را از حدّ مىبرد به همين جهت مردم باذوق بذله‌گوى شيراز از او چندان به خوشى نام نمىبردند و او را پادشاه محتسب مىخواندند « 1 » .\r\n\r\n\r\n","description":"","footnote":"\r\n( 1 ) - شاه شجاع مىگويد :\r\n در مجلس دهر ساز مستى پست است * نه چنگ بقانون و نه دف بر دست است\r\nرندان همه ترك مىپرستى كردند * جز محتسب شهر كه بىمى مست است \r\nخواجه حافظ در دو غزل از اين وضع ياد كرده يكى در اين غزل :\r\n دانى كه چنگ و عود چه تقرير مىكنند * پنهان خوريد باده كه تعزير مىكنند \r\nتا آنجا كه مىگويد :\r\n مى خور كه شيخ و حافظ و قاضى و محتسب * چون نيك بنگرى همه تزوير مىكنند \r\nديگر در اين غزل :\r\n اگرچه باده فرح‌بخش و باد گل‌بيز است * ببانگ چنگ مخور مى كه محتسب تيز است . . . الخ \r\n","page_name":" 425 ","page_number":493},
  {"content":"\r\n\r\n\r\nشاه شجاع ( 760 - 786 ) -\r\nبعد از واقعهء كور كردن امير مبارز الدّين پسر ارشدش جلال الدّين شاه شجاع كه از خان قتلغ مخدوم‌شاه دختر قطب الدّين شاه جهان قراختائى بود زمام امور را در دست گرفت ، حكومت ابرقو و عراق عجم را به برادر خود شاه محمود و كرمان را به برادر ديگر سلطان عماد الدّين احمد واگذاشت و خواجه قوام الدين محمد صاحب عيار را به وزارت خويش برگماشت .\r\nامير مبارز الدّين پنج پسر داشت ، شاه شجاع ، شاه مظفر ، شاه محمود ، سلطان احمد و ابو يزيد . شاه مظفر در حيات پدر يعنى در سال 754 در ضمن محاصرهء شيراز فوت كرد و از او دو دختر و چهار پسر ماند به اين شرح : شاه يحيى ، شاه منصور ، شاه حسين و شاه على و از اين ميان شاه يحيى بزرگتر و در خدمت امير مبارز الدّين محبوب‌تر بود و چنان كه ديديم امير مزبور در لشكركشى بآذربايجان و جنگ با سپاهيان اخى جوق ، شاه يحيى را به چشم پسران خود مىكشيد و همين مسئله پس از برگشتن ميل قلبى پسران امير مبارز الدّين از پدر نفرت از شاه يحيى را هم در دل ايشان جاى داد و شاه شجاع پس از گرفتن مقام و امارت و سپردن اصفهان بشاه محمود و كرمان بسلطان احمد ، شاه يحيى را دستگير نموده او را در قلعهء قهندز شيراز محبوس ساخت .\r\nدر به دو جلوس شاه شجاع ايلات اوغانى و جرمائى عصيان كردند . شاه شجاع بدفع ايشان رفت و پس از سركوبى آن جماعت عذر رؤساى آن طوايف را در قبول فرمان خود پذيرفته در آن حصار تحصن اختيار كرد و شاه شجاع با وجود لشكركشى و جنگ و جدال نتوانست بر برادرزاده دست يابد . عاقبت بين طرفين به اين شرط صلح برقرار گرديد كه شاه يحيى از قلعه نزول كرده بجانب يزد رود و در آنجا از طرف عم خود حاكم باشد و قلعهء قهندز را به تصرف شاه شجاع دهد . شاه يحيى اين پيشنهاد را پذيرفت و بيزد رفت ولى نقض عهد كرد و همين‌كه به آن شهر قدم نهاد به مخالفت با شاه شجاع برخاست و باقسام حيله و تزوير از قبول حكم شاه شجاع سرمىپيچيد و بر خلاف او اسباب‌چينى مىنمود تا آنجا كه شاه شجاع عاقبت با خواجه قوام الدّين صاحب عيار وزير و لشكرى فراوان از شيراز به قصد يزد حركت كرد ، خود در ابرقو ماند و خواجه را به محاصرهء يزد فرستاد وزير شاه شجاع شهر را در حصار گرفت و چون كار بر مردم و شاه يحيى تنگ شد شاه\r\n\r\n","description":"","footnote":"","page_name":" 426 ","page_number":494},
  {"content":"\r\n\r\nيحيى مراسلاتى پيش عم خود به‌ابرقو فرستاد و از در عذرخواهى و عجز و الحاح درآمد و شاه شجاع او را بخشود خواجه قوام الدّين را بازخواند و بشيراز برگشت .\r\nدر مراجعت بشيراز جمعى از مخالفين خواجه قوام الدّين صاحب عيار كه از حشمت و ترقى او در حسد بودند او را پيش شاه شجاع بنفاق متهم كردند . شاه هم او را در نيمهء ذىالقعدهء سال 764 كشته وزارت خود را در عهدهء امير كمال الدين رشيدى قرار داد .\r\nدر سال 764 شاه محمود كه از طرف برادر حكومت ابرقو و اصفهان را داشت سر از اطاعت شاه شجاع پيچيده به خيال تصرف عراق افتاد و بهانهء قيام او بر برادر اين بود كه بعضى از عمّال شاه شجاع مال ابرقو را به تصرف گرفتند . شاه محمود بيزد تاخت و نام شاه شجاع را از خطبه انداخته آنجا را تصرف كرد شاه شجاع باصفهان لشكر كشيد و بين دو برادر جنگ درگرفت شاه محمود در اصفهان حصارى گشت و بين او و لشكريان شاه شجاع و شاه سلطان چند بار زدوخورد شد تا آنكه جمعى از سپاهيان شاه محمود غفلة بر سر اتباع شاه سلطان تاختند و ايشان را منهزم كرده شاه سلطان را به خدمت شاه محمود آوردند و شاه محمود او را كه عامل ميل كشيدن امير مبارز الدّين شده بود به همان عقوبت گرفتار نمود « 1 » .\r\nشاه شجاع عاقبت با برادر صلح كرد و مقرر گرديد كه شاه محمود مثل سابق حاكم اصفهان باشد و بنام برادر خطبه بخواند و شاه محمود اگرچه زير بار اين تكليف رفت ولى قلبا با برادر صفائى نداشت و مىخواست بهر وسيله باشد او را مستأصل كرده ملك پدرى را در تصرف خود گيرد به همين جهت با سلطان اويس جلاير پادشاه آذربايجان داخل مكاتبه شد و او را از خيال شاه شجاع در باب تسخير تبريز ترسانده به مخالفت برادر برانگيخت و سلطان اويس جمعى از امراى خود را به يارى شاه محمود فرستاد و شاه محمود بمدد ايشان و بعضى از امراى شاه شيخ ابو اسحاق اينجو مستظهر شده در طغيان بر برادر جرىتر شد و شاه يحيى نيز بجمع مخالفان پيوست و از لرستان و قم و كاشان و ساوه و آوه نيز به آن جماعت مدد رسيد و ايشان براى برانداختن دولت شاه شجاع در سال 765 از اصفهان بيرون آمده به طرف شيراز حركت كردند .\r\n\r\n\r\n","description":"","footnote":"\r\n( 1 ) - مولانا صدر الدين عراقى از طرفداران امير مبارز الدين در اين باب گفته :\r\n گر دست فلك چشم ترا ميل كشيد * در ذات شريف تو جهان نقص نديد\r\nآن‌كس كه بدان چشم تو آسيب رساند * او نيز بعينه مكافاتش ديد \r\n","page_name":" 427 ","page_number":495},
  {"content":"\r\n\r\nشاه شجاع براى مقابلى با دشمن با برادر كوچكتر خود سلطان احمد و پسر خويش سلطان اويس از شيراز خارج شد و قبل از آنكه به لشكريان همراه شاه محمود برسد سلطان احمد نيز از شاه شجاع رنجيده باردوى شاه محمود پيوست و بعضى ديگر از لشكريان و اتباع شاه شجاع نيز راه خلاف رفتند و كار بر شاه شجاع سخت شد ولى با تمام اين احوال عنان مقاومت و پايدارى را از كف ننهاد و با اراده‌اى قوى با دشمن روبرو شد اما از عهدهء ياران برادر برنيامد و شكسته بشيراز برگشت و در شهر متحصن گرديد و لشكريان شاه محمود شهر را در محاصره گرفتند . محاصرهء شيراز به طول انجاميد و روز بروز از قوهء مقاومت شاه شجاع و از عدهء ياران او كاسته شد . عاقبت شاه شجاع مولانا معين الدين يزدى از منشيان خود را كه مؤلف تاريخ آل مظفر است بطلب صلح پيش برادر فرستاد ولى شاه محمود قبول صلح را موكول به آن كرد كه شاه شجاع به‌ابرقو رود و يك ماه در آنجا بماند تا او امراى تبريز را برگرداند سپس دو برادر ملك پدرى را برادرانه بين خود تقسيم نمايند . شاه شجاع كه مردى فصيح و شاعر بود رقعه‌اى به برادر نوشت و از او تقاضاى ملاقات نمود . شاه محمود نيز اين تكليف را پذيرفته دو برادر در پاى قلعهء قهندز با يكديگر ملاقات كردند و پس از ترتيب قرار صلح شاه شجاع به‌ابرقو رفت و شاه محمود با جلال و شكوه تمام بشيراز وارد شد .\r\n« شاه شجاع چون بر مهاجرت عازم شد اين رقعه به برادر نوشت به خط اشرف : برادر اعز اكرم فيروز جنگ محمود كه ان‌شاءالله قوة الظهر و عضد اليمين باشد ، ملتمسات كه نموده بوديد علم اللّه كه ما دام كه در اين مقام باشد باضعاف آن از قوه بفعل رسد تا به حقيقت داند كه ما همانيم كه بوديم و محبت باقيست نمىدانم كه معاقد سلسلهء اخوت را چه افتاد كه چنين از هم گسسته شد و جاذبهء خون و رگ را چه بود كه بدين نوع دست از كار بازداشت اگرچه دل به كسى داد جان ماست هنوز بجان او كه دلم بر سر وفاست هنوز آرى خداى مصلحت كار بنده به داند ، شك نيست كه تأليف قلوب و ضمائر از جائى ديگر است تا ارادت وقت چگونه و كى باشد ان‌شاءالله تعالى چنان كند كه فردا در پاى قلعهء قهندز ملاقات شود و ملتمسات آنچه موجه تواند بود و صلاح كلى در ضمن آن مندرج تواند مضايقه نرود . »\r\n( از تاريخ آل مظفر تأليف معين الدين يزدى )\r\nشاه شجاع دو سه ماه در ابرقو ماند و چون در اين تاريخ اوضاع كرمان مغشوش بود عازم آن ولايت گرديد .\r\nدر موقعى كه شاه شجاع در بيرون شيراز با ياران شاه محمود مىجنگيد پسر او سلطان شبلى با سيورغتمش يكى از امراى طايفهء اوغانى مشغول تهيهء سپاهى جهت فرستادن\r\n\r\n","description":"","footnote":"","page_name":" 428 ","page_number":496},
  {"content":"\r\n\r\nبه كمك شاه شجاع بودند . دولتشاه از نوكران خواجه قوام الدّين صاحب عيار كه او را شاه شجاع براى آوردن خزانهء كرمان روانهء اين شهر كرده بود اتابك سلطان شبلى را فريفت و سلطان شبلى را از رفتن بشيراز بازداشت سپس اتابك مزبور را در كرمان كشته سلطان شبلى را نيز در قلعه‌اى محبوس ساخت و خود دعوى استقلال و حكومت نمود .\r\nشاه شجاع در بهار سال 766 بكرمان رفت و دولتشاه عاصى را منهزم ساخت و شهر را گرفت . دولتشاه از در اطاعت درآمد ولى كمى بعد چون خيال قتل شاه را در سر داشت به سزاى غدر خود رسيد و كرمان از هر جهت مسخر و مطيع شاه شجاع گرديد .\r\nشاه شجاع پس از استيلا بر كرمان به سركوبى طوايف اوغانى و جرمائى رفت و با اينكه بواسطهء علت درد پا چنان كه بايست نمىتوانست در تعقيب ايشان پايدارى كند آن طوايف را در زحمت كلى قرار داد و ايشان از شاه محمود كمك خواستند . شاه محمود هم شاه يحيى را بمدد ايشان فرستاد ولى شاه يحيى به زودى به اطاعت عم خود درآمده بيزد رفت و شاه شجاع امير سيورغتمش و ساير رؤساى اوغانى و جرمائى را مطيع كرد . آوازهء تجديد عظمت شاه شجاع ميل قلبى بسيارى از شيرازيان و اتباع شاه محمود را كه از تحكم و ظلم لشكريان آذربايجانى سلطان اويس جلاير به تنگ آمده بودند بار ديگر متوجه شاه شجاع كرد و شاه منصور پسر شاه مظفر يعنى برادر شاه يحيى هم از يزد به كمك عم خود آمد و اميد شاه شجاع به تصرف شيراز و راندن شاه محمود از آن سرزمين قوت گرفته به طرف كرسى سابق خود در حركت آمد .\r\n\r\nفتح شيراز در ذىالقعدهء 767 -\r\nجنگ بين لشكريان شاه شجاع و شاه محمود در شانزدهم ذىالقعده سال 767 در نزديكى پل فسا سر راه شيراز اتفاق افتاد و فتح نصيب شاه شجاع گرديد . شاه محمود و اتباع او بشيراز گريختند و چون ديدند كه مردم شهر باطنا با شاه شجاع همراهند چاره‌اى نديدند جز آنكه شهر را ترك گفته بعراق فرار كنند . شاه محمود در روز 24 ذىالقعده از شيراز بيرون رفت و شاه شجاع بمقر سابق خود وارد شد و در اين ضمن سلطان احمد هم از شاه محمود روىگردان شده بار ديگر به خدمت شاه شجاع پيوست و شاه محمود اضطرارا باصفهان پناه برد .\r\nدر مراجعت بشيراز شاه شجاع بار ديگر به تقويت اصول مذهبى تسنن و ترغيب\r\n\r\n","description":"","footnote":"","page_name":" 429 ","page_number":497},
  {"content":"\r\n\r\nعلماى دين و بناى ابنيهء خير پرداخت و به سيرهء خاندان اينجو و پدر خود امير مبارز الدين با خلفاى عباسى مقيم مصر بيعت كرد مخصوصا در سال 770 علماى دينى را واداشت كه در قبول بيعت القاهر باللّه محمد بن ابى بكر رسالات بنويسند و نام اين خليفه را در خطبه‌ها داخل كنند .\r\nشاه محمود بعد از تسليم شيراز باصفهان آمد و چون هنوز خيال انتقام‌خواهى از برادر را از سر بدر نكرده بود با سلطان اويس طريق مرافقت مىسپرد و مصمم آوردن دختر او در عقد ازدواج خود بود . شاه شجاع در سال 768 بعزم بيرون كردن او از اصفهان به طرف آن شهر حركت كرد ولى چون شاه محمود اظهار كوچكى و تبعيت از برادر نمود اصفهان را به او واگذاشته بشيراز مراجعت كرد .\r\nشاه محمود دختر امير غياث الدين كيخسرو اينجو يعنى خان سلطان را در حبالهء نكاح داشت . اين زن چون شنيد كه شاه محمود در صدد تزويج دختر سلطان اويس جلاير است علىرغم شوهر و به قصد انتقام خون عم خود شيخ ابو اسحاق محرمانه از اصفهان مراسلاتى بشاه شجاع نوشت و به او وعده داد كه اگر بجانب اصفهان حركت كند شوهر را گرفته تسليم او نمايد و دروازه‌هاى اصفهان را بر روى او بگشايد بعلاوه او را از بابت حركت لشكر سلطان اويس بعزم عراق ترساند . شاه شجاع در سال 768 باصفهان رسيد و در بيرون آن شهر مقام كرد . خان سلطان هر قدر خواست بتحريك و دسيسهء قشون طرفين را به جنگ وادارد توفيق نيافت چه شاه محمود كه از هيبت برادر ترس داشت نسبت به او از در انكسار و خضوع درآمده پيش شاه شجاع عجزولابه كرد و شاه شجاع هم پس از ملاقات با او اصفهان را مجددا در عهدهء برادر گذاشته بشيراز مراجعت نمود .\r\nوزارت شاه شجاع را در اين ايام خواجه قطب الدين سليمان شاه بن خواجه محمود كمال داشت . بعد از مراجعت از اصفهان شاه شجاع اين خواجه را محبوس كرد و پسر او امير غياث الدين محمود را ميل كشيد و بكرمان تبعيد نمود . خواجه قطب - الدين اندكى بعد از حبس گريخت و باصفهان پيش شاه محمود رفت و از طرف شاه محمود به وزارت اختيار شد .\r\nخان سلطان كه از خيال برانداختن آل مظفر و اطفاء آتش انتقام‌خواهى خاندان اينجو بيرون نمىرفت بار ديگر باب مكاتبهء با شاه شجاع را مفتوح نمود و بقدرى در اين\r\n\r\n","description":"","footnote":"","page_name":" 430 ","page_number":498},
  {"content":"\r\n\r\nكار جد و جهد به خرج داد كه بار ديگر شاه شجاع به خيال استيصال برادر عازم اصفهان گرديد و اين‌بار به بهانهء مطالبه قسمتى از مال اصفهان عازم لشكركشى به آن سمت گرديد . شاه محمود چون فهميد كه علت العلل تحريك لشكركشى شاه شجاع زوجهء او خان سلطان اينجوست آن خاتون را بقتل رساند و سفرائى بتبريز فرستاده دختر سلطان اويس را در عقد خود گرفته باصفهان آورد و در مقابل برادر پشت خود را به لشكريان جلايرى قوى گردانيد .\r\nبعد از اين مواصلت سلطان اويس لشكريانى به كمك داماد خويش باصفهان فرستاد و شاه محمود به همراهى آن لشكر به قصد شيراز به طرف آن شهر در حركت آمد . شاه شجاع نيز به همراهى شاه منصور و سلطان احمد به جلوگيرى او رفت و جنگ در اطراف شيراز درگرفت . جناح راست لشكر شاه شجاع و ميمنهء سپاه شاه محمود هردو شكست يافتند و جنگ صورت قاطعى پيدا نكرد . شاه شجاع ناچار بشيراز آمد . وزير او سيد شاه ركن الدين حسن يزدى كه با دو نفر از امراى شاهى غرض داشت مكتوبى از زبان ايشان ساخته پيش شاه محمود فرستاد به اين مضمون كه اگر شاه محمود قصد شهر كند ايشان دروازه‌ها را به روى او خواهند گشود . شاه محمود بر پشت آن مكتوب روز ورود خود را در جواب نوشته مكتوب را برگرداند و شاه ركن الدين آن را پيش شاه شجاع فرستاد شاه شجاع بقدرى از ديدن آن متغير گرديد كه در صدد قتل امراى مزبور برآمد اما بعد از آنكه بر بىگناهى ايشان و حيلهء وزير خويش وقوف يافت شاه ركن الدين را كشت و وزارت خود را به يكى از آن امرا يعنى خواجه جلال الدين تورانشاه واگذاشت .\r\nشاه محمود چون ديد كه به غلبه نمىتواند بر شيراز مسلط شود و مكتوب امراى شاه شجاع نيز ساختگى است ناچار از اطراف آن شهر برخاست و باصفهان مراجعت نمود .\r\nحكومت كرمان را شاه شجاع به يكى از خواص خراسانى خود كه پهلوان اسد پسر طغان شاه نام داشت واگذاشته بود . اين مرد بتحريك امير سيورغتمش اوغانى و شاه يحيى بتدريج در كرمان جهت خود به تهيهء اسباب استقلال پرداخت و تا مخدوم‌شاه مادر شاه شجاع در كرمان بود نمىتوانست علنا اظهار عصيان نمايد ولى همين‌كه آن خاتون از اتباع پهلوان اسد رنجيده بشيراز رفت كار داعيهء سلطنت‌خواهى پهلوان اسد نيز بالا گرفت .\r\nدر اين اثنا قطب الدين اويس پسر شاه شجاع از پدر خوفناك شده به طرف كرمان\r\n\r\n","description":"","footnote":"","page_name":" 431 ","page_number":499},
  {"content":"\r\n\r\nآمد و خواست آن شهر را به حيله از پهلوان اسد گرفته بر آنجا مسلط شود ولى پهلوان اسد او را به شهر راه نداد و اويس باصفهان نزد شاه محمود رفت و پهلوان اسد بيشتر بر نخوت و تكبر خود افزود .\r\nشاه شجاع در سال 775 عزيمت كرمان كرد و شهر را در حصار گرفت . در اين ضمن شاه يحيى كه خود جرأت دخالت مستقيم در قيام بر ضد شاه شجاع را نداشت نايب شاه را در شيراز بقيام بر او تحريك نمود و چون اين خبر بشاه شجاع رسيد سلطان احمد و پسر خود زين العابدين را به محاصرهء كرمان گذاشته بشيراز برگشت .\r\nسلطان احمد در بستن راه آذوغه بر مردم كرمان سعى بليغ كرد تا آنكه كار بر ايشان و پهلوان اسد سخت شد و نزديك بود كه آن شهر را مسخر كند اما چون مىخواست كه پس از گرفتن كرمان شاه شجاع آنجا را به او واگذارد و شاه شجاع راضى نمىشد عمدا در كار گشودن كرمان سستى نمود و شاه شجاع برادر را بشيراز خواسته دو نفر از سرداران خود را به ادامهء حصار شهر فرستاد و ايشان به دستيارى مردم شهر كرمان را پس از نه ماه و بيست روز محاصره گرفتند و پهلوان اسد بدست اهالى قطعه‌قطعه شد ( 776 ) .\r\n\r\nوفات شاه محمود در شوال 776 -\r\nپس از فتح كرمان بشاه شجاع خبر رسيد كه شاه محمود در 14 شوال سال 776 فوت كرده و بين اتباع او بر سر تعيين جانشينش نزاع درگرفته است . جمعى از ايشان طالب سلطنت اويس پسر شاه شجاعند و جمعى ديگر طرفدار خود شاه شجاع . امير مظفرى موقع را غنيمت دانسته بصوب اصفهان حركت نمود و به سهولت بر آن شهر دست يافت و اويس به خدمت پدر رسيده طرف التفات قرار گرفت .\r\nشاه شجاع چون سلطان اويس جلاير نيز وفات كرده و زمينه براى حملهء بتبريز فراهم بود پس از گرفتن اصفهان به طرف آذربايجان در حركت آمد و در اين سرزمين بر لشكريان سلطان حسين بن اويس جلاير ظفر يافته بتبريز وارد شد و شاه منصور و چند نفر ديگر از امراى خود را بحدود نخجوان و قراباغ فرستاد ولى يكى دو ماه بعد بمناسبت دستبرد دو نفر از امراى مراغه مطيع جلايريان بقسمتى از اردوى او كه در اوجان بودند و رسيدن زمستان و شدت درد پا شاه شجاع بفارس عقب نشست . در مراجعت\r\n\r\n","description":"","footnote":"","page_name":" 432 ","page_number":500},
  {"content":"\r\n\r\nاو سلطان حسين جلاير بتبريز آمد و باب مصالحه را با شاه شجاع گشوده طرفين با مبادلهء اسرا صلح كردند و خواهر سلطان حسين به عقد زين العابدين پسر شاه شجاع درآمد و شاه شجاع حكومت اصفهان را به آن پسر واگذاشت .\r\nبعد از برگشتن از آذربايجان شاه شجاع به قصد تنبيه شاه يحيى كه در قضيهء طغيان پهلوان اسد مداخله داشت لشكرى به‌آنجا فرستاد . شاه يحيى چون خود را در زحمت ديد ايشان را بفريفت و آرام كرد كه قاصدى بشيراز بفرستد تا به هرچه امر شاه شجاع است اطاعت كند و در اين ضمن بر آن لشكر تاخته بيشتر را مغلوب و منهزم كرد . شاه شجاع بار ديگر شاه منصور برادر شاه يحيى را به سركوبى او بيزد روانه داشت . اين‌بار شاه يحيى مادر خود را به استمالت شاه منصور فرستاد و آن زن فرزند ديگر را با برادر بر سر صلح آورد ولى چون لشكر شاه منصور متفرق شدند او از برادر وحشت كرده بمازندران رفت و شاه شجاع شخصا بيزد آمد . اما اين‌بار هم شاه يحيى اعضاى خاندان خود و شاه شجاع را شفيع نموده به عذرخواهى كوشيد . شاه شجاع او را عفو كرد ولى قسم ياد نمود كه اگر ديگر از او عصيانى سرزند تا از او انتقام نكشد از يزد برنگردد و پس از اين قرار در 780 بشيراز مراجعت كرد .\r\n\r\nوفات شاه شجاع در 786 -\r\nدر سال 781 شخصى بنام عادل آقا در سلطانيّه به هواخواهى سلطان حسين جلاير قيام كرده براى خود ترتيب اساس حكومت داد و به خيال تعرّض بممالك آل مظفر افتاد . شاه شجاع بعزم سركوبى او به سلطانيه آمد و با سپاهيان عادل جنگ سختى كرد و اگرچه در ابتدا قشون او منهزم شدند ولى بالاخره در نتيجهء صرف ثبات و رسيدن كمك غالب آمده سلطانيه را گرفت و بر خطاهاى عادل قلم عفو كشيده بشيراز برگشت .\r\nعادل آقا بتدريج در سلطانيه مقتدر شد و چون در سال 784 پسر ديگر سلطان اويس جلاير يعنى سلطان احمد بر برادر خود سلطان حسين خروج كرد و برادر را كشت عادل آقا نيز پسر سوم اويس را كه سلطان ابو يزيد نام داشت به سلطنت برداشت و با سلطان احمد به جنگ پرداخت و چون خود را دست‌نشاندهء شاه شجاع اعلان كرده بود از آن پادشاه يارى خواست و شاه شجاع در 785 به سلطانيه آمد .\r\n\r\n","description":"","footnote":"","page_name":" 433 ","page_number":501},
  {"content":"\r\n\r\nقبل از رسيدن به سلطانيه شاه شجاع بر پسر خود شبلى بدگمان شد و او را به اين توهّم كه در صدد خروج بر اوست در نزديكى اقليد فارس گرفته در قلعه‌اى محبوس و بعد چشم آن جوان را در شعبان سال 785 ميل كشيد و در ضمن همين سفر مادر شاه شجاع و برادران ديگر او يعنى خان قتلغ مخدوم‌شاه قراختائى و شاه حسين برادر شاه يحيى و شاه منصور فوت كردند و اين پيش‌آمدها سخت خاطر شاه شجاع را ملول كرد .\r\nشاه شجاع پس از رسيدن به سلطانيه ما بين دو پسر سلطان اويس را اصلاح نمود و با عادل آقا از سلطانيه خارج شد و كار نزاع سلطان ابو يزيد و برادرش سلطان احمد به وساطت او به خوشى خاتمه پذيرفت .\r\nشاه شجاع از قزوين به طرف خرّم‌آباد و شوشتر حركت كرد و در اين دو ولايت به علت زمستان و بارندگى و راههاى سخت قشون او صدمهء بسيار ديدند و شاه منصور كه والى لرستان بود به خدمت پادشاه آمد و پس از ملاقات شاه عازم شيراز شد ولى شاه شجاع در راه بقدرى در شرب شراب افراط كرد كه مريض بسترى گرديد و چون رحلت خود را نزديك ديد به دادن صدقات و عطايا پرداخت و سلطان عماد الدين احمد و سلطان مجاهد الدين زين العابدين را كه هركدام طرفدارانى داشتند و بيم آن مىرفت كه پس از شاه شجاع بجان يكديگر بيفتند پيش خود خواست و براى جلوگيرى از اين پيشامد هردو را بحفظ اتفاق نصيحت و وصيت نمود . ولايت عهد را بسلطان زين العابدين داد و اصفهان را بسلطان ابو يزيد برادر خردسال خود واگذاشت و سلطان احمد را نامزد كرمان كرد سپس دو مراسله يكى بامير تيمور گوركان و يكى هم خطاب بسلطان احمد جلاير در نگاهدارى از پسران خود نوشت و اندكى بعد يعنى در تاريخ يكشنبه 22 شعبان سال 786 جان تسليم نمود و در شيراز مدفون شد .\r\nمضمون مراسلهء شاه شجاع بامير تيمور گوركان :\r\n« . . . بعد از تبليغ ادعيهء صالحه كه وسيلهء مخلصان حقيقى باشد انهاء مىگرداند كه بر رأى ارباب الباب روشن و مبرهن است كه دار دنيا محل حوادث و مكان مكاره است و اصحاب عقول بز خارف مموه او التفات ننموده‌اند و نعيم باقى را بر جهان فانى ترجيح نهاده و حقيقت دانسته‌اند كه فناى هر مخلوقى از قبيل واجباتست و بقاى هر موجودى از مقولهء ممتنعات ، چند روزى كه از بارگاه مهيمن\r\n\r\n","description":"","footnote":"","page_name":" 434 ","page_number":502},
  {"content":"\r\n\r\nتقدس و تعالى منشور تعز من تشاء و تذل من تشاء بيدك الخير انك على كل شيىء قدير ارزانى شده و اعنهء اختيار جوقى از بندگان حق تعالى به قبضهء اقتدار اين ضعيف نهاده بود برحسب قدرت و امكان در اعلاء اعلام دين و امضاى احكام مبين و اتباع اوامر سيد المرسلين كوشيده استقامت احوال رعايا و زيردستان را خالصا للّه مطمح نظر همت ساخت و بعون عناية اللّه آنچه مقدور بود معاش با كافهء خلايق بوجهى كرده شد كه شمه‌اى بمسامع عليه رسيده باشد چون به نسبت با عالىجناب معدلت‌پناهى سلسلهء مصادقت منعقد بود فتوح روزگار دانسته در ابقاى آن ثابت دم و راسخ‌قدم زيسته ، بقيامت برم آن عهد كه بستم با تو تا در آن‌روز نگوئى كه وفائيت نبود ، و از آن جناب على التعاقب و التوالى زلال الطاف چنانچه عالميان مشكور و مستحسن دانسته‌اند مترشح بوده اين معنى موجب مباهات مىدانست و درين وقت كه از بارگاه كبريا نسيم دعوت حق بمشام جان ما رسيده و متقاضى و لا تجد لسنتنا تحويلا خلقهء و اللّه يدعوا الى دارالسلام بر در زد و گفت عرشست نشيمن تو شرمت نايد كآئى و مقيم خطهء خاك شوى و به حمد اللّه تعالى هيچ حسرتى و نگرانى بر خاطر نمانده با وجود انواع زلت و تقصير و اصناف اجرام كه لازمهء وجود انسانست هر آرزو كه در مخيلهء خيال بشر مرتسم تواند بود از فوائد احسان فلا تعلم نفس ما اخفى لهم من قرة اعين در پنجاه و سه سال كه اتفاق منزل خاك افتاد در كنار ما نهاد ، متى زدت تقصيرا تزدنى تفضلا كانى بالتقصير استوجب الفضلا ، احرام لبيك اللهم لبيك بسته نفس اماره را نداى ارجعى الى ربك درداد ، بدين مژده گر جان فشانم رواست كه اين مژده آسايش جان ماست چگونه برنپرد جان چو از جناب جلال خطاب لطف چو شكر بجان رسد كه تعال اثقال آز و امل از دوش بنهاده روى تضرع به حضرت عزت آورد از دوست يك اشارت وز ما بسر دويدن رجاء صادق آنكه هرچه از حضرت مفيض الخيرات روى نمايد اگرچه عين زحمت دانيم محض رحمت باشد زهى سلام تو آسايش سكينهء روح زهى كلام تو مفتاح گنجهاى فتوح و الباقيات الصالحات خير عند ربك ثوابا ، بر بقاى عمر و دولت و دوستكامى و بسطت آن حضرت گردون منقبت بركت باد و حق سبحانه و تعالى سايهء معدلتش بر سر خلايق پاينده دارد به حق حقه بنا بر خلوص نيت و صفاى طويت كه به نسبت با حضرت معدلت‌پناهى از آب صافى روشن‌ترست واجب ديد صورت حال انها كردن كه فرزند دلبندم زين العابدين طول اللّه عمره فى ظل عنايتكم او را به خدا و خداوند سپردم و ديگر فرزندان طفل و برادرانم را بجناب ممالك پناهى سفارش نمودن چه به حقيقت دولتخواهى آن حضرت را ذخر اخلاق دانسته‌ام چنان كه از سجيت كريم و لطف عميم آن يگانهء زمان ورمين مىسزد بر مضمون ان حسن العهد من الايمان كار بسته بر قاعدهء مستمر ايشان را بجانب مبارك خود مخصوص فرمايد و ظلال اشفاق بر احوال پريشان ايشان گستراند به موجبى كه آثار آن صغار و كبار ايران و توران مشاهده نمايند و در قرنها بازگويند و حاسدان و قاصدان سالها در آرزوى چنين روز بوده مجال شماتت و محل استيلا نيابند . اين معنى موجب ادخار ذكر جميل شود و اين دوست مخلص را كه با عهد و ميثاق مودت و سعادت نيل قربت توفيق عزلت يافته به فاتحه و دعاى خير ياد فرمايند تا از فحواى يا ليت قومى يعلمون بما غفر لى ربى و جعلنى من المكرمين گردد ان‌شاءالله تعالى وحده العزيز . »\r\nشاه شجاع در مدت بيست و شش سال سلطنت خود غالب اوقات را چنان كه ديديم\r\n\r\n","description":"","footnote":"","page_name":" 435 ","page_number":503},
  {"content":"\r\n\r\nبدفع عاصيان مىگذراند و غالبا از معركه فاتح بيرون مىآمد ، مردى بود مانند پدر خود شجاع و ديندار . در نه سالگى قرآن را حفظ كرد و در اقامهء شعاير دينى جدّ بليغ داشت . شخصا پادشاهى فاضل و شاعر و شعردوست و ادب‌پرور بود و در خدمت قاضى عضد الدين ايجى و جمعى ديگر از علماى زمان خود شاگردى مىكرد . حافظهء عجيبى داشت و بيك شنيدن هفت هشت بيت عربى را بخاطر مىسپرد . بسرودن اشعار عربى و فارسى نيز مىپرداخت و از او قطعات و رباعيات چند به فارسى باقيست . در عهد او نيز شعر فارسى رواج داشت . خواجه حافظ شيرازى و عماد فقيه كرمانى از شعراى عصر و از مداحان اين پادشاهند .\r\n\r\nسلطان زين العابدين ( 786 - 789 ) -\r\nشاه شجاع چهار پسر داشت : مجاهد الدين زين العابدين كه بنا بر وصيّت پدر وليعهد و جانشين قانونى او محسوب مىشد ، مظفر الدين شبلى كه شاه شجاع او را قبل از فوت خود كور كرد . قطب الدين اويس كه حكايت قيام او را بر پدر و مورد عفو واقع شدنش را ذكر كرديم و معز الدين جهانگير .\r\nبعد از وفات شاه شجاع مجاهد الدين زين العابدين بجاى پدر نشست ولى در مرحلهء اول با مخالفت ساير بزرگان خاندان مظفرى مواجه شد ، از طرفى شاه يحيى به دعوت مردم اصفهان به آن شهر رفته بر آنجا استيلا يافت و به قصد گرفتن شيراز لشكر به سمت پايتخت سلطان زين العابدين كشيد و از طرفى ديگر ابو يزيد بن امير مبارز الدين با كسان خود جانب سلطان زين العابدين را رها كرده به لشكريان شاه يحيى پيوست و به همين علت سلطان زين العابدين چون ديد از عهدهء شاه يحيى برنمىآيد با او صلح كرد و حكومت ابرقو را به ابو يزيد واگذاشت و چون شنيد كه شاه منصور بن شاه مظفر در حدود شوشتر مشغول تاخت‌وتاز است به طرف كازرون بيرون رفت ولى شاه منصور از جلوى او گريخت . « 1 »\r\nاما مردم اصفهان بعد از مراجعت شاه يحيى از شيراز چون مردى ممسك و بخيل بود او را از شهر خود راندند و شاه يحيى بيزد برگشت و اصفهانيان در اطاعت سلطان\r\n\r\n\r\n","description":"","footnote":"\r\n( 1 ) - در موقعى كه خبر مرگ شاه محمود را به او دادند گفت :\r\n محمود برادرم شه شير كمين * مىكرد خصومت از پى تاج و نگين\r\nكرديم دو بخش تا بياسايد ملك * او زير زمين گرفت و من روى زمين \r\n","page_name":" 436 ","page_number":504},
  {"content":"\r\n\r\nزين العابدين درآمدند و سلطان پس از تسخير اصفهان حكومت آنجا را بامير مظفر الدين كاشى خال خود سپرده به نطنز رفت و ابو يزيد را كه در آنجا از جانب شاه يحيى حكومت داشت مغلوب كرد و ابو يزيد به لرستان گريخت و زين العابدين بشيراز برگشت .\r\nشاه شجاع چنان كه گفتيم قبل از فوت حكومت كرمان را به برادر خود عماد الدين احمد واگذاشت و احمد دوازده روز پيش از مرگ شاه شجاع به آن سرزمين رسيده در آنجا مستقر گرديد .\r\nبعد از مرگ شاه شجاع زين العابدين امير سيورغتمش اوغانى را به سردارى دو قبيلهء جرمائى و اوغانى نامزد نمود و اين امير گردنكش با سلطان احمد آغاز مخالفت كرده بر او قيام نمود و چند بار بين طرفين جنگ اتفاق افتاد تا آنكه بالاخره سلطان احمد او را در سال 787 بقتل رساند و شرّ او بر طرف شد .\r\nدر سال 788 سلطان ابو يزيد كه از دست سلطان زين العابدين به لرستان گريخته بود جماعتى دور خود جمع نموده بكرمان آمد . سلطان احمد در صدد خواندن او به خدمت خود بود ولى چون شنيد كه اتباع گرسنهء او به غارت آباديها و تعدى به مردم پرداخته‌اند او را بكرمان راه نداد و ابو يزيد بيزد پيش شاه يحيى رفت .\r\nدر همين سال 788 امير تيمور گوركان كه بر تمام ماوراءالنهر و تركستان و قسمتى از ايران استيلا يافته بود فرستاده‌اى بشيراز پيش سلطان زين العابدين روانه داشته از او خواست كه چون پدرش شاه شجاع او را بامير سپرده به خدمت بشتابد . سلطان زين العابدين به پيغام امير تيمور جواب و به ايلچى او اجازهء مراجعت نداد و امير گوركانى در شوال سال 789 از همدان باصفهان آمد و امير مظفر الدين كاشى حكمران آنجا را در اطاعت خود درآورد . سلطان زين العابدين و امراى او از ترس ببغداد گريختند ولى شاه يحيى قبول فرمان نمود . مأمورين امير تيمور در اصفهان به جمع‌آورى مالى كه مردم جهت لشكريان امير قبول كرده بودند مشغول شدند ولى چون از ايشان تعدى و ظلم نسبت بمال و عيال مردم سرزد اهالى اصفهان ايشان را كشتند . امير تيمور از اين پيشامد متغيّر شده حكم قتل عام شهر را داد و در اين واقعه قريب 000 ، 70 نفر از اصفهانيان طعمهء شمشير لشكريان امير خونخوار شدند .\r\n\r\n","description":"","footnote":"","page_name":" 437 ","page_number":505},
  {"content":"\r\n\r\nبعد از قتل عام اصفهان امير تيمور عازم شيراز شد . سلطان احمد كه قبلا فرمان امير تيمور را گردن نهاده بود يكى از امراى خود را به خدمت امير فرستاد و چون امير تيمور نسبت بسلطان احمد اظهار عنايت كرد سلطان احمد نيز باردوى او شتافت و امير تيمور بىزحمتى ممالك آل مظفر را مسخر ساخته آن را بين شاه يحيى و سلطان احمد و سلطان ابو اسحاق پسر سلطان اويس بن شاه شجاع تقسيم نمود و به علت اخبار ناخوشى كه از ماوراءالنهر مىرسيد به آن سمت برگشت .\r\nاما سلطان زين العابدين كه به طرف بغداد مىگريخت در نزديكى شوشتر فريب وعدهء امداد شاه منصور حكمران آن نواحى را خورده بچنگ او اسير شد و شاه منصور سلطان زين العابدين را در قلعهء سلاسل شوشتر محبوس نمود .\r\n\r\nشاه يحيى ( 789 - 795 ) -\r\nامير تيمور حكومت شيراز را بشاه نصرة الدين يحيى و سيرجان را بسلطان ابو اسحاق بن اويس بن شاه شجاع و كرمان را بسلطان عماد الدين احمد واگذاشت و چون اين تقسيم به عمل آمد شاه يحيى بشيراز آمده به آرزوى ديرينهء خود رسيد و بجاى شاه شجاع و سلطان زين العابدين بر كرسى امارت مظفرى نشست .\r\nسلطان ابو يزيد كه در يزد بود و خيال رفتن بهند داشت همين‌كه از تقسيم ممالك مظفرى اطلاع يافت و خود را بىنصيب ديد بكرمان آمد و با جمعى از اوغانيان دست يكى كرده بر ضد سلطان احمد عصيان نمود . سلطان احمد ايشان را مغلوب ساخته ابو يزيد را گرفت و برادر را عفو كرده به طرف هرموز فرستاد و ابو يزيد اموال باقيماندهء آن حدود را جمع آورده بكرمان مراجعت كرد و تا سال فوت خود يعنى سال 792 در خدمت برادر بود .\r\nاما شاه منصور پس از بند كردن سلطان زين العابدين و شنيدن خبر مراجعت امير تيمور از شوشتر عزيمت شيراز نمود و شاه يحيى كه در خود در مقابل برادر خردتر تاب مقاومت نمىديد شيراز را رها كرده بيزد آمد و شاه منصور به سهولت بر شيراز دست يافت « 1 » .\r\n\r\n\r\n","description":"","footnote":"\r\n( 1 ) - حافظ در بشارت اين پيشرفت مىگويد :\r\n بيا كه رايت منصور پادشاه رسيد * نويد فتح و بشارت به مهر و ماه رسيد\r\nجمال بخت ز روى ظفر نقاب انداخت * جمال عدل بفرياد دادخواه رسيد . الخ \r\n","page_name":" 438 ","page_number":506},
  {"content":"\r\n\r\nشاه يحيى در مراجعت بيزد سلطان ابو اسحاق حكمران سيرجان را بوعده و فريب با خود يار ساخت و حكمران ابرقو را نيز در دام مكر خود انداخته كشت و بار ديگر در آن حدود مستقر گرديد و در صدد برآمد كه كرمان را نيز از سلطان احمد بگيرد .\r\nجنگ بين لشكريان سلطان احمد از طرفى و سپاهيان سلطان ابو اسحاق و شاه يحيى در 7 جمادى الاولى سال 792 در صحراى بافت اتفاق افتاد و فتح نصيب سلطان احمد شد و شاه يحيى و ابو اسحاق گريختند .\r\nسلطان زين العابدين كه در قلعهء سلاسل محبوس بود بعد از استقرار شاه منصور در شيراز به دستيارى جمعى از پاسبانان خود از حبس بيرون آمده عازم اصفهان شد و در بين راه امير مظفر الدين كاشى خال او نيز به او برخورد و به معيت هم باصفهان آمده آن شهر را تحت حكم خود درآوردند .\r\n\r\nشاه منصور ( 790 - 795 ) -\r\nشاه منصور چون خبر استيلاى زين العابدين را بر اصفهان شنيد به خيال تسخير آنجا از شيراز حركت نمود ابتدا ابرقو را گرفت بعد باصفهان رفت ولى چون تسخير آن شهر آسان نبود بشيراز برگشت و از آنجا به لرستان رفت و آنجا را مطيع خود ساخته يكى از اتابك‌زادگان لر را از طرف خود بر آنجا حاكم كرده براى تهيهء گرفتن اصفهان بشيراز آمد .\r\nشاه يحيى و سلطان زين العابدين و سلطان احمد و سلطان ابو اسحاق به يكديگر دست اتفاق داده عازم شدند كه از كرمان و يزد و اصفهان به قصد برانداختن شاه منصور حركت كنند و قرار گذاشتند كه در ماه صفر سال 793 در سيرجان يكديگر را ملاقات نمايند و به كمك هم بر شاه منصور بتازند اما همين‌كه شاه منصور به طرف سيرجان حركت كرد شاه يحيى كه در تزوير و شكستن عهد امتحان بسيار داده بود به كمك متحدين خود نيامد و ايام را بوعده گذراند . عاقبت شاه منصور در فسا لشكريان سلطان احمد و سلطان زين العابدين را شكست داد ، زين العابدين باصفهان و احمد بكرمان هزيمت كردند و ابو اسحاق در سيرجان ماند .\r\nشاه منصور بعد از اين فتح بشيراز برگشت و تهيهء كار خود را ديده عازم اصفهان شد تا آنجا را از كف سلطان زين العابدين بيرون آورد . چون بيشتر لشكر زين العابدين\r\n\r\n","description":"","footnote":"","page_name":" 439 ","page_number":507},
  {"content":"\r\n\r\nخدمت شاه منصور را پذيرفته بودند زين العابدين بدون جنگ اصفهان را رها كرده به طرف خراسان رهسپار شد و شاه منصور آن شهر را گرفت .\r\nهمين‌كه زين العابدين به رى رسيد حاكم آنجا او را دستگير نموده پيش شاه منصور فرستاد و شاه منصور چشمان او را ميل كشيد سپس عازم يزد شد و اكثر آن ولايت را خراب كرده پس از صلح با شاه يحيى به طرف كرمان سرازير گرديد و بسلطان احمد پيغام داد كه يا با او دست يكى نمايد و او و شاه يحيى از دوستى با امير تيمور دست برداشته هركدام لشكرى بشاه منصور دهند كه بخراسان رفته جلوى تاخت‌وتاز او را بگيرد و يا آنكه آمادهء جنگ باشند و چون سلطان احمد كه جرأت اقدام به مخالفت با امير تيمور را نداشت از قبول پيشنهاد او سرپيچيد شاه منصور اكثرى از آباديهاى يزد و كرمان را خراب كرده بشيراز رجعت نمود ضمنا سلطان ابو اسحاق را بر ضدّ احمد و دستبرد بولايات او برانگيخت و ابو اسحاق چندى بتعرض متصرفات سلطان احمد مشغول بود تا آنكه سلطان احمد مقارن يورش امير تيمور بعراق و فارس او را بقتل رساند .\r\n\r\nانقراض آل مظفر در 795 -\r\nامير تيمور كه از جسارت و تركتازيهاى شاه منصور بغضب آمده بود در اول سال 795 از شوشتر عازم شيراز شد و پس از تسخير قلعهء مستحكم سفيد سلطان زين العابدين كور را كه در آنجا بامر شاه منصور محبوس بود خلاص كرده به او وعده داد كه انتقام او را از شاه منصور بكشد .\r\nشاه منصور كه در اين موقع در اصفهان بود بشيراز آمد و بجاى تهيهء اسباب كار دفاع بشرب شراب و عياشى پرداخت و در يك موقع چهل روز هيچ‌كس او را نديد و اين مدّت را سرگرم بادهء ناب بود و همين‌كه شنيد امير تيمور قلعهء سفيد را گشوده و عازم شيراز است از شهر گريخت . در فسا از جمعى از فراريان شيراز كه متعاقب او رسيدند پرسيد كه مردم شهر در حق ما چه مىگويند . گفتند بطعنه مىگويند كسانى كه باد در بروت خود مىانداخته و از تركش هفده من خود لاف مىزدند اكنون مثل بز مىگريزند . شاه منصور كه مردى رشيد و باهمت بود از شنيدن اين سخن بر سر غيرت آمده فورا بشيراز برگشت و قريب پنج هزار پياده و سواره جمع آورده در سه فرسخى\r\n\r\n","description":"","footnote":"","page_name":" 440 ","page_number":508},
  {"content":"\r\n\r\nشيراز به جلوى امير تيمور تاخت و بر 30000 لشكريان تيمورى زد و با اينكه رشته و نظم جناحين لشكر او از هم گسيخت خود او مردانه جنگيد و چند بار بقلب سپاه امير تيمور حمله برد تا آنكه صف مقاومت ايشان را درهم شكست فقط امير تيمور و پنج نفر از ياران او تنها ماندند و دو نوبت شاه منصور شمشير بر كلاه‌خود امير تيمور زد و بواسطهء آنكه يكى از امراى او سپر خود را پيش آورد بامير صدمه‌اى نرسيد و شاه منصور كه سه زخم برداشته بود به طرف شيراز برگشت ولى يكى از اتباع امير تيمور او را نشناخته از سر اسب پائين آورد و آن جوان رشيد را در همان‌جا بقتل آورد .\r\nبعد از قتل شاه منصور ساير افراد خاندان مظفرى يعنى سلطان احمد و سلطان مهدى پسر شاه شجاع و داماد سلطان احمد و سلطان ابو اسحاق و شاه نصرة الدّين يحيى و پسران او يعنى سلطان جهانگير و سلطان محمد همگى به خدمت امير تيمور گوركانى شتافتند و امير جميع ايشان را مقيد نمود . ابتدا سلطان شبلى كه بفرمان پدر خود شاه شجاع كور شده و سلطان زين العابدين را كه از دست شاه منصور ديدهء جهان‌بينش نابينا گرديده بود بسمرقند فرستاد سپس فارس را به پسر خود عمر شيخ سپرده با شاهزادگان خاندان مظفرى عازم اصفهان شد ولى قبل از رسيدن به اين شهر فرمان داد تا در تاريخ دهم ماه رجب سال 795 در قريهء ماهيار ولايت قمشه جميع افراد آل مظفر را از بزرگ و كوچك كشتند و بقيه را هم حكام تيمورى در ولايات بقتل آوردند . عدد مقتولين اين خانواده را بدست كاركنان تيمور هفتاد نوشته‌اند . خلاصه اين خاندان بزرگ كه بر اثر وجود شاعر بزرگوار خواجه حافظ شيرازى نامى بلند در تاريخ ادبيات ايران گذاشته‌اند به اين شكل فجيع از ميان رفت و اثرى از آنان جز اين نام نيك باقى نماند « 1 » و يكى از شعراى آن عهد در باب برافتادن آل مظفر مىگويد :\r\n بعبرت نظر كن به آل مظفر * شهانى كه گوى از سلاطين ربودند\r\nكه در هفتصد و پنج و تسعين ز هجرت * دهم شب ز ماه رجب چون غنودند\r\nچو خرما بنان در زمانها برستند * چو ترّه به اندك زمانى درودند \r\nسلاطين آل مظفر اگرچه مردمانى رشيد و شمشيرزن و مروج علم و ادب بودند\r\n\r\n\r\n","description":"","footnote":"\r\n( 1 ) - از ميان آل مظفر فقط يك نفر كه پسر سلطان زين العابدين بود گريخت و او كه خود را سلطان معتصم مىخواند بعد از مرگ تيمور چند روزى كروفرى داشت .\r\n","page_name":" 441 ","page_number":509},
  {"content":"\r\n\r\nولى تعصب و قساوت بر مزاج ايشان غلبه داشت مخصوصا نفاق و برادركشى و كور كردن چشم يكديگر از حركاتى بود كه حتى شاه شجاع نيز با آن علم و فضل از آن بىنصيب نبود و همين امور از علل عمدهء برافتادن دولت ايشان بود ، مدت حكمرانى اين سلسله هفتاد و دو سال است از 723 تا 795 و قلمرو ايشان فارس و كرمان و يزد و اصفهان و بعضى قسمتها از خوزستان .\r\n\r\nآل مظفر\r\n1 - امير مبارز الدّين محمد بن غياث الدّين حاجى از 723 تا 760\r\n2 - شاه محمود بن امير مبارز الدّين محمد از 760 تا 777\r\n3 - سلطان عماد الدّين احمد بن امير مبارز الدّين محمد از 760 تا 795\r\n4 - شاه نصرة الدّين يحيى بن امير مبارز الدّين محمد از 760 تا 795\r\n5 - شاه شجاع بن امير مبارز الدّين محمد از 760 تا 786\r\n6 - سلطان زين العابدين بن شاه شجاع از 786 تا 790\r\n7 - شاه منصور بن شاه مظفر بن امير مبارز الدّين محمد از 790 تا 795\r\n\r\n5 - امراى لرستان\r\nلرستان يعنى اراضى لرنشين مقارن استيلاى مغول به دو قسمت تقسيم مىشد :\r\nلر بزرگ و لر كوچك و بين مساكن لر بزرگ و شيراز ناحيهء لرنشين ثالثى نيز وجود داشت كه آن را شولستان مىگفتند . بجاى شولستان امروز ممسّنى و بجاى لر بزرگ كوه‌گيلويه و بختيارى قرار دارد و لر كوچك همان است كه حاليه هم آن را لرستان مىگوئيم و غرض از اين قسمت اخير كه در آن ايام لر كوچك خوانده مىشده بيشتر ناحيهء فيلى يعنى اطراف خرم‌آباد و اراضى پشت كوه بوده است .\r\nهريك از دو قسمت لر بزرگ و لر كوچك از قبل از استيلاى مغول تا مدّتى بعد از برافتادن ايلخانان از خود امرائى نيمه‌مستقل داشته‌اند كه بعضى از ايشان هم به مناسباتى مشهور شده و از آن جماعت عدّه‌اى يا به علت دخالت در ادبيات فارسى و يا در زدوخورد با سلسله‌هاى ديگر در تاريخ صاحب‌نام و نشانى شده‌اند .\r\nذكر طوايف لر بزرگ و امراى ايشان بيشتر در تاريخ به ميان مىآيد تا لر كوچك\r\n\r\n","description":"","footnote":"","page_name":" 442 ","page_number":510},
  {"content":"\r\n\r\nچه اين طوايف بين فارس و عراق عجم و عراق عرب و شولستان ساكن بوده و با اتابكان فارس و خلفاى بغداد ارتباط داشته و از همه مهم‌تر مساكن ايشان بر سر راه عراق عرب و دره‌هاى كارون و كرخه بفارس و سواحل دريا قرار داشته و غالب لشكركشىها و رفت و آمدهاى مردم ايران جنوب غربى با مغرب و عراق عرب بايستى از طريق مساكن آن طوايف صورت بگيرد و همين اهميت موقع جغرافيائى بلاد لر بزرگ خواهىنخواهى ايشان را در جريان زندگانى همسايگان ايشان وارد مىكرده است در صورتى كه اراضى لر كوچك بالنسبه دورافتاده بود و آبادى و بلاد سر جاده‌هاى معتبر كمتر داشته است .\r\nسلسله‌اى كه در لر بزرگ از حدود نيمهء قرن ششم هجرى اقتدار يافته و بنام امراى فضلويه يا مسامحة اتابكان لرستان خوانده مىشوند اصلا از كردان شامند كه از طريق ميّافارقين و آذربايجان به ايران آمده و مقارن ابتداى قرن ششم هجرى در حدود اشتران كوه و جلگه‌هاى شمالى آن رحل اقامت افكنده‌اند .\r\nرئيس اين قبيلهء كرد مهاجر ابو طاهر بن علىّ بن محمد نام داشت و چون جد نهم او باسم فضلويه مشهور بوده فرزندان او را امراى فضلويه گفته‌اند . ابو طاهر و برادر او محمد از خلفاى عباسى بغداد تبعيت مىكردند و ابو طاهر در رياست برادر مدّتى از ايام را در دار الخلافه بسر مىبرد و خليفه مقدارى از اراضى لر بزرگ را باقطاع به او واگذاشته بود . بعد از مراجعت به لر بزرگ ابو طاهر بمناسبت قرب جوار با فارس در خدمت اتابك سنغر سلغورى ( 543 - 556 ) داخل شد و در لشكركشيهاى او به خاك شبانكاره به او يارى نمود و اتابك سنغر به پاداش اين خدمت حكومت كوه‌گيلويه را به او واگذاشت و از طرف او لقب اتابكى يافت و به همين مناسبت است كه فرزندان او را اتابكان لرستان خوانده‌اند چه اين اتابكان هيچ‌وقت در خدمت سلاجقه داخل نبوده و مثل اتابكان ديگر اين لقب و عنوان را از آن سلاطين نگرفته‌اند .\r\nابو طاهر مدّت سى و چهار سال حكومت كرد و در قسمت اول از اين دوره حكمرانى با اتابك سنغر درافتاده بتدريج خود را مستقل نمود و اساس سلسلهء اتابكان لرستان يا امراى فضلويه را ريخت .\r\nبعد از ابو طاهر امارت به پسرش ملك هزار اسب رسيد و او تا سال 626 امارت داشت .\r\nدر عهد او بلاد لر بزرگ رو به آبادى گذاشت و قبايل مختلف از نژاد عرب و ايرانى به اين\r\n\r\n","description":"","footnote":"","page_name":" 443 ","page_number":511},
  {"content":"\r\n\r\nسرزمين آمدند .\r\nهزار اسب بقاياى قبايل شول را از قلمرو خود خارج نمود و به لرستان اصلى يعنى بلاد لر كوچك تاخت و با اتابكان فارس بر سر قلعهء منگشت ( در جنوب غربى مال امير حاليه ) زدوخورد نمود و دامنهء متصرفات خود را تا نزديكى اصفهان بسط داد .\r\nخليفه الناصر لدين اللّه ( 575 - 622 ) ملك هزار اسب را مورد مرحمت قرار داده بلقب اتابك سرافراز نمود و سلطان محمد خوارزمشاه نيز موقعى كه بعراق آمد با او به خوشى رفتار كرد و دختر او را براى پسر خود غياث الدّين گرفت . ملك هزار اسب هم چنان كه سابقا ديديم موقعى كه خوارزمشاه از جلوى مغول مىگريخت و بحدود بروجرد آمده بود با لشكريان خود به كمك سلطان آمد ولى به علت سعايتى كه امراى سلطانى از ملك هزار اسب كردند . پادشاه لر رنجيده با قشون خويش به مملكت خود برگشت .\r\nملك هزار اسب دو پسر داشت يكى عماد الدين پهلوان ديگرى نصرة الدين كلجه عماد الدّين بعد از پدر حكومت يافت و در سال 646 فوت كرد و برادرش كلجه جاى او را گرفت ولى دولت او دوامى نيافت و بعد از دو سال و نيم در سال 649 بدرود زندگانى گفت .\r\n\r\nاتابك تكله ( 649 - 656 ) -\r\nاتابك مظفر الدّين تكله يكى از مشهورترين اتابكان لرستان است و او با اتابكان فارس و امراى لر كوچك و شول و مغول درافتاده و قسمت عمدهء عمر او در زدوخورد گذشته است .\r\nكشمكش ما بين اتابكان فارس و اتابكان لرستان كه از عهد هزار اسب شروع شده بود در ايام امارت تكله شدّت يافت چه اتابك سعد بن زنگى به قصد استيصال امراى فضلويه و تصرف بلاد لر بزرگ سه مرتبه به طرف متصرفات تكله لشكر كشيد ولى در هيچيك از اين لشكركشىها غلبه نيافت بلكه فتح نصيب تكله گرديد و اهميت و اعتبار او افزايش يافت .\r\nدر سال 655 موقعى كه اردوى هولاگو خان براى تسخير بغداد و بلاد عراق به اين حدود رسيد تكله به خدمت هولاگو رفت و در لشكركشى مغول به طرف بغداد حضور داشت اما همين‌كه وحشيگريهاى تاتار را در آن واقعه ديد از قتل خليفه و نكبت اسلام\r\n\r\n","description":"","footnote":"","page_name":" 444 ","page_number":512},
  {"content":"\r\n\r\nمتأثر شده در صدد برگشتن به لرستان برآمد و چون امراى هولاگو اين معنى را به اطلاع خان رساندند و هولاگو خواست تكله را دستگير كند تكله بدون اطلاع او به لرستان برگشت هولاگو سردار مشهور خود كيتوبوقا و جمعى ديگر را به گرفتن تكله ببلاد لر فرستاد و ايشان در راه الب‌ارغو برادر تكله را گرفتند ولى به دستگير كردن خود او كه بحصار منگشت پناهنده شده بود توفيق نيافتند . عاقبت هولاگو تكله را زنهار داد و چون تكله به خدمت ايلخان رسيد هولاگو او را با خود بتبريز برد و در پانزدهم ذىالقعده سال 656 اتابك را در آنجا كشت و برادرش شمس الدّين الب‌ارغو را حكومت لر داد .\r\nدورهء امارت شمس الدّين الب‌ارغو كه قريب پانزده سال طول كشيد واقعهء مهمى ندارد چه او تمام اين مدّت را به‌سلامت گذرانده و غالب ايام خود را به ييلاق و قشلاق بين پايتخت امراى فضلويه يعنى ايذج ( مال امير حاليه ) و قشلاقات خوزستان مىگذرانده است . وفات او بتاريخ سال 672 اتفاق افتاده .\r\n\r\nيوسف شاه ( 672 - 688 ) -\r\nبعد از الب‌ارغو پسرش يوسف شاه جانشين او گرديد و او ايام جوانى خود را در خدمت اباقا خان گذرانده بود به همين جهت بعد از رسيدن بمقام اتابكى نيز غالبا ملازم اردو بود و نايبان او امور امارت لر را اداره مىكردند .\r\nدر عهد اباقا خان اتابك يوسف شاه نسبت به ايلخان مغول خدمات بسيار كرد از آن جمله در جنگ با براق خان شركت جست و در حمله‌اى كه اباقا به گيلان برد اتابك مردانگى نمود و اباقا را از مهلكه نجات بخشيد به همين جهت ايلخان او را بهادر لقب داد و خوزستان و كوه‌گيلويه و شهر فيروزان ( هفت فرسنگى اصفهان ) و گلپايگان را ضميمهء قلمرو اتابك ساخت و اتابك در حدود شرقى كوه‌گيلويه با طوايف شول زدوخورد نمود و بر ايشان غلبه يافت .\r\nپس از وفات اباقا و جلوس سلطان احمد تگودار و بروز نزاع بين احمد و ارغون خان اتابك يوسف شاه به پاس مراحم اباقا با 2000 سوار و 10000 پياده به كمك احمد رفت و چون سلطان احمد در سال 683 از ارغون شكست خورد اتباع اتابك نيز از راه طبس به نطنز آمدند و بسيارى از ايشان در راه از بىآبى تلف گرديدند و صدمهء بسيار به لشكريان اتابك وارد شد .\r\nپس از جلوس ارغون اتابك يوسف شاه نسبت به ايلخان جديد طريق اطاعت پيش\r\n\r\n","description":"","footnote":"","page_name":" 445 ","page_number":513},
  {"content":"\r\n\r\nگرفت و ارغون او را مأمور آوردن خواجه شمس الدّين جوينى صاحب‌ديوان كرد . يوسف شاه خواجه را پيش ارغون برد و خواجه دختر خود را به زوجيت به اتابك داد .\r\nپس از قتل خواجه شمس الدّين اتابك يوسف شاه بفرمان ارغون ببلاد لر برگشت و تا سال فوت خود يعنى 688 در لرستان بود .\r\n\r\nاتابك افراسياب ( 688 - 695 ) -\r\nاتابك يوسف شاه دو پسر داشت ، افراسياب و احمد افراسياب بجاى پدر بمقام اتابكى رسيد و برادر خود احمد را به ملازمت ايلخان فرستاد . اتابك افراسياب مردى مستبد و ظالم بود ، ابتدا افراد خاندان وزير پدر خود را مصادره كرده ايشان را به وضعى شنيع كشت و جماعتى از كسان ايشان از ترس باصفهان پناه بردند و افراسياب براى دستگيرى آن جماعت يكى از اقارب خود را باصفهان روانه داشت و اين واقعه مقارن شد با مرگ ارغون ( 690 ) و پريشانى اوضاع دربار ايلخانى ، افراسياب موقع را براى قيام و طغيان بر ضدّ مغول مناسب ديد و امر داد تا اتباع او مغولانى را كه در اصفهان مقيم بودند كشتند و از طرف خود بهمدان و فارس تا كنار دريا حكامى فرستاد و مصمم حملهء بتبريز گرديد و خود او نيز بعراق آمده در نزديكى قهرود كاشان يكى از سرداران مغول را شكست داد و غنايم بسيار گرفت و نسبت به اسراى مغول به زشتى تمام رفتار نمود .\r\nايلخان جديد يعنى گيخاتو كه از حركات افراسياب و جلادت او بخشم آمده بود سپاهيانى فراوان به سركوبى افراسياب و طوايف لر بزرگ فرستاد . مغول دست به كشتار لر گذاشتند و افراسياب كه توانائى مقاومت نداشت به قلعهء منگشت پناه جست .\r\nعاقبت چون ديد حريف مغول نمىشود باردوى گيخاتو آمده طلب عفو كرد و مورد بخشايش ايلخان قرار گرفت و افراسياب برادر خود احمد را در اردو گذاشته خود به لرستان رفت و اين‌بار نيز جماعتى از امرا و بزرگان مملكت خود را به بهانه‌هائى بقتل آورد تا كاملا مستقل باشد .\r\nدر عهد ايلخانى غازان خان ابتدا افراسياب مورد عنايت ايلخان بود و از جانب غازان در بلاد لر امارت مىكرد . در سال 695 موقعى كه غازان بهمدان آمد افراسياب به خدمت او رسيده پس از اقامهء مراسم خدمتگزارى مرخص شد ولى در مراجعت امير\r\n\r\n","description":"","footnote":"","page_name":" 446 ","page_number":514},
  {"content":"\r\n\r\nهرقداق والى فارس كه بعزم اردو مىآمد اتابك را با خود به خدمت غازان آورد و در پيش ايلخان شرحى از سوء سيرت او تقرير نمود و غازان افراسياب را در 20 ذىالحجهء 695 بقتل رساند .\r\n\r\nنصرة الدين احمد ( 695 - 730 ) -\r\nبعد از افراسياب برادرش نصرة الدّين احمد بمقام اتابكى لرستان رسيد و او يكى از مشهورترين امراى فضلويه است چه علاوه بر حسن سلوك با مردم با علما و زهاد و اهل ادب و شعرا حشر و نشر داشته و نامى نيك از خود به يادگار گذاشته است .\r\nاتابك نصرة الدّين احمد آداب مغول را در لرستان شايع ساخت و براى ترميم خرابيهاى عهد برادر در انشاء مدارس و رباطها و طرق سعى بسيار نمود و قريب 160 زاويه يعنى خانقاه در بلاد مختلفه از آن جمله 34 باب در ايذج پايتخت خود بنا نمود - عايدات مملكت خود را ساليانه بسه سهم متساوى تقسيم مىكرد و هر ثلث را به مصرفى مىرساند ، يك ثلث آن صرف گذران معاش خود و اقارب و كسان خويش ، يك ثلث صرف نگاهدارى سپاهيان و ثلث ديگر آن صرف زوايا و مدارس مىشد و خود او نيز از صلحا بود و غالبا در زير لباس جامهء پشمينه مىپوشيد و به فقرا لباس و پول و طعام مىداد . اتابك نصرة الدّين احمد در تاريخ ادبيات فارسى نيز ذكرى بخير دارد زيرا كه سه كتاب فارسى بنام او تأليف شده و مؤلفين آن سه نام او را به نيكى باقى گذارده‌اند اول تاريخ معجم فى آثار ملوك العجم تأليف شرف الدين فضل الله حسينى قزوينى دوم معيار نصرتى در فن عروضى و قوافى كه آن را شمس فخرى اصفهانى در حدود سال 713 بنام اتابك نصرة الدّين احمد پرداخته است سوم تجارب السلف كه ترجمهء كتاب الفخرى ابن طقطقى است با اضافاتى بقلم هندوشاه بن سنجر نخجوانى .\r\nبعد از نصرة الدّين احمد پسرش اتابك يوسف شاه دوم ( 730 - 740 ) و پس از او پسر ديگرش افراسياب دوم به اتابكى رسيدند و چون در اين اوان خاندان اينجو و آل مظفر در فارس اقتدار يافته و در لرستان نيز اعمال نفوذ مىكردند بتدريج اوضاع بلاد لر خراب شد . مخصوصا امير مبارز الدّين چون اتابك نور الورد پسر سليمان شاه بن اتابك احمد با شيخ ابو اسحاق اينجو كمك كرده بود و در سال 757 به سركوبى او رفت و نور الورد را گرفته در چشمانش ميل كشيد و حكومت لر را به اتابك پشنگ پسر سلغر\r\n\r\n","description":"","footnote":"","page_name":" 447 ","page_number":515},
  {"content":"\r\n\r\nشاه بن اتابك احمد عم‌زاده و داماد نور الورد داد و خود به كمك شاه شجاع به محاصرهء اصفهان آمد .\r\nاتابكان لر بزرگ تا نيمهء اول قرن نهم باقى بودند و آخرين ايشان كه غياث الدين كاووس نام داشت بدست سلطان ابراهيم بن شاهرخ تيمورى برافتاد و سلسلهء ايشان انقراض يافت .\r\n\r\nاتابكان لر بزرگ\r\n1 - ابو طاهر حدود 550\r\n2 - اتابك هزار اسب بن ابى طاهر تا 626\r\n3 - عماد الدّين پهلوان بن هزار اسب از 626 تا 646\r\n4 - نصرة الدّين كلجه پسر هزار اسب از 646 تا 649\r\n5 - تكله پسر هزار اسب از 649 تا 656\r\n6 - شمس الدّين الب‌ارغو پسر هزار اسب از 656 تا 672\r\n7 - يوسف شاه بن الب‌ارغو از 672 تا 688\r\n8 - افراسياب بن يوسف شاه از 688 تا 695\r\n9 - نصرة الدّين احمد بن يوسف شاه از 695 تا 730\r\n10 - يوسف شاه دوم بن نصرة الدّين احمد از 730 تا 740\r\n11 - افراسياب دوم بن نصرة الدّين احمد از 740\r\n12 - نور الورد بن سليمان شاه بن اتابك احمد تا 757\r\n13 - اتابك پشنگ بن سلغر شاه بن اتابك احمد از 757 تا 792\r\n14 - پيراحمد بن اتابك پشنگ از 792 تا 798\r\n15 - ابو سعيد بن پيراحمد تا 820\r\n16 - شاه حسين بن ابى سعيد از 820 تا 827\r\n17 - غياث الدّين كاووس بن هوشنگ\r\nاما شعبهء لر كوچك اگرچه چند نفر امير معتبر از ميان ايشان برخاسته و امارتشان نيز زيادتر طول كشيده است ولى هيچ‌وقت اسم‌ورسم امراى لر بزرگ را پيدا نكرده‌اند\r\n\r\n","description":"","footnote":"","page_name":" 448 ","page_number":516},
  {"content":"\r\n\r\nطوايف لر كوچك قبايلى بودند مخلوط از كردان آسياى صغير و لران ايرانى كه در حدود بين عراق عجم و عراق عرب ييلاق و قشلاق مىكردند و خراج خود را بديوان بغداد مىدادند و كمتر موقعى مىشد كه حاكمى بر خود داشته باشند .\r\nدر سال 580 يكى از رؤساى ايشان كه شجاع الدّين خورشيد نام داشت طوايف لر كوچك را تحت امر خود آورد و بر قلعهء معتبر مانرود از قلاع مستحكم لرستان استيلا يافت . اقتدار پيدا كردن شجاع الدّين خورشيد و اتباع او بر ناصر لدين اللّه خليفهء خودخواه عباسى ناگوار آمد و خليفه شجاع الدّين خورشيد و برادرش نور الدّين محمد را ببغداد خواست و تسليم قلعهء مانرود را از ايشان مطالبه كرد . چون اين دو برادر از تسليم قلعه ابا كردند ناصر آن دو برادر را محبوس ساخت ، نور الدّين در حبس مرد و شجاع الدّين به واگذارى قلعهء مانرود ناچار شده در عوض حكومت ولايت طرازك از ولايت خوزستان را به او محول نمود و شجاع الدين قريب سى سال ديگر در آن حدود حكومت مىكرد تا آنكه در سال 621 وفات يافت درحالىكه سنّش از صد متجاوز بود .\r\nشجاع الدّين خورشيد پسر خود بدر و برادرزاده‌اش سيف الدّين رستم را در آخر عمر كه از كار افتاده بود به ادارهء امور قبايل تابعه و حكمرانى منصوب كرده و ولايتعهد خويش را به ترتيب ببدر و بعد از او بسيف الدّين رستم واگذاشته بود اما سيف الدّين در حيات شجاع الدّين از پيرى و خرفى او استفاده كرده بدر را به خيانت نسبت به پدر متهم كرد و پدر را بكشتن بدر واداشت و خود بعد از عم به امارت رسيد .\r\nسيف الدّين رستم مدّتى را در لرستان بعدل و انصاف حكومت مىكرد ولى عاقبت برادرش شرف الدّين ابو بكر و پسر بدر شجاع الدّين محمد يعنى امير على بر او شوريدند و او را كشتند و شرف الدّين ابو بكر جاى او را گرفت و برادر او عز الدّين گرشاسف امير علىّ - بن بدر را بانتقام خون برادر ديگر يعنى سيف الدّين رستم بقتل رسانيد و خليفه پسر ديگر بدر بن خورشيد يعنى حسام الدّين خليل را كه از زمان قتل پدر در بغداد بود به لرستان روانه كرد ولى حسام الدّين خليل چون شرف الدّين را در قصد خود ديد بدار الخلافه برگشت و شرف الدّين نيز مقارن همين ايام هلاك شده برادرش عز الدّين گرشاسف بمقام امارت رسيد .\r\nحسام الدّين خليل بار ديگر به لرستان آمد و با عز الدّين گرشاسف كه خواهر\r\n\r\n","description":"","footnote":"","page_name":" 449 ","page_number":517},
  {"content":"\r\n\r\nشهاب الدين سليمان شاه ايوائى از رؤساى معتبر كرد را داشت به جنگ پرداخت و عز الدّين را مغلوب ساخت ولى گرفتار جنگ با سليمان شاه ايوائى گرديد و بين اين دو امير كرد محاربات بسيار اتفاق افتاد ، ابتدا حسام الدّين خليل سليمان شاه را منهزم كرده قسمتى از كردستان را از تصرف او بيرون آورد ولى چون سليمان شاه در تحت حمايت المستعصم باللّه خليفهء عباسى و از امراى لشكرى دار الخلافه بود به كمك سپاهيانى كه خليفه به او داد حسام الدّين خليل را مغلوب ساخت و حسام الدّين علىرغم خليفه و سليمان شاه بمغول توسل جست و مغول حسام الدّين خليل را تحت حمايت خود گرفته او را به شحنگى لر كوچك منصوب نمودند . سليمان شاه بار ديگر به كمك 69000 نفر از لشكريان خليفه بر سر حسام الدّين خليل تاخته او را در سال 640 در صحراى شاپور خواست ( از بلاد بين اصفهان و خوزستان در 22 فرسخى نهاوند ) بقتل رساند و جسد او را سوخت « 1 » .\r\nچون خبر اين واقعه به مغولانى كه در آذربايجان بودند رسيد بر اقدام سليمان شاه در قتل شحنهء ايشان متغيّر شده قريب 10000 نفر از سواران آن جماعت از تبريز به طرف همدان و بغداد حركت كردند و در اطراف خانقين بر دسته‌اى از سواران سليمان شاه زدند و در ربيع الآخر سال 643 به سمت حصارهاى بغداد پيش آمدند . خليفه شرف - الدّين اقبال شرابى را به جلوى ايشان فرستاد و او مغول را منهزم ساخته بغداد را در آن موقع از استيلاى ايشان نجات بخشيد .\r\nبعد از قتل حسام الدّين خليل بن بدر پسرش بدر الدّين مسعود جاى او را گرفت و به جهت كشيدن انتقام قتل پدر خويش باردوى منگو قاآن رفت و از خان مغول در اين كار استعانت جست . منگو قاآن بدر الدّين مسعود را در خدمت برادر خود هولاگو به ايران فرستاد و بدر الدّين در ركاب هولاگو در فتح بغداد با اردوى سليمان شاه مىجنگيد و چون سليمان شاه در واقعهء فتح دار الخلافه بقتل رسيد اعضاى خاندان سليمان شاه را مغول ببدر الدّين بخشيدند و بدر الدّين ايشان را با خود به لرستان آورد و پس از آباد شدن بغداد جماعتى از آن اسرا را به آن شهر برگرداند .\r\n\r\n\r\n","description":"","footnote":"\r\n( 1 ) - سليمان شاه اين رباعى را در واقعهء قتل حسام الدين خليل گفته :\r\n بيچاره خليل بدر حيران گشته * تخم هوس بهار در جان كشته\r\nديو هوسش ملك سليمان مىجست * شد در كف ديوان سليمان كشته \r\n","page_name":" 450 ","page_number":518},
  {"content":"\r\n\r\nبدر الدّين مسعود پادشاهى سخت متقى و ديندار بود و 4000 مسئله از مسائل فقهى مطابق احكام مذهب امام شافعى در حفظ داشت و تا دو سال بعد از فتح بغداد يعنى تا 658 حيات داشت و چون مرد بين دو پسرش جنگ درگرفت و اباقا خان آن دو را به ياسا رسانيده امارت لر را در عهدهء تاج الدّين شاه پسر حسام الدّين خليل قرار داد و او نيز كه به عدالت و خوش‌خطى معروف بوده در 677 به حكم اباقا كشته شد .\r\nاباقا خان بلاد لر كوچك را بين فلك الدّين حسن و عز الدّين حسن پسران بدر الدّين مسعود تقسيم نمود . اين دو برادر كه مدّت پانزده سال ( 677 - 692 ) حكومت مىكردند غالبا با همسايگان عاصى خود به جنگ اشتغال داشتند و حدود متصرفات لر كوچك در عهد ايشان از همدان تا شوشتر و از اصفهان تا عراق عرب بسط يافت و آن دو برادر با قشونى كه بر 17000 نفر بالغ بود از غالب معركه‌ها مظفر بيرون آمدند . از اين دو برادر حسن مردى عاقل و پرهيزكار و سليم النفس و حسين بر خلاف كينه‌جو و - سخت‌كش بود و هردو به سال 692 وفات يافتند .\r\nگيخاتو خان پس از مرگ فلك الدّين حسن و عز الدّين حسين با وجود آنكه از هركدام از ايشان پسرى مانده بود حكومت بلاد لر كوچك را به پسر تاج الدّين شاه كه جمال الدّين خضر نام داشت سپرد ولى او مخالفين بسيار داشت و همان جماعت هم بالاخره در سال 693 او را كشتند و نسل حسام الدّين خليل بن بدر با قتل او برافتاد .\r\nرياست مخالفين جمال الدّين خضر با يكى از احفاد شجاع الدّين خورشيد بود بنام حسام الدين عمر . اين شخص همين‌كه خواست بجاى جمال الدّين بر كرسى امارت بنشيند ساير امرا او را لايق اين مقام ندانسته در عوض او صمصام الدّين محمود بن نور - الدّين محمد بن عزّ الدّين گرشاسف را بر خود امير كردند و حسام الدّين عمر را نيز در ادارهء امور مملكت مداخله دادند ولى بمناسبت آنكه به قصد بنى اعمام خود برخاسته بودند غازان خان آن هردو را در سال 695 كشت و حكومت لر را در عهدهء عز الدّين محمّد پسر عز الدّين حسين قرار داد .\r\nسلسلهء امراى لر كوچك تا اواسط قرن دهم هجرى يعنى تا ايام سلطنت شاه طهماسب اول صفوى باقى بودند و آخرين ايشان كه ذكرى از او باقى است شاه رستم بن جهانگير\r\n\r\n","description":"","footnote":"","page_name":" 451 ","page_number":519},
  {"content":"\r\n\r\nملقب به رستم خان است كه سمت للگى يكى از دختران شاه طهماسب را با حكومت لرستان داشته است .\r\n\r\nامراى لر كوچك\r\n1 - شجاع الدّين خورشيد بن ابى بكر از 580 تا 621\r\n2 - سيف الدّين رستم برادرزادهء او\r\n3 - ابو بكر بن محمد برادر سيف الدّين رستم\r\n4 - عز الدّين گرشاسف بن محمد برادر ابو بكر\r\n5 - حسام الدّين خليل بن بدر بن شجاع الدّين خورشيد تا 640\r\n6 - بدر الدّين مسعود بن حسام الدّين خليل از 640 تا 658\r\n7 - تاج الدّين شاه بن حسام الدّين خليل از 658 تا 677\r\n8 - فلك الدّين حسن و عز الدّين حسين دو پسر بدر الدّين مسعود از 677 تا 692\r\n9 - جمال الدّين خضر بن تاج الدّين شاه از 692 تا 693\r\n10 - حسام الدّين عمر و صمصام الدّين محمود از 693 تا 695\r\n11 - عز الدّين محمد بن عز الدّين حسين از 695 تا 706\r\n12 - دولت خاتون زن عز الدّين محمد و برادرش عز الدّين حسين از 706 تا 720\r\n13 - شجاع الدّين محمود بن عز الدّين حسين از 720 تا 750\r\n14 - ملك عز الدّين بن شجاع الدّين محمود از 750 تا 804\r\n15 - سيّدى احمد بن عز الدّين از 804 تا 815\r\n16 - شاه حسين عباسى از 815 تا 873\r\n17 - شاه رستم عباسى از 873\r\n18 - اغور بن شاه رستم\r\n19 - جهانگير بن اغور تا 949\r\n20 - رستم خان بن جهانگير از 949 تا 978 حيات داشته\r\n\r\n6 - چوپانيان\r\nامراى چوپانى چنان كه سابقا نيز گفتيم دو نفر بيش نيستند يكى امير شيخ حسن\r\n\r\n","description":"","footnote":"","page_name":" 452 ","page_number":520},
  {"content":"\r\n\r\nپسر امير تيمور تاش بن امير چوپان سلدوز كه تفصيل احوال او و كسانش را پيش نوشته‌ايم ديگر برادرش ملك اشرف كه در ايام قتل برادر در فارس به لشكركشى به قصد شيراز اشتغال داشت و چون از خبر قتل برادر كه در سال 744 اتفاق افتاد اطلاع يافت بتبريز آمد و به تفصيلى كه گفته‌ايم بر جاى برادر نشسته انوشيروان نامى را باسم انوشيروان عادل ايلخان خواند و اندكى بعد او را هم معزول كرده مستقل شد .\r\nملك اشرف مدّت چهارده سال ( 744 - 758 ) در آذربايجان با كمال سفاكى و ظلم و بىخردى حكومت مىكرد چنان كه هنوز سه چهار سال از دورهء امارت او نگذشته بود غالب مردم تبريز از جور او جلاى وطن كردند و چون در سال 747 وباى عظيمى نيز در تبريز بروز كرد آن شهر به كلى از اعتبار و آبادى افتاد با اين حال ملك اشرف جز اندوختن مال و آزار مردم كارى نمىكرد .\r\nدر سال 748 ملك اشرف به خيال افتاد كه بغداد را از تصرف امير شيخ حسن بزرگ ايلكانى بيرون آورد و به همين عزم به آن طرف لشكر كشيد . امير شيخ حسن از حركت ناگهانى لشكريان ملك اشرف وحشت كرده مصمم رفتن بروم و پناه بردن بحصار كماخ گريد ولى دلشاد خاتون زوجهء او ويرا مانع آمد و بمحكم كردن حصار بغداد پرداخته مستعدّ جلوگيرى از ملك اشرف شد . بر اثر همين تدبير و ثبات او لشكريان ملك اشرف كارى از پيش نبردند بلكه تاب حملهء سپاهيان ايلكانى را نياورده منهزما بآذربايجان برگشتند .\r\nملك اشرف بعد از برگشتن بتبريز مملكت خود را كه شامل عراق عجم و آذربايجان و اران و موقان و بعضى از نواحى گرجستان و كردستان بود بين امراى خود تقسيم نمود تا ايشان از آن بلاد اموالى استخراج كرده پيش او بفرستند و هرچند گاهى آن امرا را مقيد مىنمود و پس از گرفتن دارائيشان ديگرى را بر سر كار مىآورد و هرجا مىشنيد كسى مالى دارد تا ثروت او را ضبط نمىكرد راحت نمىنشست و غالبا قصد او از لشكركشى ببلاد نيز قتل و غارت بود چنان كه چند بار به طرف شروان سپاه برد و چون نتوانست بر امير و قلاع آنجا دست يابد آباديها را تا حدود گرجستان بباد چپاول داد .\r\nدر سال 751 ملك اشرف عازم اصفهان شد تا آن شهر را تصرف كند ، مردم\r\n\r\n","description":"","footnote":"","page_name":" 453 ","page_number":521},
  {"content":"\r\n\r\nاصفهان مقاومت كردند و چون ملك اشرف ديد كه به غلبه نمىتواند بر آن شهر دست يابد به همان قناعت نمود كه در اصفهان اهالى خطبه و سكه را بنام او كنند و بتبريز برگشت و جمعى از امرا و رجال را كه در حبس داشت كشت و بقراباغ رفت .\r\nظلم و بىباكى ملك اشرف مردم تبريز را بجان آورد و علما و زهاد آن شهر تاب مظالم او را نياورده در پى راحت و چاره‌جوئى آن شهر را ترك گفتند و از ايشان يكى كه قاضى محيى الدّين بردعى نام داشت به طرف شهر غازان ( سراى ) پيش جانى بيك خان اوزبك پادشاه مغول مسلمان دشت قبچاق كه مردى ديندار و فضل‌دوست بود رفت و در آن شهر بوعظ پرداخت . روزى كه جانى بيك نيز در مجلس وعظ او حضور داشت به وضعى مؤثر مظالم ملك اشرف را تقرير كرد ، جانى بيك و حضار چنان متألم شدند كه استيصال ملك اشرف و نجات مردم را از چنگ او تصميم گرفتند و جانى بيك در ظرف يك ماه سپاهيانى فراهم آورده و ايشان را در سال 758 از راه دربند بآذربايجان فرستاد .\r\nملك اشرف چون خبر رسيدن لشكريان جانى بيك را شنيد اموال عظيمى را كه بجور و ستم گرد آورده بود بر چهارصد استر و هزار شتر بار كرده روانهء سمت خوى نمود و خود در اوجان اردو زد . سپاهيان جانى بيك به سهولت اردوى ملك اشرف را پراكنده ساختند و ملك اشرف به عجله در عقب خزاين خود روانه شد ولى در خوى گرفتار و بتبريز آورده شد و باصرار حكمران شروان و قاضى محيى الدّين او را كشتند و عموم خزاين و نفايس او نصيب غالبين گرديد « 1 » و امراى چوپانى از ميان رفتند .\r\nجانى بيك پس از اندكى تيمور تاش پسر ملك اشرف و سلطان بخت دختر او را با خود برداشته عازم شهر غازان گرديد و پسر خود بردى بيك را با 50 هزار لشكرى در آذربايجان گذاشت ولى بردى بيك كمى بعد بمناسبت مرض پدرش بدشت قبچاق برگشت و اخى جوق نايب او در تبريز ماند .\r\n\r\nامراى چوپانى\r\n1 - امير شيخ حسن كوچك بن تيمور تاش بن امير چوپان از 738 تا 744\r\n2 - ملك اشرف برادر شيخ حسن از 744 تا 758\r\n\r\n\r\n","description":"","footnote":"\r\n( 1 ) - در همين باب گفته‌اند :\r\n ديدى كه چه كرد اشرف خر * او مظلمه برد و ديگرى زر . \r\n","page_name":" 454 ","page_number":522},
  {"content":"\r\n\r\n\r\n7 - امراى ايلكانى يا آل جلاير\r\nمشهورترين سلسله‌اى كه در ايام فترت بين انقراض ايلخانان ايران و ظهور امير تيمور گوركانى از تجزيهء دولت بزرگ ايلخانى بوجود آمده سلسلهء آل جلاير يا ايلكانيان است كه سابقا احوال مؤسس آن يعنى شيخ حسن بن امير حسين بن آق‌بوقا معروف بشيخ حسن بزرگ و شمّه‌اى از احوال پدرش امير حسين گوركان ( شوهر دختر ارغون خان ) و جدّش آق‌بوقا را سابقا ذكر كرده‌ايم . پدر آق‌بوقا ايلكانويان نام داشت و او از قبيلهء جلاير و جزء سردارانى بود كه به معيت هولاگو به مأموريت به ايران آمدند و اينكه اين سلسله را ايلكانيان و آل جلاير مىخوانند به همين مناسبت است و نبايد سلسلهء ايلكانيان را با ايلخانان كه جانشينان هولاگو در ايرانند اشتباه نمود .\r\nاولين امير اين سلسله امير شيخ حسن بزرگ است كه از طرف مادر نوادهء ايلخانان بوده و ما سابقا دخالت او را در عزل و نصب چند نفر بعنوان ايلخانى و استيلاى او را بر عراق عرب و پايتخت قرار دادن بغداد و محاربات با شيخ حسن كوچك و عزل شاه جهان تيمور و اعلان استقلال او را در سال 740 در آخر تاريخ ايلخانان ذكر كرده‌ايم و ديگر احتياجى به اعادهء آن نيست .\r\nامير شيخ حسن بزرگ مدّت هفده سال ( 740 - 757 ) در عراق عرب بالاستقلال سلطنت كرد و چون دلشاد خاتون زوجهء سابق ابو سعيد را در ازدواج داشت و اصلا نيز از ايل جلاير مغول و از جانب مادر هم از نژاد ايلخانان بود خود را از هركسى بيشتر لايق مقام ايشان مىشمرد و اگرچه بالاخره اساس دولت بالنسبه معتبرى را ريخت ولى سلسلهء فرزندان او از جهت وسعت مملكت و اعتبار نظامى و سياسى چندان اسم و رسمى پيدا نكرده بلكه بيشتر اشتهار ايشان بشعر دوستى و تشويقى است كه از چند نفر از شعراى فارسى مثل خواجه حافظ و خواجه محمّد عصار و شرف الدّين رامى و سلمان ساوجى و عبيد زاكانى كرده‌اند مخصوصا مدّاحى خواجه جمال الدّين سلمان ساوجى از ايشان بيش از هر چيز خاندان ايلكانى را معروف ساخته است .\r\nدر مدّت هفده سال سلطنت مستقل شيخ حسن بزرگ در عراق غالب امور را دلشاد خاتون زوجهء مدبّرهء او اداره مىكرد و اين زن كه تا دو سال قبل از فوت شوهر\r\n\r\n","description":"","footnote":"","page_name":" 455 ","page_number":523},
  {"content":"\r\n\r\nخود مىزيست در بغداد به تربيت شعرا و آبادى شهر و اشاعهء خيرات و مبرات اشتغال داشت و يك قسمت مهم از ديوان خواجه سلمان ساوجى مدايح اين خاتون است . وفات امير شيخ حسن بزرگ به سال 757 اتفاق افتاده .\r\n\r\nمعز الدين اويس - ( 757 - 776 ) -\r\nبعد از وفات شيخ حسن پسر او معز الدين اويس كه از دلشاد خاتون در سال 739 بوجود آمده بود و در تاريخ فوت پدر قريب نوزده سال داشت بجاى امير شيخ حسن بزرگ به امارت برقرار گرديد و اين شاهزادهء جوان بعد از پدر مشهورترين امراى جلايريه است چه اميرى تربيت‌يافته و شعردوست و شاعر بود و در سخن‌پردازى در خدمت خواجه سلمان ساوجى شاگردى مىكرد و به اندازه‌اى نسبت به آن شاعر تعلق مىورزيد كه در غالب مسافرتهاى خود سلمان را با خود مىبرد و سلمان فتوحات و مقامات سلطان را در قصايد خود برشتهء نظم مىكشيد .\r\n\r\nفتح تبريز در 759 -\r\nدر بهار سال 759 سلطان اويس با لشكر فراوان عازم تبريز شد تا اخى جوق نايب بردى بيك اوزبك را از آذربايجان براند و هم آن سرزمين را كه تختگاه مغول و محل ييلاقى اردوى ايشان بود به تصرف خود درآورد . اخى جوق با جمعى از امرا و بازماندگان لشكر امير اشرف چوپانى به جلوگيرى از سلطان اويس شتافت و در معابر تنگ بين كردستان و آذربايجان ميانهء فريقين جنگ درگرفت روز اول تكليف قطعى غلبه معلوم نشد ولى فرداى آن اخى جوق بتبريز گريخت و سلطان اويس او را تعقيب نمود . اخى جوق كه در مراجعت نيز دست از ظلم و آزار مردم شهر برنداشت تبريز را رها كرده به طرف نخجوان فرارى گرديد و اويس در رمضان 759 به تبريز وارد شد و در ربع رشيدى مقر كرد و قريب 47 نفر از امراى منافق ملك اشرف را بقتل رساند و بقيهء ايشان هم گريخته پيش اخى جوق رفتند .\r\nسلطان اويس يكى امراى خود را به عقب اخى جوق و امراى فرارى فرستاد ولى اين امير در رفتن تعلل به خرج داده در جنگ مسامحه نمود به همين جهت بر سپاهيانش هزيمت افتاد و اويس مجبور شد كه در زمستان ببغداد مراجعت كند و آذربايجان را قهرا به اخى جوق واگذارد .\r\nسال بعد چنان كه سابقا هم گفتيم امير مبارز الدّين محمد مظفرى بآذربايجان لشكر كشيد و تبريز را مسخر نمود ولى همين‌كه شنيد سلطان اويس از بغداد بعزم تبريز\r\n\r\n","description":"","footnote":"","page_name":" 456 ","page_number":524},
  {"content":"\r\n\r\nحركت كرده آذربايجان را ترك گفت و بشيراز برگشت و اويس بار ديگر بر تبريز استيلا يافت و از اين تاريخ ديگر آذربايجان و اران و موقان ضميمهء ممالك امراى جلاير گرديد و حدود قلمرو ايشان از طرف مشرق تا سلطانيه و كنار درياى خزر بسط يافت .\r\nدر سال 762 پسر ملك اشرف يعنى تيمور تاش دوم كه او را جانى بيك بخوارزم برده بود در خلاط پيش حاكم آنجا رفت و چون اين خبر به اويس رسيد براى آنكه در آينده مدّعى براى او پيدا نشود حكمران خلاط را بقتل تيمور تاش واداشت و خيال خود را از آن جانب آسوده كرد .\r\nدر سال 765 شاه محمود مظفرى به شرحى كه سابقا گذشت از سلطان اويس مدد گرفته بر فارس تسلط يافت و شاه شجاع را از آنجا راند و اين فتح كه در حقيقت به دستيارى لشكريان و امراى جلايرى صورت گرفته بود اهميت سلطان شيخ اويس را بيش از پيش كرد وصيت اشتهار او تا حدود كرمان و هرموز و خليج فارس رسيد .\r\nحكومت شروان و بلاد گشتاسفى را در اين تاريخ از نوادگان شروانشاهيان قديم بنام كاووس بن كيقباد در دست داشت و او كه تا سال 774 حيات داشته بر سر تصرف آذربايجان با سلطان اويس نزاع كرد چنان كه با ملك اشرف چوپانى نيز همين طريقه را سپرده بود .\r\nسلطان شيخ اويس در سال 766 به سركوبى او عازم قراباغ شد ولى شنيد كه خواجه مرجان حكمران بغداد راه عصيان رفته . ناچار از رفتن به سركوبى امير كاووس منصرف گرديده در سرماى زمستان به زحمت تمام خود را ببغداد رساند ولى چون خواجه مرجان سدّهاى دجله را گشوده و راه بغداد را سدّ كرده بود سلطان اويس نتوانست به شهر دست يابد . يكى از ملازمان او كه قرامحمد نام داشت و حكومت شهر واسط در عهد او بود با پانصد كشتى بمدد رسيد و سلطان از آب گذشته بر بغداد مستولى شد و خواجه مرجان را گرفت ولى بر اثر شفاعت سادات و قضاة از سر خون او درگذشت .\r\nبعد از يازده ماه توقف در بغداد سلطان اويس سلطان شاه خازن را از جانب خود در بغداد گذاشته از راه تكريت بموصل و موش آمد و آن حوالى را كه در تصرف بيرام خواجه برادر قرامحمد و تركمانان اتباع ايشان بود به تصرف خود آورد و از آنجا\r\n\r\n","description":"","footnote":"","page_name":" 457 ","page_number":525},
  {"content":"\r\n\r\nبتبريز رفت و پس از گذراندن تابستان زمستان را ببغداد رجعت نمود و در همين ضمن امراى او بر كاووس امير شروان نيز دست يافتند و او را بند كرده پيش اويس آوردند اويس پس از سه ماه او را بخشوده به مملكت خود برگرداند .\r\n\r\nفتح رى در 772 -\r\nدر سال 770 و 771 شاه شجاع و برادرش شاه محمود هريك براى آنكه حمايت و كمك سلطان اويس را به طرف خود جلب كنند كسانى پيش اويس فرستادند و تقاضاى وصلت با دختر او را كردند .\r\nشاه محمود به شرحى كه در پيش گذشت بالاخره موفق شد كه در سال 771 دختر سلطان اويس را در عقد خود درآورد و در اين معامله بر برادر و رقيب خود شاه شجاع غلبه كند . در نتيجهء اين وصلت پشت شاه محمود بآل جلاير قوى گرديد و نقشهء شاه شجاع در قطع رشتهء خصومت بين ايشان و خود خنثى شد\r\nدر سال 772 امير ولى از ميرزادگان طغا تيمور خان كه بعد از قتل او بر جرجان استيلا يافته و تا حدود رى دامنهء متصرفات خود را بسط داده بود نسبت بسلطان اويس از در مخالفت درآمد و اويس به قصد سركوبى او عازم رى شد . سلطان اويس امير ولى را منهزم نمود و حكومت رى را به يكى از امراى خود كه قتلغ شاه نام داشت واگذاشت قتلغ شاه دو سال بعد مرد و مقام او نصيب عادل آقا گرديد و اين عادل آقا كه ابتدا شحنهء بغداد بود بتدريج در دستگاه ايلكانيان ترقى يافته از امراى معتبر مشهور شد .\r\nحكومت بغداد را سلطان اويس در سال 769 پس از وفات سلطان شاه خازن بار ديگر به خواجه مرجان واگذاشته بود و چون خواجه مرجان در 774 فوت كرد سلطان حكومت بغداد را به خواجه سرور از امراى خود داد ، خواجه سرور بر اثر طغيان دجله و تلف شدن 000 ، 40 اهالى از غصه مرد ، اويس امير وجيه الدّين اسماعيل رشيدى پسر امير شمس الدين زكريا را كه نوادهء خواهرى خواجه غياث الدّين محمد وزير مىشد به حكومت پايتخت خود برگزيد . و برادر اين امير زكريا يعنى خواجه نجيب الدين نيز سمت وزارت اويس را داشت .\r\n\r\nوفات اويس در غرهء جمادى الاولى 776 -\r\nدر سال 774 امير ولى بار ديگر بعراق عجم تاخت و ساوه را گرفت و بجرجان برگشت . سلطان اويس بعزم قلع\r\n\r\n","description":"","footnote":"","page_name":" 458 ","page_number":526},
  {"content":"\r\n\r\nمادهء او در ربيع الآخر سال 776 از تبريز به عمارت ربع رشيدى نقل نمود ولى در اين ضمن مريض بسترى گرديد و در غرهء جمادى الاولى بعد از نوزده سال سلطنت جان سپرد .\r\nشيخ اويس بهادر خان يكى از امراى آبادكننده و شعردوست و شاعرپرور بوده و خود او نيز چنان كه يادآور شديم بنظم شعر مىپرداخته . در عهد او بين بغداد و تبريز از طرفى و مصر و بندر و نيز از طرفى ديگر روابط سياسى و تجارتى برقرار شد چنان كه اويس و خواجه مرجان در ايامى كه با يكديگر نزاع داشتند هردو بسلطان مصر پيغامهائى دادند و پيش او سفرائى فرستادند و خواجه مرجان سلطان را به گرفتن بغداد تطميع مىكرد و اويس او را از معاونت به خواجه مرجان منع مىنمود .\r\nسلطان شيخ اويس در باز كردن راه تجارتى قديم بين تبريز و طرابوزان و ونيز سعى بسيار داشت و دو مراسله بامير طرابوزان و تجار ونيزى مقيم آن بندر نوشت و ونيزيها را دعوت به تجارت با آذربايجان نمود و به ايشان اطمينان داد كه راه‌ها مثل زمان سلطان ابو سعيد بهادر خان امن و بىخطر است ولى تجار ونيزى به امنيت طرق اطمينان نكردند و عدّه‌اى از ايشان كه بعزم تبريز حركت نمودند در راه دوچار راهزنان گرديدند اگرچه اويس قطاع الطريق را تنبيه نمود ولى مسلم شد كه هنوز اطمينانى بهه راههاى كاروانى نيست .\r\nسلطان اويس در تبريز به بناى ابنيهء عاليه اقدام نمود و عمارتى ساخت بنام دولتخانه كه به گفتهء يكى از مسافرين فرنگى عهد او شامل 000 ، 20 اطاق و منزلگاه بود .\r\nشعراى بزرگى كه سلطان اويس را مدح گفته و در دولت او مىزيسته‌اند عبارتند از خواجه سلمان ساوجى ، خواجه محمد عصار ، عبيد زاكانى و خواجه شرف الدّين رامى .\r\nسلطان حسين ( 776 - 784 ) - سلطان اويس در وصيت موت پسر بزرگ خود شيخ حسن را به حكومت بغداد و پسر كوچكتر يعنى حسين را بولايت عهد منصوب كرد .\r\nامرا گفتند كه شيخ حسن بزرگتر است و زير بار نخواهد رفت . اويس گفت خود مىدانيد . امرا بمحض شنيدن اين بيان شيخ حسن را مقيد ساختند و همين‌كه اويس جان سپرد او را بقتل آوردند و حسين بجاى پدر بتخت نشست .\r\nدر عهد سلطان اويس چنان كه گوشزد شد طوايف مختلفهء تركمان كه در حدود جنوب درياچهء وان و حوالى سنجار و موش و موصل قدرت پيدا كرده بودند و يكى\r\n\r\n","description":"","footnote":"","page_name":" 459 ","page_number":527},
  {"content":"\r\n\r\nاز رؤساى ايشان يعنى قرامحمد چنان كه ديديم از ياران سلطان اويس شده بود .\r\nپس از فوت سلطان اويس قرامحمد و برادرش بيرام خواجه تركمانان مطيع خود - را كه قراقويونلو نام داشتند تحت يك اداره آورده عدّه‌اى از قلاع اطراف يورتهاى قبيلهء خود را به تصرف گرفتند و از دو طرف ممالك متعلق به ايلكانيان يعنى عراق و آذربايجان را مورد تهديد قرار دادند .\r\nدر سال 777 سلطان حسين به قصد استيصال تركمانان قراقويونلو به طرف مغرب درياچهء وان حركت كرد و بعضى از قلاع متعلق به ايشان را گرفت . امير قرامحمد طلب صلح نمود و با دادن هزار سر گوسفند برسم پيشكش بملاقات سلطان حسين آمده مطيع شد و سلطان حسين بآذربايجان برگشت .\r\nدر همين سال شاه شجاع بتحريك مردم تبريز كه از عياشى و بىمبالاتى سلطان حسين آزرده‌دل بودند بعزم آذربايجان حركت كرد و سلطان حسين را شكست داده بتبريز وارد شد ولى به زودى بمناسبت شنيدن خبر طغيان شاه يحيى بفارس برگشت و سلطان حسين مجددا بر تبريز مستولى گرديد .\r\nدر سال 778 سلطان حسين براى گذراندن بهار بچمن اوجان رفت و عادل آقا نيز از سلطانيه به خدمت او شتافت . در اين ضمن جمعى از امراى سلطانى به قصد عادل آقا كه قدرت و نفوذ بسيار پيدا كرده بود برخاستند . عادل آقا به سلطانيه برگشت و شاه منصور بن شاه مظفر مظفرى را كه به او پناه جسته بود بر همدان حكومت داده باردوى خويش بدفع امراى سركش حركت نمود . امراى سركش مزبور نسبت بسلطان حسين نيز وفادار نبودند . سلطان از ترس ايشان از اوجان بتبريز رفت و جماعت مزبور اردوى سلطانى را غارت كرده عازم بغداد شدند . سلطان چگونگى را به اطلاع عادل آقا رساند . شاه منصور امراى ياغى را در حدود كردستان مغلوب و دستگير نمود و ايشان را بجان امان داد ولى سلطان حسين عادل آقا را مأمور قتل ياغيان كرد و عادل آقا همگى را كشت و بواسطهء اين خدمت بيش از پيش در چشم سلطان حسين محترم گرديد .\r\nدر همين سال 778 شاهزاده شيخ على برادر سلطان حسين كه از قدرت امير اسماعيل بن امير زكريا حكمران بغداد خشنود نبود عدّه‌اى از اوباش بغداد را تحريك\r\n\r\n","description":"","footnote":"","page_name":" 460 ","page_number":528},
  {"content":"\r\n\r\nكرد و يكى از ايشان امير وجيه الدّين اسماعيل را كشت و امير مسعود رشيدى عم امير اسماعيل كه به يارى برادرزاده آمد او را نيز آن جماعت بىسروپا بقتل آوردند و چون اين خبر بتبريز رسيد خواجه زكريا كه در مراحل پيرى سر مىكرد بر قتل پسر و برادر سخت گريست و سلطان حسين بجاى ملامت برادر ، او را به حكومت بغداد منصوب نمود . شيخ على از اين پيشامد مسرور شده قاتلان امير اسماعيل و امير مسعود را اكرام كرد و چون كفايت ادارهء كارها را نداشت پير على بادك را كه از جانب شاه شجاع در شوشتر حكومت مىكرد ببغداد خواسته او را مدير امور مملكتى قرار داد و چيزى طول نكشيد كه شاهزاده شيخ على و خواجه پير على رايت طغيان برافراشته عراق عرب را براى خود ادعا كردند و از اطاعت امر سلطان حسين سرپيچيدند .\r\nسلطان حسين و عادل آقا در سال 782 با اردوئى عظيم از تبريز حركت نموده رهسپار بغداد شدند . مخالفين چون توانائى پايدارى نداشتند بشوشتر گريختند . سلطان حسين در بغداد ماند و عادل آقا بتعقيب شاهزاده شيخ على و پير على بخوزستان رفت شيخ على از در اطاعت درآمد و قرار شد كه به همان شوشتر قناعت نمايد و ديگر در امور عراق عرب تصرف نكند ، عادل آقا بعد از سركوبى شيخ على چون از سلطان حسين رنجيده بود به سلطانيه مراجعت نمود و سلطان هم اندكى بعد به علت هوادارى بعضى از مردم بغداد از شيخ على و دعوت او به مراجعت تاب مقابلى در خود نديده بتبريز آمد و شيخ على بغداد را تحت امر خويش آورد .\r\n\r\nقتل سلطان حسين در 784 -\r\nبعد از مراجعت بتبريز سلطان حسين جهت استمالت عادل آقا بيشتر سپاهيان خود را به سلطانيه فرستاد تا او را در گرفتن بعضى از قلاع رى از چنگ امير ولى كمك نمايند . چون در اين موقع ديگر تقريبا از امرا و لشكريان سلطان حسين كسى در تبريز نبود برادر او احمد غفلة از شهر خارج شده باردبيل و موقان و اران رفت و لشكريانى تهيه ديده بتبريز برگشت و ناگهانى بر سر برادر تاخته او را گرفت و در يازدهم صفر سال 784 بقتل رساند و خود بجاى او بنام سلطان احمد پادشاه شد .\r\n\r\nسلطان احمد ( 784 - 813 ) -\r\nبعد از قتل سلطان حسين برادر ديگر او ابو - يزيد از ترس از تبريز گريخته به سلطانيه پيش عادل آقا رفت و عادل آقا او را به پادشاهى\r\n\r\n","description":"","footnote":"","page_name":" 461 ","page_number":529},
  {"content":"\r\n\r\nنصب كرده براى سركوبى سلطان احمد به سمت تبريز در حركت آمد . سلطان احمد ابتدا جماعتى از امراى همراه عادل آقا را به طرف خود كشاند و همين قضيه پاى جنگجوئى عادل آقا را سست كرده او را به مراجعت به سلطانيه وادار نمود و او در ضمن شيخ على حاكم بغداد و خواجه على بادك امير او را به مخالفت با سلطان احمد واداشت و ايشان بآذربايجان لشكر كشيدند . لشكريان بغداد سلطان احمد را شكست دادند و سلطان احمد از طريق خوى بنخجوان گريخت و در آن حدود بملاقات قرامحمد تركمان رفته از او استمداد جست .\r\nقرامحمد با تحميل دو شرط حاضر شد سلطان احمد را يارى كند اول آنكه سلطان در كارهاى جنگ دخالت ننمايد ، ديگر آنكه پس از فتح در غنايم طمع نكند .\r\nسلطان احمد اين دو شرط را پذيرفت و قرامحمد 5000 سوار به كمك او فرستاد و تركمانان شيخ على و خواجه على هردو را در جنگ كشتند و غنايم بسيار گرفتند و سلطان احمد بتبريز برگشت و اندكى بعد با عادل آقا از در صلح‌خواهى درآمد ولى عادل آقا اعتنا نكرده بتبريز نزديك شد و امراى بغداد هم در خدمت او داخل گرديدند سلطان احمد ناچار بموقان و اران فرار نمود . عاقبت امير ابخاز بين اثنين واسطهء صلح شد و مقرر گرديد كه آذربايجان بالاستقلال در تصرف سلطان احمد قرار گيرد و عراق عجم بسلطان بايزيد تحت‌الحمايهء عادل آقا ، عراق عرب را هم سلطان احمد و عادل آقا به شركت هم اداره كنند . عادل آقا به سلطانيه برگشت و يكى از سرداران خود - را به همراهى امراى بغداد روانهء آن شهر نمود تا از جانب او در ادارهء امور عراق عرب ناظر باشد . مأمور عادل آقا بمحض ورود ببغداد قاتلين امير اسماعيل رشيدى و مخالفين ديگر را بقتل آورد و فتنه در بغداد بالا گرفته شورشيان خزانه‌اى را كه براى ارسال به خدمت عادل آقا فراهم آمده بود غارت كردند . چون اين اخبار بتبريز رسيد سلطان احمد عازم بغداد شد و عامل عادل آقا را كه گريخته بود بچنگ آورده كشت و شاه منصور مظفرى را كه از حبس عادل آقا فرار نموده بود از جانب خود به حكومت شوشتر برقرار كرد و در سال 785 بتبريز برگشت .\r\nعادل آقا كه از استبداد و سفاكى سلطان احمد راضى نبود با سپاهيان خود بآذربايجان آمد و در نزديكى مراغه با اردوى سلطان احمد روبرو گرديد . سلطان\r\n\r\n","description":"","footnote":"","page_name":" 462 ","page_number":530},
  {"content":"\r\n\r\nغالب شد و عادل آقا به سلطانيه برگشته از بيم احمد بهمدان رفت و از آنجا بشاه شجاع پيغام فرستاده او را بفتح آذربايجان برانگيخت . شاه شجاع به قصد تبريز حركت كرد و عادل آقا و سلطان بايزيد باستقبال او رفته در گلپايگان بملاقات او نايل آمدند و به همراهى هم بهمدان رسيدند . سلطان احمد بشاه شجاع پيغامى محترمانه داد و عادل آقا را بندهء عاصى خود قلمداد نمود . شاه شجاع هم به همين نظر سلطانيه را به بعضى از امراى خويش سپرده سلطان بايزيد را اسما بر آنجا پادشاه قرار داد و دست عادل آقا را از كارها كوتاه نموده بخوزستان رفت . امراى ابو يزيد امراى شاه شجاع را به سلطانيه راه ندادند و خود بر آنجا استيلا يافتند اما چون قدرتى نداشتند سلطان احمد به زودى به سلطانيه آمده آنجا را به تصرف خود گرفت و ابو يزيد را بتبريز برد و قلعهء سلطانيه را باسم پسر دو سالهء خود بشيخ محمود جاندار سپرد .\r\nدر همين ايام بود كه خبر وصول لشكريان امير تيمور گوركانى از ماوراءالنهر بخراسان و از آنجا بقومس و رى رسيد و عدّه‌اى از ايلچيان آن امير نيز براى ملاقات سلطان احمد بتبريز آمدند . سلطان احمد ايلچيان امير تيمور را ببغداد فرستاد و خود نيز در عقب ايشان روانه شد تا در آن شهر با فرستادگان تيمورى ملاقات و مذاكرات كند . عادل آقا از غياب سلطان احمد استفاده كرده بار ديگر خود را به سلطانيه رساند و آنجا را از كف عمال سلطان احمد بيرون آورده به مخالفت با احمد قيام نمود و او تا ورود امير تيمور به سلطانيه شهر و قلعهء آن را در يد تملك خود داشت .\r\nاز سال 788 تا تاريخ 813 كه تاريخ قتل سلطان احمد است بدست قرايوسف تركمان سلطان احمد تمام مدّت را در سرگردانى و زدوخورد با مخالفين و يأس و نوميدى سر مىكرد . امير تيمور در 788 آذربايجان را مسخر ساخت و آن قطعه از تصرف آل جلاير به كلى بيرون رفت و ملك سلطان احمد منحصر بعراق عرب گرديد . هفت سال بعد از اين واقعه بغداد نيز مسخر امير گوركانى شد و احمد بمصر گريخت و تا امير تيمور زنده بود جرأت اقدامى نداشت ، همين‌كه خبر فوت آن امير قهار رسيد سلطان احمد بممالك سابق خود برگشته عراق عرب را متصرف شد و پنج سال ديگر در بغداد سلطنت كرد ولى بين او و قرايوسف تركمان دشمنى بروز كرد و ميان ايشان در تبريز\r\n\r\n","description":"","footnote":"","page_name":" 463 ","page_number":531},
  {"content":"\r\n\r\nجنگ اتفاق افتاد و سلطان احمد در 813 بقتل رسيد و او در حقيقت آخرين امير سلسلهء ايلكانى است و ما شرح منازعات او را با امير تيمور و دورهء آخرى سلطنتش را در فصول بعد ذكر خواهيم كرد .\r\nسلطان احمد مردى سفاك و خونريز و سخت‌كش بود و به همين علت غالبا امرا از او متوهّم بودند و در استيصالش مىكوشيدند چنان كه مخالفين او را بتسخير آذربايجان تحريك مىكردند و همين كيفيات نگذاشت كه او را از دورهء بالنسبه طولانى سلطنت بهره‌اى كافى حاصل شود . با اين حال مردى بود شعردوست و خود نيز شعر مىگفت و موسيقى مىدانست و خواجه حافظ شيرازى در دو غزل او را مدح گفته است . « 1 » به آبادانى نيز بىعلاقه نبود چنان كه پس از مرگ تيمور و مراجعت ببغداد قسمتى از خرابيهاى آن شهر را مرمت نمود و از آن جمله باروى شهر را مجددا ساخت .\r\n\r\nامراى ديگر ايلكانى -\r\nبعد از قتل سلطان احمد اوضاع بغداد بهم خورد . از طرفى قرايوسف تركمان پسر خود را به تصرف بغداد فرستاد . از طرفى ديگر يكى از مماليك سلطان ولد پسر شيخ علىّ بن سلطان اويس شهر را بنام سلطان ولد در ضبط خود آورد اما به زودى بدست مملوك ديگرى كه ادعاى زنده بودن سلطان احمد را داشت بقتل رسيد . اين قاتل نيز كشته شد و بغداد رسما از متصرفات سلطان ولد گرديد . قرايوسف تركمان بالاخره بغداد را گرفت و سلطان ولد و كسانى را كه مدّعى زنده بودن سلطان احمد بودند از ميان برداشت .\r\nپسر سلطان ولد باسم سلطان اويس ثانى خوزستان و بصره و واسط را مسخر نمود و در سال 824 ببغداد آمد ولى در همان سال بدست يكى از عمال برادر خويش سلطان محمود كشته گشت .\r\nبعد از اويس ثانى سلطان محمود برادرش بر خوزستان استيلا يافت . سلطان\r\n\r\n\r\n","description":"","footnote":"\r\n( 1 ) - يكى در اين غزل :\r\n كلك مشكين تو روزى كه ز ما ياد كند * ببرد اجر دو صد بنده كه آزاد كند \r\nكه در آن گويا خواجه به سفاكى سلطان اشاره نموده او را نصيحت مىدهد و مىگويد :\r\n شاه را به بود از طاعت صدساله و زهد * قدر يك‌روزهء عمرى كه در او داد كند \r\nديگر در اين غزل :\r\n احمد اللّه على معدلة السلطان * احمد شيخ اويس حسن ايلكانى \r\n","page_name":" 464 ","page_number":532},
  {"content":"\r\n\r\nابراهيم گوركانى پسر ميرزا شاهرخ بدفع او بخوزستان آمد و شوشتر را محاصره كرد ولى بواسطهء شدّت سرما به گرفتن آن توفيق نيافت . در سال 825 بار ديگر سلطان ابراهيم عازم تسخير شوشتر گرديد . اين‌بار محمود خوزستان را رها كرده بعراق عرب رفت و در آنجا مريض شد چون مرگ خود را نزديك ديد سلطان حسين بن علاء الدولة بن سلطان احمد را به وليعهدى خود نامزد نمود و سلطان حسين چون محمود در 827 فوت كرد جاى او را گرفت و در حلّه مقام كرد ولى امير اصفهان پسر قرايوسف حله را محاصره نمود و سلطان حسين را در 836 كشت و سلسلهء ايشان بقتل او برافتاد و امراى تركمان در عراق عرب جاى ايشان را گرفتند .\r\n\r\nامراى ايلكانى يا آل جلاير\r\n1 - امير شيخ حسن بزرگ بن امير حسين بن آق‌بوقا بن ايلكان از 740 تا 757\r\n2 - سلطان شيخ اويس بن شيخ حسن از 757 تا 776\r\n3 - سلطان حسين بن شيخ اويس از 776 تا 784\r\n4 - سلطان احمد بن شيخ اويس از 784 تا 813\r\n5 - شاه ولد بن شيخ علىّ بن شيخ اويس از 813 تا 814\r\n6 - سلطان اويس بن شاه ولد از 814 تا 824\r\n7 - سلطان محمود بن شاه ولد از 824 تا 827\r\n8 - سلطان حسين بن علاء الدّولة بن سلطان احمد از 827 تا 836\r\n\r\n8 - سربداران و طغاتيموريه\r\nدر ميان سلسله‌هاى امرائى كه بعد از برافتادن ايلخانان در ولايات مختلفهء ايران مدّتى امارت و تسلط يافته‌اند سربداران اگرچه نه از جهت وسعت مملكت و قدرت و شوكت با امراى ديگر قابل مقايسه هستند و نه از حيث دوام دولت و عظمت آثار ولى از يك بابت در تاريخ ايران قبل از تشكيل سلسلهء صفويه اعتبارى خاص دارند و آن قيام ايشان است به مخالفت با اهل تسنن بعنوان علمدارى از مذهب شيعه و سعى در انتشار آداب و احكام اين دين و شروع كار خود به شكل دعوت فرقه‌اى و مريد و مرادى كه از اين جهات مىتوان ايشان را پيشقدمان مريدان شيخ صفى الدّين اردبيلى و فرزندان او دانست .\r\n\r\n","description":"","footnote":"","page_name":" 465 ","page_number":533},
  {"content":"\r\n\r\nامراى اين سلاله شهر سبزوار را كه از قديم مردم آن بتشيّع اشتهار داشتند مركز خود قرار دادند و با دراويش و مردانى كه بحب آل على مشهور بودند رابطهء ارادت برقرار كردند . شعرا را به مديحه‌سرائى از اهل بيت اطهار واداشتند و با بعضى از علماى شيعه كه در خارج ايران مخصوصا در جبل عامل مركز مهم شيعيان در آن ايام اقامت داشتند داخل مكاتبه شدند و ايشان را براى هدايت مردم و اجراى شعائر دين شيعه بخراسان خواستند و بر اثر همين دعوتها بود كه فقيه معروف شهيد اول شيخ شمس الدين محمد مكى ( مقتول در 786 ) كتاب مشهور خود يعنى اللمعة الدمشقية را بنام سلطان على مؤيد سربدارى تأليف كرده بخراسان فرستاد تا شيعيان آن ديار بر طبق فتاوى او كه در آن كتاب مندرج است عمل نمايند و اين كتاب و شرح آن به تفصيلى كه بعدها خواهيم گفت از مشهورترين كتب فقهيهء طايفهء اماميه يعنى شيعيان اثنىعشرى است و هنوز نيز شرح لمعه از كتب معتبر درسى است .\r\nابتداى دعوت سربداران - در اواخر دولت سلطان ابو سعيد بهادر خان در آذربايجان و گيلان و مازندران عرفا و متصوفه و دراويش رو بازدياد گذاشتند به‌طورىكه در هر ناحيه‌اى مرادى گرد خود جماعتى مريد داشت و چون سلطان ابو سعيد اساسا مخالف آزار رساندن به اين طايفه بود كسى نيز متعرض ايشان نمىشد و به همين علت روز بروز عدد مردهء شيوخ رو به افزايش مىگذاشت . قسمت عمدهء اين مريدان در جزء سلسلهء اهل فتوت يا اهل اخوت داخل بودند و فتيان و اخوان جماعتى از عوام متصوفه بودند كه سعى داشتند اصول عاليهء عرفان و تصوف را در ميان عامه نيز جارى ساخته با تصفيهء اخلاق و استحكام مبانى صفا و و داد بين خود از آن بهره بردارند و اين جماعت كه از عهد خلافت الناصر لدين اللّه به علت گرويدن او به اين طايفه در جميع ممالك اسلامى تشكيلات و زوايا و خانقاه‌ها و مهمان‌خانه‌ها داشتند متفرق بودند و حضرت امير المؤمنين علىّ بن ابى طالب را مطلقا فتى و مولى و حامى جمعيت خود مىشمردند و از تعصب مذهبى و آزار يكديگر و قتل و غارت و دزدى نيز احتراز داشتند بلكه مثل فرسان جاهليت عرب و شواليه‌هاى قرون وسطى در اروپا متحلّى بيك سلسله اخلاق مردانه بودند .\r\nاز اين جماعت آنها كه در ايران به اين سلسله سر سپردند بمناسبت سابقهء تشيّع در بعضى ولايات مخصوصا در گيلان و مازندران و پاره‌اى قسمتها از خراسان بتدريج فرقهء\r\n\r\n","description":"","footnote":"","page_name":" 466 ","page_number":534},
  {"content":"\r\n\r\nخود را حامى طايفهء شيعه قرار دادند و چون مقارن اواخر دورهء ايلخانان در ايران شرقى تعصب اهل تسنن بر ضد شيعه قوت گرفت و شيعيان بخصوص در هرات و خراسان بر اثر استبداد بعضى از سلاطين سنى آل كرت مورد آزار و اذيت شدند آزارديدگان به سمت اين فرقه رو كردند و قائدين فرقه كه حمايت از مظلومين را دستور عمدهء مسلك خويش قرار داده بودند به هواخواهى ايشان يا بعبارة اخرى بر خلاف اهل تسنن قيام نمودند و بتدريج قيام آن فرقه عنوان برانداختن گروندگان بمذهب اهل سنت را پيدا كرد .\r\nدر اواخر سلطنت ابو سعيد بهادر خان يكى از درويشان مازندرانى بنام شيخ خليفه از آن ديار بسمنان آمده به خدمت عارف معروف ركن الدين علاءالدولهء سمنانى رسيد سپس به قريهء بحرآباد از قراء جوين مركز عرفاى معروف خاندان حمويه رفت و بحضور يكى از ايشان كه خواجه غياث الدين هبة اللّه حموى بود رسيد بعد بسبزوار آمد و در يكى از مساجد آن مقيم گرديد و چون حافظ قرآن بود و كلام اللّه را به آوازى خوش مىخواند و سخنان شيرين داشت به زودى دور او جمع آمدند و مريد بسيار پيدا كرد و از اطراف مردم براى شنيدن صوت و درك محضر او بسبزوار رو نهادند . فقهاى سبزوار وجود او را منافى دستگاه خود ديده بنام آنكه حركات او خلاف دين است فتواى قتل او را دادند و آن را پيش ابو سعيد خان فرستادند . ابو سعيد در جواب پيغام داد كه او متعرض طايفهء درويشان نمىشود . حكام خراسان آنچه مصلحت است عمل نمايند . فقهاى سبزوار ضمنا بتفرقه انداختن در ميان اتباع شيخ خليفه كوشيدند و بانواع آزارها شيخ و مردهء او را در زحمت قرار دادند .\r\nيكى از مدرسين ولايت سبزوار از قريهء جور بنام شيخ حسن كه به محبت آل على بار آمده و از دوستداران جدّى اين خاندان بود چون اوصاف شيخ خليفه را از شاگردان خود شنيد به زيارت او آمد و از آن جهت كه مسلك شيخ را هم با مسلك خود يكى يافت به او سرسپرد و از اتباع او گرديد .\r\nشيخ خليفه را در 22 ربيع الاول سال 736 شبانه در مسجدى كه مقام داشت كشتند و مردهء او بشيخ حسن جورى پيوستند و شيخ روز بعد از سبزوار خارج شده بنيشابور رفت و از ترس مخالفين مدّتى را در نيشابور و مشهد و ابيورد و قوچان مختفى مىزيست ولى با تمام اين احوال مريدان او كه ايشان را شيخيان جوريه مىخواندند با او\r\n\r\n","description":"","footnote":"","page_name":" 467 ","page_number":535},
  {"content":"\r\n\r\nرفت‌وآمد داشتند و شيخ حسن اصحاب خويش را به متانت و بردبارى و احتياط و انتظار موقع مساعد براى كوتاه كردن دست ظلمه و بر كرسى نشاندن كلمهء حق توصيه مىكرد و شيخ دفترى داشت كه نام مرده را بر آن ثبت مىنمود و به ايشان مىگفت كه ساز جنگ را فراهم كنند و راز خود را تا موقع اقدام مخفى نگاه دارند . بعد از چند ماه شيخ حسن خراسان را ترك گفته بعراق سفر كرد و يك سال و نيم دورى او از خراسان طول كشيد و در اين ضمن عدد مريدان او رو به افزايش مىگذاشت تا آنجا كه در اواخر سال 738 موقعى كه شيخ حسن بخراسان برگشت از ترس كثرت مراودهء آن جماعت دو سه ماهى بيش اقامت خود را طول نداده در ابتداى 739 بتركستان رفت و پس از چند ماه مسافرت در بلخ و ترمذ و هرات و خاف و قهستان و كرمان بمشهد برگشت و بنيشابور رفت و در اين اقامت اخير خلق بسيارى پيش او آمدند و از اوضاع پريشان زندگانى خود كه بر اثر استيلاى عمال ظالم طغاتيمور خان بر خراسان در ذلت تمام سر مىكردند شكايت نمودند و از او راه چاره و خلاص طلبيدند و كار شيخيان جوريّه بالا گرفت و فقهاى نيشابور بر ضد ايشان برخاستند و شيخ حسن اضطرارا بقهستان رفت و چون بار ديگر بمشهد آمد ارغون شاه نايب طغاتيمور خان در صدد دستگيرى او برآمد و بتحريك فقهاى نيشابور و طوس مردهء شيخ را آزار بسيار رساند و شيخ مصمم عزيمت عراق بود كه جمعى از پيروان اخلاص كيش او مراد و پيشواى خود را بسبزوار خواندند و اين عدّه از طرف جمعى از مردم سبزوار كه بر حكام جورپيشه قيام كرده و خيال برداشتن ايشان و انتشار مذهب تشيّع را داشتند به خدمت شيخ آمده بودند .\r\nيكى از خواجگان متمول قريهء باشتين از قراء سبزوار بنام خواجه فضل الله كه از طرف پدر به امام حسين و از طرف مادر بيحيى بن خالد برمكى نسبت مىرساند مقارن رواج بازار شيخيان جوريه در باشتين مستقر بود و يكى از پسران او كه امين الدولة عبد الرزاق نام داشت در دربار ابو سعيد خان مىزيست . ابو سعيد اندكى قبل از وفات خود عبد الرزاق را به مأموريت ديوانى بكرمان فرستاد تا بقاياى آن ولايت را جمع كرده بديوان بياورد .\r\nعبد الرزّاق اموال كرمان را جمع آورد ولى چون مردى عياش و خرّاج بود تمام آن را بسرعت حيف و ميل كرد و در انديشهء آن بود كه جواب ديوان و سلطان را چه دهد كه\r\n\r\n","description":"","footnote":"","page_name":" 468 ","page_number":536},
  {"content":"\r\n\r\nخبر مرگ ابو سعيد به او رسيد . از اين مژده روحى تازه در كالبد او دميده بسبزوار آمد و ديد كه برادران او ايلچى وزير خراسان خواجه علاء الدين محمد را كشته‌اند و علت آن اين بوده است كه اين ايلچى از ايشان شراب و شاهد خواسته بود و ايشان تحمل اين جسارت او را نكرده به قتلش رسانده بوده‌اند . عبد الرزاق حركت برادران را در قتل ايلچى جسور تصويب كرده جماعتى از دلاوران بيهق را با خود همدست نمود و اين گروه اتفاق كرده گفتند : « اگر توفيق يابيم دفع ظلم ظالمان نمائيم و الا سر خود را بر دار ببينيم كه ديگر تحمل تعدّى و ظلم نداريم » و به همين جهت است كه ايشان را سربداران لقب داده‌اند .\r\nجماعت سربداران امين الدّين عبد الرزاق را در تاريخ 12 شعبان سال 737 به سردارى خود اختيار نمودند و ابتدا چون عدد و قدرت ايشان زياد نبود قيام خود را به شكل دستبرد بقوافل و اموال كسانى كه بظلم و جور معروف بودند شروع كردند و از اين راه اموال و اسبابى كه براى حركات بزرگتر لازم بود فراهم آوردند و اتباع عبد الرزاق و شوكت و قدرت او بتدريج زياد شد تا آنجا كه بر خواجه علاء الدّين محمد وزير خراسان غلبه كرده او را كشت و در 738 شهر سبزوار را تحت استيلاى خود درآورده علم استقلال برافراشت .\r\nبعد از اين پيشرفت كه نصيب امير عبد الرزاق گرديد نخوت و غرور او بالا گرفت و خواست به زور دختر يكى از اعيان خراسان را به ازدواج خود درآورد . دختر رضا نداد و از سبزوار بنيشابور گريخت . امير عبد الرزاق برادر خود امير وجيه الدين مسعود را بآوردن آن دختر روانهء نيشابور كرد . وجيه الدّين مسعود در نيشابور به دختر رسيد و خواست او را عنفا بسبزوار برگرداند . دختر بالتماس از او خواست كه از سر او درگذرد و او را به دوستى و محبت امير المؤمنين على در ترك عزيمت خود قسم داد . مسعود دختر را رها كرده بنيشابور برگشت . امير عبد الرزاق او را بخشم مخاطب ساخته دشنامهاى زشت داد . وجيه الدّين تحمل اين خوارى را نكرده با خنجر برادر را در تاريخ 12 ذىالحجه 738 كشت و رياست سربداران به او منتقل گرديد . حكومت عبد الرزاق دو سال و يك ماه طول كشيد .\r\n\r\nوجيه الدين مسعود ( 738 - 745 ) -\r\nامير وجيه الدّين مسعود باشتينى از برادر خود بحسن اخلاق و مزيد شجاعت و كرم و جوانمردى ممتاز بود و به همين جهت نيز كار او رونق بسيار گرفت و او چون مىخواست اساس دولت خود را قويم‌تر كند دست\r\n\r\n","description":"","footnote":"","page_name":" 469 ","page_number":537},
  {"content":"\r\n\r\nارادت بشيخ حسن جورى داد و در همان ايامى كه ارغون شاه مزاحم شيخ حسن و جماعت شيخيان جوريه بود عدّه‌اى از مريدان شيخ را پيش او فرستاد و او را بسبزوار خواست و در قيام بر ضدّ ظالمان او را پيشوا و مقتداى خود ساخت و رياست دنيائى طايفهء جوريه را برعهده گرفت و جماعتى ديگر نيز از ائمه و مشايخ و سادات سبزوار گرد او فراهم آمدند و امير و شيخ دست يكى كرده نيشابور را نيز در سال 739 از كف عمّال ارغون شاه بيرون آوردند و از دو طرف طغاتيمور خان پادشاه خراسان و جرجان و ملك معز الدّين كرت خسرو هرات و جبال را در وحشت انداختند مخصوصا چون قيام ايشان بر ضدّ اهل تسنن بود و اين دو پادشاه هردو خود را حامى اين مذهب مىدانستند اقتدار طايفه‌اى از شيعه كاملا بر ضرر و بر ضدّ رعاياى پادشاهان مزبور تمام مىشد .\r\nطغاتيمور خان كه شرح ابتداى احوال او را سابقا ذكر كرديم بعد از شكستهائى كه او و برادرش امير على كاون در عراق خوردند به همان جرجان و خراسان قناعت كرده بود و تا تاريخ قيام سربداران خراسان را بتوسط عمّال خويش به وضعى ناگوار اداره مىنمود و ارغون شاه جانى قربانى از جانب او در نيشابور اقامت داشت .\r\nبعد از آنكه ارغون شاه بدست سربداران بقتل رسيد و آوازهء اقتدار اين طايفه در خراسان پيچيد طغاتيمور خان لشكرى فراهم كرده ايشان را به همراهى برادر خود امير على از جرجان بسبزوار روانه نمود . امير مسعود و شيخ حسن جورى در سال 741 به جلوى آن اردو شتافتند . سربداران امير على برادر طغاتيمور خان را در معركهء قتال كشتند و بعد از جنگ سختى بر سپاهيان طغاتيمور خان غلبه يافته ايشان را منهزم ساختند و با غنايم بسيار بسبزوار برگشتند و اين فتح بيش از پيش ايشان را در خراسان مشهور كرد و بر عدد تبعهء سربداران افزود .\r\nامير وجيه الدّين مسعود و شيخ حسن جورى بعد از كشتن امير على كاون و مغلوب كردن لشكر جرجان به قصد طغاتيمور خان حركت كردند و در لب آب اترك او را نيز مغلوب ساختند و طغاتيمور خان به طرف لار و رودبار قصران گريخت و خراسان و جرجان به كلى از تصرف او خارج شد .\r\n\r\nجنگ امير مسعود با ملك حسين كرت در 743 -\r\nبعد از تسخير خراسان و جرجان امير مسعود و شيخ حسن جورى بعزم تسخير هرات و استخلاص بلاد غرجستان و جبل كه در تصرف ملك معز الدّين حسين كرت بود حركت كردند و بيشتر قصد ايشان\r\n\r\n","description":"","footnote":"","page_name":" 470 ","page_number":538},
  {"content":"\r\n\r\nاز اين لشكركشى برانداختن ملك حسين بود كه در ترويج و تقويت مراسم مذهب تسنن جدّ بليغ داشت . لشكريان سربدارى و سپاهيان ملك حسين در بين خاف و زاوه و در دو فرسخى اين شهر اخير با يكديگر روبرو شدند . ابتدا غلبه با سربداران بود و عدّهء كثيرى از همراهيان ملك حسين به خاك هلاك افتادند ولى در ضمن جنگ شيخ حسن جورى بدست يكى از سربداران كشته شد و قتل او كه معلوم نيست بتحريك امير مسعود بوده يا بعلتى ديگر باعث دست كشيدن سربداران از جنگ و مراجعت بسبزوار شد و ملك حسين با اينكه هيچ اميد فتح نداشت خود را مظفر و منصور ديد و اين واقعه كه در 13 صفر 743 اتفاق افتاد بنفع او خاتمه يافت و ملك معز الدّين حسين جرى شده قدرى در تعقيب سربداران در خراسان تاخت سپس بهرات مراجعت نمود .\r\nجنگ زاوه اگرچه از وقايع كوچك تاريخ ايران است ولى در تاريخ ادبيات فارسى بيك علت اهميت پيدا كرده چه شاعر مشهور امير محمود بن يمين فريومدى در جزء اتباع امير وجيه الدّين مسعود در اين جنگ حضور داشته و ديوان شعر او در حين جنگ به غارت رفته و مفقود شده و ابن يمين در تأسف بر فقدان آن و مدح ملك حسين كرت و التماس تفحص احوال ديوان خود ابياتى منظوم ساخته كه مشهور است .\r\nانهزام لشكر سربدارى در واقعهء زاوه مقدّمهء انحطاط كار ايشان در خراسان گرديد چه اميد مردم اين بود كه اين سلسله بتدريج شوكت و اعتبارى فراهم كنند و در مقابل سيل هجوم تركان ماوراءالنهر و لشكريان تيمورى كه در كار پيش آمدن بودند سدّى شوند ولى شكست زاوه اين اميد را بيأس بدل كرد و يكى از شعراى آن زمان در همين باب گفته است :\r\n گر خسرو كرت بر دليران نزدى * وز تيغ يلى گردن شيران نزدى\r\nاز بيم سنان سربداران تا حشر * يك ترك دگر خيمه در ايران نزدى \r\n\r\nقتل امير مسعود در 745 -\r\nدر اواخر سال 743 امير وجيه الدّين از استراباد به قصد تسخير مازندران و رستمدار و فيروزكوه لشكر كشيد و امراى معتبر مازندران در اطاعت او درآمدند استندار يعنى امير رستمدار در اين تاريخ جلال الدولة اسكندر ( 744 - 761 ) بود و برادر او شاه غازى فخر الدولة كه بعد از جلال الدّولة به امارت\r\n\r\n","description":"","footnote":"","page_name":" 471 ","page_number":539},
  {"content":"\r\n\r\nرسيده پس از شور مصلحت چنين ديدند كه براى دفع شر امير وجيه الدين مسعود بعضى از ولايات مازندران را به او واگذارند و همين‌كه سربداران در اعماق جنگلها و دره‌هاى رستمدار داخل شدند بر سر ايشان تاخته كارشان را بسازند .\r\nامير مسعود در 18 ذىالقعده سال 743 بآمل وارد گرديد و در دشت اطراف آن شهر اردو زد ، لشكريان جلال الدولة و شاه غازى شروع به دستبرد باردوى او كردند و بر اثر تاخت‌وتازهاى متوالى امير سربدارى را مستأصل نمودند . امير مسعود از ناچارى پس از نه روز اقامت در آمل به طرف رستمدار حركت نمود و در آنجا نيز دچار همين مضيقه شد و سپاهيانش گرفتار تعرض لشكريان مازندرانى گرديدند و او عاقبت رو بفرار گذاشت و همراهيانش مقتول يا متفرق شدند و خود او نيز بچنگ مازندرانيان گرفتار افتاده در تاريخ آخر ربيع الاول 745 بقتل رسيد .\r\n\r\nآقا محمد آيتمور ( 745 - 747 ) -\r\nبعد از قتل امير وجيه الدين مسعود كه مشهورترين امراى سربدارى است سركردگى اين جماعت نصيب گماشتگان و نوكران او شد و ايشان چند سالى يكى بعد از ديگرى امارت كردند و غير از آخرين ايشان كه به مناسباتى مشهور شده است بقيه اسم‌ورسم معتبرى ندارند .\r\nمحمد آيتمور يكى از نوكران پدر امير وجيه الدين مسعود و امير عبد الرزاق بود و او را امير مسعود از جانب خود بنيابت در سبزوار گذاشته بود . همين‌كه خبر قتل امير مسعود رسيد محمد آيتمور بجاى او نشست و قريب دو سال باستقلال امارت مىكرد . مريدان شيخ حسن جورى كه مايهء عظمت و اهميّت سربداران بودند چون محمد را نسبت به خود بىتوجه ديدند به رياست خواجه شمس الدين على بر او قيام كردند و او را دستگير نموده به قتلش رساندند و كلو اسفنديار « 1 » يكى ديگر از نوكران امير مسعود را بجاى او برداشتند .\r\n\r\nكلو اسفنديار ( 747 - 749 ) -\r\nحكومت كلو اسفنديار يك سال و يك ماه طول كشيد و او كه مردى رذل و بىاصل و نسب بود حركات زشت كرد ، به همين جهت باز جوريه و سربداران بسركردگى خواجه شمس الدّين على مزبور او را گرفته كشتند و برادر امير مسعود خواجه شمس الدين فضل الله را به رياست برداشتند .\r\n\r\nشمس الدين فضل الله ( در 749 ) -\r\nبعد از قتل كلو اسفنديار مردم خواستند\r\n\r\n\r\n","description":"","footnote":"\r\n( 1 ) - كلو يعنى مهتر و كلانتر .\r\n","page_name":" 472 ","page_number":540},
  {"content":"\r\n\r\nلطف الله پسر امير مسعود را به امارت اختيار كنند ولى خواجه شمس الدّين على بمناسبت آنكه او طفل بود اين كار را مصلحت نديد و خواجه فضل اللّه برادر امير مسعود را رياست ايشان داد و او را نايب لطف اللّه قرار داد . شمس الدين فضل اللّه هفت ماه رياست كرد و چون مردى درويش‌مسلك و گوشه‌گير بود پس از هفت ماه قريب به چهار هزار خروار ابريشم از خزانهء سربداران برداشته خود را از سلطنت خلع نمود و چون شنيد طغاتيمور خان مصمم كشيدن انتقام از سربداران است به كلى از كار كناره جست .\r\n\r\nخواجه شمس الدين على چشمى ( 749 - 753 ) -\r\nشمس الدّين فضل اللّه زمام امور امارت سربداران را تسليم خواجه شمس الدّين على كه پس از قتل امير مسعود رئيس واقعى سربداران محسوب مىشد واگذاشت و اين خواجه كه از مردم قريهء چشم بود به فراست و دانائى و كفايت اشتهار داشت و او بار ديگر اسباب رونق كار سربداران شد ، با طغاتيمور خان صلح كرد و ولاياتى را كه امير مسعود از او گرفته بود به طغاتيمور مسترد داشت ، در سبزوار به آبادى و رفع فحشا و فساد مشغول شد و عامه را مرفه كرد و مملكت را در ضبط آورد و او عاملى داشت متصدى تمغاى او بنام حيدر قصاب كه محكوم بپرداخت مبلغى از بابت بقاياى خود شد و چون خواجه شمس الدّين در مطالبهء اين مبلغ با او به درشتى سخن گفت و او را دشنام داد حيدر به مصلحت ديد يكى از مقربان امير مسعود كه خواجه يحيى نام داشت خواجه شمس الدّين را در سال 753 بعد از چهار سال و نه ماه حكومت بقتل رساند و خواجه يحيى بجاى او نشست .\r\n\r\nخواجه يحيى كرابى ( 753 - 759 ) -\r\nخواجه يحيى بن حيدر كرابى از مردم كراب از بلوك بيهق سبزوار مردى بود ديندار و با اصل و نسب و علم‌دوست و با بذل و بخشش ولى غضب و بىباكى بر مزاج او غلبه داشت و او حيدر قصاب قاتل خواجه شمس الدين على را به سپهسالارى قشون سربدارى منصوب كرد . حيدر قصاب ولايت طوس را از تصرف جانشينان ارغون شاه جانى قربانى بيرون آورد و بر وسعت خاك سربداران افزود .\r\n\r\nقتل طغاتيمور خان در ( 754 ) -\r\nدر سال 754 طغاتيمور خان خواجه يحيى را به خدمت خود خواند و از او خواست كه نسبت به پادشاه جرجان قبول ايلى كند ،\r\n\r\n","description":"","footnote":"","page_name":" 473 ","page_number":541},
  {"content":"\r\n\r\nخواجه يحيى زير بار نرفت و بعد از آنكه دو سه بار بين طرفين مكاتبه « 1 » و تبادل سفرا شد خواجه يحيى با سيصد سوار بملاقات طغاتيمور خان رفت و در ظاهر غرض او اطاعت و ايلى بود . در اردوى طغاتيمور خان او و خواجه يحيى به مذاكرهء مصالح خراسان مشغول شدند و چون همراه طغاتيمور خان چندان كسى نبود يكى از امراى خواجه يحيى تيرى بر فرق طغاتيمور زد و خواجه يحيى سر او را از تن جدا ساخت و سربداران در همراهان طغاتيمور خان افتاده ايشان را متفرق ساختند و روزگار سلطنت طغاتيمور در خراسان و جرجان بدست سربداران به اين شكل به انجام رسيد .\r\nبعد از آنكه مدّت چهار سال و هشت ماه از حكومت خواجه يحيى گذشت برادرزن او علاء الدولة موقعى كه خواجه سوار به خانهء خود مىآمد بر پشت اسب او جست و او را زخمى زد ، خواجه يحيى نيز علاء الدّولة را مجروح ساخت و هردو در همان موقع يعنى در سال 759 وفات يافتند .\r\n\r\nظهير الدين كرابى ( 759 - 760 ) -\r\nبعد از خواجه يحيى پهلوان حيدر قصاب و امراى ديگر خواجه ظهير الدّين برادر خواجه يحيى را حكومت دادند ، خواجه ظهير الدّين حليم و كم‌آزار بود و در كارها مداخله‌اى نداشت و بيشتر امور بدست پهلوان حيدر قطع و فصل مىشد ، به همين جهت هم او پس از يك سال خود را از كار كنار كشيد و حيدر جاى او را گرفت .\r\n\r\nحيدر قصاب ( 760 - 761 ) -\r\nپهلوان حيدر قصاب چشمى قاتل خواجه شمس - الدّين على و سپهسالار اردوى خواجه يحيى يك سال و يك ماه حكومت داشت و سپهسالارى خود را در عهدهء پهلوان حسن دامغانى گذاشت . پهلوان حسن با دو نفر ديگر از امرا متفق\r\n\r\n\r\n","description":"","footnote":"\r\n( 1 ) - نوبتى طغاتيمور خان قطعهء ذيل را به خواجه يحيى نوشت :\r\n گردن بنه جفاى زمان را و سر مكش * كار بزرگ را نتوان داشت مختصر\r\nسيمرغ‌وار چون نتوان كرد قصد قاف * چون صعوه خرد باش و فروريز بال و پر\r\nبيرون كن از دماغ خيال محال را * تا در سر سرت نشود صدهزار سر \r\nخواجه يحيى در جواب نوشت :\r\n گردن چرا نهيم جفاى زمانه را * راضى چرا شويم بهر كار مختصر\r\nدريا و كوه را بگذاريم و بگذريم * سيمرغ‌وار زير پر آريم خشك و تر\r\nيا با مراد بر سر گردون نهيم پاى * يا مردوار در سر همت كنيم سر . \r\n","page_name":" 474 ","page_number":542},
  {"content":"\r\n\r\nشده او را در تاريخ ربيع الآخر 761 كارد زدند و اين پهلوان با پهلوان ديگرى از قريهء ياشتين از قراء سبزوار بنام نصر الله كه در اسفراين بر حيدر قصاب ياغى شده بود چون هردو اتابك لطف اللّه پسر امير وجيه الدّين مسعود بودند پس از قتل پهلوان حيدر بنام لطف اللّه نقاره زدند و خواجه لطف اللّه امير سربداران شد .\r\n\r\nخواجه لطف الله ( 761 - 762 ) -\r\nجلوس خواجه لطف اللّه اسباب مسرت طرفداران سربداريه گرديد چه او فرزند امير وجيه الدّين مسعود مشهورترين امراى ايشان بود ، به همين مناسبت در جلوس او شاديها كردند و نثارها دادند ليكن پهلوان حسن دامغانى نفوذ كلى داشت و بر خواجهء خود تحكم مىكرد چنان كه پس از گذشتن يك سال و سه ماه چون بين خواجه لطف اللّه و پهلوان حسن بر سر كشتىگيران سبزوار و تعصبى كه هريك نسبت بيك دسته اظهار مىكردند اختلاف شد پهلوان حسن خواجه لطف اللّه را محبوس كرد و در آخر رجب 762 به قتلش رساند . خواجه لطف اللّه را چون پسر امير مسعود بوده مردم سبزوار ميرزا يعنى اميرزاده مىخواندند و اين گويا اول‌دفعه‌ايست كه در زبان فارسى كلمهء ميرزا معمول شده است .\r\n\r\nپهلوان حسن دامغانى ( 762 - 766 ) -\r\nپس از قتل ميرزا لطف اللّه پهلوان حسن خود را امير خواند ولى به علت خيانتى كه نسبت به پسر امير مسعود كرده بود شيخيان جوريه بر ضدّ او قيام كردند و رئيس ايشان درويش عزيز مجدى در طوس به مخالفت برخاست و قلعهء طوس را گرفت ، پهلوان حسن به استمالت او رفت چند خروار ابريشم به او بخشيد و او را باحترام روانه داشت .\r\nيكى از مردهء درويش عزيز يعنى خواجه نجم الدين على مؤيد در دامغان خروج نمود و دامغان را از دست گماشتگان پهلوان حسن گرفت و يكى از كسان خود را باصفهان فرستاده درويش عزيز را بخراسان آورد و با اين عمل بر عدد اتباع خود افزوده اهميتى پيدا كرد .\r\nبعد از قتل طغاتيمور خان يكى از نوكرزادگان او كه امير ولى بن شيخ على هندو نام داشت به شهر نسا گريخته بوسيلهء وصلت با دختر حكمران آنجا بتدريج صاحب اسم و رسم شد و بجرجان آمده اتباع پدر خود را دور خويش جمع كرد و استراباد را از دست حاكم سربدارى آنجا گرفت و دو سه بار سپاهيان پهلوان حسن را شكست داد\r\n\r\n","description":"","footnote":"","page_name":" 475 ","page_number":543},
  {"content":"\r\n\r\nو خود او نيز كه به جلوى امير ولى رفته بود منهزم شد و لشكريان شكستهء او بيشتر در خدمت خواجه على مؤيد داخل شدند و خواجه على خالى بودن سبزوار را مغتنم دانسته به آن شهر ورود كرد و بر آنجا استيلا يافت و به تعزيت ميرزا لطف اللّه قيام نمود و همراهان پهلوان حسن را از طرفى بتعرض باهل و عيال ايشان تهديد و از طرفى ديگر بتقسيم خزاين پهلوان تطميع نمود ايشان هم به اين لحاظ سر پهلوان حسن را بريده پيش خواجه على آوردند و حكومت پهلوان حسن پس از چهار سال در سال 766 خاتمه يافت\r\n\r\nخواجه على مؤيد ( 766 - 788 ) -\r\nخواجه على مؤيد سبزوارى از امراى خواجه وجيه الدّين مسعود بود و بمناسبت بزرگزادگى و ديندارى در ميان مردم نفوذ و شهرتى داشت . بعد از قتل پهلوان حسن بر كرسى امارت سربداريه نشست و او كه آخرين سربداران است و از جميع ايشان نيز مدّت رياست او بيشتر دوام كرده بمناسبت اظهار كمال علاقه بمذهب تشيّع و سعى در ترويج مناقب ائمه و اقامهء مراسم اين دين و احترام سادات اشتهار زياد بهم رسانده است .\r\nخواجه على در ابتداى سلطنت درويش عزيز مجدى را با جماعتى به جنگ ملك معز الدّين حسين كرت روانه كرد و چون درويش بنيشابور رسيد نسبت به او تغيير عقيده داده اتباع خود را بازخواند و درويش را كه عازم عراق بود دستگير كرده در سال 777 كشت و نسبت به شيخيان جوريه نيز بدگمان شد و قبر شيخ حسن جورى را به مزبله مبدّل ساخت و اين كيفيت باعث نفرت جوريه از او شد و يكى از آن طايفه كه درويش ركن الدين نام داشت در 778 بفارس رفت و از شاه شجاع استمداد نمود ، شاه شجاع او را يارى كرد و درويش بخراسان برگشته در 779 سبزوار را مسخر خود ساخت و خطبه و سكه بنام او جارى شد ، خواجه على بمازندران رفت و به كمك امير ولى كه در اين تاريخ بر مازندران مستولى شده بود سبزوار را از دست اتباع درويش ركن الدّين پس گرفت و بار ديگر بر آن ديار مسلط گرديد .\r\nخواجه على مؤيد ولايات قاين و طبس و ترشيز و قهستان را نيز بر ممالك خود ضميمه ساخت و از دامغان تا سرخس قلمرو او وسعت يافت . ما بين او و امير ولى چند بار كشمكش شد و امير ولى بالاخره سبزوار را در محاصره گرفت ، خواجه على بامير\r\n\r\n","description":"","footnote":"","page_name":" 476 ","page_number":544},
  {"content":"\r\n\r\nتيمور گوركان توسل جست ، امير تيمور پس از چهار ماه از اين تاريخ يعنى در سال 782 بخراسان آمد و خواجه على به خدمت او شتافت و تا سرخس باستقبال او رفت و از اين تاريخ ملازم امير گوركانى شد و در تمام يورشها همراه امير تيمور بود و امير تيمور نيز او را دوست مىداشت و احترام مىكرد و خواجه على قريب هفت سال با اقرباى خود در ركاب آن امير بود تا در تاريخ 788 در خرم‌آباد لرستان در ضمن جنگى تير خورده وفات يافت و سلسلهء سربدارى بقتل او به انتها رسيد .\r\nخواجه على مؤيد در ترويج علم و ادب مىكوشيد و چنان كه پيش هم گفتيم در استحكام مبانى مذهب شيعه جدّ بليغ داشت و با شيخ شهيد مكى مكاتبه مىكرد و او را بآمدن بخراسان دعوت مىنمود و شيخ كتاب لمعهء دمشقيه را بنام خواجه تأليف كرده و براى او بخراسان فرستاده است .\r\n\r\nسربداران\r\n1 - خواجه عبد الرزاق باشتينى از 736 تا 738\r\n2 - خواجه وجيه الدّين مسعود برادر او از 738 تا 745\r\n3 - آقا محمد آيتمور از 745 تا 747\r\n4 - خواجه شمس الدّين برادر عبد الرزاق از 747 تا 749\r\n5 - خواجه شمس الدّين على چشمى از 749 تا 753\r\n6 - خواجه يحيى كرابى از 753 تا 759\r\n7 - خواجه ظهير كرابى برادر خواجه يحيى از 759 تا 760\r\n8 - پهلوان حيدر قصاب از 760 تا 761\r\n9 - ميرزا لطف اللّه بن خواجه مسعود از 761 تا 762\r\n10 - پهلوان حسن دامغانى از 762 تا 766\r\n11 - خواجه نجم الدّين على مؤيد از 766 تا 788\r\nاما طايفهء طغاتيموريه يعنى طغاتيمور خان نوادهء برادرى چنگيز خان و فرزندان او پس از قتل طغاتيمور خان بدست خواجه يحيى سربدارى باز تا سال 812 در جرجان و حوالى آن حكومت داشتند چه امير ولى كه بعد از طغاتيمور سربداران را از جرجان راند در سال 761 پسر طغاتيمور لقمان را عنوان سلطنت جرجان داد ولى كمى بعد\r\n\r\n","description":"","footnote":"","page_name":" 477 ","page_number":545},
  {"content":"\r\n\r\nچون او را لايق نديد از اين مقام معزولش ساخت ، امير تيمور در سال 786 جرجان را از امير ولى گرفت و امير ولى بتبريز و خلخال گريخته در آنجا بامر امير تيمور مقتول شد و امير تيمور لقمان را حكومت جرجان داد و او تا سال 790 در اين مقام باقى بود و چون مرد پسرش پيرك بتصويب امير تيمور پادشاه جرجان شد . پيرك پادشاه در سال 810 با ميرزا شاهرخ پسر امير تيمور مخالفت كرد ، شاهرخ لشكر بمازندران كشيد و پيرك تاب پايدارى نياورده به رستمدار گريخت و در آنجا مرد و پسرش سلطان على پس از مراجعت شاهرخ جاى پدر را گرفت و منظور نظر شاهرخ شد ولى كمى بعد از اردوى شاهرخ گريخته به رستمدار رفت و از امراى آنجا كمك گرفته به استرآباد آمد ليكن در سال 812 بدست يكى از امراى الغ‌بيك مجروح شده جان سپرد و سلسلهء طغاتيموريه نيز برافتاد .\r\n\r\nامراى طغاتيمورى\r\n1 - طغاتيمور خان بن . . . جوجى قسار برادر چنگيز از 737 تا 754\r\n2 - لقمان پادشاه بن طغاتيمور از 761 تا 790\r\n3 - پيرك پادشاه بن لقمان پادشاه از 790 تا 810\r\n4 - سلطان علىّ بن پيرك پادشاه از 810 تا 812\r\n\r\n","description":"","footnote":"","page_name":" 478 ","page_number":546},
  {"content":"\r\n\r\n\r\nفصل نهم تمدن و معارف و صنايع در عصر استيلاى مغول\r\n. . . دورهء دويست ساله‌اى كه تاريخ يعنى شرح وقايع آن را در طى هشت فصل خوانديم با اينكه يكى از - ناگوارترين ادوار تاريخى ممالك اسلامى عموما و مملكت ايران خصوصا محسوب مىشود باز چون دنبالهء قرون درخشان نهضت علمى و ادبى دورهء عباسى است و هنوز چنان كه بايد اثرات شوم استيلاى مغول ظاهر نشده بوده در تاريخ علم و حكمت و ادبيات ايران يكى از معتبرترين دوره‌هاست و از بسيارى جهات مخصوصا از لحاظ تعدّد نمايندگان درجه اولى كه در اين دوره مىزيسته و در آن ايام تيره و سرد مشعله‌دار علوم و ادبيات و نظم و نثر فارسى بوده‌اند ممتاز است و يك عدّه از بزرگترين شعرا و نويسندگان و حكماى ايران مثل مولانا جلال الدّين رومى و افصح المتكلمين سعدى و لسان الغيب حافظ شيرازى و عطا ملك جوينى و خواجه رشيد الدّين فضل اللّه وزير و حمد اللّه مستوفى و علامه قطب الدّين شيرازى و خواجه نصير الدّين طوسى معاصر با اين دوره بوده‌اند و مىتوان گفت كه پس از گذشتن عصر اين بزرگان كه ذيل آن تا اواخر دورهء تيمورى امتداد يافته دورهء انحطاط علوم و ادبيات در ايران شروع شده و در ايام سلاطين صفوى و افشاريه به منتهاى ضعف و پستى خود رسيده است و در اين دوره‌هاى اخير است كه اثر استيلاى مخرّب مغول و تيموريان ظاهر مىشود و چون بعدها بتفصيل اين موضوع را مورد بحث قرار مىدهيم و سابقا نيز اجمالا به آن اشاره كرده‌ايم در اينجا از ذكر آن مىگذريم و قبل از آنكه داخل در شرح اوضاع تمدّن و علوم و معارف و صنايع در عصر استيلاى مغول شويم لازم مىدانيم كه بوجه اختصار به منابعى كه تاريخ اين دوره از آن استخراج مىشود و احوال مورخينى كه فصول سابق را از كتب ايشان اقتباس كرده‌ايم اشاره كنيم تا اگر كسى طالب اطلاعات مفصل‌تر باشد به آنها رجوع نمايد .\r\nمنابع تاريخ اين دوره - منابع تاريخ دورهء استيلاى مغول بعضى به السنهء اسلامى يعنى عربى و تركى و فارسى ، بعضى ديگر به السنهء خارجى از چينى و مغولى\r\n\r\n","description":"","footnote":"","page_name":" 479 ","page_number":547},
  {"content":"\r\n\r\nو ارمنى و زبان‌هاى اروپائى است . نوشته‌هاى عربى نيز بعضى از مردم ايران است بعضى ديگر از ساير مسلمين عربى زبان ، اينك ما به ترتيب زمانى اين منابع را يكىيكى ذكر مىنمائيم و از مورخين و فضلاى اسلامى شروع مىكنيم :\r\n\r\nياقوت حموى ( 575 - 626 ) -\r\nشهاب الدّين ابو عبد اللّه ياقوت بن عبد اللّه رومى مشهورترين جغرافيون اسلامى است و اصلا در بلاد روم متولد گرديده و به اسيرى در بغداد به تاجرى از مردم حماة فروخته شده و بعدها متصدّى امور تجارتى مولاى خود گرديده و بتدريج پيش او ترقى يافته و بعلوم و ادبيات مخصوصا بنحو و لغت آشنائى كامل پيدا كرده و در ضمن سفرهاى بازرگانى كه از جانب مولاى خود مىرفته باحوال ممالك و مسالك مطلع شده و پس از تحصيل آزادى خود باستنساخ كتب پرداخته و از اين راه معاش خود را تأمين مىنموده و اين دوره از عمر او از سال 596 شروع شده . ياقوت در سال 612 در دمشق مقام كرد و چون ميلى بآراء خوارج داشت و مثل ايشان از امير - المؤمنين علىّ بن ابى طالب به خوبى نام نمىبرد مردم آنجا بر او شوريدند و مىخواستند او را بقتل برسانند ، ياقوت از آنجا بحلب و موصل و اربل سفر كرد و بالاخره مقارن استيلاى مغول بخراسان آمد و در مرو اقامت گزيد و به شرحى كه سابقا گفتيم در - كتابخانه‌هاى آن شهر به مطالعه و جمع اطلاعات جهت تأليف كتابى در جغرافياى بلاد اسلامى مشغول گرديد . « 1 »\r\nدر سال 616 بر اثر هجوم مغول ياقوت از مرو گريخت و پس از تحمل مصائب بسيار بموصل آمد و مدّتى در آنجا ماند بعد بسنجار رفت و در آخر عمر بحلب منتقل گرديد و در حلب به سال 626 فوت كرد .\r\nدر مدّت اقامت در حلب با وزير امير آنجا يعنى قاضى اكرم جمال الدين ابو الحسن على قفطى ( 563 - 646 ) مورخ معروف دوستى كامل پيدا كرد و شاهكارهاى جاويد خود يعنى معجم البلدان را كه در مرو مقدمات كار آن را فراهم ساخته بود به مساعدت آن وزير دانش‌دوست به انجام رساند و اين كتاب كه فرهنگى جغرافيائى است گنجينه‌ايست از اطلاعات تاريخى و ادبى و در آن كتاب ياقوت گاهى در ذكر بلاد خراسان و ماوراءالنهر و تركستان به استيلاى تاتار اشاره مىنمايد و علاوه بر اين اشارات كه ما بعضى از آنها را سابقا\r\n\r\n\r\n","description":"","footnote":"\r\n( 1 ) - رجوع كنيد بصفحات 41 و 51 و 57 از همين كتاب .\r\n","page_name":" 480 ","page_number":548},
  {"content":"\r\n\r\nذكر كرده‌ايم در نامه‌اى كه بتاريخ 617 از موصل به قفطى مذكور پس از فرار از مرو نوشته و آن را ابن خلّكان در شرح حال ياقوت آورده است شمه‌اى از احوال خراسان را يادآور شده است . « 1 »\r\n\r\nابن الاثير ( 555 - 630 ) -\r\nعز الدّين ابو الحسن جزرى معروف بابن الاثير از مردم جزيرهء ابن عمر ( از جزاير داخلى دجله در شمال موصل ) از مشهورترين مورخين اسلامى است و او اوايل عمر خود را به تحصيل فنون ادب در موصل و بغداد و شام گذرانده و پس از آنكه در تاريخ و لغت و انساب سرآمد مردم عصر خود شده در موصل انزوا اختيار كرده و اوقات خود را بتأليف گذرانده است .\r\nبزرگترين و معروف‌ترين تأليفات ابن الاثير تاريخ بزرگ اوست بنام الكامل فى - التاريخ كه تاريخ عمومى عالم است سال به سال از ابتداى خلقت تا سال 628 يعنى تا دو سال قبل از فوت مؤلف و در اين تاريخ ابن الاثير كه خود معاصر با استيلاى مغول بوده از اواخر عهد قراختائيان و خوارزمشاهيان تا اواخر ايام سلطان جلال الدّين منكبرنى وقايع را بدقت تمام ضبط كرده و او اولين مورخى است زمانا كه وقايع دورهء استيلاى قوم تاتار را نسبة مفصل در كتاب خود آورده و در جمع‌آورى آنها از مردم ثقه نهايت جهد را به كار برده است و به همين جهت كتاب او يكى از مهم‌ترين منابع تاريخ مغول بشمار مىرود . كتاب كامل را ابن الاثير باسم بدر الدّين لؤلؤ صاحب موصل تأليف كرده است .\r\n\r\nمحمد نسوى منشى ( نيمهء اول قرن هفتم ) -\r\nنور الدّين محمد بن احمد بن علىّ بن محمد منشى نسوى منشى مخصوص سلطان جلال الدّين منكبرنى كه مختصرى از شرح حال او را در ضمن وقايع كرّ و فرّ اين سلطان سابقا ذكر كرده‌ايم اصلا از ملازمان ولاة محلى شهر نسا بوده و از جانب يكى از ايشان در سال 621 از آن شهر بخراسان براى پرداخت مالى به دربار سلطان جلال الدّين آمده ولى چون جلال الدّين در رى بر برادر غالب آمده بوده آن مال را پيش جلال الدّين برده و از اين تاريخ در خدمت او داخل شده و در 622 بمنصب كتابت انشاء او نايل گرديده و تا سال 628 يعنى سال استيصال و قتل جلال الدّين در خدمت او مىزيسته و چون جلال الدين از آذربايجان\r\n\r\n\r\n","description":"","footnote":"\r\n( 1 ) - صفحهء 102 - 103 از همين كتاب .\r\n","page_name":" 481 ","page_number":549},
  {"content":"\r\n\r\nبه الجزيره گريخت نسوى كه برسالت پيش الملك المظفر صاحب ميّافارقين رفته بود از او دور ماند و گرفتار انواع مصائب شد تا بالاخره در 629 در ميافارقين اقامت گزيد و در آنجا از واقعهء قتل سلطان اطلاع حاصل كرد . محمد نسوى منشى كه تا سال 639 حيات داشته و از آن ببعد معلوم نيست بسر او چه آمده از منشيان بليغ دو زبان فارسى و عربى است و او مؤلف دو كتابست در شرح احوال خود و مخدوم خويش يعنى سلطان جلال الدّين منكبرنى يكى به فارسى بنام نفثة المصدور كه آن را نسوى در سال 632 در ميافارقين در شرح وقايع ناگوارى كه براى سلطان و شخص او در آخر كار پيش آمده نوشته و بيشتر آن راجع به سرگذشت شخصى مؤلف است در فاصلهء بين 627 و 632 ، ديگرى به عربى بنام سيرة جلال الدين منكبرنى كه آن را نسوى در سال 639 نگاشته و چنان كه از مقدّمهء آن برمىآيد مؤلف پس از انتشار كامل ابن الاثير و اطلاع بر معلومات ذىقيمتى كه ابن الاثير در احوال خوارزمشاهيان و سلطان جلال الدّين آورده بود باز چون اين كتاب به سال 628 يعنى سال قتل سلطان جلال الدّين ختم مىشود ابن الاثير چنان كه بايد نتوانسته بوده است از اواخر كار او مطلع شود . نسوى لازم دانسته است كه در تكميل آن و ردّ افسانه‌هائى كه مردم در خصوص مخدوم او نقل مىكرده‌اند كتابى در سرگذشت جلال الدّين بنويسد و سيرة جلال الدّين همين كتابست و آن مشتمل است بر تاريخ دورهء آخر سلطنت خوارزمشاهيان و ابتداى خروج مغول و تمام وقايع راجع بسلطان جلال الدّين و محاربات او و آن نيز يكى از معتبرترين منابع تاريخ دورهء استيلاى تاتار است .\r\n\r\nابن ابى الحديد ( 586 - 656 ) -\r\nعزّ الدين عبد الحميد بن هبة اللّه مداينى بغدادى معروف بابن ابى الحديد از شعرا و ادبا و مورخين معتزلى معروف است كه بمذهب تشيّع نيز تمايل داشته و در عهد مستنصر و معتصم او و برادرش موفق الدّين در مشاغل ديوانى نيز داخل بوده‌اند . عز الدّين از خواص ابن العلقمى معروف وزير مستعصم آخرين خليفهء عباسى است و كتاب مشهور شرح نهج البلاغه را بنام آن وزير تأليف كرده است . عز الدّين و برادرش موفق الدّين در فتح بغداد بدست هولاگو اسير مغول شدند و ابن العلقمى به وساطت خواجه نصير الدّين طوسى آن دو برادر را از كشته شدن نجات\r\n\r\n","description":"","footnote":"","page_name":" 482 ","page_number":550},
  {"content":"\r\n\r\nبخشيد ولى هردو برادر در همان اوايل سال 656 فوت كردند « 1 » .\r\nابن ابى الحديد كه با هجومهاى مغول به الجزيره و عراق قبل از فتح بغداد معاصر بوده اگرچه كتابى علىحده در باب اين وقايع ننوشته است ولى در همان شرح نهج البلاغه به تناسبى شرح بالنسبه مبسوطى از ابتداى خروج تاتار و فتح بلاد ماوراءالنهر و خراسان و عراق و الجزيره و هجوم ايشان ببغداد در سال 642 در پنج شش ورق بزرگ نوشته كه آن نيز در بعضى قسمتها حاوى اطلاعات مهم و براى فهم تاريخ استيلاى مغول مخصوصا بر اصفهان و برخى نقاط ديگر از منابع مهمه است .\r\n\r\nمنهاج سراج ( 589 - وفاتش در نيمهء دوم قرن هفتم ) -\r\nقاضى ابو عمرو منهاج الدين بن سراج الدين جوزجانى معروف بمنهاج سراج از شعرا و نويسندگان بليغ زبان فارسى است كه از خاندانى از اهل علم و بلاغت بوده و پدران او در سيستان و بلاد غور صاحب مقامات و احترامات بوده‌اند . پدرش مولانا سراج الدّين منهاج در خدمت ملك معز الدّين محمد بن سام غورى مىزيسته و از طرف آن پادشاه در سال 582 بمنصب قضاء لشكر هندوستان نامزد شده و بعدها در عهد سلطان بهاء الدّين سام مقام قضا و خطيبى باميان را يافته است .\r\nابو عمر و منهاج سراج در سال 589 متولّد شده و در 622 و 623 يعنى در بحبوحهء هجوم مغول از جانب پادشاه غور پيش ملك نيمروز به سفارت رفته و چند بار از چنگ مغول گريخته بالاخره بهندوستان انتقال يافته و در پناه سلطان ناصر الدين قباجه از مماليك غوريه كه از 602 تا 625 در مولتان و بعضى ديگر از بلاد سند سلطنت مىكرده و از مروجين ادبيات فارسى بوده قرار گرفته و از طرف آن پادشاه مدرس يكى از مدارس و قاضى لشكر شده . بعد از آنكه ناصر الدّين قباجه را در سال 625 شمس الدّين التتمش از ميان برداشت قاضى منهاج سراج به خدمت شمس الدّين پيوست و با شمس الدّين بتسخير دهلى رفت و از آن تاريخ پيش شمس الدّين و پسرش ناصر الدين محمود شاه ( 644 - 664 ) ماند و كتاب تاريخ معروف خود يعنى طبقات ناصرى را باسم اين پادشاه تأليف كرد .\r\n\r\n\r\n","description":"","footnote":"\r\n( 1 ) - وفات عز الدين ابن ابى الحديد كه ما هم آن را به تبعيت از بعضى از مورخين در صفحهء 185 در سال 655 نقل كرديم غلطى مشهور است و عز الدين بتصريح مورخين معاصر خود در جمادى الاخرى يا رجب 656 چهارده روز پس از وفات برادر خود موفق الدين وفات يافته است .\r\n","page_name":" 483 ","page_number":551},
  {"content":"\r\n\r\nطبقات ناصرى كه قاضى منهاج سراج آن را در سنوات 657 و 658 تأليف و در شوال 658 به انجام رسانده است تاريخ عمومى عالم است در 23 قسمت كه هر قسمت از آن مخصوص ذكر طبقه‌اى از انبياء و شيوخ يا خلفا و سلاطين است و اگرچه در ذكر ملوك غور و خوارزمشاهى و سلاطين هند بذكر استيلاى مغول پرداخته ولى قسمت بيست و سوم يعنى قسمت آخر آن بالاختصاص مخصوص به اين موضوع است از ابتداى خروج تاتار تا فتح بغداد .\r\nكتاب طبقات ناصرى هم از حيث سلاست و استحكام انشاء و بلاغت و هم از جهت اشتمال بر وقايع مهمه و دقت و ثقت لهجهء مؤلف يكى از شاهكارهاى زبان فارسى است و علاوه بر اهميت آن از لحاظ تاريخ غوريه و ملوك هند در باب تاريخ دورهء استيلاى تاتار يكى از معتبرترين منابع است و زمانا يكى از قديم‌ترين تاريخهاى فارسى است در باب اين دوره .\r\nياقوت حموى و ابن الاثير و محمد منشى نسوى و ابن ابى الحديد و قاضى منهاج - سراج در ميان مورخين اسلامى تنها كسانى هستند كه با ابتداى استيلاى مغول معاصر بوده و يا خود به چشم فجايع ايشان را ديده و از جلوى سيل هجوم ايشان گريخته‌اند و يا تفصيل صدمات و خرابيهاى آن قوم را از فراريان ديگر شنيده و ضبط كرده‌اند و غير از مؤلفات اين عدّه كه ذكر آنها گذشت چند نفر ديگر از فضلا هم در اين دوره مىزيسته‌اند كه ايشان هم در ضمن كتبى كه در موضوعات ديگر برشتهء تحرير آورده‌اند از وقايع دورهء استيلاى مغول اجمالا ذكرى كرده از قبيل شمس الدين محمد بن قيس رازى مؤلف كتاب المعجم در مقدمهء كتاب خود « 1 » و شيخ نجم الدين عبد اللّه بن محمد رازى معروف بنجم الدّين دايه كه در 617 از جلوى مغول گريخته و ببلاد روم رفته و تا سال فوت خود يعنى 654 در آنجا مىزيسته و او در مقدمهء كتاب عرفانى مرصاد العباد مختصر اشاره‌اى بهجوم مغول و فرار خود از خراسان و عراق مىنمايد و خواجه نصير الدين طوسى عالم معروف كه از سال فتح قهستان در خدمت مغول داخل شده در مقدمهء زيج ايلخانى شرح مختصرى از تاريخ مغول را نوشته بعلاوه رسالهء كوچكى منسوب به او در فتح بغداد باقيست و اين بزرگانى كه اسم برديم همه به عادت آن عهد از مغول منحصرا بلفظ تتر و\r\n\r\n\r\n","description":"","footnote":"\r\n( 1 ) - رجوع كنيد به صفحهء 98 از همين كتاب .\r\n","page_name":" 484 ","page_number":552},
  {"content":"\r\n\r\nتاتار اسم مىبرند « 1 » و گويا هيچ‌كدام لغت مغول را كه از دورهء عطا ملك جوينى و معاصرين او مصطلح گرديده است نمىشناخته‌اند جز صاحب طبقات ناصرى كه كتاب خود را مقارن سال تأليف جهانگشاى جوينى شروع كرده و او اين كلمه را به شكل مغل در كتاب خود مكرر مىآورد ولى لفظ تتر و تتار و تاتار از مدّتى از قبل از قرن هفتم معروف مسلمين بوده است .\r\n\r\nعطا ملك جوينى ( 623 - 681 ) -\r\nمفصل‌ترين و دقيق‌ترين تاريخى كه از دورهء استيلاى مغول و احوال و فتوحات چنگيز خان نوشته شده تاريخ جهانگشا يعنى تاريخ چنگيز است بقلم منشيانهء مورخ مدقق بليغ علاء الدين عطا ملك جوينى پسر بهاء الدّين محمد و برادر خواجه شمس الدّين محمد صاحب‌ديوان كه شرح حال ايشان را اجمالا در ضمن احوال ايلخانانى كه معاصر آن سه نفر بوده‌اند در پيش ذكر كرده‌ايم .\r\nعطا ملك جوينى در سال 623 تولد يافته و از همان اوان جوانى يعنى قبل از رسيدن بسن بيست در كارهاى ديوانى داخل شده و از عمال ديوانى امير ارغون‌آقا حكمران خراسان گرديده است و چنان كه سابقا هم اشاره كرديم عطا ملك جوينى چند بار در خدمت امير ارغون به قراقروم پايتخت مغولستان سفر نموده و در ضمن همين سفرها بوده است كه باحوال مغول و يورتهاى اصلى ايشان اطلاع كافى پيدا كرده و براى نوشتن شاهكار جاويد خود مواد لازمه را فراهم آورده است . بقيهء زندگانى عطا ملك را از سال 654 كه بتوسط امير ارغون به هولاگو معرفى گرديد تا سال فوت او سابقا يادآور شده‌ايم .\r\nعطا ملك جوينى تاريخ معروف خود را در سال 655 يعنى مقارن تاريخ انجام فتح قلاع اسماعيليه بدست لشكريان هولاگو به انجام رسانده و بنابراين سال ختم آن كتاب با سال شروع تأليف طبقات ناصرى نزديكست . اگرچه جوانى عطا ملك جوينى با استيلاى مغول مقارن بوده ولى عمدهء ايام عمر و دخالت او در كارها از زمان آمدن هولاگو به ايران شروع مىشود و به همين جهت غالب وقايعى را كه جوينى راجع به دورهء چنگيز در كتاب خود آورده از معمرينى كه با آن ايام هم عصر بوده‌اند شنيده و ضبط كرده و از معتبرين مغول نيز كسب اطلاع مىنموده و گويا از بعضى از نوشته‌هاى مغولى نيز استفاده كرده است .\r\n\r\n\r\n","description":"","footnote":"\r\n( 1 ) - در اشعار و گلستان سعدى نيز تنها همين كلمه استعمال شده .\r\n","page_name":" 485 ","page_number":553},
  {"content":"\r\n\r\nتاريخ جهانگشاى جوينى چنان كه خود مؤلف آن را تقسيم كرده است در سه جلد است : جلد اول تاريخ شروع كار چنگيز خان و ياساهاى چنگيزى و تاريخ قوم اويغور و فتوحات چنگيز در ماوراءالنهر و خراسان و انقراض خوارزمشاهيان و سلطنت اوگتاى و گيوك و احوال جوجى و جغتاى ، جلد دوم در تاريخ سلاطين خوارزمشاهى و قراختائيان و حكّام مغولى ايران ، جلد سوم در تاريخ منگو قاآن و تفصيل اردوكشى هولاگو به ايران و شرح تاريخ اسماعيليه تا سال 655 كه بيشتر اين قسمت اخير مقتبس از كتاب سرگذشت سيّدناست و شرحى كه در باب فتح بغداد منسوب به خواجه نصير الدّين طوسى است غالبا بعنوان ذيل اين جلد سوم به آخر نسخه‌هاى تاريخ جهانگشا الحاق شده است .\r\nتاريخ جهانگشاى جوينى يكى از دو سه كتاب تاريخ فارسى است كه علاوه بر انشاء بليغ و استحكام عبارت مؤلف آن در جمع‌آورى هرگونه اطلاعات نفيس غالب ايام عمر خويش را صرف كرده و چنان در اين كار دقت به خرج داده كه قسمت عمدهء معلوماتى كه جوينى در تاريخ جهانگشا آورده در هيچ كتاب ديگر بدست نمىآيد از قبيل تاريخ قوم اويغور و قراختائيان و خوارزمشاهيان و فتوحات چنگيز كه بدون استثنا عموم مورخينى كه بعد از جوينى تاريخ اين وقايع را در مؤلفات خود آورده‌اند يا بتصريح و يا بدون تصريح آنها را از تاريخ جهانگشاى جوينى برداشته‌اند . فضل جوينى بر مورخين ديگر تاريخ مغول كه بعد از او وقايع مربوط به اين قوم و ايلخانان را موضوع تأليف قرار داده‌اند در اين است كه جوينى در عصرى مىزيسته است كه هنوز ممالك چنگيزى بين اولوس اربعه تقسيم نشده بوده و به همين جهت جوينى تاريخ عموم ممالكى را كه تحت امر مغول قرار داشته در كتاب خود ذكر كرده است در صورتى كه مورخين بعد از او مثل وصاف و خواجه رشيد الدّين فضل اللّه بيشتر توجه خويش را بذكر وقايع ممالك تحت حكومت ايلخانان و گاهى هم چين معطوف داشته و كمتر از ممالك ديگر گفتگو كرده‌اند .\r\n\r\nشهاب الدين عبد الله وصاف الحضرة ( نيمهء اول قرن هشتم ) -\r\nبعد از تاريخ جهانگشاى جوينى زمانا قديم‌ترين منابع تاريخ مغول و يكى از مهم‌ترين آنها كتاب\r\n\r\n","description":"","footnote":"","page_name":" 486 ","page_number":554},
  {"content":"\r\n\r\nتجزية الامصار و تزجية الاعصار يعنى تاريخ مشهور بتاريخ وصّاف تأليف اديب شهاب الدين عبد الله شيرازى ملقب به وصاف الحضرة كه در حدود سال 663 در شيراز تولد يافته و او كه مردى فاضل و اديب و شاعر بوده در شيراز در مشاغل ديوانى و خدمت عمال و مأمورين دولتى داخل شده و بتدريج از خواص خواجه صدر الدّين احمد خالدى زنجانى نايب امير طغاجار در حكومت او بر فارس گرديده و وصاف الحضرة را در حق اين خواجه كه بعدها به وزارت گيخاتو خان رسيده اشعار و مدايح بسيارى است . پدر وصاف يعنى عز الدّين فضل اللّه در 22 ذىالقعده سال 698 در قحطى فارس فوت كرده و وصاف در اين اوقات از مأمورين تحصيل مال در اين مملكت بوده و به خاندان خواجه رشيد - الدّين فضل اللّه وزير بستگى بسيار پيدا نموده و در عهد غازان و اولجايتو بتوسط خواجه مورد مرحمت مخصوص شده و بوسيلهء او تاريخ خود را بعرض ايلخان رسانده است .\r\nتاريخ وصاف ذيل جهانگشاى جوينى است يعنى مشتمل است بر وقايع تاريخ ايلخانان مغول ايران بسبك جهان‌گشا و تاريخ ملوك و امراى اطراف از سال 656 تا 728 كه اواسط دورهء ايلخانى ابو سعيد بهادر خان است و وصاف كتاب خود را در تاريخ 699 شروع بتأليف كرده و قسمت اول آن را در تاريخ يكشنبه 13 رجب سال 702 در يكى از منازل كنار فرات بر سر راه شام بتوسط خواجه رشيد الدين فضل اللّه و خواجه سعد الدّين محمد ساوجى بعرض غازان رسانده و بر اثر حسن معرفى آن دو وزير مورد نوازش ايلخانى قرار يافته است ، بعد پس از آنكه قريب نصف بيشتر كتاب انجام يافته بوده آن را نيز در 24 محرم سال 712 در سلطانيه بعرض خواجه رشيد الدّين و اولجايتو رسانده و از طرف اين ايلخان نيز قرين ملاطفت گرديده است .\r\nتاريخ وصاف اگرچه از جهت سبك انشاء پست‌تر از جهانگشاى جوينى است و منشى آن متأسفانه سعى كرده است كه در عبارت‌پردازى راه تصنع و لفاظى رود ولى از جهت اعتبار از مهم‌ترين منابع تاريخ مغول در دورهء ايلخانى ايلخانان ايران است و اطلاعاتى كه ما در تاريخ دورهء بين فتح بغداد و اواسط عهد ابو سعيد داريم غالبا از روى وصاف و جامع التواريخ رشيدى است و خوشبختانه مؤلفين اين دو كتاب هركدام نيز منابع علىحده‌اى در دست داشته و معلوماتشان مقتبس از يكديگر نيست .\r\n\r\n","description":"","footnote":"","page_name":" 487 ","page_number":555},
  {"content":"\r\n\r\n\r\nخواجه رشيد الدين فضل الله ( 645 - 718 ) -\r\nعظيم‌ترين شاهكار تاريخى كه در عصر مغول در ايران برشتهء تأليف آمده و از بزرگترين آثار ادبيات ايران و از مهم‌ترين تواريخ عالم است مجموعهء بزرگيست در تاريخ عمومى بنام جامع التواريخ كه در عهد غازان خان و اولجايتو در تحت ادارهء وزير دانشمند بزرگ خواجه رشيد الدّين فضل اللّه همدانى فراهم آمده است .\r\nرشيد الدين فضل اللّه پسر عماد الدّولهء ابو الخير و نوادهء موفق الدّولهء همدانى است و جدّ او موفق الدّولة با خواجه نصير الدّين طوسى در قلاع ملاحده قهستان سر مىكرد و پس از تسليم آن قلاع او نيز به خدمت مغول پيوست .\r\nرشيد الدّين ايام جوانى را در همدان به تحصيل فنون مختلفه مخصوصا طب گذراند و بعنوان طبيب چنان كه سابقا نيز گفتيم در دستگاه اباقا خان داخل گرديد و تا آنجا ترقى يافت كه به وزارت غازان و اولجايتو و ابو سعيد رسيد .\r\nغازانخان كه ايلخانى بود تاريخ‌دوست و خود نيز بهتر از هركس تاريخ اقوام مغول را مىدانست خواجه رشيد الدّين را مأمور كرد كه تاريخى از مغول ترتيب دهد و آن را براى اطلاع امرا و بزرگان رؤساى لشكرى و كشورى تاتار و عامهء ايشان كه بمناسبت دورى از وطن اصلى بتدريج تاريخ اجداد خود را فراموش مىكردند انتشار دهد .\r\nرشيد الدّين اين مأموريت عظيم را پذيرفت و بوسيلهء مطالعهء اسناد مغولى و مذاكره با مطلعين تاتار و اخذ اطلاعات شفاهى از پولاد چينگ سانگ سفير خاقان چين در دربار ايلخان و از خود غازان اساس كتاب معتبر خود را كه بنام غازان خان تاريخ غازانى خوانده شد ريخت ولى قبل از آنكه انشاء آن به انجام رسد غازان وفات يافت و جانشين و برادرش اولجايتو خواجه رشيد الدّين را به عمل بر وفق وصيت برادر واداشت بعلاوه به او تكليف نمود كه اضافه بر تاريخ اقوام مغول با ايشان آشنا شده و از آن طوايف نمايندگانى در دربار ايلخانى مقيمند بتفصيل فراهم آرد و آن را بضميمهء مجلدى ديگر در جغرافيا و معرفت مسالك و ممالك ذيل تاريخ غازانى قرار دهد .\r\nرشيد الدّين با وجود كمال استغراقى كه در كار و تدبير امور ملكى و ديوانى داشت\r\n\r\n","description":"","footnote":"","page_name":" 488 ","page_number":556},
  {"content":"\r\n\r\nبا وجود كبر سن و ضعف و ناتوانى مزاج اين امر خطير را به عهده گرفت و به دستيارى فضلا و خبرگان هر طايفه و ملتى كه در سلطانيه و تبريز مقيم بودند از علماى چينى و تبتى و اويغورى و فرنگى و يهود و غيره به كار تهيهء جامع التواريخ مشغول شد و آن را در سال 710 به انجام رساند .\r\nجامع التواريخ رشيدى مطابق نقشهء رشيد الدّين بايستى در چهار جلد مرتب شود :\r\nمجلد اول : در تاريخ اقوام مغول از قديم‌ترين ازمنه و شرح طوايف و مساكن هريك و تاريخ اجداد چنگيز خان و اوروغ او تا عهد اولجايتو و اين همان است كه بنام تاريخ غازانى موسوم و در دست است .\r\nمجلد دوم : شامل دو باب : باب اول در تاريخ سلطنت اولجايتو تا زمان تأليف جامع التواريخ .\r\nباب دوم مشتمل بر دو قسم : قسم اول در دو فصل : فصل اول در مجمل تاريخ انبيا و خلفا و پادشاهان و ساير طبقات مردم از عهد آدم تا زمان تأليف جامع التواريخ .\r\nفصل دوم در مفصل تاريخ هر قومى از اقوام عالم .\r\nقسم دوم از باب دوم در تاريخ اولجايتو از زمان تأليف جامع التواريخ ببعد كه مورخين ديگر وقايع آن را يادداشت و بر جامع التواريخ ضميمه نمايند .\r\nمجلد سوم : در بيان صور اقاليم و مسالك و ممالك .\r\nاز اين مجلد سوم اثرى باقى نيست ولى دو مجلد ديگر باقيست و بعضى از اجزاء آن بطبع نيز رسيده است .\r\nقسمت اساسى و نفيس جامع التواريخ مجلد اول يعنى تاريخ مبارك غازانى است كه كتاب منحصر بفرد تاريخ اقوام و طوايف اوليهء تاتار و اجداد چنگيز خان است حتى جهانگشا نيز به كلى از اين قسمت خالى است . در فتوحات چنگيز و فرزندان او جامع التواريخ تقريبا اختصارى است از جهانگشا ولى در باب تاريخ غازان مخصوصا اصلاحات و ياساهاى او و موارد ديگر جامع التواريخ گنجى است پربها . بعلاوه انشاء آن از جهت روانى و سادگى از نمونه‌هاى بسيار خوب فارسى است .\r\nخواجه رشيد الدّين فضل اللّه كه دانشمندى جامع و عارف به السنهء فارسى و عربى و عبرى و تركى و مغولى بوده جميع اوقاتى را كه از مشاغل ديوانى فراغت\r\n\r\n","description":"","footnote":"","page_name":" 489 ","page_number":557},
  {"content":"\r\n\r\nمىجسته به مطالعه يا كتابت مىگذرانده و علاوه بر جامع التواريخ مؤلفات بزرگ مهم ديگرى نيز دارد از قبيل كتاب الاحياء و المآثر در بيان سرما و گرما و فصول و فلاحت و آبيارى و امراض نباتات و معدنيات و غيره كه در دست نيست ، توضيحات شامل 19 مراسله در باب مسائل كلامى و دينى و عرفانى ، مفتاح التفاسير در بيان فصاحت قرآن و حال مفسرين و بيان خير و شر و جبر و قدر و ابطال تناسخ و اثبات حشر و غيره ، رسالهء سلطانيه و لطايف الحقائق و بيان الحقائق ، بعلاوه مجموعهء مكاتبات رشيدى كه رسائلى است كه خواجهء دانشمند به پسران يا عمالى كه زيردست او بوده‌اند نوشته و آن مكاتبات حاوى بسى نكات ادبى و تاريخى مهم است .\r\nخواجه رشيد الدّين براى جلوگيرى از تلف شدن نوشته‌هائى كه به زحمت زياد بقلم او آراسته شده بود و به جهت عام ساختن فايدهء آنها در حيات خويش آنچه لازمهء احتياط بود كرد ، از طرفى عموم تأليفات فارسى خود را به عربى برگرداند و مؤلفات عربى خويش را به فارسى ترجمه كرد تا اهل هردو زبان از آنها بهره بردارند بعد امر داد كه از روى هريك از كتب او نسخه‌هائى چند برداشته آنها را بولايات پيش دوستان او يا ساير اهل ادب بفرستند و ايشان نيز ديگران را در استنساخ آنها مجاز دارند . سپس در محلهء ربع رشيدى كه آن را بضميمهء مدرسه و دارالشفا و دار السياده و گنبدى جهت مدفن خويش با صرف مبالغى هنگفت در نزديكى تبريز ساخته بود نسخه‌هائى از تأليفات خود گذاشت تا هركس بخواهد به آزادى آنها را مطالعه كند يا از روى آنها نسخه بردارد بعلاوه از مجموع تمام مؤلفات خود يك نسخهء ضخيم كبير باسم جامع تصانيف رشيدى با نقشه‌ها و صور لازم ترتيب داد و در ربع رشيدى گذاشت تا مردم نسخه‌هاى خود را با آن مقابله نمايند و دستور داد كه هر سال از هريك از مؤلفات او دو نسخه يكى به عربى ديگرى به فارسى بنويسند و به يكى از بلاد معتبر اسلام بفرستند .\r\nمتأسفانه با وجود جميع احتياطات چون ربع رشيدى دو بار يكى پس از قتل آن وزير ديگرى پس از كشته شدن پسرش خواجه غياث الدّين به غارت رفت بسيارى از نفايس و نسخ خواجه نيز بچنگ مردم جاهل افتاد و به همين علت و حوادث ديگر بر خلاف منتهى آرزوى آن وزير سعيد قسمتى از مؤلفات گرانبهاى او نابود گرديد .\r\n\r\n","description":"","footnote":"","page_name":" 490 ","page_number":558},
  {"content":"\r\n\r\nدر ميان تواريخ معتبره‌اى كه اسم برديم غير از كامل ابن الاثير و طبقات ناصرى كه جنبهء تاريخ عمومى دارند و به همين مناسبت هم از تاريخ مغول ذكرى كرده چهار كتاب سيرة جلال الدّين نسوى و جهانگشاى جوينى و تاريخ وصاف و تاريخ غازانى رشيد الدّين فضل اللّه اركان اربعهء تاريخ مغولند و بعد از مؤلفين اين چهار كتاب هركه هرچه راجع بتاريخ مغول نوشته است اساس آن معلوماتى است كه از كتب اربعهء فوق اقتباس نموده .\r\nغير از اين كتب چون در دورهء مغول به شرحى كه بعد خواهيم ديد تاريخ‌نويسى مخصوصا در ايران رواج كلى پيدا كرده بوده تواريخ بزرگ و كوچك عمومى متعدّد برشتهء تأليف آمده كه از همانها نيز اطلاعاتى راجع به دورهء استيلا و حكومت مغول برمىآيد مثل نظام التواريخ تأليف قاضى ناصر الدّين عبد اللّه بن عمر بيضاوى كه در 674 تأليف شده و روضة اولى الالباب تأليف ابو سليمان داود بناكتى كه در 717 به انجام رسيده و تاريخ گزيده و ظفرنامه هردو تأليف حمد اللّه مستوفى قزوينى كه اولى بنثر است و در 730 آن را مؤلف بنام خواجه غياث الدّين از جامع التواريخ رشيدى و كتب ديگر برگزيده ديگرى بنظم كه حمد اللّه آن را در 735 تمام كرده ، مجمع الانساب تأليف محمد - بن على شبانكاره‌اى كه آن را مؤلف اول بار در 733 قبل از فوت ابو سعيد تأليف كرده و پس از مرگ اين پادشاه مجددا در آن دست برده است .\r\nغير از اين كتب فارسى كه بعدها شرح يك‌يك از آنها را بدست خواهيم داد و كتب مورخين دورهء تيمورى مثل حافظ ابرو و شرف الدّين على يزدى و كمال الدّين عبد الرزاق سمرقندى و خسرو ابرقوهى و خوندمير و ميرخوند كه از انها نيز معلومات بسيارى راجع به دورهء مغول استنباط مىشود در ميان نويسندگان عربى زبان نيز پنج نفر را بايد در نظر داشت كه از كتب ايشان نيز بمناسبت معاصر بودن با مغول مطالب چند بدست مىآيد بقرار ذيل :\r\n\r\nابن العبرى ( 623 - 685 ) -\r\nابو الفرج غريغوريوس بن اهرون طبيب از مردم شهر ملطيه و از عيسويان يعقوبى ساكن مراغه يكى از جمله فضلاى معاصر ارغون خان مغول و عطا ملك جوينى است كه السنهء سريانى و فارسى و عبرى و يونانى و غيره را به خوبى مىدانسته و او دو كتاب در تاريخ نوشته است يكى به زبان سريانى در تاريخ عمومى مفصل\r\n\r\n","description":"","footnote":"","page_name":" 491 ","page_number":559},
  {"content":"\r\n\r\nديگرى در همين موضوع به عربى بنام مختصر الدول و در هردو كتاب تاريخ خوارزمشاهيان و اسماعيليان و مغول را از جهانگشاى جوينى اختصار كرده و با اين حال در باب استيلاى مغول بر الجزيره و بلاد روم معلوماتى اضافى دارد .\r\n\r\nابن الفوطى ( 642 - 723 ) -\r\nكمال الدين عبد الرزاق بن احمد بغدادى معروف بابن الفوطى اصلا از مردم مرو الروذ خراسان بوده و در عهد خلفاى آخرى بنى عباس در مشاغل ديوانى دخالت داشته و پس از فتح آن شهر بدست هولاگو در خدمت خواجه نصير الدّين طوسى داخل شده و از او اخذ علم و حكمت و ادب كرده و در رصد مراغه شركت جسته و در عهد حكومت عطا ملك جوينى از خواص و مداحان اين خاندان گرديده و بنظم و نثر عربى و فارسى ايشان را ستوده است .\r\nابن الفوطى بمناسبت حشر با خواجه نصير الدّين طوسى و خاندان جوينى و مطالعهء كتابخانهء 000 ، 400 جلدى خواجه و تصدّى مباشرت خزانة الكتب مستنصرى در بغداد يكى از آشنايان باوضاع تاريخى متقارب به زمان خود بوده ولى متأسفانه از تأليفات او فقط قسمتى از يكى از كتب او باقيست بنام الحوادث الجامعة در وقايع مائهء هفتم هجرى كه وقايع از ابتداى قرن هفتم تا سال 628 آن مفقود است و همين قسمت كه بدست است متضمن بسيارى مطالب مهمه است .\r\n\r\nابو الفدا ( 672 - 732 ) -\r\nالملك المؤيد عماد الدين ابو الفدا اسماعيل بن على از ملوك حماة است كه شرح بعضى از دخالتهاى او را در جنگهاى عهد غازان خان ديديم و او علاوه بر اين در فقه و لغت و تاريخ و ادب و هيئت مهارت داشت و تحت حمايت الملك الناصر سلطان مصر حكومت مىكرد و در تشويق اهل علم و ادب مىكوشيد و از او دو تأليف معتبر باقى مانده يكى بنام تقويم البلدان در جغرافيا و مسالك و ممالك ديگرى در تاريخ باسم المختصر فى اخبار البشر كه تا سال 628 آن را از كامل ابن الاثير مختصر كرده و از آن زمان تا سال 721 را خود آورده و اين قسمت اخير راجع بتاريخ مغول مخصوصا در الجزيره و بلاد شام و لشكركشيهاى ايشان به آن حدود حاوى معلومات بسيار نفيسى است .\r\n\r\nابن الطقطقى ( نيمهء اول قرن هشتم ) -\r\nصفى الدين محمد بن علىّ بن محمد طباطبائى معروف بابن الطقطقى از سادات حسنى الجزيره در حدود 660 در موصل تولد يافته\r\n\r\n","description":"","footnote":"","page_name":" 492 ","page_number":560},
  {"content":"\r\n\r\nو پدر او كه مقدارى از خالصجات ديوانى را در عهد حكومت عطا ملك جوينى بر عراق در اجارهء خود داشت از اين راه ثروتى هنگفت بدست آورده بود و او بر اثر غرورى كه او را حاصل شده بود باباقا خان پيشنهاد كرد كه عطا ملك را از حكومت بغداد و عراق بردارد ، خواجه شمس الدّين محمد صاحب‌ديوان برادر را از قضيه مسبوق ساخت و عطا ملك پدر صفى الدّين يعنى تاج الدين على را بقتل رساند و اموال او را توقيف كرد .\r\nصفى الدين كه در اين تاريخ بيش از بيست سال نداشت در موصل تربيت يافت و در سال 701 كتابى در تاريخ خلفا و وزراى ايشان باسم منية الفضلاء فى تواريخ الخلفاء و الوزراء كه بكتاب الفخرى معروف شده نوشت و اين كتاب كوچك نفيس اطلاعات متفرق چند در تاريخ مغول و فتح بغداد دارد و همين كتابست كه آن را هندوشاه نخجوانى باسم تجارب السلف با اضافات مهمى بنام اتابك نصرة الدّين احمد لر به فارسى ترجمه كرده است .\r\n\r\nابن بطوطه ( 703 - 777 ) -\r\nشرف الدين ابو عبد اللّه محمد بن عبد اللّه از مردم بندر طنجه در مغرب الاقصى از مسافرينى است كه در اواخر عهد ابو سعيد خان و دورهء تجزيهء ممالك ايلخانى در ممالك مغول مسافرت كرده و سفرنامه‌اى از خود به يادگار گذاشته است . اگرچه ابن بطوطه مردى دانشمند نبوده و از جهت نظر تحقيق و وارسى حيثيت جغرافيون بزرگ قبل از دورهء استيلاى تاتار را ندارد ولى باز چون در طى مسافرت خود بسيارى از نكات تاريخى عصر خويش را يادداشت نموده مىتوان از مقايسهء آنها با معلومات ديگر استفاده‌هاى بسيار كرد .\r\n\r\nمنابع ديگر\r\nاما منابع غير اسلامى عبارتست يا از اسناد چينى و مغولى يا سفرنامه‌هاى مسافرين فرنگى معاصر خانان و ايلخانان مغول و يا تحقيقات فضلا و محققين جديد .\r\nاز اسناد چينى و مغولى قديم‌تر از همه حماسه‌ايست مغولى كه در سال 637 يعنى سيزده سال پس از مرگ چنگيز خان تدوين شده بنام يوان چائوپىشى « 1 » يا تاريخ سرّى مغول و اين قديم‌ترين اسناد موجود راجع به چنگيز خان و اجداد اوست ولى به شكل تاريخ نيست بلكه داستانى منظوم است بطور حماسه و زياد نمىتوان به وقايعى كه در آن\r\n\r\n\r\n","description":"","footnote":"\r\n( 1 ) -  Yuantchao - pi - Chi \r\n","page_name":" 493 ","page_number":561},
  {"content":"\r\n\r\nبرشتهء نظم آمده اعتبار تاريخى داد . اين داستان هم اصل مغولى آن در دست است و هم ترجمهء چينى آن و اصل مغولى آن را استاد معروف پليو « 1 » مستشرق فرانسوى در صدد نشر است .\r\nدر ميان سفرنامه‌هاى نمايندگان پاپها يا سلاطين عيسوى اروپا يا تجار و امراى آن قطعه نام غالب ايشان را در طى شرح وقايع برده‌ايم مشهورتر از همه بقرار ذيلند :\r\nهيتوم ارمنى امير كيليكيا و پلانو كارپينو « 2 » نمايندهء پاپ كه هردو در قوريلتاى جلوس گيوك ( 644 ) شركت جستند و گيوم دوروبروكى « 3 » نمايندهء لوئى مقدس پادشاه فرانسه و فرستادهء او به دربار منگو قاآن ( در 650 ) كه هركدام شرحى از مسافرت خود باقى گذاشته‌اند ، ماركوپولو تاجر و مسافر ونيزى كه قريب بيست سال در عهد قوبيلاى قاآن در چين مقيم و داراى مشاغل ادارى مهم بوده و سفرنامهء معتبرى از خود باقى گذاشته است كه علاوه بر معرفت احوال چين و ممالك شرقى از آن بمناسبت عبور ماركوپولو از ايران اطلاعات گرانبهائى راجع به اين مملكت نيز مىتوان استخراج نمود ، و ادراك از مردم شهر پردنن « 4 » كه در عهد سلطان ابو سعيد خان به ايران آمده و يكى دو نفر ديگر از اين قبيل و مورخين ارمنى يا گرجى كه مطالعهء كتب ايشان نيز براى فهم تاريخ مغول در اين دوره كمك بزرگى است .\r\nاما در ميان محققين جديد اولين كسى كه تاريخ عمومى بالنسبه مرتبى از اقوام ترك و تاتار نوشته دگينى « 5 » است كه در 5 جلد كتابى باسم تاريخ عمومى اقوام هون و ترك و مغول بتاريخ 1756 - 1758 . م ( 1175 - 1172 ) در پاريس انتشار داده است ولى چون بيشتر بمدارك چينى مراجعه كرده تاريخ او براى معرفت احوال آسياى شرقى مفيدتر است تا آسياى غربى .\r\nمعتبرترين تاريخ مغولى كه تاكنون بقلم مورخين اروپائى تحرير شده كتاب كبير دسّون « 6 » است كه اين مورخ آن را ابتدا در سال 1824 ( 1240 . ه ) و بعد در طبعى مبسوطتر در سال 1834 - 1835 در هلند منتشر ساخت و چون دسّون بر خلاف دگينى بمنابع اسلامى يعنى كتب فارسى و عربى مراجعه نموده به خوبى دقايق\r\n\r\n\r\n","description":"","footnote":"\r\n( 1 ) -  p . Pelliot \r\n( 2 ) -  Plano Carpino \r\n( 3 ) -  Guillaume de Rubruquis \r\n( 4 ) -  Odoricus di Pordenone \r\n( 5 ) -  Deguignes \r\n( 6 ) -  d'Ohsson \r\n","page_name":" 494 ","page_number":562},
  {"content":"\r\n\r\nتاريخ مغول را دريافته و با اينكه در عهد او منابع تاريخى هنوز محدود و هيچ‌كدام از آنها نيز به نظر انتقادى مورد دقت قرار نگرفته بوده و به همين جهت كتاب دسون خالى از اشتباهات نيست باز تأليف او در باب تاريخ مغول تاكنون جامع‌ترين و معتمدترين كتبى است كه اروپائيان در اين موضوع تأليف كرده‌اند .\r\nبعد از دسّون سر هنرى هوورث « 1 » كتاب مفصلى در سه جلد در تاريخ مغول به انگليسى نوشته و آن را در فاصلهء بين سنوات 1876 و 1888 در لندن منتشر ساخته است .\r\nاساس كتاب هوورث همان كتاب دسّون است با بعضى اضافات از ديگران و چون هوورث فارسى و عربى نمىدانسته و مستقيما بمنابع اصلى مراجعه نمىكرده است اغلاط و اشتباهات كتاب او زياد است بعلاوه او بر خلاف دسون بمغول به نظر اعجاب و تحسين مىنگريسته و مثل دسون قبايح اعمال ايشان را چنان كه بايد يادآور نشده است .\r\nكسى كه در تحسين و بيان مفاخر اقوام ترك و مغول راه غلو رفته و به قوهء انشاء بليغى كه داشته جميع حقايق تاريخى را تقريبا زير پاى غرض گذاشته لئون كاهون « 2 » است كه در كتابى بنام « مقدمهء تاريخ آسيا ، اقوام ترك و مغول از ابتدا تا سال 1405 ميلادى » اقوام ترك و مغول را از همه جهت مورد ستايش قرار داده و اگرچه در انشاء آن هنر بسيار به كار برده ولى از لحاظ علمى و تاريخى كتاب او مبتنى بر هيچ اساسى نيست فقط انتشار آن جوانان متعصب ترك را بهيجان آورده و به اغواى بيانات نويسندهء آن تعصب ترك‌پرستى را در ميان ايشان رايج ساخته است .\r\nيكى از آخرين تأليفات علمى نفيسى كه از فضلاى فرنگ در باب تاريخ مغول انتشار يافته غير از مقالات متفرقى كه غالبا بقلم ايشان انتشار مىيابد كتابى است در جغرافيا و تاريخ تركستان از مستشرق استاد روسى بارتلد « 3 » كه اصل روسى آن در 1900 ميلادى و ترجمهء انگليسى آن پس از مراجعهء مؤلف در 1928 منتشر شده و در اين كتاب بارتلد بجميع منابع راجع بتاريخ مغول مراجعه نموده و تاريخ آسياى مركزى و تركستان را مقارن استيلاى قوم تاتار مورد مطالعه قرار داده و بمناسبت فصل مشبعى در خروج چنگيز خان و فتوحات او و قوانين و ياساهاى چنگيزى نوشته است .\r\n\r\n\r\n","description":"","footnote":"\r\n( 1 ) -  Sir Henry Howorth \r\n( 2 ) -  Leon Cahun \r\n( 3 ) -  Barthold \r\n","page_name":" 495 ","page_number":563},
  {"content":"\r\n\r\n\r\nعلوم و ادبيات\r\nچنان كه در طى تاريخ ايامى كه ممالك اسلامى شرق تحت استيلاى مغول و امراى بعد از ايشان سر مىكرده ديديم مردم اين بلاد در نيمهء اول مائهء هفتم به علت انقلابات و كشمكشها و قتل و خرابيها و در نيمهء دوم آن بر اثر تلف شدن كتابخانه‌ها و ويرانى مدارس و كشته شدن معلمين و مدرسين مجال يا وسايلى جهت كسب علم و ادب كه بيش از هر چيز فراغت خاطر مىخواهد نداشتند بعلاوه غالبين يعنى مغول نه قابل درك اين قبيل لطايف بودند و نه خواهان و خريدار اين گونه امتعه و اساسا جنس معيشت و نوع معتقدات و عادات ايشان با اين قسم معارف تناسبى نداشت فقط بنجوم و كيميا و ستاره‌شناسى بىعلاقه نبودند و منشى و دبير را نيز جهت گذراندن كارهاى ادارى و ديوانى لازم داشتند . به همين مناسبات در باب معارف و علوم و ادبيات دخالت عنصر مغول بيشتر از جهت برانداختن آثار علم و ادب و تأثيريست كه ايشان در ويرانى مدارس و كتابخانه‌ها و قتل علما و اهل ادب داشته‌اند فقط در پيشرفت تنها قسمتى كه مىتوان ايلخانان ايران را دخيل دانست فن تاريخ‌نويسى است كه بعد مذكور خواهد شد .\r\nاما استيلاى مغول خواهىنخواهى يك تأثير بالنّسبه مهم در تمدن و معارف ايران در دورهء حكومت ايشان كرده است و آن ارتباط يافتن ممالك مشرق و مغرب است با يكديگر از طريق ايران و آمدن بسيارى از علما و ارباب معرفت چينى و اويغورى و تبّتى و فرنگى و ارمنى به پايتخت ايلخانان و انتشار معلومات ايشان بين مردم ايران .\r\nقبل از استيلاى مغول چنان كه پيش هم يادآور شده‌ايم بلاد ماوراءالنهر و خوارزم و خراسان هركدام از معتبرترين مراكز تعليم و تعلّم و داراى كتابخانه‌ها و رصد - خانه‌ها و مدارس و علما و اهل ادب بود و همين حال وجود داشت در عراق و الجزيره و جنوب ايران . استيلاى مغول تمام اين مراكز را با خاك يكسان كرد و از آن همه كتاب و اهل علم و ادب چيزى قابل باقى نگذاشت . هجوم هولاگو دو مركز عمدهء كتاب و علم يعنى الموت و بغداد را نيز به همين حال نشاند و جز قسمتى كوچك از جنوب ايران و ناحيهء سند در هندوستان و بلاد روم و مصر و شام ديگر\r\n\r\n","description":"","footnote":"","page_name":" 496 ","page_number":564},
  {"content":"\r\n\r\nپناهگاهى جهت علم و ادب در ممالك اسلامى بجا نماند .\r\nاثر استيلاى خانمان‌سوز مغول با وجود شدّت ضربت و عظمت ويرانى باز در برانداختن مشاعل علم و ادب به علت استحكام ريشهء معنويات در ممالك اسلامى و علاقهء مردم بمعارف بسرعت ظاهر نشد چه هنوز در همان بحبوحهء انقلاب بزرگانى بودند كه در دورهء قبل از استيلاى مغول تربيت يافته و بخت بد ايشان را با عصر استيلاى تاتار معاصر قرار داده بود . از اين جماعت عدّه‌اى در همان هنگامه جان سپردند ولى طايفه‌اى ديگر از مقابل سيل بلا گريخته بجنوب ايران يا بهندوستان و بلاد روم پناه جستند و در آن نواحى به كار آموختن مشغول شدند .\r\nاسلام آوردن ايلخانان ايران بتدبير وزرا و عمّال ايران‌دوست ايرانى كه نتيجهء آن كوتاه شدن دست تحريك عنصر صلب خشن مغولى و عنصر مغرض متعصب عيسوى شده است تا حدّى خاطر مردم را فراغت بخشيده و دورهء ايلخانى غازان و اولجايتو و ابو سعيد را نسبت به دوره‌هاى قبل بهتر كرده است ولى باز اين ايام كجا مىتوانسته است با دورهء درخشان سلاجقه و خوارزمشاهيان و خلفاى عباسى از جهت تعميم علم و ادب و فراوانى كتاب و تعدّد علما و فضلاى درجهء اول برابرى كند .\r\nتنها در اين ميان سلسله‌هاى كوچك امراى اطراف مثل آل كرت در هرات و اتابكان و آل مظفر در فارس و امراى لر در لرستان محنت‌زدگان فرارى را گرد خود جمع مىكردند و غلامان سلاطين غور در سند و هندوستان غربى و سلاطين سلجوقى روم يا امراى ايشان كه همه در تشويق زبان و ادبيات فارسى از سلاطين بزرگ ايران قبل از استيلاى مغول مثل سلاجقه و غوريان و خوارزمشاهيان تقليد مىكردند نيز در پناه دادن علما و اهل ادب سعى داشتند و از همين تاريخ است كه ادبيات زبان فارسى غير از ايران اصلى دو مركز عمدهء ديگر در خارج ايران پيدا كرده يكى در هندوستان غربى كه در اين كار از اواخر عهد غزنويان و غوريان سابقه داشته ديگرى در بلاد روم .\r\nاينك ما ذيلا بزرگان فضلاى ايرانى را كه قبل از استيلاى تيمور در ايران يا خارج ايران مىزيسته و به فارسى يا عربى شعر گفته يا كتاب نوشته‌اند به ترتيب زمان تعداد مىكنيم و از هركدام نيز مختصر شرح حالى بدست مىدهيم و گاهى بمناسبت از فضلاى غير ايرانى هم كه كتب يا افكار ايشان در ايران مؤثر افتاده ذكرى مىنمائيم .\r\n\r\n","description":"","footnote":"","page_name":" 497 ","page_number":565},
  {"content":"\r\n\r\n\r\n1 - علما و عرفا و حكما\r\n\r\nنجيب الدين سمرقندى ( مقتول در 619 ) -\r\nنجيب الدين ابو حامد محمد بن على سمرقندى از علماى مشهور عهد خوارزمشاهيان و سلاطين آخرى غور است و او در هرات مقيم و با امام فخر الدين رازى معاصر بوده است و در همين شهر به سال 619 در قتل عام هرات بدست لشكريان تولى شهيد شده و او در علم طب و فن معالجه كتبى چند تأليف كرده كه مشهورترين آنها كتاب الاسباب و العلامات است كه آن را از كتاب معالجات بقراط و قانون ابو على سينا و كتب طبى معروف ديگر استخراج نموده و اين كتاب بيشتر بواسطهء شرحى كه برهان الدين نفيس بن عوض كرمانى از عهد الغ‌بيك بر آن نوشته و باسم شرح اسباب نفيسى اشتهار دارد مشهور شده .\r\n\r\nامام رافعى ( وفاتش در 623 ) -\r\nامام ابو القاسم عبد الكريم بن محمد رافعى قزوينى از علماى حديث و تفسير است و در اين فنون تأليفات متعدّد دارد و مشهورترين كتاب او تدوين است در تاريخ قزوين ، وفات او در ذىالقعدهء سال 623 در قزوين اتفاق افتاده و در همان شهر مدفون شده است .\r\n\r\nسكاكى ( 555 - 626 ) -\r\nسراج الدين ابو يعقوب يوسف بن ابى بكر از مشاهير علماى ادب و علم معانى و بيان و بلاغت است كه در سال 555 در خوارزم تولد يافته و در دستگاه سلطان محمد خوارزمشاه عزيز و محترم مىزيسته و بعد از برافتادن دولت خوارزمشاهيان و استيلاى مغول در پيش جغتاى مكرم شده و تا آخر عمر در ماوراءالنهر و خوارزم سر مىكرده است و او با وجود كمال مهارت در ادب گويا به نيرنگ و طلسم و سحر و جادو معتقد بوده و به همين جهت حكايات غريب زياد از او نقل كرده‌اند .\r\nسكاكى مؤلف كتاب مشهوريست در علوم ادبيّه و عربيّه بنام مفتاح العلوم كه جامع علوم صرف و نحو و معانى و بيان و بديع و منطق و شعر و فروع اين علوم است و اين كتاب را فضلاى بعد از سكاكى مكرر تلخيص و شرح كرده‌اند .\r\n\r\nشهاب الدين سهروردى ( 539 - 632 ) -\r\nشيخ ابو حفص عمر بن محمد از مردم سهرورد ( شهرود ) زنجان از عرفاى بزرگ اواخر قرن ششم و نيمهء اول قرن هفتم است و او مردى زاهد و متقى بود و مردم را غالبا در بغداد بمواعظ صوفيانه هدايت مىنمود ،\r\n\r\n","description":"","footnote":"","page_name":" 498 ","page_number":566},
  {"content":"\r\n\r\nخليفه الناصر لدين اللّه نسبت به او ارادت و احترام فوق‌العاده داشت و غالبا شيخ شهاب الدّين را برسالت از جانب خود پيش ملوك اطراف مىفرستاد و آن ملوك مقدم او را گرامى مىداشتند . شيخ شهاب الدّين سهروردى در بغداد يك عدّه از رباطها يعنى خانقاههاى متعلق به صوفيه را اداره و سركشى مىكرد و ناصر خليفه رباطى مخصوص جهت او ساخته بود داراى خانه و حمام و بستانى جهت سكونت شيخ و كسان او و شيخ با اينكه در زندگانى دنيا مالى كثير بدست آورد پس از فوت هيچ نداشت و همه را انفاق كرده بود . از تأليفات او كتاب عوارف المعارف در تصوف و سير و سلوك است و اين شيخ شهاب الدّين سهروردى را نبايد با شيخ شهاب الدّين يحيى بن حبش سهروردى معروف بشيخ اشراق ( 549 - 587 ) كه در حلب به اشارهء سلطان صلاح الدّين ايوبى بجرم حكمت مقتول شده اشتباه كرد .\r\n\r\nنجم الدين رازى ( وفاتش در 645 ) -\r\nشيخ نجم الدين ابو بكر عبد اللّه بن محمد رازى معروف بشيخ نجم الدين دايه از عرفاى بزرگ و از شاگردان شيخ نجم الدّين كبرى است كه در واقعهء خوارزم بقتل رسيد . نجم الدّين رازى پس از قتل شيخ و كسان خود در خوارزم و خراسان بعراق گريخت و بهمدان آمد « 1 » ولى چون خبر وصول تاتار رسيد در 618 همدان را نيز با يك عدّه از شاگردان خود ترك گفته باردبيل شتافت و در آنجا مصمم شد كه « 2 » : « مسكن در ديارى سازد كه در او اهل سنت و جماعت باشند و\r\n\r\n\r\n","description":"","footnote":"\r\n( 1 ) - در مقدمهء مرصاد العباد شيخ نجم الدين واقعهء فرار خود و قتل عام تاتار را شرح مىدهد و ملوك اسلام را بدفاع تحريض كرده مىگويد :\r\n« قتل از اين بيشتر چگونه باشد كه از يك شهرى كه مولد و منشأ اين ضعيف است قياس كرده‌اند كه كما بيش 000 ، 700 آدمى بقتل آمده است و اسير گشته از شهر و ولايت ، و فتنه و فساد آن ملاعين مخاذيل بر جملگى اسلام و اسلاميان از آن زيادتست كه در حيز عبارت گنجد و اين واقعه از آن شايع‌تر است در جهان كه بشرح حاجت افتد و اگر عياذا باللّه غيرت و حميت اسلام در نهاد ملوك و سلاطين نجنبد كه عهدهء رعايت مسلمانى و مسلمانان بر ذمت ايشان است و حميت و رجوليت دين دامن جان ايشان نگيرد تا باتفاق جمعيتى كنند و كمر انقياد انفروا خفافا و ثقالا و جاهدوا باموالكم و انفسكم فى سبيل اللّه بر ميان نبندند و نفس و مال و ملك در دفع اين فتنه فدا نكنند بوى آن مىآيد كه يك‌بارگى مسلمانى برانداخته شود با آنكه اكثر بلاد اسلام برافتاد اين بقيت نيز براندازند و جهان كفر گيرد ،\r\n شاهان جهان به جملگى بشتابيد * تا بو كه بقيتى ز دين دريابيد\r\nاسلام ز دست رفت و بس بىخبريد * بگرفت جهان كفر و شما در خوابيد . » \r\n( 2 ) - از مقدمهء مرصاد العباد .\r\n","page_name":" 499 ","page_number":567},
  {"content":"\r\n\r\nاز آفت بدعت و تعصب هوى پاك بود و بامن و عدل آراسته و در آن ديار پادشاهى ديندار و دين‌پرور و عالم و عادل و منصف و مميّز كه قدر اهل دين داند و حق اهل فضل شناسد ، هرچند تفحص كرد ارباب نظر و اصحاب تجارب كه بر احوال بلاد و اقاليم جهان وقوف داشتند باتفاق گفتند كه ديارى بدين صفات و بلادى بدين خاصيّات در اين وقت بلاد روم است كه هم بمذهب اهل سنت و جماعت آراسته است و هم بعدل و انصاف و رخص پيراسته و به حمد اللّه پادشاهى در آن ديار از بقيت آل سلجوق و خاندان مبارك است كه هر آسايش و راحت و امن و فراغت كه اهل اسلام يافتند در سايهء چتر همايون اهل آن خاندان يافتند . . . »\r\nشيخ نجم الدّين در سال 618 از اردبيل عازم بلاد روم گرديد و در كنف حمايت سلطان علاء الدّولة كيقباد سلجوقى ( 610 - 636 ) در قيساريّهء روم قرار گرفت و در سال 620 در شهر سيواس كتاب مرصاد العباد را به فارسى در سير و سلوك و مبدأ و معاش و معاد بنام سلطان كيقباد نوشت و شيخ مادام‌العمر در بلاد روم مىزيست و با عرفاى بزرگى كه در حمايت سلاطين سلجوقى روم مىزيستند مثل صدر الدّين قونيوى و مولانا جلال الدّين بلخى حشر داشت تا در سال 645 وفات يافت .\r\n\r\nعز الدين زنجانى ( وفاتش بعد از 655 ) -\r\nعز الدين ابو المعالى عبد الوهاب بن ابراهيم زنجانى از ادبا و علماى معروف صرف و نحو است كه قسمت اخير عمر خود را در بغداد مىگذرانده و تا مقارن فتح آن شهر بدست هولاگو در آنجا مىزيسته و گويا در وقعهء بغداد مقتول شده است . عز الدّين زنجانى مؤلف كتاب معروفى است در علم صرف بنام العزى فى التّصريف كه آن را در بغداد در ذىالحجهء 654 تأليف كرده و اين همان كتاب تصريف معروف است كه كتاب درسى طلاب علوم مقدماتى ادبيّه است و آن بواسطهء شرحى كه ملا سعد الدّين تفتازانى از آن كرده مشهور شده .\r\n\r\nاثير الدين ابهرى ( وفاتش در 660 ) -\r\nاثير الدين مفضل بن عمر ابهرى از حكما و علماى منطق و از شاگردان بزرگ امام علامه فخر الدّين رازى است و او مدّتى را پس از بروز فتنهء تاتار در بلاد روم بسر مىبرده و در آنجا تدريس مىكرده و در آن بلاد بتعليم و تأليف اشتغال داشته و در منطق و زيج و حكمت تأليفات معتبرى دارد از آن جمله\r\n\r\n","description":"","footnote":"","page_name":" 500 ","page_number":568},
  {"content":"\r\n\r\nدو كتاب است كه در جميع ممالك اسلامى اشتهار داشته و از كتب معتبر درسى شده و عدّهء زيادى از علما بشرح آن پرداخته‌اند و آن يكى كتاب ايساغوجى است در كليات خمس منطق و ديگرى كتاب هداية الحكمة در منطق و طبيعى و الهى كه باسم هدايه مشهور و عدّه‌اى از بزرگان فضلا آن را شرح كرده‌اند .\r\n\r\nسيد بن طاوس ( 589 - 664 ) -\r\nسيد رضى الدين علىّ بن طاوس علوى حلّى و برادرش جمال الدين احمد ( متوفى سال 673 ) هردو از محترمين سادات حله و از رؤساى شيعهء اماميه و از مؤلفين اين طايفه بوده‌اند و مؤلفات سيد رضى الدين كه به سيد بن طاوس اشتهار يافته در ميان شيعىمذهبان ايران شهرتى بكمال پيدا كرده است و شمارهء تأليفات سيد رضى الدّين در آداب و احكام مذهب شيعه زياد است و يك عدّه از كتب او نيز حاوى مطالب علمى و تاريخى مفيد است چه او بر كتابخانه‌هاى معتبر دست داشته و در پاره‌اى از مؤلفات خود منقولاتى از آن كتب بدست مىدهد . سيد بن طاوس با مؤيد الدّين بن العلقمى وزير و برادر و پسر او دوستى تمام داشت و چون هولاگو بغداد را گرفت سيد بن طاوس از طرف او در سال 661 به نقابت علويين منصوب گرديد و در بغداد به اشاعهء احسان و عدل پرداخت تا در ذىالقعدهء سال 664 در آن شهر وفات يافت .\r\n\r\nخواجه نصير الدين طوسى ( 597 - 672 ) -\r\nبزرگترين مرد دانشمند جامعى كه بعد از گذشتن دورهء درخشان تمدّن اسلامى و زمان امثال فارابى و ابو ريحان بيرونى و ابو على سينا و عمر خيام در ايران ظهور كرده و در عصر مظلم استيلاى تاتار مشعل فروزان علم و ادب را در دست داشته است ابو جعفر نصير الدين محمد بن محمد بن حسن ملقب و معروف به استاد البشر و خواجه است كه اصلا از مردم جهرود قم بوده و در 597 در آنجا تولد يافته و بعد بكسب كمال به اطراف رفته و از آن جمله در طوس مقيم شده و به همين جهت به طوسى اشتهار پيدا كرده است .\r\nدر مدّت اقامت خواجه در طوس بواسطهء پيچيدن آوازهء علم و فضايل او اسماعيليهء قهستان كه در طلب دانش و جمع كتب و جلب علما سعى بليغ داشتند خواجه را پيش خود بردند و خواجه در خدمت علاء الدّين محمد بن حسن اسماعيلى و محتشم قهستان يعنى ناصر الدّين عبد الرحيم بن ابى منصور كه مردى فضل‌دوست و طالب ترجمهء كتب حكمتى و اخلاقى از عربى به فارسى بود رفت و در پيش محتشم مزبور محترم شد و در\r\n\r\n","description":"","footnote":"","page_name":" 501 ","page_number":569},
  {"content":"\r\n\r\nتأييد آئين اسماعيليه بتأليف كتاب پرداخت و از آن جمله بتشويق ناصر الدّين مزبور كتاب تطهير الاعراق يا كتاب الطهارة تأليف ابو على مسكويه را از عربى به فارسى برگرداند و آن را تهذيب كرده از آن كتاب مشهور اخلاق ناصرى را بنام ناصر الدّين ساخت و در قلاع ملاحده بود تا سال 654 پس از تسليم شدن ناصر الدّين محتشم خواجه نصير الدّين به هولاگو معرفى شد و چون مغول به ستاره‌شناسى و احكام نجوم علاقهء مفرطى داشتند و خواجه نيز به اين حيث اشتهار يافته بود هولاگو خواجه را گرامى داشت و خواجه از اين تاريخ تا سال فوت خود در خدمت مغول بود .\r\nصيت استادى و مهارت خواجه در نجوم و زيج و رصد حتى تا اقاصى مغولستان نيز رسيده بود چنان كه منگو قاآن از برادر فرستادن خواجه را به مغولستان خواست تا در آنجا رصدى انشا كند ولى به علت بعضى پيش‌آمدها هولاگو خواجه را در ايران به اين كار مأمور نمود و خواجه در سال 657 در مراغه برصد مشغول گرديد و بامر هولاگو جميع اوقاف ممالك ايلخانى تحت اختيار او قرار داده شد و خواجه دو بار يكى در سال 662 ديگرى اندكى قبل از فوت خود ببغداد رفت تا امور اوقاف را تحت نظر بگيرد و پس از وضع مخارج و مستمريات مازاد آن را براى انجام عمل رصد ضبط كند و در ضمن اين سفرها آنچه كتاب و آلات رصدى براى كار خود لازم مىدانست از اطراف جمع نمود و هولاگو و بعد از او اباقا نيز در تهيهء اسباب اين امر و جلب علما مىكوشيدند تا زيج مراغه به انجام رسيد و خواجه خلاصهء اعمال و رصدهاى خود و ياران خويش را در كتاب زيج ايلخانى مدوّن نمود .\r\nخواجه نصير الدّين گذشته از مقامات علمى در زندگانى خود دو خدمت بسيار بزرگ به تمدّن ايران كرده است يكى آنكه تا توانسته است كتب و نسخ و آثار نفيسه را از تلف شدن نجات بخشيده و در نتيجهء اين مجاهدت كتابخانه‌اى فراهم كرده بوده است كه بالغ بر 400000 مجلد كتاب داشته ديگر آنكه بواسطهء نفوذ فوق‌العاده در مزاج هولاگو خان بسيارى از اهل علم و ادب را بتدبير نجات بخشيده و از اين حيث نيز منتى عظيم بر ايشان حاصل كرده است .\r\nاما در تحصيل و اشاعهء علم و فضل خواجه با وجود آن‌همه انقلابات جانكاه و\r\n\r\n","description":"","footnote":"","page_name":" 502 ","page_number":570},
  {"content":"\r\n\r\nگرفتاريهاى روح‌كش باز دقيقه‌اى از مطالعه و تدريس تقاعد نداشته و شاگردان بسيار گرد او بوده‌اند كه از او استفاضه مىنموده و بقدرى دلباختهء تحقيق بوده كه پس از كشف دقيقه‌اى از دقايق علوم شادىكنان برپاىمىخاسته و پاىكوبان مىگفته كه :\r\n« اگر سلاطين شمشيرزن از عالم لذت ما خبر مىيافتند يقينا اين نعمت را هم از كف ما بدر مىبردند . » و در عين مصيبت و بدبختى از نوشتن و تأليف خوددارى نمىكرده چنان كه كتاب معتبر شرح اشارات را در يكى از سخت‌ترين ايام عمر خود نوشته و خود در آخر آن اين بيت را بر سبيل تمثيل مىآورد :\r\n به‌گرداگرد خود چندانكه * بلا انگشترىّ و من نگينم . \r\nاگرچه خواجه در اكثر علوم قديم استاد بوده و به فارسى و عربى در غالب آن رشته‌ها صاحب تأليف است ولى عمدهء اشتهار او به حكمت و رياضى است مخصوصا در رياضى بحل بسيارى از مشكلات درجات عاليهء آن توفيق يافته و اهم تأليفات او بقرار ذيل است :\r\nتجريد الكلام يا تجريد الاعتقاد در اثبات عقايد طايفهء شيعهء اماميه با ادلّهء عقليّه و كلاميّه ، تحرير اوقليدس كه شرح و تهذيب كتاب مشهور اوقليدس يونانى است در هندسه ، تحرير مجسطى كه در شرح و تهذيب كتاب مجسطى بطلميوس در هيئت ، شرح اشارات كه شرح كتاب التنبيهات و الاشارات ابو على سيناست در حكمت ، اخلاق ناصرى به فارسى در حكمت عملى و اخلاق ، اساس الاقتباس در منطق به فارسى ، تذكرهء نصيريه در هيئت ، اوصاف الاشراف به فارسى در تصوف ، معيار الاشعار به فارسى در عروض و قافيه و غيره .\r\n\r\nكاتبى قزوينى ( وفاتش در 675 ) -\r\nنجم الدين علىّ بن عمر بن على قزوينى معروف به كاتبى و دبيران از علماى رياضى و رصد و از حكماست و از كسانى است كه در زيج مراغه در خدمت خواجه نصير الدّين سر مىكرده و از علماى شافعيّه نيز بوده است و او در منطق و حكمت دو كتاب معروف دارد كه فضلاى بعد از او آنها را مكرر شرح كرده‌اند يكى حكمة العين در حكمت الهى و طبيعى ، ديگرى الرسالة الشمسية در قواعد منطق بنام خواجه شمس الدّين محمد صاحب‌ديوان جوينى و همين متن شمسيهء كاتبى قزوينى است كه شرحهاى آن از كتب درسى مشهور شده است .\r\n\r\nميثم بن على بحرانى ( وفاتش در 679 ) -\r\nكمال الدين ميثم بن علىّ بن ميثم بحرانى از بلغا و\r\n\r\n","description":"","footnote":"","page_name":" 503 ","page_number":571},
  {"content":"\r\n\r\nمتكلمين و فضلاى معروف طايفهء شيعهء اماميه است و او استاد علامهء حلى معروف بوده و ابتدا منزوى و معتكف مىزيسته و بعد به دعوت علماى حله و عراق به آن سرزمين رفته و در آنجا كتاب شرح نهج البلاغه را بنام خواجه عطا ملك جوينى حكمران بغداد و عراق تأليف كرده و غير از اين كتاب بزرگ او را در باب امامت و ساير مسائل اصولى حكمتى تأليفات ديگرى نيز هست .\r\n\r\nزكرياى قزوينى ( 600 - 682 )\r\nعماد الدين زكريا بن محمود قزوينى در حدود 600 هجرى در قزوين تولد يافته و در عنفوان شباب بدمشق مهاجرت كرده و در آنجا به تحصيل فنون علم و ادب پرداخته و از آن جمله پيش اثير الدّين ابهرى معروف شاگردى كرده بعد بعراق آمده و در سال 650 بقضاء شهر حله منصوب شده و بعد از دو سال يعنى در 652 سمت قضاء شهر واسط را يافته و بتدريس نيز پرداخته و در اين مقام بوده است تا در واسط جان سپرده و نعش او را ببغداد منتقل كرده‌اند .\r\nزكرياى قزوينى مردى خوش‌خط و باذوق و بشعر فارسى و تاريخ و جغرافيا و علوم طبيعى آشنا بوده و از او دو كتاب مشهور به عربى باقى است يكى عجائب المخلوقات و غرائب الموجودات كه اسم آن معرّف موضوع آن است ، ديگرى آثار البلاد و اخبار العباد كه شرح جغرافيائى و تاريخى مشاهدات مؤلف يا اطلاعات اوست و اين كتاب علاوه بر اهميت و حيث تاريخى و جغرافيائى شامل معلومات بسيار نفيسى است راجع باحوال نوزده نفر از شعراى معتبر فارسى يعنى انورى و عسجدى و اوحد الدّين كرمانى و فخرى گرگانى و فرخى و فردوسى و جلال طبيب و جلال خوارى و خاقانى و ابو طاهر خاتونى و مجير بيلقانى و نظامى و ناصر خسرو و ابو سعيد ابى الخير و سنائى و شمس طبسى و عمر خيام و عنصرى و رشيد الدّين وطواط و از اين بابت يكى از مهم‌ترين كتب براى معرفت احوال شعراى فوق است .\r\n\r\nجمال قرشى ( اواخر قرن هفتم ) -\r\nابو الفضل محمد بن عمر مشهور به جمال قرشى از علماى لغت مقيم كاشغر است كه در سال 681 كتاب صحاح جوهرى فارابى معروف را ترجمه‌اى خلاصه مانند به فارسى كرده و نام آن را الصّراح من الصحّاح گذاشته است و آن را در كاشغر به انجام رسانده بعد ذيلى به عربى بر آن نوشته باسم ملحقات صراح و در آنجا بمناسبت\r\n\r\n","description":"","footnote":"","page_name":" 504 ","page_number":572},
  {"content":"\r\n\r\nاز بعضى از سلاطين آسياى مركزى و شيوخ و معاريف شهر بلاساغون ذكر كرده و مطالب تاريخى بسيار بدست داده است و به همين جهت ملحقات صراح بفهم تاريخ مغول در كاشغر و آسياى مركزى كمك بسيار مىكند .\r\n\r\nقاضى بيضاوى ( وفاتش در 685 ) -\r\nقاضىالقضات ابو الخير ناصر الدين عبد اللّه بن عمر بيضاوى از علماى بزرگ فقه و تفسير و منطق و عربى و تاريخ است كه مدتى را در عهد اتابكان سلغورى چنان كه سابقا هم اشاره كرديم در شيراز منصب قاضىالقضاتى داشت . بعد از آنكه از آن شغل عزل شد بتبريز رفت تا بار ديگر آن مقام را بدست آورد و در اين سفر در خدمت ارغون خان و علماى تبريز منظور نظر قرار گرفت و در آنجا بتدريس پرداخت تا در 685 در همان شهر فوت كرد .\r\nاز تأليفات بيضاوى دو كتاب شهرت بسيار پيدا كرده يكى كتاب تفسير بزرگ او كه به عربى است بنام انوار التنزيل و اسرار التأويل معروف بتفسير بيضاوى ديگرى نظام التواريخ به فارسى كه كتابى است بالنسبه مختصر در تاريخ عمومى .\r\n\r\nرضى الدين استرابادى ( وفاتش در 686 ) -\r\nرضى الدين محمد بن حسن استرابادى از علماى نحو و از فضلاى بزرگ شيعه است و غالب اوقات او در نجف اشرف گذشته است و او مؤلف دو شرح است بر دو كتاب از كتب جمال الدين ابو عمر و عثمان بن عمر ( 570 - 646 ) معروف بابن الحاجب يكى الكافيه در نحو كه شرح آن بتوسط رضى الدّين استرابادى بشرح رضى اشتهار دارد و از جامع‌ترين كتب نحوى است و آن را رضى الدّين در سال 683 در نجف تأليف نموده و از كتب مشهور درسى است ديگرى الشافية در صرف كه شرح رضى الدّين بر آن نيز از كتب معتبرهء صرفى است .\r\n\r\nبهاء الدين اربلى ( وفاتش در 693 ) -\r\nبهاء الدين علىّ بن عيسى اربلى از شعرا و كتّاب و محدثين و منشيان شيعى عراق است كه در بغداد قبل از استيلاى تاتار و بعد از آن مشاغل ديوانى داشته مخصوصا پس از انتساب عطا ملك جوينى به حكومت عراق آن مورخ دانشمند كه اهل ادب را گرامى مىداشته بهاء الدين اربلى را در سال 657 در ديوان به سمت كتابت منصوبت كرده و بهاء الدّين تا سال فوت خود در اين مقام باقى بوده و از مدّاحان و خواص خاندان جوينى و خواجه نصير الدّين محسوب مىشده است و از جملهء شعرائى است كه خواجه را بعد از وفات مرثيه گفته .\r\n\r\n","description":"","footnote":"","page_name":" 505 ","page_number":573},
  {"content":"\r\n\r\nعلىّ بن عيسى اربلى مؤلف كتابى است به عربى در شرح حال ائمهء اثنىعشريه بنام كشف الغمّه كه او را در ميان طايفهء شيعه و مردم ايران مشهور كرده است .\r\n\r\nصفى الدين ارموى ( وفاتش در 693 ) -\r\nصفى الدين عبد المؤمن فاخر از مردم شهر اورميه يكى از شعرا و خوشنويسان و ادبا و سازندگان و علماى موسيقى است كه در خردسالى ببغداد رفته و در مدرسهء مستنصريه به تحصيل پرداخته و در آداب و تاريخ و حسن خط و ضرب عود بتدريج ماهر و مشهور آفاق شده و در دستگاه مستعصم خليفه كه فريفتهء صنايع مستظرفه و عاشق‌ساز و آواز و حسن خط بود عزت تمام يافته و كاتب كتابخانه و مغنى و نديم او گرديده است . بعد از فتح بغداد بدست هولاگو و حكومت يافتن عطا ملك جوينى صفى الدين در خدمت خاندان جوينى داخل شد و پيش علاء الدّين عطا ملك و برادرش صاحب‌ديوان قربت تمام يافت و از طرف خاندان جوينى كاتب انشاء ديوان بغداد شد ، اما همين‌كه عطا ملك و برادرش برافتادند كار صفى الدّين رو بتراجع نهاد و به فقر و مسكنت افتاد چنان كه براى اداى دينى به مبلغ سيصد دينار محبوس شد و در همان حبس بتاريخ 18 صفر سال 693 درحالىكه قريب هشتاد سال داشت فوت كرد . صفى - الدين صاحب تأليفى است در فن موسيقى بنام رسالهء شرفيّه كه آن را باسم خواجه شرف - الدين هارون پسر خواجه شمس الدين محمد صاحب‌ديوان ساخته است .\r\n\r\nبابا افضل كاشانى ( وفاتش در 707 ) -\r\nافضل الدين محمد بن حسن كاشانى از عرفا و حكما و شعراى مشهور است كه بيشتر عمر را در كاشان مقيم بوده و به سال 707 در همان سرزمين فوت كرده و در قريهء مرق از توابع شهر مذكور مدفون شده است .\r\nخواجه نصير الدّين طوسى بابا افضل را بسيار محترم مىداشته و بشعر فضل او را ستوده و در بعضى تأليفات خود نيز از او باحترام نام برده و بعضى اقوال او را نقل كرده و بابا بقولى خواهرزادهء خواجه بوده است و خواجه باحترام وجود او لشكر هولاگو را از ويران نمودن كاشان بازداشته .\r\nبابا افضل هم بشعر فارسى رباعيات شيرين حكيمانه دارد هم بنثر تأليفات بسيار و اهمّ تأليفات او عبارت است از جاودان‌نامه و ره انجام‌نامه و انشاءنامه و مدارج الكمال و غيره .\r\n\r\nعلامه قطب الدين شيرازى ( 634 - 710 ) -\r\nعلامه قطب الدين محمود بن مسعود بن مصلح كازرونى شيرازى به سال 634 تولد يافته ، پدرش طبيب بوده و قطب الدّين پيش او و عم\r\n\r\n","description":"","footnote":"","page_name":" 506 ","page_number":574},
  {"content":"\r\n\r\nخود مقدمات طب را فراگرفته و بعد از آنكه در اين رشته و حكمت و هيئت مهارت پيدا كرد جهت تكميل معلومات به خدمت نجم الدّين كاتبى قزوينى و خواجه نصير الدين شتافت و از خواص همراهان خواجه شد و در رصد مراغه شركت جست و چون فوق‌العاده زيرك و تيزهوش بوده در اين كار به خواجه خدمات بسيار كرده سپس داخل بلاد روم شده و مدتى قاضى سيواس و ملطيه بوده بعد بشام سفر كرده و در اين سفر با صدر الدين قونيوى و مولانا جلال الدين بلخى ملاقات كرده و در زىّ اهل تصوف درآمده است سپس بتبريز برگشته و در خدمت ايلخانان به عزت كامل مىزيسته و در آن شهر به سال 710 فوت كرده و در جنب مقبرهء قاضى بيضاوى به خاك سپرده شده است .\r\nعلامه قطب الدين شيرازى يكى از علماى جامع و وجودهاى فوق‌العادهء عصر خود بشمار مىرفته و علاوه بر كمال استادى در حكمت و هيئت و طب مردى درويش - مسلك و خوش‌مشرب و ظريف و بذله‌گو بوده ، شطرنج را خوب مىباخته و رباب را باستادى مىنواخته است و داستان ظرافتها و شوخيهاى او معروف است و بقولى خال سعدى شاعر مشهور بوده است و به فارسى نيز اشعارى داشته « 1 » .\r\nقطب الدين شيرازى به فارسى و عربى صاحب تأليفات معتبرى است از آن جمله است شرح قانون در طب كه شرح قانون ابو على سيناست ، شرح حكمة الاشراق تأليف شيخ شهاب الدين سهروردى مقتول ، شرح مفتاح العلوم تأليف سكّاكى ، درة التاج لغرة الدبّاج كه كتابى است به فارسى در علوم مختلفهء حكمتى بنام اميرهء دباج از امراى اسحاقوند گيلان كه سابقا شرح آن گذشت ، تحفهء شاهى و نهاية الادراك هردو به فارسى در علم هيئت .\r\n\r\nعلامهء حلّى ( 648 - 726 ) -\r\nجمال الدين ابو منصور حسن بن يوسف مطهر حلى كه در ميان طايفهء شيعه مطلقا بلقب علامه خوانده مىشود از بزرگترين علماى اماميه و از متكلمين و مؤلفين معتبر اين فرقه است و او در سال 648 در حلّهء سيفيّه از منازل بين نجف اشرف و كربلا در طرف شرقى فرات تولد يافته و از طفوليت به هوش و فراست مشهور بوده و نزد پدر خود شيخ سديد الدين يوسف و سيد جمال الدين احمد بن طاوس و\r\n\r\n\r\n","description":"","footnote":"\r\n( 1 ) - از آن جمله اين رباعى منسوب به اوست :\r\n يك‌چند بياقوت تر آلوده شديم * يك‌چند پى زمرد سوده شديم\r\nآلودگيى بود و ليكن تن را * شستيم به آب توبه و آسوده شديم \r\n","page_name":" 507 ","page_number":575},
  {"content":"\r\n\r\nسيد رضى الدين علىّ بن طاوس و شيخ ميثم بحرانى شارح نهج البلاغه و خواجه نصير - الدين طوسى و نجم الدين كاتبى قزوينى علوم دينى و حكمتى را آموخته و به زودى از مشاهير فضلاى عهد خود شده است و به تفصيلى كه سابقا ذكر كرديم در عهد اولجايتو با پسر خود فخر المحققين به سلطانيه آمده و به اشاعهء مذهب تشيّع پرداخته و در حقيقت تجديد بناى مذهب شيعه و تأييد اصول و احكام آن قبل از نهضت عهد صفويه بيشتر بر اثر مجاهدات علامه و شاگردان اوست و مؤلفات علامه و مناظرات او در اين باب با خصم به پيشرفت اين امر معاونت بسيار نموده است .\r\nعلامهء حلى بالغ بر نود جلد كتاب بزرگ و كوچك در فقه و اصول و كلام و رجال و منطق تأليفات دارد و مشهورترين آنها بقرار ذيل است : منهاج الكرامة فى باب الامامه و نهج الحق و كشف الصدق كه آنها را در تقرير عقايد شيعه براى اولجايتو نوشته كشف المراد فى شرح تجريد الاعتقاد در شرح كتاب تجريد استاد خود خواجه نصير الدين طوسى ، تذكرة الفقهاء در فقه شيعه ، قواعد الاحكام فى معرفة - الحلال و الحرام از كتب فقهى درسى ، جوهر النّضيد در منطق ، خلاصة الاقوال در علم رجال ، انوار الملكوت در علم كلام و تبصرة المتعلمين در احكام دينى .\r\n\r\nشيخ صفى الدين اردبيلى ( 650 - 735 ) -\r\nشيخ صفى الدين ابو الفتح اسحاق پسر شيخ امين الدين جبرائيل از عرفاى نامى عهد اولجايتو و ابو سعيد است كه با مريدان خود در آن ايام در قريهء كلخوران در يك فرسنگى اردبيل در حول مقبرهء پدر مىزيسته و نسب او را به امام موسى كاظم مىرساندند و شيخ كه از مريدان شيخ زاهد گيلانى بوده در گيلان و آذربايجان غربى و موقان و ارّان مخلصان بسيار داشته و بىنهايت محترم مىزيسته مخصوصا خواجه رشيد الدين فضل اللّه وزير در رعايت جانب احترام او مىكوشيده و هرساله براى مخارج خانقاه اردبيل نقد و جنس فراوان مىفرستاده در مكتوبى كه به پسر خود امير احمد حاكم اردبيل نوشته به او توصيه مىكند كه در معاملهء خود با مردم چنان كند كه شيخ صفى الدين از او راضى و شاكر باشد .\r\nقبل از رسيدن به اين مقامات شيخ صفى الدين در جوانى بعزم ملاقات يكى از عرفاى نامى شيراز قصد آن شهر كرده ولى مراد او قبل از رسيدن شيخ بشيراز وفات\r\n\r\n","description":"","footnote":"","page_name":" 508 ","page_number":576},
  {"content":"\r\n\r\nيافته بوده و شيخ صفى الدين به خدمت بعضى ديگر از شيوخ شيراز از جمله بقولى به خدمت سعدى رسيده بعد بعزم ديدار شيخ تاج الدين ابراهيم ملقب بشيخ زاهد به گيلان آمده و دختر شيخ را در ازدواج خود درآورده و شيخ صدر الدين پسر و جانشين شيخ صفى الدين از اين دختر است . شيخ صفى الدين از تاريخ درآمدن در حلقهء مريدان شيخ زاهد گيلانى تا سال فوت خود كه در 12 محرم سال 735 بسن 85 اتفاق افتاده منظور نظر مردم بوده و پس از فوت شيخ زاهد رئيس طريقت جميع مردهء او شده است . چون شيخ صفى - الدين جد سلاطين صفويه است احوال او را در مبدأ تاريخ ايشان بتفصيل بيان خواهيم كرد .\r\n\r\nكمال الدين عبد الرزاق كاشانى ( وفاتش در 731 ) -\r\nشيخ كمال الدين ابو الغنائم عبد الرزاق بن ابى الفضائل جمال الدين كاشانى از عرفاى بزرگ عهد سلطان ابو سعيد بهادر خان و از معاصرين علاءالدولهء سمنانى بوده و اين دو عارف بزرگ در بعضى مباحث عرفانى با يكديگر مباحثه و مكاتبه كرده‌اند . كمال الدين عبد الرزاق كاشانى صاحب سه كتاب عرفانى معتبر است هر سه به عربى ، اول شرح فصوص الحكم كه اصل آن از عارف معروف محيى الدين ابو بكر محمد بن على اندلسى معروف بابن العربى ( 560 - 678 ) است ، دوم شرح منازل السائرين كه شرح كتاب منازل السائرين ابو اسماعيل شيخ الاسلام عبد الله بن محمد هروى ( 396 - 481 ) يعنى خواجه عبد اللّه انصارى مشهور است ، سوم اصطلاحات الصوفية كه كتاب نفيسى است در شرح اصطلاحات معمول بين عرفا و متصوفه .\r\n\r\nعلاءالدولهء سمنانى ( 659 - 736 ) -\r\nركن الدين علاء الدولة احمد بن محمد بيابانكى از عرفاى نامى عهد ابو سعيد بهادر خان است كه در ابتداى جوانى در مشاغل ديوانى داخل بود بعد به مسافرت و حج پرداخت و در سال 687 لباس اهل تصوف اختيار نمود و از 720 ببعد در خانقاهى منزوى گرديد و بارشاد مردم مشغول شد . تفصيل التجاء امير چوپان را به او و وساطت شيخ را پيش ابو سعيد از امير چوپان سابقا مذكور داشتيم .\r\nعلاءالدولهء سمنانى را بيانات عالى و رباعياتى شيرين به زبان فارسى است .\r\n\r\nخطيب قزوينى ( 666 - 739 ) -\r\nجلال الدين محمد بن عبد الرحمن قزوينى معروف به خطيب دمشق از مشهورترين علماى علم معانى و بيان و اصول است كه در سال 666 تولد يافته و در جوانى بدمشق رفته و به سمت خطيبى آن شهر منصوب گرديده بعد بقضاء\r\n\r\n","description":"","footnote":"","page_name":" 509 ","page_number":577},
  {"content":"\r\n\r\nدمشق و قضاء ديار مصر رسيده و آخر الامر در دمشق به سال 739 در همان شغل قضاء فوت كرده . خطيب قزوينى مردى تيزهوش و فهيم و فصيح و خوش‌خط و كريم و منصف و حامى فقرا و ضعفا بوده و بيشتر مالى را كه بدست مىآورده انفاق مىنموده .\r\nخطيب قزوينى كتاب مفتاح العلوم سكاكى را مختصر كرده بنام تلخيص المفتاح و همين تلخيص است كه سعد الدّين تفتازانى با شرح و بسط از آن كتاب مطوّل را ساخته است .\r\n\r\nقاضى عضد الدين ايجى ( 701 - 756 ) -\r\nقاضى عبد الرحمن بن احمد از مردم شهر ايج ( ايگ ) پايتخت قديم ولايت شبانكاره از فضلاى بزرگ عهد شاه شيخ ابو اسحاق اينجو و امير مبارز الدين محمد و شاه شجاع و از معاصرين خواجه حافظ شيرازى است و بيك واسطه شاگرد قاضىالقضات ناصر الدين بيضاوى محسوب مىشود و او در دستگاه سلطان ابو سعيد و خواجه غياث الدين محمد رشيدى و شاه شيخ ابو اسحاق و ملوك فارس و شبانكاره بسيار محترم بوده و در عهد ابو سعيد منصب قاضىالقضاتى كل ايران را داشته و در سلطانيّه مقيم بوده و از آن ملوك و امرا انعامات بسيار يافته است و ما سابقا به اين جمله اشاره كرده‌ايم « 1 » .\r\nشيخ ابو اسحاق اينجو قاضى عضد الدين را سخت احترام مىكرد و در كارهاى ملكى از او مشورت مىنمود چنان كه در سال 754 موقعى كه امير مبارز الدين مظفرى به قصد شيراز و دفع شيخ ابو اسحاق لشكر كشيد امير شيخ با قاضى عضد الدين مشاوره نمود و به صلاح‌ديد او از در صلح‌خواهى نسبت بامير مبارز الدين درآمد و قاضى را براى ترتيب كار آشتى پيش او فرستاد و قاضى در سيرجان از امير مبارز الدين ملاقات نمود ، امير مبارز الدين مقدم قاضى را گرامى داشت و 5000 دينار جهت اقامت خاصهء او و 000 ، 10 دينار ديگر جهت مخارج ملازمان قاضى انعام نمود و پسر خود شاه شجاع را واداشت كه پيش قاضى ايجى كتاب شرح مختصر ابن حاجب را كه از تأليفات او بود مذاكره كند و او را باحترام بشيراز برگرداند و قاضى در ضمن محاصرهء شيراز از طرف امير مبارز الدين از آنجا خارج شد و به شبانكاره رفت ولى در آنجا امير شبانكاره با قاضى نساخت و قاضى را در قلاع شبانكاره محبوس نمود و دانشمند مزبور\r\n\r\n\r\n","description":"","footnote":"\r\n( 1 ) - رجوع كنيد به صفحهء 351 - 352 .\r\n","page_name":" 510 ","page_number":578},
  {"content":"\r\n\r\nدر حبس بود تا در سال 756 فوت كرد .\r\nقاضى ايجى در حكمت و معانى و بيان و اصول صاحب تأليفات معتبرى است كه از همه مشهورتر كتاب مواقف است در علم كلام كه متن آن را بنام خواجه غياث - الدين محمد تأليف نموده و اين كتاب و شرح آن بتوسط مير سيد شريف جرجانى از مشهورترين كتب كلامى است ، فوائد غياثيه و شرح مختصر ابن حاجب هردو بنام خواجه غياث الدين محمد و مقصود از مختصر ابن حاجب كتابى است كه آن را ابو عمر و عثمان بن عمر معروف بابن حاجب ( 570 - 646 ) در اصول از كتاب ديگر خود كه منتهى الوصول نام دارد مختصر كرده و اين مختصر را جمعى كه يكى از آن جمله قاضى عضد الدين است شرح نموده‌اند .\r\n\r\nقطب الدين رازى ( وفاتش در 766 ) -\r\nعلامهء قطب الدين محمد بن محمد بويهى رازى اصلا از مردم و رامين رى است و نسب او بقولى بسلاطين آل بويه و بقولى بشيخ ابو - جعفر صدوق محمد بن بابويه مىرسد و به يكى از اين دو مناسبت است كه او ببويهى اشتهار يافته . وى شاگرد قاضى عضد الدين ايجى و علامهء حلى بوده و پس از تكميل معلومات در خدمت ابو سعيد و خواجه غياث الدين داخل گرديده و مدتى بعد از آنكه بساط اين شاه و وزير برافتاده در سال 763 بشام رفته و در دمشق مقيم شده و در آنجا بتعليم و مباحثه با علماى آن ديار اشتغال ورزيده و در ذىالعقدهء سال 766 فوت كرده است .\r\nعلامه قطب الدين رازى در منطق و حكمت و اصول تأليفات مشهور دارد ازاين‌قرار : تحرير القواعد المنطقيه يا شرح الرسالة الشمسية كه بشرح شمسيه اشتهار دارد بنام خواجه غياث الدين محمد رشيدى و آن شرح رسالهء شمسيهء نجم الدين كاتبى قزوينى است در منطق و از مشهورترين كتب اين فن است ، لوامع الاسرار فى شرح مطالع - الانوار و آن نيز كه بشرح مطالع مشهور است باسم خواجه غياث الدّين تأليف شده و از كتب معروفهء درسى منطق است و اصل كتاب مطالع الانوار تأليف سراج الدين ابو الثنايا محمود بن ابى بكر ارموى ( 594 - 682 ) از علماى فقه و اصول و منطق است كه در موصل و بلاد روم ساكن بوده . مشهورترين كتاب قطب الدين رازى تأليفى است از او بنام\r\n\r\n","description":"","footnote":"","page_name":" 511 ","page_number":579},
  {"content":"\r\n\r\nالمحاكمات بين شارحى الاشارات كه در آن بين امام علامه فخر الدين رازى و خواجه نصير الدين طوسى كه هردو كتاب اشارات و تنبيهات ابو على سينا را شرح كرده‌اند محاكمه نموده است و بمناسبت همين كتاب است كه قطب الدين رازى را صاحب محاكمات مىگويند .\r\n\r\n2 - نويسندگان و مورخين\r\nنثر زبان فارسى كه در عهد سامانيان اولين نمونه‌هاى مدون آن به خط عربى ظهور يافته و در دورهء غزنويان و سلاجقه و خوارزمشاهيان بتدريج پخته و از صورت ساده و بىتكلف اولى كم‌كم خارج و بتقليد از منشئات مصنوع عربى و بر اثر تفنن كتّاب و منشيان دورهء سلجوقى و خوارزمشاهى داخل در مرحلهء تصنع و ظرافت‌كاريهاى قلمى شده است دنبالهء آن در عهد مغول نيز دوام پيدا كرده و در اين عصر بواسطهء بعضى مقتضيات زمانى توسعهء آن در مقابل نظم فارسى و نثر عربى زيادتر شده است .\r\nعلل عمدهء ترقى نثر فارسى و كاسد شدن بازار ادبيات عرب در ممالك مشرق دار الخلافهء بغداد نسبت به دورهء آل بويه و غزنويان و سلاجقه در دورهء ايلخانان بقرار ذيل است :\r\n1 - بسط قدرت سلاطين فارسىزبان در آسياى مركزى و هندوستان غربى كه نتيجهء استيلاى متمادى آل افراسياب و خوارزمشاهيان بر حدود كاشغر و فرغانه و تركستان و ماوراءالنهر و سلاطين غور و غلامان ايشان بر هند غربى بوده . در اين نواحى كه ديگر با بغداد و ممالك غربى زبان چندان ارتباطى مستقيم نداشته و در زيردست سلاطين و امرا و عمّال فارسىزبان سر مىكرده‌اند مردم خواهىنخواهى به فارسى شعر مىگفتند و به اين زبان كتاب مىنوشته‌اند چنان كه غير از بعضى ادباى فاضل ذو اللّسانين كمتر كسى در اين ولايات به عربى شعر گفته و صرف‌نظر از بعضى از كتب علمى كه هنوز تأليف آنها به علت علمى بودن عربى و رعايت سهولت كار اصطلاح و غيره به عربى معمول بوده بقيه تأليفات خود را در رشته‌هاى ديگر به فارسى نوشته‌اند .\r\nدر ممالك روم و آسياى صغير هم چون آنها را از عهد سلاجقهء بزرگ ببعد غالبا فرزندان يا امرا يا عمال سلاطين ايران اداره مىكرده‌اند بر اثر نفوذ ايشان زبان فارسى ريشه دوانده و شعرا و نويسندگان و علماى فارسىزبان در آن سرزمين بمدح حكام و\r\n\r\n","description":"","footnote":"","page_name":" 512 ","page_number":580},
  {"content":"\r\n\r\nسلاطين و امراء و تأليف كتاب باسم ايشان بتقليد رسم معمول در ايران اصلى پرداخته‌اند و اين حال كه پيش از استيلاى مغول از فرغانه تا كنار درياى مديترانه معمول بود بعد از تسلط تاتار و آمدن جميع اين نواحى در تحت يك اداره و داخل شدن وزرا و كتّاب و عمال ايرانى فارسىزبان در كارها و نافذ الحكم بودن ايشان در سراسر اين ممالك و از ميان رفتن خلفا و ضميمه شدن بغداد بممالك فوق و نشستن حكام ايرانى بجاى خلفاى عباسى و عمال تازىزبان در دار الخلافه حيات تازه‌اى به فارسى بخشيد و با اينكه عربى هنوز بعنوان زبان علمى و ادبى باقى بود و عموم ادبا و نويسندگان فارسى از آموختن آن بىنياز نبودند احتياج و اقتضاى زمان ايشان را بتوجه بيشتر به فارسى وامىداشت .\r\n2 - بواسطهء گسيخته شدن رشتهء ارتباط مستقيمى كه مراكز علمى ماوراءالنهر و خراسان و عراق و فارس با بغداد و دمشق و مصر در عهد خلفا داشتند و قوّت يافتن فارسى و تنزل استعمال عربى در ممالك مشرق دار الخلافه بتدريج احتياج بتأليف كتب علمى به فارسى محسوس گرديد و اين كار كه ابتدا به شكل ترجمهء كتب مهم علمى يا تاريخى عربى به فارسى حتى از همان ايام سامانيان و آل بويه شروع شده بود در زمان خوارزمشاهيان و غوريه و دورهء مغول قوت تمام گرفت به‌طورىكه علما و ادباى اين ايام هر وقت كه با اميرى فارسىزبان سروكار داشتند و يا در ناحيه‌اى كه اكثريت مردم آن اين زبان را بهتر مىفهميدند ساكن بودند كتب خود را به فارسى مىنوشتند و هر وقت كه بر خلاف در ممالك عربى زبان بودند و يا مىخواستند اظهار فضل نمايند و معلومات خود را به زبان فضلاى ديگر بنويسند آنها را به عربى مىنگاشتند . يك نظر بفهرست تأليفات علما و حكما و عرفائى كه در فوق ذكرشان گذشت اين نكته را روشن مىكند .\r\n3 - در عهد استيلاى مغول چون اين طايفه و ايلخانان لطايف زبان و ادبيات فارسى را نمىفهميدند و اصلا مثل سلاطين و امراى مسلمان عادت بشنيدن مدايح و شاعرپرورى نداشتند و كسى ديگر هم جز بعضى امراى جزء براى تشويق شعرا و بخشيدن صلات گرانبها باقى نمانده بود بازار شعراى مدّاح و قصيده‌سرا كساد شد و بعد از آخرين طبقه از ايشان كه مدّاحان اتابكان آذربايجان و سلاجقهء عراق و آل صاعد در اصفهان و خوارزمشاهيان بودند ديگر شاعر قصيده‌سراى بزرگى پيدا نشد و اين نوع شعر فارسى\r\n\r\n","description":"","footnote":"","page_name":" 513 ","page_number":581},
  {"content":"\r\n\r\nدوچار تنزل فاحش گرديد و جز يكى دو نفر مثل سلمان ساوجى و اثير الدّين اومانى و سيف اسفرنگ كه هيچيك از ايشان همشأن با قصيده‌سرايان عهد سلاجقه و اتابكان نيستند ديگر شاعر ماهرى در اين طبقه بظهور نرسيد . بر خلاف اشعار عرفانى بعد از انتشار افكار و نوشته‌هاى عرفاى بزرگ عهد سلاجقهء روم و خوارزمشاهيان مثل محيى الدّين ابن العربى و شيخ مجد الدّين بغدادى و شيخ نجم الدّين كبرى و شهاب الدّين سهروردى و نظاير ايشان ترقى فوق‌العاده يافت و شايد بلاياى عهد استيلاى تاتار و گذشتن دورهء آرامش و نشاط سابق و پيش آمدن دورهء رضا و تسليم و تأمل و عبرت‌اندوزى از كار جهان و زير و زبر شدن اوضاع دنيا و سرنگون شدن دولتها و كشتارهاى بىحساب نيز در پيشرفت اين گونه افكار كه طبعهاى لطيف و ذوقهاى سليم آنها را در قالب شعر مىريخته بىدخالت نبوده است .\r\nخلاصهء مطلب آنكه در عهد استيلاى تاتار نثر فارسى به علت احتياجات ادارى و بىرونقى بازار عربى رواج كلى يافته و نظم آن جز يك رشته كه اشعار عرفانى و غزل كه آن نيز غالبا براى بيان همان قبيل افكار بوده است بتدريج در نشيب تنزل افتاده است در عوض بهترين نمونه‌هاى اين نوع شعر كه مىتوان آنها را زيباترين ازهار و پرمغزترين اثمار بوستان رنگين ادبيات فارسى دانست در اين دوره بوجود آمده و شايد بتوان گفت كه از اين حيث هيچيك از ادوار ادبى قابل مقايسه با اين دوره از ادبيات ايران نباشد چه اين زمان زمانيست كه فكر بلند و ذوق سرشار امثال شيخ عطار و مولوى رومى و سعدى شيرازى و اوحدى اصفهانى و فخر الدّين عراقى و شيخ محمود شبسترى و خواجه حافظ شيرازى عالىترين افكار عرفانى و تصوف را در آراسته‌ترين لباس نظم فارسى بجلوه درآورده و قوم ايرانى را در عالم به بلندى فكر و صفاى قريحه به وضعى شايان معرفى كرده‌اند .\r\n4 - تاريخ‌نويسى در عهد مغول ترقى فوق‌العاده يافته و علت اين امر دو چيز است : يكى ظهور واقعهء عظيمى مثل استيلاى تاتار كه تا آن تاريخ كسى نظير آن را نديده و نشنيده بود و وقايع ديگرى كه از آن نتيجه شد مثل انقراض چندين دولت بزرگ و برافتادن خلافت پانصد و بيست و پنج سالهء عباسى و قتل عامهاى پىدرپى و ويرانى بلاد و نكبت اسلام ، ديگر تشويق ايلخانان از اين فن و ميل ايشان به زنده نگاه داشتن اخبار\r\n\r\n","description":"","footnote":"","page_name":" 514 ","page_number":582},
  {"content":"\r\n\r\nو يادگارهاى اجدادى و قومى خود و مضبوط كردن ذكر وقايعى كه بدست ايشان يا اجداد مغولى آن طايفه صورت گرفته و شناختن سابقهء احوال ممالكى كه با ايشان مجاور بوده‌اند و در اين مرحله سعى غازان و اولجايتو و ابو سعيد خان و وزراى ايشان بيشتر از همه بوده و يك عدّه از مهم‌ترين تواريخ عهد مغول بتشويق اين سه ايلخان مدون شده است .\r\n5 - سبك انشاء در دورهء مغول متفاوت است و اين مسئله چنان كه در جميع ادوار نيز چنين است بيشتر تابع ذوق شخصى نويسنده و نوع مطالعات او در عهد جوانى و محيط اولى تربيت اوست و چندان بعهد و زمان او بستگى ندارد . جهانگشاى جوينى و طبقات ناصرى و گلستان سعدى تقريبا هر سه در يك زمان تأليف شده و با اينكه هر سه از بهترين نمونه‌هاى انشاء زبان فارسيند هركدام به اسلوبى خاص نگارش يافته .\r\nتاريخ غازانى رشيد الدّين فضل اللّه و تاريخ وصاف هردو در يك عهد و براى يك پادشاه نوشته شده و با اين حال اولى داراى انشائى روان و ساده و دومى بسيار مصنوع و در پاره‌اى قسمتها مغلق بلكه دور از قواعد فصاحت و ذوق است . به همين حال تاريخ معجم شرف قزوينى و تجارب السلف هندوشاه نخجوانى كه هردو بنام و در عهد اتابك نصرة الدّين احمد تلفيق يافته اولى داراى اسلوبى ناپسند و انشائى ساختگى و مغلق و دومى بسيار ساده و متين و فصيح است و حال شعر نيز به همين منوال بوده است مثلا اگر كسى اشعار مصنوع شرف قزوينى و وصاف و بدر جاجرمى را با گفته‌هاى روان و شيرين سعدى و نزارى قهستانى و عراقى مقايسه كند تفاوت را از زمين تا آسمان مىيابد .\r\n6 - در عهد استيلاى مغول چنان كه قهرى بوده لغات مغولى و تركى بسيار در فارسى داخل شده و اين كار كه از زمان تسلط سلاجقه و تركان غز و قراختائيان و آل افراسياب بر ممالك فارسىزبان به شكلى ضعيف شروع گرديده بود در دورهء مغول شدّت پيدا كرده و كتب آن ايام بخصوص تواريخ از لغات مغولى پر است ولى آن لغات هيچ‌گاه در ايران انتشار نيافت بلكه بيشتر اين قبيل كلمات كه غالب آنها اصلاحات ادارى و حكومتى خاص مغول يا مربوط بآداب و احكام ايشان بود با برافتادن دورهء سلطهء آن قوم بتدريج از\r\n\r\n","description":"","footnote":"","page_name":" 515 ","page_number":583},
  {"content":"\r\n\r\nميان رفت فقط بعضى از آنها بواسطهء تجديد استيلاى اقوام ديگر ترك‌زبان مثل تيموريان و تركمانان و صفويه كه به تركى تكلم مىكردند باقى ماند .\r\nپس از شرح اين مقدّمات مىپردازيم بذكر نويسندگان و مورخينى كه در عهد استيلاى مغول مىزيسته‌اند و در اينجا ديگر از تجديد ذكر مورخين بزرگى كه سابقا احوال آنها را در ضمن شرح منابع تاريخ مغول بيان كرده‌ايم صرف‌نظر مىكنيم .\r\n\r\nابو نصر فراهى ( نيمهء اول قرن هفتم ) -\r\nابو نصر بدر الدين بن ابى بكر فراهى از مردم شهر فراه سيستان كور مادرزاد و شاعرى بافراست و زيرك بوده و در عهد ملوك آخرى سيستان و در عهد كشمكشهاى ايشان با مقدّمهء سپاه مغول مىزيسته و در لغت عربى و حديث مهارت داشته و او مؤلف كتاب نصاب الصبيان معروف است كه لغتى است عربى به فارسى و منظوم . ابو نصر فراهى كتاب جامع الصغير تأليف محمد بن حسن شيبانى ( 135 - 189 ) را نيز در سال 617 منظوم ساخته است .\r\n\r\nمحمد عوفى ( نيمهء اول قرن هفتم ) -\r\nسديد الدين محمد عوفى بخارائى در اواسط نيمهء دوم مائهء ششم هجرى در بخارا تولد يافته و چون نسب اجدادش بعبد الرحمن بن عوف از صحابهء حضرت رسول مىرسيده خاندان ايشان به عوفى مشهور بوده‌اند .\r\nمحمد عوفى ابتداى جوانى را در بخارا به تحصيل علوم ادبى و عربى و حديث گذرانده و تا سال 597 در آن شهر به اين امر اشتغال داشته و بعد از آن به شهرهاى ماوراءالنهر و خوارزم و خراسان و سيستان سفر كرده و به خدمت مشاهير فضلا و شعراى آن بلاد رسيده و از ايشان كسب معلومات نموده و از بعضى نيز اجازهء روايت حديث و وعظ گرفته و ضمنا پيش سلاطين و امرا محترم شده و از نعم ايشان بهره‌ور گرديده است .\r\nعوفى از سال 597 تا 617 كه ايران را ترك گفته در شهرهاى نواحى فوق مىگشته . در اوايل اين دوره اندك مدّتى را نيز در خدمت نصرة الدّين عثمان خان سلطان السلاطين ( 600 - 609 ) آخرين پادشاه خانيّهء سمرقند سمت رياست ديوان انشاء او را داشته و از آنجا در حدود سال 600 بخراسان آمده و تا سال 612 در آن بلاد و سيستان مىگذرانده سپس قبل از استيلاى مغول بر ماوراءالنهر ببخارا برگشته و چون بواسطهء شيوع آوازهء هجوم قوم تاتار اقامت در آن بلاد را صلاح نديده از راه غزنه و كابل خود را بسند رسانده و در پناه ناصر الدّين قباجه ( 602 - 625 ) از\r\n\r\n","description":"","footnote":"","page_name":" 516 ","page_number":584},
  {"content":"\r\n\r\nمماليك غوريّه كه بر آن حدود سلطنت مىنموده قرار گرفته و از خواص وزير او عين الملك فخر الدّين حسين اشعرى گرديده است .\r\nناصر الدّين قباجه را در سال 625 شمس الدّين التتمش از ميان برداشت و خود مالك متصرفات او شد ، عوفى نيز در دستگاه او داخل گرديد و بوزير التتمش يعنى نظام الملك محمد جنيدى تقرب جست و از اين تاريخ ببعد در دهلى مقيم شد و تا حدود 630 نيز حيات داشته است و از آن ببعد معلوم نيست چه بسر او آمده .\r\nمحمد عوفى از سال 617 كه در هندوستان اقامت گزيده بتأليف كتاب پرداخته و در آن سرزمين به فارسى سه كتاب انشاء كرده است كه دو كتاب از آنها از معتبرترين و مهم‌ترين آثار ادبى ايران است و آن سه كتاب بقرار ذيل است :\r\n1 - كتاب لباب الالباب در طبقات شعراى فارسىزبان در دو جلد ، جلد اول در شرح حال امرا و سلاطين و وزرا و كتّاب و علمائى كه به فارسى شعر گفته‌اند و جلد دوم در شرح احوال و اشعار شعراى فارسىزبان از فرغانه و ماوراءالنهر تا عراق و آذربايجان و سيستان و افغانستان حاليه . عوفى اين كتاب را در سال 618 بنام وزير ناصر الدّين قباجه يعنى عين الملك اشعرى تأليف كرده است .\r\nكتاب لباب الالباب قديم‌ترين كتابى است كه به زبان فارسى در تذكرهء شعراى فارسىزبان در دست است چه كتبى كه در اين موضوع بخصوص پيش از لباب الالباب تأليف شده بوده از ميان رفته است و بيشتر اطلاعاتى كه ما امروز از احوال و اشعار شعراى دورهء صفاريان و سامانيان و غزنويان و سلاجقه داريم مأخوذ از لباب الالباب عوفى است بعلاوه شرح حال بسيارى از علما و فضلاى عهد خوارزمشاهيان و متأخرين سلاجقه كه قريب العهد به عوفى بوده‌اند در جلد اول كتاب او مندرج است اما افسوس كه در انشاء اين كتاب چون عوفى خواسته است كه از ثعالبى و باخرزى و عماد كاتب و غيره كه مؤلفين مشهورترين كتب طبقات شعراى عربند تقليد كند بيشتر همّ خود را صرف لفاظى و عبارت‌پردازى كرده و كمتر مطالب تاريخى بدست داده است .\r\n2 - ترجمهء كتاب الفرج بعد الشّدة به فارسى كه اصل آن از قاضى محسن بن على تنوخى ( متوفى سال 384 ) است و عوفى آن را بعد از انشاء لباب الالباب يعنى در حدود\r\n\r\n","description":"","footnote":"","page_name":" 517 ","page_number":585},
  {"content":"\r\n\r\n620 بنام ناصر الدّين قباجه پرداخته و از اين ترجمهء عوفى نيمهء آخر آن بدست است ولى هنوز بطبع نرسيده .\r\nترجمهء تمامى كه از كتاب فرج بعد از شدّت تنوخى به فارسى در دست و بين عامه متداول است ترجمهء ديگرى است كه آن را قريب سى سال بعد از ترجمهء عوفى حسين بن اسعد مؤيدى دهستانى انشاء كرده و اين دهستانى از كتّاب و منشيان خواجه عز الدّين زنگى فريومدى نايب امير ارغون‌آقا در حكومت خراسان و مازندران بوده و خواجه عز الدّين پسر خواجه وجيه الدّين زنگى است كه در ايام طغيان ارغون خان بر تگودار وزارت خراسان را داشت و بالاخره بفرمان اين ايلخان مقتول شد . « 1 »\r\n3 - كتاب كبير جوامع الحكايات و لوامع الروايات در چهار جلد هر جلد داراى بيست و پنج باب و شامل قريب دو هزار و يك‌صد و كسرى حكايت از حكايات ادبى و تاريخى و عبرت و قصه كه عوفى آنها را از يك عدّه كتب معتبر كه شمارهء آنها نزديك به صد است جمع نموده بانضمام آنچه خود ديده يا شنيده . اين كتاب را عوفى بنام ناصر الدّين قباجه شروع كرده ولى چون ناصر الدّين بدست شمس الدّين التتمش از ميان برداشته شده و عوفى به خدمت التتمش پيوسته آن كتاب را باسم وزير التتمش يعنى نظام الملك جنيدى در حدود 630 به انجام رسانده است .\r\nكتاب جوامع الحكايات يكى از مهم‌ترين كتب فارسى است چه علاوه بر انشاء روان سليس متضمن بسى حكايات تاريخى معتبر و استخراجاتى از كتب تاريخى مهمى است كه از ميان رفته‌اند .\r\n\r\nشمس قيس رازى ( نيمهء اول قرن هفتم ) -\r\nشمس الدين محمد بن قيس رازى از علماى بزرگ علوم ادبى اصلا از مردم رى بوده ولى غالب ايام جوانى را در ماوراءالنهر و خوارزم و خراسان گذرانده و در دستگاه خوارزمشاهيان داخل بوده و از اوايل قرن هفتم تا ابتداى استيلاى تاتار يعنى تا 614 در آن حدود سر مىكرده و در اين سال اخير در ركاب سلطان محمد خوارزمشاه بر اثر پيچيدن آوازهء خروج مغول بعراق آمده و مدّت شش هفت سال از اين تاريخ ببعد در شهرهاى مختلفهء عراق بوده است و در آن ايام يكى دو بار نيز بدست لشكريان تاتار افتاده و بسيارى از كتبى را كه همراه داشته از جمله مسودهء بعضى از تأليفات او به غارت رفته تا بالاخره در سال 620 بفارس آمده\r\n\r\n\r\n","description":"","footnote":"\r\n( 1 ) - رجوع كنيد به صفحهء 226 - 236 از همين كتاب .\r\n","page_name":" 518 ","page_number":586},
  {"content":"\r\n\r\nو در پناه اتابك سعد بن زنگى قرار گرفته و پيش او كه مردى علم‌دوست بود تقرب حاصل كرده و از جملهء ندماى خاص او شده است و تا آخر حيات سعد بن زنگى يعنى تا سال 623 در خدمت او و بعد از آن تاريخ در خدمت پسرش اتابك ابو بكر بن سعد مىزيسته و كتاب مشهور خود يعنى المعجم فى معايير اشعار العجم را در حدود سال 630 بنام اتابك در فارس تأليف كرده است .\r\nكتاب المعجم كه مؤلف آن را در 614 در مرو شروع كرده و پس از تلف شدن پاره‌اى از اجزاء آن در گرفتارى شمس قيس بدست مغول در نزديكى همدان كار انجام آن معوق مانده پس از مقيم شدن او در فارس در آن مملكت بتشويق فضلاى آن سرزمين در حدود 630 به انجام رسيده و اصل كتاب به عربى بوده است ولى مؤلف در تجديد نظر ثانوى به صواب‌ديد فضلاى فارس متن كتاب را به فارسى كرده و آن كتاب كه يكى از مهم‌ترين كتب ادبى فارسى است در عروض و قافيه و نقد شعر است و مؤلف در قسمت اخير كتاب قواعد شاعرى و شرايط درست سخن‌پردازى و معايب شعر را با نظرى عميق تحت مطالعه آورده و به بسيارى از نكات دقيق راجع بدستور زبان فارسى و شعراى اين زبان اشاره كرده و از اشعار يك عدّه از شعراى معتبر فارسى كه بدبختانه ديوان ايشان از بين رفته است نمونه‌هائى آورده است و اين مؤلف غير از كتاب المعجم به فارسى و عربى مؤلفات ديگرى نيز داشته است كه حاليه در دست نيست .\r\n\r\nناصر منشى ( نيمهء اول قرن هفتم ) -\r\nناصر الدين عمدة الملك بن منتجب الدين يزدى رئيس ديوان رسائل و انشاء صفوة الدّين پادشاه خاتون ( 601 - 694 ) از ملوك قراختائى كرمان بوده و پدرش منتجب الدّين يزدى در سال 650 يزد را ترك گفته و در خدمت سلطان قطب الدّين محمد قراختائى برادرزادهء براق حاجب ( 650 - 654 ) قرار گرفته و در عهد سلطنت سلطان حجاج ( 655 - 681 ) نيز مدّتى وزارت او را كرده .\r\nپسرش ناصر الدّين بعدها با عم خود بكرمان آمده و در ايام جوانى يعنى در سال 693 سمت رياست ديوان رسالت پادشاه خاتون را پيدا كرده و در كرمان مقيم شده است\r\nناصر الدّين منشى مؤلف كتابى است در تاريخ قراختائيان كرمان بنام سمط - العلى للحضرة العليا كه آن را مؤلف بتقليد عقد العلى للموقف الاعلى تأليف افضل الدّين\r\n\r\n","description":"","footnote":"","page_name":" 519 ","page_number":587},
  {"content":"\r\n\r\nابو حامد احمد بن حامد كرمانى در سال 716 بنام ايسن قتلغ نويان از امراى بزرگ اولجايتو و ابو سعيد نگاشته است و ناصر منشى اين كتاب را پس از ديدن تاريخ شاهى تأليف خواجه شهاب الدين ابو سعيد كه تاريخ قراختائيان كرمان بوده ولى وقايع بعد از مرگ پادشاه خاتون را نداشته براى رساندن شرح خاتمهء كار اين سلسله بتشويق بعضى از فضلاى كرمان شروع كرده و ضمنا مختصرى از تاريخ كرمان و تمام تاريخ قراختائيان و حكومت ملك ناصر الدّين محمد بن برهان غورى « 1 » را تا اواخر عهد اولجايتو بدست داده است .\r\n\r\nفخر بناكتى ( نيمهء اول قرن هشتم ) -\r\nابو سليمان داود بن محمد بناكتى متخلص به فخر از ادبا و شعراى عهد غازان و اولجايتو و ابو سعيد است و در دستگاه غازانخان سمت ملك‌الشعرائى داشته و برادرش سيد نظام الدين على كه از عرفاى مشهور و محترم تبريز بوده به سال 699 در آن شهر وفات يافته است .\r\nفخر بناكتى مؤلف تاريخى است بنام روضة اولى الالباب فى تواريخ الاكابر و الانساب در تاريخ عمومى عالم از خلقت آدم تا جلوس ابو سعيد خان و آن را مؤلف در شوال سال 717 به انجام رسانده و آن را چنان كه خود مىگويد از جامع التواريخ رشيدى خلاصه كرده و اين كتاب كه بتاريخ بناكتى اشتهار دارد بر خلاف تواريخ ديگر اسلامى مانند جامع التواريخ رشيدى شامل شرح بالنسبه مبسوط دقيقى است از احوال ملل غير مسلمان مثل يهود و عيسويان و هنود و چينيها و مغول و مؤلف علاوه بر اطلاعاتى كه در اين باب از جامع التواريخ استخراج كرده چون خود در دربار ايلخان عظيم الشأنى مثل غازان سمت ملك‌الشعرائى داشته از او و از ساير مقيمين حضرت اطلاعات ديگرى نيز كسب كرده و به همين جهت كتاب او با وجود صغر حجم از تواريخ معتبرهء عهد مغول است .\r\n\r\nشرف قزوينى ( وفاتش در حدود 740 ) -\r\nشرف الدين فضل اللّه حسينى قزوينى معروف و متخلص بشرف از ادبا و شعراى متصنع است كه در دستگاه وزراى ايرانى عهد ايلخانان و مدّتى را نيز در خدمت اتابك نصرة الدّين احمد لر مىزيسته و بيشتر اشعار او در مدح خواجه غياث الدّين محمد رشيدى و اتابك نصرة الدّين است و چون\r\n\r\n\r\n","description":"","footnote":"\r\n( 1 ) - رجوع كنيد به صفحهء 416 از همين كتاب .\r\n","page_name":" 520 ","page_number":588},
  {"content":"\r\n\r\nمردى اديب و مستغرق در ادبيات عرب بوده در نظم و نثر خود حتى بيشتر از وصاف بتصنع و رعايت جانب لفظ پرداخته و اشعار مصنوع بسيار ساخته است .\r\nشرف قزوينى در حدود 660 در قزوين تولد يافته و در سال 732 كه در دشت اوجان بتوسط خواجه غياث الدّين محمد به خدمت اولجايتو راه يافته و با خواجه بتبريز آمده هفتاد و اند سال داشته است . بيشتر اشعار و نوشته‌هاى شرف قزوينى بنام خواجه غياث الدّين و اتابك نصرة الدّين است و مشهورتر از تمام آنها كتاب المعجم فى آثار ملوك العجم است كه آن را شرف بنام اتابك نصرة الدّين احمد لر تأليف كرده و آن تاريخ ايران قديم است از عهد كيومرث تا زمان انوشيروان و آن كتاب كه مشهور است با انشائى مصنوع و مغلق نگارش يافته و فقط به قصد هنرنمائى بوده است و نه متضمن مطالب تاريخى معتبر است و نه نمونهء خوبى است از انشاء فارسى . ديگر از تأليفات صاحب تاريخ معجم كتابى است بنام التّرسّل النّصرتيّه كه آن را نيز شرف بعد از سال 727 بنام اتابك نصرة الدّين نوشته و آن در فن انشاء و بيان مقادير سخن و شناختن اسلوب و طرز هركس از ارباب سخن است .\r\nبعضى اين شرف الدّين فضل اللّه قزوينى را با عز الدّين فضل اللّه شيرازى پدر وصاف معروف اشتباه كرده و صاحب تاريخ معجم و تاريخ وصّاف را پدر و پسر گرفته‌اند در صورتى كه هيچ نسبتى ما بين ايشان وجود نداشته . شرف مؤلف تاريخ معجم از سادات حسينى قزوينى است و در حدود 740 فوت كرده در صورتى كه پدر وصاف يعنى عز الدّين فضل اللّه شيرازى بتصريح خود وصاف در سال 698 در قحطى شيراز بدرود حيات گفته است و بايد دانست كه وصاف نيز در شعر شرف تخلص مىكرده .\r\n\r\nمحمد بن على شبانكاره‌اى ( اواسط قرن هشتم ) -\r\nمحمد بن علىّ بن محمد شبانكاره‌اى از شعرا و نويسندگان و از مدّاحان خواجه غياث الدّين محمد رشيدى بوده كه در حدود 697 در يكى از بلاد ولايت شبانكاره تولد يافته و مثل فخر بناكتى بيشتر به شعرگوئى اشتهار داشته و در ايام وزارت خواجه غياث الدّين هر سال قصايدى در مدح او به خدمت خواجه مىفرستاده .\r\nمحمد بن على شبانكاره‌اى در سال 733 يعنى سه سال قبل از فوت ابو سعيد خان\r\n\r\n","description":"","footnote":"","page_name":" 521 ","page_number":589},
  {"content":"\r\n\r\nبه نوشتن تاريخى عمومى مشغول شده و آن را در 736 باتمام رسانده و تقديم خواجه غياث الدّين كرده است كه بعرض ابو سعيد برساند ولى قبل از آنكه خواجه آن كتاب را از حضور ايلخان بگذراند ابو سعيد فوت كرد و كتاب شبانكاره‌اى در غارت ربع رشيدى از ميان رفت . محمد بن على شبانكاره‌اى مدّتى بعد از قتل خواجه غياث الدّين يعنى مقارن سال 743 بار ديگر كتاب خود را نگاشت و اين دفعه وقايع ابو سعيد را نيز ضميمهء تأليف خود ساخت .\r\nكتاب شبانكاره‌اى مجمع الانساب نام دارد و قسمتهاى قبل از مغول آن خلاصهء كتب مورخين سابق است ولى در باب دورهء ايلخانى اولجايتو و ابو سعيد و ملوك فارس و شبانكاره و هرموز كتاب مزبور حاوى اطلاعات مفيدى است .\r\n\r\nشمس فخرى ( اواسط قرن هشتم ) -\r\nشمس الدين بن فخر الدين فخرى اصفهانى از ادبا و شعراى معاصر اتابك نصرة الدّين احمد لر و خواجه غياث الدّين محمد رشيدى و امير شيخ ابو اسحاق اينجوست . پدرش مولانا فخر الدّين نيز از شعرا و بساختن شعر مصنوع معروف بوده و بعد از 686 فوت كرده .\r\nشمس الدّين فخرى در عنفوان شباب به لرستان افتاده و در آنجا در سال 713 بنام اتابك نصرة الدّين احمد كتابى مختصر در فن عروض و قوافى باسم معيار نصرتى ساخته است ، سپس در عهد وزارت خواجه غياث الدّين كه اهل ادب از هرجا گرد او جمع مىآمدند و بنام او كتاب مىنوشته و شعر مىگفته‌اند بعراق آمده و در 732 در قم مقيم شده و در آنجا قصيدهء مصنوع بزرگى بنام مخزن البحور و مجمع الصنائع در صنايع بديعى و اوزان عروضى در مدح خواجه غياث الدّين ساخته و پس از برافتادن دولت خواجه بفارس رفته و در سلك ملازمان امير شيخ جمال الدّين ابو اسحاق اينجو درآمده است و در آنجا كتاب مشهور خود يعنى معيار جمالى و مفتاح ابواسحاقى را باسم او در سال 744 تأليف كرده و اين كتاب در چهار فن است : 1 - در عروض 2 - در قافيه 3 - در علم بديع 4 - در لغت فرس . غالب شواهد اين چهار فن را شمس فخرى خود ساخته و اكثر آنها نيز در مدح شيخ ابو اسحاق است .\r\n\r\nشمس الدين افلاكى ( اواسط قرن هشتم ) -\r\nشمس الدين احمد افلاكى از شاگردان شيخ جلال الدّين عارف نواده و جانشين مولوى رومى است و او بفرمان استاد خود\r\n\r\n","description":"","footnote":"","page_name":" 522 ","page_number":590},
  {"content":"\r\n\r\nكتابى جمع آورده است در شرح حال مولوى رومى و پدر و استادان و دوستان و پسر و خلفاى او بنام مناقب العارفين كه آن را در سال 718 شروع كرده و تا بعد از سال 742 مشغول تأليف آن بوده و اين كتاب كه در ده فصل نگاشته شده بمناسبت بيان شرح حال مولانا جلال الدّين مولوى و خاندان و دوستان و دورهء حيات او و شرح مثنوى و خلفاى آن عارف بزرگ هم راجع به مولوى محتوى اطلاعات بسيار نفيس است و هم راجع بتاريخ ايامى كه افلاكى آن را مورد مطالعه قرار داده .\r\n\r\nحمد الله مستوفى ( وفاتش در حدود 750 ) -\r\nخواجه حمد اللّه بن تاج الدين ابى بكر مستوفى قزوينى از خاندان قديم مستوفيان قزوينى است كه نسب خود را به حرّ بن يزيد رياحى مىرساندند ولى از خيلى قديم در قزوين ساكن شده و قبول مشاغل ديوانى نموده بودند . از آن جمله جدّ دوم حمد اللّه يعنى امين الدين نصر مدّتى سمت استيفاى عراق را داشته و بعد از آن شغل كناره جسته و بزهد و عبادت پرداخته است و دو پسر عم حمد اللّه يعنى خواجه فخر الدين محمد و خواجه سعد الدين مظفر در عهد امير بوقا و برادرش امير آروق در ديوان عراق مقامات مهم داشتند « 1 » مخصوصا اين دو برادر از كسانى بودند كه در استيصال خاندان جوينى مىكوشيدند . خواجه شرف الدّين هارون پسر صاحب‌ديوان در سال 685 امير آروق را بقتل خواجه سعد الدّين مظفر واداشت و سعد الدّين در بغداد بقتل رسيده جسد او را بقزوين حمل كردند . برادرش خواجه فخر الدّين امير آروق را در همان سال بقتل خواجه هارون واداشت و پسر صاحب‌ديوان نيز در همان سال كشته شد .\r\nبرادر حمد اللّه مستوفى يعنى خواجه فخر الدين احمد نيز از كتّاب و شعراى عهد اولجايتو و ابو سعيد بوده و در ديوان مشاغلى داشته است .\r\nحمد اللّه مستوفى كه در سال 680 در قزوين متولد شده از خواص و كتّاب زيردست خواجه رشيد الدين فضل اللّه بود و خواجه در سال 711 بعد از قتل سعد الدّين ساوجى صاحب‌ديوان و مستقل شدن در كارها حكومت و استيفاى ابهر و زنجان و طارم را در عهدهء حمد اللّه گذاشت « 2 » و برادر ديگرش زين الدين محمد نيز در عهد آن خواجهء جليل نايب ديوان وزارت بود .\r\n\r\n\r\n","description":"","footnote":"\r\n( 1 ) - رجوع كنيد به صفحهء 232 - 233 از همين كتاب .\r\n( 2 ) - ايضا صفحهء 320 .\r\n","page_name":" 523 ","page_number":591},
  {"content":"\r\n\r\nبعد از قتل خواجه رشيد الدّين حمد اللّه مستوفى به حكم سابقهء خدمتگزارى نسبت به خاندان رشيدى در سلك ملازمان پسرش خواجه غياث الدّين محمد داخل گرديد و بعد از تاريخ قتل اين خواجه يعنى بعد از 736 ديگر درست از احوال حمد اللّه اطلاعى در دست نيست .\r\nحمد اللّه مستوفى از شعرا و منشيان مطلع زبان فارسى و از علاقه‌مندان به وطن خود ايران بوده و از جوانى شوقى مفرط به تحصيل اطلاعات تاريخى و مباحثهء با فضلا داشته و غالبا با ايشان آميزش مىكرده مخصوصا در دستگاه خواجه رشيد الدّين كه مركز اجتماع اين جماعت بوده از مصاحبت ايشان تمتّع بسيار برمىگرفته است و از او سه كتاب معتبر به فارسى در تاريخ و جغرافيا باقى است بقرار ذيل :\r\n1 - تاريخ گزيده : كه خلاصهء تاريخ عمومى عالم است از به دو خلقت تا ايام وزارت خواجه غياث الدّين محمد رشيدى و آن را حمد اللّه در سال 730 بنام اين وزير دانش‌دوست تأليف كرده و آن در حقيقت منتخبى است از جامع التواريخ رشيدى با اطلاعاتى كه حمد اللّه از كتب مورخين ديگر التقاط نموده و بر آخر آن دو فصل يكى در تاريخ علما و ائمه و فضلا و شعراى عرب و عجم ، ديگرى در تاريخ و جغرافيا و بزرگان شهر قزوين وطن خود افزوده كه هردو از مهم‌ترين ابواب آن كتاب است .\r\n2 - ظفرنامه : كه منظومهء بزرگيست به وزن بحر متقارب در 000 ، 75 بيت در تاريخ ايران از ابتداى اسلام تا عهد مؤلف و اين منظومه را حمد اللّه در سال 735 يعنى پنج سال بعد از اتمام تاريخ گزيده به انجام رسانده .\r\nظفرنامه تاريخ منظوم هفت قرن و نيم مدت است و حمد اللّه وقايع هر قرن را در 000 ، 10 بيت بنظم آورده و آن را خود بسه قسمت منقسم ساخته : ايام استيلاى عرب در 000 ، 25 بيت ، دورهء سلطنت سلسله‌هاى سلاطين ايران در 000 ، 20 و دوره حكومت مغول و ايلخانان در 000 ، 30 بيت . حمد اللّه اين منظومه را در چهل سالگى يعنى در سال 720 شروع كرده و پانزده سال به كار پرداختن آن اشتغال داشته است .\r\nظفرنامهء حمد اللّه مستوفى اگرچه از جهت مقام شعرى به پايهء امثال شاهنامهء فردوسى و گرشاسب‌نامهء اسدى و بوستان سعدى نمىرسد ولى از نمونه‌هاى متوسط شعر\r\n\r\n","description":"","footnote":"","page_name":" 524 ","page_number":592},
  {"content":"\r\n\r\nفارسى است و چون ناظم آن مورخ و در ضبط وقايع و نام اشخاص و بلاد دقت داشته و از بزرگان مغول و ايرانى آنها را تحقيق مىكرده منظومهء او براى فهم وقايع تاريخى مخصوصا دورهء مغول از منابع مهمه است و املا و تلفظ بسيارى از اعلام مغولى را چون حمد اللّه بقيد نظم مقيد كرده از روى اشعار او به خوبى مىتوان بدست آورد .\r\n3 - نزهة القلوب : كه كتابى است در جغرافيا داراى مقدّمه‌اى در باب انسان و حيوانات و نباتات و جمادات و افلاك و آن آخرين تأليف حمد اللّه است كه در سال 740 نگاشته شده . اين كتاب نيز در مقام خود از كتب معتبره است چه علاوه بر انشاء روان متين در باب ايران و احوال ممالك مجاور آن مقارن نيمهء قرن هشتم هجرى حاوى اطلاعات نفيسى است .\r\n\r\nمعين الدين جوينى ( اواخر قرن هشتم ) -\r\nمولانا معين الدين آوه‌اى جوينى از عرفا و نويسندگان نيمهء اول قرن هشتم هجرى است كه از شاگردان سعد الدّين يوسف ابن ابراهيم حمّويهء جوينى عارف معروف بوده و در عهد ابو سعيد و خواجه غياث الدّين محمد اسم‌ورسم و اعتبارى داشته و تا اواخر قرن هشتم نيز مىزيسته است .\r\nمعين الدّين جوينى يكى از اولين منشيانى است كه كتابى بتقليد گلستان سعدى پرداخته و اين كتاب نگارستان نام دارد و مؤلف خود در ديباچهء آن پس از حمد و ثناى ابو سعيد و خواجه غياث الدّين محمد مىگويد كه در محفلى از ادبا مدح گلستان سعدى بر زبانها جارى شد و معينى با وجود تصديق استادى سعدى در انشاء گلستان به تشويق پدر خود بنگارش كتابى شبيه به گلستان پرداخت و در سال 735 نگارستان را به انجام رساند و آن را بنام استاد خود سعد الدّين يوسف حمّويه موشّح گردانيد . نگارستان معينى جوينى اگرچه از حيث انشاء خيلى پست‌تر از گلستان سعدى است ولى حاوى بعضى نكات تاريخى است و به هفت باب منقسم است بقرار ذيل : 1 - در صيانت و پرهيزكارى ، 2 - در مكارم اخلاق ، 3 - در حسن معاشرت ، 4 - در عشق و محبت ، 5 - در وعظ و نصيحت ، 6 - در فضل و رحمت ، 7 - در فوايد متفرقه .\r\n\r\nمحمد بن محمود آملى ( نيمهء دوم قرن هشتم ) -\r\nشمس الدين محمد بن محمود آملى از علماى شيعه و از مدرسين سلطانيه در عهد سلطنت اولجايتو ( 703 - 716 ) بود و\r\n\r\n","description":"","footnote":"","page_name":" 525 ","page_number":593},
  {"content":"\r\n\r\nپيوسته با علماى اهل تسنّن عهد خود در باب اثبات حقانيت مذهب شيعه مناظره و مباحثه مىكرد از آن جمله با قاضى عضد الدّين ايجى عالم و متكلم معروف مدّتى در اين خصوص مجادله داشت . شمس الدّين آملى مدّتها بعد از اولجايتو و ابو سعيد نيز مىزيسته و عمر خود را به سياحت و خوشه‌چينى از خرمن اهل فضل گذرانده و غالب بلاد را به اين عزم سياحت نموده و در آخر كار در عهد سلطنت امير شيخ ابو اسحاق بفارس آمده است .\r\nآملى از علماى جامع عصر خويش بوده و در فارسى و عربى هردو مهارت داشته و به اين دو زبان در فنون مختلفه تأليفات دارد از آن جمله كليات قانون ابو على سينا را در طب در سال 753 شرح كرده و بر مختصر الاصول ابن حاجب كه قاضى عضد الدّين ايجى آن را مطابق عقايد اهل سنت شرح نموده بوده شرحى بعنوان رد عقايد قاضى ايجى نوشته است .\r\nكتاب معروف شمس الدّين آملى نفايس الفنون فى عرايس العيون است به فارسى كه دايرةالمعارفى است از علوم متداولهء بين مسلمين و قدما شامل تعريف اين علوم و مختصرى از هريك و اين كتاب را آملى در سال 736 شروع كرده و آن را بعد از 742 بنام شاه شيخ ابو اسحاق اينجو به انجام رسانده است و در قسمت تاريخ آن ذيل وقايع را تا مرگ سلطان ابو سعيد امتداد داده .\r\n\r\nهندوشاه نخجوانى ( نيمهء اول قرن هشتم ) -\r\nهندوشاه بن سنجر صاحبى نخجوانى از منشيان عهد صاحب‌ديوان شمس الدّين جوينى و اباقا خان و ايلخانان بعد از اوست و او و برادرش امير سيف الدّين محمود در ايام وزارت صاحب‌ديوان مشاغلى ادارى نيز داشته‌اند از آن جمله هندوشاه در سال 674 بنيابت از طرف برادر خود حكومت كاشان را عهده‌دار بوده در اواخر ايام اتابكى نصرة الدّين احمد لر هندوشاه كه در نخجوان مىزيسته بعزم رسيدن به خدمت آن اتابك كه به فضل‌دوستى شهرتى داشته است حركت كرده و براى آنكه تحفه‌اى برسم ارمغان تقديم او نمايد كتاب معروف منية الفضلاء فى تواريخ الخلفاء و الوزراء يعنى كتاب الفخرى تأليف ابن الطقطقى را به فارسى ترجمه كرده و مطالب بسيار ديگر نيز از ساير كتب اقتباس كرده و بر آن افزوده و كتاب تجارب السلف را در سال 724 بنام اتابك مزبور برشتهء تأليف درآورده است .\r\nهندوشاه نخجوانى پدر شمس منشى نخجوانى است كه نام او محمد است و اين\r\n\r\n","description":"","footnote":"","page_name":" 526 ","page_number":594},
  {"content":"\r\n\r\nشمس منشى كه در عهد خواجه غياث الدّين رشيدى و سلطان اويس بهادر خان ايلكانى ( 757 - 776 ) مىزيسته مؤلف لغتى است به فارسى باسم صحاح العجم كه آن را بنام خواجه غياث الدّين تأليف نموده و خواجه به او دستور داده بوده است كه كتابى در فن انشاء و قواعد و دستور كتابت بطبقات مختلفهء مردم تأليف كند ولى او در ايام وزارت كوتاه خواجه به انجام اين مأموريت توفيق نيافته ولى در سن پيرى و در ايام سلطنت سلطان اويس كتاب مزبور را تمام كرده و آن را دستور الكاتب فى تعيين المراتب ناميده است .\r\n\r\nمعين الدين يزدى ( وفاتش در 789 ) -\r\nمولانا معين الدين معلم يزدى از علماى حديث و از فضلاى عهد امير مبارز الدين محمد و پسرش شاه شجاع است و امير مبارز الدين او را در سال 755 بتدريس در دار السيادهء ميبد تعيين نمود و او همواره در دولت اين پدر و پسر محترم بود و گاهى نيز به مأموريتهاى دولتى نامزد مىشد چنان كه در سال 760 بين شاه شجاع و برادرش شاه محمود واسطهء عقد صلح و عهدنامه بود .\r\nمعين الدين يزدى مؤلف تاريخى است از سلسلهء آل مظفر باسم مواهب الهيّه و خود در مقدمهء آن مىگويد كه چون از ايام جوانى مشمول مراحم امير مبارز الدين محمد بوده براى اداى دين خود در صدد نوشتن شرح مآثر او برآمده و در سال 757 مقدارى از تاريخى را كه نوشته بوده نزديك اصفهان بر امير مبارز الدين و شاه شجاع خوانده و امير مظفرى او را باتمام كتاب تشويق نموده ولى پيش از آنكه كتاب به آخر برسد امير مبارز الدين فوت كرده و معين الدين كتاب را بنام شاه شجاع ساخته و ذيل وقايع راجع بآل مظفر را تا سال 766 يعنى يك سال بعد از فوت امير مبارز الدين آورده است .\r\nوفات معين الدين يزدى به سال 789 اتفاق افتاده .\r\nمواهب الهيه اگرچه از حيث اشتمال بر وقايع تاريخى ايام حكومت آل مظفر و احوال جنوب ايران در آن دوره از كتب نفيسه است اما بدبختانه از جهت انشاء يكى از متكلف‌ترين كتب مصنوعهء فارسى است و مؤلف آن در آوردن عبارات مغلق و جمل مكرر و استعارات خنك بقدرى افراط كرده كه بيرون آوردن مطالب تاريخى از كتاب او كارى چندان آسان نيست و به همين جهت بوده است كه در سال\r\n\r\n","description":"","footnote":"","page_name":" 527 ","page_number":595},
  {"content":"\r\n\r\n823 شخصى بنام محمود گيتى آن را ساده كرده و دنبالهء وقايع را نيز تا انقراض آل مظفر آورده و كتاب مواهب الهيه را در لباس عبارتى ساده‌تر و بهتر پوشانده است .\r\n\r\nضياء نخشبى ( وفاتش در 751 ) -\r\nضياء الدين نخشبى از ادبا و زهادى است كه از وطن خود نخشب بهندوستان رفته و در آنجا به سال 751 فوت كرده است .\r\nضياء نخشبى در هندوستان به زبان سانسكريتى آشنا شده و از آن زبان چند كتاب ترجمه نموده و در دستگاه سلاطين خلج در آن ديار راه يافته و بعضى از كتب خود را بنام مبارك شاه خلج ( 717 - 721 ) تأليف نموده است .\r\nمشهورترين تأليفات ضياء نخشبى كتاب طوطىنامه است كه اصل آن هندى بوده و ضياء نخشبى آن را در سال 730 به لباس عبارت فارسى سليس درآورده و آن كتاب كه متضمن يك عده قصه و حكايت است بغالب السنه ترجمه شده و اصل كتاب چهل طوطى معروف همين كتاب است .\r\n\r\nابن بىبى ( نيمهء دوم قرن هفتم ) -\r\nامير ناصر الدين يحيى بن مجد الدين محمد ترجمان معروف به ابن بىبى پسر مجد الدين محمد ترجمان از سادات گورسرخى گرگان است . مادرش بىبى منجّمه دختر كمال الدين سمنانى رئيس شافعيّهء نيشابور بوده و از طرف مادر به امام محمد بن يحيى عالم بزرگ خراسان كه در عهد سنجر در فتنهء غز بقتل رسيد نسبت مىرسانده و اين زن يعنى بىبى منجمه به ستاره‌شناسى و نجوم اشتهار فوق‌العاده داشته و چنان كه نوشته‌اند احكام او غالبا با قضا و قدر موافق درمىآمده و سلطان جلال الدين منكبرنى او را در دستگاه خود محترم و مقرب كرده بود و غالبا در لشكركشىها مىبرد چنان كه در محاصرهء خلاط حضور داشت و امير كمال الدين كاميار موقعى كه به سفارت پيش جلال الدين آمد « 1 » بر حكايت مهارت بىبى منجمه واقف شد و در مراجعت به خدمت علاء الدين كيقباد سلجوقى قصه را بعرض او رساند و علاء الدين مايل مصاحبت او گرديد . بعد از استيصال جلال الدين بىبى منجمه و شوهرش مجد الدين محمد بدمشق افتادند و علاء الدين آن زن و شوهر را ببلاد روم جلب كرده در خدمت خود جا داد و چون سلطان علاء الدين از بىبى منجمه بعضى احكام صحيح مشاهده نمود\r\n\r\n\r\n","description":"","footnote":"\r\n( 1 ) - رجوع كنيد بذيل صفحهء 115 از همين كتاب .\r\n","page_name":" 528 ","page_number":596},
  {"content":"\r\n\r\nبه او تكليف كرد كه از سلطان خواهشى كند . بىبى منجمه از علاء الدين خواست كه شوهر او يعنى مجد الدين محمد ترجمان را مقام كتابت حضور و انشاء ديوان لطف فرمايد .\r\nسلطان نيز چنين كرد و مجد الدين ترجمان و زوجه‌اش از آن تاريخ در دستگاه سلاجقهء روم داخل گرديدند و مجد الدين ترجمان از اين تاريخ از امراى معتبر سلجوقيان روم شد و همواره به مأموريتهاى مهم ببغداد و شام مىرفت از آن جمله وقتى از جانب سلطان بالموت پيش علاء الدين نومسلمان اسماعيلى آمد و در اين حال بود تا در شعبان 670 فوت نمود .\r\nپسر مجد الدين ترجمان يعنى امير ناصر الدين يحيى بن بىبى نيز در مشاغل ديوانى داخل شد و در عهد جانشينان علاء الدين كيقباد بمقام امارت ديوان طغرا رسيد و در فاصلهء بين 681 و 684 كتابى در تاريخ سلاجقهء روم به فارسى بنام سلجوقنامه نوشت و او در اين كتاب سعى كرده است كه بسبك جهانگشاى جوينى تأليف عبارت كند و تأليف او را از نظر انشاء در رديف جهانگشاى جوينى و تاريخ وصاف و مواهب الهيهء معين الدين يزدى مىگرفته‌اند و اصل اين كتاب ابن بىبى در دست نيست . بعدها يك نفر آن كتاب را كه مطوّل و مشكل بوده ساده و مختصر كرده و اين مختصر سلجوقنامه موجود است و براى معرفت تاريخ ايام سلطنت سلاجقهء روم از منابع معتبر بشمار مىرود .\r\n\r\nضياء الدين برنى ( اوايل نيمهء دوم قرن هشتم ) -\r\nضياء الدين بن رجب برنى از مورّخين و ادباى معروف فارسىزبان هندوستان است كه از مريدان عارف معروف نظام الدين محمد بداؤنى مشهور به نظام الدين اوليا ( متوفى سال 725 ) و از دوستان امير خسرو دهلوى و امير حسن دهلوى بوده و در دستگاه سلطان محمد از سلاطين تغلقيّهء هند ( 725 - 730 ) مىزيسته و چون سلطان جلال الدين فيروز شاه ( 752 - 790 ) به سلطنت نشسته با اينكه قريب هفتاد سال داشته به خدمت او پيوسته و بنام فيروز شاه به كار تأليف كتاب پرداخته است .\r\nاز ضياء الدين برنى دو كتاب به فارسى باقى است يكى اخبار برمكيان كه آن را مؤلف از عربى به فارسى بنام فيروز شاه ترجمه كرده ديگرى تاريخ فيروز شاهى\r\n\r\n","description":"","footnote":"","page_name":" 529 ","page_number":597},
  {"content":"\r\n\r\nتاريخ فيروزشاهى تاريخ سلاطين دهلى است از سال جلوس سلطان غياث الدين بلبن تا سال ششم سلطنت فيروز شاه يعنى از 662 تا سال 758 و آن را ضياء برنى بعنوان ذيل طبقات ناصرى قاضى منهاج سراج در سال 758 موقعى كه 74 سال داشته است تأليف نموده و ضياء برنى كتاب ديگرى نيز باسم فتوحات فيروزشاهى در شرح سلطنت و مآثر و اعمال فيروز شاه نگاشته و كمى بعد از تأليف تاريخ فيروزشاهى فوت كرده است .\r\n\r\nابن بزاز ( حدود 760 ) -\r\nدرويش توكل بن اسماعيل توكلى معروف به ابن بزاز از مريدان شيخ صفى الدين اردبيلى جد سلاطين صفويّه است كه در عصر پسر شيخ صفى الدين يعنى شيخ صدر الدّين موسى كه از سال 735 تا 794 از پدر خلافت مىكرده مىزيسته و او مؤلف كتابى است در مناقب شيخ صفى الدين بنام صفوة الصفا و اين كتاب علاوه بر تاريخ ظهور مريدان صفوى و احوال شيخ صفى الدين حاوى بسى مطالب نفيسه راجع بتاريخ و احوال و اخلاق مردم در نيمهء دوم قرن هفتم و اوايل قرن هشتم است و در عهد شاه طهماسب اول صفوى شخصى باسم ابو الفتح حسينى بامر اين پادشاه آن را اصلاح و تصحيح و نسخهء جديدى از آن ترتيب داده است كه در دست است و غالب اطلاعاتى كه بعدها مورخين ديگر راجع بابتداى امر صفويه در كتب خود آورده‌اند اقتباس از همين صفوةالصفاى ابن بزاز است .\r\n\r\nاحمد بن زركوب ( نيمهء اول قرن هشتم ) -\r\nابو العباس احمد بن ابى الخير زركوب شيرازى ملقب به معين و فخر الدين مؤلف تاريخى است از شهر شيراز بنام شيرازنامه كه آن را مؤلف بعد از مراجعت از سفر حج در سال 744 تأليف نموده و او غير از اين كتاب وقايع سلطنت شاه شيخ ابو اسحاق اينجو را نيز در دو جلد نوشته بوده كه حاليه در دست نيست .\r\nاحمد بن ابى الخير در انشاء كتاب شيرازنامه و تأليف آن چندان زحمتى به خود راه نداده و غالب مطالب آن را از كتب ديگران با عين عبارت برداشته و آنها را بنام خود تلفيق كرده و قسمت عمدهء وقايع تاريخى آن مقتبس از تاريخ وصاف است غالبا با عين عبارات وصاف و در آخر كتاب او فصلى است در ذكر طبقات ائمه و مشايخ شيراز .\r\n\r\n3 - شعرا\r\nشعر در دورهء مغول به شرحى كه سابقا گفتيم رو بتنزل رفته است مخصوصا قصيده\r\n\r\n","description":"","footnote":"","page_name":" 530 ","page_number":598},
  {"content":"\r\n\r\nسرائى به عللى كه يادآور شديم در اين ايام به هيچ‌وجه اعتبار و رونقى نداشته و آخرين شاعر قصيده‌سراى بزرگ كه كمال الدين اسماعيل اصفهانى باشد در سال 635 مقتول گرديده است .\r\nاما اشعار حكمتى و عرفانى بر خلاف به اوج ترقى رسيده و در اين باب هم بايد به نظر داشت كه بيشتر ترقى و رونق شامل مضامين و معانى اشعار است و الا از جهت فصاحت و تركيب‌بندى و اسلوب كلام هيچيك از شعراى اين دوره نمىتوانند دم برابرى با استادان سابق بر خود بزنند و آثار تصنّع و تنزّل و ضعف تأليف در كلام ايشان نمودار است ولى از عجايب اينكه در همين دورهء تنزل و پستى درجهء فصاحت سخنگوى باذوق استادى مثل شيخ سعدى شيرازى بظهور رسيده كه با آوردن بهترين نمونهء كلام فصيح فارسى شعر و نثر اين زبان را به نهايت درجه از كمال و روانى و فصاحت رسانده و به همين علت سخنان او ميزان فصاحت شعر فارسى شده است و ما در شرح حال شيخ به اين نكته اشاره خواهيم كرد و اگر از سعدى بگذريم هيچيك از گويندگان اين دوره حتى مولوى و حافظ كه در نظم معانى دقيق و افكار بلند حائز عالىترين درجاتند باز از حيث فصاحت عبارت مقام شعراى پيشين را ندارند . مولوى چندان در بند رعايت قواعد فصاحت و جانب لفظ نبوده و حافظ بر خلاف در رعايت اين جمله قدرى افراط كرده و تا حدى گرفتار تصنع شده است . شعراى بزرگ اين دوره بقرار ذيلند :\r\n\r\nشيخ عطار ( وفاتش در 627 ) -\r\nفريد الدين محمد بن ابراهيم نيشابورى متخلص به عطار با سنائى غزنوى و مولوى رومى بزرگترين شعراى عرفانى ايرانند و عطّار واسطهء بين سنائى و مولوى محسوب مىشود و مولوى كه زمانا آخرين ايشان است خود را صريحا پيرو سنائى و عطّار مىداند .\r\nاين شاعر بزرگ در نيشابور در اواسط قرن ششم هجرى تولد يافته و قسمتى از جوانى را در مشهد طوس گذرانده و مدتى نيز در بلاد مختلفهء عراق و هند و تركستان و شام و مصر و در مكه به سياحت و سير سركرده و بالاخره در نيشابور مقيم شده و در آنجا به جمع‌آورى اشعار عرفانى و ساختن شعر به آن سبك پرداخته ولى هيچ‌گاه گرد مداحى نگرديده است . عطّار با عرفاى بزرگ زمان خود مثل شيخ نجم الدين كبرى و\r\n\r\n","description":"","footnote":"","page_name":" 531 ","page_number":599},
  {"content":"\r\n\r\nشيخ مجد الدين بغدادى معاصر و مربوط بوده و بقول مشهور در سال 627 در نيشابور بدست مغول شهيد شده است .\r\nشيخ فريد الدين عطار در مواضيع عرفانى بنظم و نثر آثار بسيار داشته و بعضى عدد مؤلفات و منظومات او را 114 نوشته‌اند و عدد ابيات او را بر يك كرور بالغ دانسته اگر هم اين بيانات اغراق باشد باز مقدار اشعار شيخ عطار بسيار زياد است و نام قريب سى منظومه از او باقى است كه يك قسمت از آنها در دست است .\r\nمشهورترين مؤلفات شيخ عطار بنثر كتاب تذكرة الاولياء است در شرح حال و بيانات عرفا و متصوفه و اين كتاب كه از نمونه‌هاى خوب نثر فارسى است بيشتر شامل كلمات و اشعار و كرامات عرفاست و كمتر شرح حال ايشان را بدست مىدهد .\r\nاز منظومات عطار مشهورترين آنها بشرح ذيل است . منطق الطير ، الهىنامه ، اسرارنامه ، مصيبت‌نامه ، پندنامه ، مظهر العجائب و غيره كه موضوع همه مطالب عرفانى است .\r\n\r\nكمال الدين اسماعيل ( وفاتش در 635 ) -\r\nخلاق المعانى كمال الدين اسماعيل اصفهانى پسر شاعر بزرگ جمال الدين محمد بن عبد الرزاق اصفهانى ( متوفى سال 588 ) است و او چنان كه پيش هم اشاره كرديم بعد از طبقهء شعراى بزرگ قصيده‌سراى عراق و خراسان و اران يعنى امثال خاقانى و مجير بيلقانى و سيد اشرف غزنوى و ظهير الدين فاريابى و پدر خود جمال الدين و شرف الدين شفروه آخرين شاعر بزرگ قصيده‌سرا است و او مدّاح سلاطين آخرى خوارزمشاهى مثل سلطان علاء الدين و سلطان جلال الدين منكبرنى و سلطان غياث الدين برادر او كه هر سه بر اصفهان مسلط گرديدند و اتابكان سلغورى فارس يعنى اتابك سعد بن زنگى و پسرش اتابك ابو بكر و بعضى از اسپهبدان طبرستان بوده ولى بيش از همه به خاندان صاعدى كه مروج ادبيات فارسى و ممدوح شعراى بزرگ اصفهان مثل جمال الدين و رفيع الدين لنبانى و شرف الدين شفروه بودند اختصاص داشته و ديوان او پر است از مدايح آل صاعد مخصوصا ركن الدين ابو العلاء صاعد بن مسعود ملقب بصدر اصفهان و پسرش ركن الدين مسعود بن صاعد صدر جهان را مكرر مدح گفته و تا آخر عمر مداح اين خاندان كه رياست حنفيه را در اصفهان داشته بوده است و گاهى نيز بعضى از افراد خاندان خجنديان يعنى رؤساى شافعيهء آن\r\n\r\n","description":"","footnote":"","page_name":" 532 ","page_number":600},
  {"content":"\r\n\r\nشهر را كه با آل صاعد به رقابت و خصومت دينى سر مىكردند مدح گفته است .\r\nحنفيّه و شافعيّهء اصفهان به رياست دو خاندان صاعدى و خجندى غالبا با يكديگر بنزاع و جنگ برمىخاستند و اصفهان با اينكه تا سال 633 از استيلاى مغول محفوظ ماند بر اثر اين دشمنى خانگى بتدريج رو به ويرانى رفت و يكى از آخرين دفعاتى كه اين حال در آن شهر تجديد شد مقارن سال 619 بود وقتى كه سلطان ركن الدّين غور سانجى پسر سلطان محمّد خوارزمشاه از كرمان باصفهان آمد و به كمك صدر الدّين خجندى بر محلهء جوباره مركز اقامت قاضى ركن الدّين مسعود صاعدى دست يافت و عده‌اى را كشت و قاضى ركن الدين بفارس به پناه اتابك سعد بن زنگى رفت « 1 » . كمال الدّين اسماعيل در تمام اين وقايع در اصفهان بود و در سال 625 پس از آنكه سلطان جلال الدّين نزديك اصفهان از مغول شكست يافته بخوزستان گريخت و در عيد فطر آن سال باصفهان برگشت كمال الدّين قصيده‌اى در تهنيت ورود او بنظم آورد و در اين تاريخ ممدوح خاص او ركن الدّين مسعود بر اصفهان رياست كلى داشت .\r\nدر سال 633 يعنى در عهد اوگتاىقاآن نزاع بين حنفيّه و شافعيّهء اصفهان تجديد شد و شافعيه اين‌بار با مغول كه هنوز بر اصفهان مستولى نشده بودند ساختند و قرار گذاشتند كه دروازه‌هاى شهر را بر روى ايشان بگشايند و ايشان در عوض حنفيه را قتل عام كنند . مغول در نتيجهء خيانت قسمتى از مردم اصفهان به آن شهر وارد شدند شافعيه و حنفيه هردو را تمامى كشتند و آن شهر را كه تا اين تاريخ از دستبرد آن قوم خونريز محفوظ مانده بود با خاك برابر كردند و كمال در آن باب مىگويد :\r\n كس نيست كه تا بر وطن خود گريد * بر حال تباه مردم بد گريد\r\nدى بر سر مرده‌اى دو صد شيون بود * امروز يكى نيست كه بر صد گريد . \r\nبعد از واقعهء قتل عام اصفهان كه در 633 اتفاق افتاد كمال الدّين اسماعيل در گوشه‌اى منزوى شده خانقاهى جهت خود اختيار نمود و در آنجا بسر مىبرد تا در سال 635 اتفاقا بدست مغولى بقتل رسيد .\r\n\r\nاثير الدين اومانى ( وفاتش در 665 ) -\r\nاثير الدين عبد اللّه اومانى از مردم قريهء اومان از توابع همدان بقول مشهور از شاگردان خواجه نصير الدين طوسى و با\r\n\r\n\r\n","description":"","footnote":"\r\n( 1 ) - رجوع كنيد به صفحهء 113 از همين كتاب .\r\n","page_name":" 533 ","page_number":601},
  {"content":"\r\n\r\nكمال الدّين اسماعيل معاصر بوده . شاعر مزبور مداح اتابك مظفر الدّين اوزبك و سليمان شاه بن پرچم ايوائى رئيس يك طايفه از كردان است كه شرح احوال او را در ضمن فتح بغداد و تاريخ اتابكان لرستان بيان كرده‌ايم . وفات اثير به سال 665 اتفاق افتاده .\r\n\r\nسيف اسفرنگ ( 581 - 666 ) -\r\nسيف الدين اعرج اصلا از مردم اسفره يا اسفرنگ است كه كوهستانى بوده است در نه فرسنگى مرغينان و او ايام جوانى خود را به مدّاحى سلطان محمد خوارزمشاه و رجال دربار او از جمله نظام الملك محمد بن صالح وزير مملكت گذرانده و بعد از انقراض دولت خوارزمشاهيان و در آمدن ماوراءالنهر در تحت حكومت جغتاى و امراى مغول بمدح امير عميد قطب الدّين حبش كه از جانب جغتاى و جانشينان او ادارهء ماوراءالنهر را در عهده داشته پرداخته و بيشتر از همه از او در مدح سادات ماوراءالنهر شعر باقيست و خود نيز به مدّاحى آل على و بنى هاشم افتخار مىورزد .\r\nسيف اسفرنگ از فحول شعراى قصيده‌سرا و سخنگويان فاضل است و بيشتر از همه سبك خاقانى را تتبّع كرده و عدّه‌اى از قصايد استاد شروان و تغزلات ظهير الدّين فاريابى را جواب گفته است .\r\n\r\nمولوى رومى ( 604 - 672 ) -\r\nمولانا جلال الدين محمد بلخى رومى پسر بهاء الدين محمد بن حسين خطيبى بكرى است كه از طرف پدر از خاندان بكرى يعنى از فرزندان ابو بكر صدّيق خليفهء اول و از طرف مادر دخترزادهء سلطان علاء الدّين محمد خوارزمشاه بوده و به همين جهت او را غالبا بهاء الدّين ولد مىگفته‌اند .\r\nسلطان محمّد خوارزمشاه چنان كه در احوال او ديديم با عرفا و متصوفه روابطى خوش نداشت و از جمعيت اتباع و نوع تعليمات ايشان نگران بود به همين نظر با بهاء الدّين ولد كه در آن عصر از مشايخ معتبر بشمار مىرفت نساخت و بهاء الدّين در سال 609 با پسر خود جلال الدّين كه پنج سال بيش نداشت خراسان را ترك گفته از راه بغداد به مكه رفت و پس از آنجا در الجزيره ساكن گرديد و پس از نه سال اقامت در ملاطيه و نقاط ديگر آن سرزمين به دعوت سلطان علاء الدّين كيقباد سلجوقى كه جالب اين قبيل بزرگان بود به قلمرو او شتافت و در روم مسكن گزيد و در آنجا مقيم بود تا به سال\r\n\r\n","description":"","footnote":"","page_name":" 534 ","page_number":602},
  {"content":"\r\n\r\n628 در قونيه پايتخت سلاجقهء روم وفات يافت .\r\nپسرش جلال الدّين محمد پس از فوت پدر مدّتى را در خدمت سيد برهان الدّين ترمذى از شاگردان پدر خود كه در 629 به قونيه آمد بفراگرفتن تعاليم عرفانى پرداخت و از سال 642 تا 645 كه سال فوت شمس الدين تبريزى است مصاحب اين مرد عارف گرديد و بقدرى مجذوب او شد كه ديوان غزليات خود را بنام او كرد و در غزل تخلص خويش را شمس قرار داد .\r\nجلال الدّين محمد كه بتدريج بمولانا يا مولوى يا ملاى رومى مشهور شده در آخر عمر مريدان بسيار پيدا كرد و اين مريدان كه به دراويش مولويه معروف گرديده‌اند در قونيه گرد خانقاه مراد خود مجتمع بودند و مولوى در سراسر بلاد روم مشهور و منظور عموم قرار گرفت تا آنجا كه حكمران كل بلاد روم يعنى معين الدّين پروانه نيز از ارادتمندان او گرديد و مولانا در همين حال شهرت و احترام سر مىكرد تا بتاريخ 5 جمادى الاخرى سال 672 در قونيه فوت نمود و در همان‌جا مدفون شد و مقبرهء او زيارتگاه دراويش مولويه گرديد .\r\nجلال الدين محمد مولوى رومى بدون شك بزرگترين شعراى عارف ايران بلكه يكى از بزرگان عاليمقام دنياست و در بلندى فكر و دقت نظر كمتر نظير دارد و كتاب مثنوى او كه بعضى هم نام آن را صيقل الارواح نوشته‌اند از شاهكارهاى بىمانند است .\r\nاين كتاب كه در شش دفتر منظوم شده مجموعه‌ايست از افكار عرفانى و اخلاقى و مذهبى و شرح و تفسير بعضى از آيات قرآنى و احاديث نبوى بانضمام حكايات و امثال عديده و آن را بتشويق و پيشنهاد يكى از شاگردان عزيز خود كه حسن بن محمد بن اخى ترك ملقب و معروف به حسام الدين چلبى ( متوفى سال 683 ) نظم كرده چه حسام الدين كه ميل و شوق مريدان مولانا را به قرائت منظومات عرفانى سنائى و شيخ عطار مىديده از مولانا درخواست كرده است كه منظومه‌اى مثنوى به همان روش بگويد و مولانا در مواقعى كه حال و شورى داشته شش دفتر مثنوى را به وزن منطق الطّير عطار و الهىنامهء سنائى گفته و حسام الدّين آنها را نوشته است .\r\n\r\n","description":"","footnote":"","page_name":" 535 ","page_number":603},
  {"content":"\r\n\r\nمولوى مدتى قبل از سال 662 بنظم دفتر اول مثنوى شروع كرده ولى همين‌كه آن دفتر را به انجام رسانده بمناسبت فوت زوجهء حسام الدين در سال 662 دو سال از ادامهء آن كار خوددارى نموده و در 664 دنبال آن را گرفته تا مثنوى موجود را به انتها رسانده است .\r\nكتاب مثنوى مولوى بزرگترين مصاحب عرفاى فارسىزبان و اهل وجد و حال است و مكرر طبع شده و آن را بغالب السنه ترجمه كرده و بر آن شروح متعدده نوشته‌اند .\r\nغير از مثنوى مولوى ديوان غزليات و قطعات مفصلى دارد كه در همه جا بديوان شمس تبريزى مشهور است و اين از همان جهت اختيار تخلص شمس است كه مولانا باحترام مراد خود آن را برگزيده .\r\nاز مولوى يك پسر مانده است بنام بهاء الدين احمد معروف بسلطان ولد ( 623 - 712 ) كه ده سال بعد از مرگ پدر رياست مولويه را يافت و تا سال فوت خود در اين مقام بود و او نيز از شعرا و عرفاست و مؤلف كتابى است عرفانى بنام فيه ما فيه و منظومه‌اى بنام رباب‌نامه كه در آنجا 156 شعر به زبان تركى بنظم آورده و اين ابيات از قديم‌ترين نمونهء شعر تركى جديد است .\r\n\r\nپوربهاء جامى ( نيمهء دوم قرن هفتم ) -\r\nپوربهاء جامى از شعراى معروف خراسان است كه خاندان پدرى او در ولايت جام منصب قضاء داشته‌اند و او خود مداح خواجه وجيه الدين زنگى بن خواجه طاهر فريومدى مستوفى خراسان بود و در عهدى كه ارغون خان حكومت خراسان را داشت با خواجه بتبريز رفت و در آنجا با خواجه همام الدين تبريزى ملاقات و مشاعره نمود و در آنجا در دستگاه صاحب‌ديوان شمس الدين جوينى داخل و از مداحان او گرديد ، وفات او بعد از سال 699 اتفاق افتاده .\r\n\r\nقانعى طوسى ( وفاتش بعد از 672 ) -\r\nملك‌الشعرا بهاء الدين احمد بن محمود قانعى طوسى از كسانى است كه از مقابل سيل هجوم مغول در سال 617 از خراسان از راه دريا گريخته و بعدن و مدينه و مكه رفته سپس ببغداد آمده و از آنجا راه بلاد روم را كه در اين دوره مثل هندوستان غربى پناهگاه فضلاى فرارى بود پيش گرفته و در ظل\r\n\r\n","description":"","footnote":"","page_name":" 536 ","page_number":604},
  {"content":"\r\n\r\nعنايت سلطان علاء الدين كيقباد سلجوقى قرار يافته و او و دو نفر ديگر از جانشينانش يعنى غياث الدين كيخسرو ( 634 - 642 ) و عزّ الدين كيكاوس ( 642 - 678 ) را مدح كرده و قريب چهل سال مداح اين خاندان بوده است .\r\nقانعى مدت چهل سال مشغول نظم وقايع سلطنت سلاجقهء روم بوده و كتابى بنام سلجوقنامه منظوم كرده بوده كه بالغ بر سى مجلد و 000 ، 300 بيت مىشده و علاوه بر آن كتاب كليله و دمنه را نيز بنظم درآورده است و او تا سال 672 در قونيه حيات داشته و از كسانى است كه در فوت عارف بزرگ مولوى رومى او را مرثيه گفته‌اند .\r\n\r\nامامى هروى ( وفاتش در 686 ) -\r\nرضى الدين عبد اللّه بن محمد امامى هروى از علما و شعراى هرات بوده و ملوك كرت و سلاطين و وزراى كرمان را مدح مىگفته و مدّتى نيز در اصفهان مىزيسته و در بلاغت عربى و فنون ادب شهرتى به سزا داشته و همين امر سبب آن شده است كه بعضى از معاصرين بىخبر او را از جهت شعرگوئى حتى بر سعدى نيز ترجيح داده‌اند و امامى علاوه بر ديوان شعر بعضى تأليفات به عربى نيز داشته است از آن جمله قصيدهء بائيّهء معروف ذوالرّمهء شاعر عرب را به عربى شرح كرده وفات امامى هروى در 17 محرم سال 686 در لنجان اصفهان اتفاق افتاده .\r\n\r\nمجد همگر ( وفاتش در 686 ) -\r\nخواجه مجد الدين همگر از بزرگزادگان يزد بوده و خود را از نژاد ساسانيان مىدانسته و در اشعار خود پيوسته باصل و نسب خويش فخر مىكند و او در خدمت اتابكان سلغورى و بهاء الدّين محمد حكمران اصفهان پسر خواجه شمس الدين محمد صاحب‌ديوان مىزيسته . مخصوصا ابتداى عمر خود را در پيش اتابك سعد بن ابى بكر بن سعد بن زنگى ممدوح مخصوص شيخ سعدى مىگذرانده و لااقل از تاريخ 647 در خدمت او داخل بوده و از بيانات او معلوم مىشود كه وقتى نيز مقام صدارت داشته است . مجد همگر از معاصرين و اقران امامى هروى و شيخ سعدى است و در قصيده‌سرائى مقامى عالى دارد .\r\n\r\nبدر جاجرمى ( وفاتش در 686 ) -\r\nبدر الدين جاجرمى « 1 » از شعراى عهد خواجه\r\n\r\n\r\n","description":"","footnote":"\r\n( 1 ) - امامى و مجد همگر و بدر جاجرمى هر سه در يك سال به دو ماه فاصله در اصفهان فوت كرده‌اند و فخرى پدر شمس فخرى در اين باب مىگويد :\r\n شيخ اصحاب امامى هروى * مجد همگر كه بود صدر كفات\r\nبدر جاجرمى آن نكوسيرت * در سپاهان چو دررسيد ممات\r\nدر ثمانين و ست و ستمائة * به دو مه هر سه يافتند وفات \r\n","page_name":" 537 ","page_number":605},
  {"content":"\r\n\r\nبهاء الدّين محمد جوينى و پدرش شمس الدين محمد صاحب‌ديوان است و بقولى شاگرد مجد همگر بوده و با او و امامى هروى در اصفهان مىزيسته‌اند .\r\nپسر بدر جاجرمى يعنى محمد بن بدر نيز از شعرا بوده و او مجموعه‌اى از اشعار قريب به دويست نفر از شعراى مشهور فارسى جمع آورده است بنام مونس الاحرار كه آن را در سال 741 به انجام رسانده و مونس الاحرار بمناسبت اشتمال بر نام و اشعار يك عده از مشاهير شعراى فارسى از مؤلفات بسيار گران‌بهاست .\r\n\r\nفخر الدين عراقى ( وفاتش در 688 ) -\r\nفخر الدين ابراهيم بن شهريار همدانى عراقى از مشاهير عرفا و شعراى باذوق است كه در جوانى يعنى هفده سالگى از وطن خود همدان به همراهى جمعى قلندر بهندوستان رفته و در مولتان مجذوب شيخ بهاء الدين زكريا شده و قريب بيست و دو سال در خدمت او مانده و از او خرقهء ارشاد گرفته و دختر او را به عقد خود آورده و جانشين شيخ بهاء الدين گرديده است ولى چون صوفيان ديگر با او نساختند عراقى از هندوستان به مكّه و مدينه هجرت كرد و از آنجا ببلاد روم رفت و در مجلس درس عارف بزرگ شيخ صدر الدين قونيوى حضور يافت و كتاب فصوص - الحكم محيى الدين بن العربى را پيش او خواند و در آنجا بتدريج اشتهار كلى پيدا كرد تا آنجا كه معين الدين پروانه حكمران بلاد روم مريد او شد و براى عراقى در شهر توقات خانقاهى ساخت .\r\nبعد از قتل معين الدين پروانه عراقى از روم خارج گرديد و بسير و سلوك در بلاد شام و مصر پرداخت و آخر الامر به سال 688 در دمشق وفات يافت .\r\nاشعار عرفانى عراقى سربه‌سر لطف و ذوق است و در كمال روانى سروده شده و غير از كليات غزل و قطعات عراقى منظومه‌اى دارد به وزن حديقهء سنائى بنام عشاق‌نامه كه باسم خواجه شمس الدين محمد صاحب‌ديوان منظوم شده .\r\nعمدهء اشتهار عراقى بكتاب عرفانى كوچكى است كه او پس از استفاده از محضر صدر الدين قونيوى تأليف كرده و پس از نمودن به استاد خود منتشر ساخته است و آن كتابى است بنام لمعات و آن بواسطهء شرحى كه مولانا عبد الرحمن جامى باسم اشعة اللمعات بر آن نوشته مشهورتر شده است .\r\n\r\n","description":"","footnote":"","page_name":" 538 ","page_number":606},
  {"content":"\r\n\r\n\r\nسعدى ( وفاتش در 694 ) -\r\nاستاد جميع شعراى اين دوره بلاخلاف بلكه افصح شعراى ايران و محيى سبك روان نظم و نثر در دورهء مغول ابو عبد اللّه مشرف بن مصلح شيرازى مشهور و متخلص به سعدى است كه در عشرهء اول يا دوم از قرن هفتم هجرى در شيراز تولد يافته و قبل از استيلاى مغول بر بغداد در مدرسهء نظاميهء آن شهر به تحصيل اشتغال داشته و از علما و بزرگان و مدرسين دار الخلافه اخذ علم و ادب نموده و يكى از جمله استادان مشهور او جمال الدين عبد الرحمن ابو الفرج بن الجوزى نوادهء جمال الدين عبد الرحمن ابو الفرج بن الجوزى ( 510 - 597 ) مورخ و واعظ و عالم معروف است « 1 » و خدمت بعضى از عرفا و رجال بزرگ علم و ادب را نيز درك كرده كه از آن جمله است شيخ شهاب الدين ابو حفص عمر بن محمد سهروردى ( 540 - 632 ) و بر اثر تعليمات اين مشايخ از همان اوان جوانى فريفتهء سيرت و اخلاق درويشان شده و به عرفا و افكار ايشان مايل گرديده است .\r\nدر مراجعت بشيراز سعدى در سلك خواص وليعهد و پسر اتابك مظفر الدين ابو بكر بن سعد بن زنگى يعنى سعد بن ابى بكر بن سعد بن زنگى قرار يافته و تخلص خود را از نام او گرفته است و اين سعد بن ابى بكر اگرچه رسما اتابكى نيافت و بعد از مرگ پدر خود ابو بكر كه در 658 اتفاق افتاد دوازده روز بيشتر نام اتابكى نداشت و در همان تاريخ در تفرش قم قبل از رسيدن بشيراز فوت نمود ولى در عهد اتابكى پدر خود ( از 623 تا 658 ) زمام بيشتر كارها در دست او بود و سعد بن ابى بكر كه در موقع جلوس پدر سى و دو سال داشت مثل پدر مردى فضل‌دوست و شاعرپرور بود و غير از سعدى شعراى ديگر نيز او را در همان ايام حيات پدر مدح مىگفتند و يكى از جملهء ايشان مجد همگر است .\r\nشيخ سعدى با اينكه كمتر گرد مدح مىگرديده و اساسا مسلك عرفانى و درويشى او با اين نوع شاعرى نمىساخته بواسطهء قصايدى كه در شكر نعمت خاندان سلغورى و خواجه شمس الدين صاحب‌ديوان و برادرش علاء الدين عطا ملك جوينى سروده نام ايشان را\r\n\r\n\r\n","description":"","footnote":"\r\n( 1 ) - اين جمال الدين ابو الفرج بن الجوزى كه در واقعهء بغداد با پدر و دو برادر خود بقتل رسيده پسر محيى الدين ابو محمد يوسف ( 580 - 656 ) و برادر شرف الدين عبد اللّه و تاج الدين عبد الكريم است ( رجوع كنيد بذيل صفحهء 181 از همين كتاب ) .\r\n","page_name":" 539 ","page_number":607},
  {"content":"\r\n\r\nدر تاريخ ادبيات ايران مخلد ساخته بعلاوه دو شاهكار جاويد او متن گلستان و منظومهء بوستان بنام ابو بكر بن سعد و ديباچهء گلستان بنام سعد بن ابى بكر بن سعد است و اينكه بعضى سعدى را معاصر سعد بن زنگى و تخلصش را مأخوذ از نام اين سعد گرفته‌اند درست نيست چه سعدى در عهد اتابكى سعد بن زنگى طفل بوده و در تمام كليات او ابدا اشاره‌اى بسعد بن زنگى و عهد او نيست .\r\nاز زندگانى سعدى اطلاع صحيحى بدست نداريم همين‌قدر معلوم است كه اين استاد اجل مقدارى از عمر خود را به گردش و سياحت در غالب بلاد اسلامى آن عهد گذرانده و از خرمن فضايل بزرگانى كه ملاقات مىكرده خوشه مىچيده و از اين سير آفاق و انفس توشهء عبرت مىاندوخته و دورهء سياحت او گويا بلافاصله بعد از دورهء تحصيل يعنى قبل از سال 655 شروع شده و قسمت عمدهء دورهء اخير عمر خود را در خانقاهى كه در شيراز داشته بسربرده و در آنجا به موعظهء مردم و اطعام فقرا پرداخته و در سال 694 درحالىكه سنش در حدود هشتاد بوده است فوت كرده و در همان زاويهء خود كه در كنار آب ركن‌آباد در نيم فرسنگى شيراز قرار دارد مدفون شده و مقبرهء او مزار اهل ذوق و وجد و حال قرار گرفته است .\r\nعمدهء اشتهار سعدى گذشته از قصايد فارسى و عربى كه مضمون غالب آنها پند و نصيحت و تشويق بزهد و قناعت و عبرت‌اندوزى از كار جهان و بعضى نيز در مدح ولاة و حكام فارس و اتابك ابو بكر و پسرش سعد و خواجه شمس الدين صاحب‌ديوان و برادرش عطا ملك است و از جنس بهترين كلام فصيح متين پرمغز فارسى است بسه اثر گرانبهائى است كه قلم سحّار او بر صفحهء دفتر به يادگار گذاشته بشرح ذيل :\r\n1 - غزليات : سعدى بتصديق بزرگان كلام و به شهادت ذوق سليم استاد غزل فارسى است و با اينكه قبل از او بسيارى از شعراى ديگر اين زبان مثل شهيد و فرخى و معزى و انورى و ظهير فاريابى تغزلهاى لطيف بسيار در اشعار خود آورده‌اند ولى سعدى كسى است كه اين نوع از سخن را در موزون‌ترين لباسها و ظريف‌ترين قالب‌ها ريخته و كلام او در غزل كاملترين نمونهء مليح و زيباى اين جنس شده و سعدى چنان در اين هنر استادى به خرج داده كه بتعبير خود سخندانى را به حد كمال رسانده و خويشتن\r\n\r\n","description":"","footnote":"","page_name":" 540 ","page_number":608},
  {"content":"\r\n\r\nرا با دادن اين سرمشق كامل خداوند ذوق لطيف معرفى كرده و شعراى بعد از خود را خواهىنخواهى مقلد و متتبع آن سبك نموده است .\r\nغزليات سعدى بيشتر معرف شور جوانى و لطايف عوالم عشق سرشار و نشاط طبع است و با اين حال ديوان غزل او از نمونه‌هاى غزليات عرفانى نيز خالى نيست و بزرگترين شعراى عرفانى غزلسراى فارسى يعنى حافظ غالب آن غزليات و بعضى از قصايد شيخ را كه داراى اين گونه مضامين است تتبع نموده و غالب مضامين بلكه الفاظ آنها را هم با تصرفاتى اقتباس نموده است .\r\n2 - بوستان يا سعدىنامه : كه آن را شيخ اجل ببحر متقارب و در ده باب بنام اتابك ابو بكر بن سعد در سال 655 بنظم آورده و اين منظومهء كوچك كه نيز بوستانى است پر از ازهار رنگين و اثمار شيرين از موعظه و پند و نصيحت و سياست زندگى و حكايات عديده از شاهكارهاى عالى زبان فارسى است و كمتر منظومه‌اى در فارسى به اين بحر باستحكام و روانى آن برشتهء نظم آمده و يك عده از ابيات آن در زبان مردم حكم امثال سايره را پيدا كرده و كمتر فارسىزبانى است كه مقدارى از آنها را حفظ نباشد و در محاوره و مكاتبه به آنها استشهاد نكند .\r\n3 - گلستان : اين كتاب را سعدى در سال 656 بنام اتابك ابو بكر نوشته و ديباچهء آن را باسم سعد بن ابى بكر مربى خود نگاشته است و آن كتاب كه در هشت باب مرتب شده مجموعه‌ايست از حكايات منثوره مخلوط باشعار و غالب حكايات آن را سعدى براى نمودن قدرت انشاء يا بيان نصيحت و موعظه و عبرتى به وضع مقامات كوچك برشتهء تحرير درآورده و در اين مرحله نيز شيخ شيراز داد سخن‌گسترى داده و بهترين نمونهء نثر ظريف روان فارسى را ايجاد نموده است .\r\nاهميت مقام سعدى - با اينكه نام سعدى همه‌وقت بر سر زبانهاست و جز مشتى كج‌سليقه كه بر اثر اعوجاج طبع دلبستهء كلمات مهجورهء قدما و مقلد اساليب مصنوعهء منشيان متصنع‌اند اكثر ارباب سخن استادى شيخ را مسلم مىدارند باز كمتر كسى است كه متوجه اهميت مقام سعدى در تاريخ ادبيات فارسى شده و به دخالت و تأثير مهم اسلوب و تركيب كلام شيخ در طرز تكلم و تحرير مردم ايران برخورده باشد و اگرچه بحث در اين موضوع از عهدهء اين كتاب خارج است و بايد آن را در تاريخ ادبيات فارسى مورد\r\n\r\n","description":"","footnote":"","page_name":" 541 ","page_number":609},
  {"content":"\r\n\r\nمطالعه قرار داد باز اجمالا بذكر آن مىپردازيم .\r\nسعدى چنان كه از مطالعهء اشعار و نثر او و مقايسهء سبك كلامش با اسلوب شعرا و نويسندگان دورهء مغول برمىآيد با اينكه درس خوانده بوده و مطالعات بسيار نيز داشته در انتخاب الفاظ و تركيب كلام كمتر تحت تأثير خارجى واقع شده و تنها ميزان فصاحت براى او ذوق سرشارى بوده است كه خداوند به او عطا كرده بوده و او در نتيجهء سياحت و سير آفاق و انفس و معاشرت با مردم و شناختن مشرب عامهء ناس و زبان و طرز محاورهء ايشان به قوهء همان ذوق مستقيم دريافته است كه تصنع در كلام و انتخاب الفاظ مهجور غريب و تأليفات دور از ذهن و آوردن اصطلاحات علمى و فنى در كلام علاوه بر آنكه مضامين و معانى را قربانى لفاظى مىكند اصل مقصود از بيان را كه تفهيم و تفاهم باشد نيز از ميان مىبرد و چون پشت‌پا زدن بتصنع و لفاظى مستلزم اقتدار در كلام و تصرف در الفاظ است و هركس نمىتواند بطيب خاطر از اين قيد خود را خلاص كند سعدى كه نهايت قدرت را در اين راه داشته و ذوق او نيز اين طرز سخن‌پردازى را نمىپسنديده بر خلاف عموم شعرا و نويسندگان عهد خود در شاعرى و نگارش گرد صنعت و لفظپردازى نگشته و چون بيش از هر چيز مراعى جانب مضامين و معانى و درآوردن آنها در قالبى روشن و رسا بوده گاهى نيز لفظ را فداى معنى كرده است .\r\nدر نثر نيز ذوق سعدى او را بر آن داشته است كه در انتخاب الفاظ و تركيب‌بندى كلام از استعمال لغات مهجور و تأليفات دور از ذهن و آوردن استعارات و كنايات خنك بىمغز احتراز كند و رعايت جانب سادگى و متانت و فصاحت را بر هر نظر ديگر مقدم دارد و بر اثر همين كيفياتست كه گلستان شيخ در فصاحت و بلاغت عالىترين نمونهء انشاء مزيّن فارسى است . يكى از مزاياى بزرگ سعدى چه در نظم اشعار و چه در انشاء نثر استقلال اوست در ايجاد مضامين و اختراع تركيبات لفظى و ابداع سبك و شيخ در اين موارد كمتر گرد تقليد گرديده و به ندرت از شعراى سابق استقبال و يا نوشته‌هاى ادباى پيش از خود را تتبع نموده است بلكه بر خلاف در نظم و نثر دو سبك خاص آورده كه شعرا و نويسندگان معاصر و بعد از خود را تحت نفوذ فكرى و اقتدار كلامى خويش كشيده است و يك عدهء بسيار زياد از شعرا و نثرنويسان باستقبال غزليات\r\n\r\n","description":"","footnote":"","page_name":" 542 ","page_number":610},
  {"content":"\r\n\r\nو تقليد بوستان و گلستان او پرداخته‌اند مخصوصا انتشار غزليات شيخ و گلستان او مثل شاهنامهء فردوسى و رباعيات خيام و خمسهء نظامى ايجاد نهضت جديدى در ادبيات فارسى كرده و يك رشتهء عمده از آثار ادبى اين زبان از بعد از شيخ تقليدهاى غزليات شيخ و گلستان او شده است و اين كار حتى از همان ايام اواخر عمر شيخ شروع شده چنان كه در نظم خواجه همام الدين تبريزى و سيد جمال الدين كاشى و امير خسرو دهلوى و خواجو بتتبع سبك شيخ مبادرت ورزيده و اندكى بعد مجد خوافى صاحب روضهء خلد ( تاريخ تأليف آن 733 ) و معين الدين جوينى صاحب نگارستان ( تاريخ تأليف آن حدود 735 ) بتقليد گلستان او پرداخته‌اند .\r\nتصور نمىرود كه هيچيك از شعرا و ادباى عالم بر ملت هم زبان خود آن اندازه كه سعدى بر روح و زبان و ذوق و فكر ملت ايران و عامهء فارسىزبان تسلط دارد استيلاى ادبى داشته باشد چه علاوه بر آنكه عموم فارسىزبانان از عوام ناس گرفته تا خواص منشيان و ارباب ذوق چيزى از نظم و نثر شيخ را در خاطر دارند از بعد از ظهور آثار نظم و نثر سعدى در ميان شعرا و ادباى فارسىزبان هيچ‌كس نتوانسته است خود را از تحت تأثير سبك شيخ بيرون برد و موجد سبك مستقل جديدى شود بلكه سبك شيخ در نظر ايشان خواهىنخواهى به منزلهء عالىترين اسلوب فصيح نظم و نثر فارسى جلوه كرده و نهايت آرزوى ديگران اين شده است كه كلام خود را به پايهء كلام شيخ برسانند و انصاف اين است كه جز ميرزا ابو القاسم قائم‌مقام كه سبك شيخ را در نثر به خوبى تقليد كرده و داراى اسلوبى متين و فصيح و مستقل شده هيچ‌كس ديگر نتوانسته است به اين مقام ارتقاء يابد .\r\nاهميت مقام سعدى در فصاحت زبان فارسى بيشتر در اين است كه اسلوب كلام شعرا و نويسندگان بزرگ قبل از خود و بعد از خود را تحت الشعاع قرار داده و چنان استيلائى بر ذهن مردم فارسىزبان پيدا كرده كه ايمان فارسىزبانان نسبت بكلام او به منزلهء ايمان مسلمين عربى زبان نسبت به فصاحت قرآن شده است و به همين ملاحظات بوده است كه او را « افصح المتكلمين » لقب داده‌اند .\r\nامروز در ميان بلاد ايران زبان تكلم مردم طهران براى ساير فارسىزبانان نمونهء صحيح تكلم محسوب مىشود و از اين حيث هيچيك از لهجه‌هاى بلاد ديگر مثلا لهجهء شيراز يا اصفهان يا مشهد مناط اعتبار نيست . زبان تكلم امروزى مردم طهران چنان كه\r\n\r\n","description":"","footnote":"","page_name":" 543 ","page_number":611},
  {"content":"\r\n\r\nهمه مىدانيم لهجهء تكلم خاصى نبوده بلكه لفظ قلمى است كه منشيان فارسىزبان از عهد صفويه ببعد در طهران معمول كرده‌اند و در عهد قاجاريه بر اثر نفوذ منشيان بزرگ عهد فتحعلى شاه دامنهء آن توسعه يافته قبل از اين تاريخ مردم طهران به لهجهء خاص پهلوى كه هنوز آثار آن در قراى اطراف شهر مثلا در شميران و دولاب و كن و سولقان ديده مىشود تكلم مىكردند .\r\nاين لفظ قلم منشيان صرف‌نظر از تعبيرات اجنبى ناشى از ترجمهء كتب خارجى و اصطلاحات جرايد و لغات مبتذل عاميانه در نهايت روانى و صحت است و اين همان زبان سعدى است كه زبان منشيان بوده و هم امروز اگر كسى از مردم طهران همچنان كه تكلم مىكند كلام خود را با رعايت قواعد دستور فارسى و حذف كلمات ركيك مبتذل روى كاغذ بياورد نوشتهء او فارسى صحيح روان است و همين حال وجود دارد براى جميع كسانى كه در بلاد ديگر ايران اين زبان را فراگرفته‌اند و اين جمله از بركت نفوذ كلام سعدى است در اذهان مردم و بر اثر همين كيفيت است كه انشاء صحيح فارسى و شعر روان اين زبان گذشته از بعضى نمونه‌هاى مصنوع در نثر و نازك‌كاريهاى هندى در نظم كه هيچ‌كدام نيز باقى نمانده از بعد از سعدى تاكنون چندان تغيير فاحش نكرده و در اواخر عهد زنديه همين‌كه بعضى از اهل ذوق ملتفت خنكى و زشتى سبك انشاء امثال ميرزا مهدى خان نادرى و شعر امثال زلالى و كليم و صائب شدند پشت‌پا به اين اسلوب ناخوش زده بتقليد اسلوب شيخ در نظم و نثر پرداختند . شعر فارسى بهمت مشتاق اصفهانى و رفقاى او مثل هاتف و آذر بيكدلى و صباحى كاشانى بسبك شيخ برگشت و نثر فارسى بدست قائم‌مقام فراهانى در همين خط افتاد و نفوذ و اقتدار ادبى افصح - المتكلمين شيرازى كه بر اثر بىذوقى جمعى مدّتى ضعيف شده بود بار ديگر بر ادبيات فارسى حاكم گرديد .\r\n\r\nهمام تبريزى ( 598 - 714 ) -\r\nخواجه همام الدين تبريزى از مشاهير شعراى آذربايجان است كه به خاندان جوينى اختصاص داشته و بقول مشهور با خواجه نصير الدين طوسى و علامه قطب الدين شيرازى و شيخ سعدى معاصر و محشور بوده و او شيرين‌زبان‌ترين سخن‌سرايان آذربايجان است مخصوصا غزلهاى او كه غالبا بتقليد غزليات\r\n\r\n","description":"","footnote":"","page_name":" 544 ","page_number":612},
  {"content":"\r\n\r\nشيخ شيراز است خالى از لطف نيست و علاوه بر ديوان غزليات منظومه‌اى نيز دارد بنام صحبت‌نامه كه آن را باسم خواجه شرف الدّين هارون پسر شمس الدّين صاحب‌ديوان جوينى منظوم ساخته . وفات همام در سال 714 در تبريز اتفاق افتاده و سن او قريب به صد و شانزده بوده است .\r\n\r\nامير حسينى ( وفاتش در 718 ) -\r\nامير فخر السادات حسين بن عالم حسينى هروى از شعرا و عرفاى بزرگ است كه در يكى از بلاد غور تولد يافته و بيشتر ايام را در هرات مىزيسته و او بنظم و نثر فارسى منظومات و رسايل عرفانى چند دارد كه مشهورترين آنها يكى مثنوى زاد المسافرين است كه منظومهء كوچكيست عرفانى در هشت مقاله داراى يك عدّه حكايات منظوم بر وزن ليلى و مجنون نظامى ، ديگر نزهة الارواح بنثر در سير و سلوك متضمن بعضى حكايات و اشعار .\r\n\r\nشيخ شبسترى ( وفاتش در 720 ) -\r\nشيخ سعد الدين محمود بن عبد الكريم از اهل شبستر ( چبستر ) آذربايجان است كه در عهد اولجايتو و ابو سعيد خان در تبريز از علما و فضلاى آن ديار بوده و او ناظم منظومهء عرفانى مشهور گلشن راز است و آن جوابهاى منظومى است كه شيخ شبسترى به پانزده سؤال منظومى كه در سال 717 امير حسينى هروى از او كرده داده است و اين كتاب كوچك كه در نهايت سلاست بنظم آمده از مشهورترين مجموعه‌هاى عرفانى است و فضلاى بعد از شبسترى مكرر آن را شرح كرده‌اند .\r\nشيخ شبسترى غير از گلشن راز بنظم و نثر تأليفات ديگرى نيز دارد كه مشهورترين آنها حق اليقين و شاهدنامه و سعادت‌نامه است .\r\n\r\nنزارى قهستانى ( وفاتش در 720 ) -\r\nسعد الدين نزارى قهستانى از شعراى اسماعيليه قهستان است كه مثل ناصر خسرو غالبا منزوى مىزيسته و در قاين يا بيرجند مقيم بوده و گويا تخلص خود را نيز از نام نزار پسر مستنصر خليفهء فاطمى مصر كه اسماعيليهء ايران او را بعد از پدرش امام مىدانستند گرفته است . نزارى يكى از شعراى شيرين‌زبان فارسى است و بقولى با سعدى رفاقت داشته و به گفتهء جامى حافظ در غزل‌سرائى متتبع سبك اوست . نزارى علاوه بر ديوان غزليات منظومه‌اى نيز دارد بنام دستورنامه .\r\n\r\n","description":"","footnote":"","page_name":" 545 ","page_number":613},
  {"content":"\r\n\r\n\r\nامير خسرو دهلوى ( 651 - 725 ) -\r\nامير خسرو بن امير سيف الدين محمود مشهورترين شعراى فارسىزبان هندوستان است . پدرش لاچين از تركان ختائى تركستان بوده و در استيلاى مغول از بلخ بهند رفته و در خدمت شمس الدّين التتمش درآمده و بامير سيف الدّين محمود شمسى مشهور گرديده و خسرو پسرش در سال 651 در دهلى تولد يافته است . پس از وفات امير سيف الدّين در سال 658 خسرو به سرپرستى خال خود ترقى يافته و بعدها در تحت حمايت سلاطين دهلى قرار گرفته و پنج نفر از ايشان را مدح گفته كه اولين ايشان معز الدّين كيقباد ( 686 - 689 ) و آخرينشان سلطان محمد بن تغلق ( 725 - 730 ) است و در همان سال جلوس اين آخرى بتاريخ ربيع الاول 725 در دهلى وفات يافته .\r\nامير خسرو دهلوى با خواجه حسن دهلوى و ضياء الدّين برنى مورخ معروف دوستى و معاشرت داشته و اين هر سه از مريدان عارف معروف شيخ نظام الدّين محمد بداؤنى يعنى شيخ نظام الدّين اوليا بوده‌اند .\r\nامير خسرو دهلوى به كثرت شعر مشهور است و بعضى عدد ابيات او را تا يك كرور نوشته‌اند و او بنظم و نثر آثار بسيار از خود بجا گذاشته و در شعر خمسهء نظامى را به اشارهء مراد خود شيخ نظام الدّين اوليا جواب گفته و در غزل از پيروان شيخ شيراز بوده و نسبت به سعدى اظهار ارادت تمام مىنموده است و امير خسرو علاوه بر شعر و عرفان در موسيقى نيز مهارت داشته است .\r\nاز مؤلفات منثور امير خسرو يكى خزائن الفتوح است كه تاريخ سلطنت سلطان علاء الدّين محمد شاه خلجى ( 695 - 715 ) است از سال جلوس او تا تاريخ 711 و آن را تاريخ علائى نيز مىگويند و امير خسرو در انشاء اين كتاب از اسلوب حسن نظامى نيشابورى در انشاء تاج المآثر تقليد كرده و به همين جهت كتاب او بسيار مصنوع و مغلق است ، ديگر تاريخ دهلى و قانون استيفا و غيره .\r\nاما منظومات عمدهء او بقرار ذيل است :\r\n1 - پنج ديوان او شامل غزليات و قصايد و قطعات و رباعيات متضمن اشعار جوانى و اواسط سن و اواخر عمر كه خود آنها را مرتب كرده و هركدام را نيز اسمى نهاده است .\r\n\r\n","description":"","footnote":"","page_name":" 546 ","page_number":614},
  {"content":"\r\n\r\n2 - خمسهء امير خسرو در جواب خمسهء نظامى به اين تفصيل : مطلع الانوار در مقابل مخزن الاسرار ، شيرين خسرو در مقابل خسرو شيرين ، ليلى و مجنون در مقابل ليلى و مجنون ، آئينهء اسكندرى در مقابل اسكندرنامه و هشت‌بهشت در مقابل هفت‌پيكر .\r\n3 - مفتاح الفتوح كه منظومه‌ايست به وزن خسرو شيرين نظامى در فتوحات جلال الدّين فيروز شاه از سال جلوسش يعنى از 689 تا 690 .\r\n4 - قران السّعدين كه منظومه‌ايست به وزن مخزن الاسرار در شرح ملاقات سلطان معز الدّين كيقباد و برادرش سلطان ناصر الدّين بغرا خان پادشاه بنگاله در سال 688 و يك عدّه مثنويات ديگر .\r\n\r\nامير حسن دهلوى ( وفاتش در 727 ) -\r\nامير نجم الدين حسن بن على سنجرى دهلوى از شعرا و عرفاى رفيق امير خسرو دهلوى است كه با او مدّت پنج سال ( از 678 تا 683 ) در دربار سلطان محمد بن سلطان غياث الدّين بلبن سر مىكرده و مانند امير خسرو از شعراى دربارى و از مدّاحان سلطان علاء الدّين محمد خلجى بوده و مدّت پانزده سال ( از 707 تا 722 ) در حلقهء مريدان شيخ نظام الدّين اوليا قرار داشته و امالى و تعليمات شيخ خود را گرد مىكرده . وفات او به سال 727 در دولت‌آباد پايتخت تازهء سلطان محمد بن تغلق اتفاق افتاده است .\r\nامير حسن طبع خود را بيشتر بنظم قطعات و قصايد و غزليات مشغول داشته و او را بعضى سعدى هندوستان لقب داده‌اند .\r\n\r\nاوحدى مراغه‌اى ( وفاتش در 738 ) -\r\nركن الدين اوحدى را چون در مراغه تولد يافته مراغه‌اى و چون مدّتى در اصفهان مقيم بوده گاهى نيز اصفهانى مىخوانند و بيك واسطه مريد شيخ ابو حامد اوحد الدين احمد كرمانى ( متوفى سال 635 ) است و گويا تخلص خود را نيز از لقب عارف كرمانى گرفته است .\r\nاوحدى كرمانى از شعرا و عرفاى نيمهء اول قرن هفتم و از معاصرين محيى الدّين - بن العربى و شيخ فخر الدّين عراقى است و او مدّتى را در اربل بسر مىبرده و صاحب آن شهر از معتقدين او بوده سپس ببغداد آمده و در سال 632 در يكى از رباطهاى مشهور دار الخلافه مقيم گرديده و بوعظ پرداخته و در همان‌جا به سال 635 فوت كرده\r\n\r\n","description":"","footnote":"","page_name":" 547 ","page_number":615},
  {"content":"\r\n\r\nاست و اين اوحدى كرمانى به زبان فارسى رباعيات و يك مثنوى دارد باسم مصباح الارواح و اينكه بعضى وفات او را به سال 697 نوشته‌اند اشتباه است .\r\nاما اوحد الدّين مراغه‌اى قسمت اخير عمر خود را در آذربايجان بسر مىبرده و برسم خدمت يكى از نوادگان خواجه نصير الدّين طوسى منظومه‌اى بنام ده‌نامه و باسم خواجهء ادب‌پرور غياث الدّين محمد بن خواجه رشيد الدّين وزير مثنوى معروف جام جم را در سال 733 بتقليد حديقهء سنائى بنظم آورده است و جام جم از مشهورترين منظومات عرفانى است .\r\nاوحدى مراغه‌اى به غير از اين مثنويات ديوانى از غزليات و رباعى و قصايد دارد وفات او به سال 738 در مراغه اتفاق افتاده .\r\n\r\nخواجوى كرمانى ( 679 - 753 ) -\r\nكمال الدين ابو العطا محمود بن على كرمانى متخلص به خواجو بزرگترين شعراى كرمان است كه در پنجم شوال 679 در كرمان تولد يافته و ابتدا در آن ديار به مدّاحى آل مظفر پرداخته بعد از كرمان عازم سفر شده و در طى اين سفر به خدمت عارف بزرگ علاء الدّولهء سمنانى رسيده و مدّتى نيز در بغداد بوده و سلطان ابو سعيد بهادر خان و خواجه غياث الدّين محمد رشيدى را مدح گفته سپس در قسمت اخير عمر خود بشيراز آمده و در پناه شاه شيخ ابو اسحاق اينجو قرار گرفته و تا سال 753 كه سال فوت اوست در شيراز مقيم بوده و در آنجا با بزرگان آن شهر از جمله با خواجه حافظ محشور گرديده و در غزل‌سرائى بتتبع سبك سعدى پرداخته و بسيارى از غزليات شيخ را تقليد كرده است و اسلوب او در غزل باسلوب شيخ نزديك شده و به همين جهت بعضى خواجو را « دزد ديوان سعدى » ناميده‌اند . خواجه حافظ عدّه‌اى از غزليات خواجو را استقبال و طرز سخن او را پيروى نموده است .\r\nخواجو علاوه بر ديوان قصايد و غزليات و رباعيات و مقطعات داراى پنج مثنوى است بتقليد خمسهء نظامى بشرح ذيل :\r\n1 - هماى و همايون : داستان عشق همايون با هماى دختر فغفور چين ببحر متقارب كه آن را خواجو به سال 732 در بغداد بنظم آورده و در مقدّمهء آن ابو سعيد بهادر خان و خواجه غياث الدّين را مدح گفته .\r\n\r\n","description":"","footnote":"","page_name":" 548 ","page_number":616},
  {"content":"\r\n\r\n2 - كمال‌نامه : كه مثنويست عرفانى به وزن هفت‌پيكر نظامى و بنام شيخ ابو - اسحاق اينجو در 744 منظوم شده .\r\n3 - روضة الانوار : كه منظومه‌ايست عرفانى و به سال 743 بنام شمس الدّين محمود بن صاين وزير شاه شيخ ابو اسحاق « 1 » برشتهء نظم درآمده .\r\n4 - گل و نوروز : داستان شاهزاده نوروز پسر پادشاه خراسان و گل دختر پادشاه روم به وزن خسرو و شيرين نظامى كه آن را خواجو در سال 742 باسم تاج الدّين عراقى وزير امير مبارز الدّين مظفرى سروده .\r\n5 - گوهرنامه : بر وزن خسرو شيرين كه در سال 746 بنام وزير امير مبارز - الدّين يعنى بهاء الدّين محمود بن عز الدّين يوسف از نوادگان خواجه نظام الملك طوسى منظوم شده .\r\n\r\nابن يمين ( وفاتش در 769 ) -\r\nامير محمود بن امير يمين الدين طغرائى از مردم فريومد مركز ولايت جوين است كه در ايام سلطنت خدابنده تولد يافته و پدرش امير يمين الدّين كه گويا اصلا ترك‌نژاد بوده پس از مراجعت از تركستان در فريومد ساكن شده و در دستگاه خواجه علاء الدّين محمد مستوفى خراسان مىزيسته است .\r\nابن يمين كه بعضى اوقات پاره‌اى از امراى خراسان و هرات را مدح گفته و با سربداران و ملوك كرت و طغاتيموريه در يك عصر مىزيسته مردى صالح و قانع و عارف مشرب بوده و غالب ايام خود را بنظم مقطعات كه همه شامل مواعظ و حكم و نصيحت است گذرانده و قطعات شعرى او به اين حيثيات اشتهار دارد . ديوان ابن يمين در واقعهء زاوه « 2 » بتاريخ 13 صفر سال 743 گم شده و به غارت رفته و ابن يمين را در آن باب اشعارى مشهور است . وفات ابن يمين بتاريخ 8 جمادى الاخرى سال 769 در قصبهء فريومد اتفاق افتاده و او را جنب قبر پدر در آنجا به خاك سپرده‌اند .\r\n\r\n\r\n","description":"","footnote":"\r\n( 1 ) - اين شخص كه گويا پسر نصرة الدين صاين وزير از نواب امير چوپان بوده ( ص 334 از همين كتاب ) در سلك ملازمان امير پيرحسين چوپانى و ملك اشرف قرار داشته ولى در 744 خدمت ايشان را ترك گفته و از امراى امير مبارز الدين مظفرى گرديده و چون امير مبارز الدين او را به مأموريت بشيراز فرستاده در دستگاه شيخ ابو اسحاق داخل و وزير شده و بالاخره در 4 صفر سال 746 بدست كسان امير مبارز الدين گرفتار آمده و بقتل رسيده .\r\n( 2 ) - رجوع كنيد به صفحهء 471 از همين كتاب .\r\n","page_name":" 549 ","page_number":617},
  {"content":"\r\n\r\n\r\nعبيد زاكانى ( وفاتش در 772 ) -\r\nخواجه نظام الدين عبيد اللّه قزوينى از خاندان زاكانيان است كه خود را به يكى از قبايل عرب منتسب مىدانسته و از خيلى قديم در قزوين سكونت اختيار كرده بودند و يك عده از افراد اين خاندان مقامات علمى و بعضى نيز مرتبهء صدارت و مشاغل ديوانى داشته‌اند .\r\nاز زندگانى عبيد اللّه زاكانى كه در شعر عبيد تخلص مىكرده اطلاع درستى در دست نداريم همين‌قدر معلوم است كه او از علماى مشهور عهد خود بشمار مىرفته و وقتى نيز به وزارت رسيده بوده . همشهرى معاصر او حمد اللّه مستوفى كه تاريخ گزيده را در 730 يعنى چهل و دو سال قبل از فوت عبيد نوشته در خاتمهء آن كتاب در حق عبيد مىگويد :\r\n« صاحب معظم خواجه نظام الدين عبيد اللّه اشعار خوب دارد و رسائل بىنظير » .\r\nعبيد زاكانى يكى از شعرا و نويسندگان بزرگ ايران است كه در فن خود متفرد بوده و با وجود كمال آشنائى بعلوم و معارف عهد خويش بر خلاف بسيارى از معاصرين خود در نظم و نثر اسلوب فصيح روان شيخ شيراز را تتبع كرده و مثل آن استاد بزرگ ذوق سرشار را در انشاء هادى خود قرار داده و در انتخاب الفاظ و تأليف كلام بيش از هر چيز مراعى جانب فصاحت و سادگى شده . در نثر گلستان سعدى سرمشق انشاء اوست و بسيارى از حكاياتى را كه عبيد ساخته بر نسق حكايات گلستان است و غالبا عين تركيبات سعدى و عبارات او را به كار برده و در نظم پيرو دو نفر از استادان بزرگ قديم يعنى اوحد الدّين انورى و سوزنى سمرقندى است .\r\nعبيد زاكانى در عصر خود به ظرافت و مطايبه و خوش‌طبعى مشهور بوده و اشعار و رسائلى كه از او در اين باب باقيست به گفتهء حمد اللّه مستوفى حقيقة بىنظير است و از شاهكارهاى بسيار مليح زبان فارسى است چه عبيد در پرداختن آنها هم كمال ذوق و استادى را از خود ظاهر كرده و هم آنها را در قالب فصيح‌ترين عبارات ريخته است .\r\nچنان كه از مطالعهء آثار منظوم و منثور عبيد و اشارات تاريخى ديگر برمىآيد در عصر اين شاعر منشى زبردست اخلاق مردم بر اثر استيلاى قوم تاتار و استبداد و جور شحنگان ايشان و ستم‌پيشگى عمال ديوانى و هرج‌ومرج و قتل و غارتهاى اواخر\r\n\r\n","description":"","footnote":"","page_name":" 550 ","page_number":618},
  {"content":"\r\n\r\nدورهء ايلخانان به منتهاى درجهء پستى رسيده بوده و غالب فضايل و اصول مسلمهء اخلاقى بتعبير عبيد جزء « مذهب منسوخ » شده و در مقابل رذايل و صفاتى كه آن منشى ماهر مجموع آنها را « مذهب مختار » ناميده است جاى فضايل قديم را گرفته بوده است .\r\nبعلاوه زهدفروشى و تظاهر بتقوى و ديندارى نيز كه شاعر بلند فكر شيراز حافظ در همان ايام در غزليات بىمانند خود پرده از سر كار آنها برداشته و فروشندگان مزور اين متاع را بباد حمله و انتقاد گرفته نيز شيوع تمام داشته است و بر خلاف بازار علم و فضل و عدالت و سخا و فضايل ديگر دوچار كسادى عجيب شده بوده و امثال عبيد را كه به خاندانى اصيل انتساب داشته و صاحب‌مقامى بلند در معرفت و ادب بشمار مىرفته كسى تجليل و احترام نمىكرده و فضل و علم او را بجوى نمىخريده است .\r\nعبيد از مشاهدهء اين احوال متأثر شده و به زبان مطايبه و هزل از يك طرف بدى و خرابى آن اوضاع را با لطف تمام تقرير كرده و از طرفى ديگر آنچه را كه عقيدهء خود بوده و بلحن جدّى نمىتوانسته است بگويد در لباس هزل بمعرض جلوه آورده و خداوندان هوش را بر آن اسرار واقف ساخته است .\r\nبدبختانه كسانى كه در تلقى افكار و آثار عبيد مغز را رها كرده و به ظاهر عبارات آن قانع شده‌اند اين مرد بزرگ را كه به حكمت تمام اوضاع زمان خود را موشكافى نموده و در طى آن بسى مطالب حكمتى درست گنجانده است بغلط هجاگو و هزال معرفى كرده و نام بلند او را كه در مقام جدّ نيز از خود آثار نفيسى باقى گذارده به اين تهمت بىاساس آلوده ساخته‌اند .\r\nدر عصر عبيد زاكانى و خواجه حافظ شيرازى كه دشمن اهل ريا و مردم تزوير - پيشه بودند فقيه و شيخ خانقاه كرمان يعنى خواجه عماد الدّين گربهء خود را چنان تعليم كرده بود كه چون نماز مىگذارد گربه نيز بمتابعت او در ركوع و سجود مىرفت و شاه شجاع اين معنى را حمل بكرامت عماد فقيه كرده بيش از پيش در راه اظهار اخلاص بشيخ مىكوشيد . البته اين حركت رياكارانهء فقيه بزرگ عصر و ساده‌لوحى پادشاه زمان امرى نبود كه نظر تيزبين رندانى مثل عبيد زاكانى و خواجه حافظ را جلب نكند و ايشان را در مشاهدهء آن واقعه خاموش بگذارد ، حافظ عقدهء دل خود را بسرودن غزلى مىگشايد و در آنجا مىگويد :\r\n\r\n","description":"","footnote":"","page_name":" 551 ","page_number":619},
  {"content":"\r\n\r\n فردا كه پيشگاه حقيقت شود پديد * شرمنده رهروى كه عمل بر مجاز كرد\r\nاى كبك خوشخرام كجا مىروى بايست * غره مشو كه گربهء عابد نماز كرد\r\nحافظ مكن ملامت رندان كه در ازل * ما را خدا ز زهد و ريا بىنياز كرد \r\nو عبيد زاكانى از ديدن و شنيدن اين احوال بجان آمده قصهء لطيف موش و گربه را برشتهء نظم مىآورد .\r\nبارى عبيد زاكانى يك قسمت از عمر خود را به سياحت و سفر گذرانده از آن جمله ببغداد رفته و بقول مشهور با خواجه سلمان ساوجى ملاقات كرده و مدّتى را نيز در شيراز و پناه دولت شيخ ابو اسحاق مىزيسته و به سال 771 يا 772 وفات يافته است .\r\nكليات عبيد زاكانى مشتمل است بر اشعار و رسائل منثور ، از قصايد جدّى او مقدارى در مدح شاه شيخ ابو اسحاق است و غزليات او نيز خالى از لطف و ملاحت نيست .\r\nاز رسائل او مشهورتر از همه اخلاق الاشراف است در بيان مذاهب منسوخ و مختار راجع به فضايل اخلاقى كه در سال 740 تأليف شده ، ده فصل يا تعريفات كه تعريف لغات و اصطلاحات معمولهء زمان عبيد است به زبان مطايبه ، و رسالهء دلگشا متضمن نوادر و حكايات خوش‌مزه به عربى و فارسى ، و صد پند كه آن را عبيد در سال 750 نوشته .\r\nعبيد زاكانى منظومه‌اى مثنوى نيز دارد بنام عشاق‌نامه و قصهء كوچك گربه و موش كه مشهور عوام و خواص فارسىزبان است و عدّهء زيادى از شعراى بعد از عبيد آن را تقليد كرده‌اند نيز يادگار عبيد زاكانى است .\r\n\r\nعماد فقيه ( وفاتش در سال 773 ) -\r\nخواجه عماد الدين فقيه كرمانى از فقها و زهاد مشهور كرمان است كه در عهد امير مبارز الدّين و شاه شجاع در كرمان محترم بوده و اين دو پادشاه نسبت به او اخلاص و ارادت مىورزيده‌اند و عماد فقيه در كرمان زاويه و خانقاهى داشته و با وجود مقام فقاهت بسرودن اشعار مىپرداخته و بيشتر اشعارى كه از او باقيست غزل است و او علاوه بر غزليات پنج مثنوى نيز دارد كه مشهورترين آنها يكى منظومهء محبت‌نامهء بيدلان است كه در سال 722 منظوم شده ديگرى مونس الابرار كه سال نظم آن 766 است .\r\n\r\nسلمان ساوجى ( وفاتش در 778 ) -\r\nخواجه جمال الدين سلمان بن خواجه علاء الدين محمد\r\n\r\n","description":"","footnote":"","page_name":" 552 ","page_number":620},
  {"content":"\r\n\r\nاز مردم شهر ساوه است . پدرش خواجه علاء الدّين محمد از مستوفيان ديوانى بوده و جمال الدّين سلمان در ساوه در دههء اول قرن هشتم تولد يافته است . خواجه سلمان ساوجى ابتدا يعنى در ايام جوانى از مدّاحان خواجه غياث الدّين محمد وزير بوده و در تمام مدّت وزارت اين خواجه او را مدح مىگفته و پس از برهم خوردن اساس سلطنت ايلخانان واقعى و مرگ ابو سعيد بهادر خان به خدمت امراى آل جلاير پيوسته و مدّاح مخصوص امير شيخ حسن بزرگ و زوجهء او دلشاد خاتون گرديده است و در بغداد در پايتخت ايلكانيان مقيم شده .\r\nسلمان از حدود سال 740 تا اواخر عمر خود امراى ايلكانى يعنى شيخ حسن بزرگ و پسرش سلطان اويس و بعد از او سلطان حسين را بشعر مىستوده و در عهد اويس بيشتر ايام را در تبريز اقامت داشته و در اين اوقات يعنى در سال 777 كه شاه شجاع بر تبريز مستولى گرديد آن پادشاه را نيز مدح گفته و به همين مناسبات ديوان قصايد سلمان براى معرفت تاريخ و اوضاع و احوال راجع به قسمت عمدهء دورهء امارت ايلكانيان محتوى اشارات و نكات و دقايق تاريخى بسيار است .\r\nخواجه سلمان در اواخر عمر انزوا اختيار كرده به ساوه وطن خود آمد و در ملكى كه داشت مقيم شده و در آنجا در 12 صفر سال 778 وفات يافت .\r\nسلمان ساوجى آخرين شاعر قصيده سراى بعد از مغول است و اگرچه قابل مقايسه با قدماى اساتيد اين فن نيست ولى باز در مقام خود اهميتى دارد و در قصيده متتبع سبك كمال الدين اسماعيل اصفهانى و ظهير فاريابى و انورى است و غزليات او نيز لطيف است و بواسطهء كمال شباهت به غزليات حافظ بعضى از آنها را بغلط در ديوان خواجهء شيراز گنجانده‌اند .\r\nسلمان علاوه بر ديوان قصايد و غزليات و مقطعات داراى دو مثنوى است كه هيچ‌كدام نيز شهرتى پيدا نكرده يكى جمشيد و خورشيد بر وزن خسرو شيرين نظامى كه آن را سلمان در سال 763 در عهد سلطان اويس به انجام رسانده ديگر فراقنامه بر وزن متقارب كه آن را سلمان در حدود سال 770 بامر اويس برشتهء نظم آورده است .\r\n\r\nعصّار تبريزى ( وفاتش در 784 ) -\r\nخواجه محمد عصار تبريزى از مداحان شيخ اويس ايلكانى است و غير از اين پادشاه امراى ديگر را نيز مدح گفته بوده و\r\n\r\n","description":"","footnote":"","page_name":" 553 ","page_number":621},
  {"content":"\r\n\r\nقصايد بسيار در مديحه داشته و عاقبت از اين طرز سخن‌سرائى ملول شده و انزوا اختيار كرده است و در آن حال به خواهش دوستى يك مثنوى به وزن خسرو شيرين نظامى بنام مهر و مشترى در سال 778 منظوم كرده كه محتوى بسى اشعار لطيف و نكات دقيق است .\r\n\r\nصنايع و ابنيه و آثار\r\nچنان كه مكرر در ضمن فصول سابقه گفته‌ايم يكى از بزرگترين اثرات خوب استيلاى مغول و تشكيل دولت واحد تاتار استقرار روابط مستقيم بين ممالك شرقى آسيا و نواحى غربى اين قطعه بود و اين ارتباط كه حتى امروز نيز با وجود توسعهء وسايل نقليه و طرق ارتباطيه به صورت عهد مغول نيست منتج نتايج مهمى شد كه اهم آنها اختلاط دو تمدن قديم چينى و ايرانى بود و اين دو قوم كه هركدام داراى سابقهء تمدنى درخشانى بودند در سايهء دولت واحد مغول و رفت‌وآمد بممالك يكديگر و خلطه و آميزش با هم بسيارى از معلومات و معارف خود را به يكديگر منتقل كردند و دورهء نفوذ تمدن چينى در ايران و ساير ممالك اسلامى و بتوسط مسلمين در قطعهء اروپا و نفوذ تمدن ايرانى و اسلامى در چين شروع شد از آن جمله زبان فارسى در چين رواج گرفت و بسيارى از آداب ايرانى و معارف اسلامى بين مردم چين منتشر شد و در ايران و ممالك اسلامى نيز عده‌اى از فضلا بآداب بودائى و زبان و خط چينى و مغولى و معلومات علماى آن نواحى آشنائى يافتند چنان كه خواجه نصير الدين طوسى در زيج مراغه از اطلاعات منجمين چينى استفاده كرده و مورخين ايرانى مثل خواجه رشيد الدين فضل اللّه و فخر بناكتى و حمد اللّه مستوفى از علما و امراى چينى و مغول و اويغور كه در دربار ايلخانان مقيم بودند اخبار و اطلاعات بسيار نفيس اقتباس كردند و جماعتى نيز مستقيما به استفاده از كتب علمى و تاريخى چينى اشتغال ورزيدند و نفوذ مردم چين و مغول در مسأله‌اى كه بيش از همه ظاهر شده و دوام كلى پيدا كرده است در نقاشى و بعضى ديگر از شعب صنايع مستظرفه است كه در عهد استيلاى مغول بر ممالك غربى آسيا در اين نواحى رونق بسيار داشته است .\r\nنقاشى - به شرحى كه در ابتداى تاريخ مغول ديديم قوم ترك اويغور كه در قرن\r\n\r\n","description":"","footnote":"","page_name":" 554 ","page_number":622},
  {"content":"\r\n\r\nاول هجرى بر سرزمين مسكونى اقوام آريائىنژاد تخار و سغد استيلا يافتند و تا مقارن شروع فتوحات چنگيز بر قسمت مهم ختن و كاشغر و يارقند يعنى تركستان شرقى حاليه حكومت داشتند وارث تمدن قديم تخارها و سغدها شدند و مذهب و خط ايشان را قبول كرده قبل از هريك از قبايل ترك و مغول اختيار شهرنشينى و تمدن كردند .\r\nمذهب مانى پيغمبر ايرانى در اين ايام در تركستان شرقى رواج كامل داشت .\r\nپيروان اين مذهب كه مخصوصا در ميان مسلمين بعنوان « زنادقه » معروف بوده و به ظرافت و خوش‌مشربى و ذوق اشتهار داشته‌اند علاقهء مخصوصى به نمودن جنبهء جمال و بالنتيجه به نقاشى داشته‌اند و نقاشى در مذهب مانى محترم و از لوازم اين دين بوده است .\r\nمنشأ نقاشى مانويان همان نقاشى ايرانى عهد ساسانى است و مانويه اين سبك نقاشى را در ميان تركان اويغور انتشار دادند و سبك نقاشى ايرانى بدست اين جماعت سالها در تركستان شرقى معمول بود و به مقتضاى زمان و ذوق شاگردان جديد كه از نژاد ترك بودند تغيير صورت حاصل مىكرد .\r\nبعد از استيلاى مغولان لشكر چنگيز بر بلاد اقوام اويغور و منحل شدن اين طايفه در تاتارها سبك نقاشى مزبور بدست مغول در چين منتشر شد و ذوق و سليقهء استادان اين سرزمين متمدن كه خود نيز به اين فن از قديم علاقه داشتند در آن اثر كرد و بتدريج سبك نقاشى ايرانى مانوى پس از گذشتن از دست اقوام اويغور و مغول در چين سبك خاصى شد و همين نقاشى است كه در عهد ايلخانان بتوسط هنرمندان چينى به ايران برگشته و بعنوان « سبك چينى » مشهور گرديده است .\r\nمردم ايران چنان كه از بعضى از آثار باقيماندهء از عهد ساسانى ( نقوش برجسته و ظروف منقور و نقوش ديوارها ) برمىآيد بنمودن صور اشياء و پيكر انسان كمال علاقه را داشتند و يك طايفه از ايشان كه مانويه باشند چنان كه ديديم نقاشى را از اعمال مذهبى مىشمردند .\r\nمذهب اسلام شايد علىرغم مذاهب عيسوى و بودائى و مانوى نقاشى و پيكر نگارى و نمودن تمثال انسان و اشياء جاندار را بعنوان جلوگيرى از بت‌پرستى حرام قرار داد و اين مسئله بفن نقاشى در ميان ايرانيان مسلمان ضربت بزرگى زد . اما از\r\n\r\n","description":"","footnote":"","page_name":" 555 ","page_number":623},
  {"content":"\r\n\r\nآنجا كه ذوق مردم به اين‌گونه اشتغالات و تفننات قوى بود با وجود منع اسلام نتوانستند يكباره اين هنر خود را بكشند بلكه تا مدتى شكل كار خود را تغيير دادند و ذوق خويش را متوجه تحسين خط عربى و بيرون آوردن انواع قلمها از آن ساختند و جماعتى نيز به پرداختن تصاوير مذهبى جهت كتب معراج و سيرت حضرت رسول و ائمه و كتب ديگر دينى اشتغال ورزيدند و در ميان ايرانيان طبقه‌اى نيز با وجود جميع مشكلات همان‌طورىكه از قصص و اساطير باستانى اجداد خود دست برنداشته و خداىنامه و كليله و دمنه و قصهء بهرام چوبينه و هزار افسان ( اصل فارسى الف ليله ) و امثال آن كتب را مونس خود قرار داده بودند در استنساخ و ترجمهء آنها نيز صورى را كه ايرانيان عهد ساسانى بر آن كتب مىافزودند تقليد مىكردند مخصوصا از اين ميان خداىنامه يعنى اصل پهلوى شاهنامه و كتب ديگر راجع بتاريخ ايران بنقوش و صور مزين بوده است و از بعضى اشارات صريحا برمىآيد كه قبل از نظم شاهنامهء فردوسى بعضى از - شاهنامه‌هاى ديگر كه ايرانيها در قرن چهارم ساخته بودند داراى نقوش و صور بوده .\r\nدر دورهء خلافت بنى عباس و پايتختى بغداد بر اثر از ميان رفتن صلابت اولى مسلمين و حكومت آزادى فكر و توجه خلفا بجلال دربار و ذوقيات بتقليد شاهان قديم ايران بتدريج نقاشى رونق گرفت و بازار حسن خط و ساختن تصاوير و مجالس كتب و نقاشى روى جلد رواج كلى پيدا كرد و اولين آثار مهمى كه از نقاشى اسلامى باقيست از اين دوره است و در اين دوره بيشتر نقاشها عيسوى و ايرانى بوده‌اند و سبك‌كار ايرانى در آنها نمودار است .\r\nاز مقايسهء بين نقاشيهاى باقيماندهء عصر ساسانى و نقاشيهاى مانويهء تركستان شرقى كه نمونه‌هائى از آنها امروزه در موزهء صنعتى برلين موجود است و نقوش و - تذهيب‌هاى كتب قرون بعد از اسلام به خوبى واضح مىشود كه هنرمندان ايرانى از عهد ساسانى تا ايام تيموريان و صفويه كه دورهء منتهى بسط هنر در ايران است همه‌وقت متوجه نمودن يك نوع امور ذوقى و معنوى بوده و با وجود گذشت زمان و انقلابات عظيمه در اين مرحله نيز مثل مراحل ديگر رشتهء اتحاد ذوقى را كه در دست داشته‌اند از كف ننهاده و بهر شكل بوده است مكنون خاطر خود را به همان شكل كه بدست شعرا\r\n\r\n","description":"","footnote":"","page_name":" 556 ","page_number":624},
  {"content":"\r\n\r\nو نويسندگان خود در قالب نظم و نثر بجلوه درآورده‌اند با پيوستن خطوط و آميختن الوان بر صفحهء دفتر يا ديوار ظاهر ساخته و صبغهء خاص ايرانى را در هر عصر و زمان به شكلى كه معرّف روحيات اين ملت باشد نموده‌اند .\r\nدر عصر استيلاى مغول مخصوصا بعد از لشكركشى هولاگو و تأسيس سلسلهء ايلخانان و توجه ايلخانان مسلمان به بناى ابنيه و عمارات صنايع ايران بخصوص نقاشى تحت تأثير مستقيم چين قرار گرفت و علت عمدهء اين امر يكى آوردن هنرمندان چينى بود از چين به ايران بامر ايلخانان ديگر علاقهء ايشان به زنده نگاه داشتن آداب مغولى كه حتى با وجود قبول اسلام و اقامت در ايران در ياساى چنگيزى به چشم احترام تمام مىنگريستند و آنچه را كه بمغول و سابقهء تاريخى آنان و آداب و مراسم اجداد خود متعلق بود بجد تمام حفظ مىكردند چنان كه در مخلد كردن تاريخ ايشان جهد بليغ داشتند و تأليف كتب را در اين خصوص با هر زحمت و خرجى بود تشويق مىنمودند .\r\nدر نتيجهء اين دو امر و رفت‌وآمد مردم ايران به چين بتدريج نقاشى سبك چينى در ايران انتشار يافت و امرى كه با وجود قوّت سبك خاص اسلامى عهد بنى عباس و سلاجقه حتى در ماوراءالنهر برواج اين سبك كمك نمود انتشار نسخه‌هائى از كتاب كبير جامع التواريخ خواجه رشيد الدين بود كه بامر اولجايتو و باصرار خود خواجه تهيه مىشد و خواجه همان‌طوركه در تأليف بعضى قسمتهاى آن از علماى چينى و مغول و اويغور استمداد كرده بود در نگاشتن صور نسخه‌هاى آن نيز هنرمندان اين اقوام را به كار وامىداشت و آن نسخه‌ها كه تا حدى جنبهء رسمى داشت و در نهايت دقت و نفاست و جمال تهيه مىشد پس از افتادن در دست مردم سرمشق ايشان در تقليد قرار مىگرفت و بعضى از اين نسخه‌ها از جامع التواريخ كه در كتابخانه‌هاى اروپا مضبوط است و در عصر خواجه رشيد الدين يا اندكى بعد از او نوشته شده از اولين نمونه‌هائيست از نقاشى عهد مغول كه در آنها سبك اسلامى قبل از دورهء ايلخانان و سبك چينى با يكديگر ممزوج شده و نمايندهء شروع رواج سبك خاصى است .\r\nبر اثر نفوذ نقاشان چين و قلم و مركب چينى و شكل رنگ‌آميزى و تركيب خطوط و كشيدن صورت بعضى حيوانات كه در ميان مسلمين سابقه نداشته مثل اژدها و بعضى حيوانات افسانه‌اى ديگر بتدريج اجزاء و عناصر جديدى در نقاشى ايرانى داخل\r\n\r\n","description":"","footnote":"","page_name":" 557 ","page_number":625},
  {"content":"\r\n\r\nشد و در تصاوير نقش صورت‌هاى مغولى با چشمهاى بادامى و گونه‌هاى برجسته معمول گرديد و اين اختلاط سبك كار چينى و ايرانى در عهد تيموريان به اوج خود رسيده است .\r\n\r\nصنايع ديگر\r\nمتأسفانه به علت عدم توجه مردم ايران به جمع‌آورى آثار صنعتى و اشياء مصنوع عهد قديم و ناقص بودن تحقيقات علماى علم آثار در اروپا و امريكا هنوز چنان كه بايد معلومات علمى كافى براى فهم تاريخ صنايع گذشتهء ايران در دست نيست همين‌قدر از بعضى اشيائى كه بتدريج جمع‌آورى شده و در اروپا و امريكا موزه‌هاى عمومى يا اعيان باذوق از آنها مجموعه‌هائى ترتيب داده‌اند به خوبى معلوم مىشود كه غير از نقاشى يك رشته صنايع ديگر نيز در دورهء مغول معمول بوده كه آثار هنر دست استادان ايرانى در آنها كاملا نمودار است و از مشاهدهء همانها نيز كمال توجهى را كه اين ملت به ظرافت‌كارى و نمودن جنبهء جمال و ذوق داشته‌اند مىتوان دريافت و اهم اين صنايع كاشىكارى و ساختن ظروف سفالين و منبت‌كارى در روى در و چوب و نقره در روى فلزات و بافت پارچه‌هاى معمولى و زربفت و ساختن اسلحه و غيره است .\r\nنسج پارچه‌هاى قيمتى كه از قبل از استيلاى مغول نيز در ايران رواج كلى داشت در عهد ايلخانان همچنان به حال ترقى باقى ماند بلكه رونق آن زيادتر از پيش شد چه امرا و عمال و وزرا كه هر سال بايستى مبلغى از جنس بعنوان هديّه و تحفه بحضور ايلخانان بفرستند بافت پارچه‌هاى زربفت را در مراكز حكومت و قلمرو امارت خود تشويق مىنمودند و كارخانه‌هاى متعدّد براى اين كار در تبريز و گرجستان و بغداد و مرو و طوس و شوشتر و شيراز و نيشابور وجود داشت و مغول در جزء پيشه‌ورانى كه در ابتداى فتح بلاد به مغولستان و قراقروم كوچ مىدادند مخصوصا عدّه‌اى از استادان پارچه‌بافى را كه در بافت منسوجات زركش و زربفت مهارت داشتند اختيار مىنمودند چنان كه در سال 629 پس از فتح تبريز چون مردم آن شهر براى تقديم به اوگتاىقاآن خيمهء گرانبهائى از اطلس و سمور و سنجاب درست كرده بودند جماعتى را كه در اين هنر استاد بودند به مغولستان بحضور او فرستادند .\r\nدر عهد حكومت عطا ملك جوينى كارخانجات بغداد بواسطهء تشويق او اعتبار\r\n\r\n","description":"","footnote":"","page_name":" 558 ","page_number":626},
  {"content":"\r\n\r\nو شهرت فوق‌العاده بهم رساند و عطا ملك كه مردى كريم و بخشنده و در عراق داراى دستگاه سلطنتى بود و هر سال مبالغى هنگفت تقديمى و هديّه به دربار ايلخان مىفرستاد و يك قسمت عمده از آنها پارچه‌هاى زربفت قيمتى بود در اصلاح و رونق آن كارخانجات سعى بسيار داشت .\r\nدر عهد ايلخانى گيخاتو و صدارت خواجه صدر الدّين خالدى زنجانى بواسطهء ناياب شدن سيم و زر لطمهء بزرگى ببافت پارچه‌هاى گرانبها وارد آمد و اين خواجه در موقع رايج ساختن چاو از جمله احكامى كه داد يكى نيز آن بود كه نسج پارچه‌هاى زربفت جز آنچه به ايلخان و شاهزادگان تعلق داشت موقوف شد .\r\nدر عهد غازان كه بار ديگر خزانهء مملكت بتدبير خواجه رشيد الدين فضل اللّه معمور گرديد و معاملهء بزر و سيم آزاد شد و مقدار اين دو فلز در ممالك ايلخانى رو به فراوانى گذاشت مجدّدا بافت پارچه‌هاى قيمتى رواج گرفت و كارخانه‌ها مثل ايام قبل از گيخاتو داير شد و در عهد اولجايتو اهميت كارخانجات نساجى بغداد تا آنجا رسيده بود كه خواجه سعد الدين ساوجى براى دور كردن رقيب خود يعنى تاج الدين عليشاه از حضور ايلخان او را كه داعيهء وزارت داشت به رياست كارخانه‌هاى بغداد فرستاد و عليشاه به زودى چنان امور كارخانجات را مرتب كرد كه پيش از او كسى آنها را به آن خوبى اداره نكرده بود و در مدتى قليل در آنجا پارچه‌هائى تهيه كرد كه تا آن زمان نظير آنها از جهت نظافت و گرانبهائى فراهم نشده بود .\r\nبعد از قتل خواجه سعد الدين ساوجى و اختيار عليشاه بجاى او و قرار گرفتن مقام وزارت اولجايتو بر عهدهء عليشاه و خواجه رشيد الدين فضل اللّه از جمله پيشكشها كه اين دو وزير جديد به خدمت ايلخان تقديم نمودند ، مقدارى پارچه‌هاى زركش و خرگاههاى زرين مرصع و قباهاى مغرّق و جامه‌هاى استبرق بود كه تا آن عهد و زمان كسى نظير آنها به چشم نديده بود .\r\nنسج پارچه‌هاى ابريشمى نيز در اين ايام در ايران بخصوص در گيلان و خراسان و يزد و كرمان اهميت فوق‌العاده داشت و اساسا ابريشم در آن ازمنه از ثروتهاى گرانبها بود چنان كه قسمتى از ماليات جنسى اين ولايات به ابريشم تأديه مىشد و غالبا خراجى كه بر عهدهء\r\n\r\n","description":"","footnote":"","page_name":" 559 ","page_number":627},
  {"content":"\r\n\r\nمؤديان ولايات مزبور واگذار مىگرديد ابريشم بود چنان كه اولجايتو پس از فتح گيلان امراى محلى آن سرزمين را هريك به قدر وسع بپرداخت مقدارى ابريشم در سال واداشت و در خراسان نيز در عهد سربداران پهلوان حسن دامغانى با دادن چند خروار ابريشم بدرويش عزيز مجدى او را از مخالفت با خود بازداشته باصفهان روانه كرد و ابريشم چنان كه خواهيم گفت در عهد استيلاى مغول يكى از مهم‌ترين مال‌التجاره‌هاى شرق بود و تجار غربى با جدّ و جهد بسيار در خريد و جلب آن سعى مىكردند .\r\nبافت قالى و سجاده و گليمهاى عالى نيز در دورهء ايلخانان در ايران و ساير ممالك اسلامى شرق رونق بسيار داشته و مقدار زيادى از آنها بوسيلهء بنادر خليج فارس بهندوستان و يا بتوسط تجار ونيزى و ژنى به اروپا حمل مىشده است ولى متأسفانه از آنها امروزه كمتر نمونه‌اى در دست است تا از روى آنها بتوان معلومات علمى وافى بدست آورد .\r\nدر ميان بلاد اسلامى مشرق شهر موصل بمناسبت وقوع بر سر راه بين ممالك ايل‌نشين ( كردستان و لرستان و بادية الشام ) و سهولت تحصيل اقسام پشمهاى عالى و به علت نزديكى به دو پايتخت ييلاقى و قشلاقى ايلخانان ( تبريز و بغداد ) در بافت اقسام فرشها و پارچه‌هاى پشمى عالى شهرت مخصوص بهم رسانده بود و غالبا تجار خارجى در تبريز و بغداد و خود آن شهر پارچه‌ها و منسوجات مخصوص موصل را به قيمتهاى خوب خريده بخارج صادر مىكردند از آن جمله در يكى از محلات موصل كه عتابيه نام داشته يك قسم قالى « 1 » و پارچه‌اى از نوع اليجه « 2 » مىبافته‌اند كه مشهور عالم بوده .\r\nعلاوه بر تشويق سلاطين و امرا و احتياجات تجارتى امر ديگرى كه صنايع ظريفهء دقيق را در عهد ايلخانان در ممالك اسلامى مخصوصا ايران رواج كلى داده بسط افكار عرفانى است چه عرفا چنان كه مىدانيم باذوق‌ترين بزرگانى هستند كه در تاريخ اين مملكت نام ايشان مذكور است و اين جماعت كه هر نقش جميل و صورت زيبا را مظهر تجلى نور حق و جمال اللّه مىدانستند در آرايش و نفاست لباس و سجادهء خود و\r\n\r\n\r\n","description":"","footnote":"\r\n( 1 ) - اين قسم قالى را كه تجار فرنگى به همان اسم عتابى مىخوانده‌اند به بازارهاى فرنگ برده مىفروختند و كلمهء  « Tapis »  در السنهء فرنگى از همين لغت عتابى اشتقاق يافته .\r\n( 2 ) - عتابى در ميان مسلمين بمعنى عام پارچهء مخطط معمول گرديده و گورخر را هم به همين مخطط بودن « حمار عتابى » مىخوانده‌اند .\r\n","page_name":" 560 ","page_number":628},
  {"content":"\r\n\r\nنمونه‌اى از كاشيهاى سلطانيه ( مقابل صفحهء 560 )\r\n\r\n","description":"","footnote":"","page_name":" الف 560 ","page_number":629},
  {"content":"\r\n\r\nنمونه‌اى از ظروف دورهء مغول ( مقابل صفحهء 561 )\r\n\r\n","description":"","footnote":"","page_name":" ب 560 ","page_number":630},
  {"content":"\r\n\r\nگرد كردن اشياء ظريف سعى مىكردند و علنا تا حدّى مثل مانويه از صنايع مستظرفه تشويق مىنمودند و همين نكته نيز يكى از علل منفور بودن ايشان در پيش اهل زهد و ريا بود و اين جماعت اخير متصوفه را به همين مناسبات مشرك و بت‌پرست مىخواندند .\r\nكاشيهاى معرّق و ظروف منقوش سفالين كه از آثار عهد ايلخانان در رى و سلطان‌آباد و ورامين و خراسان بدست آمده نيز از جهت ظرافت و استادى در پختن گل و رنگ‌آميزى و نقوشى كه در روى آنها ساخته شده از شاهكارهاى بسيار عالى است و اين ظروف با وجود شهرت كاسهء چينى در تمام ممالك شرق و غرب خريدار داشته حتى به اروپا و چين نيز برده مىشده و در فرنگستان سرمشق تقليد براى استادان آن سرزمين گرديده است .\r\nساختن آلات رصدى و نجومى و اقسام ساعتها و اسباب معرفت اوقات نماز و تعيين ظهر نيز در جميع ممالك اسلامى معمول بوده و قبل از استيلاى مغول در دو مركز اسلامى عمدهء شرق يعنى الموت و بغداد اسماعيليه و خلفاى عباسى در جمع‌آورى اين گونه آلات و جلب استادان اين فنون سعى بسيار داشتند و خزاين بغداد و الموت از اين جهات در دنياى آن ايام كمال شهرت را داشت و پس از آنكه هولاگو بر الموت و بغداد دست يافت . قسمت عمدهء اين آلات نفيسه را تحت اختيار خواجه نصير الدّين قرار داد تا در رصد مراغه از آنها استفاده كند و خواجه خود نيز در سفرهائى كه ببغداد كرد مقدارى ديگر از آن آلات را براى انجام كار رصد جمع آورد و آشنايان به صناعت آلات رصدى و نجومى را به مراغه برد .\r\nيكى از شعب عمدهء صنايع مستظرفه كه مخصوصا مقارن استيلاى مغول در ممالك شرق اهميت فوق‌العاده داشت حسن خط بود و مستنصر و مستعصم و وزراى ايشان در جلب خوشنويسان و به كار واداشتن ايشان در خزانةالكتب‌هاى دار الخلافه مبالغ بسيار خرج مىكردند و مشهورترين خطّاطان اين دوره دو نفرند يكى صفى الدّين عبد المؤمن ارموى ( متوفى 693 ) كه احوال او گذشت ديگر شاگرد او كه در فن خط بمراتب از استاد خود نيز معروف‌تر شده يعنى جمال الدين ياقوت مستعصمى ( متوفى سال 698 ) كه هردو سابقا از خطاطان مخصوص مستعصم آخرين خليفهء عباسى بوده و بعد از بر افتادن دولت عباسيان به خدمت خاندان جوينى پيوسته‌اند و ياقوت كه استاد خط نسخ\r\n\r\n","description":"","footnote":"","page_name":" 561 ","page_number":631},
  {"content":"\r\n\r\nمحسوب مىشود ابتدا از غلامانى بوده كه او را مستعصم خريده و به شاگردى پيش صفى الدين عبد المؤمن واداشته و او به زودى در ادب و حسن خط مهارت بسيار يافته و در اين فن اخير بر استاد خود نيز پيشى گرفته است . عطا ملك جوينى او را بسيار محترم مىداشت و پسران خود و برادرزادهء خويش شرف الدين هارون را براى آموختن حسن خط پيش او به شاگردى واداشت .\r\n\r\nمعمارى و ابنيه\r\nدر بادى نظر نسبت بناى ابنيه و عمارات بمغول و بحث در اين باب در دورهء استيلاى ايشان غريب مىنمايد زيرا كه اولا قوم تاتار چنان كه سابقا هم گفته‌ايم مثل هر طايفهء بدوى ديگر پابند به اقامت در محلى ثابت نبوده و قرارگاه ايشان انحصار به همان - چادرهاى ايلياتى و يورتهاى مخصوص داشته كه در حين قرار مجموع آنها حكم شهرى را پيدا مىكرده و پس از حركت اثرى از آنها بجا نمىمانده است ثانيا طايفهء تاتار و اتباع چنگيز و سرداران و جانشينان او آيت خرابى بوده و بهرجا كه قدم مىگذاشته‌اند آباديها را زير و رو مىكرده و گاهى نيز عظيم‌ترين بلاد را بدون اغراق با دشت و هامون برابر مىنموده‌اند ولى اين حال چنان كه در حين استيلاى هر قومى اتفاق مىافتد و لازمهء كروفر و تسخير بلاد خصم است اختصاص به اوايل حال ايشان داشته و پس از آنكه دورهء فتوحات به انتها رسيده و زمان ادارهء ممالك مفتوحه و لزوم اختيار مراكزى براى آنها پيش‌آمده مغول نيز خواهىنخواهى محكوم حكم آداب رعاياى مغلوبهء خود گرديده و مثل ايشان بقبول اقامت در پايتخت و تأسيس ادارات و فراهم داشتن وزرا و عمال ديوانى در گرد خود مجبور شده‌اند و چون رسم ايلياتى خود را در رفتن از قشلاق به ييلاق و بالعكس نيز از دست نداده بودند غالبا دو اقامتگاه براى خود داشته يكى در عراق عجم و آذربايجان ( تبريز ، اوچان ، موغان ، اران ، سلطانيه ) ديگرى در عراق عرب ( بغداد ) و در هريك از اين مراكز ايلخانان و امرا و وزراى ايشان جهت خود عمارات و ابنيه‌اى بنا مىكرده‌اند ، بعلاوه جانشينان و سرداران چنگيز پس از تسخير و خرابى بلاد ايران همين‌كه آنها را به تصرف خود گرفتند به مردم اجازهء تجديد عمارت آنها را دادند و خود نيز بعضى اوقات در اين كار پيش قدم شدند و بر اثر همين\r\n\r\n","description":"","footnote":"","page_name":" 562 ","page_number":632},
  {"content":"\r\n\r\nنمونه‌اى از كاشيهاى عهد مغول ( مقابل صفحهء 562 )\r\n\r\n","description":"","footnote":"","page_name":" الف 562 ","page_number":633},
  {"content":"\r\n\r\nكيفيت بسيارى از خرابيهاى سابق مرمت شد چنان كه ماوراءالنهر و بلاد تركستان بدست امير مسعود بيك بن محمود يلواج و عراق عرب بتوجه خاندان جوينى مخصوصا عطا ملك و قوچان بدست هولاگو و ارغون مجددا آباد گرديد .\r\nتا موقع اسلام آوردن ايلخانان ايران مغول اجساد سلاطين خود را دور از نظر عامه در محلهائى مخفى دفن مىكردند و به همين جهت محل قبر ايلخانان غير مسلمان درست معلوم نيست ولى پس از آنكه ايشان قبول اسلام كرده‌اند مخصوصا از عهد غازان ببعد كه هم اسلام ايشان قوت گرفته و هم مدت سلطنت ايلخانان مسلمان از دورهء ايلخانى اسلاف مسلم آن جماعت طويل‌تر شده بقانون مسلمين به بناى مقبره و گنبد مخصوص اقدام نموده‌اند بعلاوه براى نشان دادن تعلق خود باسلام بانشاء و تعمير ابنيهء خير ديگر نيز از قبيل مساجد و جوامع و مدارس پرداخته و اگرچه قبل از ايلخانان مسلمان ايلخانان ديگر هم كليساها و معابد بودائى در ايران ساخته بوده‌اند ولى بعدها مسلمين آثار آنها را برانداخته و نام و نشانى از آنها بجا نگذاشته‌اند و به همين علل است كه بيشتر ابنيه و آثارى كه از دورهء مغول باقى است از عهد غازانخان ببعد است .\r\nاز دورهء غازان ببعد ساختن سه رشته بنا بدست ايلخانان و وزرا و امراى ايشان معمول شده است :\r\n1 - بناى آباديها و شهرهاى ييلاقى و قشلاقى يا تعمير قرى و آباديهاى سابق مثل تعمير اوجان و تسميهء آن به شهر اسلام و بناى محمودآباد موغان و تجديد قسمتى از عمارات رى و انشاء باروى تبريز و ساختن شنب‌غازان بتوسط غازان و بناى سلطانيه و سلطان‌آباد چمچال بتوسط اولجايتو و بناى قسمتى از سلطانيه و ربع رشيدى بدستور خواجه رشيد الدين فضل اللّه و قسمتى از ابنيهء تبريز بتوسط خواجه عليشاه و غيره .\r\n2 - ابنيهء مذهبى و مدارس و عمارات خيريه مثل بناى دار السياده و خانقاه نجف و ابنيهء خيريهء شنب‌غازان بامر اين ايلخان و بناى مسجد ذو الكفل و ابنيهء خيريهء سلطانيه و تعمير مسجد جمعهء اصفهان و ورامين بتوسط اولجايتو و ابنيهء خيريهء عطا ملك در عراق عرب و خواجه رشيد الدين در سلطانيه و ربع رشيدى .\r\n3 - مقابر و گنبدها يعنى گنبد شنب‌غازان مقبرهء اين ايلخان و دو گنبد سلطانيه مقبرهء اولجايتو و ابو سعيد .\r\n\r\n","description":"","footnote":"","page_name":" 563 ","page_number":634},
  {"content":"\r\n\r\nاستيلاى مغول در اوايل نه تنها موجب ويرانى آباديها و خرابى عمارات و ابنيه گرديد بلكه جمع كثيرى از استادان صنايع مستظرفه و هنرمندان را از ميان برد و از اين مردم عده‌اى نيز مثل فضلا از ايران گريختند و ببلاد ديگر اسلامى از جمله به سرزمين روم و مصر مهاجرت نمودند و در پناه امرا و سلاطين آن نواحى ببروز هنر و استادى خود پرداختند و همين مسئله همچنان‌كه ادبيات فارسى را در خارج ايران منتشر ساخت صنايع ظريفه و سبك معمارى خاص ايرانى را نيز در بلاد روم و مصر داخل نمود و يك عده از ابنيهء مصر و شام و روم در آن ايام بدست اين ايرانيان مهاجر بنا شده است .\r\nاز زمان هولاگو ببعد كه روابط بين ممالك اسلامى مركز و مغرب آسيا با چين رو به افزايش رفت و متمدنين چينى و ايرانى ببلاد يكديگر رفت‌وآمد كرده با هم مخلوط شدند و بالنتيجه بسيارى از معلومات و هنرهاى يكديگر را آموختند هم معمارى اسلامى عهد سلاجقه و بنى عباس بدست ايرانيان در چين نفوذ نمود و هم معمارى چينى در ممالك اسلامى ، مخصوصا از سبك معمارى چينى چيزى كه بيشتر در ميان مسلمين تأثير كرده يكى شكل گنبدهاست كه در مقابر و مساجد كاملا از معابد چينى و بودائى تقليد شده ديگر استعمال رنگ آبى شفاف در كاشىكارى و پوشاندن خارج گنبدها از كاشيهاى كبود براق مخصوصا بعضى از بناهائى كه از عهد ايلخانان باقى مانده از دور هيئت چادرها يعنى يورتهاى مخصوص ايلات را دارد و از اين جهت بناى ظريفى كه هنوز قسمت عمدهء آن در مراغه باقيست و به مقبرهء دختر هولاگو خان شهرت دارد از همه نمايان‌تر است . اما از آثار و ابنيهء عهد ايلخانان آنچه هنوز بجاست اگرچه به حال خرابى است و قسمت عمدهء آنها محو شده ابنيهء ذيل قابل اعتناست :\r\n1 - مقبرهء معروف به مقبرهء دختر هولاگو در مراغه ،\r\n2 - بقاياى رصدخانهء مراغه ،\r\n3 - مسجد ورامين از اولجايتو ،\r\n4 - قسمتى از مسجد جامع اصفهان از اولجايتو ،\r\n5 - گنبد سلطانيه از اولجايتو ،\r\n6 - بنائى از ابو سعيد در مراغه ،\r\n\r\n","description":"","footnote":"","page_name":" 564 ","page_number":635},
  {"content":"\r\n\r\nمسجد جامع ورامين از بناهاى اولجايتو ( مقابل صفحهء 564 )\r\n\r\n","description":"","footnote":"","page_name":" الف 564 ","page_number":636},
  {"content":"\r\n\r\nدر ميان اين ابنيه آنكه از همه مهم‌تر و در عصر ايلخانان آخرى در عالم شهرتى به سزا داشته و هنوز نيز قسمت مهمى از آن برپاست گنبد سلطانيه يعنى مقبرهء سلطان محمد اولجايتوست كه آن ايلخان به شرحى كه سابقا گفتيم آن را خود در حيات خويش در ضمن بناى شهر سلطانيه كه از 704 تا 713 طول كشيده ساخته است .\r\nاين گنبد كه در داخل باروى سلطانيه قرار داشته بنائى است مثمن يعنى هشت گوش كه طول هر ضلع آن به هشتاد گز بالغ مىشده و گنبدى كه بر روى آن بوده 120 گز ارتفاع داشته است . در اطراف بناى مزبور پنجره‌هاى آهنينى ساخته بودند كه يكى از آنها داراى 30 ارش ارتفاع و 115 ارش عرض بوده ، مقبرهء اولجايتو سه در بسيار عالى منقور داشته كه روى آنها را با ظرافت تمام بخطوط و نقوش زيبا مزين كرده بوده‌اند .\r\nداخل و خارج گنبد اولجايتو از كاشيهاى كبود بسيار شفاف كه هنوز قسمتى از آنها باقيست مستور بوده و هيئت آن از فاصله‌هاى بعيد در مقابل نور آفتاب به درخشانى تمام جلوه مىكرده و اين قسم بنا كه تا آن تاريخ به آن جامعيت در ممالك اسلامى سابقه نداشته بتدريج سرمشق بناهاى عهد تيموريان و صفويه شده و در دورهء صفويه بكمال خود رسيده است .\r\nقبل از عهد اولجايتو كاشىكارى در داخل مساجد و عمارات معمول بوده ولى فقط در بعضى قسمتهاى آن . گنبد سلطانيه در ميان ابنيهء اسلامى اولين نمونه‌ايست كه در تمام آن كاشىكارى به كار رفته و اين به عقيدهء جماعتى از محققين بر اثر عادت مغول و مراسم ايشان است چه اين قوم در چادرها و يورتهائى كه جهت خانان خود تهيه مىديدند سعى بليغ داشتند كه دو طرف داخلى و خارجى چادرها و خيمه‌ها را باقسام تزيينات بيارايند و خيمهء زركشى كه هنرمندان تبريز براى تقديم باباقا خان ساختند و داخل و خارج آن را باقسام اطلس و حرير و سنجاب آراستند از اين قبيل بود . پس از اقامت در شهر در بناى ابنيه نيز همين سليقه را به كار بردند و به هنرمندان و معماران دستور دادند كه عمارات و مساجد و مقابر را به همين وضع دلگشاى مفرح بسازند و اين مسئله در ميان مقدسين مسلم ابتدا به نظر خوشى تلقى نشد چه ايشان مخصوصا در باب مساجد تذهيب و آرايش را منافى با عبادت‌خانهء اسلامى مىشمردند و آن را از قبيل تشبّه به بت‌پرستان\r\n\r\n","description":"","footnote":"","page_name":" 565 ","page_number":637},
  {"content":"\r\n\r\nو عيسويان مىدانستند چنان كه در اوايل عهد ابو سعيد موقعى كه بامر اين پادشاه مبالغ خطيرى در سلطانيه صرف بناى مسجدى شد و در حين عمل طاقى كه جهت مسجد بارتفاع زياد برپاشده بود خلل پذيرفت و مسجد ناتمام و متروك ماند جمعى اين پيشامد را بر آن حمل كردند كه چون سلطان و وزراى او وجهى گزاف از عايدات مملكت را فقط براى تفنن و آرايش نه در راه حق و اظهار اخلاص به او صرف كردند عمل ايشان حسن ختام نپذيرفت و اتمام نيافته راه زوال سپرد و شاعرى در همان عهد گفت :\r\n جزاى قبح عمل بين كه روزگار هنوز * تمام ناشده طاقى همىكند ويران \r\n\r\nروابط تجارتى\r\nاستيلاى مغول و درآمدن قسمت اعظم آسيا مخصوصا ممالك متمدنهء قديم و طرق ارتباطيه مهم آن در تحت يك اداره و حكومت و مطاع و محترم شدن ياساى چنگيزى در جميع ممالك تابعهء اولوس اربعه باعث برافتادن عموم سدهاى بزرگى گرديد كه سابقا به علت اختلاف طرز حكومت و وجود سرحدهاى سياسى و آداب و اخلاقى كه مانع خلطه و آميزش مستقيم ملل بود ، و عدم معرفت كافى ايشان باحوال ممالك يكديگر و راههاى معتبر و مال‌التجاره‌هاى نفيس ، نمىگذاشت مردم ممالك مختلفهء آسيا با هم ارتباط مستقيم حاصل كنند مخصوصا قوم تاتار كه بر اثر بدوى بودن و احتياج بجلب مال‌التجاره‌ها و امتعهء گرانبهاى ممالك متمدنه در باز نگاهداشتن طرق تجارتى از قديم سعى بليغ به كار مىبردند پس از مغلوب ساختن ممالك آسياى مركزى و غربى اين سياست ديرينه را بيشتر تقويت نمودند و چنگيز خان كه يكى از منظورهاى اصليش در حملهء بممالك خوارزمشاهى افتتاح راه تجارتى بين مغولستان و آسياى غربى بود براى داير نگاهداشتن راههاى كاروانى و حفظ امن و رعايت حال تجار و كاروانيان در ياساى خود مواد مخصوص گنجانده بود و فرزندان و جانشينان او نيز همه در رعايت اين اصل نهايت جهد را به كار مىبردند .\r\nتشكيل دولت واحد مغول در آسيا و مربوط شدن قراقروم و خانباليغ با بلاد ماوراءالنهر و خراسان و تبريز و بغداد و سلطانيه نه تنها رفت‌وآمد قوافل بين دو مملكت متمدن قديم چين و ايران را ممكن و راههاى تجارتى ميانهء اين دو قسمت\r\n\r\n","description":"","footnote":"","page_name":" 566 ","page_number":638},
  {"content":"\r\n\r\nمسجد جامع مرند از بناهاى ابو سعيد بهادر خان ( مقابل صفحهء 566 )\r\n\r\n","description":"","footnote":"","page_name":" الف 566 ","page_number":639},
  {"content":"\r\n\r\nاز آسيا را داير كرد بلكه بر اثر سياست بين المللى ايلخانان ايران در افتتاح روابط با پاپها و سلاطين عيسوى اروپا و لشكركشى بشام و مصر بتدريج ارتباط مهمى بين مصر و شام و اروپا با آسياى مركزى و شرقى كه تا آن تاريخ به كلى بر سكنهء قسمت غربى عالم مجهول مانده بود برقرار كرد و متعاقب مسافرتهاى پلان كار پينو و گيّوم دو روبرو كى به قراقروم و برادران ماركوپولو به چين و پردنن به ايران و آسياى شرقى و سفرا و مبلغين ديگر عيسوى آسياى مركزى و شرقى در اروپا معروف گرديد و در حقيقت اين مأمورين و مسافرين آسيا را براى هم‌وطنان خود مكشوف ساختند و اطلاعات بسيار در باب تمدّن و آبادى و راه‌ها و تجارت و امتعهء نفيسهء اين قسمت از دنيا در اروپا انتشار دادند .\r\nانتشار اين معلومات در قطعهء اروپا مقارن بود با دورهء بسط اقتدار تجارتى بنادر ممالك شمالى درياى مديترانه مخصوصا دو بندر مهم ونيز و ژن كه در اين تاريخ صاحب تجارتى عظيم در اين دريا بودند و كشتيهاى تجار آن دو بندر بين غالب بنادر مصر و شام رفت‌وآمد مىكردند و قسمت اعظم مال‌التجاره‌هاى عزيز ممالك اسلامى را در اين بنادر خريده براى فروش به اروپا مىبردند .\r\nتجار ونيزى به شرحى كه در تاريخ اروپا مسطور است در نيمهء اول قرن سيزدهم ميلادى بر شهر قسطنطنيه استيلا پيدا كردند و قريب نيم قرن در آن مركز مهم مستولى مانده كليد تجارت اروپاى شرقى و مديترانه و آسياى غربى را در دست خود گرفتند و از آن شهر از يك طرف با روسيهء جنوبى و شرقى و ممالك خوارزمشاهى قديم و ماوراء بحيرهء خوارزم و از طرفى ديگر با اراضى متعلقه بمماليك مصر و شام تجارت مىكردند .\r\nتجار ونيزى از راه درياى سياه با مغولانى كه در دشت قبچاق و خانات بلغار و باشقرد و كريمه مستقر شده بودند داخل تجارت شدند و از ايشان غنايمى را كه از غارت ممالك مغلوبه بدست آورده بودند مىخريدند و در عوض آنچه را كه محتاج‌اليهاى ايشان بود به آن قوم مىفروختند .\r\nامتعهء مهمى كه در اين تاريخ بدست تجار ونيزى از ممالك فوق به اروپا حمل مىشد عبارت بود از چوب و كتان و زفت ( جهت كشتيها ) و نمك و عسل و موم و پوست\r\n\r\n","description":"","footnote":"","page_name":" 567 ","page_number":640},
  {"content":"\r\n\r\nو ماهى و گوشت قديد و غلات روسيهء جنوبى و يكى از تجارتهاى مهمى كه بدست مردم ونيزى انجام مىگرفت معاملهء برده بود چه اين مردم مثل تجار فنيقى قديم از ممالك مغول و اسلاو و گرجستان اطفال و زنان را به مبالغى جزئى مىخريدند و با وجود قدغن اكيد پاپ آنها را بممالك اسلامى مصر و شام آورده مىفروختند مخصوصا سلاطين مماليك مصر كه خود نيز ابتدا از همين غلامان و بردگان بودند عمال مخصوص داشتند كه از تجار ونيزى برده و مملوك بخرند و ايشان را بمصر آورده بجاى فلاحان مصرى به كارهاى زراعتى يا اعمال ديگر وادارند و كثرت عدد مماليك در مصر در آخر قرون وسطى به همين علت بوده است .\r\nدر اين دوره خوارزم ( خيوه ) يكى از مهم‌ترين مراكز كاروانى و دادوستد بوده چه قوافل چينى و مغولى مال‌التجارهء خود را از آسياى مركزى و شرقى به اين شهر مىآوردند و آنها را در آنجا به كاروانيان ديگر مىفروختند . اين كاروانيان از خوارزم بعزم بلاد سواحل نهر اتل ( ولگا ) حركت مىكردند و امتعهء آسياى مركزى و چين و هند را به شهرهاى بلغار ( در جنوب غازان حاليه ) و سراى وهشتر خان يا به شبه جزيرهء قرم ( كريمه ) آورده آنها را در آن نواحى با سكنه يا تجار ونيزى معامله مىنمودند .\r\n\r\nطرق تجارتى عمده\r\nبر اثر ايجاد دولت واحد مغول و امنيت راه‌ها و اجراى ياساى سخت چنگيزى در رعايت حال قوافل و بازرگانان و داير نگاهداشتن طرق ، راه برّى اروپا به دو مملكت پراسرار چين و هند كه از قديم به كثرت ثروت و نفاست امتعه و گرانى احجار كريمه و غيره شهرت يافته بودند باز شد ، راه چين از طريق روسيه و راه هند از طريق ايران .\r\nتجار ژنى در آخر قرن سيزدهم ميلادى از خان دشت قبچاق يعنى روسيهء جنوبى اجازه گرفتند كه در بندر كافا « 1 » از بنادر ساحلى شبه جزيرهء قرم ( كريمه ) دارالتجاره‌اى داشته باشند و كمى بعد تجار ونيزى به تحصيل اين اجازه نايل آمدند و چيزى طول نكشيد كه اهالى ژن و ونيز در بنادر ساحل درياى سياه مخصوصا در دو محل تانا « 2 » يعنى بندر آزوف و بوسفور و « 3 » نيز صاحب تأسيسات تجارتى شدند و از اين\r\n\r\n\r\n","description":"","footnote":"\r\n( 1 ) -  Caffa \r\n( 2 ) -  Tana \r\n( 3 ) -  Bosphoro  در محل كرج  Kertch  حاليه\r\n","page_name":" 568 ","page_number":641},
  {"content":"\r\n\r\nميان تجار ژنى ادارهء خاصى بنام ادارهء كريمه براى ترويج تجارت و سهولت كار دادوستد در روسيهء جنوبى و از طريق روسيه با مشرق تأسيس كردند و از همين راه محصولات روسيه از قبيل پوست و چرم و گوشت و ماهى و غلات را بتوسط شط ولگا و ابريشم چين را از راه صحراى گبى و بيش‌باليغ و الماليغ و اترار و خوارزم و سراى وهشتر خان به بنادر درياى آزوف و سياه مىآوردند .\r\nراههاى عمدهء بين چين و هند و بنادر و درياى آزوف و سياه سه بود :\r\n1 - راه چين يعنى قسمتى از راه بزرگى كه بمناسبت تجارت ابريشم چين از اين طريق آن را « راه ابريشم » مىگفتند .\r\nاين راه از ولايت توان هوانگ « 1 » در چين بولايت كان‌سو « 2 » مىآمد و از آنجا داخل تركستان شرقى حاليه شد از طريق بيش‌باليغ و الماليغ و اترار بسمرقند و بخارا مىرسيد . در بخارا قسمت اصلى آن از راه مرو و گرگان برى مىآمد و از رى به قزوين و زنجان و تبريز و ايروان مىرفت و از ايروان يا به طرابوزان و يا به يكى از بنادر شام منتهى مىگرديد . قسمت فرعى اين راه از سمرقند بخوارزم و از خوارزم به سراى وهشتر خان و از آنجا به كنار شط دن و بنادر درياى آزف انتها مىيافت .\r\n2 - راه هند و سند از طريق پيشاور و كابل و بلخ و خوارزم به سراى وهشتر خان و بنادر و دارالتجاره‌هاى تجار ژنى و ونيزى .\r\n3 - راه بحرى هند ببندر هرموز و از طريق خشكى از هرموز بكرمان و گرگان و خوارزم كه در اين محل اخير به راه فوق متصل مىگرديد .\r\nتجار ژنى و ونيزى تا ايام استيلاى امير تيمور گوركان بر روسيه در بنادر شبه جزيرهء قرم داراى استيلاى اقتصادى كامل بودند و عمدهء تجارت ابريشم چين و ادويهء هند از اين راه در دست ايشان بود و در اواسط نيمهء قرن چهاردهم ميلادى كه بين جانى بيك خان دشت قبچاق و تجار ايتاليائى بهم خورد و جانى بيك دو بندر تانا و كافا را از ايشان گرفت قيمت ابريشم و ادويه در اروپا مضاعف شد و اين حال تا موقعى كه بار ديگر بين خان و تجار مزبور صلح برقرار گرديد باقى بود و اين‌بار تجار ژنى و ونيزى براى تلافى مافات جدّ و جهد خود را دو برابر كردند .\r\n\r\n\r\n","description":"","footnote":"\r\n( 1 ) -  Touang - Huang \r\n( 2 ) -  Kan - Sou \r\n","page_name":" 569 ","page_number":642},
  {"content":"\r\n\r\nاما طرق تجارتى بين المللى ايران بمناسبت اقامت ايلخانان در آذربايجان و مركز قرار دادن آنجا همه منتهى به اين قسمت مىشد مخصوصا كه آذربايجان بر سر راههاى عمدهء دشت قبچاق و خوارزم و ايران و عراق و درياى مديترانه قرار داشت و در عهد مغول از موقعى كه تبريز پايتخت ايلخانان شده اين شهر بزرگترين مركز تجارتى ايران بلكه از مهم‌ترين دارالتجاره‌هاى دنياى آن زمان گرديده است و حكم بغداد را در عهد خلفاى عباسى بهم رسانده .\r\nدر ايام ايلخانان عموم راههاى كاروانى شرق اقصى و هند و درياى مديترانه و دشت قبچاق و ايران و عراق به شهر تبريز منتهى مىگرديد و اقسام مال‌التجاره‌هاى اين نواحى به آن شهر وارد و در آنجا دادوستد مىشد .\r\nتبريز از سه طريق با خليج فارس مربوط بود :\r\n1 - راه بصره و بغداد كه از معابر جبال كردستان گذشته به مراغه مىآمد و از مراغه به پايتخت مىرسيد .\r\n2 - راه بندر سيراف ( بندر طاهرى حاليه ) به شهر شيراز و اصفهان و كاشان و قم و رى و قزوين .\r\n3 - راه هرموز و كرمان و يزد و كاشان كه در اين محل اخير به راه دوم متصل مىشد .\r\nعلاوه بر اين سه‌راه تبريز چنان كه در فوق گذشت بر سر جادهء اصلى ابريشم قرار داشت و از طريق اردبيل و جلفا و خوى با جميع بلاد گشتاسفى و موقان و اران نيز مربوط بود .\r\nتبريز با ممالك عيسوى از دو طريق ارتباط داشت :\r\n1 - راه ارمنستان كبير از طريق خوى و منازگرد و ارزنةالروم به طرابوزان كه در اين تاريخ از دارالتجاره‌هاى مهم تجار ژنى بود .\r\n2 - راه ارمنستان صغير از طريق معابر جبال كردستان يا از طريق ارزنةالروم و سيواس و يا از طريق وان و ديار بكر كه بالاخره در ساحل خليج اسكندرون به بندر لاژازو « 1 » از بنادر ارمنستان صغير و از بازارهاى تجارتى عمده و مركز معاملهء\r\n\r\n\r\n","description":"","footnote":"\r\n( 1 ) -  Lajazzo \r\n","page_name":" 570 ","page_number":643},
  {"content":"\r\n\r\nتجار ايتاليائى و فرانسوى و اسپانيائى مىرسيد .\r\n\r\nتجارت\r\nدر نتيجهء آبادى و امنيت راههاى فوق و دقت ايلخانان در داير و مأمون نگاه داشتن آنها ممالك ايلخانى مخصوصا از دورهء غازان خان ببعد مركز تجارت و دادوستد مهمى گرديد و تبريز بخصوص بزرگترين بازار معامله بين شرق و غرب شد چه اغلب راههاى بزرگ بمناسبت اهميت موقع و پايتخت بودن شهر بدانجا انتها مىيافت .\r\nچنان كه از مطالعهء مسافرت نامه‌هاى مسلمين و تجار و مأمورين فرنگى برمى - آيد تبريز در اين تاريخ بازار معاملهء ادويهء مالزى و مرواريد و ياقوت سيلان و مالابار و الماس و زمرد هند و شال كشمير و فرشهاى ماوراءالنهر و لعل بدخشان و فيروزهء نيشابور و اطلس و پارچه‌هاى زربفت مرو و طوس و شوشتر و موصل و يزد و كرمان و گلاب و عطريات شيراز و اصفهان و اقسام اسلحهء منقورهء گرجستان و شام بوده بعلاوه هنرمندان تبريزى خود نيز در ساختن پارچه‌هاى قيمتى و فرشهاى عالى و منسوجات ابريشمى مهارت داشته و مصنوعات دست خويش را نيز بتجار خارجى مىفروخته‌اند .\r\nخلاصه تبريز بقدرى در آن ايام آباد و معتبر و از لحاظ تجارت و اقتصاد معتبر بوده كه از اين جهات اول شهر دنيا بشمار مىرفته و مسافرين فرنگى از ديدن آن دوچار اعجاب مىشده و ادوريك دوپردنن كه در عصر ابو سعيد خان آنجا را ديده مىگويد : « تبريز از جهت امتعه بهترين شهر عالم است ، اين شهر براى ايلخان ايران از تمام مملكت فرانسه جهت پادشاه آن بيشتر اهميت دارد » .\r\nايران در اين ادوار چنان كه موقع طبيعى آن اقتضا دارد واسطهء تجارت بين مركز و مشرق آسيا يعنى هندوستان و چين و شرق اقصى و ممالك ساحلى مديترانه و مصر و اروپا بود . قسمت شرقى اين تجارت را تا حدود مغرب ايران تجار مسلمان در دست داشتند و قسمت غربى يعنى معاملهء با سكنهء سواحل مديترانه و اروپا با بازرگانان ژنى و ونيزى بود .\r\n\r\n","description":"","footnote":"","page_name":" 571 ","page_number":644},
  {"content":"\r\n\r\nدر موقعى كه ماركوپولو بتبريز آمد ( سال 694 . ه ) تجارت خارجى در اين شهر در دست تجار ژنى بود بعلاوه جماعتى از اين تجار امتياز كشتىرانى در بحر خزر را نيز براى خود تحصيل كرده بودند و اين پيشرفت‌ها براى تجار ژنى از دو راه حاصل شده بود يكى بر اثر داشتن تكيه‌گاههاى تجارتى مهم در سواحل شبه جزيرهء قرم ديگر در نتيجهء عقد اتحاد تجارتى با امير يونانى بندر طرابوزان در ساحل بحر سياه .\r\nدر ابتداى قرن چهاردهم ميلادى به شرحى كه سابقا هم اشاره كرديم تجار ونيزى مصمم رقابت با مردم ژن شدند و با اولجايتو و ابو سعيد خان داخل مذاكره و ارتباط گرديدند و بالاخره با ابو سعيد خان معاهده‌اى در اين زمينه بستند .\r\nمعاهدهء تجارتى بين تجار ونيزى و ابو سعيد خان در سال 720 به امضا رسيد و ابو سعيد خان بسفير ونيز اجازه داد كه تجار همشهرى او با كمال آزادى در ايران مسافرت و تجارت كنند و از پرداخت جميع انواع ماليات جز حقوق گمركى معاف باشند ، بعلاوه بمأمورين كشورى قلمرو خود دستور داد كه در صورت مراجعهء قنسول و نيز از هرگونه مساعدت و كمك نظامى بتجار يا قوافل ونيزى مضايقه ننمايند و ايشان را به هيچ اسم و رسم در راه‌ها توقيف يا معطل نكنند و در موارد لزوم از همراه ساختن بدرقه و محافظ با آن جماعت خوددارى نداشته باشند .\r\nدر سال 724 يك نفر قنسول از جانب جمهورى ونيز به شهر تبريز آمد و تجار ونيزى بتدريج در ممالك ايلخانى بتأسيس دارالتجاره‌ها در اين شهر مشغول شدند و بقدرى اعتبار و تعداد اين گونه مراكز و مؤسسات در تبريز اهميت بهم رساند كه در سال 728 جمهورى ونيز يك نفر مفتش مخصوص به شهر تبريز فرستاد تا احوال آن مؤسسات را بدقت تحت نظر تفتيش بگيرد .\r\nاستقرار تجار ايتاليائى در ايران و باز شدن راه تجارت بين مغرب‌زمين و مشرق از طريق بحر سياه و آذربايجان كاملا بنفع اروپائيان تمام شد و به علت سهل شدن كار معامله و كوتاه شدن راه تجارت روز به روز رونق و اعتبار آن افزايش يافت چه قبل از اين تاريخ بازرگانان اروپائى مجبور بودند كه براى خريد امتعهء نفيسهء هندوستان و چين و شرق اقصى به بنادر مصر و شام كه تحت تصرف مماليك بود\r\n\r\n","description":"","footnote":"","page_name":" 572 ","page_number":645},
  {"content":"\r\n\r\nمراجعه كنند و اسكندريهء مصر قبل از افتتاح راه ايران مركز عمدهء فروش امتعهء شرق بود .\r\nتجار فرنگى كه پس از رانده شدن عيسويان از شام بدست مماليك با رعاياى ايشان روابط خوشى نداشتند خواهىنخواهى به اسكندريه مىرفتند و امتعهء شرق مثلا ادويهء هند را از تجار مسلمان در آنجا مىخريدند و پس از پرداخت حقوق گمركى آن مال‌التجاره‌ها را كه در حدود سه برابر از قيمت حقيقى گران‌تر تمام مىشد براى فروش به اروپا مىآوردند .\r\nصليبيون اروپائى بر اثر طول اقامت در ممالك شام و مصر در ايام جنگهاى صليبى باستعمال بسيارى از محصولات مشرق مخصوصا قهوه و ادويه عادت پيدا كرده بودند و بهر قيمت كه مىشد در تحصيل آنها مىكوشيدند و به همين علت اجناس مزبور در اروپا طالب و خريدار بسيار داشت . تجار نفع‌پرست ونيزى و ژنى با وجود تاديهء حقوقهاى گزاف و بدمعاملگى و سوء سيرت مسلمين رعيت مماليك باز به بنادر مصر و شام مىرفتند و بهر شكل بود با تحمل هرگونه خوارى و پرداخت هر قسم مخارج ساليانه مقدارى از امتعهء مذكوره را خريده به اروپا حمل مىكردند .\r\nايلخانان مسلمان ايران كه در جميع موارد با مماليك رقابت داشتند بتشويق تجار ايتاليائى در اين ميدان نيز داخل رقابت با سلاطين مصر و شام شدند و بر اثر جلب تجار ونيزى و ژنى و تشويق ايشان و تأمين راه‌ها تجارت شرق را از اسكندريه برگردانده تبريز را در اين مقام جانشين آن كردند و حقوق گمركى را علىرغم مماليك تخفيف كلى دادند ، بعلاوه در حسن سلوك با تجار خارجى كوشيدند و جميع مراكز و راه‌ها را بر ايشان مفتوح گذاشتند و در اين زمينه نيز سياست اقتصادى عاقلانه‌اى كه مثل ترتيب اداره و مملكت‌رانى ايشان قابل هرگونه ستايش است پيش گرفتند و در نتيجهء آن ايران را دهليز تجارتى بين ممالك اطراف مديترانه و ممالك مركزى و شرقى آسيا كردند .\r\nارغون خان با سقف عيسوى سلطانيه پيشنهاد نمود كه در ساحل خليج فارس بندرى ايجاد كند تا جميع معاملات هند را به آن نقطه متوجه سازد ، بعلاوه خيال\r\n\r\n","description":"","footnote":"","page_name":" 573 ","page_number":646},
  {"content":"\r\n\r\nداشت كه در بحر عمان يك دسته جهازات مجهز ترتيب دهد تا راه بحر احمر را در بندر عدن و مدخل باب المندب بر روى كشتيهاى تجار شرقى بسته آنها را به لنگر انداختن در سواحل خليج فارس مجبور سازند .\r\nزحمات ايلخانان در افتتاح اقصر راه تجارتى بين مشرق و مغرب يعنى راه طرابوزان كاملا مؤثر افتاد و ايران از اين تاريخ با اروپا كه تازه شروع به بيدار شدن كرده بود ارتباط حاصل كرد و تا سلطنت ايلخانان باقى و راه‌ها امن بود دائما قوافل در رفت‌وآمد بودند و تجارت رونقى به سزا داشت ولى همين‌كه ابو سعيد خان مرد و ايران مخصوصا آذربايجان دوچار انقلاب و ناامنى شد راههاى تجارتى مسدود گرديد و تجار طرفين از اين بابت سخت در زحمت و نگرانى افتادند و همواره مترصد آن بودند كه وقتى باز اين راه به حال امن و فراغت اول عودت كند چنان كه در عهد سلطان اويس ايلكانى همين‌كه مختصر انتظامى در كار آذربايجان پيش آمد اين سلطان و تجار ونيزى و امير طرابوزان در اعادهء رونق راه قديم تبريز به طرابوزان سعى كردند و از ونيزىها نيز عدّه‌اى به تجارت آمدند ولى كمى بعد معلوم شد كه هنوز آن امنيتى كه به كار تجارت و به درد سير قوافل بازرگانى بخورد بر راه قديم حاكم نشده است .\r\nدر عهد تيموريان و زمان صفويه باز راه فوق منظور نظر قرار گرفت و در ايام صفويان به منتهاى اعتبار و رونق خود رسيد ولى بدبختانه عامل خارجى ديگرى كه مىتوان آن را يكى از بزرگترين علل بدبختى ايران جديد مقارن شروع نهضت اروپا شمرد در اوضاع دخيل شده راه مزبور را بست و آن استيلاى تركان عثمانى بود بر جميع سواحل شرقى مديترانه و مداخل تجارتى شام و مصر و اين امر چنان كه در تاريخ جديد بايد ديد و ما نيز بعدها به آن اشاره خواهيم كرد تجار ايتاليائى و اسپانيائى را پس از بسته شدن راههاى تجارت قديم با شرق بفكر يافتن راههاى ديگرى انداخت و اين فكر بالاخره منتهى بكشف راه جنوب افريقا و پيدا شدن قارهء امريكا گرديد و بين ايران و اروپا در قرون جديده كه با قدم‌هاى سريع به طرف ترقى پيش مىتاخت سدى سديد شد و راه ارتباط بين مملكت ما و اروپاى متمدن به كلى مسدود\r\n\r\n","description":"","footnote":"","page_name":" 574 ","page_number":647},
  {"content":"\r\n\r\nگشت و ايران كه از عهد ايلخانان تا اواخر صفويه در سياست بين المللى و اقتصاد عالم دخالت مستقيم داشت بتدريج در حصارى كه تركان عثمانى و دولت تزارى روسيه در اطراف آن كشيدند محصور و منفرد ماند و روز به روز بر مراتب تنزل و بىخبر ماندن مردم آن از اوضاع دنياى جديد متمدن افزوده گرديد تا آنكه در قرن نوزدهم ميلادى حفر ترعهء سوئز و رقابت سياسى بين انگليس و روسيه در آسياى مركزى اين حالت را ناگوارتر كرد و اين جمله را كه علل حقيقى تنزل ايران است درست در موقعى كه اروپا داخل در جادهء ترقى شده ما در فصول بعد بدقت مورد مطالعه قرار خواهيم داد .\r\n\r\n","description":"","footnote":"","page_name":" 575 ","page_number":648},
  {"content":"\r\n\r\nنقشهء ايران و ممالك مجاورهء سلطنت ايلخانان\r\n\r\n","description":"","footnote":"","page_name":" 576 ","page_number":649},
  {"content":"\r\n . \r\n","description":"","footnote":"","page_name":" 577 ","page_number":650},
  {"content":"\r\n\r\n\r\n[ فهارس 
  ]\r\n\r\n1 فهرست اسامى اشخاص\r\n\r\n","description":"","footnote":"","page_name":" 578 ","page_number":651},
  {"content":"\r\n\r\nآتيلا ) 72 ، 311\r\nآذر بيكدلى ) 544\r\nآروق ) 235 ، 238 ، 239 ، 523\r\nآغوش ، جمال الدين - ) 274 ، 277\r\nآغوش افرم ) 320 ، 321\r\nآق‌بوقا ، امير ) 247 ، 249 ، 250 ، 252 ، 455\r\nآق‌بوقا جلاير ) 331\r\nآق‌شاه ) 44 ، 49\r\nآلافرنگ ) 261 ، 279 ، 280 ، 307 ، 308 ، 358\r\nآلتون خان ) 21 ، 75\r\nآلتون برس ، علاء الدين دوات‌دار كبير ) 179\r\nآواك  Avak  ) 129 ، 145\r\nآيتمور ، آقا محمد ) 472 ، 477\r\nابراهيم ، امير ) 359\r\nابراهيم ، سيد شرف الدين - ) 391 ، 392\r\nابراهيم ، نصرة الدين - برادر نظام الدين حسن ) 400\r\nابراهيم ، نصرة الدين بن اسماعيل ) 400\r\nابراهيم ، شيخ صدر الدين - ) 256\r\nابراهيم ، سلطان - گوركانى ) 465\r\nابراهيم بن محمد طيبى ، جمال الدين - ) 396 ، 397 ، 398 ، 399\r\nابش خاتون ، اتابك ) 201 ، 391 ، 392 ، 393 ، 395 ، 396 ، 400 ، 406 ، 410\r\nابقا خان ) 162 ، 190 ، 197 ، 200 ، 201 ، 202 ، 203 ، 204 ، 205 ، 206 ، 207 ، 208 ، 209 ، 210 ، 211 ، 212 ، 213 ، 214 ، 215 ، 216 ، 217 ، 218 ، 219 ، 220 ، 221 ، 224 ، 225 ، 226 ، 248 ، 292 ، 348 ، 364 ، 369 ، 370 ، 392 ، 393 ، 394 ، 405 ، 406 ، 445 ، 451 ، 488 ، 393 ، 526 ، 565\r\nابن ابى الحديد ؛ عز الدين عبد الحميد - ) 185 ، 482 ، 483 ، 484\r\nابن ابى الحديد ، موفق الدين - ) 482\r\nابن الاثير ، عز الدين - ) 100 ، 105 ، 143 ، 216 ، 481 ، 484\r\nابن الاثير ، مجد الدين - ) 216 ، 217 ، 233 ، 235\r\nابن بابويه ، شيخ ابو جعفر صدوق محمد بن على ) 511\r\nابن بزاز ، درويش توكل ) 530\r\nابن بطوطه ، شرف الدين ابو عبد اللّه محمد بن عبد اللّه ) 493\r\nابن بىبى ، امير ناصر الدين يحيى بن مجد الدين محمد ) 528 ، 529\r\nابن الحاجب ) 505 ، 511\r\nابن الجوزى ، ابو الفرج جمال الدين عبد الرحمن 181 ، 539\r\nابن الجوزى ، شرف الدين عبد اللّه ) 181 ، 539\r\nابن الجوزى ، محيى الدين يوسف ) 181 ، 539\r\nابن الجوزى ، تاج الدين عبد الكريم ) 539\r\nابن خلكان ) 104 ، 481\r\nابن سينا ، ابو على ) 401 ، 498 ، 501 ، 503 ، 512 ، 526\r\nابن صوما  Bar Suma  ) 204\r\nابن الطقطقى ) 172 ، 186 ، 187 ، 492 ، 526\r\nابن العبرى ( ابو الفرج غريغوريوس بن اهرون ) 491\r\nابن العربى ، محيى الدين ) 514 ، 538 ، 547\r\nابن العلقمى ، مؤيد الدين محمد ) 178 ، 179 ، 181 ، 182 ، 185 ، 186 ، 187 ، 188 ،\r\n\r\n","description":"","footnote":"","page_name":" 579 ","page_number":652},
  {"content":"\r\n\r\n482 ، 501\r\nابن الفوطى ، كمال الدين عبد الرزاق ) 492\r\nابن كفرج بغرا ) 23\r\nابن يمين ، امير محمود بن امير يمين الدين طغرائى ) 471 ، 549\r\nابو اسحاق ، سلطان ) 438 ، 439 ، 440 ، 441\r\nابو اسحاق ، امير شيخ ) 250 ، 352 ، 532 ، 365 ، 414 ، 417 ، 177 ، 418 ، 419 ، 420 ، 421 ، 422 ، 423 ، 425 ، 427 ، 430 ، 447 ، 510 ، 522 ، 526 ، 530 ، 548 ، 549 ، 552\r\nابو بكر ) 328\r\nابو بكر خليفه ) 317 ، 534\r\nابو بكر ، پسر مستعصم ) 180 ، 185 ، 186 ، 215\r\nابو بكر بن سعد ، اتابك ) 108 ، 181 ، 190 ، 384 ، 385 ، 386 ، 387 ، 389 ، 392 ، 400 ، 519 ، 532 ، 537 ، 539 ، 540 ، 541\r\nابو بكر بن غياث الدين حاجى ) 412\r\nابو بكر بن محمد ، شرف الدين ) 449 ، 452\r\nابو بكر بن محمد ، بدر الدين ) 414\r\nابو بكر سديد ) 375\r\nابو حرب ) 401\r\nابو حنيفه ) 54\r\nابو الخير بن عالى همدانى ) 328\r\nابو ريحان بيرونى ) 501\r\nابو سعيد ابى الخير ) 504\r\nابو سعيد بن پيراحمد ) 448\r\nابو سعيد خان : سلطان ) 282 ، 311 ، 321 ، 322 ، 324 ، 327 ، 328 ، 329 ، 330 ، 331 ، 332 ، 333 ، 334 ، 335 ، 336 ، 337 ، 338 ، 339 ، 340 ، 341 ، 342 ، 343 ، 344 ، 345 ، 346 ، 347 ، 348 ، 349 ، 350 ، 352 ، 353 ، 354 ، 357 ، 364 ، 365 ، 366 ، 378 ، 410 ، 411 ، 415 ، 420 ، 455 ، 466 ، 467 ، 468 ، 469 ، 487 ، 491 ، 493 ، 494 ، 497 ، 508 ، 509 ، 510 ، 511 ، 515 ، 520 ، 521 ، 522 ، 523 ، 525 ، 526 ، 545 ، 548 ، 553 ، 563 ، 564 ، 566 ، 571 ، 572 ، 574\r\nابو طاهر بن علىّ بن محمد ) 443 ، 448\r\nابو طاهر خاتونى ) 504\r\nابو على مسكويه ) 502\r\nابو الفتح حسينى ) 530\r\nابو الفدا ، الملك المؤيد عماد الدين ابو الفدا اسماعيل بن على ) 277 ، 492\r\nابو الفضل كرمانى ) 42\r\nابو القاسم شجاع الدين اعور زوزنى ) 403\r\nابو محمد خرقى فيلسوف ) 42\r\nابو منصور ، ملك ) 381\r\nابو منصور عبادى ) 42\r\nابو نصر فراهى ) 516\r\nابو يزيد ) 426\r\nابو يزيد ، سلطان ) 433 ، 434 ، 436 ، 437 ، 461 ، 462 ، 463\r\nاتابك ) 233 ، 235\r\nاتسز خوارزمشاه ) 10 ، 11 ، 43\r\nاتوكين - اوتكين\r\nاثير الدين ابهرى ، اثير الدين مفضل بن عمر ابهرى ) 500 ، 504\r\nاثير الدين اومانى ) 514 ، 533\r\nامير احمد ) 508\r\nاحمد بناكتى ، امير ) 164\r\nاحمد جمال الدين ) 501\r\nاحمد ، فخر الدين ) 397\r\nاحمد ، ابو العباس ) 215 ، 233\r\nاحمد مظفرى ، سلطان عماد الدين - ) 415 ، 426 ، 431 ، 432 ، 434 ، 437 ، 438 ، 439 ، 440 ، 441 ، 442 .\r\nاحمد جلاير ، سلطان ) 461 ، 465\r\nاحمد تگودار ، سلطان ) 221 ، 222 ، 223 ، 224 ،\r\n\r\n","description":"","footnote":"","page_name":" 580 ","page_number":653},
  {"content":"\r\n\r\n225 ، 226 ، 228 ، 229 ، 230 ، 237 ، 245 ، 256 ، 266 ، 364 ، 406 ، 445 ، 518\r\nاحمد خجندى ) 22\r\nاحمد بن حنبل ) 317\r\nاحمد بن زركوب ، ابو العباس بن ابى الخير زركوب شيرازى ) 530\r\nاحمد بن الضحاك ، كمال الدين ) 186\r\nاحمد بن يوسف ، اتابك نصرة الدين ) 409 ، 440 ، 447 ، 448 ، 493 ، 515 ، 520 ، 521 ، 522 ، 526\r\nامير اختيار الدين ) 40\r\nاختيار الدين كشلو ) 28\r\nاخى جوق ) 423 ، 426 ، 454 ، 456\r\nادراك  Odoric  ) 348 ، 494\r\nادوارد اول ) 204 ، 245 ، 283\r\nارپاگاون ) 349 ، 350\r\nارتيا ، امير ) 357\r\nاردشير بابكان ) 380\r\nاردشير ، ملك ) 399 ، 400 ، 420\r\nارغون شاه ، امير ) 354 ، 357 ، 468 ، 470 ، 473\r\nارغون‌آقا ، امير ) 169 ، 175\r\nارغون خان ) 207 ، 217 ، 221 ، 226 ، 228 ، 229 ، 230 ، 231 ، 232 ، 233 ، 236 ، 237 ، 238 ، 239 ، 240 ، 241 ، 242 ، 243 ، 244 ، 245 ، 246 ، 253 ، 254 ، 255 ، 294 ، 308 ، 311 ، 348 ، 352 ، 364 ، 368 ، 369 ، 370 ، 394 ، 395 ، 396 ، 402 ، 406 ، 413 ، 418 ، 445 ، 446 ، 455 ، 485 ، 491 ، 505 ، 518 ، 536 ، 563 ، 573\r\nارقيو نويان ) 191 ، 192\r\nاريق‌بوكا ) 155 ، 157 ، 161 ، 162 ، 349 ، 350 ، 352 ، 353 ، 364 ، 411\r\nاسحاق ارمنى ) 201 ، 216\r\nاسد ، اتابك ) 127 ، 128\r\nاسد ، پهلوان ) 431 ، 432\r\nاسكندر ) 102\r\nاسكندر ، جلال الدولة ) 471 ، 472\r\nاسماعيل ، الملك الصالح ) 196\r\nاسماعيل رشيدى ، امير وجيه الدين ) 458 ، 461 ، 462\r\nاسماعيل ، بهاء الدين ) 400\r\nاسماعيل بن محمد بن خداداد ، قاضى مجد الدين ) 318 ، 423\r\nاسماعيل بن امير زكريا ، امير ) 460\r\nاشرف غزنوى ، سيد حسن ) 532\r\nاشرف ، ملك ) 357 ، 361 ، 362 ، 363 ، 364 ، 365 ، 412 ، 417 ، 418 ، 423 ، 453 ، 454 ، 456 ، 457 ، 549\r\nالاشرف ، الملك ) 120 ، 125 ، 135 ، 137 ، 141 ، 143 ، 145 ، 156\r\nاصفهان ، امير - ) 465\r\nاصيل الدين ) 309\r\nاعظم ملك ) 60 ، 62 ، 66\r\nاغور بن شاه رستم ) 452\r\nاغول ) 251\r\nاغول عايمش ) 154 ، 155 ، 156 ، 157 ، 160\r\nافتخار جهان ) 43\r\nافراسياب ، اتابك ) 402 ، 406 ، 413 ، 446 ، 448\r\nافراسياب دوم ) 447 ، 448\r\nافضل كاشانى ( افضل الدين محمد بن حسن كاشانى ) 506\r\nافضل الدين مولانا ) 234\r\nافضل الدين ابو حامد احمد بن حامد كرمانى ) 519 ، 520\r\nافلاكى ، شمس الدين محمد ) 522\r\nاقبال شرابى ، شرف الدين ) 145 ، 179 ، 450\r\nاقلان چربى ) 73\r\nالاغ نويان ) 32 ، 34 ، 36\r\nالب‌ارسلان ) 379 ، 381 ، 382\r\nالب‌ارغو ، شمس الدين ) 445 ، 448\r\n\r\n","description":"","footnote":"","page_name":" 581 ","page_number":654},
  {"content":"\r\n\r\nالتاجو ) 391 ، 392\r\nالتتمش ، شمس الدين ) 10 ، 111 ، 112 ، 483 ، 517 ، 518 ، 546\r\nالش ايدى ) 33 ، 34 35\r\nالغ‌بيك ) 478 ، 498\r\nالغو ، امير ) 280\r\nاليناق ) 226 ، 228 ، 229 ، 230 ، 332\r\nامام الدين قزوينى ، ملك ) 231\r\nامامى هروى ، رضى الدين عبد اللّه بن محمد امامى هروى ) 537 ، 538\r\nاميرانشاه ) 328\r\nاميرهء دباج ) 507\r\nامين الدين كازرونى ) 382\r\nامين الدين نصر ) 523\r\nامين ملك ) 37 ، 59 ، 60 ، 61 ، 62 ، 63 ، 111\r\nانكيانو ) 197 ، 392\r\nانورى ) 29 ، 502 ، 540 ، 550 ، 553\r\nانوشيروان ساسانى ) 521\r\nانوشيروان عادل ، ايلخان ) 363 ، 364 ، 453\r\nاوتكين ) 88 ، 109\r\nاوزبك ، اتابك ) 114 ، 116 ، 117 ، 118 ، 122 ، 125 ، 126 ، 383 ، 534\r\nاولجايتو ) 264 ، 281 ، 282 ، 307 ، 308 ، 409 ، 310 ، 311 ، 312 ، 313 ، 314 ، 315 ، 316 ، 317 ، 318 ، 319 ، 320 ، 321 ، 322 ، 323 ، 324 ، 325 ، 326 ، 328 ، 330 ، 333 ، 338 ، 341 ، 346 ، 348 ، 357 ، 364 ، 371 ، 372 ، 373 ، 375 ، 377 ، 378 ، 394 ، 399 ، 409 ، 410 ، 413 ، 414 ، 416 ، 423 ، 489 ، 497 ، 508 ، 515 ، 520 ، 521 ، 522 ، 523 ، 526 ، 545 ، 549 ، 557 ، 559 ، 560 ، 563 ، 564 ، 565 ، 572\r\nاولجاى خاتون ) 218 ، 221 ، 230\r\nاوحد الدين كرمانى ) 351 ، 504 ، 547 ، 548\r\nاوحدى اصفهانى يا مراغه‌اى ) 514 ، 547 ، 548\r\nاور خان ) 62 ، 142\r\nاوروغ خاتون ) 245\r\nاوزبك خان ) 331 ، 339 ، 345 ، 349\r\nاوزلاغ شاه يا ارزلاق شاه ) 43 ، 44 ، 47 ، 49 ، 59 ، 139\r\nاوقليدس يونانى ) 503\r\nاوقول ، ملك ) 157\r\nاوگداى يا اكتاى ) 26 ، 33 ، 36 ، 41 ، 44 ، 45 ، 47 ، 58 ، 63 ، 66 ، 68 ، 69 ، 72 ، 77 ، 85 ، 88 ، 109 ، 110 ، 130 ، 135 ، 136 ، 141 ، 143 ، 144 ، 146 ، 147 ، 148 ، 149 ، 150 ، 151 ، 152 ، 153 ، 154 ، 155 ، 156 ، 158 ، 162 ، 165 ، 166 ، 167 ، 168 ، 169 ، 207 ، 248 ، 303 ، 309 ، 386 ، 404 ، 486 ، 533 ، 558\r\nاونك خان ) 15 ، 69 ، 155 ، 159 ، 198\r\nاويس ، قطب الدين ) 431 ، 432 ، 436\r\nاويس جلاير ، سلطان ) 424 ، 427 ، 428 ، 429 ، 430 ، 431 ، 434 ، 456 ، 457 ، 458 ، 459 ، 460 ، 465 ، 527 ، 553 ، 574\r\nاويس بن شاه شجاع ) 438\r\nاويس ثانى ) 464 ، 465\r\nاياز ، بهاء الدين ) 397 ، 398\r\nايجى ، قاضى عضد الدين ) 350 ، 351 ، 352 ، 419 ، 436 ، 510 ، 511 ، 526\r\nايرنجين ) 309 ، 323 ، 332 ، 333\r\nايرنجين تورجى - گيخاتو\r\nايسن قتلغ ) 316 ، 326 ، 329 ، 330 ، 334 ، 520\r\nايلچيكداىنويان ) 65\r\nايلك خان ) 11\r\nايلكان‌نويان ) 213 ، 455\r\nاينالجق - غاير خان\r\nاينانج خان ) 28 ، 44\r\nاينوسان چهارم  Innocent  ) 153 ، 159\r\nايوانى  Ivaneh  ) 118 ، 121 ، 128 ، 132 ، 145\r\n\r\n","description":"","footnote":"","page_name":" 582 ","page_number":655},
  {"content":"\r\n\r\nايوب ، الملك الصالح ) 193 ، 194\r\n\r\nب\r\nباتو ) 147 ، 148 ، 152 ، 153 ، 154 ، 155 ، 156 ، 157 ، 160 ، 165 ، 197\r\nباخرزى ) 517\r\nبارتولد  Barthold  ) 89 ، 495\r\nبايجو نويان ) 156 ، 154 ، 159 ، 169 ، 171 ، 173 ، 181 ، 182 ، 183 ، 192\r\nبايدو ) 225 ، 231 ، 241 ، 245 ، 251 ، 252 ، 253 ، 254 ، 255 ، 256 ، 257 ، 258 ، 261 ، 262 ، 268 ، 270 ، 280 ، 350 ، 396 ، 397 ، 406\r\nبختنصر ) 101\r\nبختيار ، عز الدولة ) 380\r\nبداؤنى ، شيخ نظام الدين محمد اوليا ) 546 ، 547\r\nبدر ) 449\r\nبدر الدين ) 321\r\nبدر الدين ، قاضى شهر بخارا ) 28\r\nبدر الدين جاجرمى ) 233 ، 537 ، 538\r\nبدر الدين عميد ) 26\r\nبراق حاجب ) 112 ، 114 ، 115 ، 119 ، 120 ، 125 ، 402 ، 403 ، 404 ، 405 ، 409 ، 519\r\nبراق خان ) 203 ، 205 ، 306 ، 207 ، 210 ، 369 ، 445\r\nبردى بيك ) 454 ، 456\r\nبرشماس خان ) 32\r\nبركاى ) 197 ، 198 ، 205 ، 211\r\nبركه خان يا بركا ) 79 ، 157\r\nبركه ، الملك السعيد ) 215\r\nبركيارق ) 401\r\nبرلا ) 262\r\nبرماش ) 54 ، 63 ، 64\r\nبرهان الدين ترمذى ) 535\r\nبرهانى ) 401\r\nبغداد خاتون ) 338 ، 340 ، 541 ، 343 ، 344 ، 345 ، 349 ، 352 ، 353 ، 378\r\nبغرا خان ، ناصر الدين ) 547\r\nبقراط ) 498\r\nبدر الدين بكتاش ) 273\r\nبلبان طباخى ) 272 ، 273\r\nبلغا آقا ) 157\r\nبلكا ، ملك تاج الدين ) 95\r\nبوتزو  Botzo  ) 119\r\nبوجاى ) 376 ، 377\r\nبوچك ) 157\r\nبودا ) 163\r\nبوزابه ) 379\r\nبوقا ، امير ) 225 ، 230 ، 231 ، 232 ، 233 ، 237 ، 238 ، 239 ، 393 ، 394 ، 395 ، 523\r\nبهاء الدين اربلى ) 505 ، 506\r\nبهاء الدين رازى ، سيد اجل ) 21 ، 164\r\nبهادر خان - ابو سعيد خان\r\nبهرام چوبينه ) 556\r\nبهرام شاه ) 43\r\nبهرام گرجى ) 129 ، 145\r\nشيخ بهلول ) 313\r\nبيبرس ) 196 ، 207 ، 208 ، 209 ، 210 ، 211 ، 212 ، 213 ، 215 ، 220 ، 244 ، 267 ، 269 ، 272 ، 273\r\nبيبرس جوشن‌گير ) 72 ، 76 ، 277\r\nبىبى منجمه ) 528 ، 529\r\nبيدرا ) 268\r\nبيرام خواجه ) 457 ، 460\r\nبيلگوتاى ) 89\r\n\r\nپ\r\nپادشاه خاتون ) 405 ، 406 ، 407 ، 410 ، 519 ، 520\r\nپشنك اتابك ) 447 ، 448\r\nپلانو كارپينو  Plano Carpino  ) 153 ، 149 ، 494\r\nپليو  P . Pelliot  ) 494\r\nپوربهاء جامى ) 536 ، 545\r\n\r\n","description":"","footnote":"","page_name":" 583 ","page_number":656},
  {"content":"\r\n\r\nپولاد چينگ سانگ ) 249 ، 304 ، 406 ، 488\r\nپولادقيا ) 265 ، 284\r\nپيراحمد بن اتابك پشنگ ) 448\r\nپيرحسين ، امير ) 354 ، 356 ، 360 ، 361 ، 411 ، 412 ، 416 ، 417 ، 549\r\nپير على بادك ) 461\r\nپيرك پادشاه بن لقمان پادشاه ) 478\r\nپير يعقوب باغستانى ) 279 ، 280\r\n\r\nت\r\nتاتاكوس ) 76\r\nتاج الدين شاه بن حسام الدين خليل ) 451 ، 452\r\nتاج الدين عراقى ) 549\r\nتاج الدين گورسرخى ) 309\r\nتارمتاز ) 280\r\nتاش فراش ) 81\r\nتالش خان ) 339\r\nتايانگ خان ) 16\r\nتايجور ) 265\r\nتايماس ) 122\r\nتاينال ) 122\r\nتتش ) 401\r\nتركان خاتون مادر خوارزمشاه ) 13 ، 23 ، 24 ، 31 ، 41 ، 42 ، 43 ، 44 ، 47 ، 48 ، 49 ، 59 ، 94 ، 95 ، 97 ، 139\r\nتركان خاتون ( دختر جلال الدين منكبرنى ) ) 192 ، 197 ، 201\r\nتركان خاتون ، خواهر اتابك يزد ) 390 ، 391 ، 402\r\nترنغاى ) 306\r\nتغاجار يا توقجر يا تقجار ) 36 ، 37 ، 38 ، 56 ، 73 ، 218 ، 219\r\nتغار ، امير ) 217\r\nتغماق ، امير ) 326\r\nتكش بن ايل ارسلان ، سلطان علاء الدين ) 8 ، 9 ، 12 ، 23 ، 42 ، 47 ، 115\r\nتكله ، اتابك ) 444 ، 445 ، 448\r\nتكله بن زنگى ، اتابك ) 382 ، 399\r\nتگودار اغول ) 206 ، 220\r\nتماجى ايناق ) 250\r\nتموچين - چنگيز خان\r\nتودون نويان ) 214\r\nتوراكينا خاتون ) 152 ، 154 ، 169\r\nتورس  Toros  ) 208 ، 269\r\nتوكان ) 261\r\nدرويش توكل بن اسماعيل توكلى - ابن بزاز تولى يا تولوى ) 26 ، 51 ، 53 ، 58 ، 65 ، 66 ، 74 ، 84 ، 85 ، 90 ، 109 ، 110 ، 146 ، 147 ، 153 ، 155 ، 198 ، 498\r\nتيتاق ) 277 ، 278\r\nتيتوس ) 119\r\nتيمور گوركانى ، امير ) 72 ، 311 ، 328 ، 349 ، 366 ، 378 ، 434 ، 437 ، 438 ، 440 ، 441 ، 455 ، 463 ، 464 ، 477 ، 478 ، 497 ، 569\r\nتيمور تاش ) 326 ، 333 ، 337 ، 379 ، 340 ، 347 ، 355 ، 356 ، 365 ، 303 ، 454 ، 457\r\nتيمور تاش ساختگى - قراجرى\r\nتيمور خاقان ) 282 ، 309\r\nتيمور ملك ) 35 ، 44 ، 49 ، 99\r\n\r\nث\r\nثعالبى ) 517\r\nثقة الملك ) 32\r\n\r\nج\r\nجامى ، عبد الرحمن ) 538\r\nجانى بيك ) 363 ، 365 ، 423 ، 454 ، 457 ، 569\r\nجبرائيل ، شيخ امين الدين ) 508\r\nجبلّها  Jaballaha  ) 204\r\nجبه نويان ) 24 ، 36 ، 37 ، 38 ، 39 ، 48 ، 50 ، 52 ، 55 ، 69 ، 92\r\nجرجانى ، مير سيد شريف ) 511\r\n\r\n","description":"","footnote":"","page_name":" 584 ","page_number":657},
  {"content":"\r\n\r\nجرماغون ) 141 ، 145 ، 165 ، 166 ، 169 ، 171 ، 173 ، 182 ، 200\r\nجعفر ) 75\r\nجغتاى ) 26 ، 33 ، 36 ، 44 ، 45 ، 47 ، 58 ، 63 ، 66 ، 67 ، 68 ، 69 ، 72 ، 73 ، 85 ، 88 ، 109 ، 110 ، 146 ، 147 ، 149 ، 150 ، 151 ، 153 ، 155 ، 168 ، 303 ، 309 ، 330 ، 368 ، 486 ، 498 ، 534\r\nجغرىبيك ) 401\r\nجلال الدين مير ميران ، سيد ) 420 ، 421\r\nجلال الدين عارف ، شيخ ) 522\r\nجلال الدين ) 320\r\nجلال خوارى ) 504\r\nجلال طبيب ) 504\r\nجلال عضد ) 414\r\nجلال الدين چاولى ) 381\r\nجلال الدين ، خواجه ) 326\r\nجلال الدين تورانشاه ، خواجه ) 431\r\nجلاو خان ) 337 ، 331\r\nجمال قرشى ( ابو الفضل محمد بن عمر ) 504\r\nجمال الدين ) 532\r\nجمال الدين كاشى ، سيد ) 543\r\nجمال الدين بن تاج الدين على شروانى ) 352\r\nجمال الدين دستجردانى ) 252 ، 257 ، 261 ، 263 ، 264\r\nجمشيد بن اسماعيل ، تاج الدين ) 400\r\nجوشكاب ) 239\r\nجوشى ) 396\r\nجهان‌پهلوان ايلچى ) 123\r\nركن الدين جهانشاه بن طغرل ) 129 ، 133 ، 134\r\nجهانگير بن اغور ) 452\r\nجهانگير ، سلطان ) 441\r\nجهانگير ، معز الدين ) 436\r\nجيمز دوم  James  ) 283\r\nجين تمور ( چين تمور يا جن دمر ) 34 ، 165 ، 166 ، 167 ، 168 ، 169\r\n\r\nقبل ما\r\nچنگيز خان ) 5 ، 7 ، 8 ، 13 ، 15 ، 16 ، 19 ، 20 ، 21 ، 22 ، 23 ، 24 ، 25 ، 26 ، 27 ، 28 ، 29 ، 30 ، 32 ، 33 ، 36 ، 37 ، 38 ، 41 ، 43 ، 44 ، 45 ، 47 ، 48 ، 49 ، 50 ، 51 ، 54 ، 56 ، 58 ، 59 ، 60 ، 61 ، 62 ، 63 ، 65 ، 66 ، 67 ، 68 ، 69 ، 70 ، 71 ، 72 ، 73 ، 74 ، 75 ، 76 ، 77 ، 78 ، 79 ، 80 ، 81 ، 82 ، 83 ، 84 ، 85 ، 86 ، 88 ، 89 ، 90 ، 91 ، 92 ، 93 ، 96 ، 99 ، 110 ، 111 ، 135 ، 136 ، 146 ، 147 ، 149 ، 150 ، 151 ، 153 ، 155 ، 158 ، 159 ، 172 ، 205 ، 241 ، 284 ، 290 ، 304 ، 315 ، 354 ، 367 ، 368 ، 386 ، 404 ، 477 ، 485 ، 486 ، 489 ، 493 ، 495 ، 562 ، 566\r\nچينقاى ) 152 ، 154 ، 157\r\n\r\nح\r\nحاجى بيك ) 261 ، 264\r\nحاجى شاه بن يوسف شاه ) 403 ، 414 ، 415\r\nحاجى طغاى ) 353 ، 355 ، 356 ، 357 ، 359 ، 360\r\nحافظ ) 27 ، 421 ، 422 ، 424 ، 425 ، 436 ، 438 ، 441 ، 455 ، 464 ، 479 ، 510 ، 514 ، 531 ، 541 ، 545 ، 548 ، 551 ، 553\r\nالحافظ ، الملك ) 144 ، 378 ، 379\r\nحافظ ، امير ) 359\r\nحافظ ابرو ) 491\r\nحجاج ، سلطان ) 207 ، 405 ، 406 ، 409 ، 519\r\nحر بن يزيد رياحى ) 523\r\nحسام الدين چلبى ( حسن بن محمد بن اخى ترك ) 535 ، 536\r\nحسام الدين حاجب سالار ) 277 ، 278\r\nحسام الدين قزوينى ) 239\r\n\r\n","description":"","footnote":"","page_name":" 585 ","page_number":658},
  {"content":"\r\n\r\nحسن ، امام ) 339\r\nحسن ، فلك الدين ) 451 ، 452\r\nحسن ، ملك تاج الدين ) 40\r\nحسن جلاير ، امير شيخ ) 331 ، 332 ، 335 ، 337 ، 338 ، 339 ، 344 ، 345 ، 350 ، 353 ، 354 ، 356 ، 357 ، 358 ، 359 ؛ 365 ، 411 ، 419 ، 452 ، 453 ، 455 ، 456 ، 459 ، 465 ، 553\r\nحسن ، امير شيخ - كوچك ) 355 ، 356 ، 359 ، 361 ، 262 ، 363 ، 365 ، 411 ، 412 ، 417 ، 454 ، 455\r\nحسن جورى ، شيخ ) 467 ، 472 ، 476\r\nحسن يزدى ، شاه ركن الدين ) 431\r\nحسن ، ملك ركن الدين ) 400\r\nحسن دامغانى ، پهلوان ) 474 ، 475 ، 476 ، 477 ، 560\r\nحسن ، جمال الدين ابو اسحاق ) 411\r\nحسن تمغاجى ، حاجى قوام الدين ) 423\r\nحسن حاجى ) 33 ، 34\r\nحسن دهلوى امير ) 529 ، 546 ، 547\r\nحسن بن طيب شاه ، نظام الدين ) 391 ، 400 ، 409\r\nحسن بن عبد الملك ، ملك حسام الدين ) 73\r\nحسن بيك ، امير ) 308 ، 313\r\nحسين ، ملك معز الدين - كرت ) 378 ، 379 ، 470 ، 471 ، 476\r\nحسين ، شاه ) 426 ، 434\r\nحسين گوركان ، امير ) 331 ، 335 ، 352 ، 455\r\nحسين عباسى ، شاه ) 452\r\nحسين بن آق‌بوقا ، امير ) 365\r\nحسين بن ابى سعيد ، شاه ) 448\r\nحسين بن اسعد مؤيدى دهستانى ) 518\r\nحسين بن اويس جلاير ، سلطان ) 432 ، 433 ، 459 ، 460 ، 461 ، 465\r\nحسين بن علاء الدولة بن سلطان احمد ، سلطان ) 465\r\nحسين بن محمد ارسابندى ، قاضى ) 42\r\nحسينى ، امير فخر السادات حسين بن عالم هروى ) 378 ، 545\r\nحمد اللّه مستوفى ، حمد اللّه بن تاج الدين ابى بكر مستوفى قزوينى ) 171 ، 232 ، 320 ، 351 ، 479 ، 491 ، 523 ، 524 ، 525 ، 550 ، 554\r\nحيدر قصاب ) 473 ، 474 ، 475 ، 477\r\n\r\nخ\r\nخاقانى ) 504 ، 532 ، 534\r\nخاموش ؛ اتابك ) 126\r\nخان سلطان ) 48\r\nخدابنده - محمد اولجايتو\r\nخسرو ابرقوهى ) 491\r\nخسرو دهلوى ، امير ) 529 ، 543 ، 546\r\nخضر ، جمال الدين - بن تاج الدين شاه ) 452\r\nخطيب قزوينى ) 509 ؛ 510\r\nخليفه ) 334\r\nخليل ، صلاح الدين ) 267 ، 268\r\nخليل بن بدر ، حسام الدين ) 179 ، 449 ، 450 ، 451 ، 452\r\nخمارتگين ) 44 ، 45 ، 381\r\nخواجوى كرمانى ، كمال الدين ابو العطا محمود بن - على كرمانى ) 351 ، 543 ؛ 548 ، 549\r\nخورشاه ، ركن الدين اسماعيلى ) 174 ، 175 ، 176 ، 177\r\nخورشيد ، شجاع الدين ) 449 ، 451 ، 452\r\nخوندمير ) 491\r\nخيام ) 55 ، 56 ، 504 ، 543\r\n\r\nد\r\nداريوش اول ) 281\r\nدانشمند بهادر ) 372 ، 373 ، 374 ، 375 ، 376 ، 377\r\nدانشمند حاجب ) 27 ، 43 ، 92\r\nدسون  D'Ohsson  ) 100 ، 494 ، 495\r\nدگينى  Deguignes  ) 494\r\n\r\n","description":"","footnote":"","page_name":" 586 ","page_number":659},
  {"content":"\r\n\r\nدلشاد خاتون ) 344 ، 345 ، 349 ، 350 ، 353 ، 361 ، 453 ، 455 ، 456 ، 553\r\nدمشق خواجه ) 333 ، 335 ، 336 ، 337 ، 341 ، 343 ، 344 ، 361\r\nدوقوز خاتون ) 171 ، 198 ، 200 ، 202 ، 246 ، 208\r\nدولت خاتون ) 452\r\nدولتشاه ) 329\r\nدولندى ) 333 ، 341\r\n\r\nذ\r\nذو الرّمّة ) 537\r\n\r\nر\r\nرافعى ، شيخ كمال الدين عبد الرحمن ) 224 ، 225\r\nرافعى ، امام ابو القاسم عبد الكريم بن محمد رافعى قزوينى ) 498\r\nرئيس‌الدولهء همدانى طبيب ) 176 ، 181\r\nربيعى پوشنگى ) 367 ، 377\r\nرستم سيف الدين ) 449 ، 452\r\nرستم عباسى ، شاه ) 452\r\nرستم خان بن جهانگير ) 451 ، 452\r\nرسول اكرم ) 103 ، 222 ، 317 ، 516 ، 556\r\nرشيدالدولهء يهود ) 248\r\nرضى الدين استرابادى ) 505\r\nرضى الدين نيشابورى ) 91\r\nرضى الملك ) 60\r\nرفيع الدين لنبانى ) 532\r\nركن الدين ) 190\r\nركن الدين اسپهبد كبودجامه ) 40\r\nركن الدين امام‌زاده ) 29\r\nركن الدين ، درويش ) 476\r\nركن الدين سلجوقى ، سلطان ) 212\r\nركن الدين شيخى ) 356\r\nركن الدين غورسانجى ) 37 ، 38 ، 39 ، 49 ، 97 ، 113 ، 533\r\nركن الدين ، ملك ) 367 ، 368 ، 370 ، 371\r\nرمضان ، امير ) 280\r\nروسودان  Roussoudan  ) 117 ، 119 ، 128 ، 145\r\n\r\nز\r\nزاهد ، شيخ - گيلانى ) 508 ، 509\r\nزكريا ، شيخ بهاء الدين ) 538\r\nزكرياى قزوينى ، عماد الدين زكريا بن محمود قزوينى ، 504\r\nزكريا ، امير شمس الدين ) 458 ، 461\r\nزكى الدين عجمى ) 131\r\nزلالى ) 544\r\nزمخشرى ، امام علامه جار اللّه ابو القاسم محمود بن عمر خوارزمى ) 42\r\nزنگى ، اتابك مظفر الدين مودود ) 382 ، 394 399\r\nزين العابدين ، سلطان ) 432 ، 433 ، 434 ، 435 436 ، 437 ، 438 ، 439 ، 440 ، 442 ، 443\r\n\r\nژ\r\nژان بيست و يكم ) 304\r\nژان بيست و دوم ) 347\r\n\r\nس\r\nساتلمش ، ناصر الدين ) 361 ، 264\r\nساتى بيك ) 333 ، 341 ، 349 ، 356 ، 357 ، 358 360 ، 361 ، 364\r\nساداق نويان ) 409 ، 416\r\nسام ، ركن الدين ) 402 ، 403\r\nسبتاى بهادر ) 28 ، 36 ، 37 ، 38 ، 39 ، 48 ، 50 52 ، 55 ، 69 ، 147 ، 148 ، 153\r\nسبوكتاى ) 157\r\nسرسيغ خان ) 32\r\nسرقويتى ) 155 ، 156 ، 158 ، 171\r\nسرور ، خواجه ، 458\r\nسعد ، 26\r\nسعد ، اتابك ) 190 ، 385 ، 387 ، 389 ، 390 ، 391 ، 400 ، 539 ، 540\r\n\r\n","description":"","footnote":"","page_name":" 587 ","page_number":660},
  {"content":"\r\n\r\nسعد بن زنگى ، اتابك ) 12 ، 113 ، 114 ، 382 ، 383 ، 384 ، 400 ، 402 ، 444 ، 519 ، 532 ، 533\r\nسعدالدولهء يهود ) 237 ، 238 ، 239 ، 240 ، 241 ، 242 ، 246 ، 396\r\nسعد الدين تفتازانى ) 378 ، 500 ، 510\r\nسعد الدين مظفر ، خواجه ) 233 ، 523\r\nسعدى شيرازى ) 108 ، 166 ، 189 ، 233 ، 380 ، 385 ، 386 ، 387 ، 389 ، 479 ، 509 ، 514 ، 515 ، 531 ، 537 ، 539 ، 540 ، 541 ، 542 ، 543 ، 544 ، 545 ، 546 ، 548 ، 550\r\nسقناق ، امير ) 43\r\nسكاكى ، سراج الدين ابو يعقوب يوسف بن ابى بكر ) 498 ، 507\r\nسلامش ) 271\r\nسلجوقشاه بن سلغور ) 390 ، 391 ، 400\r\nسلطان بخت ) 361 ، 454\r\nسلطان شاه ) 403 ، 414\r\nسلطان شاه جاندار ) 418 ، 423\r\nسلطان شاه خازن ) 457 ، 458\r\nسلطان ولد ) 464 ، 465 ، 546\r\nسلغر شاه بن اتابك احمد ) 447 ، 448\r\nسلغور شاه ) 114 ، 379\r\nسلمان ساوجى ) 351 ، 424 ، 455 ، 456 ، 459 487 ، 514 ، 552 ، 553\r\nسليمان خان ) 358 ، 359 ، 360 ، 362 ، 363 ، 364\r\nسليمان شاه بن اتابك احمد ) 447\r\nسليمان شاه ايوائى ، شهاب الدين بن پرچم ) 179 ، 182 ، 183 ، 184 ، 450 ، 534\r\nسليمان شاه ، خواجه قطب الدين بن خواجه محمود كمال ) 430\r\nسنائى ) 504 ، 531 ، 535\r\nسنباد ) 153 ، 269 ، 270\r\nسنجر ، سلطان ) 8 ، 10 ، 42 ، 51 ، 54 ، 64 ، 367 ، 402 ، 528\r\nسنقر بن طغرل ، قطب الدين ) 382\r\nسنقر الاشقر سمرقندى ، شمس الدين ) 208 209 ، 211 ، 215 ، 216 ، 220 ، 244\r\nسنقر بن مودود ) 379 ، 380 ، 382 ، 399\r\nسنقر سلغورى ، اتابك ) 443\r\nسنكتورنويان ) 246 ، 247 ، 249\r\nسنگه ) 164\r\nسوتوكتاى ) 157\r\nسوزنى سمرقندى ) 550\r\nسوغنجاق يا سونجاق ) 182 ، 183 ، 192 ، 200 ، 201 ، 213 ، 222 ، 392 ، 393 ، 397\r\nسوكاى ) 262 ، 263\r\nسونتاى ، امير ) 265 ، 278 ، 280 ، 353\r\nسونتاى نويان ) 192\r\nسونج ) 308 ، 309 ، 313 ، 321 ، 225 ، 327\r\nسهروردى ، شهاب الدين يحيى بن حبش ) 499\r\nسهروردى ، شهاب الدين ابو حفص عمر بن محمد ) 135 ، 498 ، 499 ، 507 ، 514 ، 529\r\nسيد بن طاوس ، جمال الدين احمد ) 501 ، 507\r\nسيد بن طاوس ، رضى الدين ) 501\r\nسيده خاتون ) 401\r\nسيف اسفرنك ) 514 ، 534\r\nسيف الدين اغراق ملك ) 60 ، 61 ، 62 ، 66 ، 67\r\nسيف الدين بتكچى ) 184 ، 197\r\nسيف الدين سلار ) 272 ، 273 ، 277 ، 278\r\nسيف الدين ، ملك ) 369\r\nسيورغان ) 345 ، 353 ، 356 ، 360 ، 361 ، 363\r\nسيورغتمش اوغانى ) 428 ، 429 ، 431 ، 437\r\nسيورغتمش ، جلال الدين ) 406 ، 407 ، 408 ، 410 ، 413 ، 418\r\n\r\nش\r\nشاه جهان تيمور خان ) 358 ، 359 ، 364 ، 365\r\nشاه جهان ، قطب الدين ) 408 ، 410 ، 415 ، 426\r\nشاهرخ بن امير تيمور ) 64 ، 465 ، 478\r\nشاه سلطان ) 419 ، 421 ، 424 ، 427\r\n\r\n","description":"","footnote":"","page_name":" 588 ","page_number":661},
  {"content":"\r\n\r\nشبسترى شيخ صدر الدين محمود بن عبد الكريم ) 514 ، 545\r\nشبلى ، سلطان ) 428 ، 434 ، 436 ، 441\r\nشجاع ، شاه ) 415 ، 418 ، 419 ، 420 ، 423 ، 424 ، 425 ، 426 ، 427 ، 428 ، 429 ، 430 ، 431 ، 432 ، 433 ، 434 ، 435 ، 436 ، 437 ، 438 ، 441 ، 442 ، 448 ، 457 ، 458 ، 460 ، 461 ، 460 ، 463 ، 476 ، 510 ، 527 ، 551 ، 552\r\nشجرة الدر ) 193 ، 194 ، 195\r\nشرف شيرازى - وصاف\r\nشرف قزوينى ، شرف الدين فضل اللّه حسينى قزوينى ) 447 ، 520 ، 521\r\nشرف بن المؤيد بغدادى ، شيخ مجد الدين ) 13 ، 42 ، 94 ، 531 ، 514\r\nشرف الدين خطيب ) 65 ، 66\r\nشرف الدين خلخالى ) 312 ، 313\r\nشرف الدين خوارزمى ) 166 ، 167 ، 169\r\nشرف الدين رامى ) 455 ، 459\r\nشرف الدين سمنانى ) 261\r\nشرف الدين شفروه ) 532\r\nشرف الدين وكيل ) 43\r\nشرف الدين هارون ، خواجه ) 506 ، 545\r\nشرف الملك ) 118 ، 119 ، 120 ، 125 ، 126 ، 127 ، 128 ، 133 ، 134 ، 137 ، 141\r\nشروانشاه ) 126\r\nشلوه  Chalveh  ) 118\r\nشمس الدين آملى - محمد بن محمود آملى\r\nشمس الدين برادر عبد الرزاق سربدارى ) 471 ، 477\r\nشمس الدين تبريزى ) 535 ، 536\r\nشمس الدين حارثى ) 52 ، 53\r\nشمس الدين جوزجانى ، ملك ) 57 ، 99\r\nشمس الدين طغرائى ) 118\r\nشمس الدين قزوينى ) 172 ، 173 ، 187 ، 188\r\nشمس الدولة ) 242 ، 243\r\nشمس‌الدولهء يهود ) 396\r\nشمس طبسى ) 504\r\nشمس فخرى ، شمس الدين بن فخر الدين فخرى اصفهانى ) 447 ، 522 ، 537\r\nشمس منشى نخجوانى ) 526 ، 527\r\nشهاب الدين الب ، شمس الملك ) 59 ، 60 ، 111\r\nشهاب الدين ابو سعيد ، خواجه ) 520\r\nشهاب الدين غورى ) 9 ، 10 ، 12\r\nشهاب الدين خيوقى ) 65 ، 26 ، 42\r\nشهيد بلخى ) 540\r\nشهيد اول شيخ شمس الدين محمد مكى ) 466 ، 477\r\nشيخ ، امير ) 418\r\nشيخ خليفه ) 467\r\nشيرامون ) 151 ، 152 ، 154 ، 156 ، 157 ، 200 ، 206\r\n\r\nص\r\nصائب تبريزى ) 544\r\nصاعد بن مسعود ، ركن الدين ابو العلاء ) 532\r\nالصالح ، الملك ) 144 ، 192\r\nصاين وزير - عادل نسوى\r\nصباحى كاشانى ) 544\r\nصدر الدين احمد خالدى زنجانى ) 217 ، 218 ، 237 ، 246 ، 247 ، 248 ، 249 ، 250 ، 251 ، 257 ، 259 ، 261 ، 262 ، 263 ، 264 ، 265 ، 566 ، 279 ، 287 ، 293 ، 393 ، 396 ، 487 ، 559\r\nصدر الدين خجندى ) 113 ، 533\r\nصدر الدين ، شيخ ) 509\r\nصدر الدين عراقى ) 427\r\nصدر الدين قونيوى ) 500 ، 507 ، 538\r\nصدر جهان بخارائى ) 314\r\nصعلوك ، ملك بهاء الدين ) 166\r\nصفى الدين اردبيلى ، شيخ ) 465 ، 508 ، 509 ، 530\r\nصفى اقرع ) 26\r\n\r\n","description":"","footnote":"","page_name":" 589 ","page_number":662},
  {"content":"\r\n\r\nصفى الدولة ) 238\r\nصفى الدين ارموى ) 233 ، 506 ، 561 ، 562\r\nصلاح الدين ايوبى ) 120 ، 138 ، 144 ، 158 ، 193 ، 499\r\n\r\nض\r\nضياء الدين برنى ، ضياء الدين بن رجب برنى ) 529 ، 546\r\nضياء نخشبى ) 528\r\n\r\nط\r\nطاشتيمور ) 342 ، 343\r\nطاير بهادر ) 28 ، 166 ، 368\r\nطايجو ) 262\r\nطرغاى ) 251 ، 270 ، 271\r\nطرمطاز ) 315 ، 321 ، 331\r\nطغاجار ، امير ) 225 ، 228 ، 230 ، 237 ، 243 ، 245 ، 246 ، 247 ، 249 ، 250 ، 251 ، 252 ، 254 ، 355 ، 257 ، 661 ، 393 ، 392 ، 487\r\nطغاتيمور خان ) 354 ، 357 ، 360 ، 361 ، 364 ، 458 ، 468 ، 470 ، 473 ، 474 ، 475 ، 477 ، 478\r\nطغان شاه ) 431\r\nطغاى خان ) 31 ، 32\r\nطغرل بن سنغر بن مودود ) 399\r\nطغرل اول سلجوقى ) 401\r\nطغرل سوم سلجوقى ) 125 ، 127\r\nطوطك‌بلا ) 374\r\nطوغان ) 236 ، 237 ، 240 ، 241 ، 245 ، 246 ، 313 ، 376 ، 396\r\nطوغون ) 213\r\nطهماسب اول صفوى ) 451 ، 452 ، 530\r\nطيب شاه ، جلال الدين ) 400 ، 409\r\n\r\nظ\r\nالملك الظاهر - بيبرس\r\nالظاهر بامر اللّه ) 130\r\n\r\nع\r\nعادل آقا ) 433 ، 434 ، 458 ، 460 ، 461 ، 462 ، 463\r\nعادل نسوى ، نصرة الدين صاين وزير ) 334 ، 336 ، 337\r\nعالم الدين قيصر ) 263 ، 264\r\nعالى الدين خياطى ) 46\r\nعباس ، تقى الدين ) 132 ، 133\r\nعبد الرحمن ، تقى الدين ) 398\r\nعبد الرحمن بن عوف ) 516\r\nعبد الرزاق باشتينى سربدارى ، امين الدين ) 468 ، 469 ، 477\r\nعبد اللطيف ، امير ) 320 ، 321\r\nعبد الكريم ، تاج الدين ) 539\r\nعبد اللّه ) 357\r\nعبد اللّه بن امير حسين جندى ) 22\r\nعبد اللّه انصارى ، خواجه ابو اسماعيل شيخ الاسلام هروى ) 411 ، 509\r\nعبد اللّه مولائى ، امير ) 354\r\nعبد الملك ، ملك تاج الدين حبشى ) 73\r\nعبد الملك مراغه‌اى شافعى ، نظام الدين ) 314 ، 315 ، 317\r\nعبيد زاكانى ، خواجه نظام الدين عبيد اللّه قزوينى ) 422 ، 455 ، 459 ، 550 ، 551 ، 552\r\nعبيد اللّه بن زياد ) 317\r\nعثمان خان بن ابراهيم ، نصرة الدين سلطان السلاطين 9 ، 11 ، 19 ، 48 ، 95 ، 516\r\nعثمان مرغينى ، تاج الدين ) 367\r\nعجم‌شاه ) 383\r\nعراقى ، فخر الدين ) 515\r\nعز الدين ، اتابك يزد ) 402 ، 403\r\nعز الدين ، سلطان ) 190\r\nعز الدين بن شجاع الدين محمود ، ملك ) 452\r\nعز الدين آيبك ) 129 ، 131 ، 132 ، 194 ، 195\r\nعز الدين ابراهيم ) 328\r\nعز الدين ، ابو بكر عتيق زنجانى ) 51\r\n\r\n","description":"","footnote":"","page_name":" 590 ","page_number":663},
  {"content":"\r\n\r\nعز الدين ، حسين ) 451 ، 452\r\nعز الدين زنجانى ابو المعالى عبد الوهاب بن ابراهيم زنجانى ) 500\r\nعز الدين زنگى فريومدى ) 518\r\nعز الدين طغرل ) 47\r\nعز الدين مقدم ، امير ) 66\r\nعز الدين نسابه ، سيد - ) 55\r\nعز الملوك ابو كاليجار ) 380 ، 381\r\nعزت ملك ) 362\r\nعزيز مجدى ، درويش ) 475 ، 476 ، 560\r\nعزيز الاسلام ) 43\r\nعسجدى ) 504\r\nعصار ، خواجه محمد تبريزى ) 455 ، 459 ، 553\r\nعطار ، شيخ فريد الدين نيشابورى ) 514 ، 531 ، 532 ، 535\r\nعلاءالدولهء سمنانى ، شيخ ركن الدين ) 337 ، 467 ، 509 ، 548\r\nعلاءالدولهء كرابى ) 474\r\nعلاء الدولة بن سام ) 403\r\nعلى ، علاءالدولهء كويه ) 401 ، 402 ، 403\r\nعلاء الدين ) 37 ، 43\r\nعلاء الدين احمديلى ) 126\r\nعلاء الدين اسماعيلى ) 125 ، 126 ، 153 ، 154 ، 529\r\nعلاء الدين كرت ) 378\r\nعلاء الدين ، اتابك يزد ) 390 ، 391 ، 312 ، 413\r\nعلاء الدين ، شاه ) 402 ، 402 ، 404\r\nعلامهء حلى ، جمال الدين حسن بن مطهر ) 316 ، 317 ، 504 ، 507 ، 508 ، 511\r\nعلامهء شيرازى ، قطب الدين ) 191 ، 312 ، 479 ، 506 ، 544\r\nعلم الدين سنجر شجاعى ) 268 ، 276\r\nعلى ، امير المؤمنين ) 316 ، 317 ، 466 ، 469 ، 480\r\nعلى ، پسر خواجه بهاء الدين جوينى ) 233\r\nعلى ، شاه - ) 426\r\nعلى ، شيخ ) 333 ، 343 ، 344 ، 460 ، 461 462 ، 464\r\nعلى بناكتى ، سيد نظام الدين ) 520\r\nعلى ، امير ضياء الدين ) 54 ، 63 ، 64\r\nعلى تمغاجى ) 232\r\nعلى پادشاه ) 342 ، 343 ، 349 ، 350 ، 351 ، 352 ، 353 ، 359\r\nعلىّ بن الحسن الرندى ، جلال الدين ) 29\r\nعلى جعفر ، امير - ) 354 ، 359\r\nعلى چشمى ، خواجه شمس الدين ) 472 ، 473 ، 474 ، 477\r\nعلى خواجه بخارائى ) 22 ، 34\r\nعلى خواجه ) 462\r\nعلى ، سپهسالار ) 43\r\nعلى قوشچى ) 308 ، 321 ، 343 ، 354\r\nعلى گاون ) 361 ، 470\r\nعلى لر ، امير - ) 449\r\nعلى موصلى ، حاجب حسام الدين ) 120 ، 121 ، 125 ، 126 ، 127 ، 129 ، 132 ، 232\r\nعلى مؤبد ، خواجه نجم الدين ) 466 ، 475 ، 476 ، 477\r\nعلى يزدى ، شرف الدين ) 491\r\nعلىّ بن پيرك پادشاه ، سلطان - ) 478\r\nامام علىّ بن موسى الرضا ) 57\r\nعليشاه خوارزمشاهى ، تاج الدين ) 10\r\nعليشاه ، تاج الدين - جيلان تبريزى ) 318 ، 319 ، 320 ، 322 ، 323 ، 324 ، 326 ، 327 ، 328 ، 329 ، 332 ، 334 ، 340 ، 341 ، 346 ، 356 ، 559\r\nعماد كاتب ) 517\r\nعماد فقيه كرمانى ) 436 ، 551 ، 552\r\nعمادالدولهء ابو الخير ) 488\r\nعماد الدين پهلوان ) 444 ، 448\r\nعماد الدين ، سيد - ) 393 ، 394 ، 395\r\nعماد الدين مشرف ) 43 ، 60\r\nعماد الدين بن هزار اسب ) 130\r\n\r\n","description":"","footnote":"","page_name":" 591 ","page_number":664},
  {"content":"\r\n\r\nعماد الملك ) 37 ، 39\r\nعمدة الملك ) 60\r\nعمر ) 317\r\nعمر ، حسام الدين ) 451 ، 452\r\nعمر ، جمال الدين ) 43\r\nعمر بن سعد خوارزمى ، قاضى الدين ) 117\r\nعمر مرغينى ، عز الدين ) 367\r\nعمر شيخ ) 441\r\nعميد ، امير ) 32\r\nعميد الدين اسعد فارسى ، خواجه ) 385\r\nعنصرى ) 504\r\nعيسى ، الملك المعظم ) 130 ، 121\r\nعيسى بن مهنا ) 273\r\nعين الملك ، فخر الدين حسين اشعرى ) 517\r\n\r\nغ\r\nغازان خان ) 239 ، 241 ، 243 ، 244 ، 252 ، 254 ، 255 ، 256 ، 257 ، 258 ، 259 ، 260 ، 261 ، 263 ، 264 ، 265 ، 266 ، 269 ، 270 ، 271 ، 272 ، 273 ، 274 ، 275 ، 276 ، 278 ، 279 ، 280 ، 281 ، 282 ، 283 ، 284 ، 285 ، 286 ، 288 ، 289 ، 290 ، 291 ، 292 ، 294 ، 295 ، 296 ، 297 ، 298 ، 299 ، 300 ، 301 ، 302 ، 303 ، 304 ، 305 ، 306 ، 307 ، 308 ، 309 ، 315 ، 318 ، 330 ، 349 ، 364 ، 371 ، 396 ، 397 ، 398 ، 399 ، 408 ، 409 ، 413 ، 447 ، 451 ، 487 ، 488 ، 492 ، 497 ، 515 ، 520 ، 559 ، 571\r\nغاير خان يا اينالجق ) 23 ، 26 ، 30 ، 32 ، 33 ، 99\r\nغياث الدين بلبن ) 530\r\nغياث الدين ، خوارزمشاه ) 38 ، 97 ، 111 ، 112 ، 113 ، 114 ، 115 ، 116 ، 123 ، 125 ، 383 ، 384 ، 403 ، 444 ، 532\r\nغياث الدين حاجى ) 412\r\nغياث الدين غورى ) 9 ، 10 ، 65\r\nملك غياث الدين كرت ) 330 ، 331 ، 338 ، 342 ، 379\r\n\r\nف\r\nفارابى ، حكيم ابو نصر ) 501\r\nفاريابى ، ظهير الدين محمد ) 532 ، 534 ، 540 ، 553\r\nفاطمه ) 152\r\nفاطمهء طوسى ) 168\r\nفتحعلى شاه ) 544\r\nفخر بناكتى ) 491 ، 520\r\nفخر الدين اخلاطى ) 191\r\nفخر الدين عراقى ) 514 ، 538 ، 547\r\nفخر الدين مراغى ) 191\r\nفخر الدين ابو بكر ، امير ) 387 ، 389 ، 390\r\nفخر الدين بن ركن الدين ملك ) 265 ، 370 ، 371 ، 372 ، 373 ، 375 ، 376 ، 377 ، 379\r\nفخر الدين اصفهانى ) 522 ، 537\r\nفخر الدين عبد اللّه ، قاضى ) 408\r\nفخر الدولة ، شاه غازى ) 371 ، 472\r\nفخر المحققين ، فخر الدين محمد ) 316 ، 508\r\nفخرى گرگانى ) 504\r\nفرامرز ، ظهير الدين ابو منصور ) 401 ، 402 ، 403\r\nفرانسوا دوپروز  Francois de Peruse  348\r\nفرج اللّه ) 233 ، 235\r\nفرخى ) 540\r\nفردوسى ) 504\r\nفضل اللّه باشتينى ، خواجه ) 468 ، 473\r\nفضل اللّه ، خواجه رشيد الدين - وزير ) 69 ، 190 ، 265 ، 266 ، 276 ، 280 ، 282 ، 284 ، 305 ، 308 ، 310 ، 314 ، 318 ، 319 ، 320 ، 321 ، 322 ، 323 ، 324 ، 326 ، 327 ، 328 ، 329 ، 330 ، 334 ، 339 ، 350 ، 353 ، 356 ، 408 ، 414 ، 479 ، 486 ، 487 ، 488 ، 489 ، 490 ، 491 ، 508 ، 523 ، 524 ، 554 ، 559 ، 563\r\nفضل اللّه شيرازى ، عز الدين ) 487 ، 521\r\n\r\n","description":"","footnote":"","page_name":" 592 ","page_number":665},
  {"content":"\r\n\r\nفضلويهء حسنويه ، فضل بن علىّ بن حسن بن ايوب ) 381 ، 382 ، 400\r\nفغفور چين ) 548\r\nفولادستون ) 401\r\nفولادقيا ، امير ) 308 ، 313\r\nفيروز شاه ، جلال الدين ) 529 ، 530 ، 547\r\nفيليپ لبل  Philippe le Bel  ) 245\r\n\r\nق\r\nالقائم بامر اللّه ) 401\r\nقائم‌مقام ثانى فراهانى ) 543 ، 544\r\nقاضى بيضاوى ، قاضىالقضات ابو الخير ناصر الدين عبد اللّه بن عمر بيضاوى ) 393 ، 505 ، 507\r\nقانعى طوسى ، ملك‌الشعراء بهاء الدين احمد بن محمود قانعى طوسى ) 536 ، 537\r\nقاورد بن جغرىبيك ) 381\r\nالقاهر ، الملك - بيدرا\r\nالقاهر باللّه ، محمد بن ابى بكر ) 430\r\nقبچق يا قبچاق ) 270 ، 277 ، 278\r\nقتلغ تركان ) 405 ، 406 ، 407\r\nقتلغ خان ) 34 ، 44 ، 49 ، 386 ، 403\r\nقتلغ شاه ) 265 ، 266 ، 271 ، 273 ، 274 ، 275 ، 276 ، 277 ، 278 ، 280 ، 307 ، 308 ، 311 ، 312 ، 313 ، 314 ، 371 ، 458\r\nقتلغ شاه خاتون ) 326 ، 332\r\nقتلغ قيا ) 308 ، 309\r\nقدوز ، امير سيف الدين ) 195 ، 198 ، 210 ، 272\r\nقرابوغا ) 201 ، 216\r\nقراجرى ) 355 ، 356 ، 357 ، 358\r\nقراجهء خاص ) 32 ، 33\r\nقراچه ) 165\r\nقراچه‌نويان ) 64\r\nقراسنقر ) 268 ، 272 ، 274 ، 275 ، 320 ، 321 341 ، 346\r\nقرامحمد ) 457 ، 470 ، 462\r\nقرايوسف تركمان ) 463 ، 464 ، 465\r\nقزغن ) 378\r\nقشتمر ، جمال الدين ) 115\r\nقشتمور ) 55 ، 56\r\nقطب الدين چشتى ) 373 ، 374 ، 376\r\nقطب الدين حبش ، امير عميد ) 534\r\nقطب رازى ، علامه قطب الدين محمد بن محمد بويهى رازى ) 351 ، 511 ، 523\r\nقطب الدين موصلى ، قاضى ) 275\r\nقفطى ، قاضى اكرم جمال الدين ابو الحسن على ) 103 ، 480\r\nقلاوون الفى ، سيف الدين ، الملك المنصور ) 208 ، 212 ، 215 ، 220 ، 225 ، 244 ، 266 ، 267 ، 268 ، 271 ، 272\r\nقلج ) 140 ، 141\r\nقليج ارسلان ، سلطان ركن الدين ) 209\r\nقوبيلاى قاآن ) 68 ، 77 ، 204 ، 207 ، 494\r\nقوتوقو نويان ) 61 ، 64 ، 66 ، 70 ، 73\r\nقورتيمور ) 306\r\nقورميشى ) 332 ، 333\r\nقونغرتاى ) 222 ، 225 ، 227 ، 230 ، 262 ، 321\r\nقيدو خان ) 162 ، 207 ، 241\r\n\r\nك\r\nكاتبى قزوينى ، نجم الدين دبيران ) 191 ، 503 ، 507 ، 508 ، 511\r\nكاترمر  Quatremere  ) 79\r\nكاميار ، امير كمال الدين ) 135\r\nكاووس بن كيقباد ) 457 ، 458\r\nكاووس بن هوشنگ ، غياث الدين ) 448\r\nكپك خان ) 331\r\nكتبغا ، الملك العادل زين الدين ) 268 ، 271 ، 272 ، 274 ، 275 ، 276 ، 277\r\nكرابى ، ظهير الدين ) 474\r\nكربر ملك ) 59\r\nكربوغا بهادر ) 273\r\nكردوجين ) 406 ، 407 ، 409 ، 410 ، 411\r\nكلبلات ) 165 ، 166 ، 167 ، 168\r\nكلجه ، نصرة الدين ) 444 ، 448\r\n\r\n","description":"","footnote":"","page_name":" 593 ","page_number":666},
  {"content":"\r\n\r\nكلمان چهارم  Clement  ) 203\r\nكلو اسفنديار ) 472\r\nكليم ) 544\r\nكمال الدين اسماعيل اصفهانى ، خلاق المعانى بن جمال الدين عبد الرزاق ) 385 ، 531 ، 532 ، 533 ، 534 ، 553\r\nكمال الدين عبد الرزاق سمرقندى ) 491\r\nكمال الدين عبد الرزاق كاشانى ) 509\r\nكوتان ) 152\r\nكوچ تكين ) 64\r\nكوچلك خان ) 11 ، 16 ، 19 ، 20 ، 22 ، 24 ، 96\r\nكوچو ) 151\r\nكوركا ) 127\r\nكوروش كبير ) 281\r\nكيتوبوقا ) 174 ، 175 ، 182 ، 183 ، 192 ، 198 ، 445\r\nكيخسرو ، سلطان غياث الدين ) 146 ، 209 ، 411 ، 414 ، 415 ، 436 ، 437\r\nكيقباد ، سلطان علاء الدين ) 117 ، 129 ، 131 ، 132 ، 133 ، 135 ، 137 ، 141 ، 143 ، 144 ، 146 ، 500 ، 528 ، 529 ، 534\r\nكيقباد ، معز الدين ) 546 ، 547\r\nكيكاوس ، سلطان عز الدين ) 537\r\nكين‌جو ) 278\r\nكيومرث ) 521\r\n\r\nگ\r\nگرشاسف ، عز الدين ) 449 ، 450 ، 452\r\nگرگوار دهم  Gregoire  ) 203\r\nگرگوز ) 166 ، 167 ، 168 ، 169\r\nگل ) 549\r\nگورتيمور ) 280\r\nگور خان قراختائى ) 8 ، 9 ، 11 ، 19 ، 42 ، 112\r\nگيخاتو ) 225 ، 231 ، 239 ، 243 ، 244 ، 245 ، 246 ، 247 ، 248 ، 249 ، 250 ، 251 ، 252 ، 258 ، 261 ، 263 ، 267 ، 268 ، 271 ، 279 ، 293 ، 294 ، 307 ، 364 ، 396 ، 397 ، 406 ، 407 ، 413 ، 446 ، 451 ، 487 ، 559\r\nگيوم دوروبروكى  Guillaume de Rubruquis  ) 160 ، 494\r\nگيوك ) 71 ، 147 ، 151 ، 152 ، 153 ، 154 ، 155 ، 156 ، 159 ، 161 ، 404 ، 486 ، 494\r\n\r\nل\r\nلاچين ، الملك المنصور ) 268 ، 269 ، 270 ، 271\r\nلاچين ، امير سيف الدين محمود شمسى ) 546\r\nلاغرى ) 374\r\nلطف اللّه سربدارى ، خواجه ) 473 ، 475 ، 476 ، 477\r\nلقمان پادشاه بن طغاتيمور ) 477 ، 478\r\nلقمان ، پهلوان ) 377\r\nلئون پنجم ) 347 ، 348\r\nلئون كاهون  Leon Cahun  ) 495\r\nلؤلؤ ، الملك الرحيم بدر الدين ) 92 ، 130 ، 181 184 ، 190 ، 191 ، 192 ، 196 ، 481\r\nلوئى نهم ) 160 ، 187 ، 193 ، 194 ، 210 ، 494\r\nليفون يا لئون ) 208 ، 209 ، 212 ، 213 ، 269\r\n\r\nم\r\nماتيكان بن جغتاى ) 157\r\nماتيو پاريس  Matew Paris  ) 104\r\nماركوپولو  Marco Polo  ) 163 ، 244 ، 494 ، 567 ، 572\r\nمافيو پولو  Maffio Polo  ) 163 ، 244\r\nمانى ) 17 ، 18 ، 555\r\nمبارز ، قطب الدين ) 382 ، 383 ، 385 ، 387 ، 400\r\nمبارز الدين سبزوارى ) 64\r\nمبارك خواجه ، ركن الدين ) 404 ، 409\r\nمباركشاه ) 185\r\nمجاهد الدين دويدار ، آيبك ) 145 ، 179 ، 180 ، 181 ، 182 ، 183\r\nمجد الدولة ديلمى ) 401\r\n\r\n","description":"","footnote":"","page_name":" 594 ","page_number":667},
  {"content":"\r\n\r\nمجد خوافى ) 543\r\nمجد همگر ) 386 ، 537 ، 538 ، 539\r\nمجد الدين ، قاضى ) 318\r\nمجد الملك يزدى ) 216 ، 217 ، 218 ، 219 222 ، 223 ، 234 ، 247 ، 393\r\nمجير بيلقانى ) 504 ، 532\r\nمجير الملك - مظفر\r\nمحسن بن على تنوخى ، قاضى ) 517\r\nمحمد خان ) 353 ، 354 ، 356 ، 364\r\nمحمد زين الدين ) 523\r\nمحمد ، سيف الدين ) 382 ، 383\r\nمحمد ، خواجه علاء الدين ) 335 ، 343 ، 357 ، 469 ، 549 ، 553\r\nمحمد ، خواجه فخر الدين ) 523 ، 533\r\nمحمد ، قاضى ) 334\r\nمحمد ، الملك الكامل ) 120 ، 121 ، 133 ، 143 ، 144 ، 145 ، 193 ، 196\r\nمحمد ، الملك الناصر ) 268 ، 271 ، 272 ، 273 ، 275 ، 276 ، 277 ، 278 ، 283 ، 320 ، 339 ، 340 ، 341 ، 346 ، 347 ، 348 ، 355 ، 356 ، 359\r\nمحمد ، نور الدين ) 449\r\nمحمد اسماعيلى ، علاء الدين ) 174 ، 501\r\nمحمد ترجمان ، مجد الدين ) 528 ، 529\r\nمحمد تغلقى ، سلطان ) 529 ، 546\r\nمحمد جوينى ، بهاء الدين پدر خواجه شمس الدين و عطا ملك ) 166 ، 167 ، 168 ، 169 ، 175 216 ، 485 ، 537 ، 538\r\nمحمد جهان‌پهلوان ، اتابك ) 116 ، 126 .\r\nمحمد جنيدى ، نظام الملك ) 517 ، 518\r\nمحمد خوارزمشاه ، سلطان علاء الدين ) 8 ، 9\r\nمحمد رشيدى ، خواجه غياث الدين ) 329 ، 330 334 ، 335 ، 340 ، 343 ، 344 ، 345 ، 349 ، 350 ، 351 ، 352 ، 411 ، 415 ، 458 ، 490 ، 491 ، 510 ، 511 ، 520 ، 521 522 ، 524 ، 525 ، 527 ، 548 ، 553\r\nمحمد زكريا ، خواجه ) 353 ، 358\r\nمحمد سام ، جمال الدين ) 372 ، 373 ، 374 ، 375 376 ، 377\r\nمحمد شاه خلجى ، علاء الدين ) 546 ، 547\r\nمحمد سلجوقى ، سلطان ) 182\r\nمحمد شبانكاره‌اى ، ملك مظفر الدين ) 385 ، 387 ، 400\r\nمحمد صاحب عيار ، خواجه قوام الدين ) 426 ، 427 ، 429\r\nمحمد صدر جهان ، برهان الدين ) 29 ، 43 ، 95\r\nمحمد عليشاهى ، غياث الدين ) 356 ، 360\r\nمحمد عوفى ، سديد الدين ) 516 ، 517 ، 518\r\nمحمد قراختائى ، قطب الدين ) 404 ، 405 ، 406 ، 407 ، 519\r\nمحمد شاه قراختائى ، مظفر الدين ) 408 ، 409 ، 410 ، 416 ، 429\r\nمحمد كرت ، ملك شمس الدين بن غياث الدين ) 342 ، 378 ، 379\r\nمحمد كرت - محمد بن ابى بكر\r\nمحمد ، عز الدين ) 451 ، 452\r\nمحمد مستوفى ساوجى ، خواجه سعد الدين ) 266 ، 276 ، 279 ، 280 ، 305 ، 308 ، 309 ، 318 ، 319 ، 320 ، 324 ، 408 ، 523 ، 559\r\nمحمد مظفرى ، امير مبارز الدين ) 357 ، 360 ، 361 ، 362 ، 365 ، 409 ، 410 ، 411 ، 413 ، 414 ، 415 ، 416 ، 417 ، 418 ، 419 ، 420 ، 421 ، 422 ، 423 ، 424 ، 425 ، 427 ، 428 ، 430 ، 442 ، 447 ، 456 ، 510 ، 549 ، 552\r\nمحمد نسائى ، صلاح الدين ) 59 ، 60\r\nمحمد يزدى ، سيد عضد الدين ) 414\r\nمحمد بن ابى بكر كرت ، ملك شمس الدين ) 175 ، 201 ، 206 ، 207 ، 367 ، 368 ، 369 ، 370 ، 379\r\nمحمد بن احمد نسوى ) 26 ، 41 ، 43 ، 57 ، 131 ، 138 ، 481 ، 482 ، 484\r\nمحمد بن بدر ) 538\r\n\r\n","description":"","footnote":"","page_name":" 595 ","page_number":668},
  {"content":"\r\n\r\nمحمد بن برهان غورى ، ناصر الدين ) 416 ، 520 ،\r\nمحمد بن حسين خطيبى بكرى ، بهاء الدين ) 534\r\nمحمد بن حسن شيبانى ) 516\r\nمحمد بن حمويهء جوينى ، شيخ سعد الدين ) 256\r\nمحمد بن سام غورى ، غياث الدين ) 367\r\nمحمد بن سعد بن ابى بكر ، اتابك ) 389 ، 390 ، 400\r\nمحمد بن سلغور بن سعد ، اتابك ) 384 ، 390 ، 391 ، 400\r\nمحمد بن صالح ، نظام الملك ) 95 ، 534\r\nمحمد بن عبد الرزاق اصفهانى ، جمال الدين ) 532\r\nمحمد بن على اندلسى ، محيى الدين ابو بكر بن العربى ) 509\r\nمحمد بن على خرپوست ، اختيار الدين ) 59\r\nمحمد بن على شبانكاره‌اى ) 96 ، 491 ، 521 ، 522\r\nمحمد بن غياث الدين بلبن ، سلطان ) 547\r\nمحمد بن غياث الدين حاجى ) 412\r\nمحمد بن غياث الدين كرت ، ملك شمس الدين ) 378 ، 379\r\nمحمد بن قيس رازى ، شمس الدين ) 103 ، 386 ، 387 ، 518 ، 519\r\nمحمد بن محمد جوينى ، خواجه شمس الدين صاحب ديوان ) 197 ، 201 ، 202 ، 205 ، 216 ، 218 ، 219 ، 221 ، 222 ، 224 ، 225 ، 231 ، 232 ، 233 ، 237 ، 293 ، 269 ، 393 ، 364 ، 446 ، 485 ، 493 ، 503 ، 506 ، 526 ، 536 ، 538 ، 540 ، 545\r\nمحمد بن محمد بن محمد جوينى خواجه بهاء الدين پسر خواجه شمس الدين ) 201 ، 202 ، 233 ، 370 ، 537\r\nمحمد بن محمود ) 379\r\nمحمد بن محمود آملى ، شمس الدين محمد بن محمود آملى ) 525 ، 526\r\nمحمد بن مسعود هروى ، بهاء الدين ) 47\r\nمحمد بن مظفر بن عميد ، عز الدين ) 248 ، 249 ، 250 ، 396 ، 397 ، 398\r\nمحمد بن منصور ، شرف الملك مستوفى ابو سعد ) 51\r\nمحمد بن منصور بن غياث الدين حاجى ) 413\r\nمحمد بن مودود ، ضياء الدين ) 334\r\nمحمد بن مؤيد بغداذى ، بهاء الدين ) 42\r\nمحمد بن يحيى ، امام ) 528\r\nمحمد بن شاه يحيى مظفرى ، سلطان ) 441\r\nمحمود ) 233\r\nمحمود ) 392\r\nمحمود ، امير ) 337 ، 341 ، 344 ، 354 ، 361\r\nمحمود بن ابى بكر ارموى ، سراج الدين ابو الثنايا ) 511\r\nمحمود پسر غياث الدين ) 10\r\nمحمود ، امير سيف الدين ) 526\r\nمحمود ، غياث الدين ) 430\r\nمحمود ، قطب الدين ) 402 ، 403 ، 404 ، 409 ، 420\r\nمحمود ، نظام الدين ) 381 ، 382 ، 387 ، 400\r\nمحمود بيك ) 321\r\nمحمود جاندار ، شيخ ) 463\r\nمحمود جلاير ، سلطان ) 464 ، 465\r\nمحمود سبكتكين ، سلطان ) 119\r\nمحمود شاه اينجو ، امير شرف الدين ) 344 ، 345 ، 450 ، 351 ، 360 ، 365 ، 410 ، 411\r\nمحمود شاه ، ناصر الدين ) 483\r\nمحمود فهاد ) 476\r\nمحمود قلهاتى ) 397\r\nمحمود گيتى ) 528\r\nمحمود مظفرى ، شاه ) 415 ، 423 ، 424 ، 426 ، 427 ، 428 ، 429 ، 430 ، 431 ، 432 ، 436 ، 442 ، 457 ، 458 ، 527\r\nمحمود يلواج ) 76 ، 147 ، 148 ، 152 ، 158 ، 164 ، 205 ، 404 ، 563\r\nمحمود بن امير چوپان ) 356 ، 360\r\nمحمود بن صاين وزير ، شمس الدين ) 549\r\nمحمود بن عز الدين حسين ، شجاع الدين ) 452\r\nمحمود بن عز الدين يوسف ، بهاء الدين ) 549\r\n\r\n","description":"","footnote":"","page_name":" 596 ","page_number":669},
  {"content":"\r\n\r\nمحمود بن نور الدين محمد ، صمصام الدين ) 451\r\nمحمود بن بلاغ جاوش ، شمس الدين ) 41\r\nمحى الدين ) 234\r\nمحى الدين بردعى ، قاضى ) 454\r\nمحى الدين مغربى ) 191\r\nمخدوم‌شاه خان قتلغ ) 409 ، 410 ، 415 ، 426 ، 431 ، 434\r\nمرجان ، خواجه ) 457 ، 458 ، 459\r\nمريم ) 202 ، 269\r\nمسافر ايناق ) 344\r\nالمستعصم باللّه ) 173 ، 178 ، 179 ، 180 ، 183 ، 184 ، 185 ، 186 ، 189 ، 215 ، 233 ، 450 ، 482 ، 506 ، 561 ، 562\r\nمستنصر ، خليفهء فاطمى مصر ) 545\r\nالمستنصر باللّه ) 130 ، 143 ، 194 ، 482 ، 561\r\nمسعود ) 234\r\nمسعود شاه ، جلال الدين ) 345 ، 353 ، 411 ، 416\r\nمسعود ، بدر الدين ) 450 ، 451 ، 452\r\nمسعود ، ركن الدين ) 397 ، 398 ، 399\r\nمسعود رشيدى ) 461\r\nمسعود سربدارى ، وجيه الدين ) 469 ، 470 ، 471 ، 472 ، 473 ، 475 ، 476 ، 477\r\nمسعود سلجوقى ، سلطان ) 379\r\nمسعود يلواج ) 153 ، 158\r\nالمسعود ، الملك - ) 130 ، 143\r\nمسعود بن صاعد ، ركن الدين ) 113 ، 114 ، 532\r\nمسعود بن صالح ، مجد الدين ) 29 ، 95\r\nمسعود بن محمود غزنوى ، سلطان ) 381\r\nمسعود بيك ) 147 ، 148 ، 152 ، 174 ، 205 ، 206 ، 207 ، 563\r\nمسعود شاه اينجو ) 360 ، 361 ، 412\r\nمسيح ، حضرت ) 18 ، 158 ، 159 ، 171 ، 198 ، 202 ، 204 ، 313 ، 348\r\nالمظفر الملك - شهاب الدين غازى ) 138 ، 139 ، 144 ، 482\r\nمظفر ، مجير الملك شرف الدين ) 52 ، 54\r\nمظفر الدين كاشى ، برادر ابو طاهر بن علىّ بن محمد ) 443\r\nمظفر الدين كوكبورى ) 115 ، 130\r\nمظفر الدين وجه السبع ) 115\r\nمظفر بن منصور ، امير شرف الدين ) 413 ، 414 ، 416 ، 418\r\nمظفر ، ملك ) 60 ، 62\r\nمعتصم ، سلطان ) 441\r\nالمعتضد باللّه معتصمى ) 304 ، 425\r\nالمعز ، الملك - ) 194\r\nمعزى نيشابورى ) 401 ، 540\r\nالمعظم ، الملك - تورانشاه ) 144 ، 192 ، 194 ،\r\nمعين الدين پروانه ) 197 ، 208 ، 209 ، 210 ، 211 ، 212 ، 213 ، 214 ، 217 ، 321 ، 535 ، 538\r\nمعين الدين جوينى ، مولانا معين الدين آوه‌اى جوينى ) 525 ، 543\r\nمعين الدين يزدى ) 428 ، 527 ، 529\r\nمقرب الدين ) 41\r\nمقريزى ، تقى الدين ) 79\r\nملك اسلام ) 43\r\nملك دينار ) 383\r\nملكشاه بن محمود بن محمد سلجوقى ) 380\r\nملكشاه ثانى ) 379\r\nملكشاه سلجوقى ) 94\r\nملك شير ) 60\r\nملكه خاتون ) 348\r\nمنتجب الدين يزدى ) 519\r\nممنا  Memna  ) 119\r\nمنصور ) 26\r\nمنصور ، شاه ) 426 ، 429 ، 431 ، 432 ، 433 ، 434 ، 436 ، 438 ، 439 ، 440 ، 441 ، 442 ، 460 ، 462\r\nالمنصور ، الملك ) 130 ، 208 ، 215\r\nمنصور بن غياث الدين حاجى ) 412 ، 413\r\n\r\n","description":"","footnote":"","page_name":" 597 ","page_number":670},
  {"content":"\r\n\r\nمنكاسار ) 157\r\nمنگو تيمور ) 210 ، 211 ، 215 ، 216 ، 218 ، 221 ، 237 ، 246 ، 262 ، 253 ، 406 ، 410\r\nمنگو تيمور ، غلام لاچين ) 269 ، 270 ، 271\r\nمنگو قاآن يامنكگا ) 147 ، 154 ، 155 ، 156 ، 157 ، 158 ، 160 ، 161 ، 171 ، 172 ، 173 ، 174 ، 177 ، 190 ، 197 ، 368 ، 392 ، 404 ، 450 ، 486 ، 502\r\nمنگ هونك  Meng - Hung  ) 70\r\nمنهاج سراج ) 69 ، 73 ، 74 ، 483 ، 484 ، 530\r\nموتوجن ) 58 ، 73\r\nموسى بن جعفر كاظم ، امام ) 180 ، 184 ، 508\r\nموسى شيخ صدر الدين ) 530\r\nموسى خان ) 350 ، 352 ، 353 ، 355 ، 364\r\nموفق‌الدولهء همدانى ) 176 ، 488\r\nموفق الدين ) 482\r\nموكه ) 157\r\nمولاى ، امير ) 273 ، 276 ، 277 ، 278 ، 280 ، 307 ، 308 ، 354 ، 357\r\nمولوى رومى ) 479 ، 500 ، 507 ، 514 ، 522 ، 523 ، 531 ، 534 ، 535 ، 536\r\nمؤمن ، امير ) 313\r\nمؤيد الدين عرضى دمشقى ) 191\r\nمهدى ، سلطان - ) 441\r\nمهدى خان نادرى ، ميرزا ) 544\r\nميثم بن على بحرانى ) 503 ، 508\r\nميخائيل پالئولوگوس  Michel Paleologos  ) 202 ، 203 ، 269\r\nميرخوند ) 491\r\n\r\nن\r\nنادر ) 72\r\nنارى طغاى ) 341 ، 343\r\nنازخاتون ) 333\r\nالناصر لدين اللّه ) 12 ، 14 ، 98 ، 113 ، 114 ، 115 ، 116 ، 130 ، 444 ، 449 ، 466 ، 499\r\nالملك الناصر - محمد\r\nالملك الناصر - يوسف\r\nناصر الدين بن ابى منصور ، عبد الرحيم ) 174 ، 175 ، 369 ، 501 ، 502\r\nناصر الدين قباجه ) 111 ، 112 ، 483 ، 516 ، 517 ، 518\r\nناصر خسرو ) 504 ، 545\r\nناصر منشى ، ناصر الدين عمدة الملك منتجب الدين يزدى ) 519 ، 520\r\nنجم الدين رازى ، نجم الدين دايه ، عبد اللّه بن محمد ) 484 ، 499 ، 500\r\nنجم الدين كبرى ) 13 ، 42 ، 46 ، 514 ، 531\r\nنجيب الدين ، خواجه ) 458\r\nنجيب الدين ، بهاء الملك ) 52 ، 53\r\nنجيب الدين سمرقندى ) 498\r\nنجيب الدين كحال ، خواجه ) 242\r\nنزار ) 545\r\nنزارى قهستانى ) 515 ، 545\r\nنسوى - محمد بن احمد نسوى نصر اللّه ، پهلوان ) 475\r\nنصرت بن محمود قلهاتى ) 397\r\nنصرة الدين ملك كبود جامه ) 166\r\nنصير الدين سيستانى ، ملك ) 369\r\nنصير الدين تبريزى ، قاضى ) 275\r\nنصير الدين طوسى ، خواجه محمد بن محمد بن حسن ) 77 ، 175 ، 176 ، 181 ، 183 ، 184 ، 185 ، 186 ، 187 ، 189 ، 191 ، 233 ، 309 ، 316 ، 479 ، 482 ، 484 ، 488 ، 492 ، 501 ، 502 ، 503 ، 505 ، 506 ، 507 ، 508 ، 512 ، 533 ، 544 ، 548 ، 554 ، 561\r\nنظام الدين ، رئيس شهر تبريز ) 118\r\nنظام الدين خواجه ) 393 ، 394\r\nنظام الدين اولياء ، محمد بداؤنى ) 529 ، 530 ، 547\r\nنظام الملك طوسى ، خواجه حسن بن علىّ بن اسحاق ) 381 ، 549 ،\r\n\r\n","description":"","footnote":"","page_name":" 598 ","page_number":671},
  {"content":"\r\n\r\nنظامى گنجوى ) 126 ، 504\r\nنظام الملك ، ناصر الدين ) 29 ، 47 ، 48 ، 49 ، 97\r\nنظامى نيشابورى ، حسن ) 546 ،\r\nنفيس بن عوض كرمانى ، برهان الدين ) 498\r\nنور الورد ، اتابك ) 447 ، 448 ،\r\nنوروز ، امير ) 231 ، 240 ، 241 ، 253 ، 254 ، 255 ، 256 ، 257 ، 260 ، 261 ، 262 ، 263 ، 264 ، 265 ، 354 ، 370 ، 371 ، 402 ، 413\r\nنوروز ، شاهزاده ) 549\r\nنوركاى نويان ) 56\r\nنوسال ) 165 ، 166 ، 167\r\nنوقاى ) 205 ، 237\r\nنيكوپولو  Nico Polo  ) 163 ، 244\r\nنيك پىتير گير ) 376 ،\r\nنيك‌روز ، قطب الدين ) 416\r\nنيمروز ، ملك - ) 483\r\nنيكلاى سوم ) 204\r\nنيكلاى چهارم ) 245\r\n\r\nو\r\nوارام گاگل  Varam Gogel  ) 129\r\nوارتان  Vartan  ) 198 ، 200\r\nوحيد الدين پوشنجى ، قاضى ) 74\r\nوجيه الدين زنگى فريومدى ، خواجه ) 226 ، 227 ، 236 ، 518 ، 536\r\nوجيه الدين نسفى ) 367 ، 374\r\nوصاف ، اديب عبد اللّه وصاف الحضرة شرف شيرازى ) 276 ، 486 ، 487 ، 521\r\nوطواط ، امير رشيد الدين محمد عمرى بلخى ) 42 ، 504\r\nولى بن شيخ على هندو ، امير ) 458 ، 461 ، 475 ، 476 ، 477 ، 478\r\n\r\nه\r\nهارون ، خواجه شرف الدين - جوينى ) 221 ، 224 ، 233 ، 235 ، 523 ، 562\r\nهارون الرشيد ) 57\r\nهبة اللّه حموى ، خواجه غياث الدين ) 467\r\nهرقداق ) 262 ، 263 ، 265 ، 307 ، 308 ، 309 ، 396 ، 397 ، 447\r\nهزار اسب ، ملك نصرة الدين ) 38 ، 39 ، 443 444 ، 448\r\nهمام الدين تبريزى ) 233 ، 234 ، 536 ، 543 544\r\nهندو خان ) 9\r\nهندوشاه بن سنجر نخجوانى ) 447 ، 493 ، 526\r\nهنريوس چهارم  Honoruis  ) 245\r\nهولاجو ) 231\r\nهولاگو خان ) 68 ، 77 ، 111 ، 155 ، 157 ، 161 ، 162 ، 165 ، 169 ، 170 ، 171 ، 174 ، 175 ، 176 ، 177 ، 178 ، 180 ، 181 ، 182 ، 183 ، 184 ، 185 ، 186 ، 187 ، 188 ، 189 ، 190 ، 191 ، 192 ، 195 ، 196 ، 197 ، 198 ، 200 ، 201 ، 202 ، 207 ، 208 ، 209 ، 210 ، 218 ، 224 ، 230 ، 233 ، 239 ، 245 ، 251 ، 257 ، 259 ، 262 ، 267 ، 279 ، 311 ، 333 ، 348 ، 349 ، 350 ، 353 ، 356 ، 358 ، 363 ، 364 ، 369 ، 386 ، 387 ، 389 ، 390 ، 391 ، 392 ، 402 ، 405 ، 412 ، 444 ، 445 ، 450 ، 455 ، 482 ، 485 ، 486 ، 492 ، 496 ، 500 ، 501 ، 502 ، 506 ، 557 ، 561 ، 563 ، 565\r\nهوورث ، سرهنرى  Sir Henry Howorth  ) 495 ،\r\nهيتوم يا حاتم ) 153 ، 160 ، 171 ، 207 ، 208 ، 209 ، 269 ، 494\r\n\r\nى\r\nياراحمد ، پهلوان ) 376\r\nيارسلاف  Iaroslaf  ) 153\r\nامير ياغىباستى ) 362 ، 363 ، 412 ، 417\r\nياقوت حموى ، شهاب الدين ) 41 ، 51 ، 103 ، 104 ، 480 ، 481 ، 484\r\n\r\n","description":"","footnote":"","page_name":" 599 ","page_number":672},
  {"content":"\r\n\r\nياقوت مستعصمى ، جمال الدين ) 561\r\nيحيى ) 233\r\nيحيى ، قاضى ركن الدين ) 393\r\nيحيى كرابى ) 473 ، 474 ، 477\r\nيحيى مظفرى ، شاه - ) 423 ، 424 ، 426 ، 427 ، 429 ، 431 ، 433 ، 434 ، 436 ، 437 438 ، 439 ، 440 ، 441 ، 442 ، 460\r\nيحيى بن افتخارى ، ملك امام الدين ) 172\r\nيحيى بن حسنويه ، نظام الدين ) 381 ، 382 ، 400\r\nيحيى بن خالد برمكى ) 468\r\nيساور ) 36\r\nيساول ، امير ) 321 ، 330 ، 376 ، 377 يسور ) 330 ، 331\r\nيسوكاى بهادر ) 15 ، 83\r\nيسونجين‌بيگى ) 84 ، 109\r\nيشموت ) 192 ، 196 ، 197 ، 200 ، 205 ، 206 262 ، 358\r\nيعقوب ، بهاء الدين ) 308\r\nيعقوب ، مجير الدين ) 132 ، 133 ، 137\r\nيعقوب شاه ) 362\r\nيعقوب بن ليث صفارى ) 182\r\nيغان سنقور ) 165\r\nيغان‌طايسى ) 55 ، 113 ، 116 ، 124 ،\r\nيلدز ، تاج الدين ) 375 ، 377\r\nيلوچوت‌ساى ) 76 ، 77 ، 86 ، 136 ، 148\r\nيمين الدين طغرائى ) 549\r\nيوحنا ، ملك ) 159\r\nيوحنا دنها  Denha  ) 204\r\nيوسف شيخ ، سديد الدين ) 507\r\nيوسف ، الملك الناصر ) 191 ، 192 ، 492\r\nيوسف اترارى ) 22\r\nيوسف بن ابراهيم حمويهء جوينى ، سعد الدين ) 525\r\nيوسف شاه اتابك يزد ) 391 ، 402 ، 403 ، 406 ، 413\r\nيوسف شاه اول ، اتابك لر بزرگ ) 228 ، 231 ، 394 ، 445 ، 446 ، 448\r\nيوسف شاه دوم ) 447 ، 448\r\n\r\n","description":"","footnote":"","page_name":" 600 ","page_number":673},
  {"content":"\r\n\r\n\r\n2 فهرست اسامى امكنه\r\n\r\n","description":"","footnote":"","page_name":" 601 ","page_number":674},
  {"content":"\r\n . \r\n","description":"","footnote":"","page_name":" 602 ","page_number":675},
  {"content":"\r\n\r\n\r\nآ\r\nآبسكون ، جزيرهء ) 40 ، 41 ، 44 ، 45 ، 52 ، 130\r\nآب شور ) 231\r\nآدرياتيك ، بحر ) 148\r\nآذربايجان ) 12 ، 92 ، 102 ، 114 ، 115 ، 116 ، 117 ، 118 ، 121 ، 124 ، 125 ، 126 ، 127 ، 135 ، 136 ، 137 ، 142 ، 143 ، 144 ، 153 ، 165 ، 169 ، 190 ، 196 ، 197 ، 198 ، 205 ، 206 ، 207 ، 221 ، 230 ، 231 ، 233 ، 239 ، 243 ، 245 ، 253 ، 254 ، 294 ، 309 ، 314 ، 315 ، 317 ، 327 ، 331 ، 345 ، 350 ، 352 ، 353 ، 354 ، 355 ، 356 ، 358 ، 359 ، 364 ، 365 ، 376 ، 423 ، 426 ، 427 ، 432 ، 433 ، 443 ، 450 ، 453 ، 454 ، 456 ، 457 ، 460 ، 462 ، 463 ، 464 ، 466 ، 481 ، 508 ، 517 ، 544 ، 545 ، 548 ، 562 ، 570 ، 574\r\nآرارات ) 206\r\nآراگن  Aragon  ) 203 ، 283\r\nآرال ، درياچه ) 5 ، 6 ، 567\r\nآرپاچاى ) 120\r\nآزف ، بندر ) 568 ، 569\r\nآس ) 69\r\nآستيه ، قلعه ) 72\r\nآسيا ) 2 ، 6 ، 17 ، 108 ، 148 ، 158 ، 170 ، 198 ، 348 ، 495 ، 554 ، 564 ، 566 ، 567\r\nآسياى شرقى ) 1 ، 2 ، 4 ، 5 ، 79 ، 109 ، 494 ، 567 ، 568\r\nآسياى شمالى ) 7\r\nآسياى صغير ) 171 ، 208 ، 449 ، 512\r\nآسياى غربى ) 18 ، 494\r\nآسياى مركزى ) 1 ، 2 ، 4 ، 5 ، 20 ، 79 ، 505 ، 567 ، 568 ، 575\r\nآق‌سو ) 4\r\nآلاتاغ ) 200 ، 202 ، 214 ، 220 ، 221 ، 222 ، 245 ، 246 ، 251 ، 252 ، 353 ، 356\r\nآلان ) 69\r\nآلاگول ، درياچه ) 110\r\nآلتائى ، كوه ) 3 ، 4 ، 7 ، 16 ، 22\r\nآلكاندروسكى  Alexandrovski  ) 67\r\nآلماليغ ، كولجاىحاليه ) 16 ، 25 ، 110 ، 569 ،\r\nآلمان ) 100\r\nآمد يا ديار بكر ) 130 ، 133 ، 138 ، 139 ، 140 ، 142 ، 143 ، 144 ، 192 ، 221 ، 228 ، 248 ، 270 ، 271 ، 322 ، 331 ، 332 ، 350 ، 353 ، 355 ، 357 ، 358 ، 359 ، 570\r\nآمل ) 40 ، 472\r\nآمودريا - جيحون )\r\nآمور ) 16\r\nآناطولى ) 14 ، 142 ، 202\r\nآنى ) 120 ، 122\r\nآوه ) 427\r\nآوين‌يون  Avignon  ) 347\r\nاب  Ob  : نهر ) 3 ، 16\r\nابخاز ) 103 ، 118 ، 121 ، 462\r\nابرقو ) 114 ، 401 ، 413 ، 426 ، 467 ، 436 ، 439\r\n\r\n","description":"","footnote":"","page_name":" 603 ","page_number":676},
  {"content":"\r\n\r\nابلستين ) 213 ، 214\r\nابهر ) 177 ، 238 ، 244 ، 309 ، 320 ، 343 ، 361 ، 523\r\nابيورد ) 51 ، 467\r\nاترار ) 5 ، 23 ، 26 ، 32 ، 33 ، 34 ، 75 ، 95 ، 99 ، 110 ، 569\r\nاترك : رودخانهء ) 5 ، 470\r\nاحسا ) 398\r\nاحمر : بحر - درياى ) 574\r\nاختسك  Okhotsk  ) 1 ، 6\r\nاختيار الدين : قلعهء ) 265 ، 372 ، 373 ، 374\r\nاخجك ) 47\r\nاخلاط - خلاط\r\nادانه ) 347\r\nاران ) 92 ، 102 ، 103 ، 116 ، 117 ، 118 ، 125 ، 126 ، 137 ، 142 ، 197 ، 200 ، 202 ، 205 ، 221 ، 224 ، 237 ، 260 ، 314 ، 318 ، 322 ، 330 ، 331 ، 333 ، 345 ، 356 ، 357 ، 358 ، 359 ، 365 ، 453 ، 457 ، 461 ، 462 ، 508 ، 532 ، 562 ، 570\r\nاربل ) 115 ، 130 ، 142 ، 143 ، 144 ، 145 ، 182 ، 221 ، 260 ، 271 ، 342 ، 480 ، 547\r\nارخن : نهر ) 7 ، 17 ، 18 ، 110\r\nاربيل ) 237 ، 311 ، 461 ، 499 ، 500 ، 508 ، 570\r\nاردوباليغ ) 149 ، 152\r\nاردهن : قلعه ) 38 ، 41 ، 130 ، 131\r\nارزنةالروم ) 20 ، 129 ، 131 ، 133 ، 134 ، 135 ، 142 ، 146 ، 214 ، 359 ، 570\r\nارزنجان ) 134 ، 135 ، 146 ، 344\r\nارس ) 120 ، 129 ، 137 ، 205 ، 206 ، 324\r\nارس : قصبه ) 36\r\nارسابند ) 42\r\nارقون  Argoun  : نهر ) 4 ، 7 ، 16\r\nارمنستان ) 118 ، 119 ، 120 ، 125 ، 126 ، 129 ، 133 ، 134 ، 144 ، 145 ، 146 ، 165 ، 171 ، 187 ، 190 ، 198 ، 208 ، 209 ، 213 ، 220 ، 260 ، 270 ، 324 ، 341 ، 347 ، 348 ، 353 ، 570\r\nارمنستان صغير ) 203 ، 207 ، 212 ، 215 ، 269 ، 347 ، 570\r\nاروپا ) 1 ، 108 ، 148 ، 158 ، 159 ، 163 ، 170 ، 204 ، 245 ، 282 ، 283 ، 324 ، 347 ، 348 ، 466 ، 494 ، 554 ، 557 ، 558 ، 567 ، 568 ، 571 ، 573 ، 574\r\nاروپاى شرقى ) 79\r\nاروپاى غربى ) 106\r\nاروپاى مركزى ) 1\r\nارومچى - بيش‌باليغ\r\nاسبيجاب ) 5 ، 20\r\nاسپانيا ) 203 ، 244 ، 283\r\nاسدآباد ) 13 ، 94 ، 182\r\nاسفراين ) 166 ، 475\r\nاسفره يا اسفرنگ ) 534\r\nاسفزار ) 368 ، 377 ، 378\r\nاسكندريه ) 573\r\nاشتران كوه ) 38 ، 443\r\nاشرف ) 40\r\nاشكنوان ) 384\r\nاشناس ) 33\r\nاشنو ) 121\r\nاصطهبانات ) 380\r\nاصطخر ) 114 ، 360 ، 381 ، 384 ، 390 ، 395\r\nاصفهان ) 40 ، 103 ، 113 ، 114 ، 120 ، 122 ، 123 ، 124 ، 126 ، 127 ، 130 ، 142 ، 201 ، 216 ، 230 ، 231 ، 317 ، 318 ، 344 ، 345 ، 357 ، 361 ، 370 ، 379 ، 380 ، 381 ، 383 ، 386 ، 401 ، 402 ، 409 ، 411 ، 417 ، 419 ، 420 ، 423 ، 424 ، 425 ، 426 ، 427 ، 430 ، 431 ،\r\n\r\n","description":"","footnote":"","page_name":" 604 ","page_number":677},
  {"content":"\r\n\r\n432 ، 443 ، 436 ، 437 ، 438 ، 439 ، 440 ، 442 ، 444 ، 445 ، 446 ، 448 ، 450 ، 451 ، 453 ، 454 ، 475 ، 483 ، 513 ، 527 ، 532 ، 533 ، 537 ، 538 ، 543 ، 547 ، 560 ، 570 ، 571\r\nافريقا ) 198 ، 199 ، 574\r\nافغانستان ) 2 ، 4 ، 9 ، 10 ، 96 ، 97 ، 368 ، 517\r\nاقليد ) 434\r\nالبحر ) 193\r\nالبرز ) 38 ، 170\r\nالموت ) 122 ، 125 ، 153 ، 154 ، 171 ، 173 ، 175 ، 176 ، 177 ، 496 ، 561\r\nالنجك : قلعهء ) 118\r\nامان‌كوه ) 372 ، 373 ، 374 ، 375 ، 376\r\nامريكا ) 558 ، 574\r\nانبار ) 183 ، 276\r\nاندخود ) 58\r\nانطاكيه ) 210 ، 215\r\nانقوره انكوريه ) 146\r\nانگليس ) 106 ، 204 ، 244 ، 245 ، 283 ، 324 ، 575\r\nانن  Onon  : نهر ) 7 ، 67 ، 84 ، 110\r\nاوبه : قصبهء ) 65\r\nاوجان ) 138 ، 257 ، 258 ، 266 ، 274 ، 275 ، 278 ، 297 ، 307 ، 308 ، 341 ، 342 ، 352 ، 358 ، 432 ، 454 ، 460 ، 521 ، 562 ، 563\r\nاورال : جبال ) 109 ، 148 ، 160\r\nاورشليم - بيت المقدس\r\nاورفه - رها\r\nاورميه ) 121 ، 125 ، 190 ، 198 ، 506\r\nاوكرانيا ) 148\r\nاورگنج يا گرگانج ) - جرجانيه\r\nاوزجند يا اوزگند ) 33\r\nاوقيانوس كبير ) 6 ، 108\r\nاوقيانوس هند ) 4\r\nاومان ) 533\r\nاهر ) 233\r\nاهواز ) 301\r\nايتاليا ) 324\r\nايذج - مال امير\r\nايران ) 1 ، 2 ، 4 ، 6 ، 8 ، 18 ، 24 ، 51 ، 70 ، 81 ، 82 ، 92 ، 96 ، 99 ، 100 ، 106 ، 107 ، 108 ، 110 ، 112 ، 130 ، 136 ، 139 ، 146 ، 150 ، 154 ، 158 ، 161 ، 162 ، 164 ، 165 ، 169 ، 171 ، 174 ، 177 ، 178 ، 189 ، 190 ، 197 ، 198 ، 200 ، 202 ، 204 ، 210 ، 220 ، 221 ، 224 ، 231 ، 244 ، 256 ، 259 ، 264 ، 267 ، 282 ، 294 ، 305 ، 308 ، 314 ، 316 ، 318 ، 341 ، 346 ، 348 ، 349 ، 351 ، 353 ، 356 ، 365 ، 368 ، 369 ، 380 ، 386 ، 389 ، 391 ، 405 ، 411 ، 415 ، 435 ، 437 ، 443 ، 455 ، 465 ، 466 ، 471 ، 479 ، 480 ، 485 ، 488 ، 494 ، 496 ، 497 ، 501 ، 502 ، 506 ، 510 ، 513 ، 516 ، 524 ، 525 ، 527 ، 539 ، 540 ، 541 ، 543 ، 544 ، 550 ، 554 ، 555 ، 556 ، 557 ، 558 ، 559 ، 570 ، 571 ، 572 ، 573 ، 574 ، 575\r\nايران : نجد ) 2 ، 3 ، 5\r\nايرتيش  Irtich  : نهر ) 3 ، 16\r\nايروان ) 117 ، 128 ، 569\r\nايسىگول : درياچه ) 4 ، 22 ، 67\r\nايگ يا ايج ) 380 ، 387 ، 391 ، 420 ، 510\r\nايلال : قلعهء ) 47\r\nايلى : نهر ) 4 ، 160\r\nايميل  Imil  ) 110\r\n\r\nب\r\nباب الازج : محله ) 317\r\nباب المندب ) 574\r\n\r\n","description":"","footnote":"","page_name":" 605 ","page_number":678},
  {"content":"\r\n\r\nباخرز ) 207 ، 368\r\nبادية الشام ) 560\r\nبادغيس ) 157 ، 165 ، 207\r\nبارجين ليغ‌كنت ) 33 ، 35 ، 36\r\nباشتين ) 468 ، 475\r\nباشقرد ) 109 ، 567\r\nباغراچ‌گول : درياچهء ) 16\r\nبافت ) 439\r\nبالخاش : درياچهء ) 4 ، 22\r\nباميان ) 58 ، 59 ، 60 ، 62 ، 66 ، 73 ، 110\r\nبايكال  Balkal  : درياچهء ) 2 ، 3 ، 4 ، 7\r\nبتليس - بدليس\r\nبحرآباد ) 467\r\nبحرين ) 344 ، 388 ، 410\r\nبحيرهء خوارزم - آرال\r\nبخارا ) 5 ، 11 ، 26 ، 27 ، 28 ، 29 ، 30 ، 33 ، 34 ، 37 ، 63 ، 96 ، 101 ، 110 ، 155 ، 207 ، 516 ، 569\r\nبختيارى : ناحيهء ) 442\r\nبدخشان ) 5 ، 24 ، 58 ، 110 ، 571\r\nبدليس ) 138 ، 143\r\nبرسلو  Breslau  ) 148\r\nبر قول ) 8 ، 16\r\nبرگرى يا بارگيرى ) 134\r\nبرلين ) 148\r\nبروجرد ) 444\r\nبست ) 50\r\nبسطام ) 9 ، 38 ، 175 ، 229\r\nبصره ) 115 ، 387 ، 398 ، 464 ، 570\r\nبعقوبا ) 115 ، 183\r\nبغداد ) 12 ، 13 ، 39 ، 40 ، 42 ، 94 ، 95 ، 115 ، 117 ، 130 ، 142 ، 145 ، 153 ، 158 ، 161 ، 162 ، 170 ، 171 ، 173 ، 178 ، 179 ، 180 ، 181 ، 182 ، 183 ، 185 ، 186 ، 187 ، 188 ، 189 ، 190 ، 191 ، 192 ، 194 ، 200 ، 201 ، 202 ، 204 ، 209 ، 216 ، 217 ، 218 ، 219 ، 222 ، 223 ، 224 ، 226 ، 228 ، 230 ، 231 ، 235 ، 237 ، 238 ، 242 ، 245 ، 248 ، 251 ، 255 ، 260 ، 263 ، 264 ، 266 ، 267 ، 268 ، 270 ، 279 ، 307 ، 310 ، 317 ، 318 ، 319 ، 343 ، 345 ، 353 ، 356 ، 357 ، 358 ، 360 ، 361 ، 362 ، 365 ، 389 ، 390 ، 404 ، 411 ، 412 ، 413 ، 415 ، 419 ، 437 ، 444 ، 449 ، 450 ، 451 ، 453 ، 455 ، 456 ، 457 ، 458 ، 459 ، 460 ، 461 ، 462 ، 463 ، 480 ، 481 ، 482 ، 483 ، 484 ، 487 ، 492 ، 493 ، 496 ، 499 ، 500 ، 501 ، 502 ، 504 ، 505 ، 506 ، 512 ، 513 ، 523 ، 529 ، 534 ، 536 ، 539 ، 547 ، 548 ، 552 ، 553 ، 556 ، 558 ، 562 ، 566 ، 570\r\nبغداد كوچك - سلطان‌آباد چمچمال\r\nبلاساغون ) 101 ، 505\r\nبلخ ) 5 ، 9 ، 37 ، 43 ، 50 ، 55 ، 58 ، 60 ، 98 ، 110 ، 175 ، 399 ، 468 ، 569\r\nبلغار ) 69 ، 109 ، 147 ، 148 ، 567 ، 568\r\nبلنسيه يا والانس ) 203\r\nبلوچستان ) 4\r\nبم ) 416 ، 435\r\nبناكت ) 5 ، 26 ، 34 ، 35 ، 110 ، 168\r\nبنگاله ) 547\r\nبوسفورو  Bosphoro  ) 568\r\nبوشنج يا فوشنج يا پوشنگ ) 37 ، 368\r\nبهبهان ) 424\r\nبيت المقدس ) 101 ، 119 ، 160 ، 195 ، 203 ، 204 ، 245 ، 273 ، 282 ، 283\r\nبيرجند ) 545\r\nبيروت ) 267\r\nبيره ) 211 ، 212 ، 216 ، 247\r\nبيش‌باليغ ) 8 ، 16 ، 19 ، 111 ، 154 ، 569\r\n\r\n","description":"","footnote":"","page_name":" 606 ","page_number":679},
  {"content":"\r\n\r\nبيلقان ) 137 ، 331\r\nبيله‌سوار ) 237\r\nبيه‌پس ) 312\r\nبيهق ) 51 ، 166 ، 469 ، 473\r\n\r\nپ\r\nپامير : نجد ) 2 ، 3 ، 4 ، 5\r\nپچنى  Pechni  ) 129\r\nپچيلى  Pechili  ) 147\r\nپردنن  Pordenon  ) 494 ، 567\r\nپرگ - فرك\r\nپروان ) 60 ، 61\r\nپروسك  Perovsk  ) 34\r\nپست  Past  ) 148\r\nپشتكوه ) 442\r\nپكينگ يا پكن ) 6 ، 20 ، 21 ، 76 ، 149 ، 162 ، 163 ، 566\r\nپنجاب ) 4 ، 37 ، 58 ، 66 ، 67\r\nپنجده ) 64\r\nپوشنگ - بوشنج )\r\nپيشاور ) 59 ، 60 ، 62 ، 63 ، 66 ، 67 ، 569\r\n\r\nت\r\nتارباگاتاى ) 110 ، 162\r\nتاريم : نهر ) 4 ، 8 ، 16\r\nتانا  Tana  ) 568 ، 569\r\nتبت ) 1 ، 3 ، 7 ، 16 ، 20 ، 46 ، 66 ، 68 ، 161\r\nتبريز ) 116 ، 117 ، 118 ، 119 ، 121 ، 125 ، 126 ، 127 ، 130 ، 137 ، 140 ، 141 ، 143 ، 197 ، 201 ، 202 ، 205 ، 217 ، 218 ، 224 ، 242 ، 247 ، 249 ، 250 ، 251 ، 259 ، 260 ، 266 ، 271 ، 274 ، 275 ، 279 ، 280 ، 289 ، 291 ، 305 ، 306 ، 307 ، 308 ، 309 ، 311 ، 327 ، 328 ، 329 ، 332 ، 346 ، 349 ، 350 ، 351 ، 356 ، 360 ، 361 ، 362 ، 363 ، 370 ، 395 ، 406 ، 415 ، 417 ، 423 ، 424 ، 432 ، 433 ، 445 ، 446 ، 450 ، 453 ، 454 ، 456 ، 457 ، 458 ، 459 ، 460 ، 461 ، 462 ، 463 ، 489 ، 490 ، 505 ، 520 ، 521 ، 536 ، 545 ، 558 ، 562 ، 563 ، 569 ، 570 ، 571 ، 572\r\nتجن : نهر ) 5\r\nترشيز ) 476\r\nترك : نهر ) 197\r\nتركستان ) 2 ، 4 ، 16 ، 20 ، 23 ، 67 ، 68 ، 92 ، 96 ، 98 ، 101 ، 110 ، 136 ، 150 ، 151 ، 158 ، 162 ، 199 ، 241 ، 338 ، 378 ، 437 ، 468 ، 480 ، 495 ، 512 ، 531 ، 546 ، 549 ، 563\r\nتركستان شرقى ) 3 ، 8 ، 16 ، 17 ، 18 ، 19 ، 21 ، 24 ، 110 ، 555 ، 556 ، 569\r\nترمذ ) 5 ، 37 ، 43 ، 50 ، 51 ، 52 ، 58 ، 60 ، 468\r\nتفرش ) 389 ، 539\r\nتكريت ) 145 ، 457\r\nتنگغوت يا تنگت ) 7 ، 67 ، 68 ، 69 ، 109 ، 136 ، 150\r\nتمران ) 73\r\nتوان هوانگ  Touang - Huang  ) 569\r\nتوران ) 92 ، 435\r\nتورفان ) 8 ، 16 ، 18 ، 110\r\nتوروس ) 313\r\nتوقات ) 213\r\nتولم ) 313\r\nتون ) 175\r\nتونس ) 210\r\nتووين  ( Tovin  117\r\nتيانشان ) 3 ، 4 ، 5 ، 17 ، 22\r\n\r\nج\r\nجاجرم ) 166\r\nجام ) 368 ، 536\r\nجاوه ) 162\r\nجبال ) 470\r\nجبل جور ) 138\r\n\r\n","description":"","footnote":"","page_name":" 607 ","page_number":680},
  {"content":"\r\n\r\nجبل حمرين ) 145 ، 183\r\nجبل عامل ) 466\r\nجرجان ) 9 ، 40 ، 354 ، 357 ، 458 ، 470 ، 473 ، 474 ، 475 ، 477 ، 478\r\nجرجانيه ) 5 ، 36 ، 41 ، 42 ، 45 ، 46 ، 51\r\nجرون - هرموز\r\nالجزيره ) 13 ، 98 ، 100 ، 101 ، 120 ، 133 ، 138 ، 139 ، 140 ، 142 ، 143 ، 144 ، 145 ، 146 ، 152 ، 169 ، 171 ، 191 ، 193 ، 197 ، 201 ، 239 ، 269 ، 482 ، 483 ، 492 ، 496 ، 534\r\nجزيرة ابن عمر ) 481\r\nجعفريه ) 145\r\nجغاتو : نهر ) 198 ، 200 ، 202 ، 350 ، 358\r\nجفرتان ) 65\r\nجلفا ) 570\r\nجلولا ) 183\r\nجند ) 20 ، 26 ، 33 ، 34 ، 35 ، 36 ، 44\r\nجوباره ) 113\r\nجور ) 467\r\nجوزجانان ) 58\r\nجوين ) 166 ، 467 ، 549\r\nجهرود ) 501\r\nجيحان : رود ) 209 ، 213 ، 270 ، 247\r\nجيحون ) 4 ، 5 ، 9 ، 26 ، 28 ، 36 ، 37 ، 43 ، 44 ، 48 ، 49 ، 50 ، 51 ، 61 ، 66 ، 67 ، 92 ، 94 ، 98 ، 103 ، 124 ، 147 ، 169 173 ، 174 ، 175 ، 177 ، 184 ، 205 206 ، 247 ، 330\r\n\r\nقبل ما\r\nچاچ ) 5 ، 20 ، 110\r\nچشم ) 473\r\nچغانيان يا صغانيان ) 5\r\nچو : نهر ) 4\r\nچين ) 1 ، 2 ، 6 ، 10 ، 15 ، 17 ، 18 ، 20 ، 21 ، 22 ، 41 ، 71 ، 77 ، 81 ، 93 ، 101 ، 146 ، 147 ، 150 ، 158 ، 162 ، 163 164 ، 204 ، 221 ، 248 ، 249 ، 282 ، 309 ، 486 ، 488 ، 494 ، 554 ، 557 564 ، 566 ، 567 ، 568 ، 569 ، 571\r\nچين جنوبى ) 70 ، 161 ، 190\r\nچين شمالى - ختا\r\n\r\nح\r\nحانى ) 138\r\nحجاز ) 339\r\nحران ) 120 ، 143 ، 144 ، 210 ، 217\r\nحصن كيفا ) 144 ، 191 ، 193\r\nحلب ) 103 ، 133 ، 153 ، 191 ، 192 ، 194 208 ، 267 ، 269 ، 270 ، 272 ، 274 ، 275 ، 320 ، 346 ، 355 ، 480 ، 499\r\nحله ) 185 ، 275 ، 276 ، 465 ، 501 ، 504\r\nحلهء سيفيه ) 507\r\nحماة ) 191 ، 208 ، 211 ، 215 ، 272 ، 274 275 ، 276 ، 277 ، 480 ، 492\r\nحمص ) 191 ، 193 ، 211 ، 215 ، 216 ، 268 272 ، 273\r\n\r\nخ\r\nخان‌باليغ - پكينك\r\nخان تنگرى ) 16\r\nخاف ) 175 ، 412 ، 468 ، 471 ،\r\nخانقين ) 145 ، 185 ، 220 ، 450\r\nختا ) 6 ، 7 ، 8 ، 66 ، 75 ، 76 ، 86 ، 109 ، 136 ، 153 ، 158 ، 174\r\nختن ) 3 ، 4 ، 5 ، 6 ، 10 ، 18 ، 19 ، 22 ، 24 96 ، 110 ، 147 ، 555\r\nختن دريا ) 4\r\nخجند ) 5 ، 26 ، 34 ، 35 ، 44 ، 49 ، 99\r\nخراسان ) 2 ، 4 ، 5 ، 9 ، 13 ، 25 ، 30 ، 32 ، 35 39 ، 41 ، 42 ، 43 ، 44 ، 47 ، 49 ، 50 51 ، 55 ، 57 ، 58 ، 61 ، 63 ، 65 ، 66 69 ، 70 ، 73 ، 74 ، 95 ، 96 ، 97 ، 102 ، 103 ، 104 ، 107 ، 114 ، 124 ، 136 ، 153 ، 165 ، 166 ، 167 ، 168\r\n\r\n","description":"","footnote":"","page_name":" 608 ","page_number":681},
  {"content":"\r\n\r\n169 ، 175 ، 177 ، 197 ، 200 ، 201 205 ، 206 ، 207 ، 217 ، 220 ، 226 227 ، 228 ، 229 ، 230 ، 231 ، 239 240 ، 241 ، 242 ، 243 ، 246 ، 247 248 ، 254 ، 255 ، 256 ، 261 ، 262 ، 264 ، 273 ، 284 ، 291 ، 307 ، 308 313 ، 317 ، 321 ، 325 ، 326 ، 330 331 ، 336 ، 337 ، 338 ، 339 ، 341 342 ، 343 ، 353 ، 354 ، 357 ، 358 367 ، 368 ، 369 ، 371 ، 372 ، 373 375 ، 376 ، 377 ، 378 ، 391 ، 394 402 ، 412 ، 440 ، 463 ، 466 ، 467 468 ، 469 ، 470 ، 471 ، 474 ، 476 ، 477 ، 480 ، 481 ، 483 ، 484 ، 485 486 ، 492 ، 496 ، 499 ، 513 ، 516 ، 518 ، 528 ، 532 ، 534 ، 549 ، 559 560 ، 561 ، 566\r\nخرتبرت ) 133 ، 144\r\nخرق ) 42\r\nخرقان ) 175 ، 334\r\nخرم‌آباد ) 434 ، 442 ، 467\r\nخزر ، بحر - درياى ) 1 ، 5 ، 6 ، 44 ، 69 ، 106 ، 160 ، 457 ، 572\r\nخلاط ) 119 ، 120 ، 121 ، 122 ، 125 ، 126 129 ، 130 ، 131 ، 132 ، 133 ، 134 ، 135 ، 138 ، 139 ، 143 ، 144 ، 192 457 ، 528\r\nخلخال ) 311 ، 312 ، 313 ، 478\r\nخليج اسكندرون ) 570\r\nخليج فارس ) 46 ، 387 ، 398 ، 457 ، 560 573\r\nخوار ) 175\r\nخوارزم ) 5 ، 6 ، 8 ، 9 ، 13 ، 25 ، 32 ، 34 ، 35 36 ، 41 ، 42 ، 43 ، 44 ، 45 ، 48 ، 49 ، 58 ، 68 ، 86 ، 94 ، 103 ، 109 ، 136 158 ، 165 ، 167 ، 178 ، 339 ، 385 457 ، 496 ، 498 ، 497 ، 516 ، 518 ، 568 ، 569 ، 570\r\nخوارزم : بحيرهء ) 567\r\nخوزستان ) 114 ، 115 ، 124 ، 182 ، 185 ، 322 ، 358 ، 383 ، 442 ، 445 ، 449 ، 450 ، 461 ، 465 ، 466\r\nخوى ) 117 ، 121 ، 122 ، 125 ، 126 ، 127 134 ، 137 ، 198 ، 454 ، 462 ، 570\r\nخير ) 381\r\nخيسار : قلعهء ) 367 ، 368 ، 369 ، 370 ، 371 378\r\nخينگان كبير  Khingan  ) 1 ، 2 ، 3 ، 4 ،\r\nخيوق يا خيوه ) 5 ، 568\r\n\r\nد\r\nدارابگرد ) 380 ، 381\r\nداغستان ) 197\r\nدالان‌ناور ) 266\r\nدامغان ) 39 ، 122 ، 174 ، 229 ، 253 ، 476\r\nدبوسيه ) 30\r\nدجله ) 144 ، 145 ، 183 ، 188 ، 196 ، 458 481\r\nدربند ) 102 ، 127 ، 128 ، 160 ، 197 ، 200 205 ، 207 ، 237 ، 331 ، 345 ، 349 454\r\nدزگنبدان - گردكوه\r\nدزونگارى  ( Dzungarie  3 ، 17\r\nدقوقا ) 115 ، 145\r\nدماوند 38 ، 175 ، 254 ، 256\r\nدمشق ) 120 ، 193 ، 210 ، 212 ، 214 ، 215 216 ، 268 ، 270 ، 272 ، 273 ، 274 275 ، 276 ، 277 ، 278 ، 320 ، 340 ، 346 ، 480 ، 504 ، 509 ، 510 ، 511 ، 513 ، 528 ، 538\r\nدولاب ) 544\r\nدولت‌آباد ) 547\r\nدولت‌آباد ملاير ) 39\r\n\r\n","description":"","footnote":"","page_name":" 609 ","page_number":682},
  {"content":"\r\n\r\nدهخوارقان ) 198\r\nدهلى ) 10 ، 111 ، 112 ، 483 ، 517 ، 530 ، 546\r\nديار بكر - آمد\r\n\r\nر\r\nرادكان ) 240\r\nرأس عين ) 271\r\nربع رشيدى : محلهء ) 328 ، 329 ، 490 ، 522 563\r\nربنجن ) 30\r\nرحبه : قلعهء ) 211 ، 216 ، 276 ، 321\r\nرستمدار ) 313 ، 471 ، 472 ، 478\r\nرشت ) 313\r\nرقه ) 276\r\nركن‌آباد ) 540\r\nروئين‌دز ) 126\r\nرودبار الموت ) 170 ، 171 ، 172 ، 174 ، 176\r\nرودبار قصران ) 470\r\nروسيه ) 22 ، 41 ، 69 ، 109 ، 146 ، 147 ، 148 152 ، 153 ، 155 ، 156 ، 567 ، 568 ، 569 ، 575\r\nروم : بلاد ) 98 ، 107 ، 108 ، 117 ، 145 ، 146 ، 169 ، 182 ، 190 ، 200 ، 212 213 ، 214 ، 215 ، 221 ، 225 ، 231 239 ، 245 ، 246 ، 252 ، 257 ، 261 267 ، 271 ، 294 ، 321 ، 322 ، 326 333 ، 334 ، 336 ، 337 ، 339 ، 340 344 ، 345 ، 347 ، 350 ، 352 ، 353 355 ، 357 ، 359 ، 360 ، 362 ، 363 406 ، 411 ، 418 ، 453 ، 480 ، 484 ، 492 ، 496 ، 498 ، 500 ، 507 ، 511 512 ، 528 ، 534 ، 536 ، 538 ، 564\r\nروم : شهر ) 204\r\nرها اروفه ) 120 ، 144 ، 192\r\nرى ) 38 ، 39 ، 102 ، 103 ، 113 ، 111 ، 114 ، 136 ، 228 ، 231 ، 280 ، 440 ، 458 ، 461 ، 463 ، 481 ، 511 ، 561 563 ، 569 ، 570\r\n\r\nز\r\nزابلستان ) 142\r\nزاوه ) 471 ، 549\r\nزرفسان ) 5\r\nزرنوق ) 27 ، 28\r\nزنجان ) 137 ، 238 ، 244 ، 255 ، 309 ، 320 ، 332 ، 333 ، 343 ، 351 ، 498 523 ، 569\r\nزنگاباد ) 145\r\nزوزن ) 50\r\n\r\nژ\r\nژاپون ) 100 ، 162\r\nژن ) 567 ، 568 ، 572\r\n\r\nس\r\nساكس ) 148\r\nسامره ) 145\r\nساوه ) 231 ، 280 ، 427 ، 458 ، 553\r\nسايان  Salan  : كوه ) 4\r\nسبزوار ) 56 ، 366 ، 378 ، 466 ، 467 ، 468 469 ، 470 ، 471 ، 472 ، 473 ، 475 476\r\nسراب ) 327\r\nسرچاهان ) 39 ، 40\r\nسرخس ) 9 ، 52 ، 53 ، 63 ، 64 ، 476 ، 477\r\nسراى ) 160 ، 568 ، 569\r\nسغد ) 555\r\nسفيدرود ) 312\r\nسفيد : قلعهء ) 424 ، 440\r\nسفيدكوه ) 4\r\nسقناق ) 33 ، 34\r\nسلاسل : قلعهء ) 438 ، 439\r\nسلاميه ) 272\r\nسلطان‌آباد ) 38 ، 561\r\nسلطان‌آباد اولجايتو ) 324\r\n\r\n","description":"","footnote":"","page_name":" 610 ","page_number":683},
  {"content":"\r\n\r\nسلطان‌آباد چمچمال ) 324 ، 563\r\nسلطانيه ) 39 ، 217 ، 238 ، 255 ، 309 ، 310 311 ، 313 ، 315 ، 316 ، 319 ، 320 ، 324 ، 325 ، 327 ، 330 ، 331 ، 332 ، 336 ، 337 ، 343 ، 345 ، 348 ، 357 ، 360 ، 361 ، 417 ، 433 ، 434 ، 457 ، 460 ، 461 ، 462 ، 463 ، 487 ، 489 ، 508 ، 510 ، 525 ، 562 ، 563 ، 565 ، 566 ، 573\r\nسلماس ) 125 ، 190\r\nسلنگا  Selenga  : نهر ) 4 ، 7 ، 17\r\nسليمان : كوه ) 4\r\nسمرقند ) 3 ، 5 ، 9 ، 11 ، 18 ، 20 ، 30 ، 31 ، 32 ، 34 ، 36 ، 37 ، 49 ، 50 ، 66 ، 68 ، 71 ، 95 ، 96 ، 97 ، 101 ، 110 ، 174 ، 209 ، 369 ، 441 ، 569\r\nسمنان ) 337 ، 467\r\nسنجار ) 276 ، 459 ، 480\r\nسند ) 3 ، 4 ، 12 ، 48 ، 59 ، 62 ، 63 ، 67 ، 111 ، 142 ، 145 ، 368 ، 398 ، 483 ، 496 ، 497 ، 516\r\nسنكه : قلعهء ) 73\r\nسوان : درياچه ) 117 ، 118 ، 332 ، 363\r\nسولقان ) 544\r\nسونگ  Soung  : سلسلهء ) 6 ، 162 ، 163\r\nسويس : ترعه ) 575\r\nسهررود ) 498\r\nسياه ، بحر - درياى ) 568 ، 569 ، 572\r\nسياه‌كوه ) 4 ، 202\r\nسيبرى ) 1 ، 2\r\nسيبرى غربى ) 110\r\nسيحون ) 4 ، 5 ، 6 ، 8 ، 18 ، 20 ، 23 ، 25 ، 26 27 ، 33 ، 34 ، 35 ، 67 ، 68 ، 109 ، 207 ، 368\r\nسيراف يا بندر طاهرى ) 570\r\nسيرجان ) 417 ، 438 ، 439 ، 510\r\nسيردريا - سيحون\r\nسيس ) 207 ، 208 ، 212 ، 267 ، 269 ، 270 ، 347\r\nسيستان ) 9 ، 59 ، 102 ، 145 ، 166 ، 330 ، 331 ، 368 ، 369 ، 371 ، 377 ، 378 ، 393 ، 395 ، 399 ، 413 ، 483 ، 516 ، 517\r\nسيلان ) 571\r\nسيواس ) 133 ، 146 ، 217 ، 225 ، 570\r\nسيوستان ) 59\r\n\r\nش\r\nشادياخ ) 55\r\nشام ) 13 ، 36 ، 79 ، 82 ، 92 ، 98 ، 100 ، 117 ، 120 ، 133 ، 138 ، 140 ، 142 ، 144 ، 145 ، 146 ، 154 ، 158 ، 160 ، 170 ، 171 ، 174 ، 177 ، 183 ، 188 ، 190 ، 191 ، 192 ، 193 ، 195 ، 197 ، 198 ، 200 ، 201 ، 202 ، 203 ، 204 ، 207 ، 208 ، 211 ، 212 ، 213 ، 215 ، 216 ، 217 ، 219 ، 220 ، 225 ، 244 ، 263 ، 266 ، 267 ، 268 ، 269 ، 270 ، 271 ، 272 ، 273 ، 274 ، 275 ، 276 ، 277 ، 279 ، 282 ، 283 ، 309 ، 320 ، 321 ، 324 ، 340 ، 399 ، 408 ، 409 ، 412 ، 481 ، 487 ، 492 ، 496 ، 511 ، 529 ، 531 ، 538 ، 567 ، 568 ، 571 ، 572 ، 573 ، 574\r\nشان‌تونگ  Chantung  ) 147\r\nشانگهاى ) 6\r\nشبانكاره ) 362 ، 380 ، 381 ، 382 ، 383 ، 385 ، 387 ، 391 ، 399 ، 400 ، 407 ، 409 ، 413 ، 414 ، 420 ، 443 ، 510 ، 521 ،\r\nشبستر ) 545\r\nشروان ) 102 ، 117 ، 120 ، 126 ، 197 ، 200 ، 345 ، 453 ، 454 ، 457 ، 458\r\nشروياز ) 255\r\nشگان  Sagan  ) 129\r\nشمكور ) 129\r\n\r\n","description":"","footnote":"","page_name":" 611 ","page_number":684},
  {"content":"\r\n\r\nشميران ) 544\r\nشنب‌غازان يا شام غازان ) 280 ، 284 ، 305 ، 310 ، 563\r\nشوشتر ) 115 ، 185 ، 399 ، 420 ، 434 ، 436 ، 438 ، 440 ، 451 ، 461 ، 462 ، 465 ، 558 ، 571\r\nشولستان ) 442 ، 443 ، 444 ، 445\r\nشهرستانه ) 35 ، 36 ، 49\r\nشهروان ) 264\r\nشيراز ) 113 ، 114 ، 189 ، 223 ، 231 ، 234 ، 242 ، 243 ، 249 ، 250 ، 307 ، 317 ، 318 ، 361 ، 362 ، 379 ، 380 ، 381 ، 383 ، 386 ، 387 ، 390 ، 391 ، 292 ، 344 ، 396 ، 397 ، 410 ، 411 ، 412 ، 413 ، 416 ، 417 ، 418 ، 419 ، 240 ، 421 ، 422 ، 424 ، 425 ، 426 ، 427 ، 428 ، 429 ، 430 ، 431 ، 432 ، 433 ، 434 ، 436 ، 437 ، 438 ، 439 ، 440 ، 441 ، 442 ، 453 ، 457 ، 487 ، 505 ، 508 ، 509 ، 510 ، 521 ، 530 ، 539 ، 540 ، 548 ، 551 ، 552 ، 558 ، 570 ، 571\r\nشيركبود ) 137\r\nشيرگيران ) 254\r\n\r\nص\r\nصائين قلعه ) 237\r\nصور ) 267\r\nصهيون ) 215\r\nصيدا ) 267\r\n\r\nط\r\nطارم ) 39 ، 174 ، 380 ، 419 ، 523\r\nطارم سفلى ) 320\r\nطارم عليا ) 320\r\nطالش ) 311 ، 313\r\nطالقان ) 36 ، 47 ، 48 ، 50 ، 57 ، 62 ، 64 ، 73 ، 171 ، 176\r\nطبس ) 345 ، 411 ، 421 ، 424\r\nطخارستان ) 142\r\nطرابلس ) 210 ، 266 ، 276\r\nطرابوزان ) 459 ، 569 ، 570 ، 572 ، 574\r\nطراز ) 5\r\nطرازك ) 449\r\nطمغاج ) 21 ، 149\r\nطنجه ) 493\r\nطوس ) 9 ، 37 ، 39 ، 53 ، 55 ، 56 ، 57 ، 152 ، 168 ، 169 ، 175 ، 227 ، 317 ، 325 ، 330 ، 331 ، 468 ، 473 ، 475 ، 501 ، 558 ، 571\r\nطوغان ) 311\r\nطهران ) 543 ، 544\r\n\r\nع\r\nعانه ) 276\r\nعتابيه ) 560\r\nعدن ) 536 ، 574\r\nعراق ) 10 ، 12 ، 22 ، 29 ، 37 ، 38 ، 41 ، 47 ، 58 ، 71 ، 82 ، 96 ، 100 ، 102 ، 103 ، 112 ، 113 ، 114 ، 115 ، 116 ، 119 ، 120 ، 125 ، 127 ، 129 ، 136 ، 137 ، 139 ، 142 ، 143 ، 146 ، 153 ، 169 ، 172 ، 173 ، 179 ، 181 ، 201 ، 217 ، 221 ، 223 ، 224 ، 227 ، 228 ، 238 ، 251 ، 254 ، 255 ، 256 ، 309 ، 317 ، 322 ، 330 ، 337 ، 354 ، 356 ، 357 ، 359 ، 361 ، 371 ، 376 ، 382 ، 383 ، 384 ، 386 ، 398 ، 402 ، 403 ، 412 ، 417 ، 423 ، 425 ، 426 ، 427 ، 429 ، 440 ، 443 ، 444 ، 446 ، 449 ، 453 ، 458 ، 460 ، 462 ، 468 ، 470 ، 476 ، 482 ، 484 ، 499 ، 505 ، 513 ، 518 ، 522 ، 531 ، 534 ، 562\r\nعراق عرب ) 46 ، 98 ، 162 ، 169 ، 183 ، 190 ، 201 ، 204 ، 216 ، 223 ، 225 ، 239 ، 305 ، 315 ، 317 ، 322 ، 347 ،\r\n\r\n","description":"","footnote":"","page_name":" 612 ","page_number":685},
  {"content":"\r\n\r\n349 ، 357 ، 358 ، 359 ، 362 ، 365 ، 443 ، 449 ، 451 ، 455 ، 415 ، 462 ، 463 ، 465 ، 493 ، 496 ، 504 ، 517 ، 531 ، 559 ، 562 ، 563 ، 570\r\nعربستان ) 242\r\nعكا ) 267\r\nعلىآباد ) 119\r\nعمان ) 387 ، 392 ، 398 ، 574\r\nعميديه : مدرسهء ) 51\r\nعين تاب ) 215 ، 272\r\nعين جالوت ) 193 ، 195 ، 196 ، 198 ، 199 ، 202 ، 210 ، 216\r\n\r\nغ\r\nغازان ) 109 ، 201\r\nغرجستان ) 175 ، 368 ، 369 ، 377 ، 399 ، 470\r\nغزنه يا غزنين ) 9 ، 10 ، 12 ، 25 ، 58 ، 59 ، 60 ، 62 ، 66 ، 102 ، 142 ، 145 ، 516\r\nغزه ) 193 ، 195 ، 272 ، 273\r\nغور ) 9 ، 10 ، 73 ، 112 ، 201 ، 367 ، 368 ، 370 ، 375 ، 377 ، 378 ، 399 ، 483 ، 484 ، 497 ، 498 ، 512 ، 545\r\n\r\nف\r\nفارس ) 12 ، 39 ، 108 ، 113 ، 114 ، 124 ، 145 ، 153 ، 169 ، 181 ، 197 ، 200 ، 201 ، 227 ، 237 ، 239 ، 247 ، 250 ، 254 ، 255 ، 257 ، 263 ، 294 ، 317 ، 322 ، 337 ، 344 ، 357 ، 360 ، 361 ، 362 ، 365 ، 366 ، 379 ، 380 ، 381 ، 382 ، 383 ، 384 ، 386 ، 390 ، 391 ، 392 ، 393 ، 394 ، 395 ، 396 ، 397 ، 398 ، 399 ، 401 ، 407 ، 409 ، 410 ، 411 ، 412 ، 414 ، 416 ، 417 ، 419 ، 422 ، 423 ، 425 ، 432 ، 434 ، 440 ، 441 ، 442 ، 443 ، 446 ، 447 ، 453 ، 457 ، 460 ، 476 ، 487 ، 497 ، 510 ، 513 ، 518 ، 519 ، 522 ، 526 ، 533 ، 540 ، 560\r\nفارياب ) 5 ، 23 ، 58 ، 368\r\nفرات ) 133 ، 142 ، 144 ، 211 ، 212 ، 239 ، 267 ، 271 ، 272 ، 276 ، 277 ، 278 ، 320 ، 321 ، 487 ، 507\r\nفرانسه ) 79 ، 83 ، 106 ، 159 ، 160 ، 193 ، 203 ، 204 ، 244 ، 245 ، 324 ، 571\r\nفراه ) 368 ، 377 ، 516\r\nفرزين ) 38\r\nفرشاور - پيشاور\r\nفرغانه ) 4 ، 20 ، 33 ، 34 ، 36 ، 48 ، 110 ، 158 ، 512 ، 513\r\nفرك يا پرك ) 380 ، 419\r\nفرنگستان ) 561\r\nفريومد ) 549\r\nفسا ) 281 ، 429 ، 439 ، 440\r\nفلسطين ) 193 ، 195 ، 198 ، 204 ، 283\r\nفينيقيه ) 159\r\nفيروزان ) 445\r\nفيروزكوه ) 10 ، 59 ، 113 ، 175 ، 227 ، 368 ، 471\r\nفيض‌آباد ) 58\r\nفيلى ) 442\r\nفومن ) 311 ، 312 ، 313\r\n\r\nق\r\nقارص ) 120 ، 121 ، 122\r\nقارون ) 38 ، 39\r\nقاهره ) 143 ، 194 ، 273 ، 277 ، 278 ، 355 ، 359\r\nقاين ) 50 ، 74 ، 476 ، 545\r\nقهاليغ ) 109\r\nقبچاق : دشت ) 13 ، 41 ، 67 ، 68 ، 69 ، 86 ، 102 ، 109 ، 147 ، 152 ، 155 ، 160 ، 197 ، 199 ، 205 ، 210 ، 211 ، 237 ، 331 ، 339 ، 345 ، 349 ، 363 ، 365 ، 454 ، 567 ، 568 ، 569 ، 570\r\n\r\n","description":"","footnote":"","page_name":" 613 ","page_number":686},
  {"content":"\r\n\r\nقبرس ) 160 ، 324\r\nقراباغ ) 335 ، 338 ، 362 ، 432 ، 454 ، 457\r\nقراقروم ) 3 ، 7 ، 16 ، 17 ، 34 ، 48 ، 110 ، 149 ، 156 ، 160 ، 162 ، 200 ، 485 ، 558 ، 566\r\nقربان شيره ) 254\r\nقرم  Crimee  يا كريمه ) 148 ، 160 ، 567 ، 568 ، 572\r\nقره‌بلغاسون ) 17\r\nقره‌شهر ) 8 ، 16 ، 110\r\nقره‌گول : درياچهء ) 4\r\nقزل‌اوزن ) 254 ، 255 ، 257 ، 279 ، 280 ، 309\r\nقزل‌ايرماق يا نهر ازرق ) 144\r\nقزل‌سو : نهر ) 4\r\nقزوين ) 172 ، 177 ، 228 ، 229 ، 253 ، 280 ، 290 ، 311 ، 318 ، 320 ، 334 ، 337 ، 343 ، 357 ، 434 ، 498 ، 521 ، 523 ، 524 ، 550 ، 569 ، 570\r\nقسطنطنيه ) 160 ، 202 ، 210 ، 269 ، 567\r\nقطوان ) 10 ، 402\r\nقطيف ) 398\r\nقفقازيه ) 104 ، 119 ، 127 ، 160\r\nقلان‌باشى : صحراى ) 67 ، 68\r\nقلعة الروم ) 267 ، 268\r\nقم ) 427 ، 501 ، 522 ، 539 ، 597\r\nقمشه ) 441\r\nقناس ) 110\r\nقندوز ) 37 ، 58 ، 110\r\nقندهار ) 58 ، 370\r\nقوچان يا استوا ) 50 ، 55 ، 229 ، 467\r\nقومس ) 122 ، 172 ، 231 ، 463\r\nقونيه ) 321 ، 535 ، 537\r\nقيساريه يا قيصريه ) 146 ، 202 ، 213 ، 214 ، 269 ، 500\r\nقهرود ) 442\r\nقهستان ) 50 ، 74 ، 170 ، 172 ، 173 ، 174 ، 175 ، 176 ، 236 ، 237 ، 241 ، 357 ، 369 ، 372 ، 396 ، 468 ، 476 ، 484 ، 488 ، 501\r\nقندز ) 426 ، 428\r\n\r\nك\r\nكائى فونگ  Cal - Foung  ) 6 ، 147\r\nكابل ) 9 ، 60 ، 66 ، 142 ، 145 ، 368 ، 512 ، 569\r\nكارون ) 443\r\nكازرون ) 360 ، 391 ، 399 ، 411 ، 412 ، 416\r\nكاسان ) 20\r\nكاشان ) 123 ، 421 ، 427 ، 446 ، 506 ، 526 ، 570\r\nكاشغر ) 3 ، 4 ، 5 ، 6 ، 10 ، 12 ، 18 ، 19 ، 22 ، 24 ، 41 ، 96 ، 101 ، 109 ، 110 ، 147 ، 504 ، 505 ، 512\r\nكاشغر دريا ) 4\r\nكاغذوان ) 129\r\nكافا  Caffa  ) 568 ، 569\r\nكاك  Kak  ) 129\r\nكان سو  Kan - Sou  ) 569\r\nكبودان : درياچهء - اورميه\r\nكبودجامه ) 40\r\nكر - كورا\r\nكراب ) 473\r\nكربلا ) 276 ، 507\r\nكرج 38\r\nكرت : محلهء ) 180 ، 186 ، 187\r\nكرخه ) 443\r\nكردستان ) 136 ، 142 ، 145 ، 182 ، 333 ، 450 ، 453 ، 456 ، 460 ، 560 ، 570\r\nكرك ) 191\r\n\r\n","description":"","footnote":"","page_name":" 614 ","page_number":687},
  {"content":"\r\n\r\nكرمان ) 9 ، 10 ، 67 ، 102 ، 112 ، 113 ، 114 ، 115 ، 119 ، 124 ، 125 ، 145 ، 153 ، 197 ، 201 ، 207 ، 254 ، 294 ، 317 ، 322 ، 337 ، 344 ، 357 ، 360 ، 361 ، 365 ، 366 ، 380 ، 381 ، 382 ، 384 ، 395 ، 397 ، 379 ، 403 ، 404 ، 405 ، 407 ، 408 ، 409 ، 410 ، 411 ، 413 ، 416 ، 417 ، 418 ، 419 ، 420 ، 425 ، 426 ، 428 ، 429 ، 430 ، 431 ، 432 ، 434 ، 437 ، 438 ، 439 ، 440 ، 442 ، 457 ، 468 ، 519 ، 520 ، 533 ، 537 ، 548 ، 550 ، 522 ، 559 ، 569 ، 570 ، 571\r\nكرمانشاه ) 181 ، 182 ، 183 ، 413\r\nكرولن  Keroulene  : نهر ) 4 ، 7 ، 17 ، 68 ، 84 ، 110 ، 136\r\nكره ) 6\r\nكسكر ) 312\r\nكش ) 5 ، 175\r\nكشمير ) 7 ، 571\r\nكلاردشت ) 311 ، 313\r\nكلخوران ) 508\r\nكماخ : قلعهء ) 344 ، 453\r\nكن ) 544\r\nكوئن‌لن  Kuen - Lun  ) 3 ، 4\r\nكوجا ) 16\r\nكورا ) 129 ، 205 ، 266 ، 331 ، 349\r\nكوسه داغ ) 146\r\nكوشك ) 47\r\nكوفه ) 185 ، 317\r\nكوه بابا ) 4\r\nكوه شاهو ) 198\r\nكوه‌گيلويه ) 39 ، 380 ، 414 ، 424 ، 442 ، 443 ، 445\r\nكيش ) 344 ، 387 ، 392 ، 398 ، 410\r\nكيف  Kief  ) 148\r\nكيليكيا  Cilicie  ) 153 ، 160 ، 208 ، 212 ، 267 ، 269 ، 347 ، 494\r\n\r\nگ\r\nگبى  Gobi  : دشت ) 3 ، 7 ، 18 ، 46 ، 569\r\nگرجستان ) 93 ، 117 ، 118 ، 119 ، 120 ، 121 ، 125 ، 128 ، 129 ، 134 ، 141 ، 142 ، 145 ، 146 ، 153 ، 169 ، 188 ، 189 ، 200 ، 205 ، 206 ، 257 ، 261 ، 266 ، 294 ، 321 ، 331 ، 336 ، 337 ، 341 ، 356 ، 359 ، 453 ، 558 ، 568 ، 571\r\nگردكوه يا دز گنبدان ) 174 ، 176\r\nگرديز ) 62\r\nگشناباد يا جشناباد ) 381\r\nگرگان ) 528 ، 569\r\nگرگان : رودخانه ) 40\r\nگرنى  Garhni  ) 118\r\nگلپايگان ) 445 ، 466\r\nگلستان ) 314\r\nگنجه ) 118 ، 122 ، 126 ، 129 ، 141 ، 144 ، 363\r\nگنگ ) 3\r\nگواشير ) 113 ، 403\r\nگوگجه - سوان )\r\nگيلان ) 40 ، 142 ، 144 ، 257 ، 311 ، 312 ، 313 ، 314 ، 324 ، 445 ، 466 ، 507 ، 508 ، 509 ، 559 ، 560\r\n\r\nل\r\nلبنان ) 177 ، 210\r\nلب‌نور : درياچه ) 8\r\nلاذقيه ) 215 ، 266\r\nلار ) 175 ، 256 ، 470\r\nلارك ) 397\r\nلاريجان ) 47 ، 48\r\nلاژازو  Lazzaro  ) 570\r\nلان ) 102\r\n\r\n","description":"","footnote":"","page_name":" 615 ","page_number":688},
  {"content":"\r\n\r\nلاهور ) 112 ، 368\r\nلاهيجان ) 311 ، 312 ، 313\r\nلر بزرگ : ناحيهء ) 442 ، 443\r\nلرستان ) 39 ، 123 ، 124 ، 153 ، 182 ، 183 ، 201 ، 228 ، 366 ، 404 ، 413 ، 420 ، 427 ، 434 ، 437 ، 439 ، 442 ، 444 ، 445 ، 447 ، 449 ، 450 ، 452 ، 477 ، 497 ، 522 ، 560\r\nلر كوچك : ناحيهء ) 442 ، 444 ، 440 ، 451\r\nلگزستان ) 102\r\nلنبه‌سر ) 171 ، 175 ، 176\r\nلنجان ) 537\r\nلندن ) 495\r\nلوگر : رودخانهء ) 61\r\nلورى  Lore  ) 128\r\nلهستان ) 146 ، 148\r\nليون ) 159 ، 203\r\n\r\nم\r\nماردين ) 130 ، 142 ، 144 ، 270 ، 271 ، 359\r\nمازندران ) 10 ، 38 ، 39 ، 40 ، 47 ، 48 ، 52 ، 53 ، 69 ، 113 ، 114 ، 165 ، 167 ، 197 ، 200 ، 205 ، 221 ، 231 ، 240 ، 253 ، 261 ، 294 ، 311 ، 325 ، 330 ، 331 ، 339 ، 354 ، 361 ، 371 ، 433 ، 466 ، 471 ، 472 ، 476 ، 478 ، 518\r\nمازندران : درياى ) - بحر خزر\r\nمالابار ) 471\r\nمال امير ) 444 ، 445 ، 447\r\nمالان : پل ) 377\r\nمالزى ) 571\r\nماوراءالنهر ) 5 ، 6 ، 10 ، 11 ، 13 ، 19 ، 20 ، 23 ، 24 ، 25 ، 26 ، 27 ، 28 ، 29 ، 30 ، 33 ، 41 ، 43 ، 51 ، 52 ، 55 ، 61 ، 63 ، 66 ، 82 ، 86 ، 91 ، 92 ، 94 ، 95 ، 96 ، 98 ، 99 ، 100 ، 101 ، 106 ، 107 ، 110 ، 147 ، 152 ، 153 ، 158 ، 162 ، 164 ، 174 ، 202 ، 205 ، 206 ، 207 ، 240 ، 261 ، 284 ، 338 ، 378 ، 437 ، 438 ، 463 ، 471 ، 480 ، 483 ، 486 ، 496 ، 498 ، 512 ، 513 ، 516 ، 517 ، 518 ، 534 ، 557 ، 563 ، 566 ، 571\r\nماهان : دشت ) 137 ، 138\r\nمجارستان ) 146 ، 148\r\nمجمع المروج ) 272 ، 273 ، 282\r\nمحمودآباد ) 563\r\nمحول ، قريهء ) 320\r\nمداين ) 188\r\nمديترانه : بحر - درياى ) 1 ، 9 ، 7 ، 8 ، 10 ، 160 ، 339 ، 513 ، 567 ، 570 ، 571\r\nمدينه ) 79 ، 338 ، 339 ، 536 ، 538\r\nمراغه ) 116 ، 126 ، 143 ، 189 ، 190 ، 191 ، 198 ، 254 ، 260 ، 271 ، 274 ، 304 ، 309 ، 341 ، 350 ، 354 ، 358 ، 432 ، 462 ، 491 ، 492 ، 502 ، 503 ، 547 ، 554 ، 561 ، 564 ، 570\r\nمرج الصفر ) 277 ، 278 ، 279 ، 280\r\nمرغاب : نهر ) 5 ، 338 ، 368 ، 377\r\nمرغينان ) 534\r\nمرقب : قلعهء ) 266\r\nمرند ) 22 ، 126 ، 127 ، 257\r\nمرو الروذ ) 5 ، 51 ، 58 ، 64 ، 368 ، 492\r\nمروشاهجان ) 5 ، 9 ، 42 ، 49 ، 51 ، 52 ، 53 ، 54 ، 55 ، 63 ، 64 ، 66 ، 204 ، 206 ، 227 ، 240 ، 413 ، 480 ، 519 ، 558 ، 569 ، 571\r\nمسكو ) 148\r\nمشهد ) 57 ، 152 ، 337 ، 468 ، 531 ، 543\r\nمشهد امام موسى ) 186 ، 187\r\nمصر ) 13 ، 79 ، 120 ، 133 ، 143 ، 144 ، 145 ، 154 ، 158 ، 170 ، 171 ، 177 ، 183 ، 188 ، 190 ، 192 ، 193 ، 194 ، 195 ، 196 ، 198 ، 202 ، 203 ، 204 ،\r\n\r\n","description":"","footnote":"","page_name":" 616 ","page_number":689},
  {"content":"\r\n\r\n207 ، 210 ، 211 ، 212 ، 213 ، 215 ، 216 ، 217 ، 220 ، 225 ، 244 ، 247 ، 263 ، 264 ، 266 ، 267 ، 268 ، 269 ، 270 ، 272 ، 275 ، 282 ، 283 ، 308 ، 309 ، 320 ، 324 ، 331 ، 339 ، 340 ، 341 ، 346 ، 347 ، 348 ، 355 ، 359 ، 412 ، 425 ، 430 ، 459 ، 463 ، 492 ، 496 ، 510 ، 513 ، 531 ، 538 ، 564 ، 567 ، 568 ، 571 ، 572 ، 573 ، 574\r\nمعموره ) 363\r\nمغولستان ) 2 ، 7 ، 8 ، 15 ، 17 ، 18 ، 21 ، 22 ، 63 ، 66 ، 69 ، 75 ، 86 ، 92 ، 110 ، 149 ، 152 ، 153 ، 158 ، 161 ، 164 ، 165 ، 170 ، 190 ، 195 ، 200 ، 502 ، 558 ، 566\r\nمكران ) 67 ، 112 ، 406 ، 418\r\nمكه ) 79 ، 307 ، 347 ، 378 ، 531 ، 534 ، 536 ، 538\r\nملاطيه ) 133 ، 491 ، 534\r\nملاير ) 39\r\nمنازجرد يا ملازگرد ) 133 ، 134 ، 570\r\nمنچورى ) 1\r\nمنزى  Menzi  ) 153 ، 161\r\nمنگشت ) 444 ، 445 ، 446\r\nموش ) 359 ، 457 ، 459\r\nموصل ) 92 ، 101 ، 133 ، 142 ، 153 ، 169 181 ، 182 ، 184 ، 190 ، 192 ، 196 ، 221 ، 248 ، 260 ، 271 ، 274 ، 275 ، 301 ، 320 ، 457 ، 459 ، 480 ، 481 ، 492 ، 493 ، 511 ، 560 ، 571\r\nموغان يا موقان ) 126 ، 127 ، 128 ، 137 ، 140 ، 144 ، 200 ، 228 ، 237 ، 242 ، 252 ، 255 ، 309 ، 324 ، 353 ، 454 ، 457 ، 461 ، 462 ، 508 ، 562 ، 570\r\nمولتان ) 368 ، 483 ، 538\r\nميافارقين ) 139 ، 142 ، 191 ، 192 ، 196 ، 443 ، 482\r\nميانج ) 333 ، 423\r\nميبد ) 413 ، 414 ، 418 ، 425 ، 527\r\nميمند ) 58\r\nميمون‌دز ) 171 ، 175 ، 176\r\n\r\nن\r\nنابلس ) 195\r\nنجف ) 185 ، 315 ، 415 ، 505 ، 507\r\nنخجوان ) 118 ، 122 ، 126 ، 129 ، 206 ، 257 ، 332 ، 363 ، 424 ، 432 ، 456 ، 462\r\nنخشب يا نسف ) 5 ، 36 ، 50\r\nنسا ) 25 ، 35 ، 42 ، 49 ، 51 ، 95 ، 475 ، 481\r\nنصرت كوه يا ناصر كوه يا منصور كوه ) 58 ، 62 73 ، 99\r\nنصيبين ) 142 ، 192\r\nنطنز ) 445\r\nنور ) 28\r\nنهاوند ) 450\r\nنهر العاصى ) 272\r\nنيريز ) 380 ، 381 ، 382\r\nنيشابور ) 38 ، 47 ، 50 ، 54 ، 55 ، 56 ، 57 ، 60 ، 66 ، 73 ، 99 ، 165 ، 206 ، 265 ، 372 ، 373 ، 467 ، 467 ، 469 ، 470 ، 476 ، 528 ، 531 ، 532 ، 558 ، 571\r\nنيلاب : معبر ) 63\r\nنينوى ) 144\r\n\r\nو\r\nواسط ) 398 ، 457 ، 464\r\nوالانس - بلنسيه\r\nواليان ) 59 ، 61\r\nوان : درياچهء ) 120 ، 126 ، 192 ، 459 ، 460 ، 570\r\nوخان ) 5\r\nوخش ) 36 ، 43\r\n\r\n","description":"","footnote":"","page_name":" 617 ","page_number":690},
  {"content":"\r\n\r\nورامين ) 511 ، 561\r\nولاديمير  Vladimir  ) 148\r\nولگا ) 148 ، 160 ، 568 ، 569\r\nولوالج ) 58\r\nونيز ) 459 ، 567 ، 568 ، 572\r\nوينه ) 148\r\n\r\nه\r\nهانگ‌چئو  Hang - Tcheou  ) 6\r\nهرات ) 9 ، 10 ، 37 ، 39 ، 50 ، 51 ، 55 ، 57 ، 59 ، 60 ، 64 ، 65 ، 66 ، 74 ، 99 ، 154 ، 175 ، 201 ، 227 ، 241 ، 261 ، 330 ، 336 ، 338 ، 341 ، 342 ، 357 ، 366 ، 367 ، 368 ، 369 ، 370 ، 371 ، 372 ، 373 ، 374 ، 376 ، 377 ، 378 ، 399 ، 408 ، 413 ، 416 ، 467 ، 468 ، 470 ، 471 ، 497 ، 498 ، 537 ، 545 ، 549\r\nهرموز ) 131 ، 244 ، 385 ، 392 ، 397 ، 398 ، 399 ، 417 ، 418 ، 438 ، 457 ، 522 ، 569 ، 570\r\nهريرود ) 37\r\nهزار اسب ) 5\r\nهشترخان ) 568 ، 569\r\nهشت رود ) 231 ، 254\r\nهلند ) 106 ، 494\r\nهمدان ) 13 ، 38 ، 39 ، 102 ، 116 ، 125 ، 181 ، 220 ، 222 ، 252 ، 264 ، 307 ، 328 ، 333 ، 334 ، 383 ، 401 ، 446 ، 450 ، 451 ، 460 ، 463 ، 499 ، 519 ، 533 ، 538\r\nهندوچين ) 162\r\nهندوستان ) 2 ، 4 ، 9 ، 10 ، 25 ، 63 ، 66 ، 67 ، 96 ، 102 ، 107 ، 108 ، 111 ، 113 ، 114 ، 294 ، 487 ، 398 ، 403 ، 405 ، 438 ، 483 ، 484 ، 496 ، 497 ، 512 ، 517 ، 528 ، 529 ، 531 ، 536 ، 538 ، 546 ، 568 ، 570 ، 571 ، 573\r\nهندوكوه يا هندوكش ) 3 ، 5\r\nهوانگ هو : جلگه ) 146\r\nهوانگ‌هو : نهر ) 6\r\nهيماليا ) 1 ، 3\r\n\r\nى\r\nيابلنوئى  Iablonol  : جبال ) 3 ، 4\r\nيارقند ) 19 ، 110 ، 555\r\nيارقند دريا ) 4\r\nياسى چمن ) 134\r\nيانگ تسه كيانك ) 161\r\nيزد ) 201 ، 360 ، 361 ، 365 ، 366 ، 401 ، 403 ، 409 ، 410 ، 411 ، 412 ، 413 ، 414 ، 415 ، 416 ، 417 ، 419 ، 425 ، 433 ، 437 ، 438 ، 440 ، 442 ، 519 ، 537 ، 559 ، 570 ، 571\r\nيلدوز : نهر ) 16\r\nيمن ) 194\r\n\r\n","description":"","footnote":"","page_name":" 618 ","page_number":691},
  {"content":"\r\n\r\n\r\n3 فهرست اسامى كتب\r\n\r\n","description":"","footnote":"","page_name":" 619 ","page_number":692},
  {"content":"\r\n . \r\n","description":"","footnote":"","page_name":" 620 ","page_number":693},
  {"content":"\r\n\r\nآئينهء اسكندرى ) 547\r\nآثار البلاد و اخبار العباد ) 504\r\nالاحياء و الآثار ) 490\r\nاخبار برمكيان ) 529\r\nاخلاق الاشراف ) 552\r\nاخلاق ناصرى ) 175 ، 502 ، 503\r\nاساس الاقتباس ) 503\r\nالاسباب و العلامات ) 498\r\nاسرارنامه ) 532\r\nاسكندرنامه ) 547\r\nاشعة اللمعات ) 538\r\nاصطلاحات الصوفية 508\r\nالف ليله ) 556\r\nالفى : تاريخ ) 47 ، 67 ، 68 ، 69 ، 85 ، 92\r\nانجيل ) 163\r\nانشاءنامه ) 506\r\nانوار التنزيل و اسرار التأويل ) 505\r\nانوار الملكوت ) 508\r\nاوصاف الاشراف ) 503\r\nالهىنامه ) 532 ، 535\r\nايساغوجى ) 501\r\n\r\nب\r\nبوستان يا سعدىنامه ) 386 ، 524 ، 540 ، 541 ، 543\r\nبيان الحقائق ) 490\r\n\r\nپ\r\nپندنامه ) 532\r\n\r\nت\r\nتاج المآثر ) 546\r\nتاريخ آل مظفر ) 428\r\nتاريخ اقوام هون و ترك و تاتار ) 494\r\nتاريخ جهانگشا ) 29 ، 30 ، 32 ، 36 ، 46 ، 55 ، 74 ، 85 ، 88 ، 106 ، 107 ، 170 ، 177 ، 485 ، 486 ، 487 ، 489 ، 491 ، 492 ، 515 ، 529\r\nتاريخ دهلى ) 546\r\nتاريخ شاهى ) 520\r\nتاريخ غازانى ) 488 ، 491 ، 515\r\nتاريخ فيروزشاهى ) 529 ، 530\r\nتاريخ گزيده ) 27 ، 202 ، 351 ، 491 ، 524 ، 550\r\nتاريخ معجم فى آثار ملوك العجم ) 447 ، 515 ، 521\r\nتاريخ مغول تأليف دسون ) 494\r\nتاريخ مغول تأليف سرهنرى هوورث ) 395\r\nتاريخ وصاف ) 78 ، 235 ، 236 ، 250 ، 276 ، 280 ، 292 ، 299 ، 389 ، 395 ، 408 ، 487 ، 491 ، 515 ، 529 ، 535\r\nتبصرة المتعلمين ) 508\r\nتجارب السلف ) 447 ، 493 ، 515 ، 526\r\nتجريد الكلام يا تجريد الاعتقاد ) 503\r\nتجزية الامصار و تزجية الاعصار تاريخ وصاف تحرير القواعد المنطقيه ) 511\r\nتحرير اوقليدس ) 503\r\nتحرير مجسطى ) 503\r\nتحفهء شاهى ) 507\r\nتدوين ) 498\r\nتذكرة الاولياء ) 532\r\nتذكرة الفقهاء ) 508\r\nتذكرهء دولتشاه ) 422\r\nتذكرهء نصيريه ) 503\r\nتركستان ) 89 ، 495\r\n\r\n","description":"","footnote":"","page_name":" 621 ","page_number":694},
  {"content":"\r\n\r\nتصريف العزى فى التصريف\r\nتطهير الاعراق يا الطهارة ) 502\r\nتعريفات ده فصل\r\nالترسل النصرتيه ) 521\r\nالتنبيهات و الاشارات ) 503 ، 512\r\nتقويم البلدان ) 492\r\nتلخيص المفتاح ) 510\r\nتوراة ) 163\r\nالتوسل الى الترسل ) 42\r\nتوضيحات ) 490\r\n\r\nج\r\nجام جم ) 351 ، 548\r\nجامع التواريخ ) 69 ، 79 ، 157 ، 177 ، 190 ، 251 ، 284 ، 290 ، 488 ، 489 ، 490 ، 491 ، 520 ، 524 ، 557\r\nجوامع الحكايات و لوامع الروايات ) 518\r\nجامع الصغير ) 516\r\nجامع تصانيف رشيدى ) 490\r\nجاودان‌نامه ) 506\r\nجمشيد و خورشيد ) 553\r\nجوهر النضيد ) 508\r\n\r\nح\r\nحبيب السير ) 50 ، 66 ، 69 ، 274 ، 290 ، 302 ، 304 ، 334 ، 352 ، 377 ، 408\r\nحديقهء سنائى ) 538 ، 548\r\nحق اليقين ) 545\r\nحكمة العين ) 503\r\nالحوادث الجامعة ) 492\r\n\r\nخ\r\nخداىنامه ) 556\r\nخزائن الفتوح ) 546\r\nخسرو شيرين ) 547 ، 549 ، 553 ، 554\r\nخلاصة الاقوال ) 508\r\nخمسهء امير خسرو ) 547\r\nخمسهء نظامى ) 543 ، 546 ، 547 ، 548\r\n\r\nد\r\nدانشنامهء علائى ) 401\r\nدرة التاج لغرة الدباج ) 312 ، 507\r\nدستور الكاتب فى تعيين المراتب ) 527\r\nدستورنامه ) 545\r\nده فصل ) 552\r\n\r\nذ\r\nذخيرهء خوارزمشاهى ) 42\r\n\r\nر\r\nرباب‌نامه ) 536\r\nرسالهء دلگشا ) 552\r\nرسالهء سلطانيه ) 490\r\nرسالهء شرفيه ) 506\r\nالرسالة الشمسية ) 503\r\nروضة الانوار ) 549\r\nروضة اولى الالباب ) 491 ، 520\r\nروضهء خلد ) 543\r\nره‌انجام‌نامه ) 506\r\n\r\nز\r\nزاد المسافرين ) 545\r\nزيج ايلخانى ) 191 ، 502\r\n\r\nس\r\nسرگذشت سيدنا ) 177\r\nسعادت‌نامه ) 545\r\nسفرنامهء ابن بطوطه ) 318\r\nسلجوقنامهء ابن بىبى ) 529\r\nسلجوقنامهء قانعى ) 537\r\nسمط العلى للحضرة العليا ) 519\r\nسيرة جلال الدين منكبرنى ) 26 ، 41 ، 42 ، 131 482 ، 492\r\n\r\nش\r\nالشافية ) 505\r\nشاهدنامه ) 545\r\nشاهنامه ، 377 ، 524 ، 543 ، 556\r\nشرح اسباب نفيسى ) 498\r\nشرح اشارات ) 503\r\nشرح الرسالة الشمسية تحرير القواعد المنطقيه شرح حكمة الاشراق ) 507\r\n\r\n","description":"","footnote":"","page_name":" 622 ","page_number":695},
  {"content":"\r\n\r\nشرح فصوص الحكم ) 509\r\nشرح قانون ) 507\r\nشرح مختصر ابن حاجب ) 351 ، 511\r\nشرح مفتاح العلوم ) 507\r\nشرح منازل السائرين ) 509\r\nشرح نهج البلاغة ) 504 ، 508\r\nشمسيه الرسالة الشمسية\r\nشيرازنامه ) 530\r\nشيرين خسرو ) 547\r\n\r\nص\r\nصحاح العجم ) 527\r\nصحاح جوهرى فارابى ) 504\r\nصحبت‌نامه ) 545\r\nصد پند ) 552\r\nالصراح من الصحاح ) 504\r\nصفوة الصفا ) 530\r\nصيقل الارواح مثنوى\r\n\r\nط\r\nطبقات ناصرى ) 21 ، 47 ، 69 ، 70 ، 73 ، 74 ، 75 ، 151 ، 172 ، 483 ، 484 ، 485 ، 491 ، 515 ، 530\r\nالطهارة تطهير الاعراق\r\nطوطىنامه ) 528\r\n\r\nظ\r\nظفرنامه حمد اللّه مستوفى ) 524\r\n\r\nع\r\nعجائب المخلوقات و غرائب الموجودات ) 504\r\nالعزى فى التصريف ) 500\r\nعشاقنامهء عبيد زاكان ) 552\r\nعشاقنامهء فخر الدين عراقى ) 538\r\nعقد العلى للموقف الاعلى ) 519\r\nعوارف المعارف ) 499\r\n\r\nف\r\nفتح بغداد : رسالهء 184\r\nفتوحات فيروزشاهى ) 530\r\nالفخرى ) 172 ، 186 ، 447 ، 493 ، 526\r\nفراقنامه ) 554\r\nالفرج بعد الشدة ) 517 ، 518\r\nفصوص الحكم ) 538\r\nفوائد غياثيه ) 351 ، 511\r\nفيه ما فيه ) 536\r\n\r\nق\r\nقانون ابو على سينا ) 507\r\nقانون استيفا ) 546\r\nقرآن مجيد ) 78 ، 79 ، 163 ، 177 ، 294 ، 305 ، 306 ، 467 ، 490 ، 535 ، 543\r\nقران السعدين ) 547\r\nقواعد الاحكام فى معرفة الحلال و الحرام ) 608\r\n\r\nك\r\nالكافية ) 505\r\nالكامل فى التاريخ ) 101 ، 481 ، 491 ، 492\r\nكرت‌نامه ) 377\r\nكشف الغمه ) 506\r\nكشف المراد فى شرح تجريد الاعتقاد ) 508\r\nكليله و دمنه ) 556\r\nكليله و دمنه قانعى ) 537\r\nكمال‌نامه ) 549\r\n\r\nگ\r\nگربه و موش ) 552\r\nگرشاسب‌نامه ) 524\r\nگلستان ) 387 ، 389 ، 485 ، 515 ، 525 ، 540 ، 541 ، 542 ، 543 ، 550\r\nگلشن راز ) 545\r\nگل و نوروز ) 549\r\nگوهرنامه ) 549\r\n\r\nل\r\nلباب الالباب ) 517\r\nلطايف الحقائق ) 490\r\nلمعهء دمشقيه ) 466 ، 477\r\nلمعات ) 538\r\nلوامع الاسرار فى شرح مطالع الانوار ) 511\r\nليلى و مجنون امير خسرو ) 547\r\n\r\n","description":"","footnote":"","page_name":" 623 ","page_number":696},
  {"content":"\r\n\r\nليلى و مجنون نظامى ) 547\r\n\r\nم\r\nمثنوى ) 523 ، 535 ، 536\r\nمجمع الانساب ) 96 ، 390 ، 408 ، 491 ، 522\r\nالمحاكمات بين شارحى الاشارات ) 512\r\nمحبت‌نامهء بيدلان ) 552\r\nالمختصر فى اخبار البشر ) 492\r\nمختصر الاصول ابن حاجب ) 526\r\nمخزن الاسرار ) 547\r\nمختصر الدول ) 492\r\nمختصر سلجوقنامه ) 135\r\nمدارج الكمال ) 506\r\nمرصاد العباد ) 484 ، 499 ، 500\r\nمصباح الارواح ) 548\r\nمصيبت‌نامه ) 532\r\nمطالع الانوار ) 511\r\nمطلع الانوار ) 547\r\nمطول ) 378\r\nمظهر العجائب ) 532\r\nالمعجم فى معايير اشعار العجم ) 98 ، 103 ، 386 ، 387 ، 388 ، 384 ، 519\r\nمعجم البلدان ) 52 ، 57 ، 103 ، 480\r\nمعيار الاشعار ) 503\r\nمعيار جمالى و مفتاح ابو اسحاق ) 422 ، 522\r\nمعيار نصرتى ) 447 ، 552\r\nمفتاح التفاسير ) 490\r\nمفتاح العلوم ) 498 ، 510\r\nمفتاح الفتوح ) 547\r\nمقدمهء تاريخ آسيا ) 495\r\nمكاتبات رشيدى ) 490\r\nملحقات صراح ) 504 ، 505\r\nالملل و النحل ) 35\r\nمنازل السائرين ) 509\r\nمناقب العارفين ) 523\r\nمنطق الطير ) 532 ، 535\r\nمنهاج الكرامة فى باب الامامة ) 316 ، 508\r\nمنية الفضلاء فى تواريخ الخلفاء و الوزراء الفخرى\r\nمواقف ) 351 ، 422 ، 511\r\nمواهب الهيه ) 527 ، 528 ، 529\r\nمونس الابرار ) 552\r\nمونس الاحرار ) 538\r\nمهر و مشترى ) 554\r\n\r\nن\r\nنزهة الارواح ) 545\r\nنزهة القلوب ) 171 ، 525\r\nنصاب الصبيان ) 516\r\nنظام التواريخ ) 491 ، 505\r\nنفايس الفنون ) 311 ، 526\r\nنفثة المصدور ) 482\r\nنگارستان ) 525 ، 543\r\nنهاية الادراك ) 507\r\nنهج البلاغة ) 185 ، 482 ، 483\r\nنهج الحق و كشف الصدق ) 316 ، 508\r\n\r\nه\r\nهداية الحكمة ) 501\r\nهشت‌بهشت ) 547\r\nهفت‌پيكر ) 547 ، 549\r\nهماى و همايون ) 548\r\n\r\nى\r\nياسانامهء بزرگ ) 78 ، 86 ، 221 ، 557 ، 566\r\nيوان چائوپىشى  Yuan - Tchao - pi - chi  ) 493\r\n\r\n\r\n","description":"","footnote":"","page_name":" 624 ","page_number":697}
  ]