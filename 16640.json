[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nزمينه هاى قيام امام حسين ( ع )\r\n2\r\n( سياسى و شخصيتى )\r\nپژوهشكده تحقيقات اسلامى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nعبدالمحمدى ، حسين ، 1342 -\r\nزمينه هاى قيام امام حسين ( ع ) / حسين عبدالمحمدى ؛ تهيه كننده پژوهشكده تحقيقات اسلامى . - قم : زمزم هدايت ، 1383 .\r\nج 2 .\r\n20000 ريال ISBN 964 - 8769 - 09 - 0\r\nفهرستنويسى بر اساس جلد دوم : 1383 .\r\nجلد نخست كتاب حاضر در سال 1379 توسط انتشارات منبع به صورت تك جلد به چاپ رسيده است .\r\nفهرستنويسى بر اساس اطلاعات فيپا\r\nكتابنامه .\r\n1 . واقعه كربلا ، 61 ق . 2 . حسين بن على ( ع ) ، امام سوم ، 4 - 61 ق . 3 . اسلام - - تاريخ - - از آغاز تا 41 ق . 4 . امويان - - تاريخ . الف . سپاه پاسداران انقلاب اسلامى . نمايندگى ولى فقيه . پژوهشكده تحقيقات اسلامى . ب . سپاه پاسداران انقلاب اسلامى ، نمايندگى ولى فقيه . پژوهشكده تحقيقات اسلامى . زمزم هدايت . ج . عنوان .\r\n8 ز 25 ع / 5 / 41 BP\r\n9534 / 297\r\nكتابخانه ملى ايران 38184 - 83 م\r\nانتشارات زمزم هدايت\r\nنام كتاب : زمينه هاى قيام امام حسين ( ع ) - جلد دوم\r\nموضوع : تاريخ اسلام\r\nتهيه كننده : پژوهشكده تحقيقات اسلامى\r\nنويسنده : حسين عبدالمحمدى\r\nناشر : زمزم هدايت\r\nحروفچينى و صفحه آرايى : پژوهشكده تحقيقات اسلامى\r\nنوبت چاپ : دوم\r\nچاپ : الهادى\r\nشمارگان : 1500\r\nقيمت : 2000 تومان\r\nشابك : 0 - 06 - 8769 - 964 ISBN\r\nشابك دوره : 5 - 09 - 5879 - 964 ( دوره 2 جلدى )\r\nISBN 964 - 5879 - 09 - 5 ( 2 VOL . SET )\r\nقم ، خيابان شهيد فاطمى ( دورشهر ) ، نبش فاطمى 3 ، پلاك 81 تلفكس 7730735\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nپيشگفتار\r\nشناخت حادثهء عظيم عاشورا چراغى است پرفروغ فرا روى نسلهاى بشرى ، براى تشخيص رهيافت‌هاى عزت و سرافرازى در ميان طوفان‌هاى وحشتناك حوادث و تحولات سياسى ، اجتماعى و تاريخى ، اين شناخت با توجه به ابعاد گوناگون و دامنهء وسيع اين حماسهء خونين ، نيازمند بررسى عميق ، همه جانبه و دقيق است .\r\nكشف حقايق مربوط به زمينه‌هاى پيدايش قيام خونين عاشورا و تشريح نقاط تاريك و مبهم آن و حذف پيرايه‌هاى ناروا و تحريف‌هايى كه از جانب دشمنان و معاندان آگاه و در پاره‌اى موارد از سوى دوستان جاهل و ناآگاه به اين نهضت مقدس و الهى نسبت داده شده ، از جمله بديهىترين و ضرورىترين اقدام‌هايى است كه ما را به شناخت صحيح علمى و واقع بينانهء واقعهء عاشورا رهنمون مىشود .\r\nپژوهشكدهء تحقيقات اسلامى نمايندگى ولى فقيه در سپاه ، با اين باور و اعتقاد ، در چارچوب سلسله بررسىها و مطالعات عاشورا ، « زمينه‌هاى قيام امام حسين عليه السلام » را مورد بررسى قرار داده و در دو جلد تقديم علاقمندان و شيفتگان فرهنگ عاشورايى انقلاب اسلامى نموده است .\r\nدر جلد اول اين اثر ، زمينه‌هاى فرهنگى ، اجتماعى و در جلد دوم كه پيش روى خوانندهء گرامى است زمينه‌هاى سياسى و شخصيتى دخيل در پيدايش قيام به بحث گذاشته\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nشده است . اميد است اين قدم كوچك مقدمه‌اى براى پيمودن راهى بزرگ در معرفى سيماى پرفروغ عاشورا به نسل برخاسته از دامن عاشورايى انقلاب اسلامى بوده و اين خدمت ناچيز مورد عنايت و تأييد مولى الكونين حضرت ابى عبدالله الحسين ( ع ) قرار گيرد .\r\nدر پايان از همهء عزيزانى كه به نحوى با همكارى ، ارشاد و راهنمايى خود مشوق و مددكار اين پژوهشكده در تهيهء اين اثر بوده و بر غنا و استكمال آن افزوده‌اند بويژه فاضل ارجمند حجةالاسلام و المسلمين حسين عبدالمحمدى تقدير و تشكر نموده و براى آنان عزّت و سربلندى و توفيق بيشتر را آرزومنديم .\r\nپژوهشكدهء تحقيقات اسلامى\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nبخش اوّل : زمينه‌هاى سياسى قيام امام حسين ( ع )\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nمقدمه\r\n« زمينه‌هاى سياسى » كدام است ؟\r\nبا توجه به موضوع اين فصل ، يعنى « زمينه‌هاى سياسى قيام امام حسين ( ع ) . . . » ، لازم است نخست ، عنوان بحث و گسترهء آن روشن گردد . ضرورت تبيين اين موضوع از آنجا ناشى مىگردد كه ، اوّلًا مرزهاى ميان علوم اجتماعى از قبيل جامعه‌شناسى ، علوم سياسى ، اقتصاد سياسى ، روان‌شناسى اجتماعى و نظاير آن بسيار كمرنگ است و غالباً تفاوت اين علوم تنها به تفاوت زاويهء ديد است و نه تغيير اصل موضوع كه انسان و مسائل مرتبط با وى مىباشد ؛ ثانياً در ميان انديشمندان علم سياست از قديم و جديد ، نه در مورد قلمرو « سياست » و نه در مورد قلمرو « علم سياست » اتفاق نظر وجود ندارد . « 1 » \r\n\r\n","description":"","footnote":" ( 1 ) - ر . ك : جين مارى دنكوين ، علم السياسة ، ترجمهء محمد عرب صاصيلا ، ص ص 45 ، 46 ، 65 - 51 ؛ عبدالحميد ابوالحمد ، مبانى سياست ، ج 1 ، ص ص 10 ، 21 - 12 ؛ براس و بولك ، همان ، ص 494 ؛ محمد معين ، فرهنگ فارسى ، واژهء « سياست » ؛ دكتر محمد فايز عبدأ سعيد ، قضايا علم السياسة العام ، ص ص 15 - 9 ؛ دكتر احمد بخشايشى اردستانى ، اصول علم سياست ، ص ص 17 - 14 ؛ بطرس البستانى ، دائرة المعارف ، ج 10 ، ص 280 ؛ دكتر محمد عماره ، دكتر عبدالرحمن منيف ، دكتر لبيب شقير و چند تن ديگر ، الموسوعة السياسية ، ج 3 ، ص ص 362 ، 368 ؛ افلاطون ، جمهور ، كتاب اول تا چهارم ، ص ص 37 ، 77 ، 101 ، 107 ، 108 ، 113 ، 121 - 119 ، 135 - 132 ، 144 ، 147 ، 208 ، 210 ، 215 ، 226 - 218 ، 236 - 234 ؛ ارسطو ، سياست ، كتاب اول و سوم و ششم تا هشتم ، ص ص 6 ، 134 ، 280 ، 281 ، 286 - 284 ، 290 ، 291 ، 303 ، 312 ، 324 ، 328 ؛ ارسطو ، اخلاق نيكوماخوسى ، كتاب اول و پنجم ، ص ص 3 ، 4 ، 6 ، 21 ، 27 ، 110 ، 111 ؛ مايكل فاستر ، خداوندان انديشهء سياسى ، ج 1 ، ص ص 369 - 365 ، 372 ، 374 ، 381 ؛ برايان ردهد ، انديشهء سياسى از افلاطون تاناتو ، ترجمهء مرتضى كاخى و اكبر افسرى ، ص ص 76 ، 87 - 83 ، 89 ، 90 ، 94 - 92 ، 96 ، 109 - 106 ، 113 ، 114 ، 120 ؛ ابو على ، حسين بن سينا ، الشفا ، الالهيات ، المقالة العاشرة ، ص ص 442 ، 443 ، 446 ؛ نصيرالدين محمد بن محمد بن حسن طوسى ، اخلاق ناصرى ، ص ص 6 ، 210 ، 239 - 237 ؛ علامة نجم‌الدين عمر قزوينى ، حكمة العين ، با شرح علامة شمس‌الدين محمد بن مباركشاه بخارى ، به تصحيح جعفر زاهدى ، ص 28 ؛ شمس‌الدين ، محمد بن محمود آملى ، نفايس الفنون فى عرايس العيون ، ج 1 ، ص 14 ، ج 2 ، ص ص 412 ، 415 ، 422 ، 430 ؛ ابو حامد ، محمد بن محمد غزالى ، إحياء علوم الدين ، ج 1 ، ص ص 28 ، 29 ؛ ابن سينا ، منطق المشرقيّين ، ص 7 ؛ رسائل اخوان الصفا ، ج 1 ، رسالهء هفتم ، ص ص 267 ، 273 ، 274 ؛ ابو على ، حسن بن على بن اسحاق ( خواجه نظام الملك ، سياست نامه ، فصل‌هاى سوم و ششم و هفتم و هشتم ، اصل سوم ، ص ص 152 ، 153 ، 159 ، 161 ؛ ابوالحسن ، على بن محمد بغدادى ماوردى ، الاحكام السلطانيه و الولايات الدينيه ، ص ص 11 ، 13 ؛ عبدالرحمن بن خلدون ، مقدمه ، كتاب اول ، باب سوم ، فصل 25 ، ص ص 150 ، 151 ؛ احمد بن محمد بن عبد ربّه الأندلسى ، العقد الفريد ، به تحقيق دكتر مفيد محمد قميحه ، ج 1 ، ص ص 9 ، 23 ، 27 ؛ عبدالعلى باقى ، مدرس مجاهدى شكست‌ناپذير ، ص 299 ؛ محمد تركمان ، آراء ، انديشه‌ها و فلسفهء سياسى مدرس ، ص ص 62 ، 63 ؛ ابو نصر ، محمد بن محمد فارابى ، إحصاء العلوم ، ترجمهء حسين خديو جم ، ص ص 106 ، 107 ، 110 ؛ فارابى ، سياست مدنيّه ، ترجمهء سيد جعفر سجادى ، ص 193 ؛ امام خمينى ، حكومت اسلامى ، ص ص 53 ، 54 ، 71 ؛ علامه محمد تقى جعفرى ، حكمت اصول سياسى اسلام ، ص ص 47 ، 48 ؛ عباسعلى عميد زنجانى ، مبانى انديشهء سياسى اسلام ، ص ص 95 - 86 ؛ جلال‌الدين مدنى ، مبانى و كليات علوم سياسى ، ص 36 ؛ هيئت تحريريهء مؤسسهء امام خمينى ( ره ) ، فلسفهء سياست ، درس سوم ، ص ص 63 - 60 ، درس پنجم ، ص ص 99 - 89 ؛ نيكولو ماكياوللى ، شهريار ، ترجمهء داريوش آشورى ، ص ص 35 ، 112 ؛ سيد صدرالدين قبّانچى ، علم السياسة ، ص ص 17 - 7 ، 30 - 26 . ","page_name":" 15 ","page_number":15},
  {"content":"\r\n\r\nبررسى تفصيلى اين موضوع مجال و مقال ديگرى مىطلبد . آنچه در اين فرصت مىتوان اظهار داشت اين است كه ، براساس مطالعهء مسألهء « سياست » در فرايند تاريخ و به عبارت ديگر بر پايهء تجربهء بشر در زمينهء سياست و با توجه به پژوهش‌ها و نكته‌سنجىهاى حكما و انديشمندان ، اعم از مسلمان و غير مسلمان در رابطه با تعريف و تعيين حدّ و حدود « سياست » و « علم سياست » ، مىتوان اهمّ مسائل مبتلا به در عالم سياست را به سه دسته تقسيم كرد : 1 - مبناى مشروعيت يك نظام . 2 - نوع حكومت ( از قبيل جمهورى ، سلطنتى مطلقه يا مشروطه ، امت و امامت ، خلافت ، سيستم حزبى و . . . ) 3 - وظايف و عملكرد مورد انتظار از يك نظام . « 1 » \r\n\r\n","description":"","footnote":" ( 1 ) - ر . ك . منابع پيشين . ","page_name":" 16 ","page_number":16},
  {"content":"\r\n\r\nمسألهء مشروعيت يك حكومت و نظام ، هر نوع حكومتى كه باشد ، از مباحث پايه‌اى علم سياست و از دغدغه‌هاى مهم ارباب قدرت بوده و هست . اين موضوع براساس اين واقعيت شكل گرفته است كه بشر فطرتاً طالب آزادى مطلق است و جز براساس توجيهى عقلى ( عرفى ) يا دينى ، حاضر به پذيرش سلطهء ديگران بر امور خود نيست . از اين رو ، همهء حكومتگران در طول تاريخ ، جز حاكمان بيگانه و مهاجم ، سعى داشته‌اند تا به هر شكل ممكن ، سلطه و حاكميت خود را توجيه نمايند و به عبارت ديگر ، وجهى براى مشروعيت حاكميت خود دست و پا كنند . « 1 » \r\nدر رابطه با ساختار يك نظام ، مواردى چون : سازمان دولت - قواى سه گانه : مقنّنه ، مجريه و قضائيه - ، رابطهء متقابل حكومت با مردم ، نحوهء تصدى مقامات حكومتى ، مبناى قانونگذارى و برنامه‌ريزى و قضاوت ، احوال و اوصاف زمامداران و متصديان امور حكومتى ، هدف قانون‌گذارى و برنامه‌ريزى ، كم و كيف فعاليت‌هاى احزاب و نيروهاى مخالف نظام و نحوهء برخورد با آنان ، از اهم مسائل مورد توجه است .\r\nو در مورد وظايف و عملكرد مورد انتظار از يك نظام ، امورى چون : حفظ امنيّت مرزها ، تنظيم قوانين مورد نياز در زمينه‌هاى مختلف اجتماعى ، تهيه و تدارك ساز و كارهاى مناسب جهت اجراى قوانين ، تأمين امنيّت مالى و جانى شهروندان در چهارچوب قانون و برخورد با اخلال‌گران در نظم و امنيت جامعه ، جمع‌آورى ماليات‌ها و ادارهء اموال عمومى ، توزيع ثروت ملى ، رفع مخاصمات و منازعات براساس قانون ، آموزش و پرورش شهروندان و انتقال ارزش‌ها و آداب و رسوم و هنجارهاى مورد قبول جامعه به نسل جديد ، ارائهء برخى تسهيلات و خدمات عمومى و انجام اقدامات لازم جهت رشد و توسعهء جامعه در ابعاد مختلف از جمله در زمينه‌هاى فرهنگى ، تربيتى و اخلاقى و اقتصادى و تنظيم روابط خارجى در راستاى حفظ منافع ملّى را در برمىگيرد .\r\nبنابراين ، مجموعهء مسائل فوق كه بعضى از آنها - مانند دستهء اول - معمولًا تحت عنوان « فلسفهء سياسى » و برخى ديگر - مانند دستهء دوم و سوم - تحت عنوان « نظام سياسى » طرح\r\n\r\n","description":"","footnote":" ( 1 ) - جهت بررسى بيشتر اين موضوع به منابع زير مراجعه شود : ويل دورانت ، تاريخ تمدن ، ج 1 ( مشرق زمين گهوارهء تمدن ) ؛ حسن پيرنيا ، ايران باستان ؛ جان بى . ناس ، تاريخ جامع اديان ، ترجمهء علىاصغر حكمت . ","page_name":" 17 ","page_number":17},
  {"content":"\r\n\r\nو بررسى مىشود ، « 1 »  « زمينه‌هاى سياسى » و طبعاً قلمرو بحث ما را تشكيل مىدهد ؛ البته اين سخن بدين معنا نيست كه در اين بخش ، همهء اين مسائل را از عصر جاهليت تا نهضت خونين عاشورا با جزئيات مورد بحث قرار دهيم ؛ بلكه مسائلى كه ارتباط بيشترى با شكل‌گيرى قيام حسينى ( ع ) دارد مطرح مىشود .\r\nمهم‌ترين هدف اين رساله نشان‌دادن انحراف خلافت اسلامى ، پس‌از رحلت پيامبر ( ص ) ، از ارزش‌هاى نظام سياسى اسلام و بازگشت تدريجى هنجارهاى جاهلى است كه موجب شد حسين بن على ( ع ) براى اصلاح آن در سال 61 هجرى با همه هستى به صحنه بيايد و توجّه مسلمانان را به ارزش‌هاى دينى در ابعاد مختلفش جلب كند . و حكومت فاسد اموى را زير سؤال ببرد .\r\n\r\n","description":"","footnote":" ( 1 ) - ر . ك . عبدالحميد ابوالحمد ، همان ، ص ص 196 ، 197 ؛ بخشايشى ، همان ، ص ص 61 - 58 ؛ عميدزنجانى ، همان ، ص 109 ؛ آيةالله سيد محمد شيرازى ، سياست از ديدگاه اسلام ، ترجمهء محمدباقر فالى و دكتر عبدالصاحب يادگارى ، ص 133 - 131 ؛ دكتر زكى عبدالمتعال ، تاريخ تشكيلات سياسى و قضايى ، ص 1 ؛ برتراند راسل ، تاريخ فلسفهء غرب ، ترجمهء نجف دريابندرى ، ج 1 ، ص 8 . ","page_name":" 18 ","page_number":18},
  {"content":"\r\n\r\n\r\nفصل اوّل : ساختار سياسى حجاز قبل از اسلام\r\nجزيرة العرب در يك نگاه كلّى\r\nنظام قبيله\r\nمفهوم و تعريف قبيله\r\nساختار قبيله\r\nرئيس قبيله\r\nوظايف و امتيازات رئيس قبيله\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\nفصل اول : ساختار سياسى حجاز قبل از اسلام\r\nجريانات سياسى - اجتماعى ، چه از نظر ماهيّت و محتوا و چه از نظر خاستگاه و مبدأ زمانى و مكانى و نيز سير تحوّل آنها ، امرى دفعى و بريده از شرايط سياسى - اجتماعى و فرهنگى اقليم‌هاى مرتبط با آن جريانات نيستند ؛ چرا كه هر جريان سياسى - اجتماعى ، يا متأثر و منفعل از شرايط سياسى - اجتماعى و فرهنگى حاكم بر جوامع مرتبط با آن است و يا متعرّض و معارض و طرد كنندهء آن ، و بسا كه يك جريان سياسى - اجتماعى در روند تحولات خود ، در يك مقطع نسبت به شرايط سياسى - اجتماعى و فرهنگى حاكم بر قلمروهاى مزبور حالت تعرّض و نفى داشته باشد و در مقطعى ديگر حالت انفعال و اثرپذيرى .\r\nبراين اساس ، هرگاه بخواهيم به مطالعهء يك جريان سياسى - اجتماعى بپردازيم ، به ناچار بايد شرايط سياسى - اجتماعى حاكم بر حوزه‌هاى جغرافيايى مرتبط با آن را نيز مورد بررسى قرار دهيم . برخى از جهات اهميت اين بررسى را مىتوان چنين برشمرد :\r\n- بررسى شرايط سياسى - اجتماعى حاكم بر حوزه‌هاى مزبور ، عوامل و زمينه‌هاى بروز جريان مورد مطالعه و ضرورت پيدايش آن را بر ما عيان مىسازد .\r\n- از باب قاعدهء « تُعرف الأشياء بأضدادها » - شناخت اشياء از طريق شناخت اضداد آنها حاصل مىشود - در سايهء اين بررسى ، ماهيت و محتواى جريان مورد مطالعه بهتر شناخته شده و امتيازات آن مشخص مىگردد .\r\n- همان‌گونه‌كه يك جريان سياسى - اجتماعى تأثيراتى در حوزه‌هاى جغرافيايى مرتبط با آن مىگذارد ، چه بسا در سير تحول خود به أشكال مختلف تحت تأثير شرايط حاكم بر حوزه‌هاى مورد اشاره و رسوبات بر جاى مانده از آن شرايط نيز قرار گيرد و به سير قهقرايى دچار شود ؛ لذا بررسى مزبور جهت شناخت و ارزيابى سلامت يا انحراف جريان مورد مطالعه ، ضرورت پيدا مىكند .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n- در صورت وجود حركت‌هاى مشابهِ جريان مورد مطالعه در پيشينهء تاريخ سياسى - اجتماعى حوزه‌هاى جغرافيايى مزبور ، بررسى سير تحول آن جريان‌هاى مشابه ما را در جهت درك بهتر جريان مورد مطالعه و سير تحول آن كمك خواهد كرد . در اين زمينه بايد يادآور شويم كه نظر به دينى و الهى بودن جريان مورد مطالعه در اين نوشتار - زمينه‌هاى قيام امام‌حسين ( ع ) - كمتر جامعه‌اى را مىتوان يافت كه از وجود جريان يا جرياناتى مشابه آن تهى باشد . طبعاً ، بررسى مورد اشاره از اين منظر نيز حائز اهميت خواهد بود .\r\nضرورت اين بحث را همچنين مىتوان از فحواى فرمايشى از پيامبر گرامى اسلام ( ص ) برداشت نمود .\r\nطى روايات متعدد و معروفى ، پيامبر اسلام ( ص ) به مسلمانان هشدار مىدهد كه جامعهء اسلامى ، دقيقاً روندى از تحولات را طى خواهد كرد كه ديگر امت‌هاى اهل كتاب پيش از اسلام ، طى كردند . « 1 » \r\n\r\n","description":"","footnote":" ( 1 ) - در اينجا از باب نمونه به دو گزارش از اين دست توجه كنيد :\r\n- علامهء مجلسى به نقل از سنن ترمذى ، صحيح بخارى و صحيح مسلم از ابوسعيد خدرى نقل مىكند كه پيامبر اسلام ( ص ) فرمود :\r\n« لَتَتَّبِعُنَّ سُنَنَ مَنْ كانَ قَبْلَكُمْ شِبْراً بِشِبْرٍ و ذراعاً به ذراع ، حتّى لو دَخَلُوا جُحْرَضَبٍّ لتبعتُمُوهم . قلنا : يا رسولَ اللّه ! ، اليهودُ والنّصارى ؟ قال ( ص ) : فَمَنْ ؟ » . ( قطعاً شما - مسلمانان - رفتارها و روش‌هاى كسانى را كه پيش از شما بودند ، مو به مو - وجب به وجب و ذراع به ذراع - پيروى خواهيد كرد . تا جايى كه اگر آنان وارد لانهء سوسمارى شده باشند ، شما از آنان تبعيّت خواهيد كرد » . پرسيديم : اى رسول خدا ! ، آيا منظور شما از پيشينيان ، يهود و نصارى است ؟ حضرت فرمود : ( آرى ) پس منظور من كيانند ؟ » . )\r\n- همچنين مرحوم علامه به نقل از صحيح بخارى از ابوهريره ، مىنويسد كه رسول خدا ( ص ) فرمود : « لا تَقُومُ السّاعَةُ حتّى تَأخُذَ امّتى ماخِذَ القُرُون قبلَها شبراً بِشِبْرٍ و ذراعاً بذراعٍ . » قيل له : يا رسولَ اللّه ! كَفار فرس وَالرّوم ؟ قال : « مَنِ النّاسُ إلّااو لئكَ ؟ » . ( « قيامت بر پا نمىشود تا اينكه امت من اعمال و رفتار امت‌هاى پيشين را مو به مو - وجب به وجب و ذراع به ذراع - عمل كنند و تكرار نمايند . » از حضرت سؤال شد : اى رسول خدا ! ( منظور شما اين است كه ) همانند فارس و روم ؟ حضرت فرمود : « آيا مردم - امت‌هاى پيشين - غير از آنانند ؟ » ) . ر . ك . علامه مجلسى ، بحارالأنوار ، ج 28 ، ص ص 30 ، 31 ، محمد بن اسماعيل بخارى ، الجامع الصحيح ، ج 2 ، كتاب الأنبياء ، باب 50 ، ح 3456 ، ص 492 ؛ ج 4 ، كتاب الاعتصام ، باب 14 ، ح 7319 ، ص 367 ؛ محمد بن يزيد قزوينى ( ابن ماجه ) ، سنن ، ج 2 ، كتاب الفتن ، باب 17 ، ح 3994 ، ص 1322 ؛ مسلم بن حجاج قشيرى نيشابورى ، الصحيح ، ج 16 ، كتاب العلم ، ج 6 ، ص 219 ؛ احمد بن حنبل ، مسند ، ج 2 ، ص 325 ، 327 . ","page_name":" 22 ","page_number":22},
  {"content":"\r\n\r\nبا توجه به وضعيت اسف‌بارى كه اهل كتاب مقارن ظهور اسلام پيدا كرده بودند كه به طوركلى اركان آيين الهى را تحريف نموده و آن را واژگون ساخته بودند و به تبع آن ، شرايط سياسى و اجتماعى خاصى كه به هيچ وجه با اهداف اديان الهى همخوانى نداشت به ايشان حكمفرما بود ، هشدار پيامبر اكرم ( ص ) اشاره به تحوّلات منفى و نا به هنجارى است كه جامعهء اسلامى در آينده دچار آن خواهد شد .\r\nدر اين جا به اختصار ساختار سياسى حجاز را مورد بررسى قرار مىدهيم . اين بررسى خواننده را قادر مىسازد ، بازگشت هنجارهاى سياسى عصر جاهلى و انحراف خلافت اسلامى بعد از رحلت پيامبر اكرم ( ص ) را بهتر بشناسد . و از سوى ديگر تحوّل بزرگى را كه اسلام از جهت سياسى در حجاز و به دنبال آن در جهان بشريت ايجاد نمود نظاره كند .\r\n\r\nجزيرة العرب در يك نگاه كلى\r\nسرزمين جزيرة العرب در آستانهء ظهور اسلام ، از نظر پراكندگى جمعيت متشكل بود از جمعيت‌هاى محدودى از مردم شهرى و روستا نشين كه در واحه‌ها « 1 »  مستقر بودند و اكثر آنان صحراگرد و كوچ‌نشين بودند ؛ كه اين نحوه از پراكندگى جمعيت ، عمدتاً ناشى از جغرافياى طبيعى و كم‌ياب بودن امكانات زندگى در اين سرزمين بود . « 2 »  جغرافياى سياسى جزيرةالعرب نيز به ناچار تابعى از شرايط اقليمى و انسانى حاكم بر اين سرزمين بود .\r\nچنانچه جامعهء عرب را در آستانهء ظهور اسلام ، از منظر فلسفهء سياسى مورد مطالعه قرار دهيم ، خواهيم ديد كه قوم عرب ، به رغم همهء قلم‌فرسايىهايى كه راجع به تاريخ و تمدن اين قوم صورت گرفته ، تصور روشنى از حق حاكميت و خاستگاه آن و قالب و نظام و ساز و كارى كه آن حق حاكميت را إعمال كند ، نداشته است . آنان بت‌هاى بىشمار و\r\n\r\n","description":"","footnote":" ( 1 ) - منطقهء آباد واقع در وسط كوير .  ( 2 ) - فيليب حتّى ، ادوارد جرجى و جبرائيل جبّور ، تاريخ العرب ، بيروت ، دار غندور ، چاپ ، نهم ، 1994 م . ، ص 43 ؛ جواد على ، المفصل فى تاريخ العرب قبل الاسلام ، بغداد ، جامعة بغداد ، چاپ دوم ، 1413 ه . ق / 1993 م . ، ج 1 ، ص 198 - 196 ، 215 - 213 ؛ گوستاو لوبون ، تمدّن اسلام و عرب ، ترجمهء محمدتقى فخرداعى گيلانى ، ص 27 - 23 . ","page_name":" 23 ","page_number":23},
  {"content":"\r\n\r\nرنگارنگى را مىپرستيدند ، « 1 »  كه عموماً شكلى ضعيف و مبهم از پرستش ارباب انواع بود كه دير زمانى در ميان اقوام سامى و همسايگان هند و اروپايى آنان رواج داشت . « 2 »  ظاهر امر و منابع نيز حاكى از آن است كه پيدايش اين آيين در منطقهء حجاز و تهامه ، « 3 »  امرى وارداتى و بيشتر از منطقهء شام و قلمرو امپراتورى روم بوده است . « 4 »  اما اين بت‌ها در زمينهء سياسى دخالت و كاركرد خاصى نداشتند . نهايت كارى كه اين بت‌ها در زمينهء مسائل سياسى - اجتماعى به گمان پرستندگان آنان ، انجام مىدادند اين بود كه مريدان خود را بى هيچ قيد و شرطى ، از جمله ظالم و يا مظلوم بودن ، در برابر خصم و در جنگ‌ها حمايت مىكردند . « 5 » \r\nبنابراين ، تفكر دينى عرب به خودى خود از مفاهيم و راهكارهاى سياسى تهى است ، هرچند كه رجال دينى و خدمتگزاران بت‌ها و بتخانه‌ها از نفوذ و حرمت بالايى برخوردار بودند و نيز از رهگذر سفرهاى زيارتى - تجارتى بت‌پرستان و هداياى ايشان و رونق گرفتن بازارهاى خريد و فروش ، سود سرشارى عايد مجاوران و پرده‌داران بت‌ها مىشد . « 6 » \r\nاز سوى ديگر ، از تفكر دينى عرب كه بگذريم ، هيچ‌گونه انديشهء منسجم فلسفى و اجتماعى نيز در فضاى فكرى جزيرة العرب به چشم نمىخورد . تنها منبعى كه ذهنيّت عرب جاهلى را در رابطه با مسائل سياسى - اجتماعى تغذيه مىكرد و مىساخت ، سنن عرفى ، يعنى آموزه‌هاى برخاسته از نحوهء تعامل طبيعى و تصميمات سران و اشراف عرب در رابطه با محيط اطراف خود بود ؛ كه اين موضوع را در آينده بيشتر مورد مطالعه قرار خواهيم داد .\r\n\r\n","description":"","footnote":" ( 1 ) - ابو محمد عبدالملك بن هشام ، السيرة النبويّة ، به تحقيق مصطفى السقا ، ابراهيم الأبيارى و عبدالحفيظشبلى ، ج 1 ، ص 91 - 78 ؛ ابومنذر هشام بن محمد كلبى ، كتاب الأصنام ، ترجمهء سيد محمدرضا جلالى نائينى ، تهران ، ص 103 به بعد ؛ احمد بن ابى يعقوب ( يعقوبى ) ، تاريخ اليعقوبى ، ج 1 ، ص 254 ، 255 .  ( 2 ) - عبدالحسين زرين‌كوب ، در قلمرو وجدان ( سيرى در عقايد ، اديان و اساطير ) ، ص 51 - 48 .  ( 3 ) - حجاز به مركزيت يثرب ( مدينه ) و تهامه به مركزيت مكه .  ( 4 ) - ابن هشام ، همان ؛ كلبى ، همان ؛ يعقوبى ، همان .  ( 5 ) - ابن هشام ، همان ؛ كلبى ، همان ، ص 105 ؛ يعقوبى ، همان ؛ ابو عبيدة معمر بن المثنى التيمى ، كتاب ايام العرب قبل الاسلام ، به تحقيق دكتر عادل جاسم البيانى ، ج 1 ، ص 221 ، ج 2 ، ص 439 .  ( 6 ) - جواد على ، همان ، ج 4 ، ص 113 ؛ فيليب حتّى و ديگران ، همان ، ص 147 - 143 ؛ ابن هشام ، همان ، ص 82 ، 83 ، 85 ؛ زرين كوب ، همان ، ص 48 ، 49 ؛ سيد محمود شكرى آلوسى بغدادى ، بلوغ الأرب فى اخبار العرب ، به تحقيق محمد بهجة الأثرى ، ج 1 ، ص 270 ، ص 287 . ","page_name":" 24 ","page_number":24},
  {"content":"\r\n\r\nبدين ترتيب ، جزيرة العرب در آستانهء ظهور اسلام ، مصداق سخن جامعه‌شناسانى چون « دوركيم » و « جيمز فريزر » بود كه « وجدان و تفكر سياسى در جوامع بدوى نبوده و تفكر سياسى از مشخصات جوامع مترقى است . » . « 1 » \r\nاما از بُعد نظام سياسى ، به رغم آشنايى مردم جزيرة العرب با نظام « پادشاهى » به‌عنوان يكى از پرسابقه‌ترين نظام‌هاى سياسى در طول تاريخ و از جمله در منطقهء جزيرةالعرب ، به ويژه در منطقهء يمن ، چنين نظامى ، بنا به دلايلى كه خواهد آمد ، براى آنان غالباً دور از دسترس بود . دلايل مورد اشاره را مىتوان در موارد زير خلاصه كرد :\r\n1 - عدم امكان تمركز و استقرار جمعيتى انبوه در يك نقطه ، به دليل شرايط اقليمى نامساعد ؛ 2 - ساده بودن روابط اجتماعى و اقتصادى و فرهنگى و عدم احساس نياز به برقرارى نظامات اجتماعى و اقتصادى پيچيده و فراگير و هزينه بر ؛ 3 - وجود تعصّب شديد قبيلگى و رقابت تنگاتنگ بر سر منافع مادى و شرف و افتخار ؛ 4 - روحيهء فردگرايى و آزادى خواهى لجام گسيختهء قوم عرب و فرار از پذيرش هرگونه سلطهء ديگران بر خود ، جز در حد ناچارى و اضطرار ؛ 5 - حاكميت منطق زور و غلبه به عنوان يك اصل پذيرفته شده در روابط ميان قبايل و خوگرفتن عرب به زندگى بدوى و فاقد نظم و قانون فراگير . « 2 »  در برخى واحه‌ها نيز كه به دليل رونق تجارى و مذهبى و يا زراعى ، از قبيل مكه ، مدينه و طائف شهرهايى پديد آمده بود ، اين شهرها جمعيت زيادى نداشت و زندگى شهرى در اين نقاط مراحل نخستين خود را طى مىكرد و اين آبادىها بيشتر در حد يك روستا بودند تا شهر . « 3 » \r\n\r\n","description":"","footnote":" ( 1 ) - جلال‌الدين مدنى ، مبانى و كليات علوم سياسى ، ج 1 ، ص 119 .  ( 2 ) - ر . ك . زكى عبدالمتعال ، تاريخ تشكيلات سياسى و قضايى ( فلسفهء سياسى ) ، ترجمهء احمد فرامرزى ، [ ديگر مشخصات نيامده 
  ] ، ص 77 ، 78 ؛ آيةاللّه سيد محمد شيرازى ، سياست از ديدگاه اسلام ، ترجمهء محمدباقر فالى و دكتر عبدالصاحب يادگارى ، ص 4 - 2 ؛ عبدالرحمن بن خلدون ، مقدمه ، ص 118 ، 119 ، 130 ؛ گوستاو لوبون ، همان ، ص 439 ، 440 ؛ جواد على ، همان ، ج 4 ، ص 14 ، 280 ، ج 5 ، ص 344 ، 345 ؛ ابن هشام ، همان ، ج 1 ، ص 106 ؛ فيليب حتى و ديگران ، همان ، ص 57 ؛ توفيق برّو ، تاريخ العرب القديم ، ص 195 ؛ عبدالعزيز سالم ، تاريخ عرب قبل از اسلام ، ص 314 - 310 ؛ عمر فرّوخ ، العرب فى حضارتهم و ثقافتهم ، ص 47 ؛ جرجى زيدان ، العرب قبل الاسلام ، ص 228 ؛ علىاكبر فياض ، تاريخ اسلام ، ص 8 ، 46 .  ( 3 ) - احتمالا ، اينكه در قرآن كريم در مورد اين آبادىها بيشتر واژهء « قريه » و « قرى » به كار رفته و به ندرت از واژهء « مدينه » ، آن هم در مورد « يثرب » و پس از حضور پيامبر ( ص ) و تشكيل حكومت اسلامى در اين شهر ، اشاره به همين وضعيّت روستايى اين آبادىها باشد . ","page_name":" 25 ","page_number":25},
  {"content":"\r\n\r\nدر نتيجهء عوامل و شرايط فوق ، قوم عرب ، حتى آنان كه شهرنشين محسوب مىشدند ، امور سياسى و اجتماعى خود را در قالب « نظام قبيله » كه با طبيعت بدوى و محيط ايشان سازگارتر بود ، سامان داده بودند . در عين حال ، شرايط عمومى برخى شهرهاى جزيرةالعرب ، به خصوص مكه و مدينه به گونه‌اى بود كه اين شهرها به دليل رونق اقتصادى و مذهبى ، آخرين مراحل زندگى قبيلگى را سپرى مىكردند و مىرفتند تا آخرين گام‌ها را به سوى تحقّق جامعهء شهرى سازمان يافته و تحت حاكميتى فرا قبيله‌اى بردارند . شهر يثرب در انديشهء برقرارى « نظام ملوكيّت » بود « 1 »  و شهر مكّه نوعى ساختار سياسى شبه آريستوكراسى ( اشراف سالارى ) را تجربه مىكرد و در همان حال ، برخى شخصيّت‌هاى قريش در تكاپوى ايجاد نظام سلطنتى با حمايت امپراتورى روم بودند . « 2 »  البته اين شرايط رو به رشد ، هرگز به معنى اين نيست كه قوم عرب در آستانهء ايجاد تحوّلى عميق در بافت قبيله و پيوندهاى قبيله‌اى خود بوده است ، به ويژه آنكه ، اكثريت مردم جزيرة العرب ، همچنان به صورت كوچ‌نشينى و صحراگردى روزگار مىگذراندند . اعراب در حال حاضر نيز پيوندهاى نسبى و قبيله‌اى خود را حفظ كرده ، به خاطر مىسپارند .\r\nبر اين اساس ، عمده‌ترين ساختار سياسى حاكم بر مردم جزيرة العرب پيش از اسلام ، به ويژه اعراب عدنانى ، عبارت بود از « نظام قبيله » كه از منظر علم سياست ، ساختارى فرودست‌تر و بسيطتر از يك نظام سياسى و دولت داشته و تنها درحد يك « سازمان سياسى » ارزيابى مىشود . « 3 »  طبعاً ، اسلام و جامعهء نوپاى اسلامى در زمينهء سياسى ، پيش و بيش از هر مقولهء ديگر ، با چنين ساختارى در ارتباط و چالش بود . از اين رو ، مطالعه و بررسى « نظام قبيله » ضرورى مىنمايد تا از رهگذر آن ، زمينهء بررسى ساختار سياسى اسلام و سير تحول آن بهتر فراهم گردد .\r\n\r\n","description":"","footnote":" ( 1 ) - توفيق برّو ، همان ، ص 191 ؛ ابن هشام ، همان ، ج 2 ، ص 234 .  ( 2 ) - جواد على ، همان ، ج 4 ، ص 39 ، 92 ؛ سعد زغلول عبدالحميد ، فى تاريخ العرب قبل الاسلام ، ص 277 .  ( 3 ) - مدنى ، همان ، ص 119 ؛ شيرازى ، همان ، ص 4 - 1 ؛ عبدالمتعال ، همان ، ص 77 . ","page_name":" 26 ","page_number":26},
  {"content":"\r\n\r\n\r\nنظام قبيله\r\n\r\nمفهوم و تعريف قبيله :\r\n« قبيله » ، آنگاه كه در مورد آدميان به كار رود به معنى گروهى از مردم است كه داراى نياى مشترك هستند . همچنين گفته شده كه « قبيله » به گروهى از مردم كه سه نفر يا بيشتر باشند ، اطلاق مىشود . « 1 » \r\nبنابراين ، مىتوان گفت كه ، از نظر مفهومى ، واژهء « قبيله » صلاحيت كاربرد در مورد هر يك از طبقات نسب « 2 »  را دارد ؛ گرچه از نظر عرف و عادت ، غالباً بر جمعيّتى هم نسب متشكل از چند « عماره » ، اطلاق مىشود . « 3 » \r\n\r\nساختار قبيله\r\nآنچه پيش از هر موضوع ديگر در رابطه با « نظام قبيله » مطرح است ، ساختار قبيله و كاركرد آن است . در رابطه با ساختار قبيله ، گفتنى است كه اجزاى قبيله عبارت است از :\r\n\r\n","description":"","footnote":" ( 1 ) - محمد بن مكرّم ( ابن منظور ) ، لسان العرب ، بيروت ، دار إحياء التراث العربى ، ج 11 ، ص 22 ( واژهء قبيل و قبيله ) ؛ محمد بن يعقوب فيروزآبادى ، القاموس المحيط ، ج 4 ، ص 47 ( قبيل ) ؛ محمد مرتضى الحسينى الزبيدى ، تاج العروس من جواهر القاموس ، به تحقيق على سيرى ، ج 15 ، ص 600 ، 601 .  ( 2 ) - در علم نسب‌شناسى عرب ، چينش و طبقات هر قوم و نژاد از نظر نَسَبى ، به ترتيب از بالا به پايين بدين‌قرار است : 1 - جَزْم به معنى قطع ، يعنى آنجا كه نسبت قطع مىشود و بالاتر از آن نرود ؛ يا جَذْم به معنى اصل و ريشه . مصداق آن بنى عدنان و بنى قحطان است . 2 - جُمهور ، كه هر جزم مشتمل بر چند جمهور است . 3 - شَعْب ، زير مجموعهء جمهور و مشتمل بر چند قبيله . 4 - قبيلة ، مشتمل بر چند عِمَارة . 5 - عِمَارة ، مشتمل بر چند بطن . 6 - بطن ، مشتمل بر چند فَخْذ . 7 - فَخْذْ ، مشتمل بر چند عشيرة . 8 - عشيرة يا اسرة ، مشتمل بر چند رَهْط . و نيز گفته شده ، عشيرة به گروهى از مردم اطلاق مىشود كه جد سوم آنان يكى باشد . 9 - رهط ، مشتمل بر چند فصيلة . 10 - فصيلة ، و آن اهل و عيال شخص را گويند . ( ر ك . شمس‌الدين محمد بن محمود آملى ، نفايس الفنون فى عرايس العيون ، تهران ، كتابفروشى اسلامية ، 1379 ه . ق . ، ج 2 ، ص 287 ؛ ابوالفداء حافظ بن كثير دمشقى ، البداية والنهاية ، ج 2 ، ص 160 ؛ ابن منظور ، همان ، ج 11 ، ص 22 ؛ حسين الحاج حسن ، حضارةالعرب فى عصر الجاهلية ، ص 69 ؛ زبيدى ، همان ، ج 15 ، ص 601 . ) لازم به يادآورى است كه ، دربارهء كم و كيف مراتب و صفات نسب و كاربرد اصطلاحات فوق ، اختلافاتى در منابع و در ميان صاحب‌نظران به چشم مىخورد ؛ چنان كه عمر فرّوخ معتقد است كه ضابطهء مشخصى براى كابرد اصطلاحات مربوط به طبقات نسب وجود ندارد . ( ر . ك . عمر فرّوخ ، همان ، ص 72 . ) .  ( 3 ) - ر . ك . ابوالفداء ، همان ؛ آملى ، همان ؛ زبيدى ، همان ؛ ابن منظور ، همان ، ج 9 ، ص 394 ( عمارة ) ، ج 11 ، ص 22 . ","page_name":" 27 ","page_number":27},
  {"content":"\r\n\r\n1 - رهبر قبيله كه از وى به « رئيس » ، « شيخ » ، « زعيم » ، « كبير » و « سيّد » و گاه « ملك » و « قيل » تعبير مىشود « 1 » \r\n2 - رؤساى عمائر - عماره‌ها - و بطون و عشايرِ زير مجموعهء قبيله ، كه از ايشان تحت عنوان « سادات القبيله » نيز ياد مىشود\r\n3 - تودهء مردم يا « قوم » .\r\n\r\nرئيس قبيله\r\nدر خصوص رئيس قبيله گفتنى است كه ، شرط اصلى دست‌يابى يك شخص به رهبرى و زعامت قبيله وجود پاره‌اى صفات و خصال نيكو و پسنديده در وى بود تا رهبر قبيله در سايهء برخوردارى از آن ويژگىها ، اولًا از مقبوليت عمومى و نفوذ اجتماعى برخوردار گردد و ثانياً بتواند در شرايط دشوار جزيرة العرب ، كمك كار و حلّال مشكلات افراد قبيلهء خود باشد .\r\nصفات مورد اشاره را بدين قرار برشمرده‌اند : سخاوت و كرم ، نَجْرة ( شجاعت ) ، داشتن عشيرهء نيرومند و ياوران فراوان ، خردمندى و كارآزمودگى ، صبر و بردبارى ، حلم و اغماض نسبت به خطاهاى افراد قبيله ، تواضع و فروتنى نسبت به همهء افراد قبيله و از جمله افراد ناتوان ، فصاحت و بلاغت ، ادب ، صداقت ، عفت و پاكدامنى و أمانت . « 2 » \r\nبه علاوه ، رئيس قبيله بايد از نظر حسب و افتخارات خانواده و نسب از پيشينهء روشن و قابل قبولى برخوردار باشد . « موالى » يعنى كسانى كه با پيمان ولاء در جرگهء افراد قبيله قرار گرفته‌اند « 3 »  و « خُلعا » كه به دليل اعمال ناپسند موجب سرشكستگى قبيلهء خود شده و\r\n\r\n","description":"","footnote":" ( 1 ) - محمد بن حبيب هاشمى بغدادى ، المحبّر ، حيدرآباد ( هند ) ص 138 ؛ زبيدى ، همان ، ج 16 ، ص 317 ( زعم ) ؛ آلوسى ، همان ، ج 2 ، ص 187 ، 188 ؛ جواد على ، همان ، ج 4 ، ص 343 ، 344 ؛ ابن منظور ، همان ، ج 6 ، ص 423 ( سود ) ؛ الحاج حسن ، همان ، ص 71 ؛ توفيق برّو ، همان ، ص 219 .  ( 2 ) - آلوسى ، همان ، ج 2 ، ص 187 ، عبدالعزيز سالم ، همان ، ص 312 ؛ عمر فرّوخ ، همان ، ص 46 ، 68 ، 69 ؛ جواد على ، همان ، ج 4 ، ص 344 ، 345 ، 350 ، 351 ؛ الحاج حسن ، همان ، ص 72 ؛ فيليب حتّى و ديگران ، همان ، ص 57 ؛ توفيق برّو ، همان ، ص 197 - 195 ؛ ابو محمد عبدالله بن مسلم بن قتيبة الدينورى ، عيون الأخبار ، ج 1 ، ص 224 ، 225 .  ( 3 ) - جواد على ، همان ، ج 4 ، ص 357 ، 358 ، 366 ، 368 ؛ عبدالعزيز سالم ، همان ، ص 337 ؛ الحاج حسن ، همان ، ص 79 - 75 . ","page_name":" 28 ","page_number":28},
  {"content":"\r\n\r\nدر نتيجه عضويّت آنان در قبيله لغو گرديده « 1 »  و نيز افراد « هجين » كه از نظر نسبى خونشان به خون غير عرب آلوده شده « 2 »  - هيچ‌گاه نمىتوانند به رهبرى قبيله برسند ؛ چراكه فرزندان ، وارث صفات و خصال پدران و مادران خويش هستند . « 3 » \r\nافزون بر اين ، داشتن مال و ثروت نيز غالباً و به ويژه در ميان قبايل كوچ‌نشين ، از شرايط لازم براى تصدى مقام رياست قبيله بود ؛ چرا كه بدون داشتن مال و ثروت ، رئيس قبيله از اداى بسيارى از وظايف خود بازمىماند . « 4 »  از نظر سِنّى نيز غالبا رئيس قبيله از افراد مسنّ قبيله بود ؛ « 5 »  گرچه اين مورد استثناهايى هم داشت . « 6 » \r\nو اما در مورد اينكه فرد داراى شرايط فوق ، با چه ساز و كارى به رياست رسمى قبيلهء خود مىرسيد ، اين موضوع معمولًا و به ويژه در شرايط وجود رقابت و نزاع ميان افراد قبيله بر سر رياست ، از طريق شورا و با رأى و انتخاب رؤساى عماير و بطون و عشاير و به اصطلاح « اهل حل و عقد » و نه آراى عموم افراد قبيله « 7 »  ، و گاه با زور و غلبه و اتكاى يك فرد به عشيره و خاندان خود « 8 »  ، و گاه به صورت إقبال عمومى و با رضايت جمعى « 9 »  ، صورت مىگرفت . برخى اوقات نيز كه به هيچ روى عشيره‌ها و بطون قبيله به توافق نمىرسيدند و نزاع و خونريزى بر سر اين موضوع به درازا مىكشيد ، سران قوم نزد پادشاهان ذى\r\n\r\n","description":"","footnote":" ( 1 ) - جواد على ، همان ، ج 4 ، ص 410 ؛ توفيق برّو ، همان ، ص 218 ؛ عمر فرّوخ ، همان ، ص 77 .  ( 2 ) - جواد على ، همان ، ص 390 ؛ عبدالعزيز سالم ، همان ، ص 338 .  ( 3 ) - الحاج حسن ، همان ، ص 72 ، 73 ؛ عبدالعزيز ، همان ، ص 312 ؛ جواد على ، همان ، ج 4 ، ص 351 ؛ آلوسى ، همان ، ج 2 ، ص 187 .  ( 4 ) - جواد على ، همان ، ج 4 ، ص 348 ، 349 ، ج 5 ، ص 201 ؛ ابن منظور ، همان ، ج 6 ، ص 423 ( سود ) ؛ عبدالعزيز سالم ، همان ، ص 312 ؛ عمر فرّوخ ، همان ، ص 69 .  ( 5 ) - ابن هشام ، همان ، ج 1 ، ص 138 ؛ عزالدين على بن أبى الكرم الشيبانى ( ابن أثير ) ، الكامل فى التاريخ ، ج 1 ، ص 594 ؛ عبدالعزيز سالم ، همان ؛ فيليب حتّى و ديگران ، همان ، ص 55 ، 57 ؛ توفيق برّو ، همان ، ص 182 ، 195 .  ( 6 ) - ابوالفرج على بن الحسين الاصفهانى ، الأغانى ، ج 15 ، ص 87 ؛ عمر فرّوخ ، همان ص 68 ، 69 .  ( 7 ) - جواد على ، همان ، ج 4 ، ص 348 ، 349 ؛ ج 5 ، ص 206 ؛ الحاج حسن ، همان ، ص 72 .  ( 8 ) - جواد على ، همان ، ج 5 ، ص 186 ؛ الحاج حسن ، همان ، ص 71 .  ( 9 ) - توفيق برّو ، همان ، ص 198 . ","page_name":" 29 ","page_number":29},
  {"content":"\r\n\r\nنفوذ جزيرةالعرب نظير « ملوك كندة » و يا « تبايعهء يمن » مىرفتند تا از سوى آنان فردى از درباريان خود و يا از ميان عشاير متخاصم را به رياست قبيلهء مورد نظر نصب نمايند . « 1 » \r\nچنانچه رئيس قبيله تمام عمر رياست قبيله را داشت و از وجهه و پروندهء قابل قبولى برخوردار بود ، اين موضوع در تعيين جانشين براى وى تأثير زيادى داشت و در اين باره راهكارهاى ديگرى چون : وراثت طبيعى اين مقام از سوى فرزند أرشد رئيس پيشين « 2 »  و نيز ولايتعهدى و تعيين فرزند اصلح و نه لزوماً أرشد ، از سوى رئيس پيشين قبيله به وفور اعمال مىشد . « 3 »  به ندرت نيز اتفاق مىافتاد كه رئيس يك قبيله يك جانشين با ملاحظهء علايق سببى و نه نسبى و لحاظ برخى مصالح ديگر ، فرد شايسته‌اى خارج از قبيلهء خود را به عنوان رئيس شهر و قريه پس از خود معرّفى و نصب كند . « 4 » \r\nبرخى پژوهشگران نقش وراثت را در تصدى رهبرى قبيله به‌كلى نفى كرده‌اند ؛ « 5 »  ليكن اين نظريه با واقعيات نظام قبيله سازگارى ندارد . البته بايد توجه داشت كه وراثت يا وصايت و ولايتعهدى تنها جاى رأى و انتخاب رؤساى عشاير و بطون را مىگرفت و نمىتوانست جاى شروط و صلاحيت‌هاى عمومى لازم را پر كند . طبعاً چنانچه فرزند يا فرزندان رئيس پيشين قبيله فاقد شرايط عمومى و لازم براى تصدى رياست بودند ، از سوى أشراف قبيله به رياست پذيرفته نمىشدند . « 6 » \r\nدر مورد نحوهء ابراز رأى و حد نصاب لازم براى انتخاب يك فرد به‌عنوان رئيس قبيله ، آنچه معلوم است اين است كه ابراز رأى به صورت « بيعت » سران عشاير با فرد مورد نظر\r\n\r\n","description":"","footnote":" ( 1 ) - جواد على ، همان ، ج 4 ، ص 346 ، 347 ، 350 .  ( 2 ) - ابن هشام ، همان ، ج 1 ، ص 123 ، 128 ؛ توفيق برّو ، همان ، ص 198 ؛ رسول جعفريان ، تاريخ تحول‌دولت و خلافت ، ص 23 ؛ فياض ، همان ، ص 6 .  ( 3 ) - محمد بن سعد ، الطبقات الكبرى ، ج 1 ، ص 83 ، 85 ، 86 ؛ جواد على ، ج 4 ، ص 350 - 348 ؛ ابن هشام ، همان ، ج 1 ، ص 136 .  ( 4 ) - ابوالوليد محمد بن عبدالله الأزرقى ، اخبار مكّة و ما جاء فيها من الآثار ، به تحقيق رُشدى الصالح ماحس ، ج 1 ، ص 107 - 105 .  ( 5 ) - عبدالعزيز سالم ، ص 311 ، 312 ؛ يحيى الجبّورى ، الجاهليّة ، ص 44 .  ( 6 ) - جواد على ، ج 4 ، ص 350 ، 352 ؛ توفيق برّو ، ص 199 ؛ الحاج حسن ، ص 72 ، 73 . ","page_name":" 30 ","page_number":30},
  {"content":"\r\n\r\nانجام مىگرفته است . « 1 »  و اما در مورد حد نصاب لازم براى گزينش رئيس قبيله ، مطلبى در منابع به چشم نمىخورد ؛ « 2 »  ليكن از ظاهر امر چنين برمىآيد كه رئيس قبيله به اتفاق آراى رؤساى عشاير و بطون انتخاب مىشده ، به اين معنى كه ، هرگاه در رايزنىهاى پيش از بيعت رسمى ، اكثريت اشراف قبيله موافق رياست فردى خاص بودند ، همهء سران قبيله با وى بيعت مىكردند ؛ چرا كه در غير اين صورت ، بروز انشعاب در قبيله ، به ويژه در رابطه با قبايل صحرانشين و كوچ رو ، امرى اجتناب‌ناپذير بود .\r\nشايد بتوان رويه‌اى را كه خليفهء دوم در شورايى كه جهت گزينش خليفهء پس از خود ترتيب داد ، مؤيد مطلب فوق گرفت . خليفهء دوم كه به طور مكرر از احتمال بروز اختلاف ميان سران مسلمانان ابراز نگرانى مىكرد و اختلاف آنان را موجب بروز اختلاف در ميان مسلمانان مىشمرد ، براى رفع اين دغدغه دستور داد تا در صورت بروز اختلاف‌نظر ميان اعضاى شورا ، گروه اقليت گردن زده شوند . « 3 » \r\nتخلّف برخى از سران قبيله از بيعت ، يكى از دو امر را در پى داشت : يا انشقاق در قبيله ، كه اين موضوع در ميان قبايل كوچ‌نشين با سهولت بيشترى صورت مىگرفت ، و يا بروز درگيرى ميان جناح‌هاى رقيب و تحميل خواستهء يك جناح بر ديگرى ؛ چنان كه مورد اخير در جريان سقيفه و خلافت ابوبكر رخ داد . « 4 » \r\n\r\nوظايف و امتيازات رئيس قبيله\r\nهنگامى كه يك فرد به رهبرى و رياست قبيله مىرسيد ، برحسب ظاهر او مىتوانست مانند يك پادشاه با اختيارات مطلقه عمل كند و به رأى و نظر ديگران بى توجه باشد ؛ « 5 »  ليكن با توجه به فلسفهء وجودى رياست قبيله كه خدمت به افراد قبيله و رهبرى كل قبيله در مسير عزّت و افتخار بود ، مطالبات و انتظارات زيادى از سوى اعضاى قبيله متوجه\r\n\r\n","description":"","footnote":" ( 1 ) - جواد على ، ج 5 ، ص 206 .  ( 2 ) - همان .  ( 3 ) - ابن اثير ، همان ، ج 3 ، ص 66 ، 67 ؛ محمد بن جرير طبرى ، تاريخ الأمم والملوك ، ج 3 ، ص 294 .  ( 4 ) - ابن اثير ، همان ، ج 2 ، ص 331 - 325 ؛ طبرى ، همان ، ج 2 ، ص 449 - 445 .  ( 5 ) - عبدالعزيز سالم ، همان ، ص 313 ؛ توفيق برّو ، همان ، ص 197 ؛ جواد على ، همان ، ج 4 ، ص 351 . ","page_name":" 31 ","page_number":31},
  {"content":"\r\n\r\nرئيس قبيله بود كه خود به خود دايرهء اختيارات وى را تعيين و محدود مىساخت و طبعاً ، توجه به اين مطالبات ، شرط تداوم رياست وى محسوب مىگرديد ؛ گرچه اين مطالبات و وظايف به‌صورت مكتوب و مدوّن و آيين‌نامهء رسمى نبود . در اين زمينه ، يكىاز مهمترين موارد ، لزوم مشورت رئيس قبيله با سران عشاير و بطون قبيله بود و در صورت استبداد رأى رئيس قبيله ، به ويژه اگر خود رأيى او به ضرر افراد قبيله تمام مىشد و يا در راستاى منافع شخصى قرار مىگرفت ، هيچ تضمينى براى تداوم رياست وى وجود نداشت و چنانچه رئيس مستبد بر تصدى مقام و موقعيت خود اصرار مىورزيد ، چه بسا به قتل مىرسيد . « 1 »  لذا يك رئيس با حزم و دورانديش و موفق كسى بود كه پيوسته و به ويژه در امور مهم ، جوياى آراء و نظرات رؤساى عماير و بطون قبيله مىبود تا در سايهء مشورت با ايشان تصميمات پخته و سنجيده‌اى كه رضايت عامهء افراد قبيله را تأمين نمايد ، اتخاذ كند . « 2 » \r\nديگر وظايف شيخ قبيله عبارت بودند از : كمك به افراد نيازمند قبيله و رعايت مواسات با آسيب ديدگان ؛ پذيرايى شايسته و با روى باز از مهمانانى كه بر قبيله وارد مىشدند ؛ باز بودن درب خانه‌اش به روى عموم افراد قبيله ؛ اهتمام ورزيدن به حفظ و رعايت شئون و سنت‌هاى قبيله در سطح كل قبيله ؛ انجام فعاليت‌ها و رايزنىهاى سياسى با ديگر قبايل جهت تحكيم موقعيت و قدرت و عزّت قبيله ؛ فرماندهى جنگ و ابراز رشادت و شجاعت در ميدان جنگ به عنوان الگوى دلاورى براى افراد قبيلهء خود و تهييج آنان به نبرد ؛ تلاش براى آزادى اسيران قبيله و شركت در پرداخت فديهء اسيران در مورد خانواده‌هاى ضعيف ؛ شركت در پرداخت ديه‌اى كه بر ذمهء افراد ناتوان قبيله بود ؛ تلاش براى رفع مخاصمات و نزاع‌هاى داخلى ؛ حمايت از افراد قبيلهء خود در مواردى كه آن افراد جنايتى در حق ديگر قبايل مرتكب شده و طبعاً در معرض خطر قرار گرفته بودند . « 3 » \r\n\r\n","description":"","footnote":" ( 1 ) - جواد على ، ج 4 ، ص 352 ؛ ابوالفرج اصفهانى ، همان ، ج 5 ، ص 34 .  ( 2 ) - جواد على ، ج 4 ، ص 351 ، الحاج حسن ، همان ، ص 74 ؛ عبدالعزيز سالم ، همان ، ص 313 ؛ فيليب حتّى و ديگران ، همان ، ص 57 ؛ توفيق برّو ، همان ، ص 175 ، 197 ؛ عمر فرّوخ ، همان ، ص 75 ، 76 .  ( 3 ) - ابن قتيبه ، همان ، ج 1 ، ص 227 - 224 ؛ جواد على ، ج 4 ، ص 348 ؛ آلوسى ، همان ، ج 2 ، ص 187 ؛ الحاج حسن ، همان ، ص 73 . ","page_name":" 32 ","page_number":32},
  {"content":"\r\n\r\nدر برابر وظايف نسبتاً سنگينى كه برعهدهء شيخ قبيله بود ، وى نيز از حقوقى برخوردار بود . البته با اين توضيح كه ، همانگونه كه وظايف شيخ قبيله امورى مدوّن و با پشتوانهء اجرايى مستحكم و منسجمى نبود ، حقوق و امتيازات او نيز به همين منوال بود و در نتيجه ، همه چيز در گرو همت و شخصيت رئيس قبيله بود .\r\nمهمترين امتياز و حقى كه رئيس قبيله از آن برخوردار بود ، مُطاع بودن دستورات وى بود . مادامى كه شخصى رئيس قبيله بود ، بى آنكه آيين‌نامه و الزامى در ميان باشد ، « 1 »  عموم افراد قبيله به ويژه تودهء مردم ، از او همچون يك پادشاه داراى قدرت مطلقه اطاعت مىكردند . « 2 »  لذا ، احراز اين مقام و موقعيت افتخارى بزرگ و بلكه بزرگ‌ترين افتخار در ميان عرب محسوب مىشد ، از همين‌رو ، رقابت شديدى ميان سران عشاير و بطون قبيله براى كسب آن وجود داشت و بسيارى موارد ، آنان با همين انگيزه ، يعنى براى كسب عنوان « سيادت » و جلب قلوب و ديدگان ديگران اموال زيادى صرف مىكردند . « 3 » \r\nموارد مشخص و تعريف شدهء ديگرى نيز جزو حقوق رئيس قبيله بود كه عبارت بودند از : نظارت بر تقسيم غنايم جنگى ميان افراد قبيله ؛ حق مالكيّت بر يك چهارم غنايم به دست آمده از جنگ‌ها و غارت‌ها كه آن را « مِرباع » مىگفتند ؛ حق تملّك اشياء نفيس از غنايم نظير سلاح ، اسب ، كنيز و نحو آن پيش از تقسيم غنايم ، كه از آن تحت عنوان « صفاياى رئيس قبيله » ياد مىشد ؛ حق تملّك غنايمى كه پيش از بروز جنگ و در مسير حركت به سوى خصم ، نصيب قبيله مىشد كه به « حقّ النشيطة » معروف بود ؛ حق تملّك مازاد غنايم كه به دليل اندك بودن و يا به دليل ديگر قابل تقسيم نبود ، مانند اينكه يك شتر يا اسب و يا مقدار اندكى درهم و دينار و نحو آن باقى بماند ، كه به آن « فضول » گفته مىشد ؛ حق « حِمى » ، يعنى اينكه رئيس قبيله چنانچه در مسير مهاجرتها و جابه‌جايىهاى\r\n\r\n","description":"","footnote":" ( 1 ) - گوستاو لوبون ، همان ، ص 66 ؛ عمر فرّوخ ، همان ، ص 68 .  ( 2 ) - الحاج حسن ، همان ، ص 71 ؛ جواد على ، ج 4 ، ص 343 ، 344 ، ج 5 ، ص 206 ؛ توفيق برّو ، همان ، ص 197 ؛ فيليب حتّى و ديگران ، همان ، ص 55 ؛ عمر فرّوخ ، همان ، ص 69 ؛ گوستاو لوبون ، همان ، ص 66 .  ( 3 ) - جواد على ، ج 4 ، ص 91 ؛ 92 ؛ 96 ، 107 - 104 ؛ بغدادى ، همان ، ص 140 - 138 ؛ آلوسى ، همان ، ج 1 ، ص 307 ؛ محمد بن حبيب بغدادى ، المنمّق ، به تحقيق خورشيد احمد فاروق ، ص 98 ، 99 . ","page_name":" 33 ","page_number":33},
  {"content":"\r\n\r\nقبيله به بِركه يا چراگاهى برخورد مىكرد كه مورد علاقه وى قرار مىگرفت ، مىتوانست آن موقعيت را تا حدودى مشخص براى خود قُرق كند و ديگر افراد قبيله را از تصرّف بازدارد . « 1 » \r\n\r\n","description":"","footnote":" ( 1 ) - جواد على ، ج 5 ، ص 267 - 264 ؛ ابوالفرج اصفهانى ، همان ، ج 5 ، ص 34 ، 35 ؛ الحاج حسن ، همان ، ص 73 ؛ توفيق برّو ، همان ، ص 197 ، 198 . ","page_name":" 34 ","page_number":34},
  {"content":"\r\n\r\n\r\nفصل دوم : بعثت پيامبر ( ص ) و تحوّل نظام سياسى اسلام\r\nحاكميت مطلق خداى متعال\r\nولايت پيامبر اكرم ( ص )\r\nولايت ائمهء اطهار ( ع )\r\nعلى ( ع ) شايسته‌ترين فرد براى رهبرى\r\nمراتب و شئون امامت\r\n1 - مرجعيت دينى\r\n2 - زعامت سياسى\r\n3 - ولايت باطنى\r\nرابطه حكومت و امامت\r\nويژگىهاى حكومت دينى\r\nحكومت ، امانت الهى\r\nاهداف حكومت اسلامى\r\n1 - عدالت\r\n2 - امنيت\r\n3 - احياى ارزشهاى معنوى\r\nشروط زمامدارى در حكومت اسلامى\r\n1 - درايت\r\n2 - معرفت\r\n3 - عدالت\r\n4 - توانايى انجام مسئوليت\r\n5 - شرح صدر\r\n6 - دورى از تجمل‌گرايى و تشريفات\r\nره آورد حكومت نبوى\r\n\r\n","description":"","footnote":"","page_name":" 35 ","page_number":35},
  {"content":"\r\n . \r\n","description":"","footnote":"","page_name":" 36 ","page_number":36},
  {"content":"\r\n\r\nفصل دوم : بعثت پيامبر ( ص ) و تحول نظام سياسى اسلام\r\nاسلام براى ايجاد تحوّل بنيادى در نظام سياسى جامعه عصر جاهلى از جهان‌بينى آغاز كرد ؛ زيرا هر تحوّلى بدون تخريبِ پايه‌هاى نظام قبلى كه مبتنى بر شرك و قبيله‌گرايى بود ناپايدار و بى اساس مىنمود . بدين جهت تكاپوى اصلى پيامبر اكرم ( ص ) در نخستين سال‌هاى بعثت اين بود كه پايه‌هاى شرك را متزلزل كند و انديشهء توحيدى اسلام را جايگزين آن نمايد . « 1 » \r\nاسلام با دعوت مردم به يگانه پرستى ، افتخارات جاهلى را زير سؤال برد و ارزش‌هاى قبيله‌اى را بىاساس دانست و اشرافيّت عربى را محكوم كرده ، نگرش طبقاتى را ناروا شمرد .\r\nپيامبر اكرم ( ص ) در طول سيزده سال قبل از هجرت گرچه ظاهراً موفقيّت سياسى به دست نياورد ، و در اثر موانعى كه مشركان براى فعّاليت او ايجاد كردند مجبور شد از مكّه مهاجرت نمايد . امّا موفّق شد پايه‌هاى فكرى نظام جاهلى را ويران كند و زمينه گسستن پيوندهاى قبيله‌اى را با جذب افرادى از هر قبيله فراهم نمايد . با گرايش اين افراد به اسلام ، نوعى همدلى و پيوند بين آنها پديد آمد . عنصر اصلى اين پيوند نه خون و قبيله ، بلكه ايمان به خدا و پيامبر ( ص ) بود . به تدريج كار به مرحله‌اى رسيد كه اين افراد پيوند قبيله‌اى را كنار گذاشتند و گاه كه اصل اسلام به خطر مىافتاد در مقابل پدر ، مادر ، فرزند و عشيره خود مىايستادند . بدين ترتيب جامعهء جاهلى كه مبتنى بر نظام قبيله‌اى و پيروى از آباء و اجداد بود دچار آشفتگى جدّى شد .\r\n\r\n","description":"","footnote":" ( 1 ) - ر . ك . سوره‌هاى يونس آيه 106 ، سبأ آيه 22 ، بقره آيه 21 ، انعام آيه 162 و سوره‌هاى توحيد ، كافرون و الرحمن . ","page_name":" 37 ","page_number":37},
  {"content":"\r\n\r\nالبته اين مسأله از نخستين سال‌هاى بعثت براى سران مشرك حجاز روشن بود . به همين جهت پيامبر ( ص ) را متّهم كردند كه « جماعت آنان را در هم شكسته است . » ( فرّق جَماعَتَنا ) ؛ و از ابو طالب خواستند از ادامهء اقدامات پسر برادرش در اين زمينه جلوگيرى كند . « 1 » \r\nبا هجرت پيامبر اكرم ( ص ) به مدينه و اجتماع همه مسلمانان در آن شهر و پيمان‌هاى عمومى و خصوصى كه با مردم مدينه بستند ، زمينهء تأسيس دولت اسلامى پديد آمد . و حضرت ( ص ) در طول دو سال با برنامه‌هاى منظّم و منسجم توانست قلمرو حكومت اسلامى را به سراسر حجاز گسترش دهد . ويژگى منحصر به فرد انقلاب سياسى اسلام اين بود كه بر خلاف نظام‌هاى سلطنتى و استبدادى كه ناگهانى صورت مىگيرند به تدريج و در طول 23 سال به كمال رسيد .\r\nاينكه پيامبر ( ص ) چگونه حكومت اسلامى را به وجود آورد و برنامه‌ها و تدبيرهاى حضرت ( ص ) چه بود ، موضوعى است كه در جاى خود مورد بحث قرار گرفته است و خارج از قلمرو اين تحقيق است . « 2 »  آنچه در اين مجال بايد بررسى شود ، ارزش‌هايى است كه اسلام در امر سياست و نحوه اداره جامعه به ارمغان آورد ؛ تا با شناخت آنها ، انحرافاتى كه در عصر خلفا ، مخصوصاً دوران حكومت بنىاميّه پديد آمد ، روشن گردد و زمينه‌هاى سياسى قيام حسين ( ع ) آشكارتر شود .\r\n\r\nحاكميت مطلق خداى متعال\r\nاسلام با برابر دانستن همهء انسان‌ها ، سلطهء حكّام خودسر را كه خودشان را حاكم مطلق توده مردم مىدانستند مردود شمرد و حق ولايت و حاكميت را تنها از آنِ خدايى دانست كه حيات و هستى انسان از او است :\r\nفَاللَّهُ هُوَ الْوَلِىُّ « 3 » \r\nفقط خدا ولى است .\r\n\r\n","description":"","footnote":" ( 1 ) - انساب الاشراف ، احمد بن يحيى البلاذرى ، ج 1 ، تحقيق محمد حميد الله ، ص 125 و 231 .  ( 2 ) - ر . ك . تاريخ تحوّل دولت و خلافت ، رسول جعفريان ص 27 - 77 .  ( 3 ) - نساء ( 4 ) ، آيهء 84 . ","page_name":" 38 ","page_number":38},
  {"content":"\r\n\r\nو اوست كه از علم ، حكمت ، قدرت و رحمت مطلق برخوردار است ومىتواند قانونگذار و حاكم واقعى باشد .\r\nو لذا تنها قبول ولايت و اطاعت او عقلًا و شرعاً لازم است . از اين رو اسلام كسانى را كه غير خدا را به منزله ربّ ، ولىّ و سرپرست مىگيرند ، گمراه خواند :\r\nو لا يَتَّخِذَ بَعْضُنا بَعْضاً ارْباباً مِنْ دُونِ اللَّهِ « 1 » \r\nو بعضى از ما بعضى ديگر را به جاى خدا به خدايى نگيرند .\r\nوَ لا يَأمُرَكُم انْ تَتَّخِذُوا الْمَلائِكَةَ والنَّبيّين ارْباباً « 2 » \r\nو ( نيز ) شما را فرمان نخواهد داد كه فرشتگان و پيامبران را به خدايى بگيريد .\r\nافَحَسِبَ الّذينَ كَفَروا انْ يَتَّخِذُوا عِبادى مِنْ دُونى اوْلِياء « 3 » \r\nآيا كسانى كه كفر ورزيده‌اند ، پنداشته‌اند كه ( مىتوانند ) به جاى من ، بندگانم را سرپرست بگيرند !\r\nانْ الْحُكْمُ الّا لِلّهِ « 4 » \r\nفرمان جز براى خدا نيست .\r\nفَالْحُكْم لِلّهِ الْعَلِىِّ الْكبير « 5 » \r\nپس ( امروز ) فرمان از آن خداى والاى بزرگ است .\r\nاميرالمؤمنين ( ع ) در نامه‌اى به فرزندش مىنويسد :\r\nلا تَكُن عبدَ غيرك وَ قَدْ جَعَلَكَ اللّهُ حُرّاً « 6 » \r\nبنده غير خودت مباش كه خداوند تو را آزاد آفريده است .\r\n\r\n","description":"","footnote":" ( 1 ) - آل عمران ( 3 ) ، آيهء 64 .  ( 2 ) - همان ، آيهء 80 .  ( 3 ) - كهف ( 18 ) ، آيهء 102 .  ( 4 ) - يوسف ( 12 ) ، آيهء 40 .  ( 5 ) - غافر ( 40 ) ، آيهء 12 .  ( 6 ) - نهج‌البلاغه ، نامه 31 . ","page_name":" 39 ","page_number":39},
  {"content":"\r\n\r\nفقيهان بزرگ شيعه با استناد به آيات و روايات مذكور بر اين اصل تأكيد ورزيده‌اند كه هيچ انسانى بر انسان ديگر ولايت ندارد ، مگر آن كس كه خدا يا رسول خدا ( ص ) يا يكى از اوصياى رسول خدا ( ص ) برايش ولايت قرار داده باشد . « 1 » \r\n\r\nولايت پيامبر اكرم ( ص )\r\nساحت ربوبى ، منزّه از مادّه و محدوديت است ؛ لذا ولايت تشريعى خداوند ( كه در قالب اسلام به عنوان جامع‌ترين دين ظهور كرده است ) و ارتباطش با انسان مادّى و حاكميت و ولايتش از طريق پيامبر اكرم ( ص ) اعمال مىشود ، همان پيامبرى كه دريافت كننده وحى « 2 »  و داراى عصمت « 3 »  و علم خدادادى « 4 »  و داراى بالاترين مقدار شناخت به محتواى وحى و والاترين انگيزه براى تحقق آن است « 5 »  . از اين رو است كه در قرآن كريم ولايت و اطاعت پيامبر خاتم ( ص ) قرين ولايت و اطاعت خدا قرار گرفته است :\r\nانّماوَليُّكُم‌ُاللَّهُ وَرَسُولُهُ والَّذينَ امَنُواالَّذينَ يُقيمُونَ الصَّلاةَ ويُؤْتُونَ الزَّكاةَ وهُم‌ْراكِعُونَ « 6 » \r\nولىّ شما تنها خدا و پيامبر او است و كسانى كه ايمان آورده‌اند ؛ همان كسانى كه نماز بر پا مىدارند و در حال ركوع زكات مىدهند .\r\nاطِيعُوا اللَّهَ وَ اطيعُوا الرَّسُولَ وَ اولِى الْامْرِ مِنْكُمْ « 7 » \r\nخدا و پيامبر و اولىالامر [ : اوصياى پيامبر 
  ] را اطاعت كنيد .\r\nقُلْ اطيعُوا اللَّهَ وَالرَّسُولَ « 8 » \r\nبگو خدا و پيامبر را اطاعت كنيد .\r\n\r\n","description":"","footnote":" ( 1 ) - عوايد الايّام ، احمد نراقى ، ص 185 .  ( 2 ) - « ذلك مِنْ انْباءِ الغيبِ نُوحيه اليك » ( آل عمران / 44 ) .  ( 3 ) - « انّما يُريد اللّه ليُذهب عنكم الرِّجس اهل البيت و يُطهّركم تطهيراً » ( احزاب / 33 ) .  ( 4 ) - « و علّمك ما لم تكن تَعْلم » ( نساء / 113 ) .  ( 5 ) - « حَريصٌ عَلَيْكُمْ بِالْمُؤمِنينَ رَؤوفٌ رَحيمٌ » ( توبه / 128 ) .  ( 6 ) - مائده ( 5 ) ، آيهء 55 .  ( 7 ) - نساء ( 4 ) ، آيهء 59 .  ( 8 ) - آل عمران ( 3 ) ، آيهء 32 و 132 . ","page_name":" 40 ","page_number":40},
  {"content":"\r\n\r\nو مَنْ يُطِعِ الرَّسُولَ فَقَدْ اطاعَ اللَّه « 1 » \r\nهر كس از پيامبر ( ص ) فرمان برد در حقيقت خدا را فرمان برده است .\r\nهمچنين در قرآن تصريح شده است كه پيامبر اكرم ( ص ) بر جان مؤمنان ولايت دارد :\r\nالنَّبِىُّ اوْلى بِالْمُؤمنينَ مِنْ انْفُسِهِم « 2 » \r\nپيامبر به مؤمنان از خودشان سزاوارتر ( و نزديك‌تر ) است .\r\nبا ولايتى كه خداى متعال به پيامبر اكرم ( ص ) داده بود ، آن حضرت به برقرارى حكومت براى اجراى فرامين الهى اقدام نمود .\r\nاساساً اختلاف پيامبر اكرم ( ص ) با مشركان حجاز بر سر توحيد به اين معنا كه جهان و طبيعت را خدا اداره مىكند نبود ، چه اينكه آنها مىگفتند :\r\nما نَعْبُدُهُمْ الَّا لِيُقَرِّبونا الَى اللَّهِ زُلْفى « 3 » \r\nاينها را نمىپرستيم مگر به خاطر اينكه ما را به خداوند نزديك كنند .\r\nاختلاف بر سر اين بود كه جامعه و انسان‌ها بر چه اساسى اداره شود ؛ براساس خواست خدا يا پادشاهان ؟ چنان كه اختلاف فرعون با موسى ( ع ) و ابراهيم ( ع ) با نمروديان به همين جهت بود ؛ آنها مىگفتند خواست ما ، و پيامبران مىگفتند خواست خدا .\r\nدر اين جا تأكيد مىكنيم چنان كه از ادلّه مذكور استفاده مىشود ، ولايت و رهبرى پيامبر ( ص ) برخاسته از اراده خداى سبحان بود و كسانى كه به رسالت پيامبر ( ص ) ايمان آورده بودند ، زعامت سياسى حضرت ( ص ) را نيز به عنوان يك امر الهى پذيرفته بودند .\r\nبه عبارت ديگر همانطور كه يك فرد مسلمان با پذيرش اسلام ، نماز و روزه را به عنوان اوامر الهى مىبايست بپذيرد ، ولايت پيامبر ( ص ) را نيز مىبايست قبول كند و مشروعيت رهبرى حضرت رسول ( ص ) با پذيرش مردم پيوند نخورده بود .\r\n\r\n","description":"","footnote":" ( 1 ) - نساء ( 4 ) ، آيهء 80 .  ( 2 ) - احزاب ( 33 ) ، آيهء 6 .  ( 3 ) - زمر ( 39 ) ، آيهء 3 . ","page_name":" 41 ","page_number":41},
  {"content":"\r\n\r\n\r\nولايت ائمه اطهار ( ع )\r\nاز آنچه دربارهء حق حاكميت از منظر اسلام گفته‌شد ، اين مطلب روشن مىشود كه رهبرى جهان اسلام ، پس از پيامبر ( ص ) نيز مىبايست مشروعيت تصرّفات خود را از جانب خداى سبحان دريافت كند . از اين رو ، پيامبر ( ص ) ولايت ائمه ( ع ) را به عنوان دستور خداى متعال ابلاغ كردند و اين مسأله‌اى است كه در جاى خود مورد بحث قرار گرفته است . « 1 »  در اينجا صرفاً چند آيه از آيات شريفه قرآن را كه مربوط به ولايت ائمه ( ع ) است متذكّر مىشويم و به غدير خم و ولايت على ( ع ) اشاره مىنماييم :\r\nخداى سبحان در دو جا اطاعت اولِى الامر را قرين اطاعت پيامبر ( ص ) نموده است :\r\nاطيعُوا اللَّه وَ اطيعُوا الرَّسُولَ وَ اولِى الْامْرِ مِنكُم « 2 » \r\nنويسندگان تفسير نمونه پس از نقل اقوالِ مختلفى كه دربارهء « اولى الامر » مطرح شده است مىنويسند : « همهء مفسّران شيعه اتّفاق نظر دارند كه منظور از « اولواالامر » امامان معصوم ( ع ) مىباشند كه رهبرى مادّى و معنوى جامعه اسلامى ، در تمام شئون زندگى از طرف خداوند و پيامبر ( ص ) به آنان سپرده شده است و غير آنان را شامل نمىشود مگر كسانى كه از طرف آنان مأذون باشند . » « 3 » \r\nوَ اذا جاءَهُم امْرٌ مِنَ الْامنِ اوِ الْخوفِ اذاعُوا بِهِ وَ لَوْ رَدُّوهُ الَى الرَّسُولِ وَ الَى أُولِى الْامْرِ مِنْهُمْ لَعَلِمَهُ الَّذينَ يَسْتَنْبِطُونَهُ مِنْهُمْ « 4 » \r\nهنگامى كه خبرى از پيروزى يا شكست به آنها برسد ، آن را شايع مىسازند ؛ در حالى كه اگر آن را به پيامبر و اولياى امر خود بازگردانند قطعاً از ميان آنان كسانىاند كه [ درست يا نادرست 
  ] آن را دريابند .\r\n\r\n","description":"","footnote":" ( 1 ) - ر . ك . الغدير ، ج 1 و 2 .  ( 2 ) - نساء ( 4 ) ، آيهء 59 .  ( 3 ) - تفسير نمونه ، جمعى از نويسندگان ، ج 3 ، ص 434 .  ( 4 ) - نساء ( 4 ) ، آيهء 83 . ","page_name":" 42 ","page_number":42},
  {"content":"\r\n\r\nامام باقر ( ع ) فرمودند : منظور از اولوا الامر در آيهء شريفه ، « ائمه ( ع ) » هستند . « 1 » \r\nو آيه ( 55 سوره مائده ) نيز ولايت كسى را كه در حال ركوع صدقه داد ( يعنى على ( ع ) ) قرين ولايت پيامبر ( ص ) قرار مىدهد .\r\n\r\nعلى ( ع ) شايسته‌ترين فرد براى رهبرى\r\nعلى ( ع ) پس از پيامبر اسلام ( ص ) شايسته‌ترين فرد براى ادارهء جامعهء اسلامى بود . او از نظر فضيلت ، تقوا ، جهاد ، بينش فقهى ، قضايى و ساير صفات عالى انسانى شخصيتى ممتاز بود و احدى بعد از پيامبر ( ص ) هم پايهء او نبود . به دليل همين شايستگىها ، بارها حضرت رسول ( ص ) از طرف خداى متعال او را به عنوان جانشين خود معرّفى كرد . « 2 »  از همهء آنها مهم‌ّتر ، جريان « غدير » است كه پيامبر ( ص ) مأمور شد تا پيام مهمّى را به مردم ابلاغ كند :\r\nيا ايُّها الرّسُولُ بَلِّغْ ما انْزِلَ اليك مِنْ رَبِّك فَانْ لَمْ تَفْعَلْ فَما بَلَّغْتَ رِسالَتَه « 3 » \r\nاى پيامبر آنچه را كه پروردگارت بر تو نازل كرده به مردم ابلاغ كن كه اگر چنين نكردى رسالت او را ابلاغ نكردى .\r\nبه همين جهت ، پيامبر ( ص ) به جمعيت حاضر در منطقه « خم » كه بيش از صد هزار نفر بودند دستور توقف دادند و در آن اجتماع بزرگ پيام خداوند متعال را مبنى بر معرّفى على ( ع ) به عنوان رهبر آينده جهان اسلام ابلاغ فرمودند :\r\nمَنْ كنتُ مُولاهُ فهذا عَلِىٌّ مولاه اللّهم والِ مَنْ والاهُ و عادِ مَنْ عاداه . « 4 » \r\n\r\n","description":"","footnote":" ( 1 ) - بحارالانوار ، ج 23 ، ص 295 .  ( 2 ) - ر . ك . بحارالانوار ، ج 18 ، ص 217 - 225 . و ج 21 ، ص 213 - 244 . حديث يوم الانذار و حديث منزلت .  ( 3 ) - مائده ( 5 ) ، آيه 67 . عدّه زيادى از مفسّران شيعه و سنّى نزول اين آيه را دربارهء ماجراى غدير مىدانند . ر . ك . تفسير عياشى ، محمد بن مسعود العياشى ، ج 1 ، ص 328 ، ج 2 ، ص 97 - 98 . و تفسير القمى ، على بن ابراهيم القمى ، ج 2 ، ص 201 . و تفسير نورالثقلين ، الشيخ عبد على بن جمعه الحويزى ، ج 4 ، ص 334 .  ( 4 ) - ر . ك . الغدير ، ج 1 و 2 ؛ كنز الفوائد ، شيخ ابوالفتح كراجكى ، ص 84 - 95 ؛ العدد القوية ؛ على بن يوسف بن مطهر حلّى ، ص 173 - 184 ؛ المناقب ابن شهر آشوب مازندرانى ، ج 3 ، ص 21 - 42 ؛ بحارالانوار ، ج 37 ، ص 108 - 304 . ","page_name":" 43 ","page_number":43},
  {"content":"\r\n\r\nگرچه عدّه‌اى از مسلمانان براى توجيه رفتار كسانى كه پس از رحلت پيامبر ( ص ) دستور خدا و رسولش را نافرمانى كردند ، كلمه « مولا » را به معناى ناصر و دوست گرفته‌اند ؛ امّا قرينهء حاليه و مقاليه در حديث غدير بيانگر اين است كه مقصود پيامبر ( ص ) از « مولا » سرپرست مىباشد . « 1 »  « محمد بن طلحه شافعى » در كتاب « مطالب السؤول فى مناقب آل الرسول ( ع ) » مطلبى دربارهء حديث غدير آورده كه جالب توجّه است . وى مىنويسد :\r\nوقتى كلمه مولا به معانى متعدّد آمده بر كدام يك بايد حمل شود ؟ . . . به نظر مىرسد پيامبر اكرم ( ص ) تمام فضيلت‌هاى بلندى كه [ از جانب خدا 
  ] به او داده شده بود براى على ( ع ) قرار داد .\r\nو حديث غدير از اسرار سخن خداى متعال است كه در جريان مباهله فرمود : « فَقُلْ تَعالَوا نَدْعُ ابَنْائَنا وَ ابْنائَكُمْ وَ نِسائَنا وَ نِسائَكُمْ وَ انْفُسَنا وَ انْفُسَكُمْ . » « 2 »  بنابر آنچه قبلًا گفتيم مراد از « نفس پيامبر ( ص ) » على ( ع ) است . از آنجا كه خداوند سبحان بين نفس پيامبر ( ص ) و نفس على ( ع ) جمع كرد ، رسول خدا ( ص ) با حديث غدير آن ولايتى را كه بر مؤمنان داشت ، براى على ( ع ) اثبات نمود . بنابراين همانطور كه پيامبر ( ص ) نسبت به مؤمنان اولويّت تصرّف داشت و ياور و سيّد و سرور آنان بود ، على ( ع ) نيز چنين است . به هر حال پيامبر اكرم ( ص ) ، تمام مناقب و فضائل خود را در جريان غدير بر على ( ع ) قرار داد . و اين مرتبه بسيار و الا و جايگاه بسيار بلندى است كه پيامبر ( ص ) تنها على ( ع ) را به آن مقام اختصاص داد . به همين جهت آن روز ، روز عيد و موسم سرور و شادى براى دوستانش قرار گرفت . « 3 » \r\nبا توجه به مباحثى كه در جلد نخست در اين زمينه مطرح شده است در مورد ولايت على ( ع ) به همين چند جمله بسنده مىكنيم . به هر حال اين از مسلّمات تاريخ اسلام است كه پيامبر اكرم ( ص ) زعامت سياسى جهان اسلام و از آن مهم‌ّتر مرجعيت دينى مسلمانان را به على بن ابى طالب ( ع ) منتقل كرد .\r\n\r\n","description":"","footnote":" ( 1 ) - منابع پيشين .  ( 2 ) - آل عمران ( 3 ) ، آيه 61 . پس بگو بياييد ما فرزندان خود را دعوت كنيم ، شما هم فرزندان خود را ؛ ما زنان‌خويش را دعوت نماييم ، شما هم زنان خود را ؛ ما از نفوس خود دعوت كنيم ، شما هم از نفوس خود .  ( 3 ) - مطالب السوؤل فى مناقب آل الرسول ( ع ) ، محمد بن طلحه شافعى ، تحقيق ماجد بن احمد العطية ، ج 1 ، ص 82 . ","page_name":" 44 ","page_number":44},
  {"content":"\r\n\r\nرسول خدا ( ص ) علاوه بر معرّفى على ( ع ) ، از ديگر جانشينان خود ( پس از حضرت على ( ع ) ) ياد كرد . در مواردى صرفاً فرمود : جانشينان من دوازده نفر هستند « 1 »  و در مواردى اسامى آنها را نيز متذكّر شده كه در اينجا يك روايت از آنها را نقل مىكنيم :\r\n« جابر بن يزيد الجعفى » مىگويد :\r\nاز جابر بن عبدالله انصارى شنيدم كه مىگفت : وقتى آيه شريفه « يا ايُّها الّذينَ امَنوا اطيعوُا اللّهَ وَ اطيعُوا الرَّسُولَ وَ اولى الامْرِ مِنْكُمْ » نازل شد به پيامبر ( ص ) عرض كردم : خدا و رسولش را مىشناسيم ، امّا أولى الامر چه كسانى هستند كه خداى متعال اطاعت آنان را قرين اطاعت شما قرار داد ؟ حضرت ( ص ) فرمود : اى جابر ! آنان جانشينان من و ائمه مسلمين بعد از من هستند . اوّل ايشان على بن ابى طالب است و بعد از او حسن ، حسين ، على بن الحسين ، محمد بن على كه در تورات به « باقر » معروف است كه تو او را ملاقات خواهى كرد . اى جابر ! آنگاه كه او را ديدى سلام مرا به او برسان . و بعد از او جعفر بن محمد ، موسى بن جعفر ، على بن موسى ، محمد بن على ، على بن محمد ، حسن بن على و آخرين آنها اسمش اسم من و كنيه‌اش همانند كنيه من است كه حجت خدا در زمين و « بقية الله » در بين بندگان خداست . او فرزند حسن بن على است . . . « 2 » \r\nاز آنچه گذشت روشن شد كه حاكميت اوّلًا و بالذات از آنِ خداى متعال است كه مالك حقيقى هستى از جمله انسان است و احدى بدون اذن او حق تصرّف در امور مردم را ندارد .\r\nاين حق از طرف پروردگار عالم تنها به پيامبر ( ص ) و ائمه طاهرين ( ع ) و كسانى كه از طرف آنها مأذون باشند داده شده است ، و اساساً در نگرش توحيدى به جهان و انسان ، ولايت بر ديگران و حكمرانى بر انسان‌ها در عصر پيامبر ( ص ) يك امر آسمانى تلقّى مىشد كه از جانب خدا تكليف آن روشن مىگرديد .\r\n\r\n","description":"","footnote":" ( 1 ) - الكافى ، ج 8 ، ص 118 با تحقيق علىاكبر غفارى .  ( 2 ) - كمال الدين و تمام النعمة ، محمد بن على بن الحسين بن بابويه القمى ، ص 253 . ","page_name":" 45 ","page_number":45},
  {"content":"\r\n\r\n\r\nمراتب و شئون امامت\r\nدر اين‌جا يادآورى اين نكته ضرورى است كه « امامت » در حكومت و زعامت سياسى خلاصه نمىشود بلكه امامت در تفكر شيعى ، استمرار همهء وظايف و شئون نبوّت است ، جز در مسأله وحى ؛ از اين رو امام علاوه بر كمالات انسانى ، بايد داراى عصمت و علم خداداى باشد تا بتواند وظايف رهبرى همه جانبه را بر عهده گيرد . همچنين به دليل ويژگىهاى مهمّى كه امام بايد داشته باشد شيعه بر آن است كه شناخت چنين انسان كاملى تنها در حيطهء قدرت الهى است و انسان‌ها به تنهايى توانايى شناخت معصومان را ندارند . « 1 » \r\nاز نظر شيعه شئون امامت موارد زير است :\r\n\r\n1 . مرجعيت دينى\r\nيكى از اصلىترين وظايف امام ، مرجعيت دينى و تبيين و تفسير وحى است . امامت در اين مرتبه « نوعى كارشناسى اسلام » است ؛ البته كارشناسيى كه علم آن از ناحيهء خداوند افاضه مىشود . بر اين اساس ، امام كسى است كه علمش را از راهى غير عادى ، از پيامبر اكرم ( ص ) گرفته و در تبيين و تفسير وحى نيز از خطا و اشتباه مصون است . اين مرتبه از امامت ، از اعتقادات اصيل و بنيادين شيعه است . « 2 » \r\nشيعه معتقد است كه دين اسلام ، دين خاتم و پيامبر اسلام ( ص ) ، پيامبر خاتم است ، اما ايشان فرصت و موقعيت لازم براى بيان آنچه براى تحقق سعادت دنيوى و اخروى ضرورى است پيدا نكرد ؛ ازاين رو بايد كسانى كه مصون از خطا و داراى علم لدنّى باشند از طرف پيامبر ( ص ) معرّفى شوند تا اين رسالت را به نحو تام به انجام برسانند . « 3 » \r\n\r\n","description":"","footnote":" ( 1 ) - ر . ك . شيعه در اسلام ، محمدحسين طباطبائى ، ص 109 - 115 ؛ امامت و رهبرى ، مرتضى مطهرى ، ص 50 - 58 .  ( 2 ) - بداية المعارف الالهية فى شرح عقائد الاماميه ، محسن خرازى ، ج 2 ، ص 45 - 54 .  ( 3 ) - ر . ك . درآمدى بر مبانى انديشه اسلامى ( فلسفى ، كلامى ، سياسى ) ، جمعى از نويسندگان ، ص 171 - 184 . ","page_name":" 46 ","page_number":46},
  {"content":"\r\n\r\n\r\n2 . زعامت سياسى\r\nيكى از مراتب و شئون امامت ، رهبرى سياسى و زعامت اجتماعى است . چنان كه قبلًا گفتيم پيامبر اكرم ( ص ) پس از خود اين مسئوليت مهمّ را به عهدهء على ( ع ) و فرزندان معصوم او قرار دارد .\r\n\r\n3 . ولايت باطنى\r\nسوّمين مرتبه و شأن امامت در اعتقاد شيعى ، به ولايت معنوى و باطنى امامان بازمىگردد .\r\nاعتقاد به امامت ، يعنى اعتقاد به وجود انسان كاملى كه « حامل معنويت كلّى انسانيت » و قطب و محور عالم امكان است . بر اين اساس ، هيچ زمانى ممكن نيست كه زمين از حجتِ حق و وجود انسان كامل خالى باشد . « 1 » \r\n\r\nرابطه حكومت و امامت\r\nبا توجه به مراتب و شئون گوناگونِ امامت در اعتقاد شيعه ، دانسته مىشود كه مسأله حكومت ، تنها يك شأن از شئون مختلف امامت است . و منحصر دانستن امامت در حكومت كارى نادرست است . « شهيد مطهّرى » در اين باره مىنويسد :\r\n[ منحصر كردن مسئله امامت به حكومت 
  ] اشتباه بزرگى است كه احياناً قدما ( بعضى از متكلّمان ) هم گاهى چنين اشتباهى مرتكب مىشدند . امروز اين اشتباه خيلى تكرار مىشود تا مىگويند امامت ، متوجه مسأله حكومت مىشوند ؛ در حالى كه مسأله حكومت از فروع و يكى از شاخه‌هاى خيلى كوچك مسأله امامت است و اين دو را نبايد با يكديگر مخلوط كرد . « 2 » \r\n\r\nويژگىهاى حكومت دينى\r\nحكومت در عصر جاهلى به معناى استثمار و استعباد ديگران بود كه اسلام آن را\r\n\r\n","description":"","footnote":" ( 1 ) - لَوْلا الْحُجة لَساخَتِ الْارضُ بِاهْلِها ؛ اگر حجت حق نباشد زمين اهلش را فرو خواهد برد . ( الغدير ، ج 1 ، ص 230 - 237 و بحارالانوار ، ج 37 ، ص 108 - 253 . )  ( 2 ) - امامت و رهبرى ، مرتضى مطهّرى ، ص 71 . ","page_name":" 47 ","page_number":47},
  {"content":"\r\n\r\nبه كلى متحوّل ساخت . در انديشه اصيل اسلامى ، حكومت و زمامدارى نه وسيله‌اى براى رسيدن به اهداف شخصى يا گروهى ، كه مسئوليتى سنگين و امانتى گران‌بها است .\r\nاز اين رو ، حكومت اسلامى به عمران و آبادانى ، « 1 »  توزيع عادلانهء ثروت ، « 2 »  برقرارى امنيت ، « 3 »  گسترش تعليم و تربيت « 4 »  و حمايت از اقشار ستمديده و آسيب‌پذير « 5 »  توجّهى ويژه دارد . و در كنار آنها ، آرمان‌هاى متعالى و الهى را ناديده نمىگيرد و رشد و تعالى معنوى را در سرلوحهء اهداف خود جاى مىدهد .\r\n\r\nحكومت ، امانت الهى\r\nاز نظر اسلام حكومت ، يك امانت الهى است كه بايد به شايسته‌ترين بندگان خدا سپرده شود . « 6 »  قرآن كريم مىفرمايد :\r\nانَّ اللَّه يأمُرُكُم انْ تُؤَدُّوا الاماناتِ الى اهْلِها وَاذا حَكَمْتُم بينَ النَّاسِ انْ تَحْكُمُوا بِالْعَدل « 7 » \r\nخداوند به شما فرمان مىدهد كه امانت‌ها [ حكومت‌ها 
  ] را به صاحبانش بدهيد و هنگامى كه ميان مردم داورى مىكنيد ، به عدالت داورى كنيد .\r\nو على ( ع ) تربيت شده مكتب وحى به يكى از كارگزارانش نوشت :\r\nمبادا گمان كنى حكومتى كه به تو سپرده شده است يك شكار است كه به چنگ افتاده است ؛ خير ! امانتى است كه بر گردنت گذاشته شده است . « 8 » \r\n\r\n","description":"","footnote":" ( 1 ) - نهج‌البلاغه ، نامه 53 .  ( 2 ) - همان ، خطبهء 3 .  ( 3 ) - سوره انفال ( 8 ) ، آيه 60 .  ( 4 ) - نهج‌البلاغه ، خطبه 34 .  ( 5 ) - همان ، خطبه 40 .  ( 6 ) - حكومت يكى از مصاديق بارز امانت الهى است . ( مجمع‌البيان ، ج 2 ، ص 63 ) .  ( 7 ) - نساء ( 4 ) ، آيهء 58 .  ( 8 ) - نهج‌البلاغه ، نامهء 5 . ","page_name":" 48 ","page_number":48},
  {"content":"\r\n\r\n\r\nاهداف حكومت اسلامى\r\nچنان كه گذشت ، حكومت از نظر اسلام وسيله‌اى است براى رسيدن به اهداف عالى كه جز با تحقّق آنها سيرى به سوى تعالى همگانى ميسّر نمىشود . حكومت اسلامى اين اهداف را دنبال مىكند : امنيت ، عدالت و بر پا داشتن ارزش‌هاى الهى . در اين‌جا به اختصار درباره هر يك از آنها مطالبى متذكر مىشويم .\r\n\r\n1 - عدالت\r\nفلسفه اصلى ضرورت « نظامِ سياسىِ دينى » ، برقرارى عدالت در جامعه و گرفتن حق مظلوم از ظالم و پاس داشتن حقوق بشر اعم از حقوق مادّى و معنوى است . على ( ع ) درباره علّت پذيرش حكومت فرمود :\r\nاگر خداوند از عالمان پيمان نگرفته بود كه در برابر شكمبارگى ستمگر و گرسنگى ستمديده آرام و قرار نگيرند ، بى تأمّل رشتهء حكومت را از دست مىگذاشتم و پايانش را چون آغازش مىانگاشتم ، و چون گذشته ، خود را به كنارى مىكشيدم .\r\nارزش حكومت را نيز در بر پا داشتن حق دانست و فرمود :\r\nوَاللَّهِ لَهِىَ احَبُّ الَىَّ مِنْ امْرَتِكُمْ الَّا انْ اقيمَ حَقّاً اوْ ادْفَعَ باطلًا « 1 » \r\nبه خدا سوگند اين [ كفش بى ارزش 
  ] نزد من محبوب‌تر است از حكومت بر شما ، مگر آنكه حقّى را برپا سازم يا باطلى را براندازم [ كه در اين صورت ، حكومت مىتواند ارزشى پيدا كند 
  ]\r\nاهميّت و قداست عدالت در اسلام ، بدين جهت است كه زمينه‌ساز رشد ارزش‌هاى معنوى و اخلاقى است ، در جايى كه فشارهاى اجتماعى همانند تبعيض‌ها ، تفاوت‌هاى بىجا و ظلم و ستم وجود دارد و جامعه متوازن و متعادل نيست ، اخلاق افراد متوازن نخواهد شد و كم هستند كسانى كه در چنين محيطهايى رشد كنند و مكارم اخلاق را رعايت نمايند ، لذا على ( ع ) فرمود :\r\n\r\n","description":"","footnote":" ( 1 ) - همان ، خطبهء 3 . ","page_name":" 49 ","page_number":49},
  {"content":"\r\n\r\nبِالْعَدْلِ تَصْلُحُ الرَّعِيَّةُ « 1 » \r\nبا عدالت مردمان اصلاح مىشوند .\r\nالْعَدْلُ حَياةُ الْاحْكامِ « 2 » \r\nعدالت ، حيات احكام [ دين 
  ] است .\r\nبنابراين اگر حكومت اسلامى در تحقق عدالت اجتماعى و اقتصادى كوتاهى كند فلسفه وجودى خود را به فراموشى سپرده است .\r\n\r\n2 - امنيت\r\nاز ديگر اهداف حكومت در اسلام برقرارى امنيت در همهء وجوه آن است . از نظر اسلام ، امنيت نخستين شرط يك اجتماع سالم است . و به قدرى اهميت دارد كه در كتاب و سنت پاداش بزرگى براى حافظان امنيّت و نظم عمومى مشخص گرديده و براى افرادى كه آن را به مخاطره بيفكنند مجازات‌هاى سختى تا حدّ اعدام پيش‌بينى شده است . « 3 » \r\nامنيت از مهم‌ترين عوامل و زمينه‌هاى رشد و ترقّى اخلاقى و معنوى انسان‌ها به شمار مىرود از اين رو حضرت ابراهيم ( ع ) هنگام بنا نهادن كعبه به اين نياز اساسى بشر توجّه كرد و از خداوند خواست كه آن سرزمين را از نعمت « امنيت » برخوردار سازد . « 4 » \r\n\r\n3 - احياى ارزش‌هاى معنوى\r\nهدف مهمّ ديگرى كه حكومت دينى دنبال مىكند اين است كه علاوه بر تأمين امنيت و نظارت كلى بر جريانات سياسى ، اقتصادى و اجتماعى ، برنامه‌هاى بلند مدت و دقيقى براى فرهنگ و رشد و تعالى معنوى جامعه به اجرا مىگذارد ؛ حتى ديگر برنامه‌ها را به نحوى تنظيم مىكند كه خللى به اين مهمّ وارد نيايد .\r\n\r\n","description":"","footnote":" ( 1 ) - شرح غررالحكم و دررالكلم ، جمال‌الدين محمد خوانسارى ، تصحيح حسينى ارموى ، چاپ سوم ، انتشارات دانشگاه تهران ، 1360 ش ، ج 1 ، ص 335 .  ( 2 ) - همان ، ص 104 .  ( 3 ) - ر . ك . سوره مائده ، آيه 33 .  ( 4 ) - و اذْ قالَ رَبِّ اجْعَل هذا البَلَدَ امِنا . ( ابراهيم / 35 ) ","page_name":" 50 ","page_number":50},
  {"content":"\r\n\r\nاساساً فلسفه حكومت در اسلام ايجاد جامعه‌اى الهى است كه نشانه‌هاى دين و ديندارى در آن آشكار باشد . چنان‌كه پيامبر اكرم ( ص ) و وصىّ او على بن ابى طالب ( ع ) حكومت را به همين منظور مىخواستند و در همين راستا حكومت را اداره كردند . على ( ع ) در اين‌باره فرمود :\r\nاللّهم انّك تَعْلم انّه لَمْ يَكُنِ الّذى كانَ مِنَّا مُنافَسَة فى سُلْطان و لا الِتماسَ شَىءٍ من فُضُولِ الْحُطامِ و لكِنْ لِنَرُدّ الْمَعالِمَ مِنْ دينك و نُظْهِرَ الْاصْلاح فى بِلادك فَيَأمَنَ الْمَظلُومُون مِنْ عِبادِك و تُقامَ الْمُعَطَّلةُ مِنْ حُدُودك « 1 » \r\nخدايا ، تو مىدانى آنچه ما انجام داديم ، نه به خاطر رغبت در قدرت بود ، و نه به خاطر رسيدن به چيزى از بهره‌هاى ناچيز دنيا ، بلكه مقصود ما آن است كه نشانه‌هاى دين تو را به جامعه بازگردانيم و اصلاح را در شهرهاى تو آشكار نماييم ، تا بندگان ستمديده‌ات را امنيت فراهم آيد و حدود اجرا نشده‌ات به اجرا درآيد .\r\nو اين يكى از مهم‌ترين وجوه تمايز دولت اسلامى با ديگر دولت‌ها است كه علاوه بر برنامه‌هاى جدّى براى معيشت و دنياى مردم ، براى تعالى روحى و معنوى آنان نيز برنامه دارد و در احياى دين اسلام و شعائر آن تلاش مىكند . و بدون ترديد دستيابى به اين اهداف بلند ميسّر نمىشود مگر اينكه كارگزارانى صالح و معتقد عهده‌دار مسئوليت‌هاى اجتماعى و سياسى گردند .\r\n\r\nشروط زمامدار در حكومت اسلامى\r\nدر حكومت دينى ، كارگزاران براساس شايستگىهاى لازم براى انجام مسئوليت و معرفت و درايت انتخاب مىشوند . و عناصرى چون نژاد ، ملّيت ، قبيله و خاك در آن نقشى ندارند . كارگزاران پيامبر ( ص ) و اصحاب خاصّ او از همهء طبقات اجتماعى و همهء نژادها و ملّيت‌ها بودند . « سلمان فارسى » ، « صهيب رومى » ، « بلال حبشى » ، « عمّار ياسر » و « ابوذر غفارى » از ملّيت‌هاى مختلف از نزديكان پيامبر ( ص ) محسوب مىشدند .\r\n\r\n","description":"","footnote":" ( 1 ) - نهج‌البلاغه ، خطبه 131 . ","page_name":" 51 ","page_number":51},
  {"content":"\r\n\r\nاز نظر اسلام كسانى مىتوانند زمامدارى را در سطوح مختلف بپذيرند كه بتوانند حقوق خدا و مردم را به درستى ادا نمايند و حكومت را بسوى اهدافش راه ببرند . و به درايت ، معرفت ، عدالت و توانمندى روحى و جسمى متصف باشند و اگر جز اين باشد تباهى و خودكامگى و گمراهى و بيدادگرى ، دولت و ملّت را نابود مىسازد .\r\nعلى ( ع ) در اين باره چنين هشدار مىدهد :\r\nشما خوب مىدانيد كه نه جايز است كه « بخيل » بر ناموس و جان و غنيمت‌ها و احكام مسلمانان ولايت يابد و امامت آنان را عهددار شود تا در مال‌هاى آنان حريص گردد ؛ و نه « نادان » تا به نادانى خويش مسلمانان را به گمراهى بَرَد ؛ و نه « ستمكار » تا به ستم ، عطاى آنان را ببرد ؛ و نه « حيف و ميل كنندهء اموال » ، تا به مردمى ببخشد و مردمى را محروم سازد ؛ و نه « آن كه به خاطرِ حكم كردن رشوه ستانَد » تا حقوق را پايمال كند ، و آن را چنانچه بايد نرساند ؛ و نه « آن كه سنّت را ضايع سازد » ، و امّت را به هلاك دراندازد . « 1 » \r\nبنابراين ، براى پذيرش مسئوليت در نظام اسلامى شروطى لازم است كه در اينجا به اختصار آنها را مرور مىكنيم .\r\n\r\n1 . درايت\r\nاز شروط اساسى زمامدارى ، درايت و خردمندى است . و كسى نمىتواند بدون دريافت‌هاى صحيح از امور گوناگون و فهم عميق از مسايل و خردورزى ، مردمان را به نيكويى اداره كند و پرچم حكومت حِكمت را برافراشته نگه دارد . از اين رو ، على ( ع ) به مالك اشتر نوشت :\r\nبراى داورى ميان مردم از رعيّت خود ، آن را برگزين كه نزد تو برترين است ؛ آن كه كارها بر او دشوار نگردد و ستيز خصمان ، وى را به لجاجت نكشاند . . . در كارِ عاملان خود بينديش و پس از آزمودن به كارشان بگمار . « 2 » \r\n\r\n","description":"","footnote":" ( 1 ) - نهج‌البلاغه ، خطبه 87 .  ( 2 ) - نهج‌البلاغه ، نامه 53 . ","page_name":" 52 ","page_number":52},
  {"content":"\r\n\r\nو در جاى ديگر فرمود :\r\nپيشوا و رهبر به قلبى انديشمند ، زبانى گويا ، و دلى كه بر اقامه حق استوار باشد نيازمند است . « 1 » \r\n\r\n2 . معرفت\r\nحكومتِ اسلامى ، حكومتى است كه حكيمانه اداره مىشود و شرط تحقّق چنين زمامدارى ، معرفت و بصيرت و حكمت است كه در غير اين صورت در حكومت ، جهالت و ضلالت پيدا مىشود .\r\nعلى ( ع ) در اين باره فرمود :\r\nايُّهَا النَّاسُ ، انَّ احَقَّ النَّاسِ بِهذَا الْامْرِ اقْواهُمْ عَلَيْه وَ اعْلَمُهُم بِامْرِ اللَّهِ فيهِ . « 2 » \r\nاى مردم ! سزاوارترين مردمان به خلافت ، قوىترينِ آنان بدان و داناترينشان به فرامين خداوند است .\r\nانَّ اوْلَى النَّاسِ بالانْبِياءِ اعْلَمُهُمْ بما جاؤُوا بِهِ . « 3 » \r\nهمانا نزديك‌ترين مردمان به پيامبران ، داناترين آنان است بدانچه آورده‌اند .\r\nانسان فاقد معرفت و حكمت ، پيوسته در عمل افراط و تفريط مىكند : « لا تَرَى الجاهِلُ الّا مُفْرِطاً او مُفَرِّطاً » « 4 »  و چنين انسانى مديريتى نامتعادل عرضه مىدارد و همهء امور را دستخوش آشفتگى و تزلزل مىنمايد .\r\n\r\n3 . عدالت\r\nلزوم اتصاف به عدالت براى قبول مسئوليت در حكومت دينى از شروط بنيادى است كه با خلل در آن ، شروط ديگر نيز كارايى نخواهد داشت . هيچ چيز مانند بى عدالتى براى زمامدار ، مضر و تباهىآور نيست . تحقق عدالت اجتماعى كه از مهم‌ّترين اهداف حكومت\r\n\r\n","description":"","footnote":" ( 1 ) - شرح غررالحكم ، ج 6 ، ص 472 .  ( 2 ) - نهج‌البلاغه ، خطبه 173 .  ( 3 ) - همان ، حكمت 96 .  ( 4 ) - همان ، حكمت 70 . ","page_name":" 53 ","page_number":53},
  {"content":"\r\n\r\nدينى است ، جز با زمامدارانى عدالت پيشه و دادگر ميسّر نمىشود ، اميرالمؤمنين ( ع ) در اين باره مىفرمايد :\r\nثَلاثَةٌ مَنْ كُنَّ فيهِ مِنَ الْائِمَّةِ صَلُحَ انْ يَكُونَ اماماً اضْطَلَعَ بِامانَتِهِ ؛ اذا عَدَلَ فى حُكْمِهِ ، وَ لَمْ يَحْتَجِبْ دُونَ رَعِيَّتِهِ ، وَ اقامَ كِتابَ اللَّهِ تَعالى فِى الْقَريبِ وَالْبَعيدِ . « 1 » \r\nسه ويژگى است كه در هر پيشوايى وجود داشته باشد مىتوان پذيرفت كه به امانت خود وفادار مانده است : در حكمش عدالت روا دارد ، از مردم خود را نپوشاند ، و قوانين الهى را دربارهء اشخاص دور و نزديك يكسان بر پا دارد .\r\nو نيز فرمود :\r\nلا يَصْلَحُ الْحُكْمُ و لا الْحُدُودُ و لَا الْجُمُعَةُ الّا بِامامٍ عَدْلٍ . « 2 » \r\nداورى و حكومت و اقامهء حدود و نماز جمعه جز با پيشوايى عادل درست نمىشود .\r\nنشانهء اين عدالت از ديدگاه على ( ع ) اين است كه زمامدار با هوى و هوس خويش مبارزه كند و زمام اختيار خود را به دست عقل و خرد بسپارد :\r\n[ فرد با تقوا 
  ] خود را ملزم به عدالت نموده ، و نخستين مرحله عدالتش اين است كه خواسته‌هاى دل را بيرون رانده ، حق مىگويد و به حق عمل مىكند ، هيچ كار خيرى نيست جز آنكه براى انجامش به پا خاسته و در هيچ جا گمان نيكى نبرده جز اينكه به سوى آن به راه افتاده . « 3 » \r\n\r\n4 . توانايى انجام مسئوليت\r\nيكى از شرايط لازم براى زمامدارى ، توانايى لازم براى آن مرتبه از مسئوليت است كه به عهده گرفته است . على ( ع ) فرمود :\r\n\r\n","description":"","footnote":" ( 1 ) - كنز العمّال ، ج 5 ، ص 764 - 765 .  ( 2 ) - بحارالانوار ، ج 89 ، ص 256 .  ( 3 ) - نهج‌البلاغه ، خطبه 87 . ","page_name":" 54 ","page_number":54},
  {"content":"\r\n\r\nايُّهَا النَّاسُ ، انَّ احَقَّ النَّاسِ بِهذا الْامْرِ اقْواهُم عَلَيْهِ . « 1 » \r\nاى مردم ، سزاوارترين اشخاص براى حكومت كسى است كه بدان تواناتر باشد .\r\nو امام صادق ( ع ) فرمود :\r\nلا يَنْبغى لِلْمُؤمنِ انْ يُذّل نَفْسَه . قيل له و كَيفَ يُذلّ نَفْسَه ؟ قال : يتَعَرّضُ ما لا يُطيق . « 2 » \r\nسزاوار نيست مؤمن خودش را ذليل نمايد . از حضرت سؤال شد ، چگونه مؤمن خودش را ذليل مىكند ؟ فرمود : خودش در معرض كارى قرار مىدهد كه توان انجام آن را ندارد .\r\n\r\n5 . شرح صدر\r\nسعه صدر يكى از ابزارهاى مهمّ مديريت در اسلام است . اگر كسى از اين نعمت الهى بىبهره يا كم بهره باشد ، هرگز نمىتواند رهبرى انسان‌ها را به عهده گيرد . از اين رو ، وقتى حضرت موسى ( ع ) مبعوث به رسالت شد دست به دعا برداشت و از خداوند متعال « شرح صدر » درخواست نمود : « رَبِّ اشْرَح لى صَدرى ؛ » « 3 »  پروردگارا ! سينهء مرا گشاده دار .\r\nعلى ( ع ) در اين باره فرمود : « آلةُ الرِّئاسَةِ سِعَةُ الصَّدرِ ؛ » « 4 »  ابزار رياست سعهء صدر است .\r\nاز نمودها و نشانه‌هاى سعه صدر ، حلم و بردبارى ، مقاومت در برابر مشكلات و متانت در شادىها است . « 5 » \r\n\r\n6 . دورى از تجمّل‌گرايى و تشريفات\r\nويژگى ديگرى كه براى كارگزاران حكومت دينى ضرورى است اين است كه از تجمل‌گرايى و زياده‌روى پرهيز كنند ؛ چنان‌كه پيامبر اكرم ( ص ) به عنوان زمامدار جامعه اسلامى از نظر وضع ظاهرى با ساير مسلمانان تفاوتى نداشت . به همين جهت اگر كسى\r\n\r\n","description":"","footnote":" ( 1 ) - همان ، نامه 53 .  ( 2 ) - كافى ، ج 5 ، ص 63 .  ( 3 ) - طه ، 25 .  ( 4 ) - نهج البلاغه ، حكمت 176 .  ( 5 ) - ر . ك . مديريت اسلامى ، محمدحسن نبوى ، ص 150 - 159 . ","page_name":" 55 ","page_number":55},
  {"content":"\r\n\r\nبر مجلس حضرت ( ص ) وارد مىشود و او را از قبل نمىشناخت نمىتوانست از وضع جلسه و ظاهر پيامبر ( ص ) او را تشخيص دهد . او خود مىفرمود : « من نه شاهم و نه ديكتاتور ، بلكه پسر زنى هستم كه در مكّه از گوشت خشك شده تغذيه مىكرد . » « 1 » \r\nاساساً فروتنى و تواضع و بىاعتنايى به زخارف دنيا از ويژگىهاى انبياء و اولياء الهى بوده است . آنان هرگز حكومت و بيت‌المال را وسيله كاميابى خودشان قرار ندادند و از زخارف دنيا بشدّت پرهيز كردند . در اين باره سخنان اميرالمؤمنين ( ع ) در وصف انبياء مخصوصاً رسول خاتم ( ص ) بسيار صريح و روشن است . ايشان پس از توصيف بىرغبتى حضرت عيسى ( ع ) ، موسى ( ع ) و داود ( ع ) به دنيا ، دربارهء پيامبر بزرگ اسلام ( ص ) فرمود :\r\nپيامبر ( ص ) بيش از حداقل نياز از متاع دنيا استفاده نكرد و به آن تمايلى نشان نداد . پهلويش از همه لاغرتر و شكمش از همه گرسنه‌تر بوده ؛ دنيا به وى عرضه شد ( تا آنچه مىخواهد انتخاب كند ) اما از پذيرفتن آن امتناع ورزيد ، او از آنچه مبغوض خداوند است آگاهى داشت لذا خود نيز آنها را منفور مىشمرد و آنچه خداوند آن را حقير شمرده بود او نيز حقير مىدانست . . . پيامبر ( ص ) روى زمين ( بدون فرش ) مىنشست و غذا مىخورد ، و با تواضع همچون بردگان جلوس مىكرد ؛ با دست خويش كفش و لباسش را وصله مىكرد ؛ بر مركب برهنه سوار مىشد و حتى كسى را پشت سر خويش سوار مىنمود ؛ پرده‌اى را بر در اتاقش ديد كه در آن تصويرهايى بود ؛ همسرش را صدا زد و گفت : آن را از نظرم پنهان كن ! كه هرگاه چشم به آن مىافتد به ياد دنيا و زرق و برقش مىافتم . . . آرى چنين است ، كسى كه چيزى را منفور مىداند نگاه كردن و يادآورى آن نيز برايش منفور خواهد بود . « 2 » \r\nو على ( ع ) جانشين رسول خدا ( ص ) در دوران حكومتش خطاب به مردم فرمود :\r\nبا من آن سان كه با جبّاران و ستمگران سخن مىگويند سخن نگوييد . القاب پر طنطنه برايم به كار نبريد ، آن ملاحظه كارىها و موافقت‌هاى مصلحتى كه در برابر مستبدان اظهار مىداريد در برابر من اظهار مداريد . « 3 » \r\n\r\n","description":"","footnote":" ( 1 ) - سنن ابن ماجه ، ج 2 ، ص 1101 : لَسْتُ مَلِكاً و لا جَبَّاراً و انّما انَا ابنُ امْرأَةٍ كانت تأكل القديدَ بمكّة .  ( 2 ) - نهج‌البلاغه ، خطبه 160 .  ( 3 ) - همان ، خطبه 216 . ","page_name":" 56 ","page_number":56},
  {"content":"\r\n\r\n« معلّى بن خنيس » با يادآورى زندگى تجمّلى بنى عباس آرزو مىكند كاش امام صادق ( ع ) به حكومت دست مىيافت و در پى آن ، يارانش نيز به رفاه اقتصادى مىرسيدند . امام ( ع ) اين پندار را خام مىخواند و بر اين نكته تأكيد مىورزد كه در صورت دست‌يابى به حكومت ، راهى جز پوشيدن لباس خشن و خوردن خوراكىهاى ناگوار در پيش نيست . « 1 »  امام على ( ع ) نيز در اين باره مىفرمايد :\r\nخدا بر پيشوايان دادگر واجب فرموده خود را با مردم ناتوان برابر نهند تا فقر ، افراد تهىدست را به هيجان نياورد و به طغيان واندارد . « 2 » \r\nو دربارهء بهره‌مندى خود از بيت‌المال به عثمان بن حنيف فرمود :\r\nآگاه باش ! هر مأمومى امام و پيشوايى دارد كه بايد به او اقتدا كند و از نور دانشش بهره گيرد .\r\nبدان كه امامِ شما از دنيايش به همين دو جامهء كهنه و از غذاها به دو قرص نان اكتفا كرده است . « 3 » \r\nخلاصه كلام اين كه اسلام با برابر شمردن همهء انسان‌ها ، حاكميت غاصبانه اربابان ستمگر را نفى نمود و حاكميت را تنها از آنِ خدا و رسول او و شايسته‌ترين بندگان خدا قرار داد و مفهوم حكومت را متحوّل ساخت و طرز تصدى مقامات حكومتى ، روش برنامه‌ريزى ، هدف و نتيجه برنامه‌ها و رابطهء متقابل حكومت كنندگان با مردم را دگرگون ساخت . به تعبير يكى از نويسندگان معاصر عمق انقلاب سياسى پيامبر ( ص ) در اين بود كه طرز تأسيس دولت را دگرگون كرد و آن‌را از صورت تسلط يك گروه داخلى زورمند يا يك قوم مهاجم بيگانه بر توده‌هاى زحمتكش ، به صورت همبستگى اعتقادى ، همكارى و مبادلهء خدمات بر مبناى اصول متقن و مدوّن عادلانه درآورد . با اين دگرگونى اساسى همهء خصايص مهمّ حكومت اسلامى با انواع حكومت‌هاى متشابه موجود اختلاف كلّى و ماهوى يافت .\r\nدر برابر سلطنت مطلقه‌اى كه استبدادى ، سودجويانه ، تحميق كننده ، برده پرور ، خشن و\r\n\r\n","description":"","footnote":" ( 1 ) - اصول كافى ، محمد بن يعقوب كلينى ، ج 1 ، ص 410 .  ( 2 ) - نهج‌البلاغه ، خطبه 209 .  ( 3 ) - همان ، نامه 45 . ","page_name":" 57 ","page_number":57},
  {"content":"\r\n\r\nبيگانه‌وار بود حكومتى پديد آورد كه مشورتى ، خيرخواهانه ، هدايتگر ، انسانساز و برادروار بود . « 1 » \r\n\r\nره آورد حكومت نبوى\r\nبا گسترش دين مبين اسلام و به وجود آمدن وحدت دينى و اعتقادى ، محورى براى وحدت ملّى و سياسى پديد آمد . اختلافات قبيله‌اى و غارت‌هاى وحشيانه در پرتو تعليمات قرآن به اخوّت و برادرى مبدّل گشت . خداوند متعال از اين اخوّت به عنوان يك نعمت بزرگ ياد كرد .\r\nواذْكُرُوا نِعْمَةَ اللَّهِ عَلَيْكُم اذْ كُنْتُمْ اعْداءً فَالَّفَ بين قُلُوبكُم فَاصْبَحْتُم بِنِعْمَتِهِ اخْواناً « 2 » \r\nنعمت خدا را بر خود به‌ياد آريد كه چگونه دشمن يكديگر بوديد و او ميان دل‌هاى شما الفت ايجاد كرد و به بركت نعمت او ، برادر شديد .\r\nو در پرتو اين اخوّت و برادرى مورد لطف خداى متعال قرار گرفتند و اقتدارى بىنظير براى آنان پديد آمد :\r\nواذْكُروا اذْ انْتُمْ قَليلٌ مُسْتَضْعَفُونَ فِى الْارْضِ تَخافُونَ انْ يَتَخَطَّفَكُمُ النَّاسُ فاواكُمْ وَ ايَّدَكم بِنَصْرِهِ وَ رَزَقَكُمْ مِنَ الطَّيِّباتِ لَعَلَّكُم تَشْكُرُونَ « 3 » \r\nبه خاطر بياوريد هنگامى را كه در روى زمين ، گروهى كوچك و اندك و زبون بوديد ؛ آنچنان كه مىترسيديد مردم شما را بربايند ؛ ولى او شما را پناه داد و با يارى خود تقويت كرد ؛ و از روزىهاى پاكيزه بهره‌مند ساخت ؛ شايد شكر نعمتش را به جا آوريد .\r\nعلى ( ع ) در اين باره فرمود :\r\nبا آمدن پيامبر ( ص ) امور آنان در سايهء قدرت كامل ، استوار گرديد و در سايه عزّتى همراه با پيروزى قرار گرفتند و حكومتى ثابت و پايدار نصيبشان گرديد . پس آنان حاكم و زمامدار\r\n\r\n","description":"","footnote":" ( 1 ) - انقلاب تكاملى اسلام ، جلال الدين فارسى ، ص 126 .  ( 2 ) - آل عمران ( 3 ) ، آيه 103 .  ( 3 ) - انفال ( 8 ) ، آيه 26 . ","page_name":" 58 ","page_number":58},
  {"content":"\r\n\r\nجهانيان شدند و سلاطين روى زمين گشتند و مالك و فرمانرواى كسانى شدند كه قبلًا بر آنها حكومت مىكردند و قوانين و احكام را درباره كسانى به اجرا گذاشتند كه قبلًا در مورد خودشان اجرا مىنمودند . كسى قدرت در هم شكستن نيروى آنان را نداشت و احدى خيال مبارزه با آنان را در سر نمىپروراند . « 1 » \r\nوحدتى كه اسلام در بين مردم مؤمن ايجاد كرد يك وحدت حقيقى بود كه از جذب ارواح رشد يافته به يكديگر پيدا شده بود . اين اتّحاد ، اتّحادى فوق وحدت‌ها و كثرت‌هاى طبيعى به شمار مىرفت . خداوند متعال دربارهء آن ، چنين مىفرمايد :\r\nانّ الّذين امنوا و عَمِلُوا الصَّالِحاتِ سَيَجْعَلُ لَهُمُ الرَّحْمنُ وُدّا « 2 » \r\nتحقيقاً كسانى كه ايمان آورده و عمل صالح انجام مىدهند ، خداوند بخشاينده براى آنان و داد ( مهر شديدى ) قرار مىدهد .\r\nانّمَا الْمُؤمنُونَ اخْوَةٌ « 3 » \r\nجز اين نيست كه مردم با ايمان با يكديگر برادرند .\r\nافزون بر اين ، تشكل گروهى نيز بين آنان ايجاد شد ؛ يعنى هر يك از گروه‌ها خود را جزئى از يك مجموعه متشكل مىدانست كه صلاح و فسادشان كاملًا به هم پيوسته بود .\r\nاز اين رو ، اگر گروهى دچار مشكل مىشد گروه ديگر به كمك او مىشتافت و در مواردى شادى آنان را با هموار كردن رنج بر خود فراهم مىكردند . نمونه آن ، ايثارى است كه انصار از خود نشان دادند و مهاجران را پناه داده زندگى آنان را تأمين نمودند . انصار به همين دليل مورد ستايش قرار گرفتند :\r\nويُؤثِرُونَ عَلى انْفُسِهِم ولَوْ كانَ بِهِمْ خَصاصَةٌ ومَنْ يُوقَ شُحَّ نَفْسِهِ فاولئِكَ هُمُ الْمُفْلِحُونَ « 4 » \r\nآنها را بر خود مقدّم مىدارند هر چند خودشان بسيار نيازمند باشند ؛ و كسانى كه از بخل و حرص نفس خويش باز داشته شده‌اند رستگارانند .\r\n\r\n","description":"","footnote":" ( 1 ) - نهج‌البلاغه ، خطبه 192 .  ( 2 ) - مريم ( 19 ) ، آيهء 96 .  ( 3 ) - حجرات ( 49 ) ، آيهء 10 .  ( 4 ) - حشر ( 19 ) ، آيهء 9 . ","page_name":" 59 ","page_number":59},
  {"content":"\r\n\r\nخلاصه آن كه ملّت متشتّت و پراكندهء حجاز در پرتو اعتقاد به خداى يگانه و پيروى از فرامين نجات بخش پيامبر ( ص ) امّت واحد اسلامى را به وجود آوردند . و بدين ترتيب نعمت‌هاى فراوانى نصيب آنان گرديد . « 1 » \r\n\r\n","description":"","footnote":" ( 1 ) - دربارهء بركات معنوى و اجتماعى بعثت پيامبر ( ص ) در بخش نخست مطالبى مطرح گرديد . ر . ك . زمينه‌هاى قيام امام حسين ( ع ) ، ص 62 - 92 . ","page_name":" 60 ","page_number":60},
  {"content":"\r\n\r\n\r\nفصل سوم : سير انحراف و انحطاط در نظام سياسى اسلام\r\nكشمكش بر سر قدرت\r\nواكنش انصار\r\nجنايت و خشونت\r\nاعمال زور ، ساز و كار جديد براى به دست گرفتن خلافت\r\nساز و كار جديد انتقال قدرت\r\nوصيت ابوبكر منشأ مشروعيت\r\nشوراى حلّ و عقد\r\nحكومت وصىّ رسول خدا ( ص )\r\nكسب قدرت از راه خيانت و جنايت\r\nخلافت عثمان و اقتدار امويان\r\nمعاويه و قتل عثمان\r\nلشكركشى براى كسب قدرت\r\nيزيد و نحوهء دستيابى به قدرت\r\n1 - ارعاب و تهديد\r\n2 - تطميع و تزوير\r\n3 - تلاش‌هاى خيانت بار ديگر\r\nچكيده\r\n\r\n","description":"","footnote":"","page_name":" 61 ","page_number":61},
  {"content":"\r\n . \r\n","description":"","footnote":"","page_name":" 62 ","page_number":62},
  {"content":"\r\n\r\nفصل سوم : سير انحراف و انحطاط در نظام سياسى اسلام\r\nاللّهم الْعَنْ اوَّلَ ظالِمٍ ظَلَمَ حَقَّ مُحَمّدٍ و الِ محمّد و آخِرَ تابعٍ لَهُ عَلى ذلِكَ . . . و لَعَنَ اللَّهُ امَّةً دَفَعَتْكُمْ عَنْ مَقامِكُمْ وَ ازالَتْكُمْ عَنْ مَراتِبِكُمُ الَّتى رَتَّبَكُمُ اللَّهُ فيها . ( فرازى از زيارت عاشورا )\r\nبا رحلت پيامبر ( ص ) ، برخى از عناصر دنياطلب و خود محور در سقيفه بنى ساعده جمع شدند و مقاصد شوم خود را عملى ساخته مديريت سياسى جامعه اسلامى را از محور خود خارج كردند . بدين ترتيب امامت و رهبرى همه جانبه جهان اسلام كه نيازمند عصمت ، علم خدادادى و كمالات انسانى بود ، در دست كسانى قرار گرفت كه هيچ يك از آن شرايط را نداشتند . اين عمل ، آغاز يك انحراف بزرگ بود كه انحرافات فراوانى را در پىآورد ؛ به خصوص از نظر سياسى ، حكومت اسلامى از ظر نحوه گزينش كارگزاران ، چگونگى قانون‌گذارى و اهداف ، به طور كلّى دگرگون شد و حكومت كه در منطق توحيدى يك امانت الهى تلّقى مىشد ، آلت دست افراد خودسر و جاهل قرار گرفته و زمينه انحطاط و انحراف جامعه اسلامى در ابعاد گوناگون پديد آمد .\r\nعلى ( ع ) در اين باره مىفرمايد : « آنگاه كه خداوند پيامبرش را به سوى خويش فرا خواند . گروهى به قهقرا برگشتند و اختلاف و پراكندگى آنها را هلاك ساخت و تكيه بر غير خدا كردند و با غير خويشاوندان ( اهل بيت پيامبر ( ع ) ) پيوند بر قرار نمودند ، و از وسيله‌اى كه فرمان داشتند به آن مودّت ورزند كناره گرفتند ، و پايه و اساس ( ولايت ) و رهبرى جامعه‌ى اسلامى را از محل خويش برداشته در غير آن نصب كردند . ( اينان ) معادن\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nتمام خطاهايند . و درهاى همه گمراهان و عقيده‌مندان باطل‌اند . آن‌ها در حيرت و سرگردانى غوطه‌ور شدند و در مستى و نادانى ، ديوانه‌وار بر روش « آل فرعون » فرو رفتند . گروهى تنها به دنيا پرداختند و به آن تكيه كردند و يا آشكارا از دين جدا گشتند . » « 1 » \r\nچنان كه از فرمايش على ( ع ) استفاده مىشود و در بخش نخست به تفصيل بررسى شد ، مهجوريت اهل بيتِ پاك و مطهّر پيامبر ( ص ) و حذف آنان از صحنه سياست و مديريت جامعه اسلامى منشأ همه انحرافات و گرفتارىهاى فرهنگى ، اجتماعى و سياسى امّت مسلمان شد . اين حقيقت را علّامه محمدتقى جعفرى ( ره ) چنين توضيح مىدهد : « ساليان طولانى پس از غروب اين خورشيد درخشان [ حضرت محمد ( ص ) 
  ] ، تا حدود نيم قرن ، جهان پيچيده‌ترين حوادث تاريخ بشرى را به خود ديد . منشأ اصلى بروز آن حوادث پيچيده و گاهى متناقض ، اين بود كه سياست به معناى مديريت ابعاد حيات معمولى مردم ، به وسيله برخى از متصديان مقام « اولى الامر » فرمان مبارك « اطيعُوا اللَّهَ وَ اطيعُوا الرَّسولَ » « 2 »  را در ابهام انداخت و « اجتهاد » با يك مفهوم توجيه نشده روياروى وحى ايستاد . »\r\nدر اين برههء حسّاس از تاريخ بشرى ، همزمان با وجود انسان‌هاى با ايمان و عشّاقِ وفادار به دين حنيف اسلام ، جمعى زرپرست و شرّانگيز و سلطه‌گر ، سركشيدند و ميدانى را كه رسول اكرم ( ص ) با تلاش صميمانه خود و دودمان و ياران با ايمانش براى مسابقه در خير و كمال در مسير يك تمدن جهانى براى انسان‌ها آماده كرده بودند ، به جولانگاه خودخواهىها و خودكامگىها تبديل نمودند .\r\nهمان‌گونه كه براى هوشياران جامعه مورد انتظار بود ، هوى و هوس‌هاى مسموم دوران جاهليت كه در درون فرصت‌طلبان خود محور حبس شده بود ، سركشيد و در فضاى جامعهء نوبهار اسلامى به شدّت وزيدن گرفت . خلافت الهى كه از مبدأ حق به حركت درآمده و در مسير حق شكفته و به ثمر نشسته بود ، به وسيلهء آن هواهاى نفسانى ، از افق جامعه ناپديد شد . » « 3 » \r\n\r\n","description":"","footnote":" ( 1 ) - نهج‌البلاغه ، خطبه 150 .  ( 2 ) - نساء ( 4 ) ، آيهء 59 .  ( 3 ) - امام حسين ( ع ) شهيد فرهنگ پيشرو انسانيت ، محمدتقى جعفرى ، ص 91 . ","page_name":" 64 ","page_number":64},
  {"content":"\r\n\r\nدر محور اينكه چرا و چگونه جاه‌طلبان ، به ناحق بر قدرت تكيه زدند و پيامدهاى فرهنگى و اجتماعى آن چه بود ، مطالبى در بخش نخستِ اين مجموعه مطرح گرديد . در اين جا سير انحطاط و انحراف در خلافت اسلامى را به اختصار مرور مىكنيم .\r\n\r\nكشمكش بر سر قدرت\r\nبا رحلت پيامبر اكرم ( ص ) بار ديگر تعصّبات قومى و قبيله‌اى ظهور كرد . و بسيارى از مهاجران و انصار بدون توجّه به سفارش‌هاى پيامبر ( ص ) دربارهء ولايت على ( ع ) و مسأله غدير خم به رايزنى دربارهء مسأله خلافت پرداختند . البته مقدمات اين كار از طرف برخى از مهاجران با سرپيچى از دستور پيامبر ( ص ) در همراهى با سپاه « اسامة بن زيد » و جلوگيرى از نوشتن وصيّت‌نامه سرنوشت‌ساز پيامبر ( ص ) در « يَوم الخميس » ، و نشست‌هاى مشكوك اجمالًا فراهم شده بود .\r\nجريان سقيفه از اجتماع انصار براى بررسى مسئله جانشينى پيامبر ( ص ) آغاز شد . ظاهراً بزرگان انصار با آگاهى از جريانات پشت پرده و اطمينان از ناكامى على بن ابىطالب ( ع ) از دست‌يابى به خلافت ، با تكيه بر خدمت‌هاى گذشته خود به پيامبر ( ص ) و مسلمانان خود را سزاوار عهده‌دارى امر خلافت مىشناختند .\r\nنگرانى آنها از سلطهء برخى از مهاجران و يا قبايل رقيب در مدينه و زنده شدن كينه‌هاى گذشته و بحران‌هاى اجتماعى از علل اجتماع انصار در سقيفه بود .\r\n« ابوبكر » ، « عمر » و « ابوعبيدة بن جرّاح » وقتى از اجتماع انصار مطّلع شدند ، جنازه پيامبر ( ص ) را رها كردند و به سرعت به جمع آنها پيوستند . اين سه تن ، ديگر براى هيچ يك از مراسم تجهيز پيامبر ( ص ) به خانهء آن حضرت بازنگشتند و زمانى آمدند كه رسول خدا ( ص ) دفن شده بود . « 1 » \r\nحضور مهاجران در سقيفه از نظر انگيزه و تأثير اجتماعى و پيامدهاى سياسى ، با آنچه انصار در پى آن بودند به كلّى تفاوت داشت درك اين تفاوت هنگامى ممكن است كه جزئيات رويدادهاى روز رحلت پيامبر ( ص ) و حوادث قبل و بعد از آن به درستى شناخته شوند .\r\n\r\n","description":"","footnote":" ( 1 ) - الطبقات الكبرى ، ابو عبدالله محمد بن سعد بن منيع ، ج 2 ، ص 304 - 305 . ","page_name":" 65 ","page_number":65},
  {"content":"\r\n\r\nآن سه نفر ، زمانى به سقيفه رسيدند كه « سعد بن عباده » « 1 »  سخن مىگفت . او هيچ سخنى از مخالفت با اهل بيت ( ع ) به ميان نمىآورد . و تنها بر اين نكته تأكيد مىورزيد كه انصار با فضايلى كه دارند نبايد بگذارند كسى از مهاجران با تكيه بر فضايل خود ، بر مسلمانان فرمانروايى كند .\r\nپس از سخنرانى سعد بن عباده و مشاجرات بعدى ، ابوبكر رشتهء كلام را به دست گرفت .\r\nآنچه او در آن ساعت مطرح كرد مانند سحر در حاضران تأثير گذاشت . او در گفتگوهاى ابتدايى ، خود را كنار كشيد و چنان وانمود كه داورى است كه در اظهاراتش جز انگيزه اصلاح و رفع آشوب منظورى ندارد . با نرم‌ترين تعبير ، احساسات و عواطف برانگيخته انصار را آرام و با خويش همراه ساخت . ابوبكر نخست فراوان از انصار تمجيد كرد . و كوشش‌هاى خالصانهء ايشان را ستود ؛ ولى زيركانه به آنها تفهيم كرد كه آن كوشش‌هاى فضيلت‌آور را آنان براى رضاى خدا انجام داده‌اند . نه براى اين كه روزى به انجام آن از مسلمانان مزد بطلبند . آن فضيلت‌ها هيچ‌گونه حق سياسى و اجتماعى را براى ايشان به اثبات نمىرساند ، افزون بر اين كه نخستين مهاجران به مدينه بسيار زودتر از اهالى مدينه ، پيامبر ( ص ) را يارى رسانده‌اند . بنابراين اگر قرار است كسى از آن كوشش‌ها مزد و غنيمتى دريافت دارد ، آنان هستند نه انصار .\r\nابوبكر با بيان اين جمله پيامبر ( ص ) كه رهبران از قريش هستند زبان انصار را براى هميشه بست . « 2 » \r\n\r\nواكنش انصار\r\nوقتى سخنان ابوبكر به پايان رسيد عدّه‌اى كاملًا حرف‌هاى او را تأييد مىكردند و ظاهراً پذيرفته بودند . امّا بسيارى همچنان در ترديد به سر مىبردند . در اين لحظه دو تن\r\n\r\n","description":"","footnote":" ( 1 ) - سعد بن عباده بن دليم ، از طايفه بنى ساعده و رئيس قبيله خزرج و از آنهاست كه در جاهليت ، خواندن و نوشتن مىدانست . او در همان عقبه ، به همراه هفتاد تن از اهل مدينه اسلام آورد و غير از جنگ بدر ، در ساير جنگ‌ها شركت كرد . ( الطبقات الكبرى ، ج 6 ، ص 613 )  ( 2 ) - گفتگوى مهاجران و انصار در سقيفه به طور كامل در بحارالانوار ، ج 28 ، ص 329 - 349 . و الكامل فى التاريخ ، ج 2 ، ص 329 - 330 آمده است . ","page_name":" 66 ","page_number":66},
  {"content":"\r\n\r\nاز انصار به گونه‌اى موضع گرفتند كه مهاجران را به اهدافشان نزديك‌تر كرد . « بشيربن سعد خزرجى » كه سال‌ها با پسرعموى خود سعد بن عباده در رقابت بود ، سخنان ابوبكر را تأييد كرد و از انصار خواست در امر خلافت طمع نكنند . « 1 » \r\n« حباب بن منذر » پسر عموى ديگر بشير بن سعد گفت : « يك امير از ما و اميرى هم از شما عهده‌دار زمامدارى شود . » « 2 » \r\nاين گفتارهاى به‌ظاهر شورآفرين ، همه نشان از ضعف و عقب‌نشينى داشت . از اين رو عمر بن خطّاب گفت : « عرب چگونه رضايت مىدهد كه پيامبر از ايشان باشد و حكومت از شما ؟ »\r\nدر اين‌جا بار ديگر دعوا و ناسزا بالا گرفت و ابوبكر آن را آرام ساخت و اختلاف ديرينهء « اوس و خزرج » را يادآورشان شد . در اين ميان اوسيان كه هراس بيشتر و جمعيّت كمترى داشتند با پيشدستى بر خزرجيان ، حمايت خود را از ابوبكر اعلام كردند . اين در حالى رخ داد كه پيش‌تر عمر و ابوعبيده با يادآورى فضايل ابوبكر با او بيعت كرده بودند . « 3 » \r\nبا پيشدستى بشير بن سعد براى بيعت با ابوبكر ، تلاطمى در اوسيان پديد آمد كه مبادا مهاجران با خزرجيان همدست شده باشند تا اوس را نابود كنند يا از خلافت دور سازند .\r\nبه همين سبب ، رئيس آنان ، « اسيد بن حفير » ، شتابان دست خود را به جانب ابوبكر دراز كرد تا با وى بيعت كند و از اوسيان خواست تا با ابوبكر بيعت نمايند . « 4 » \r\nبا اين جانبدارى شتابزده ، اوسيان با ابوبكر بيعت كردند ، امّا خزرجيان ( جز تنى چند ) صحنه را ترك كردند . « 5 » \r\n\r\nجنايت و خشونت\r\nپس از بيعتِ سقيفه نشينان با ابوبكر ، برخى به مخالفت برخاستند . با اشاره عمر ،\r\n\r\n","description":"","footnote":" ( 1 ) - بحارالانوار ، ج 28 ، ص 242 ؛ الطرائف فى معرفة مذاهب الطوائف ، سيد على بن طاووس حسينى ، ج 2 ، ص 399 .  ( 2 ) - الطرائف ، همان .  ( 3 ) - جهت اطلاعات بيشتر در اين زمينه به كتاب بحران جانشينى پيامبر ( ص ) ، يوسف غلامى مراجعه شود .  ( 4 ) - شرح نهج‌البلاغه ، ابن ابى الحديد ، ج 2 ، ص 39 .  ( 5 ) - همان . ","page_name":" 67 ","page_number":67},
  {"content":"\r\n\r\nگروهى حباب بن منذر را به زير لگد گرفتند و در دهانش خاك ريختند و بينى او را شكستند و سعد را تا آستانه مرگ كتك زدند . « 1 »  هر كس فريادى برمىآورد دهانش را پر از خاك مىكردند . در آن معركه ، باديه‌نشينان قبيلهء « اسلم » وارد مدينه شدند و چون برخى از مهاجران ، از قبل به آنان وعده داده بودند كه اگر ما را يارى كنيد به شما آذوقهء فراوان مىدهيم ، با چماق بر سر و روى مردم زدند تا به اجبار با خليفه جديد بيعت كنند . عمر بارها مىگفت : زمانى به پيروزى اطمينان يافتم كه اسلميان وارد مدينه شدند . « 2 » \r\nآن روز به طور غير رسمى با ابوبكر بيعت شد . امّا فردا مردم را در مسجد پيامبر ( ص ) جمع كردند تا به طور رسمى با او بيعت كنند . سران مهاجران و انصار را يكى پس از ديگرى در مسجد حاضر كردند و بيعت گرفتند . نوبت به بنى هاشم رسيد . ابوبكر ، عمر را مأمور كرد از على ( ع ) و عدّه‌اى از بنى هاشم كه در خانهء على ( ع ) جمع شده بودند بيعت بگيرد .\r\nاو نيز براى اخذ بيعت از هيچ خشونتى خوددارى نكرد « 3 »  به طورى كه درِ خانهء على ( ع ) را آتش زدند و همسر بزرگوارش را به شدّت مجروح نمودند . « 4 » \r\n\r\nاعمال زور ، ساز و كار جديد براى به دست گرفتن خلافت\r\nبه دست گرفتن حاكميت از طريق بيعت اجبارى و سركوب مخالفان بدعتى آشكار در اسلام بود « 5 »  كه براى آشنايان با فرهنگ دينى كاملًا غير مترقّبه و باور نكردنى مىنمود .\r\nعلى ( ع ) در اين باره مىفرمايد :\r\n\r\n","description":"","footnote":" ( 1 ) - الغدير ، ج 7 ، ص 56 - 57 .  ( 2 ) - الامام على بن ابى طالب ( ع ) ، عبدالفتاح عبدالمقصود ، ترجمهء سيد محمود طالقانى ، ج 1 ، ص 238 - 239 .  ( 3 ) - ر . ك . الامامة والسياسة ، ص 30 ، شرح نهج‌البلاغه ، ابن ابى الحديد ، ج 2 ، ص 50 - 60 و ج 6 ، ص 12 - 17 .  ( 4 ) - ر . ك . رنج‌هاى زهرا ( س ) ، سيد جعفر مرتضى عاملى ، ترجمه محمد سپهرى ، قم ، دفتر تبليغات اسلامى ، 1380 ، ص 267 - 301 .  ( 5 ) - در عصر پيامبر ( ص ) گرچه در مواردى مردم با حضرت بيعت كردند ؛ امّا در هيچ يك از آنها بيعت به‌عنوان عامل مشروعيت بخش ، مطرح نبود بلكه نوعى اعلام وفادارى و پشتيبانى به حساب مىآمد . چنان كه در بيعت رضوان و جريان غدير خم مطرح شد . امّا بعد از رحلت پيامبر اكرم ( ص ) بيعت در مقابل ولايت الهى و وسيلهء مستقلى براى مشروعيت بخشيدن به حاكم بود كه نوعى بدعت به حساب مىآمد . ","page_name":" 68 ","page_number":68},
  {"content":"\r\n\r\nچون او ( پيامبر اكرم ( ص ) ) از جهان رخت بربست ، مسلمانان دربارهء امارت و خلافت بعد از او به منازعه برخاستند . به خدا سوگند ! هرگز فكر نمىكردم و به خاطرم خطور نمىكرد كه عرب بعد از پيامبر ، امر امامت و رهبرى را از اهل بيت او بگرداند . باور نمىكردم آنها خلافت را از من دور سازند . تنها چيزى كه مرا ناراحت كرد اجتماع مردم اطراف فلانى بود كه با او بيعت كنند . . . « 1 » \r\nو در خطبه‌اى ديگر فرمود :\r\nخدايا ! من در برابر قريش و كسانى كه به كمك آنان برخاسته‌اند از تو استعانت مىجويم و شكايت را پيش تو آورم آنها پيوند خويشاوندى مرا قطع كردند ، و مقام و منزلت مرا كوچك شمردند ، و در غصب حق ، و مبارزهء با من هماهنگ شدند . ( به اين هم اكتفا نكردند ) بلكه گفتند : بعضى از حقوق را بايد گرفت و پاره‌اى را بايد رها كرد . ( و اين از حقوق است كه بايد رها سازى ! )\r\nبه خدا ، ابوبكر ، خلعت خلافت را در حالى بر تن كرد كه مىدانست منزلتم نسبت به خلافت ، منزلتى محورى است ، و من در ستيغ آن مقام جاى دارم به طورى كه فيض ولايت الهى از قلّهء وجودم بر مردم سرازير است و هيچ پرنده‌اى را ياراى رسيدن به‌قله‌ام نيست . لكن من چشم از آن مقام پوشيدم و از آن ابراز سيرى نمودم و در اين انديشه فرو رفتم كه با دست كوتاه برغاصبان حمله‌ور شوم يا بر تحمل ظلمت و جهالت پيش آمده شكيبايى ورزم ، بر اين شرايط سياسى گمراهى آور و انحطاط انگيزى كه پير در آن فرتوت شود و كودك در ايّام درازش به جوانى رسد ، و مؤمن چندان به زحمت و رنج درافتد تا بميرد و به لقاى پروردگارش نائل آيد ، سرانجام به اين نظر رسيدم كه شكيبايى ورزيدن بر اين [ اوضاع سياسى نوپيدا 
  ] خردمندانه‌تر است . « 2 » \r\nمخالفت فاطمه زهرا ( س ) با خلافت ابوبكر و سخنرانى بسيار تند او در جمع زنان مهاجران و انصار و زير سؤال بردن مشروعيت خليفه و غضبناك شدن حضرت بر كسانى كه زمينه اين كار را فراهم كردند نيز مؤيد مردود بودن اين شيوه گزينش خليفه بود . « 3 » \r\n\r\n","description":"","footnote":" ( 1 ) - نهج البلاغه ، نامهء 62 .  ( 2 ) - همان ، خطبه 3 .  ( 3 ) - ر . ك . شرح نهج‌البلاغه ، ابن ابى الحديد ، ج 16 ، ص 233 . ","page_name":" 69 ","page_number":69},
  {"content":"\r\n\r\nهمچنين سر باز زدن بنى هاشم و عدّه‌اى از صحابه بزرگ پيامبر ( ص ) چون « سلمان » ، « مقداد » ، « ابوذر » و « عمّار » ، از بيعت و اطاعت خليفه ، بدين جهت بود كه شيوه‌اى كه سقيفه‌نشينان از آن براى تعيين خليفه بهره گرفتند براى آنها مُنكَر و ناشناخته بود . و با انديشه توحيدى سازگارى نداشت . به عبارت ديگر ، مخالفان جريان سقيفه مسئله جانشينى على ( ع ) را كه از جانب خدا و رسولش مشخص شده بود امرى قطعى تلقّى مىكردند ؛ و مراجعه به آراء عمومى و جلب موافقت افراد از طريق نيرنگ ، تهديد و تطميع را امرى ناپسند و غير اسلامى مىدانستند . « 1 » \r\nبنابراين ، نخستين انحراف سياسى با گزينش فردى كه شايستگىهاى لازم را براى اداره جامعه اسلامى نداشت به صورت غير شرعى انجام گرفت ؛ و مهجوريت اهل بيت پيامبر ( ص ) ، در رأس آنها على بن ابى طالب ( ع ) رقم خورد .\r\nاميرالمؤمنين ( ع ) آن قهرمان ميدان‌هاى نبرد كه گردنكشان عرب را در هم شكسته بود اين بار دست به شمشير نبرد و سكوت تلخ را بر جنگ با غاصبان ترجيح داد . زيرا در آن شرايط جنگ را به صلاح اسلام و مسلمانان نمىديد . و يكى از دلايل حقانيت على ( ع ) و خالص بودن اعمال او براى خدا از همين جا آشكار مىگردد كه صبر جان‌سوز را بر نبرد با غاصبان خلافت ترجيح مىدهد . او بنده حق است نه بنده هوى و هوس و شمشير در راه حق مىزند :\r\n\r\n","description":"","footnote":" ( 1 ) - برخى گفته‌اند مسئله بيعت براى خلافت امرى شناخته شده در بين مسلمانان بود چنان كه مردم مكّه در سال سيزدهم بعثت و تعدادى از مسلمانان در بيعت رضوان با پيامبر ( ص ) بيعت كردند .\r\nامّا اين ادّعا نادرست است زيرا اوّلًا چنان كه در بخش قبل گفته شد پيامبر ( ص ) ولايت و حق حاكميت را از جانب خداى متعال داشت . ثانياً بر كسانى كه اندكى با تاريخ اسلام آشنايى دارند روشن است كه بيعت نمايندگان مردم يثرب با پيامبر ( ص ) در سال سيزدهم بعثت براى ابراز پشتيبانى از رسول خدا ( ص ) در مقابل تهديدهاى مشركان مكّه بوده است و به هيچ وجه دلالتى بر انتخاب پيامبر ( ص ) به زعامت و رهبرى سياسى ندارد . ( ر . ك . تاريخ الامم والملوك ، طبرى ، ج 2 ، ص 263 ) . همچنين دربارهء بيعت رضوان كه در سال ششم هجرت صورت گرفته ، بايد گفت اولًا ، اين بيعت چندين سال پس از استقرار ولايت سياسى پيامبر ( ص ) در مدينه صورت پذيرفته است ، و نمىتوان براى اثبات اين ادّعا كه ولايت و حكومت ايشان برخواست و پذيرش مردم مبتنى بوده است ، به آن توسل جست ؛ ثانياً ، مفاد اين بيعت نيز اعلام آمادگى براى جنگ با مشركان است و هيچ ارتباطى به مسئله رأىگيرى و انتخاب رهبر سياسى ندارد . ","page_name":" 70 ","page_number":70},
  {"content":"\r\n\r\n گفت من تيغ از پى حق مىزنم * بندهء حقّم نه مأمور تنم\r\nشير حقم نيستم شير هوا * فعل من بر دين من باشد گوا\r\nمن چو تيغم و آن زننده آفتاب * ما رميتُ اذ رميتُ در حِراب\r\nرخت خود را من زره برداشتم * غير حق را من عدم انگاشتم\r\nخون نپوشد گوهر تيغ مرا * باد از جا كى برد ميغ مرا « 1 »  \r\n\r\nساز و كارهاى جديد انتقال قدرت\r\nوقتى مكانيزم و معيارهايى كه از جانب خداى متعال براى انتقال خلافت ارائه گرديد ترك شد ، همچنين معيارهايى كه براى خليفه تعيين شده بود مورد بىتوجّهى قرار گرفت ، خلفا در هر دوره به شيوه‌اى جديد تمسك كردند . و در هر دوره نسبت به دورهء قبل كمالات لازم براى احراز پُست رهبرى كم رنگ‌تر شد .\r\n\r\nوصيت ابوبكر منشأ مشروعيت\r\nابوبكر در آستانه مرگ ، دين خود را به يار ديرينه‌اش عمر ادا كرد . و بدون مشورت با مسلمانان و بدون در نظر گرفتن معيارهاى اسلامى ، عمر را به عنوان خليفه پس از خودش معرّفى نمود . على ( ع ) در اين باره مىفرمايد :\r\nعجيب است ! در حالى كه خودش وقتى زنده بود بارها مىگفت : « مرا از اين كار - خلافت - معاف بداريد چون من شايسته‌ترين فرد شما براى اين كار نيستم » ، حق خلافت را پس از مرگ خودش به ديگرى انتقال داد . و چه عجيب هر دو از خلافت به نوبت بهره‌گيرى كردند .\r\nبدين سان ، ابوبكر ، خلافت را به چنگال كسى در نهاد كه از شدّت خشونت ، آسيب‌هاى سخت مىزد ، و هيچ كس جرأت نزديك شدن به او را نداشت ، و پايش در كار خلافت بسيار مىلغزيد و هر بار كه مىلغزيد پوزش مىخواست . مردمى كه گرفتارش و تحت امرش بودند به سوارى شباهت داشتند كه بر ستور ناراهوارى نشسته باشد ، اگر عنانش را محكم بكشد\r\n\r\n","description":"","footnote":" ( 1 ) - مثنوى معنوى . ","page_name":" 71 ","page_number":71},
  {"content":"\r\n\r\nدهان ستور پاره مىشود و اگر عنانش را رها كند او را از پرتگاه فرو مىاندازد . بر اثر اين انتصاب ، مردم - به خدا قسم - گرفتار اسبى شدند كه گاه ركاب براى سوارى نمىداد و زمانى هم كه ركاب مىداد بيراهه مىرفت . در مدت طولانى حكومت وى و با همهء شدت مزاحمت و ناراحتىاش صبر كردم . « 1 » \r\n\r\nشوراى حل و عقد\r\nعمر در روزهاى آخر حياتش بر خلاف روش‌هاى قبلى ، شورايى را براى تعيين خليفه بعدى مشخص نمود . البته تركيب شورا به گونه‌اى بود كه مقصود وى را تأمين مىكرد . و نتيجه آن از اوّل معلوم بود ، ليكن على ( ع ) مجبور بود در آن جمع شركت كند .\r\nاميرالمؤمنين ( ع ) در اين باره مىفرمايد :\r\nچون مرگ عمر فرا رسيد اختيار نصب خليفهء بعد از خود را به شورايى سپرد كه به گمانش من يكى از همرديفان اعضاى آنم ! خداى را ! من كجا و اعضاى شورا كجا ! كى كسى در برترى مطلق من نسبت به اوّلين نفرشان - ابو بكر - شك كرده است تا اينك كار به جايى برسد كه مرا در رديف چنين افرادى بنشانند ! ولى من با اين همه ، از فراز منزلتى كه داشتم بال فرو كشيده در كنار اينها نشستم . امّا يكى از آنها ( سعد بن ابى وقاص ) گوش هوش و رأيش را به كينه ديرينه‌اش با من سپرد ؛ و ديگرى ( عبدالرحمن بن عوف ) ميل به خويشاوندش ( عثمان ) كرده ، با غرض‌ورزىهاى ديگرى كه شايستهء گفتن نمىبينم . تا ( عثمان را به خلافت انتخاب كردند و ) سوّمين به مقصود رسيد و همچون چار پا بتاخت و خود را به كشتزار مسلمانان انداخت ، و پياپى دو پهلو را آكنده كرد و تهى ساخت . خويشاوندانش با او كمر به اين بستند كه مال خدا ( اموال عمومى و درآمدهاى اسلامى ) را چنان بخورند كه شتر ، سبزهء تازهء بهاره را به دندان مىكند و مىخورد ! سرانجام ، رشته‌هاى اقتدارش از هم بگسليد و رفتار و سياستش او را به كشتن داد ، و دار و دسته و خويشاوندانش او را ساقط كردند و زمين زدند . « 2 » \r\n\r\n","description":"","footnote":" ( 1 ) - نهج‌البلاغه ، خطبه 3 .  ( 2 ) - همان . ","page_name":" 72 ","page_number":72},
  {"content":"\r\n\r\nوقتى مردم از آشفتگى خلافت اسلامى در زمان عثمان و برقرارى نظام طبقاتى جاهلى به ستوه آمدند خانه عثمان را محاصره كردند و او را كشتند .\r\n\r\nحكومت وصىّ رسول خدا ( ص )\r\nانقلابيون در مدت محاصرهء خانهء عثمان برنامهء روشنى براى آينده نداشتند ، لذا وقتى عثمان را كشتند تازه با مشكل انتخاب خليفه روبرو شدند . و به سراغ على ( ع ) كه از همهء اصحاب پيامبر ( ص ) از نظر فضيلت و سابقه درخشان ، برتر بود رفتند .\r\nعلى ( ع ) با ارزيابى اوضاع و ملاحظهء دگرگونىهايى كه در زمان عثمان رخ داده بود . و نيز دورى و بى خبرى فاحش مسلمانان از اسلام اصيل ، خوب مىدانست كه حكومت كردن بعد از فساد و آلودگى دوران خلفاى گذشته بسيار مشكل است . و مردم ، بويژه سران قوم ، زير بار اصلاحات مورد نظر او نمىروند و عدالت او را تحمل نمىكنند . از اين رو ، پيشنهاد انقلابيون را نپذيرفت . و فرمود :\r\nمرا واگذاريد و به سراغ شخص ديگرى برويد ، زيرا ما به استقبال وضعى مىرويم كه چهره‌هاى مختلف و جهات گوناگونى دارد . ( اوضاع مبهم و پيچيده است ) ، دلها بر اين امر استوار و عقل‌ها ثابت نمىمانند ، ابرهاى فساد ، فضاى جهان اسلام را تيره ساخته و راه مستقيم ناشناخته مانده است . « 1 » \r\nامّا پس از استقبال پرشور مردم و هجوم آنها به در خانهء على ( ع ) و اصرار فراوان ، على ( ع ) خلافت را پذيرفت و دربارهء رمز قبول خلافت فرمود :\r\nسوگند به خدايى كه دانه را شكافت و انسان را آفريد ، اگر نه اين بود كه آن جمعيت براى بيعت گرداگردم جمع شدند و به يارى برخاستند و از اين جهت حجت تمام شد ، و اگر نبود پيمانى كه از طرف خداوند از علماى امّت گرفته كه در برابر پرخوارى ستمگران و گرسنگى ستمديدگان سكوت نكنند ، من افسار شتر خلافت را رها مىساختم و از آن صرفنظر مىنمودم و پايان آن را با جام آغازش سيراب مىكردم . « 2 » \r\n\r\n","description":"","footnote":" ( 1 ) - نهج‌البلاغه ، خطبه 92 .  ( 2 ) - همان ، خطبه 3 . ","page_name":" 73 ","page_number":73},
  {"content":"\r\n\r\nخلافت و زمامدارى على ( ع ) كه سراسر عدل و دادگرى و احياى سنت‌هاى اصيل اسلامى بود ، بر گروهى سخت و گران آمد و صفوف مخالفى در برابر حكومت او تشكيل گرديد . اين مخالفت‌ها سرانجام به نبردهاى سه گانهء « جمل » ، « صفين » و « نهروان » منجر شد و موانع و مشكلات جدّى در راه انجام اصلاحات اجتماعى ، فرهنگى ، اقتصادى و سياسى پديد آمد . و نهايتاً على ( ع ) به دست يكى از شقىترين افراد به شهادت رسيد .\r\nامام على ( ع ) در حالى دعوت حق را لبيك گفت كه اصلاحات همه جانبه‌اش ناتمام مانده بود .\r\nپس از شهادت على ( ع ) ، معاويه با خدعه و خيانت ، صلح را بر امام‌حسن ( ع ) تحميل كرد . و خلافت را با مكر و حيله به دست گرفت . در اين جا چگونگى به خلافت رسيدن معاويه را به اختصار مرور مىكنيم . البته نكاتى را متذكّر مىشويم كه در بخش نخست به آنها پرداخته نشده است .\r\n\r\nكسب قدرت از راه خيانت و جنايت\r\n« يزيد بن ابىسفيان » نخستين فرد از اعضاى حزب اموى بود كه در نيمهء دوم حكومت عمر به حكمرانى دمشق منصوب شد . او در سال هفدهم هجرى در اثر طاعون از دنيا رفت . « 1 »  و عمر برادرش معاويه را به جاى او منصوب كرد . « 2 » \r\nاو حكمرانى دمشق و اردن را عهده‌دار گرديد و تا هنگام مرگ عمر ( حدود پنج سال ) در اين قسمت باقى بود . معاويه با تقليد از شاهان و سلاطين روم ، قصر مجلل و زندگى اشرافى براى خود فراهم ساخت . و خليفه بر خلاف طبع سختگيرانه‌اش ، نسبت به او با ملايمت برخورد نمود . « 3 »  معاويه نيز از فرصت استفاده كرد و موقعيت خود را استحكام بخشيد و شالوده حكومت آينده خويش را در شام ريخت .\r\n\r\n","description":"","footnote":" ( 1 ) - تاريخ طبرى ، ج 4 ، ص 201 .  ( 2 ) - همان ، ص 202 .  ( 3 ) - العقد الفريد ، ابن عبد ربه اندلسى ، ج 4 ، ص 365 . ","page_name":" 74 ","page_number":74},
  {"content":"\r\n\r\nعمر در روزهاى آخر عمر خويش كه اعضاى شوراى شش نفرى را احضار كرد و ترتيب انتخاب خليفهء بعدى از ميان اين گروه را به آنها توصيه كرد ، هشدار داد كه :\r\nپس از من با هم اختلاف و كينه‌ورزى نكنيد و گرنه معاويه حكومت را از چنگ شما بيرون مىآورد . « 1 » \r\nعمر در همان جلسه ضمن برشمردن ويژگىهاى هر يك از اعضاى شورا ، خطاب به عثمان گفت :\r\nگويا مىبينم كه قريش تو را به حكومت برگزيده‌اند و تو « بنى اميّه » و « بنى ابى معيط » را بر مردم مسلط كرده‌اى و بيت‌المال را در انحصار آنها قرار داده‌اى و گروه‌هاى خشمگينى از عرب بر ضد تو شوريده‌اند و تو را در خانه‌ات كشته‌اند . به خدا سوگند ! اگر قريش چنان كنند ، تو نيز چنان خواهى كرد و اگر تو چنان كنى ، مردم نيز چنان خواهند كرد . اگر چنين حادثه‌اى اتّفاق افتاد سخن مرا به يادآور زيرا همان‌گونه كه گفتم خواهد شد !\r\nاين سخنان عمر به خوبى نشان مىدهد كه معاويه و حزب اموى چقدر براى به دست گرفتن قدرت دندان تيز كرده بودند . البته زمينه اين كار از طرف خليفه براى امويان فراهم شده بود .\r\n\r\nخلافت عثمان و اقتدار امويان\r\nوقتى عثمان به خلافت رسيد ، زمينه اقتدار همه جانبه بنى اميّه فراهم گرديد . او حكومت و استاندارى استان‌هاى مهمّ كشور اسلامى يعنى « مصر » ، « شام » ، « كوفه » و « بصره » را به نزديكان خود از بنى اميّه واگذار كرد . و معاويه را در حكمرانى « دمشق » و « اردن » ابقاء نمود و مناطق « حمص » ، « فلسطين » و « قنسرين » را نيز به او واگذار كرد . بدين ترتيب ، موجبات تسلّط و نفوذ معاويه را تا آخرين حدّ ممكن فراهم ساخت ! « 2 » \r\n\r\n","description":"","footnote":" ( 1 ) - شرح نهج‌البلاغه ، ابن ابى الحديد ، ج 1 ، ص 187 .  ( 2 ) - تاريخ الامم و الملوك ، طبرى ، ج 5 ، ص 69 . ","page_name":" 75 ","page_number":75},
  {"content":"\r\n\r\nمعاويه در تمام مدت دوازده سال حكومت عثمان همچنان حاكم مناطق مذكور بود . و در اين مدت باز هم پايه‌هاى قدرت خويش را استوارتر ساخت .\r\n\r\nمعاويه و قتل عثمان\r\nسياست‌هاى نادرست عثمان و به كارگيرى خويشان خود در پست‌هاى كليدى و اختصاص دادن بيت‌المال به بنى اميّه و رواج تبعيض و فقر در جامعه ، مسلمانان را به خشم آورد . و سرانجام با يك شورش عمومى ، مدتى خانهء عثمان را محاصره كردند و سپس او را كشتند . قتل عثمان سكوى پرشى بود براى معاويه جهت دستيابى به قدرت ؛ او بيشترين سود را از قتل عثمان برد .\r\nمعاويه با قدرتى كه داشت به راحتى مىتوانست عثمان را از مهلكه نجات دهد ؛ امّا به صورت نمايشى ، در پاسخ استمداد عثمان ، يك ستون نظامى را به سمت مدينه فرستاد و به فرمانده آن دستور داد كه وقتى به « ذى خشب » « 1 »  رسيدند ، در آنجا توقف كرده منتظر دستور ثانوى او باشد . آنان در « ذى خشب » آن قدر در انتظار دستور ثانوى منتظر ماندند تا عثمان كشته شد . آنگاه معاويه آنان را به شام فراخواند . « 2 » \r\n« يعقوبى » مىنويسد :\r\nمعاويه با يك لشكر دوازده هزار نفرى تا مرز شام حركت كرد و سربازان را در آنجا متوقف ساخته نزد عثمان رفت . عثمان از او پرسيد چه قدر نيروى نظامى آورده‌اى ؟ او گفت : « آمده‌ام تا از نظرت آگاه شوم و بعد برگردم و كمك بياورم . » عثمان گفت : « نه به خدا سوگند ! مىخواهى من كشته شوم ، آنگاه خونخواهى مرا دستاويز قرار دهى ! زود برگرد و مردم را بياور . » معاويه بازگشت و به مدينه برنگشت تا آنكه عثمان كشته شد . « 3 » \r\n\r\n","description":"","footnote":" ( 1 ) - « ذى خشب » يك شب مسافت تا مدينه فاصله داشت ( معجم البلدان ، ج 2 ، ص 372 ) .  ( 2 ) - شرح نهج‌البلاغه ، همان ، ج 16 ، ص 154 .  ( 3 ) - تاريخ يعقوبى ، ج 2 ، ص 165 . ","page_name":" 76 ","page_number":76},
  {"content":"\r\n\r\nپس از قتل عثمان بلافاصله پيراهن خونين او توسّط « ام حبيبه » خواهر معاويه به شام فرستاده شد . « 1 »  معاويه دستور داد آن را بالاى منبر مسجد جامع دمشق قرار داده براى عثمان عزادارى كنند و خود را ولىّ دم او معرّفى كرد . « 2 » \r\nمعاويه از بيعت با على ( ع ) كه خلافت را بعد از عثمان با بيعت عمومى مردم به دست گرفته بود ، سر باز زد و على ( ع ) را متهم به قتل عثمان نمود .\r\nآن حضرت در اين باره به معاويه نوشت :\r\nدربارهء من و عثمان سخن به ميان آورده‌اى . . . آيا كدام يك از ما با او دشمن‌تر بود و راه را براى كشندگانش مهياتر ساخت ؟ ! آيا كسى كه به يارىاش برخاست ولى خود عثمان از وى خواست كه سر جايش نشيند و دست از كوشش بكشد ؟ يا كسى كه عثمان از او يارى خواست و او تأخير كرد تا مرگ بر سرش هجوم آورد و زندگىاش به سر آمد . . . ؟ « 3 » \r\nاز طرف ديگر معاويه ، « طلحه » و « زبير » را تحريك به ايجاد شورش كرد و طى نامه‌اى به زبير نوشت :\r\nاز مردم شام براى تو بيعت گرفته‌ام و همهء شاميان در اين باره اتفاق نظر دارند . هر چه زودتر كوفه و بصره را ( پيش از تسلّط على بر اين دو شهر ) تصرف كن . بعد از تو نيز براى طلحه بيعت گرفته‌ام . خونخواهى عثمان را علم كنيد و در اين راه جدّى باشيد . « 4 » \r\nآن دو نيز با جاه‌طلبى كه در نهادشان بود تحت تأثير تحريكات معاويه قرار گرفتند و بصره را تصرّف كردند كه منتهى به جنگ جمل شد . معاويه كه در اين ايّام به قدرت خويش افزوده بود ، جنگ صفين را به وجود آورد . و جنگ صفين نيز جنگ خوارج را به‌دنبال آورد و بدين ترتيب موجبات تضعيف حكومت على ( ع ) فراهم گرديد . « 5 » \r\n\r\n","description":"","footnote":" ( 1 ) - انساب الاشراف ، بلاذرى ، ج 5 ، ص 87 .  ( 2 ) - شرح نهج‌البلاغه ، ج 3 ، ص 93 .  ( 3 ) - نهج‌البلاغه ، نامهء 28 .  ( 4 ) - شرح نهج‌البلاغه ، ابن ابى الحديد ، ج 1 ، ص 231 .  ( 5 ) - جهت اطلاعات بيشتر در اين زمينه به دفتر دوّمِ مجموعه مقالات كنگره بين‌الملل امام‌خمينى ( ره ) و فرهنگ عاشورا ، مقاله مهدى پيشوايى تحت عنوان « ريشه‌هاى تاريخى و اعتقادى نهضت عاشورا » مراجعه شود . ","page_name":" 77 ","page_number":77},
  {"content":"\r\n\r\nبا شهادت على ( ع ) و بيعت مردم با امام حسن ( ع ) ، معاويه با اقتدارى كه كسب كرده بود با صد و پنجاه هزار سپاه جرّار به سمت كوفه حركت كرد و با زور و تزويرى كه به كار برد صلح را به امام حسن ( ع ) تحميل نمود و حاكميت مطلق كشور اسلامى را به دست گرفت .\r\n\r\nلشكركشى براى كسب قدرت\r\nمعاويه نخستين حاكمى بود كه توانست به وسيله زور و با بهره‌گيرى از حيله‌گرىهاى سياسى ، قدرت را به دست گيرد . قبل از وى ، در جهان اسلام براى تصاحب قدرت ، لشكركشى نشده و رسماً از زور براى كسب قدرت استفاده نشده بود . معاويه خود تصريح مىكرد كه خلافت را نه با محبت و دوستى مردم و نه رضايت آنها از حكومت او ، بلكه با شمشير به دست آورده است . « 1 » \r\nهمچنين گفت :\r\nبه خدا سوگند ! من براى اقامهء نماز ، گرفتن روزه و گزاردن حجّ و دادن زكات با شما جنگ نكردم ؛ اينها را كه شما ، خود انجام مىداديد . من با شما جنگيدم تا بر شما امارت يابم و خداوند آن را به من داد در حالى كه شما از آن ناخشنود بوديد . « 2 » \r\nمعاويه براى به دست گرفتن حكومت ، فتنه‌ها برپا كرد و ظلم‌ها و جنايت‌ها مرتكب شد و جنگ‌ها بر پا نمود . چنان كه قبلًا اشاره شد ، جنگ‌هاى « جمل » ، « صفين » و « نهروان » از سياست‌هاى شيطانى معاويه نشأت يافتند كه هزاران نفر از مردم « شام » و « عراق » را به هلاكت افكند و عدّه‌اى از اصحاب بزرگوار على ( ع ) در اين جنگ‌ها به شهادت رسيدند .\r\nامام على ( ع ) دربارهء فساد و تباهى معاويه و شيطنت‌هاى او فراوان سخن گفته است كه بخش‌هايى از آنها در نهج‌البلاغه آمده است . در اين جا صرفاً يك مورد از آنها را نقل مىكنيم . اميرالمؤمنين ( ع ) در يكى از نامه‌هاى خود به معاويه مىنويسد :\r\n\r\n","description":"","footnote":" ( 1 ) - العقد الفريد ، ج 4 ، ص 81 .  ( 2 ) - شرح نهج‌البلاغه ، پيشين ، ج 16 ، ص 46 . ","page_name":" 78 ","page_number":78},
  {"content":"\r\n\r\nگروه بسيارى از مردم را به هلاكت افكندى با گمراهى و ضلالت خويش آنان را فريفتى ! و در امواج فتنه و فساد انداختى ، همان فتنه و فسادى كه تاريكىهايش فراگير است . و امواج شبهاتش همه آنها را در كام خود فرو برده و اين سبب شد كه آنها از حق بازگردند ، و به جاهليت و دوران گذشته رو آورند ؛ به قهقرا برگشته به حسب و نسب و تفاخرات قومى اعتماد كنند ؛ جز گروهى از روشن ضميران و اهل بصيرت كه از اين راه بازگشته ، و پس از آنكه تو را شناختند از تو جدا شدند . از همكارى و معاونت تو به سوى خدا فرار كردند . . . .\r\nاى معاويه ! در برابر كارهايت از خدا بترس ! و زمامت را از دست شيطان بگير . « 1 » \r\nاين مطلب براى محققان تاريخ اسلام از مسلّمات است كه معاويه در دستيابى به قدرت از هيچ جنايت و خيانتى ابا نكرد . امّا اينكه چگونه مشروعيت اين حاكميت توجيه شد پرسشى است كه يكى از نويسندگان معاصر دربارهء آن مىنويسد :\r\nبايد توجه داشت كه اين واقعيت نيز مىبايست شبيه واقعيت‌هاى سياسى ديگرى كه در آغاز دورهء خلافت رخ داد و بعداً از لحاظ قانونى ، به صورت يك تئورى حكومتى درآمد ، كم كم مقبوليت مىيافت . اگر حاكمى بتواند با قدرت سياسى ، همهء مخالفان را سركوب كرده و از آنان بيعت بگيرد ، در اين صورت « جماعت » به وجود آمده است [ و حكومتش مشروع است 
  ] . . . و بعدها اصل « حكومت از آنِ كسى است كه بر ديگران غلبه كند » ؛ « الحكم لِمَن غَلب » به عنوان يك اصل مسلم در فقه سياسى اهل سنت پذيرفته شد . « 2 » \r\n\r\nيزيد و نحوهء دستيابى به قدرت\r\nمعاويه بر خلاف شيوه خلفاى گذشته و بدون در نظر گرفتن معيارهاى لازم براى رهبرى جهان اسلام وليعهدى يزيد ، فرزند فاسد و تبهكارش را مطرح نمود . و تلاش كرد از تمام بلاد اسلامى براى وى بيعت بگيرد . او براى جا انداختن موضوع ولايت عهدى يزيد و گرفتن بيعت ، دو شيوه را همزمان به كار بست :\r\n\r\n","description":"","footnote":" ( 1 ) - نهج‌البلاغه ، نامه 32 .  ( 2 ) - تاريخ تحوّل دولت و خلافت ، پيشين ، ص 188 . ","page_name":" 79 ","page_number":79},
  {"content":"\r\n\r\n\r\n1 . ارعاب و تهديد\r\nاو در مورد افراد و گروه‌هايى كه احتمال تطميع و كسب رضايت آنان ناممكن مىنمود ، دست به تهديد و ترور زد .\r\nمهم‌ترين مانع در برابر اين توطئه معاويه ، امام حسن مجتبى ( ع ) بود كه از جايگاه ويژه‌اى در بين مسلمانان برخوردار بود . و براساس صلحنامهء معروف ، حكومت را بعد از خودش مىبايست به او واگذار نمايد . معاويه براى برافراشتن اين مانع از طريق همسرش « جعده » دختر اشعث بن قيس اقدام نمود . معاويه علاوه بر وعده‌هاى گوناگون مبلغ يكصد هزار درهم براى « جعده » فرستاد و او را براى مسموم ساختن حضرت ( ع ) تحريك كرد . « 1 » \r\nابن اثير در مورد توسّل معاويه به خشونت و ارعاب ، مطالبى را از نحوهء برخورد هيأت‌هايى كه از طرف معاويه به مناطق مختلف براى اخذ بيعت براى يزيد اعزام شدند نقل مىكند . مردم در مقابل درخواست اين هيأت‌ها با دو گزينه مواجه بودند : يا بيعت با يزيد يا پذيرا شدن شمشير اموى . « 2 » \r\n\r\n2 . تطميع و تزوير\r\nمعاويه همزمان با ارعاب و تهديد مخالفانِ بيعت با يزيد ، بودجه فراوانى از بيت‌المال براى تطميع افراد متنفّذ و عمّال و كارگزاران خود مقرّر كرد . او در اين راستا ، يك‌صد هزار درهم براى « عبدالله بن عمر » فرستاد . او در آغاز پذيرفت امّا پس از ساعاتى گفت : بايد دين و ايمانم را در مقابل اين بيعت بفروشم و مبلغ مزبور كم است . « 3 » \r\n« مغيرة بن شعبه » ده نفر از كوفيان متنفّذ را در مقابل سى هزار درهم آماده كرد كه براى بيعت به شام بروند . پس از رسيدن هيأت مزبور ، معاويه رو به « موسى بن مغيره » كه رياست هيأت كوفه را به عهده داشت ، نمود و سؤال كرد : « در برابر چه مقدار پول پدرت دين اين\r\n\r\n","description":"","footnote":" ( 1 ) - ر . ك . الفصول المهمّة فى معرفة احوال الائمة ( ع ) ، ابن الصباغ مالكى ، ص 154 - 156 .  ( 2 ) - الكامل فى التاريخ ، ابن اثير ، ج 2 ، ص 508 - 513 .  ( 3 ) - همان ، ص 509 . ","page_name":" 80 ","page_number":80},
  {"content":"\r\n\r\nافراد را خريده است ؟ او پاسخ داد : به سى هزار درهم . معاويه گفت : واقعاً دين‌شان را چه ارزان خريده است . » « 1 » \r\nدر جريان ديدار و اظهار بيعت ديگران از جمله هيأتى كه توسّط « عروة » و « زياد بن ابيه » آمده بودند نيز معاويه پرسش مذكور را تكرار كرد . « 2 » \r\nسرانجام معاويه موفّق شد نفرت عمومى از بيعت با يزيد را در سايهء به كارگيرى شمشير آبدار و پول بى شمار بر طرف نمايد . و تا حدودى توانست بخش عمده‌اى از مردم را با ولايت عهدى يزيد موافق سازد . و راه را براى تداوم سلطه اموى هر چند به قيمت انحراف مسير حكومت اسلامى از خلافت دينى به « سلطنت اشرافى » ، هموار كند .\r\n\r\n3 . تلاش‌هاى خيانت بار ديگر\r\nمدينه پايگاه وحى با شخصيت‌هاى برجسته‌اش همچنان مخالف وليعهدى يزيد بود .\r\nبه همين جهت ، معاويه پس از شهادت امام حسن ( ع ) بيشترين حجم فعاليت خويش را براى جا انداختن خلافت يزيد در مدينه اختصاص داد . او به خوبى واقف بود كه مدينه هنوز اهميت فراوانى در جهان اسلام دارد . زيرا بزرگان همين شهر بودند كه با گردن نهادن به خلافت خلفاى پيشين ، به حاكميت آنان مشروعيت بخشيده ، راه را براى اطاعت ساير مسلمانان هموار نمودند . بزرگان اصحاب ، مخصوصاً حسين بن على ( ع ) جايگاه دينى و سياسى بالايى در ميان مسلمانان داشتند . از اين رو ، معاويه شخصاً وارد صحنه شد و نامه‌هايى با عبارت‌ها و شيوه‌هاى متفاوت به امام حسين ( ع ) ، « عبدالله بن عباس » ، « عبدالله بن جعفر » ، « عبدالله بن عمر » و « عبدالله بن زبير » فرستاد و از آنها خواست با يزيد بيعت نمايند .\r\nامام حسين ( ع ) كه گويا درصدد دستيابى به چنين فرصتى بود كه تا به بهانه پاسخ نامه معاويه كژىها و انحرافات فراوان حكومت وى را از جانبى و حقايق روشن و سعادت آفرين دين و خاندان نبوّت را از جانب ديگر بيان دارد ، در پاسخ معاويه نامه‌اى نوشت كه تا حدودى خط مشى آينده خود را اطّلاع رسانى كرد . و براى هميشه تاريخ معاويه و هوادارانش را از همكارى و تشريك مساعى خود مأيوس نمود .\r\n\r\n","description":"","footnote":" ( 1 ) - همان ، ص 508 .  ( 2 ) - همان . ","page_name":" 81 ","page_number":81},
  {"content":"\r\n\r\nامام حسين ( ع ) در نامهء خويش پس از بيان ظلم‌ها و جنايت‌هاى معاويه در بارهء ولايت عهدى يزيد نوشت :\r\nتو پس از اين فسادهاى بزرگ ، فرزندت يزيد را وليعهد خود نمودى . او جوانى است كه شراب مىخورد و اهل بازى با سگ‌هاست . تو در امانت خيانت كردى و امور رعيّت را به تباهى كشاندى و به خيرخواهى ( و اوامر ) پروردگارت بى توجّهى نمودى . اى معاويه ! چگونه ( وجدانت قبول كرد ) شخص شارب خمر را بر امّت محمد ( ص ) ولايت بدهى ؟ ! در حالى كه شرابخوار از فاسقان و از اشرار شمرده مىشود . شرابخوار بر دِرهمى امين نيست چگونه مىتواند بر امّتى امين باشد ؟ ! « 1 » \r\nگرچه بنى هاشم و عده‌اى از صحابه از بيعت با يزيد سر باز زدند امّا معاويه توانست از اكثريت مردم مدينه بيعت بگيرد و وليعهدى يزيد را به عنوان يك امر مسلّم و عمومى جا بياندازد . و اين بدعت بزرگ يعنى موروثى نمودن خلافت اسلامى شكل بگيرد .\r\n« حسن بصرى » يكى از عالمان بنام و مشهور اهل سنت در اين باره مىنويسد :\r\nمعاويه مرتكب كارهايى گرديد كه اگر ساكنان زمين به برخى از آنها متّهم مىشدند براى جنايت و محكوميت آنان كفايت مىنمود : نخست آنكه قدرت را بدون تشكيل شوراى مسلمانان و نظر آنان به دست آورد ، دوم ، زياد را به پدرش ابوسفيان ملحق كرد . [ در حالى كه پيامبر ( ص ) فرمود : الولد للفراش 
  ] . سوم ، « حجر بن عدى » و ياران او را به قتل رساند . چهارم ، فردى مانند يزيد را ولى عهد خويش قرار داد و زمام امور مسلمانان را به دست او داد . « 2 » \r\nدكتر « طه حسين » مصرى كه از نويسندگان معروف مصر مىباشد به بدعت معاويه در مورد معرّفى يزيد به عنوان خليفه اشاره مىكند و آن را كارى خلاف و سرآغاز يك انحراف بزرگ دينى و سياسى در جهان اسلام مىداند . او در اين باره مىنويسد :\r\nكار منفور و بدعت جديدى را كه معاويه در اسلام ايجاد نمود اين بود كه براى خود ولى عهد\r\n\r\n","description":"","footnote":" ( 1 ) - موسوعة كلمات الامام الحسين ، ص 258 . از دعائم الاسلام ، ج 2 ، ص 133 .  ( 2 ) - تذكرة الخواص ، سبط بن جوزى ، ص 7 - 286 . ","page_name":" 82 ","page_number":82},
  {"content":"\r\n\r\nتعيين نمود ، يعنى يزيد را خليفه مسلمين كرد . در آن روز چيزى زشت‌تر از اين نبود كه خلافت موروثى باشد . . .\r\nيزيد يكى از جوانان قريش بود كه در لهو و لعب و عيّاشى و ميگسارى و لذّت از خوشىها افراط مىكرد . و بدون پرده‌پوشى و بطور علنى مرتكب اين اعمال مىشد . . . به اين ترتيب براى اوّلين مرتبه در اسلام ، حكومتى برقرار شد كه پايه‌هاى آن زور و فشار و ترس و وحشت بود و آن حكومت را فرزندان از پدران به ارث مىبردند و ملّت مانند ملكى شده بود كه خليفه آن را چون ماتركى به فرزند خود مىداد . . . « 1 » \r\n\r\nچكيده\r\nاز آنچه گذشت روشن شد كه رهبرى جامعه از نظر اسلام امرى الهى و آسمانى بود كه پس از رحلت پيامبر اكرم ( ص ) در يك انحطاط و انحراف به مسأله‌اى بشرى و زمينى تبديل شد . و آنچه اختيار آن بدست خداوند متعال بود و مىبايست در هر جايى كه او اذن مىدهد قرار گيرد ، در اختيار مردم قرار گرفت . به بهانه رضايت مردم و بيعت آنان حق مسلّم على بن ابى طالب ( ع ) غصب گرديد و به تدريج سقوط كرد تا سرانجام در سال چهلم هجرى به دست معاويه افتاد . او كه تا سال هشتم هجرى از مخالفان سرسخت اسلام بود و با فتح مكّه مجبور به پذيرش اسلام گرديده بود با به كارگيرى زر ، زور و تزوير صلح را بر امام حسن ( ع ) تحميل كرد و رهبرى مطلق كشور را به دست گرفت .\r\nزعامت جامعه اسلامى در يك انحطاط ديگر در سال 60 هجرى به « سلطنت » تبديل شده و معاويه در يك اقدام ناپسند ، فرزند فاسد و شراب خوار خودش را به عنوان خليفه مسلمين معرّفى كرد و براى او بيعت گرفت .\r\nبدون ترديد ، اگر مردم در سقيفه بنى ساعده آن اشتباه بزرگ را مرتكب نشده بودند و ولايت را از جايگاه اصلىاش خارج نساخته بودند ، هرگز گرفتار استبداد معاويه و سلطنت يزيد نمىشدند . و آن همه ظلم و تباهى در جامعه گسترش نمىيافت .\r\n خشت اوّل چون نهد معمار كج * تا ثريّا مىرود ديوار كج \r\n\r\n","description":"","footnote":" ( 1 ) - على ( ع ) و فرزندانش ، طه حسين ، ترجمه محمدعلى شيرازى ، ص 3 - 242 . ","page_name":" 83 ","page_number":83},
  {"content":"\r\n\r\nاز اين رو ، در زيارت عاشورا چنين مىخوانيم :\r\nاللَّهُمَّ خُصَّ انْتَ اوَّلَ ظالِمٍ باللَّعْنِ مِنّى وَابْدَأ بِهِ اوَّلًا ثُمَّ الْعَنِ الثَّانِىَ وَ الثَّالِثَ والرَّابِعَ اللَّهُمَّ الْعَنْ يَزيدَ خامِساً .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nفصل چهارم : پيامدهاى انحراف در نظام سياسى اسلام\r\n1 - جدايى دين از سياست\r\n2 - تسلط افراد فاسق بر سرنوشت مسلمانان\r\n1 - 2 - شخصيت و شيوهء حكومتى معاويه\r\n2 - 2 - كارگزاران معاويه\r\n3 - قرار گرفتن بيت‌المال در اختيار كارگزاران فاسد\r\n1 - 3 - سياست مالى عمر\r\n2 - 3 - سياست مالى عثمان\r\n3 - 3 - فساد مالى معاويه\r\n4 - 3 - فساد مالى يزيد بن معاويه\r\n5 - 3 - نتيجه اشرافىگرى\r\n4 - پيامدهاى ديگر\r\n\r\n","description":"","footnote":"","page_name":" 85 ","page_number":85},
  {"content":"\r\n . \r\n","description":"","footnote":"","page_name":" 86 ","page_number":86},
  {"content":"\r\n\r\nفصل چهارم : پيامدهاى انحراف در نظام سياسى اسلام\r\nوقتى امامت و رهبرى از مركز و محور خود دور شد و در دست كسانى قرار گرفت كه به هيچ وجه شايستگى آن را نداشتند ، زمينهء گسسته شدن ديگر رشته‌هاى دين پديد آمد و در عرصه فرهنگ ، سياست و اقتصاد پيامدهاى تلخى پديد آمد .\r\nچنان كه قراين و اسناد تاريخى گواهى مىدهد انحطاط سياسى و اقتصادى در دورهء « ابوبكر » و « عمر » ، سير چندان شديدى ندارد ؛ و تنها انحطاط فرهنگى به علّت محروميت حاكم ، از فقه و دين‌شناسى و قصور و تقصيرش در اداى مسئوليت‌هاى عاليهء مرجعيت دينى شدّت مىگيرد ؛ امّا در دوران « عثمان » حكومت اسلامى به كلّى از اهداف خودش منحرف مىشود و كارگزاران نالايقى چون « وليد بن عقبه » و « عبدالله بن ابىسرح » به عنوان والى به حكمرانى مىپردازند . و اشرافيت اموى و نژاد پرستى عصر جاهليت بار ديگر زنده مىشود .\r\nبا حاكميت « معاويه » ، سياست‌هاى عثمان با جدّيت پى گرفته مىشود و اختناق و فساد ادارى و مالى گسترش مىيابد و بيت‌المال مسلمين در تيول بنى اميّه ، اين دشمنان ديرينه اسلام قرار مىگيرد و سلطنت موروثى اموى همانند آنچه قيصرها در روم و كسراها در ايران داشتند بر پا مىشود . ارزش‌هاى اسلامى از عرصه سياست و مديريت جامعه محو مىگردد و تباهىهاى اجتماعى و اخلاقى در جامعه اسلامى فراگير مىشود به نحوى كه امام حسين ( ع ) تنها راه بيدارى امّت پيامبر ( ص ) و نجات آنان از دست سياست‌بازان اموى را قيام با همه هستى مىبيند .\r\nدر بخش نخست پيامدهاى فرهنگى و اجتماعى سقيفه بنى ساعده و مهجوريت اهل بيت پيامبر ( ع ) مطرح شد . در اين جا پيامدهاى سياسى آن را به اختصار مرور مىكنيم .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\n1 . جدايى دين از سياست\r\nچنان كه قبلًا يادآورى شد ، فلسفه اصلى حكومت از نظر اسلام ، برقرارى عدالت در جامعه و پاس داشتن حقوق انسان است ؛ امّا ارزش عدالت نيز بدان جهت است كه زمينه‌ساز رشد ارزش‌هاى معنوى و اخلاقى است .\r\nبه عبارت ديگر حكومت ارزش ابزارى دارد و بايد در اختيار فردِ ديندارِ دين شناس باشد تا از آن به عنوان وسيله رشد فضيلت‌هاى الهى و انسانى در جامعه بهره گيرد و اين مهمّ بدون پذيرش مرجعيت همه جانبه اسلام در عرصه حكومت و ادارهء جامعه ميسّر نمىشود .\r\nحكومت پيامبر ( ص ) كه تجسّم عينى اسلام بود اين حقيقت را به صورت عملى به تماشا گزارد ؛ امّا پس از رحلت رسول اكرم ( ص ) سياست از ديانت جدا شد . خلافت و حكومت و سياست اسلامى در اختيار كسانى قرار گرفت كه چندان از معنويت و معرفت دينى برخوردار نبودند و بدين جهت حكومت ، از مسير اصلى منحرف شد . از اين نظر عترت پيغمبر ( ع ) نتوانستند خدمتى كنند ؛ امّا معنويت اسلام و مواريث معنوى رسول اكرم ( ص ) را حفظ كردند و زنده نگه داشتند به طورى كه تدريجاً خلافت اسلامى متلاشى شد ولى مواريث معنوى اسلام محفوظ ماند .\r\nشهيد مطهّرى اين حقيقت را چنين توضيح مىدهد :\r\n[ اسلام 
  ] در عين اينكه مكتبى است اخلاقى و تهذيبى ، سيستمى است اجتماعى و سياسى . اسلام معنى را در مادّه ، باطن را در ظاهر ، آخرت را در دنيا و بالاخره مغز را در پوست و هسته را در پوسته نگهدارى مىكند . انحراف خلافت و حكومت از مسير اصلى خود ، دستگاه خلافت را به منزلهء پوسته بى مغز و قشر بدون لُب درآورد . عناوين « يا امير المؤمنين » و « يا خليفة رسول الله » و « جهاد فى سبيل الله » و سرانجام حكومت به نام خدا و پيغمبر محفوظ بود ، امّا معنى ، يعنى تقوا و راستى و عدالت و احسان و محبت و مساوات و حمايت از علوم و معارف در آن وجود نداشت ، خصوصاً در دورهء اموى كه با علوم و معارف مبارزه مىشد و تنها شعر و عادات و آداب جاهلى و مفاخرت به آباء و انساب ترويج مىشد . اينجا بود كه سياست از\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nديانت عملًا جدا شد . يعنى كسانى كه حامل مواريث و حافظ مواريث معنوى اسلام بودند از سياست دور ماندند و در كارها نمىتوانستند دخالت كنند و كسانى كه زعامت و سياست اسلامى در اختيار آنها بود از روح معنويت اسلام بيگانه بودند و تنها تشريفات ظاهرى را از جمعه و جماعت و القاب و اجازه به حكّام اجرا مىكردند . آخرالامر كار يكسره شد و اين تشريفات ظاهرى هم از ميان رفت و رسماً سلطنت‌هايى به شكل قبل از اسلام پديد آمد و روحانيت و ديانت به كلّى از سياست جدا شد .\r\nاز اينجاست كه مىتوان فهميد بزرگ‌ترين ضربه‌اى كه بر پيكر اسلام وارد شد از روزى شروع شد كه سياست از ديانت منفك شد . در زمان ابو بكر و عمر اگر چه هنوز سياست و ديانت تا حدّى توأم بود ولى تخم جدايى اين دو از زمان آنها پاشيده شد . « 1 » \r\nدر عصر خلفاء به تدريج كار به جايى رسيد كه نه تنها سياست و حكومت ، براساس دين و در خدمت دين نبود ؛ بلكه بر ضد دين به كار گرفته شد و با آنچه ارزش و معنويت اسلام به حساب مىآمد مبارزه شد . امام حسين ( ع ) در اين باره فرمود :\r\nآگاه باشيد ! اينك هيأت حاكمه سر به فرمان شيطان فرود آورده و فرمان خداى رحمان را فرو گذاشته‌اند ؛ درآمد عمومى را به انحصار خويش درآورده و در مصرف آن ، راه تبعيض را مىپيمايد ؛ آنچه را خدا حرام شمرده روا گردانيده‌اند و آنچه را حلال و روا شمرده ناروا ساخته‌اند . من در اين ميان از هر كس سزاوارتر به مبارزهء دگرگون كننده و مخالفت آميزم . . . « 2 » \r\nو يزيد ماهيت ضد دينى خودش را با يك جمله آشكار كرد ؛ او پس‌از شناختن اسيران و سرهاى بريده ، با چوب خيزران بر لب و دندان حسين بن على ( ع ) مىزد و اين اشعار را زمزمه مىكرد :\r\n ليتَ اشْياخى بِبدرٍ شَهِدوا * جزع الخزرج مِنْ وَقْعِ الاسل\r\nلَعِبَتْ هاشم بالملك فلا * ملك جاء و لا وحىٌ نزل . . . « 3 »  \r\n\r\n","description":"","footnote":" ( 1 ) امامت و رهبرى ، مرتضى مطهرى ، ص 31 - 32  ( 2 ) الكامل ، ابن اثير ، ج 2 ص 553  ( 3 ) تذكرة الخواص ، سبط بن الجوزى ، ص 290 بحارالانوار ، ج 33 ص 45 ص 133 الاحتجاج ، ج 2 ص 307 ","page_name":" 89 ","page_number":89},
  {"content":"\r\n\r\nيكى از مورّخان بزرگ اهل سنت مىنويسد :\r\nيزيد با گفتن اين اشعار بطور قطع كفرش را اظهار نموده است . « 1 » \r\nبنابراين ، پس از رحلت پيامبر اكرم ( ص ) سياست و مديريت جامعه از دين جدا شد و به‌تدريج ، قدرت در دست عدّه‌اى مشرك و بىدين قرارگرفت كه اساساً منكر خدا ونبوّت بودند . اين است نتيجه فاصله افتادن بين اولياء خدا و سياست و تدبير و اداره جامعه اسلامى . و تاريخ گواهى مىدهد كه اگر دينداران دست از سياست بكشند ، سياست بازان دست از سر دين بر نمىدارند و دين و پيروانش را بازيچه هوس‌هاى خويش مىنمايند چنان كه در صدر اسلام چنين شد .\r\n\r\n2 . تسلّط افراد فاسق بر سرنوشت مسلمانان\r\nپيامد ديگر مهجوريت امام معصوم ( ع ) و غصب شدن خلافت اسلامى ، سلطه امويان ، اين دشمنان ديرينه اسلام بر سرنوشت مسلمين بود . شايد در تاريخ كم نظير باشد كه مخالفان درجه اوّل يك مكتب و ايدئولوژى در مدت كوتاهى با عوض كردن پوستين خود ، اين چنين رهبرى آن را به دست بگيرند . بنى اميّه تا سال هشتم هجرت از دشمنان سرسخت اسلام بودند . در فتح مكّه وقتى اقتدار مسلمانان را ديدند چاره‌اى جز پذيرش اسلام نديدند . لذا تظاهر به مسلمانى كردند . پس از رحلت پيامبر ( ص ) در زمان عمر در دستگاه رهبرى نفوذ كردند و در زمان عثمان مناصب حكومتى را يكى پس از ديگرى بدست آوردند . با شهادت امام على ( ع ) و تحميل صلح بر امام حسن ( ع ) سلطه همه جانبه خود را بر كلّ جهان اسلام گسترش دادند . تسلّط اين قبيلهء سوداگر كه هرگز اسلام را باور نكرده بودند بر سرنوشت مسلمانان به معناى به خطر افتادن اساس اسلام بود . از اين رو ، اولياء خدا همواره روشنگرى مىكردند و ماهيت پليد امويان و خيانت‌هاى آنها را بيان مىكردند .\r\n\r\n","description":"","footnote":" ( 1 ) - تذكرة الخواص ، ص 290 . ","page_name":" 90 ","page_number":90},
  {"content":"\r\n\r\nامير مؤمنان ( ع ) با بصيرتى كه داشت دربارهء سلطه امويان چنين هشدار مىدهد :\r\nآگاه باشيد ترسناك‌ترين فتنه‌ها براى شما از نظر من فتنه بنى اميّه است ؛ فتنه‌اى است كور ، و ظلمانى كه حكومتش همه جا را فرا گيرد ، و بلاى آن مخصوص نيكوكاران است .\r\nهر كس در آن فتنه بصير و بينا باشد ( و با آن ستيزه‌جويى كند ) بلا و سختى به او مىرسد ، و هر كس در برابر آن نابينا باشد ، حادثه‌اى براى او رخ نمىدهد . « 1 » \r\nو در خطبه‌اى ديگر فرمود :\r\nبه خدا سوگند ، بنى اميّه بعد از من براى شما زمامداران بدى خواهند بود ، آنها همچون شتر بدخويى هستند كه صاحب خود را دندان مىگيرد ، و با دستش بر سر او مىكوبد و با پا ، وى را دور مىكند ، و از شير خود آنها را منع مىنمايد .\r\nهمواره با شما با سختى رفتار كنند ، جز كسانى كه برايشان سودى داشته باشد و يا لااقل به آنها ضررى نرسانند .\r\nشكنجه‌هاى آنها بر شما طولانى خواهد بود . . . فتنه‌هاى آنها پشت سر يكديگر با قيافهء زشت و ترسناك بر شما فرو مىبارند ، نه راهنمايى در آن خواهد بود و نه پرچم نجاتى در لابلاى آن به چشم مىخورد . . .\r\nدر آن هنگام قريش دوست دارد آنچه در دنيا است از دست بدهد تا يك بار مرا ببيند . گرچه لحظاتى كوتاه به اندازه كشتن شترى باشد تا با اصرار از آنها چيزى را بپذيرم كه امروز پاره‌اى از آن را مىخواهم و نمىدهند ! « 2 » \r\nامّا در اثر بىتوجّهى مردم به رهبران آسمانى و همراهى آنان با عناصر فاسد ، پيش‌بينى اولياى دين به وقوع پيوست . معاويه ، با زر و زور و تزوير بر جامعه اسلامى مسلّط شد و بيست سال حكومت كرد . و در اين مدت خيانت‌ها و ظلم‌هاى فراوانى در حق اسلام و مسلمانان انجام داد .\r\n\r\n","description":"","footnote":" ( 1 ) - نهج‌البلاغه ، نامه 7 .  ( 2 ) - همان ، خطبه 93 . ","page_name":" 91 ","page_number":91},
  {"content":"\r\n\r\nدر اين دوران سخت ، امامان معصوم ( ع ) از هر فرصتى براى جلوگيرى از ادامه فساد و تباهى بنى اميّه تلاش كردند ؛ امّا نهضت همه جانبه در عصر معاويه ميسّر نبود . با مرگ وى در سال 60 هجرى و آغاز سلطنت يزيد فرصتى پديد آمد كه امام حسين ( ع ) بر ضد آن كانون فساد و ظلم و زورگويى قيام نمايد .\r\nامام حسين ( ع ) براى نجات اسلام و مسلمانان از دست عناصر فاسد اموى قيام كرد . اگر اين حركت الهى با هر توجيهى انجام نمىشد ، حتى نامى از اسلام ، در تاريخ باقى نمىماند .\r\nدر اين جا ، ماهيت معاويه و يزيد و برخى از كارگزاران فاسد آنان را مورد ارزيابى قرار مىدهيم تا اين حقيقت كه آنان درصدد وارونه ساختن اسلام بودند روشن‌تر شود .\r\n\r\n1 - 2 . شخصيت و شيوه حكومتى معاويه\r\nمعاويه داراى شخصيت عجيب و پيچيده‌اى بود . او در حيله‌گرى و دسيسه‌چينى سرآمد روزگار خويش بود و براى دست‌يابى به قدرت هر جنايت و خيانتى را مرتكب مىشد . او مسبّب اصلى حوادثى چون قتل « عثمان » ، « جنگ جمل » ، « جنگ صفين » و « نهروان » است كه در آنها هزاران نفر از مسلمانان به شهادت رسيدند . و هزاران انسان جاهل و نادانِ فريب خورده به هلاكت افتادند .\r\nاگر از گذشته سياه معاويه و دشمنىهاى او و پدرش با پيامبر ( ص ) بگذريم ، مخالفت او در برابر خليفه بر حق و امام واجب الاطاعه‌اى چون اميرالمؤمنين ( ع ) در محكوميت وى از لحاظ اعتقادى و سياسى كفايت مىنمايد و او را تا حدّ يك ياغى و فتنه‌گر كه اسلام جواز قتل وى را داده است تنزّل مىدهد .\r\nقبل از اينكه به خيانت‌هاى وى بپردازيم ، برخى از نامه‌هاى امام على ( ع ) را نقل مىكنيم كه به خوبى هويت معاويه را براى جامعه و تاريخ تعريف كرده است :\r\nامير مؤمنان ( ع ) ضمن نامه‌هايى كه به معاويه نوشته است او را چنين معرّفى مىكند :\r\nاى معاويه ! از كى شما ( بنى اميّه ) لياقت فرمانروايى و حكمرانى بر مردم داشتيد و كى مىتوانستيد زمامدار مسلمانان باشيد در حالى كه نه سابقه خوبى داريد و نه هيچ فضيلت و بزرگوارى بر شما به ثبت رسيده است . به خدا پناه مىبريم از برقرارى گذشته‌هاى بدبختى و\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nشقاوت و من به تو اخطار مىكنم از غوطه‌ور شدن در فريب آرزوها و دو گونه بودن ظاهر و باطن . . . « 1 » \r\nتو ( اى معاويه ! ) همان كسى هستى كه همواره در بيابان گمراهى ، سرگردانى و از راه راست و حدّ اعتدال منحرفى . « 2 » \r\nگروه بسيارى از مردم را به هلاكت افكندى و آنان را به گمراهى خود فريفتى ، و در موج درياى ( نفاق و دورويى ) خويش انداختى كه تاريكىها ( گمراهىها ) آنها را احاطه كرده و امواج شبهاتش همه آنها را در كام خود فرو برده و اين سبب شده كه آنها از حقّ باز گردند و به جاهليت و دوران گذشته رو آورند ، به قهقرا برگشته و به حسب و نسب و تفاخرات قومى اعتماد كنند . . . اى معاويه ! در برابر كارهايت از خدا بترس ! و مهار خود را از دست شيطان بگير ! زيرا دنيا از تو جدا خواهد گشت و آخرت به تو نزديك است . « 3 » \r\nهمانطور كه گفته‌اى ما و شما گرد هم جمع و با هم انس داشتيم ، ولى در گذشته از هم جدا شديم ، زيرا ما ايمان آورديم و شما به كفر خود باقى مانديد ، امروز هم ما به راه راست مىرويم و شما پيرامون فتنه هستيد . آنها كه از گروه شما اسلام را پذيرا شدند از روى ميل نبود ، بلكه در حالى بود كه همه بزرگان عرب در برابر رسول خدا ( ص ) تسليم شدند و در حزب او درآمدند . « 4 » \r\nاى بندگان خدا ! من از هر كس ديگر به پاسخگويى بدين دعوت و پذيرفتن حكم قرآن شايسته‌ترم ، ولى معاويه و عمرو بن عاص و ابن ابى معيط و حبيب بن مسلمه و ابن ابى سرح نه اهل دين‌اند و نه مرد قرآن ، من بهتر از شما ايشان را مىشناسم چه از كودكى با آنان همدم بوده و در بزرگسالى با آنها هم صحبت بوده‌ام و مىدانم كه ايشان بدترين كودكان بودند و اينك بدترين مردانند . « 5 » \r\n\r\n","description":"","footnote":" ( 1 ) - نهج‌البلاغه ، نامه 10 .  ( 2 ) - همان ، نامه 28 .  ( 3 ) - همان ، نامه 32 .  ( 4 ) - همان ، نامهء 64 .  ( 5 ) - بحارالانوار ، ج 32 ، ص 532 و ج 33 ، ص 312 ؛ شرح نهج‌البلاغه ، ابن ابى الحديد ، ج 2 ، ص 216 ؛ وقعة صفين ، نصر بن مزاحم ، ص 489 . ","page_name":" 93 ","page_number":93},
  {"content":"\r\n\r\n( اى معاويه ! ) اندرزهاى پر وصله و رنگارنگ به همراه نامه تزيين شده‌ات به من رسيد . آن را با گمراهىهاى خويش مزيّن ساخته‌اى و با سوء رأيت امضاء نموده‌اى ، نامه‌اى است از مردى كه چشم ندارد تا هدايتش كند و رهبر ندارد تا ارشادش نمايد . هوا و هوس او را به سوى خود دعوت نموده و او اين دعوت را اجابت كرده . گمراهى افسارش را گرفته و او را به دنبالش مىبرد به همين دليل بسيار هذيان مىگويد و در گمراهى سرگردان است . « 1 » \r\nامام حسن ( ع ) با آنكه شرايط ناگوار سياسى و اجتماعى ، او را واداشت تا با معاويه صلح نموده قدرت سياسى را به او تحويل دهد ، اما همچنان معاويه را براى امارت شام صالح نمىديد ، و هرگز او را شايسته خلافت اسلامى نمىدانست از اين رو ، در متن صلحنامه نيز قدرت و حاكميت وى را « خلافت » و « امامت » ندانست .\r\nاسناد موجود تاريخى نشان مىدهد كه آن حضرت ، بارها معاويه را با صراحت تمام مورد شناسايى قرار داد و كارنامه سياه او و خاندانش را مورد توجه مردم ساخت تا نسل حاضر در اين باره غفلت نورزد و نسل‌هاى بعدى نيز مورد فريب و تزوير قرار نگيرند . « 2 » \r\nمهم‌ترين نشانهء افكار و انديشه‌هاى جاهليت كه در حكومت معاويه خودنمايى مىكرد پس از رقابت شديد و خصومت عميق با اهل بيت ( ع ) و بنى هاشم ، رويكرد قبيله‌اى وى با قضاياى گوناگون حكومت‌دارى بود . معاويه دستور داده بود تا گواهى دادن هيچ‌يك از اصحاب على ( ع ) پذيرفته نشود . « 3 » \r\nامام حسين ( ع ) به او نوشت :\r\nتو زياد را بر عراق حاكم كردى در حالى كه دست و پاى مسلمانان را قطع كرده ، چشم مردمان را كور مىكرد و آنها را بر شاخه‌هاى نخل ، به دار مىآويخت . تو به او نوشتى : هر كس بر دين على است او را بكش او نيز آنها را كشته و به امر تو مُثله كرد . « 4 » \r\n\r\n","description":"","footnote":" ( 1 ) - نهج‌البلاغه ، نامه 7 .  ( 2 ) - ر . ك . الامامة والسياسة ، ابن قتيبه ، ج 1 ، ص 131 - 138 .  ( 3 ) - بحارالانوار ، ج 44 ، ص 126 .  ( 4 ) - الاحتجاج ، ج 2 ، ص 297 . ","page_name":" 94 ","page_number":94},
  {"content":"\r\n\r\nاو دستور داد تا نسبت به محبّان امام على ( ع ) در مورد عطاها و پرداخت بيت‌المال سخت‌گيرىكرده اسامى آنها را از ديوان بيت‌المال حذف نمايند . فشار آنان بر اهل‌بيت ( ع ) به اندازه‌اى بود كه براى تشديد دشمنى با آنها ، صريحاً اعلام كردند : « لا صلاة الّا بلعن ابى تراب » « 1 »  ؛ نماز بدون لعن على ، نماز نيست .\r\nمعاويه با دسيسه شيطانى خود امام حسن ( ع ) را مسموم كرد و به شهادت رساند و همچنين « مالك اشتر » را به وسيلهء عسلِ زهرآلود مسموم نمود . او « حجر بن عدى » و ياران مؤمن او را مظلومانه به قتل رساند . و در دوران حكومتش اختناق عجيبى را بر جهان اسلام حاكم نمود . و سپاهيان او در عراق و مناطق ديگر اسلامى بزرگ‌ترين جنايت‌ها را مرتكب شدند .\r\nمعاويه ( چنان كه در بخش نخست اين مجموعه به‌طور مستند بيان شد ) براى قداست بخشيدن به خاندان اموى از جعل حديث و نسبت دروغ به پيامبر ( ص ) و مخدوش ساختن شخصيت پيامبر ( ص ) نيز ابايى نداشت .\r\nاو براى توجيه كارهاى نادرست امويان تفكّر انحرافى و تخديرى « ارجاء » « 2 »  را ترويج مىكرد . انديشه ارجاء و نفى عمل و واگذارى امور به خدا و تسليم مطلق در برابر حاكم ، نتيجه روشن و محتومش تأييد بنى اميّه بود ، چرا كه براساس اين اعتقاد ، امويان هر قدر هم كه مرتكب گناه و جنايت مىشدند ، باز مؤمن و مسلمان بودند ! از اين‌رو فرقهء « مرجئه » نه تنها در مبارزه با امويان و از ميان بردن آنان ، با خوارج و شيعه موافق نبودند ؛ بلكه در خدمت آنان بودند و حكومت امويان را يك حكومت اسلامى مىدانستند . و مخالفت با آن را به هيچ وجه جايز نمىشمردند .\r\n\r\n","description":"","footnote":" ( 1 ) - شرح نهج البلاغه ، ابن ابى الحديد ، ج 7 ، ص 121 .  ( 2 ) - فرقهء مرجئه ايمان را عبارت از اعتقاد قلبى محض مىدانستند و هيچ گونه عمل حاكى از اين اعتقاد را ، لازم نمىشمردند . حتى گروهى از آنان پا را فراتر گذاشته و معتقد بودند كه : ايمان عبارت از اعتقاد قلبى است اگر چه به زبان اظهار كفر كند و يا بت بپرستد . ( الفصل فى الملل و الاهواء والنحل ، ابو محمد على بن احمد بن حزم الاندلسى ، ص 204 . ) ","page_name":" 95 ","page_number":95},
  {"content":"\r\n\r\nانديشه ارجاء به معاويه اين اجازه را داد كه با همهء فسادش بگويد :\r\nالارض للّه وانَا خليفة الله فما اخذ من مال الله فهو لى و ما تركت منه كان جائزاً لى « 1 » \r\nزمين از آن خدا است و من جانشين خدا هستم ، آنچه از مال خداوند برمىدارم ، از آن من است و هر آنچه از آن صرف نظر مىكنم ، مجازم .\r\nهمچنين معاويه براى مشروعيت بخشيدن به حاكميت خود و ساير خلفاى بنى اميّه جبرگرايى را ترويج مىكرد .\r\n« قاضى عبدالجبّار معتزلى » به نقل از استادش « ابوعلى جبايى » مىنويسد :\r\nنخستين فرد ( از حاكمان بنى اميّه ) كه به تفكّر جبر قائل شد و آن را آشكار كرد ، معاويه بود .\r\nاو همه كارهاى خويش را به قضاوت الهى مستند مىكرد و به اين وسيله در برابر مخالفان عذرتراشى كرده آنان را به اين خيال مىانداخت كه درست كردار است و خدا او را پيشوا و ولى امر قرار داده است . پس از وى اين انديشه در ميان زمامداران اموى رواج يافت . « 2 » \r\nاو در پاسخ مخالفان وليعهدى يزيد گفت :\r\nخلافت امر « يزيد » قضا و خواست خداست و بندگان خدا حقّ دخالت در آن را ندارند . « 3 » \r\nاز آنچه گذشت روشن مىشود كه معاويه اساساً اعتقادى به اسلام نداشته و منافقانه اظهار اسلام مىنمود و براى ضربه زدن به اسلام و مخدوش ساختن چهره مفسّران واقعى اسلام و اهل بيت پيامبر ( ع ) و از بين بردن آنان و كشتن بندگان صالح خدا و حمايت از فرقه‌هاى منحرف از هيچ كوششى دريغ نكرده است .\r\n\r\n2 - 2 . كارگزاران معاويه\r\nمعاويه مردمان با فضيلت و نيكوكار را از صحنه خارج كرد و مسئوليت‌هاى حكومتى\r\n\r\n","description":"","footnote":" ( 1 ) - مروج الذهب ، مسعودى ، ج 3 ، ص 53 . الغدير ، ج 8 ، ص 349 .  ( 2 ) - المغنى ، القاضى ابوالحسن عبدالجبار ، تحقيق : توفيق الطويل و سعيد زايد ، ج 8 ، ص 4 .  ( 3 ) - الامامة والسياسة ، ج 1 ، ص 205 ، 210 . ","page_name":" 96 ","page_number":96},
  {"content":"\r\n\r\nرا در اختيار افراد فاسد و بى بند و بار قرار داد . در اين جا برخى از كارگزاران معاويه را به اختصار معرفى مىكنيم :\r\nمغيرة بن شعبه :\r\nيكى از عناصر فاسدى كه معاويه بر مسلمانان مسلّط كرد و ولايت كوفه را به وى داد ، « مغيرة بن شعبه » بود . او كسى بود كه رسول خدا ( ص ) هداياى وى را رد كرد و فرمود :\r\nاين مكر و حيله است ، در مكر و حيله خيرى نيست . « 1 » \r\nهمچنين مغيره كسى بود كه ابوبكر و دو نفر ديگر به زناكار بودن وى گواهى دادند !\r\nعمرو بن عاص :\r\nيكى از عمّال معاويه كه از طرف وى والى مصر شد « عمرو بن عاص » است . وى در مكر و حيله سرآمد همه حيله‌گران بود و از هيچ خيانتى در حق اسلام و مسلمانان فروگذار نكرد و با خدا و رسول و اهل بيت پيامبر ( ع ) دشمنى نمود . « 2 » \r\n« ابن ابى الحديد » مىگويد :\r\nزمخشرى در كتاب « ربيع الابرار » مىنويسد : مادر عمرو عاص « نابغه » نام داشت . وى اسيرى بود كه « عبداللّه بن جدعان » او را در مكّه خريده بود . او زنى آلوده و بى باك و بى پروا بود .\r\nعبدالله وى را آزاد ساخت . « ابو لهب » ، « اميّة بن خلف » ، « هشام بن مغيره » ، « ابوسفيان » و « عاص بن وائل » با او آميزش كردند . عمرو از او متولد شد و هر كدام از اين چند نفر مدعى بودند كه عمرو فرزند او است ولى مادرش با اينكه عمرو به ابوسفيان بيشتر از همه شبيه بود گفت : عمرو فرزند عاص است و اين به خاطر كمك‌هاى مالى بود كه عاص به او مىنمود ، ابوسفيان همواره مىگفت : « من ترديد ندارم كه عمرو فرزند من است » . « 3 » \r\n\r\n","description":"","footnote":" ( 1 ) - النصايح الكافيه يا اندرز به هواداران معاويه ، ص 97 .  ( 2 ) - بحارالانوار ، ج 30 : ص 645 .  ( 3 ) - شرح نهج‌البلاغه ، ابن ابى الحديد ، ج 6 ، ص 283 . ","page_name":" 97 ","page_number":97},
  {"content":"\r\n\r\nعاص بن وائل كه به ظاهر پدر عمرو به حساب مىآمد از دشمنان سرسخت پيامبر ( ص ) و از كسانى بود كه رسول خدا ( ص ) را استهزاء مىنمود و آيهء « انّا كَفَيْناكَ الْمُسْتَهْزِئينَ » « 1 »  درباره او و همكارانش نازل شد . « 2 » \r\nعمرو نيز از كسانى بود كه همواره پيامبر ( ص ) را در مكّه مىآزرد و سنگ ، سر راه او مىريخت . پيامبر ( ص ) در حالى كه در « حجر » نماز مىخواند او را نفرين كرد و فرمود :\r\n« خدايا عمرو بن عاص مرا هجو كرده و من شاعر نيستم ، تو او را به تعداد كلماتى كه مرا هجو كرده لعنت كن ! » « 3 » \r\nاو در مقابل ولايت مصر با معاويه بيعت كرد و در برابر امام بر حق علىبن‌ابىطالب ( ع ) ايستاد . و توطئه‌هاى فراوانى بر ضد حكومت علوى طرّاحى كرد . على ( ع ) در نامه‌اى به عمرو بن عاص چنين نوشت :\r\nتو دين خود را تابع كسى قرار داده‌اى كه گمراهىاش آشكار است و پرده‌اش دريده ! افراد با شخصيت و بزرگوار در همنشينى با او لكه دار مىشوند ، و انسان حليم و عاقل با معاشرت با او به سفاهت و نادانى مىگرايد . تو گام به جاى قدم او گذاشتى ، و بخشش او را خواستار گرديدى ، همچون سگى كه به دنبال شيرى برود ، به چنگال او متكى شده و منتظر قسمت‌هاى اضافى شكارش باشد كه به سوى او اندازد ( تو با اين كار ) دنيا و آخرت خود را تباه كرده‌اى ! در حالى كه اگر به حقّ مىپيوستى آنچه مىخواستى به آن مىرسيدى . ( زيرا كه استعداد آن را دارى ) پس ( اكنون كه از حقّ رو گردانده در گمراهى افتادى ) اگر خدا مرا بر تو و پسر ابوسفيان مسلّط ساخت كيفر آنچه انجام داده‌ايد به شما خواهد داده ، اما اگر حوادث به صورتى درآمد كه من آن قدرت را نيافتم و شما باقى مانديد آنچه در پيش داريد و در سراى آخرت براى شما مهيّا شده بدتر است . « 4 » \r\n\r\n","description":"","footnote":" ( 1 ) - حجر ( 15 ) ، آيه 95 .  ( 2 ) - ترجمه الميزان ، همان ، ج 12 ، ص 277 .  ( 3 ) - شرح نهج‌البلاغه ، پيشين ، ج 6 ، ص 282 .  ( 4 ) - نهج‌البلاغه ، نامهء 39 . ","page_name":" 98 ","page_number":98},
  {"content":"\r\n\r\nو در خطبه‌اى ديگر وى را چنين توبيخ و سرزنش نمود :\r\nشگفتا ! از پسر زن بدنام ! در ميان مردم شام نشر مىدهد كه من اهل مزاح هستم و مردى شوخ طبعم كه مردم را سرگرم مىكند . حرفى نادرست گفته و سخنى به گناه انتشار داده است ! آگاه باشيد كه بدترين گفتار ، دروغ است . او سخن به دروغ مىگويد و وعده مىدهد و تخلّف مىنمايد ، درخواست مىكند و اصرار مىورزد ، اگر از او چيزى درخواست شود بخل مىكند به عهد و پيمان خيانت مىنمايد و پيوند خويشاوندى را قطع مىكند . به هنگام نبرد مادامى كه شمشيرها به كار نيفتاده سر و صدا راه مىاندازد ، پس آنگاه كه شمشيرها از غلاف بيرون آمده و جنگ شروع گرديد براى رهايى جانش بهترين و بزرگ‌ترين نقشه‌اش آن است كه جامه‌اش را بالا زند و عورت خود را آشكار سازد ! آگاه باشيد ، به خدا سوگند . ياد مرگ مرا از شوخى و سرگرمى باز مىدارد ولى او را فراموشى آخرت از گفتن سخن حقّ باز داشته است . او حاضر نشد با معاويه بيعت كند جز اينكه از او مزدى بگيرد و در برابر از دست دادن دينش بهايى گرفت . « 1 » \r\nسمرة بن جندب :\r\nيكى ديگر از واليان معاويه كه به فرماندارى بصره منصوب شد ، « سمرة بن جُندب » است . وى همان كسى است كه درخواست پيامبر اكرم ( ص ) را دربارهء فروش يا هبه و يا معاوضه درختش ( كه مزاحم خانواده‌اى مسلمان بود ) با درختى در بهشت خوددارى كرد . « 2 »  او با اين كار نشان داد نه به پيامبر ( ص ) حرمتى قائل است و نه اعتقادى به معاد دارد .\r\nوى در ايّامى كه در بصره به جانشينى از « زياد بن ابيه » حكومت مىكرد هشت هزار نفر را كشت و به هنگامى كه نزد « زياد » آمد گفت : « باكى ندارم كه هشت هزار نفر ديگر را نيز بكشم ! » « 3 » \r\n\r\n","description":"","footnote":" ( 1 ) - نهج‌البلاغه ، خطبه 84 .  ( 2 ) - ر . ك : كافى ، ج 5 ، ص 292 .  ( 3 ) - تاريخ طبرى ، ج 4 ، ص 232 . ","page_name":" 99 ","page_number":99},
  {"content":"\r\n\r\n« ابو سوار عدوى » مىگويد :\r\n« سمرة » چهل و هفت نفر از بستگان مرا كه همه حافظ قرآن بودند در يك روز به قتل رساند . « 1 »  وى از تحريك كنندگان مردم به جنگ با امام حسن ( ع ) بود . « 2 » \r\nعمرو بن سعيد بن عاص :\r\nمعاويه ، « عمرو بن سعيد » را كه مردى متكبّر و فاسد بود ، والى مكّه نمود . او همان‌جبّارى است كه ، از طرف يزيد مأموريت يافت در موسم حجّ حسين بن على ( ع ) را به شهادت برساند . « 3 »  و او كسى بود كه روى منبر پيامبر اكرم ( ص ) خون از دماغش جارى شد . و پيش‌گويى حضرت ( ص ) تحقيق يافت كه فرموده بود :\r\nيكى از جبابره بنى اميّه روى منبر من خون از دماغش جارى خواهد شد و روى منبر خواهد ريخت . « 4 » \r\nزياد بن ابيه\r\n« زياد بن ابيه » از كارگزاران على ( ع ) در منطقه فارس بود . تذكّر و هشدار امام على ( ع ) به وى ( در نامه 20 و 44 ) اجمالًا نشان مىدهد كه وى زمينه لغزش داشته است . پس از شهادت على ( ع ) ، معاويه وى را به پدرش ابوسفيان ملحق كرد . او ادّعا نمود ابوسفيان در زمان جاهليت با « سميّه » زن عبيد و مادر « زياد » زنا كرده و او به وجود آمده است . « 5 » \r\n« زياد » بعد از شهادت على ( ع ) به معاويه پيوست و خبث باطنى خودش را آشكار كرد . « 6 » \r\nمعاويه او را حاكم « كوفه » قرار داد و بعدها فرمانروايى « بصره » را نيز به وى محوّل كرد . زياد كه روزى در صف ياران على ( ع ) بود و بسيارى از آنها را به خوبى مىشناخت ،\r\n\r\n","description":"","footnote":" ( 1 ) - تاريخ طبرى ، ج 4 ، ص 242 .  ( 2 ) - شرح نهج‌البلاغه ، همان ، ج 4 ، ص 78 .  ( 3 ) - بحارالانوار ، ج 45 ، ص 98 .  ( 4 ) - النصايح الكافيه ، ص 102 .  ( 5 ) - الغدير ، ج 10 ، ص 218 .  ( 6 ) - بحارالانوار ، ج 44 ، ص 129 . ","page_name":" 100 ","page_number":100},
  {"content":"\r\n\r\nشيعيان را مورد تعقيب قرار داد و به شهادت رساند و دست و پاهاى آنها را قطع كرد ، نابينا ساخت ، بر شاخهء درخت خرما به دار آويخت و از عراق پراكنده نمود . به طورى كه احدى از شخصيت‌هاى معروف شيعه در عراق باقى نماند . « 1 » \r\nبُسر بن ارطاة :\r\nاز جمله كسانى كه از طرف معاويه به حكومت رسيد « بسر بن ارطاة » بود . وى در فرماندهى سپاهى كه از طرف معاويه به مدينه و يمن اعزام شد ، بزرگترين خيانت‌ها را مرتكب شد . وى در سال 41 هجرى به عنوان والى « بصره » معرّفى گرديد .\r\nبُسر بن ارطاة همان كسى بود كه دو كودك « عبيدالله بن عباس » را در يمن در دامان مادرشان كشت . « 2 » \r\n« طبرى » مىگويد :\r\nحنظلة بن عباس روايت مىكند كه بسر بن ارطاة گروهى از كودكان « بنى كعب » را در بالاى چاه آب آنان مشاهده كرد و همگان را در درون چاه افكند . « 3 » \r\nچنان كه مورّخان گزارش كرده‌اند وى در مدينه جنايت‌هاى فراوانى مرتكب شد . « 4 » \r\nيزيد بن معاويه\r\nيكى از افراد فاسدى كه با زور و تزوير معاويه بر سرنوشت مسلمانان مسلّط شد « يزيد بن معاويه » بود . وى بر آداب و فرهنگ مسيحيت رشد و نمو كرده بود و از معرفت اسلامى فاصلهء فراوان داشت . مادر يزيد از قبيلهء « بنى كلب » بود كه گرايش به مسيحيت داشتند . معلّمان و مربّيان وى نيز از مسيحيان « نسطورى » شام بودند . « 5 » \r\n« علايلى » ، پس از بررسى عالمانه شخصيت يزيد از جهات گوناگون ، مىنويسد :\r\n\r\n","description":"","footnote":" ( 1 ) - ر . ك . شرح نهج‌البلاغه ، ابن ابى الحديد ، ج 16 ، ص 179 - 204 و بحارالانوار ، ج 44 ، ص 123 .  ( 2 ) - بحارالانوار ، ج 44 ، ص 129 .  ( 3 ) - النصايح الكافيه ، ص 105 .  ( 4 ) - ر . ك . تاريخ طبرى ، ج 4 ، ص 105 ، 107 ، 134 .  ( 5 ) - تاريخ الحسين ( ع ) ، عبدالله العلايلى ، ص 240 . ","page_name":" 101 ","page_number":101},
  {"content":"\r\n\r\nوقتى بدين شناخت رسيديم كه يزيد در اين دوره از حياتش به گونهء عنان گسيخته در « بنى كلب » به سر مىبرده است ، به اين نتيجه مىرسيم كه رفتار وى بيش از آنچه در اخبار تاريخى آمده است خطرناك و به دور از اسلام بوده است .\r\nمورخان يادآور شده‌اند كه يزيد به شرب خمر معروف و شهره بود . با سگ‌ها و ميمون‌ها در محل دارالاماره بازى مىكرد و به احكام دينىتهاون روا مىداشت ، شطرنج‌بازى مىكرد و . . . « 1 » \r\nعبدالرحمن ابن خلدون در « مقدمه » تاريخ خود ( العبر ) مىنويسد :\r\nاما دربارهء حسين چه گويم ؛ وقتى كه فسق و انحراف يزيد بر همهء مردم دورانش آشكار شد ، پيروان اهل بيت پيغمبر ( ص ) در كوفه ، از حسين بن على ( ع ) درخواست كردند كه به كوفه برود و آنان در قيام عليه يزيد يارىاش كنند . « 2 » \r\nاين جملهء « ابن خلدون » كه مورّخان بسيارى آن را گزارش كرده‌اند ، شخصيت يزيد را كاملًا آشكار مىكند ، زيرا تا وقتى كه فساد و تباهى يك شخصيت به حدّ نهايى نرسد گفته نمىشود كه اوصاف قبيح او براى همه ثابت شده است .\r\nاگر از اسناد تاريخى دربارهء فساد و تباهى يزيد صرف‌نظر كنيم ، توجه به عملكرد سه سال و نيمه‌اش ، جاى ترديدى باقى نمىگذارد كه او انسانى هواپرست و فاسد بوده است و در صورتى كه امام حسين ( ع ) با وى بيعت مىكرد ، نتيجه‌اى جز امضاى نابودى ارزش‌هاى دينى و بردگى مردم چيزى در برنداشت .\r\n« ابن خلدون » همچنين مىنويسد :\r\nحسين احساس كرد كه خروج بر يزيد [ و مبارزه با او 
  ] به جهت فاسق بودنش متعيّن است مخصوصاً براى كسى كه داراى توانايى براى قيام باشد و او دربارهء خود ، اين شايستگى و قدرت را مىديد . « 3 » \r\n\r\n","description":"","footnote":" ( 1 ) - همان ، ص 242 .  ( 2 ) - مقدمهء ابن خلدون ، ص 216 .  ( 3 ) - همان . ","page_name":" 102 ","page_number":102},
  {"content":"\r\n\r\nدر نامه‌هايى كه امام حسين ( ع ) به معاويه نوشته و بيانات نورانى كه دربارهء علّت قيام خود داشته‌اند مكرّر به مسأله فسق و فجور يزيد اشاره شده است كه در بخش‌هاى قبلى متذكر شديم . « 1 » \r\nسلطه اين افراد فاسد ( كه بر درهمى امين نبودند ) بر سرنوشت مسلمانان ، يكى از پيامدهاى مهجوريت امام معصوم ( ع ) بود كه در سقيفه بنى ساعده رقم خورد و همچنين حوادث تلخ ديگرى كه در جهان اسلام شكل گرفت و قيام امام حسين ( ع ) ، فريادى بود در برابر همه اين فاسقان كه بر جامعه اسلامى مسلّط شده بودند .\r\n\r\n3 . قرار گرفتن بيت‌المال در اختيار كارگزاران فاسد\r\nدر عصر پيامبر ( ص ) اموال عمومى به عنوان مال جامعه تلقى شد و افراد در استفاده از آن ، از تساوى حقوق كامل برخودار بودند . پيغمبر جز رسالت ، هيچ‌گونه برترى براى خودش ، نسبت به ديگران قائل نبود . از مال دنيا ، به اندازهء يك فرد معمولى برمىگرفت .\r\nاز آنچه هم كه به مقام رسالت تعلّق داشت « 2 »  بدون هيچ استفاده‌اى به نفع مردم صرف نظر مىكرد و درآمد مسلمين را هر چه بود برابر دستور قرآن بين آنان تقسيم مىنمود .\r\n\r\n1 - 3 . سياست مالى عمر\r\nدر زمان ابوبكر نيز اين روش اعمال مىشد . ولى عمر در پرداخت اموال به مسلمانان ، قانون مساوات عصر پيامبر ( ص ) را نقض كرد . او سابقين در اسلام را بر مسلمانان ديگر ، مهاجرين از قريش را بر غير قريش ، مهاجران را بر همه انصار ، و عرب را بر عجم و غير برده را بر بردگان ترجيح و برترى داد . « 3 » \r\nروش عمر در اعطاى امتيازاتِ بيشتر به بعضى از افراد ، اثر سوء خود را نشان داد و تمام سعى او را كه از طريق مؤاخذه عمّال و نگه داشتن صحابه در مدينه ، به كار مىبرد ،\r\n\r\n","description":"","footnote":" ( 1 ) - زمينه‌هاى قيام امام حسين ( ع ) ، ص 277 - 279 .  ( 2 ) - سوره انفال ( 8 ) ، آيه 41 و سوره حشر ( 1 ) ، آيه 7 .  ( 3 ) - ر . ك . شرح نهج‌البلاغه ، ج 8 ، ص 111 . ","page_name":" 103 ","page_number":103},
  {"content":"\r\n\r\nبىثمر و حداقل زمينه را براى به وجود آوردن يك اختلاف طبقاتى كه با سياست مالى اسلام هماهنگى نداشت ، آماده ساخت .\r\n\r\n2 - 3 . سياست مالى عثمان\r\nعثمان علاوه بر آنكه به اختلاف در تقسيم « عطا » ادامه داد ، مقرّرىها را نيز افزايش داد . اگر چه با بالا بردن مقدار مقرّرى ، وضع فقرا كمى بهتر شد ولى به همان نسبت هم به ثروت ثروتمندان افزوده گشت . چيزى كه بيشتر از همه مساوات واقعى اسلامى را به هم زد و موجب شد ثروت‌هاى كلان نزد عدّه معدودى جمع گردد ، بذل و بخشش بى جا و زيادى بود كه اين خليفه به استناد حقوق خلافت ، نسبت به كسانى كه اكثراً از ثروت چيزى كم نداشتند ، معمول مىداشت . او تمام قيودى را كه اسلام براى جلوگيرى از لغزش كارگزاران مقرر كرده بود ، ناديده گرفت و يك اشرافيت بى سابقه در عالم اسلام پديد آورد . « 1 » \r\nعلى ( ع ) در اين باره مىفرمايد :\r\nسوّمين خليفه ، در حالى به آن مقام نشست كه ( قصد آن داشت تا ) شكمش را در اين آلوده جاىِ پر آب و علف پر كند . همراه با او ، قوم و خويشانش كمر به اين بستند كه مال خدا را چنان بخورند كه شتر سبزهء نو رستهء بهاره را به دندان مىكَند و مىخورد . سرانجام ، رشته‌هاى اقتدارش از هم بگسليد و رفتار و سياستش او را به كشتن داد ، و دار و دسته و خويشاوندانش او را زمين زدند و ساقط كردند . « 2 » \r\n« علّامه امينى » بخشش‌هاى بدون حساب و كتاب عثمان را از بيت‌المال به نزديكانش نقل كرده است كه مجموعاً بالغ بر 000 ، 770 ، 126 درهم و 000 ، 310 ، 4 دينار مىشود . « 3 » \r\n« يعقوبى » مىنويسد :\r\n\r\n","description":"","footnote":" ( 1 ) - ر . ك . بررسى وضع مالى و ماليه مسلمين ، ابوالقاسم اجتهادى ، ص 105 - 120 .  ( 2 ) - نهج‌البلاغه ، خطبه 3 .  ( 3 ) - الغدير ، ج 8 ، ص 286 ، در بخش نخست زمينه‌هاى قيام امام حسين ( ع ) ، ص 209 ، 211 ، جزئيات اين ارقام آمده‌است . ","page_name":" 104 ","page_number":104},
  {"content":"\r\n\r\nعثمان دخترش را به « عبدالله بن خالد بن اسيد » تزويج كرد و دستور دارد 000 ، 600 درهم به او داده شود و به عبدالله بن عامر نوشت كه آن را از بيت‌المال بصره بپردازد . « ابواسحاق » از عبدالرحمن بن يسار روايت كرده است كه مأمور جمع‌آورى زكات‌هاى مسلمانان را در بازارهاى مدينه ديدم كه هر شب زكات‌هاى جمع‌آورى شده را نزد عثمان مىآورد و عثمان به او دستور مىداد كه آنها را به « حكم بن ابى العاص » تحويل دهد . عثمان هرگاه به يكى از خويشاوندان خود جايزه‌اى مىداد آن را از بيت‌المال مقرر مىساخت . خزانه‌دار نيز هرگاه امروز و فردا مىكرد و به او مىگفت : اگر خدا بخواهد به تو پرداخت مىكنيم ، عثمان به او اصرار مىورزيد و مىگفت : تو خزانه‌دار ما هستى ، پس هر گاه به تو بخشيديم بگير و هر گاه از تو منع كرديم بازايست . او ( به عثمان ) گفت : به خدا قسم دروغ گفتى . من خزانه‌دار تو و يا خويشاوندان تو نيستم ، تنها خزانه‌دار مسلمانانم . آنگاه در روز جمعه درحالى كه عثمان خطبه مىخواند ، كليد را آورد و گفت : اى مردم ، عثمان گمان برده است كه من خزانه‌دار او و خويشان او هستم ؛ در حالى كه من خزانه‌دار مسلمانان بودم و اين هم كليدهاى بيت‌المال شماست .\r\nسپس آنها را به پيش مردم انداخت . اما عثمان كليدها را برداشت و به زيد بن ثابت سپرد . « 1 » \r\nعثمان در مدينه كاخى براى خويش بنا نهاد . و كارگزاران و بستگان وى با تبعيت از او كاخ‌هاى بسيار بزرگى ساختند . و شخصيت‌هايى چون « طلحة بن عبيدالله » ، « زبير بن عوام » ، « عبدالرحمن بن عوف » ، « سعد بن ابى وقاص » و « سعيد بن مسيّب » زندگى اشرافى و پر تجمّل فراهم كردند . و اشرافيت قبل از اسلام را بار ديگر احياء نمودند . « 2 » \r\nو يكى از عواملى كه مسلمانان را بر ضد عثمان به شورش واداشت ، همين حيف و ميل بيت‌المال بود كه كاسهء صبر مسلمانان را لبريز كرده بود .\r\nوقتى اميرالمؤمنين ( ع ) به خلافت رسيد يكى از كارهاى مهمّ خود را جلوگيرى از غارت بيت‌المال و بازگرداندن اموال غارت شده در زمان عثمان قرار داد كه واكنش سخت دنياخواهان و جاه‌طلبان را برانگيخت .\r\n\r\n","description":"","footnote":" ( 1 ) - تاريخ يعقوبى ، ج 2 ، ص 168 ، 81 ، 82 .  ( 2 ) - ر . ك . شرح نهج‌البلاغه ، ابن ابى الحديد ، ج 1 ، ص 198 - 205 . ","page_name":" 105 ","page_number":105},
  {"content":"\r\n\r\n\r\n3 - 3 . فساد مالى معاويه\r\nمعاويه سياست مالى عثمان را دنبال كرد و با زيركى و شيطنتى كه داشت با استفاده از افراد وفادار به بنى اميّه ، منابع مالى امويان را گسترش داد و بدين وسيله زمينه كامجويىهاى آنان را بيش از گذشته فراهم نمود .\r\nمعاويه ، پس از رسيدن به مقام خلافت ، علاوه بر زمين‌هايى كه داشت درآمد فدك « 1 »  را نيز ( كه تا آن زمان جزء منابع درآمد مسلمين به شمار مىرفت ) به خود اختصاص داد و جزء خالصه جات خود درآورد . و پس از مدتى ، آن را در تيول مروان بن حكم قرار داد و بدينسان جزو اموال خانوادگى مروان درآمد . « 2 »  معاويه ، زمين‌هاى زيادى هم در شام داشت كه در زمان عثمان و هنگامى كه والى شام بود آنها را تصرّف و تملّك كرده بود .\r\nمعاويه ماليات‌هايى را هم كه مورد تصويب اسلام قرار نگرفته بود و قبلًا ايرانىها به نام هداياى نوروز و مهرگان به سلاطين خود مىپرداختند ، مجدداً برقرار و پرداخت آنها را اجبارى كرد . درآمد خليفه از اين محل بالغ بر « ده ميليون درهم » بود . « 3 » \r\nالبته نبايد فراموش كرد كه معاويه خلافت را با اجماع مسلمانان به دست نياورده بود و لذا مجبور بود مخالفين و افراد ذى نفوذ را از طريق دلجويى مالى و يا از طريق جنگ از ميدان رقابت خارج كند و اين هم احتياج به قدرت مالى داشت .\r\nمعاويه براى « قيس بن سعد » كه ( از طرفداران امام حسن ( ع ) بود و ) در اعراب نفوذ زيادى داشت ورقهء سفيدى كه ذيل آن را امضاء كرده بود فرستاد تا قيس براى تصميم ، هر شرطى را كه مىخواهد با هر مبلغى كه مايل است بنويسد . « 4 » \r\n\r\n","description":"","footnote":" ( 1 ) - « فدك » در سال هفتم هجرى به صلح به تصرف مسلمين درآمد و چون بدون جنگ و خون‌ريزى بدست‌آمده بود ، خالصه پيغمبر ( ص ) محسوب مىشد . طبق روايات ، پيغمبر ( ص ) نفقه خود و خانواده‌اش را از درآمد آن تأمين مىكرد و باقى مانده را به افراد محتاج مىداد . پيامبر ( ص ) آن را به فاطمه زهرا ( س ) بخشيد ؛ امّا بعد از رحلت پيامبر ( ص ) علىرغم فريادهاى اعتراض‌آميز فاطمه ( س ) ، ابوبكر آن را جزء اموال عمومى قلمداد كرد .  ( 2 ) - فتوح البلدان ، بلاذرى ، ص 43 - 47 .  ( 3 ) - بررسى وضع مالى و ماليه مسلمين ، ص 121 ؛ از كتاب البلدان ، يعقوبى ، ص 259 .  ( 4 ) - تاريخ طبرى ، ج 4 ، ص 125 . ","page_name":" 106 ","page_number":106},
  {"content":"\r\n\r\nهمچنين معاويه ، به « زياد » والى بصره دستور داد كه صد هزار درهم ، دِين « عمرو بن زبير » ، برادر عبدالله بن زبير ، مدعى ديگر خلافت را بپردازد ؛ زيرا مىدانست از اين راه مىتواند از وجود يك برادر بر ضد برادر ديگر استفاده كند . اين شيطنت معاويه سبب شد كه عمرو بن زبير ، به صورت دشمن‌ترين فرد نسبت به عبدالله در نظر مردم معرفى شود . « 1 » \r\nمعاويه براى تقويت قواى خود تا دو برابر به حقوق لشكريان افزود . و وجدان آن سپاه بى دينِ كم خرد را با پول خريد . « 2 » \r\nاو براى كاميابىهاى خويش بدون حساب از بيت‌المال مسلمين استفاده مىكرد حتى در زمان استاندارى ، جلال و شكوهى در شام راه انداخته بود كه جز در دربار شاهان ايران و روم نظيرى نداشت . « 3 » \r\nمعاويه وقتى به خلافت رسيد زندگى اشرافى خود را گسترش داد . و به پيروى از وى كارگزاران حكومتى در ساختن كاخ‌ها و خريدن كنيزان و غلامان به رقابت كشيده شدند به نحوى كه اشرافيت بى نظيرى در تاريخ اسلام پديد آمد .\r\n\r\n4 - 3 . فساد مالى يزيد بن معاويه\r\nبا مرگ معاويه اموال فراوانش به فرزندش « يزيد » رسيد . امّا او انسان بى تدبير و كم‌خردى بود . مخصوصاً در امور مالى بى بند و بار و اسراف كار بود . يزيد به منظور اهداف سياسى و يا شخصى چنان بى حساب پول خرج مىكرد كه به سختى مىتوان آن را بر روشى عاقلانه منطبق دانست . او به « عبدالله‌بن حنظله » كه با هيئتى از مدينه به ديدنش آمده بود صدهزار درهم و به هر كدام از فرزندان او ده هزار درهم و به ساير اعضاى هيئت ، هر يك مبالغى كلان به عنوان بخشش و دلجويى داد . آنان پس از بازگشت به مدينه عمل يزيد را به عنوان يك كار سفيهانه معرّفى كردند و به مردم گفتند كه ما اكنون از نزد كسى برمىگرديم‌كه دين\r\n\r\n","description":"","footnote":" ( 1 ) - ر . ك . تاريخ طبرى ، ج 4 ، ص 224 .  ( 2 ) - تاريخ تمدّن اسلام ، جرجى زيدان ، ج 1 ، ص 181 .  ( 3 ) - همان . ","page_name":" 107 ","page_number":107},
  {"content":"\r\n\r\nندارد ، شراب مىنوشد ، با سگ‌ها بازى مىكند ، اموال مسلمين را بدون حساب خرج مىنمايد ، و چنين مردى لايق خلافت مسلمين نيست . « 1 » \r\nيزيد نسبت به كارگزاران خود نيز همين‌گونه گذشت مىكرد و گاه به گاه اموال زيادى را به آنها مىبخشيد و در مخارج هم آنها را به حساب نمىآورد . نقل شده است كه عبدالرحمن بن زياد والى « خراسان » كه مردى مال دوست بود پس از واقعه كربلا به ديدن يزيد آمد . يزيد از او سؤال كرد كه چه مقدار مال با خود آورده است ؟ جواب داد « بيست ميليون درهم » . يزيد از او پرسيد آيا مايل است اموال را محاسبه و تحويل دهد و مجدداً به محلّ مأموريت خود برگردد ، يا اينكه اموال را به نفع خود بردارد و از مأموريت صرفنظر كند ؟ عبدالرحمن شق دوم را ترجيح داد و با برداشتن اموال ، از مراجعت مجدد به محلّ مأموريت صرفنظر كرد . « 2 » \r\nيزيد پس از عبدالرحمن ، « سالم » ، پسر ديگر زياد را به ولايت خراسان فرستاد و ولايت « سيستان » را هم كه در دست پسر ديگر زياد به نام عباد بود به آن اضافه كرد . عباد وقتى خبر را شنيد تمام موجودى بيت‌المال سيستان را بين غلامان خود تقسيم كرد و سيستان را ترك نمود . وقتى نزد يزيد آمد ، يزيد از اموال سؤال كرد و او جواب داد ، من در سيستان از مرزهاى مسلمين نگهدارى مىكردم و آنچه مال به دست مىآوردم بين آنها تقسيم مىنمودم . « 3 » \r\nاين اخبار به خوبى نشان مىدهد چه وضعيتى بر بيت‌المال مسلمين حاكم بوده است .\r\nو چه اشرافيتى را امويان به نام اسلام پديد آورده بودند . و چرا امام حسين ( ع ) فرياد مىزد :\r\nالا انَّ هؤُلاءِ قَدْ لَزِمُوا طاعَةَ الشَّيطانِ و تَرَكُوا طاعَةَ الرّحمنِ و اظْهَرُوا الْفِسادَ وَ عَطَّلُوا الْحُدودَ واسْتَأثروا بِالْفَىْءِ و احَلُّوا حَرامَ اللَّه و حَرَّمُوا حَلالَهُ و . . . ؛ « 4 » \r\n\r\n","description":"","footnote":" ( 1 ) - ر . ك . تاريخ طبرى ، ج 4 ، ص 368 .  ( 2 ) - تاريخ طبرى ، ج 4 ، ص 234 .  ( 3 ) - همان ، ص 362 .  ( 4 ) - همان ، ص 304 . ","page_name":" 108 ","page_number":108},
  {"content":"\r\n\r\nآگاه باشيد اينان ( بنى اميّه ) اطاعت خدا را ترك و پيروى از شيطان را بر خود فرض نموده‌اند ؛ فساد را ترويج و حدود الهى را تعطيل نموده فَىء ( و غنائم ) را به خود اختصاص داده و حلال و حرام و اوامر و نواهى خداوند را تغيير داده‌اند .\r\n\r\n5 - 3 . نتيجه اشرافىگرى\r\nاشرافيتى كه امويان در جهان‌اسلام پديد آوردند موجب شد اموال فراوانى از مسلمين به هدر رود و مردم به دو طبقه سير و گرسنه تقسيم شوند . عدّه‌اى كه از اموال حرام بهره‌مند بودند به فساد و بى بند و بارى سوق يافتند و در نتيجه ، معنويت و پاىبندى به ارزش‌هاى دينى به حدّاقل رسيد . به تدريج نه تنها ارزش‌هاى معنوى در جامعه به فراموشى سپرده شد ، بلكه عدّه‌اى از دنياطلبان در برابر حقّ و پيروان آن ايستادند و براى حفظ موقعيت خود خون‌ها ريختند و جنايت‌ها مرتكب شدند . در مجموع وضعيّتى كه در جهان اسلام از نظر فساد مالى و ادارى و فرهنگى پيش آمد براى مؤمنان راستين غير قابل تحمّل بود .\r\nاز اين رو ، امام حسين ( ع ) در پاسخ كسانى كه از او مىخواستند از قيام صرف نظر كند .\r\nفرمود :\r\nالا تَرون انّ الْحَقَّ لا يُعْمَلُ بِهِ وانَّ الباطِلَ لا يُتَناهى عنه لِيَرغَبِ الْمُؤمِنُ فى لِقاء اللَّهِ مُحِقّاً « 1 » \r\nآيا نمىبينيد نه به حقّ عمل و نه از باطل دورى مىشود ( در چنين وضعيتى ) بايد مؤمن آرزوى مرگ كند .\r\n\r\n4 . پيامدهاى ديگر\r\nتبديل شدن خلافت اسلامى به سلطنت موروثى ، مهجوريت امامان معصوم ( ع ) ، محو شدن شخصيّت دينى مسلمانان ، اختناق فراگير ، و ظلم و جنايت در حقّ بندگان\r\n\r\n","description":"","footnote":" ( 1 ) - تاريخ طبرى ، ج 4 ، ص 304 . الكامل ، ابن اثير ، ج 3 ، ص 553 . ","page_name":" 109 ","page_number":109},
  {"content":"\r\n\r\nصالح و پرهيزگار ، از جمله كاركردهاى نفوذ منافقين در دستگاه رهبرى جهان اسلام و به دست گرفتن كامل آن در دوران بنى اميّه است . اين مباحث در زمينه‌هاى اجتماعى و فرهنگى بررسى شد .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nفصل پنجم : تلاشهاى جبههء حق جهت حاكميت نظام سياسى اسلام\r\n1 - دلايل عدم قيام امام حسين ( ع ) در عصر معاويه\r\n1 - 1 - شخصيت و روش حكومتى معاويه\r\n2 - 1 - معاهده صلح امام حسن ( ع ) با معاويه\r\n3 - 1 - حاكميت روحيه عافيت‌طلبى و سازش در جامعه اسلامى\r\n2 - مبارزات امام حسين ( ع ) در برابر حكومت معاويه\r\n1 - 2 - مخالفت با وليعهدى يزيد\r\n2 - 2 - نامه افشاگرانه و سخنرانى روشنگر\r\n3 - 2 - تبيين جايگاه اهل بيت ( ع )\r\n4 - 2 - ممانعت از ازدواج يك دختر هاشمى با يزيد\r\n5 - 2 - اعلام كفر پيروان معاويه\r\n6 - 2 - خروش بر ضد سلطنت يزيد\r\n\r\n","description":"","footnote":"","page_name":" 111 ","page_number":111},
  {"content":"\r\n . \r\n","description":"","footnote":"","page_name":" 112 ","page_number":112},
  {"content":"\r\n\r\nفصل پنجم : تلاشهاى جبههء حق جهت حاكميت نظام سياسى اسلام\r\nاهل بيت ( ع ) پس از رحلت پيامبر ( ص ) و حاكميّت يافتن اصحاب سقيفه بر سرنوشت مسلمانان ، رسالت خودشان را به مقتضاى زمان به خوبى انجام دادند . و تا حدّ امكان جلوى انحرافاتى را كه دامنگير اسلام و مسلمانان شده بود گرفتند . در جلد اوّل ، موضع‌گيرىهاى اميرمؤمنان على ( ع ) و امام حسن ( ع ) در برابر اوضاع نابسامان فرهنگى و سياسى و اجتماعى جهان اسلام مطرح گرديد .\r\nدر اينجا مواضع امام حسين ( ع ) را در دوران حاكميت معاويه بيان كرده و دربارهء قيام حضرت ( ع ) در برابر حكومت سراسر فساد و تباهى يزيد مطالبى را متذكر مىشويم .\r\n\r\n1 - دلايل عدم قيام امام حسين ( ع ) در عصر معاويه\r\nده سال آخر حكومت معاويه با امامت حسين بن على ( ع ) مقارن بود . در اين مدّت كه معاويه به خاطر محكم شدن پايه‌هاى حكومتش سياست‌هاى ضد دينى خود را بيش از گذشته به اجرا گذاشت و وليعهدى يزيد را مطرح نمود ، موضع امام حسين ( ع ) قابل دقّت و تأمّل است .\r\nامام حسين ( ع ) در آن دوره به سبب يك سلسله عوامل و موانع ، قيام و حركت مسلحانه و نظامى عليه حاكميت معاويه را براى جامعه اسلامى نه مقدور و نه سودمند مىدانستند ، از اين رو همانند برادر بزرگوارشان امام مجتبى ( ع ) ، از اقدام نظامى عليه معاويه امتناع ورزيدند . امّا اين به معناى سكوت امام ( ع ) در برابر معاويه و سياست‌هاى ضد دينى او نبود ؛ بلكه امام حسين ( ع ) در اين دوران از هيچ كوششى براى معرّفى خاندان پليد اموى و سياست‌هاى مخرّب آنها دريغ نكرده و در حدّ توان با معاويه و برنامه‌هاى او مخالفت نمود .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nقبل‌از اينكه اين مبارزات حضرت ( ع ) را مرور كنيم درباره علل عدم قيام او درعصر معاويه نكاتى ذكر مىكنيم .\r\nدربارهء اينكه چرا امام حسين ( ع ) در عصر معاويه قيام نكرد ، مورّخان سه عامل عمده را يادآور شده‌اند :\r\n- شخصيّت و روش حكومتى معاويه\r\n- پيمان صلح امام حسن ( ع ) با معاويه\r\n- حاكميّت روحيه عافيت‌طلبى و سازش در جامعه اسلامى\r\nاكنون به اختصار عوامل فوق را تبيين مىكنيم .\r\n\r\n1 - 1 . شخصيت و روش حكومتى معاويه\r\nيكى از دلايلى كه امام حسين ( ع ) قيام در عصر معاويه را سودمند نمىدانست ، شخصيّت پيچيده معاويه و شيوه حكمرانى وى بود . معاويه در حيله‌گرى و دسيسه‌چينى سرآمد روزگار خويش بود .\r\nچنان كه قبلًا به تفصيل گذشت ، او هرگز به خدا و پيامبر ( ص ) ايمان نياورد ؛ امّا خلافت خود را به نام دين و پيامبر ( ص ) پيش مىبرد . او بسيارى از مردم ساده و نادان شام ، حجاز و عراق را بدين وسيله فريفته بود . وى در عين حال كه آدم فاسق و فاسدى بود ، هرگز تظاهر به فسق و فجور نمىكرد . و اگر كارهاى ناپسندى از وى و كارگزارانش سر مىزد ، آنها را توجيه مىنمود . تقويت فرقهء « مرجئه » و « جبريّه » از طرف معاويه در اين راستا صورت گرفته است .\r\nاو مخالفان خود را به صورت‌هاى بسيار پيچيده از ميان برمىداشت . نمونه بارز آن مسموم كردن امام حسن ( ع ) توسّط همسرش و كشتن مالك اشتر به وسيله عسل زهرآلود است .\r\nمعاويه در مواردى بسيار بردبارى نشان مىداد . چنان كه مىگفت :\r\n. . . تا زمانى كه مردم ميان ما و سلطنت ما حايل نشوند ، ما ميان آنان و زبانشان حايل نمىشويم ( و جلوى انتقادشان را نمىگيريم ) . « 1 » \r\n\r\n","description":"","footnote":" ( 1 ) - عيون الاخبار ، ابن قتيبه دينورى ، ص 1 و 325 . ","page_name":" 114 ","page_number":114},
  {"content":"\r\n\r\nبرخورد معاويه با حجر بن عدى و يارانش و بسيارى از علويان در اين راستا صورت گرفته است .\r\nمعاويه دين كسانى را كه اهل مداهنه و سازش بودند با كيسه‌هاى زر مىخريد كه نمونه‌هايى از آن نقل شد .\r\nدر مجموع معاويه شخصيت مرموز و پيچيده‌اى داشت و شيوه حكومتىاش آميخته‌اى از زر و زور و تزوير بود . لذا قيام در مقابل چنين شخصيتى كار آسانى نبود . و در صورت اقدام چندان سودمند نبود .\r\n\r\n2 - 1 . معاهده صلح امام حسن ( ع ) با معاويه\r\nپيمان صلح امام حسن ( ع ) با معاويه ، دوّمين مانع مهمّ قيام مسلحانه ابا عبدالله ( ع ) عليه نظام طاغوتى معاويه بود ، چرا كه براساس اين معاهده ، امام حسين ( ع ) نيز مانند برادر بزرگوارش امام مجتبى ، متعهّد به آن شده بود . بنابراين اگر امام حسين ( ع ) در عصر معاويه نهضت خويش را بر پا مىداشت ، معاويه به راحتى مىتوانست افكار عمومى مردم را عليه قيام امام حسين ( ع ) بسيج كند . چون همه مردم مىدانستند كه امام حسن ( ع ) و امام حسين ( ع ) متعهّد شده‌اند كه تا معاويه زنده است ، با حكومت وى مخالفت نكنند . از اين رو هرگونه حركت از جانب امام حسين ( ع ) موجب مىشد كه از يك سو معاويه حضرت ( ع ) را شخصى فرصت‌طلب ، آشوبگر و تفرقه‌انداز معرفى نمايد ؛ چنان كه وقتى به معاويه خبر دادند كه حسين بن على ( ع ) در تدارك قيام عليه او است ، طى نامه‌اى خطاب به حضرت نوشت :\r\nامّا بعد ، گزارش پاره‌اى از كارهاى تو به من رسيده است اگر صحّت داشته باشد من آنها را شايستهء تو نمىدانم . همانا هر كس پيمان و معاهده‌اى ببندد بايد به آن وفا كند ، بويژه شخص بزرگ و شريفى مثل تو ، با آن مقام و منزلتى كه نزد خدا دارى ، اينك خود باش و به عهد خود وفا كن . اگر با من مخالفت كنى ، با تو مخالفت مىكنم و اگر بدى كنى ، بدى مىبينى . « 1 » \r\n\r\n","description":"","footnote":" ( 1 ) - الاخبار الطوال ، ابو حنيفه دينورى ، تحقيق عبدالمنعم عامر ، ص 224 - 225 . ","page_name":" 115 ","page_number":115},
  {"content":"\r\n\r\nاز سوى ديگر قيام امام حسين ( ع ) در روزگار معاويه ، اين ذهنيّت را در مردم ايجاد مىكرد كه آن بزرگوار با صلح برادرش امام حسن ( ع ) موافق نبوده است . در حالى كه امام حسين ( ع ) همواره اصرار داشت نشان دهد با اين صلح كاملًا موافق بوده است . . شاهد بر اين مطلب ، جواب امام حسين ( ع ) به على بن محمد بن بشير همدانى و سفيان بن ليلى است . آن دو در زمان امام حسن ( ع ) به امام حسين ( ع ) گفتند : گروهى از طرفداران قيام ، نزد امام حسن ( ع ) رفته و از آن حضرت تقاضا كرده‌اند كه بر ضد معاويه قيام كند ، ولى امام حسن ( ع ) از قبول پيشنهاد آنها خوددارى كرده و به آنها فهمانده كه جامعه اسلامى براى چنين قيامى آمادگى ندارد . امام حسين ( ع ) در جواب فرمودند :\r\nابو محمّد ( حسن بن على ( ع ) ) راست گفته است . مادامى كه اين شخص زنده است بايد هر يك از شما شيعيان ملازم خانه خود باشيد . « 1 » \r\nالبته بايد توجه داشت كه امام حسين ( ع ) معاهدهء خود با معاويه را معاهده‌اى لازم الوفاء نمىدانست ؛ چرا كه اولًا پذيرش پيمان از سوى امام حسن و امام حسين ( ع ) از روى رغبت و ميل نبود بلكه شرايط حاكم آنان را مجبور به پذيرش آن كرده بود . ثانياً ، تاريخ گواهى مىدهد كه معاويه نه تنها به هيچ كدام از مواد پيمان‌نامه عمل نكرد ، بلكه در نقض هر يك از موادّ آن از هيچ كوششى فروگذار نكرد . چنان كه خود قبل از عمل به موادّ پيمان‌نامه از نقض آن خبر داد . وى در محلّى به نام « نُخيله » نزديك كوفه ، ضمن خطبه‌اى در اين باره چنين گفت :\r\nآگاه باشيد هر شرط و پيمانى كه با حسن بن على بسته‌ام زير پاهاى من است و به هيچ كدام از آنها وفا نخواهم كرد . « 2 » \r\nبنابراين ، پيمان صلح عملًا از طرف معاويه از اعتبار افتاده بود و لازم‌الوفاء نبود ، امّا اگر امام حسين ( ع ) قيام مىكرد معاويه مىتوانست دستاويز تبليغاتى مناسبى عليه آن حضرت\r\n\r\n","description":"","footnote":" ( 1 ) - همان ، ص 220 .  ( 2 ) - الارشاد ، شيخ مفيد ، ج 2 ، ص 14 . ","page_name":" 116 ","page_number":116},
  {"content":"\r\n\r\nپيدا كند . از اين رو آن بزرگوار مقيّد بود كه چنين بهانه‌اى را به دست معاويه ندهد . در نتيجه هر زمان بعضى از شيعيان به وى پيشنهاد قيام مسلحانه مىدادند ، حضرت آنان را دعوت به شكيبايى مىكرد و وعدهء نهضت را به بعد از مرگ معاويه مىداد .\r\n\r\n3 - 1 . حاكميت روحيه عافيت‌طلبى و سازش در جامعه اسلامى\r\nجنگ‌هاى داخلى عصر امام على ( ع ) و خاطرات بدى كه از آنها در اذهان به جاى مانده بود ، و نيز كشتارها ، غارت‌ها و ناامنىهايى كه به دست مزدوران معاويه همچون « بسر بن ارطاة » ، « ضحاك بن قيس » و « سفيان بن عوف غامدى » به وجود آمده بود مجموعاً سبب شد كه اكثر عراقىها نظر مساعدى دربارهء جنگ و مبارزه نداشته باشند . چنان كه مردم در اواخر حكومت على ( ع ) فرمانبردار او نبودند . و امام على ( ع ) بارها از نافرمانى آنان شكوه كرده و آنان را مورد مذمت خويش قرار داده بود . « 1 » \r\nعلاوه بر اين ، اقدامات ديگر معاويه همچون ترويج انديشه « ارجاء » و « جبر » كه مسلمانان را به پيروى بى چون و چرا از خليفه و عدم انتقاد از خلفاء دعوت مىكرد و هر درگيرى و قيامى را منفور و مطرود جامعه اسلامى تلقّى مىكرد نيز ديگر ابزار قدرت معاويه و ترفندهاى مختلف وى كه قبلًا گفتيم ، هر يك ، در ا يجاد روحيه سازش و راحت‌طلبى و كشاندن جامعه به سكوت و تسليم بى تأثير نبود .\r\nبه هر حال نتيجهء حاكميت چنين روحيه‌اى آن بود كه اگر حركت و قيامى عليه حاكميت بنىاميّه صورت مىگرفت ، در همان آغاز نابود مىشد . چنان كه قيام « حجربن‌عدى » كه در راستاى حقوق الهى و اهل بيت ( ع ) بود به راحتى سركوب شد بدون آنكه جامعه اسلامى عكس‌العمل قابل توجهى از خود نشان دهد . « حُجر » مسلمانى بسيار پارسا و وارسته بود و از بزرگان اصحاب پيامبر ( ص ) و على ( ع ) به شمار مىرفت . همچنين از شخصيت‌هاى برجسته و با نفوذ قبيله « كِنْده » بود . « 2 » \r\n\r\n","description":"","footnote":" ( 1 ) - ر . ك . نهج‌البلاغه ، خطبه 27 و 97 .  ( 2 ) - بحارالانوار ، ج 42 ، ص 278 . جهت اطلاعات بيشتر دربارهء « حجر بن عدى » ر . ك . شخصيتهاى اسلامى ، بحثهاى استاد جعفر سبحانى ، تحقيق و ويرايش مهدى پيشوايى ، ج 2 ، ص 161 - 235 . ","page_name":" 117 ","page_number":117},
  {"content":"\r\n\r\nبا توجه به چنين اوضاع و شرايطى و حاكميت چنين روحيه و نگرشى نسبت به قيام ، لازم بود كه امام حسين ( ع ) قبل از هر اقدام مسلحانه‌اى ، جامعه را براى قيام و انقلاب آماده سازد . از اينرو فكر انقلاب بر ضد حكومت اموى در طول حكومت معاويه با موفقيّت گسترش يافت و سرانجام نظريه لزوم قيام و انقلاب عليه حاكميت بنىاميه به پيروزى رسيد . دكتر « طه‌حسين » دانشمند بزرگ مصرى در اين باره مىنويسد :\r\nكار شيعه در دو سال آخر حكومت معاويه ، بزرگ و به شكل عجيبى در خاور دولت اسلامى و در جنوب بلاد غربى انتشار پيدا كرد . هنگام مرگ معاويه ، بسيارى از مسلمانان به ويژه مردم عراق ، دشمنى بنى اميّه و دوستى اهل‌بيت ( ع ) را جزيى از دين و آيين خويش مىدانستند . « 1 » \r\nآمادگى مردم براى قيام تا آنجا پيش رفت كه تنها دو ماه پس از مرگ معاويه ، ( در ايّام اقامت امام حسين ( ع ) در مكّه ) دو خورجين پر از نامه براى حسين بن على ( ع ) آمد كه همگى خواهان قيام عليه امويان بودند . « 2 » \r\nچنين حركت‌هايى ، نشان مىدهد كه اقدامات و فعّاليّت حسنين ( ع ) براى آگاه ساختن افكار عمومى نسبت به فجايع امويان و ضرورت نهضت و انقلاب بر ضدّ آنان بسيار مؤثر بوده و زمينه را براى انقلاب عاشورا فراهم ساخته است .\r\n\r\n2 - مبارزات امام حسين ( ع ) در برابر حكومت معاويه\r\nامام حسين ( ع ) در شرايط مناسب و مقتضى با موضع‌گيرىهاى بجا و درست خويش ، هم جامعه اسلامى را با ارزش‌هاى اصيل اسلام آشنا مىكرد و هم ماهيّت ضدّ اسلامى حاكمان وقت را به مردم مىشناساند . حضرت با اين اقدامات خود زمينه‌هاى مبارزهء سياسى بر ضدّ معاويه و كارگزارانش را فراهم مىنمود .\r\nدر منابع تاريخى گزارش‌هاى فراوانى در اين باره ثبت گرديده است كه مهم‌ترين آنها را در قالب محورهاى زير مطرح مىكنيم :\r\n\r\n","description":"","footnote":" ( 1 ) - على و فرزندانش ، طه حسين ، ترجمه احمد آرام ، چاپ دوم ، ص 216 .  ( 2 ) - الاخبار الطوال ، ص 229 . ","page_name":" 118 ","page_number":118},
  {"content":"\r\n\r\n\r\n1 - 2 . مخالفت با وليعهدى يزيد\r\nمعاويه بر خلاف آنچه در پيمان‌نامهء صلح با امام حسن ( ع ) متعهّد شده بود و بر خلاف سيره خلفاى گذشته و به تبعيّت از قيصرهاى روم و پادشاهان ايران ، فرزندش يزيد را كه هيچ‌گونه شايستگى براى ادارهء جامعه اسلامى نداشت ، به عنوان وليعهد خود معرّفى و براى آن كه مورد پذيرش امت اسلامى قرار گيرد كوشش فراوان نمود . وى شخصاً براى اخذ بيعت از مردم مدينه و بزرگان صحابه كه مقيم مدينه بودند به اين شهر مسافرت كرد .\r\nاو پس از ورود به اين شهر ، با حسين بن على ( ع ) و عبدالله بن عباس و بعضى از بزرگان ديگر ديدار كرده ، پس از طرح موضوع ، تلاش كرد تا موافقت آنان را در اين باره جلب كند . امام حسين ( ع ) در پاسخ وى فرمود :\r\nآنگاه كه دربارهء يزيد گفتى به حدّ كمال رسيده و مىتواند امّت محمّد را اداره كند ، فهميدم كه مىخواهى با اين سخنان مردم را دربارهء او به اشتباه اندازى . گويا مىخواهى دربارهء شخصى ناشناخته سخن گويى و يا غايبى را بستايى و از كسى كه مردم دربارهء او چيزى نمىدانند ، سخن گويى . در صورتى كه يزيد خود شخصيّت و باطنش را آشكار ساخته است . اگر مىخواهى از مهارت و توانايى يزيد آگاه شوى ، از او دربارهء سگ‌هاى شكارى و كبوتران پيش پروازِ اسب‌دوانى و مسابقات بپرس و در مورد كنيزان آوازه خوان و نوازنده ، سؤال كن تا تو را به خوبى آگاه كند و در شناساندن خود يارىات دهد !\r\nاى معاويه ، دست از اين تلاش‌ها بردار ! اين كه خدا را در حالى ملاقات كنى كه علاوه بر گناهان خود ، گناهان اين مردم را هم بر دوش داشته باشى ، چه سودى برايت دارد ؟\r\nبه‌خداسوگند ! تو پيوسته باطل و ستم و بيدادگرى را اختيار نموده‌اى تا آنجاكه جام تبهكارىات لبريز شده و اكنون بين تو و مرگ جز يك چشم بر هم نهادن فاصله نيست كه پس از آن در روز رستاخيز بر عمل ماندگار خود در آيى و آن روز هرگز گريز گاهى نخواهى داشت . « 1 » \r\nمعاويه وقتى چنين موضع‌گيرى صريحى را از امام حسين ( ع ) دربارهء وليعهدى يزيد ديد و شنيد ، سهم همه بنى هاشم را از هداياى خود قطع كرده ، پرداخت سهم آنان را\r\n\r\n","description":"","footnote":" ( 1 ) - عيون الاخبار ، دينورى ، ص 201 . ","page_name":" 119 ","page_number":119},
  {"content":"\r\n\r\nمشروط به بيعت آن حضرت كرد تا با اين وسيله حسين بن على ( ع ) از سوى بنى هاشم تحت فشار قرار گرفته و راضى به بيعت گردد . « 1 » \r\nامّا او با اين شيوه نتوانست از امام حسين ( ع ) بيعت بگيرد و با درخواست و تهديد عبدالله بن عباس مجبور به پرداخت سهميهء بنى هاشم گرديد ؛ با اين حال ، امام حسين ( ع ) از دريافت آن خوددارى كرد . « 2 » \r\n\r\n2 - 2 . نامه افشاگرانه و سخنرانى روشنگر\r\nامام حسين ( ع ) در پاسخ به معاويه كه طى نامه‌اى به امام ( ع ) از او خواسته بود از منازعه در امر خلافت دست بردارد نوشت :\r\nمن قصد جنگ و اختلاف ندارم ؛ امّا از جنگ نكردن ، با تو و حزب تو كه از « قاسطين » هستند به خدا پناه مىبرم . افراد ستمكارى كه اطراف تو را گرفته‌اند داخل در حزب ستمگران و ياران شيطان هستند . آيا تو قاتل « حُجر » و ياران او كه اهل زهد و عبادت بودند و براى از ميان بردن بدعت و انجام امر به معروف و نهى از منكر قيام كردند ، نيستى ؟ ! تو از روى ظلم و تجاوزگرى پس از آنكه با آنان پيمان‌هاى محكم و ميثاق‌هاى مؤكّد بستى ، پيمانت را شكستى و آنان را كشتى ، و با اين كار ، بر خدا گستاخى نموده ، پيمان او را سبك شمردى ! آيا تو كشنده « عمرو بن حَمِق » كه از بسيارى عبادت ، چهره و بدنش لاغز و فرسوده شده بود نيستى كه پس از دادن امان و بستن پيمان ( پيمانى كه اگر به آهوان بيابان مىدادى ، از قلّه‌هاى كوه‌ها پايين مىآمدند ) او را كشتى ؟ !\r\nآيا تو ادّعا نكردى كه « زياد » فرزند ابو سفيان است ؟ ! در حالى كه پيامبر ( ص ) فرموده است : « فرزند به شوهر ملحق مىگردد و زناكار بايد سنگسار گردد . » « 3 »  سپس او را بر مردم مسلّط كردى و او بر مسلمانان سخت گرفت دست و پاى مسلمانان را قطع كرده ، و بر شاخه‌هاى نخل به دار آويخت ! اى معاويه ! گويى از اين امّت نيستى و آنها هم از تو نيستند . . .\r\nو گفتى كه من مردم را در فتنه نيندازم .\r\n\r\n","description":"","footnote":" ( 1 ) - عيون الاخبار ، دينورى ، ص 201 .  ( 2 ) - الفتوح ، ابن اعثم كوفى ، تحقيق على شيرى ، ج 4 ، ص 341 .  ( 3 ) - الولد للفراش و للعاهر الحجر . ","page_name":" 120 ","page_number":120},
  {"content":"\r\n\r\nبه خدا سوگند ! من فتنه‌اى براى مردم بزرگتر از حكومت تو نمىبينم . اگر با تو بجنگم به خدا تقرّب جسته‌ام و اگر از نبرد با تو بازايستم از خدا طلب آمرزش مىكنم و از خدا مىخواهم مرا به آنچه موجب رضا و خشنودى اوست ارشاد و هدايت كند . و گفتى كه به من نيرنگ خواهى زد . اى معاويه ! هر نيرنگى كه مىخواهى به من بزن ، به جان خودم سوگند از دير باز نيرنگ بازان با شايسته كاران چنين كرده‌اند و من اميد آن دارم كه زيان آن به خودت برسد و عملت را تباه گرداند ؛ پس هر كارى كه مىتوانى بكن .\r\nاى معاويه ! از خدا بترس و بدان كه خداوند كتاب و پرونده‌اى دارد كه هر عمل بزرگ و كوچكى را در آن ثبت مىكند و بدان كه خداوند جنايات تو را كه به صرف ظنّ و گمان مردم را مىكشى و به محض اتّهام ، آنها را به بند مىكشى و گرفتار مىسازى و جوان شرابخوار و سگ‌باز را زمامدار مسلمانان كرده‌اى هرگز فراموش نخواهد كرد .\r\nتو با اين كارها خود را به هلاكت افكنده‌اى ، دين خود را تباه ساخته‌اى و حقوق مردم را پايمال كرده‌اى . والسلام . « 1 » \r\nسخنرانى امام حسين ( ع ) براى افراد متنفّذ و دانشمندانى كه در « مِنا » گرد آمده بودند نيز در اين بارهء قابل توجّه است . امام ( ع ) ضمن يادآورى جنايت‌هاى معاويه ، او را ديكتاتورى خواند كه از ارزش‌هاى اسلامى فاصله گرفته است . « 2 » \r\n\r\n3 - 2 . تببين جايگاه اهل بيت ( ع )\r\nامام حسين ( ع ) در موقعيت‌هايى كه پيش مىآمد به معرّفى اهل بيت ( ع ) به عنوان يكى از « ثقلين » و يادگاران رسول خدا ( ص ) مىپرداخت . اين كار امام ( ع ) در شرايطى كه حذف مقام و منزلت اهل بيت ( ع ) و سبّ على ( ع ) در دستور كار معاويه و كارگزارانش قرار گرفته بود و آنان با تمام وجود تلاش مىكردند كه اين عمل را به صورت يك فرهنگ در جامعه اسلامى ترويج كرده جا بيندازند ، از ارزش و اعتبار خاص برخوردار بود .\r\n\r\n","description":"","footnote":" ( 1 ) - الاحتجاج ، طبرسى ، ج 2 ، ص 297 - 298 و انساب الاشراف ، بلاذرى ، ج 3 ، ص 153 .  ( 2 ) - ر . ك . زمينه‌هاى قيام امام حسين ( ع ) ، ص 333 . به نقل از بحارالانوار ، ج 100 ، ص 79 . ","page_name":" 121 ","page_number":121},
  {"content":"\r\n\r\nامام حسين ( ع ) در مجلسى كه معاويه نيز حضور داشت چنين فرمود :\r\nمن فرزند كسى هستم كه در پاكى همانند آب آسمان است و در زمين ريشه دارد . من فرزند كسى هستم كه در اصل و تبار فاخر ، شرافت و الا و نيك‌نامى ديرين خانوادگى بر همه اهل‌دنيا سرورى و آقايى دارد . من فرزند كسى هستم كه خشنودى او ، خشنودى خداى رحمان و خشم او خشم خداى رحمان است . سپس معاويه را مخاطب قرار داده فرمود : « آيا پدر تو همچون پدر من است ؟ آيا پيشينهء تو همانند پيشينهء من است ؟ اگر بگويى نه ، شكست خورده‌اى ، و اگر بگويى ، آرى باز دروغ گفته‌اى . « 1 » \r\n\r\n4 - 2 . ممانعت از ازدواج يك دختر هاشمى با يزيد\r\nمعاويه براى تقويت پايه‌هاى زمامدارى خويش و نيز كاهش و انتقاد و مخالفت بنىهاشم بويژه امام حسين ( ع ) ، از مروان بن حكم حاكم مدينه خواست كه دختر « عبدالله بن جعفر » را كه مادرش زينب كبرى ( س ) بود ، براى يزيد خواستگارى كند . مروان موضوع را با عبدالله بن جعفر در ميان گذاشت . عبدالله گفت : بزرگ و تصميم گيرنده خانواده ما حسين بن على ( ع ) است . مروان نزد امام حسين ( ع ) - كه در مسجد بودند - آمده او را از دستور معاويه آگاه كرده و امتيازاتى را كه از اين ناحيه نصيب خانواده دختر و بنى هاشم مىشود ( بين مسلمانان ) برشمرد . امام حسين ( ع ) در پاسخ مروان نكاتى را متذكر شدند . از جمله آنها اين بود كه فرمود :\r\nدربارهء صلح ميان دو تيره ( بنى هاشم و بنى اميّه ) ، ما گروهى هستيم كه به خاطر خداوند با شما دشمنيم و به خاطر دنيا با شما سازش و مصالحه نمىكنيم . به جانم سوگند پيوند نسبى راه به جايى نَبَرد تا چه رسد به پيوند سببى ! « 2 » \r\nبا توجّه به سنت‌هاى قبيله‌اى كه ازدواج مىتوانست باعث پيوند و همبستگى دو قبيله شود و كدورت‌ها و حتى خون‌هاى ريخته شده را مورد فراموشى قرار دهد ، امام حسين ( ع )\r\n\r\n","description":"","footnote":" ( 1 ) - احقاق الحقّ ، سيد نورالله حسينى مرعشى تسترى ، ج 11 ، ص 595 .  ( 2 ) - مناقب آل ابى طالب ، ابن شهر آشوب ، ج 4 ، ص 38 - 39 و بحارالانوار ، ج 44 ، ص 207 - 208 . ","page_name":" 122 ","page_number":122},
  {"content":"\r\n\r\nكاملًا مراقب بود تا دستاويزى به دست معاويه نيفتد كه از اعتبار خاندان پيامبر ( ص ) به نفع حكومت خويش و بنى اميّه بهره‌بردارى كند . چه در صورتى كه معاويه موفّق مىشد ، مىتوانست به يزيد اعتبارى ببخشد ، اما امام حسين ( ع ) با درايت و فراست به مخالفت برخاست و توطئه معاويه را نقش بر آب كرد .\r\n\r\n5 - 2 . اعلام كفر پيروان معاويه\r\nمعاويه هنگامى كه « حجر بن عدى » و يارانش را به شهادت رساند ، از روى افتخار و غرور خبر آن را براى امام حسين ( ع ) چنين گزارش كرد :\r\nاى ابوعبدالله ! دانستى كه ما شيعيان پدرت را كشتيم ، پس آنها را حنوط كرديم و كفن پوشانديم و بر آنان نماز خوانديم و دفنشان كرديم .\r\nامام حسين ( ع ) در جواب فرمود :\r\nبه پروردگار كعبه قسم اگر ما شيعيان تو را بكشيم آنان را نه كفن كنيم و نه حنوط و نه برايشان نماز بخوانيم و نه دفنشان كنيم . « 1 » \r\nپاسخ امام ( ع ) بيانگر اين است كه نه تنها براى حكومت معاويه هيچ‌گونه ارزشى قائل نبود ، بلكه او و عُمّالش را مسلمان نمىدانست .\r\nاگر امام حسين ( ع ) با يزيد دست بيعت مىداد ، يزيدى كه فاسقِ متجاهر بود و مقام ارزشمند و بزرگ خلافت اسلامى را تا هم‌نشينى زنان آوازه خوان و فاجر پايين آورده و در مجالس حكومتى حلقه‌هاى شراب خوارى و ميگسارى ايجاد كرده بود در واقع تأييد وضعيت موجود و نشانهء رضايتش تلقّى مىشد .\r\nامّا امام حسين ( ع ) به شايستگى وظيفه الهى خودش را درك كرد ، و از هيچ چيز براى بيدار كردن امّت اسلامى و مبارزه با سطلنت موروثى و سراپا فساد يزيد دريغ نكرد .\r\n\r\n","description":"","footnote":" ( 1 ) - ر . ك . تاريخ يعقوبى ، ج 2 ، ص 231 ؛ الاحتجاج ، طبرسى ، ج 2 ، ص 296 . ","page_name":" 123 ","page_number":123},
  {"content":"\r\n\r\nعدم بيعت امام حسين ( ع ) ، مشروعيت نظام اموى را زير سؤال برد ؛ و قيام او و كشنه شدنش توسّط امويان پرده از چهره ضد دينى و ضد انسانى آنان افكند و ماهيت پليد آنان را بيش از گذشته بر مردم آشكار ساخت . امام ( ع ) ، اختناقى را كه امويان به وجود آورده بودند در هم شكست و زمينهء قيام‌هاى بعدى را فراهم آورده و راه حرّيت و آزادگى و سرافرازى امّت اسلامى كه همان شهادت و مبارزه با ستمگران بود را بار ديگر در پيش روى مسلمانان قرار داد و بدين‌سان به اهداف بلندى كه داشت نائل شد .\r\nدر اين جا توجّه به يك گفتگوى كوتاه ، ولى ژرف ، بسيار مناسب است تا نشان دهد كه هدف حزب اموى چه بود و عاشوراى حسينى چه كرد . هنگامى كه امام سجّاد ( ع ) ، پس از فاجعه كربلا ، با خاندان امام حسين ( ع ) ، به مدينه بازگشتند و در آن اندوه بزرگ غرق بودند ، روزى « ابراهيم‌بن طلحة بن عبيدالله » از روى سرزنش به آن حضرت گفت : « مَن غلبَ ؟ ؛ چه كسى پيروز شد ؟ » امام سجّاد ( ع ) فرمود :\r\nاذا اردْتَ انْ تَعْلَم مَنْ غلب و دَخَل وقت الصّلاة فَاذِّن ثم أقِمْ « 1 » \r\nهنگامى كه خواستى بدانى چه كسى پيروز شد ، آنگاه كه وقت نماز شد اذان و اقامه بگو مىفهمى چه كسى پيروز شده . « 2 » \r\nيعنى شما بنىاميّه مىخواستيد اذان نماند و « اشهَد انَّ محمّداً رسولُ اللّه » برافتد ، و حال ديديد كه نشد ، پس كربلا پيروز است نه دمشق ، و حسين پيروز است نه يزيد ، و اسلام پيروز است نه جاهليت .\r\n\r\n","description":"","footnote":" ( 1 ) - بحارالانوار ، ج 45 ، ص 177 .  ( 2 ) - اين جمله اشاره به سخن معاويه دارد ( كه در پاسخ « مغيره بن شعبه » كه خواسته بود نسبت به بنى هاشم عاطفه‌اى نشان دهد ) گفت : خلفاء گذشته مردند نامشان نيز فراموش شد امّا ابن ابى كبشه در هر روز پنج بار نامش را با فرياد بلند اعلام مىكنند و مىگويند : « اشهد انّ محمداً رسولُ اللّه » . . . نه من به آنها احسان نخواهم كرد . ( النصايح الكافية ، ترجمه عطاردى ، ص 172 . ) چنان كه از اين جمله معاويه استفاده مىشود وى از شنيدن نام پيامبر ( ص ) در رنج بود و درصدد محو آن بوده است . ","page_name":" 124 ","page_number":124},
  {"content":"\r\n\r\n\r\n6 - 2 . خروش عليه سلطنت يزيد\r\nبا مرگ معاويه و آغاز سلطنت يزيد و درخواست بيعت از امام حسين ( ع ) ، زمينه براى قيام همه جانبه فراهم شد .\r\nامام حسين ( ع ) با امتناع از بيعت با يزيد ، همراه با عدّه‌اى از اصحاب و خانواده‌اش مدينه را به قصد مكّه ترك كرد . و عملًا نهضت الهى خود را بر ضد دستگاه اموى آغاز نمود .\r\nهنگامى كه امام ( ع ) در مكّه بود ، خبر مخالفت او با خلافت يزيد به مردم عراق رسيد ، هزاران نفر با ارسال نامه به محضر امام ( ع ) آمادگى خود را براى جان فشانى در راه امام و مبارزه با امويان اعلام كردند .\r\nامام حسين ( ع ) در پاسخ به درخواست مردم كوفه پسر عموى خود ، « مسلم بن عقيل » را به عنوان نماينده به كوفه فرستاد و پس از مدتى خود و اصحابش نيز به سمت عراق حركت كرد . بى وفايى مردم كوفه و شهادت « مسلم ( ع ) » و « هانى بن عروه » ، اوضاع را پيچيده كرد ؛ امّا امام حسين ( ع ) كه مبارزه با حكومت طاغوتى يزيد بن معاويه را امرى لازم و ضرورى مىدانست از حركت باز نايستاد . و به بيعت با يزيد و سازش با او تن نداد و تا آخرين نفر و آخرين نفس با بنى اميّه جنگيد و جان خود و عزيزانش را در اين راه فدا كرد .\r\n\r\n","description":"","footnote":"","page_name":" 125 ","page_number":125},
  {"content":"\r\n . \r\n","description":"","footnote":"","page_name":" 126 ","page_number":126},
  {"content":"\r\n\r\n\r\nبخش دوم : زمينه‌هاى شخصيّتى قيام امام حسين ( ع )\r\n\r\n","description":"","footnote":"","page_name":" 127 ","page_number":127},
  {"content":"\r\n . \r\n","description":"","footnote":"","page_name":" 128 ","page_number":128},
  {"content":"\r\n\r\n\r\nمقدمه\r\nبراى شناخت نهضت خونين عاشورا ، تجزيه و تحليل دو عنصر سازندهء قيام ضرورى است .\r\nالف : حوادث و تحوّلات فرهنگى ، سياسى ، اجتماعى و اقتصادى كه در جامعه اسلامى تا سال 61 هجرى رخ داده‌بود كه زمينه‌ساز عكس‌العمل امام حسين ( ع ) به‌شمار مىرفت .\r\nب : عكس‌العملى كه قهرمان نهضت ، حسين بن على ( ع ) ، در حادثه عاشورا در برابر انحرافات فرهنگى ، سياسى و اجتماعى از خود بروز داد كه اين جهت ، بستگى زيادى به شخصيت امام ( ع ) دارد .\r\nعامل نخست در بخش‌هاى گذشته كاملًا مورد بحث قرار گرفت ؛ اجمالًا اينكه جامعه اسلامى به تدريج تا سال 61 هجرى از جهات گوناگون ، با ارزش‌هاى دينى فاصله زيادى پيدا كرده بود . از نظر سياسى تا آنجا سقوط كرده بود كه جوان شراب‌خوار و فاسدى چون يزيد بن معاويه ، به‌عنوان خليفه و حاكم مسلمانان معرّفى گرديد . لذا امام حسين ( ع ) فرمود :\r\nانَّا لِلَّهِ وَ انَّا الَيْهِ راجِعُونَ « 1 »  وَ عَلَىالْاسْلامِ السَّلامُ اذا بُلِيَتِ الْامَّةُ براعٍ مِثْلِ يَزيدِ ؛ « 2 » \r\nهمه از خداييم و به‌سوى او بازمىگرديم ، وقتى امّت ( پيغمبر ( ص ) ) گرفتار حاكمى چون يزيد شوند بايد با اسلام وداع كرد .\r\n\r\n","description":"","footnote":" ( 1 ) - مقتل الحسين موفّق بن احمد مكّى ، ج 1 ، تحقيق محمّد السماوى ، قم ، انوارالهدى ، 1418 ، ص 268 .  ( 2 ) - بقره ، آيه 156 . اين آيه شريفه ، به كلمهء استرجاع مشهور است و هنگام شنيدن خبر تأثرانگيز و غمناك گفته مىشود . ","page_name":" 129 ","page_number":129},
  {"content":"\r\n\r\nو از نظر فرهنگى و دينى جامعه‌اسلامى بدان جا سقوط كرده بود كه سبط پيامبر ( ص ) درباره آن فرمود :\r\nالا تَرَونَ انَّ الْحَقَّ لا يُعْمَلُ بِهِ وَ انَّ الْباطِلَ لا يُتَناهى عَنهُ ؛ « 1 » \r\nآيا نمىبينيد به حق عمل نمىشود و از باطل اجتناب نمىگردد ؟ !\r\nانَّ السُّنَةَ قَدْ اميِتَتْ وَ انَّ الْبِدْعَةَ قَدْ احْيِيَتْ « 2 » \r\nهمانا سنّت ( پيامبر ( ص ) ) ازبين رفته ، و بدعت ( در جامعه اسلامى ) زنده شده است .\r\nبسيارى از مسلمانان اين انحرافات عميق را در جامعه اسلامى مىديدند ولى عكس‌العمل مناسب از خود نشان نمىدادند . امّا آيا امام حسين ( ع ) با آن بصيرت ، تقوا ، شجاعت ، مقام والاى امامت و شخصيّت اجتماعى و خانوادگى كه داشت مىتوانست همانند ديگران سكوت كند و فرياد نزند ؟ ! به يقين امام حسين ( ع ) با آن جايگاه بلند معنوى و اجتماعى ، نمىتوانست در مقابل جنايات بنى اميّه در حقّ اسلام و مسلمين ساكت بنشيند و از آنها دفاع نكند . اينجا است كه عنصر شخصيّت امام ( ع ) بايد مورد تجزيه و تحليل قرار گيرد تا نقش اين عنصر در به وجود آوردن قيام خونين عاشورا شناخته شود .\r\nاگر اجمالًا خصوصيات فردى ، و منزلت اجتماعى و معنوى امام حسين ( ع ) را بشناسيم و شرايط حاكم بر جهان اسلام را بررسى كنيم ، قيام عاشورا را امرى اجتناب‌ناپذير خواهيم يافت .\r\nامام حسين ( ع ) تنها شخصيت لايق و منصوص و وارث خلافت و داراى مقام معنوى امامت در جامعه بود و با بصيرت فوق‌العاده‌اى كه داشت عمق فجايع را مشاهده مىكرد و در مقابل اسلام و مسلمانان ، خود را مسؤول مىدانست . گرچه معضلات يكباره در سال 61 هجرى ظهور نكرد ، و امام ( ع ) نيز براى اوّلين بار نبود كه اعلام موضع مىكرد ، ليكن با مرگ معاويه زمينهء واكنش شديد پديد آمد ؛ علاوه بر اينكه عامل جديدى نيز اضافه شد و آن بيعت خواستن براى شخص فاسدى چون يزيد بن معاويه بود ، و اين بيعت به\r\n\r\n","description":"","footnote":" ( 1 ) - تاريخ الطبرى ، محمد بن جرير الطبرى ، ج 4 ، ص 305 .  ( 2 ) - موسوعة كلمات الامام الحسين ، معهد تحقيقات باقر العلوم ( ع ) ، ص 316 ، از طبرى ، ج 3 ، ص 280 و اعيان الشيعة ، ج 1 ، ص 59 . ","page_name":" 130 ","page_number":130},
  {"content":"\r\n\r\nنحوى تصويب ولايت عهدى به حساب مىآمد كه در جهان اسلام تازگى داشت . لذا امام حسين ( ع ) با تكيه به جايگاه خودش خطاب به حاكم مدينه « وليد بن عتبه » فرمود :\r\nايُّهَا الْامير ! انَّا اهْلُ بَيتِ النُبوَّةِ ، وَ مَعْدِن الرِّسالَةِ ؛ وَ مُخْتَلَفُ الملائِكةِ ؛ وَ مَهْبَطُ الرَّحْمَةِ ؛ بِنا فَتَحَ اللَّهُ و بِنا خَتَمَ ؛ وَ يَزيدُ رَجُلٌ فاسِقٌ شارِبُ خَمرٍ ؛ قاتِلُ نَفْسٍ ؛ مُعْلِنٌ بِالْفِسْقِ ؛ فَمِثْلى لا يُبايِعُ لِمِثْلهِ . . . « 1 » \r\nاى امير ! ما اهل بيت نبوت و معدن رسالتيم ، ماييم كه فرشتگان به خانه ما رفت و آمد دارند و محل نزول رحمت الهى ماييم ، [ عالم 
  ] با ما آغاز گشت و با ما به پايان خواهد رسيد ولى يزيد مردى است فاسق ، شراب‌خوار ، خونريز ، متجاهر به فسق . شخصى همچون من با شخصى چون يزيد بيعت نمىكند .\r\nو هنگامى كه در مقابل لشكر يزيد و مردم كوفه قرار گرفت ، با توجّه به جايگاه شخصيتى خويش اطاعت يزيد بن معاويه را امرى غير ممكن دانست . و فرمود :\r\nالا انَّ الدَّعِىَ ابْنَ الدَّعِى قَدْ تَركَنى بَينَ السِّلَّةِ وَالذِّلّة هيهاتَ لَهُ ذلكَ منّى هَيْهاتَ مِنّا الذِّلَّة ! ابَى اللّهُ ذلِكَ لَنا وَ رَسُولُهُ وَالمؤمِنُون و جُدُودٌ طابَتْ ، و حجورٌ طَهُرَتْ ، انْ نُؤثَر طاعَةَ اللّئامِ عَلى مَصارِع الْكِرام . . . « 2 » \r\nامام ( ع ) همچنين به « وليد بن عُتبه » والى مدينه كه اصرار بر بيعت حضرت ( ع ) با يزيد داشت فرمود :\r\nتو مىدانى ما اهل بيتى بزرگوار و از خاندان رسالتيم ، همانا از جدّم رسول خدا ( ص ) شنيدم كه مىفرمود : خلافت بر فرزندان ابى سفيان حرام است . من چگونه مىتوانم با خاندانى كه پيامبر ( ص ) درباره آنها چنين فرموده بيعت نمايم . « 3 » \r\n\r\n","description":"","footnote":" ( 1 ) - مقتل الحسين خوارزمى ، ج 1 ، ص 267 . و مقتل الحسين او حديث كربلاء ، عبدالرّزاق موسوى مقرّم ، ص 131 .  ( 2 ) - الاحتجاج ، احمد بن على بن ابى طالب الطبرسى ، ج 2 ، ص 99 ؛ ترجمه الامام الحسين ( ع ) فى تاريخ مدينه ، دمشق ، ابن عساكر ، ص 319 .\r\nآگاه باشيد كه زنازاده پسر زنازاده ( ابن زياد ) مرا بين كشته شدن و ذلّت مخيّر ساخته است ! ولى هرگز زير بار ذلّت نمىرويم . خدا و رسول خدا و مؤمنان و پرورش يافتگان دامن‌هاى پاك و اشخاص با حميّت و مردان با غيرت نمىپسندند ما اطاعت افراد پست را بر كشته شدن با عزّت ترجيح دهيم .  ( 3 ) - موسوعه كلمات الامام الحسين ، ص 283 به نقل از بحارالانوار ، ج 44 ، ص 312 . ","page_name":" 131 ","page_number":131},
  {"content":"\r\n\r\nامام حسين ( ع ) با اين سخنان كه در مواضع مختلف تكرار نموده است ، ميزان و ضابطه و علّت عدم بيعت با يزيد را صريحاً بيان مىكند . منتهى اين ضابطه را ضمن يك قانون عمومى قرار مىدهد كه نتيجه‌اش اين است كه اين نوع افراد و اين گروه از خلق خدا نمىتوانند با افرادى مانند يزيد بيعت كنند « مِثْلى لا يُبايِعُ مِثْلَهُ . » ليكن از آنجايى كه بيان اين ضابطه مستلزم تصريح به بعضى از امور است تا گمان نشود اين كار با هدايت قرآنى منافات دارد ؛ لذا حضرت ( ع ) اشاره مىفرمايد مادامى كه يزيد بن معاويه علناً فسق و فساد مىكند و آن را از ديدگاه مردم نيز مخفى نمىنمايد و علناً شراب مىخورد ممكن نيست شخصى همچون من با فردى چون او بيعت كند !\r\nوقتى از اين زاويه به نهضت اباعبدالله ( ع ) نگاه كنيم ، خواهيم ديد اين قيام هرگز با اعلام آمادگى مردم كوفه گره نخورده است ؛ چه اينكه امام ( ع ) به برادرش « محمّد حنفيّه » فرمود :\r\nيا اخى واللّهِ ؛ لَو لَمْ يَكُنْ فِى الدّنيا مَلْجَاءٌ وَ لا مَأْوى لَما بايَعْتُ يَزيد بن معاوية « 1 » \r\nاى برادر ! اگر در همه دنيا ملْجأ و پناهگاهى يافت نشود با يزيد بن معاويه بيعت نخواهم كرد .\r\nدر اين زمينه ، امام حسين ( ع ) گاهى روى شخصيت خانوادگى خود و گاهى روى شخصيت معنوى و مسؤوليت اجتماعى خويش تكيه مىكند . به عنوان مثال ، امام ( ع ) با توجّه به امر دوم به « فرزدق » فرمود :\r\nهمانا اين قوم ( بنى اميّه ) اطاعت شيطان را برگزيده‌اند و بندگى خدا را ترك گفته‌اند ؛ در زمين فساد به پا كرده و حدود الهى را زير پا نهاده‌اند ، شراب مىنوشند و اموال فقرا و بينوايان را به يغما برده‌اند .\r\nوَ انَا اوْلى مَنْ قامَ بِنُصْرَةِ دينِ اللَّهِ وَ اعْزاز شَرْعِهِ وَالْجِهادِ فى سبيله لِتَكُونَ كَلِمَةُ اللَّهِ هِىَ الْعُلْيا ؛ « 2 » \r\nمن شايسته‌ترين فرد هستم كه براى يارى دين خدا و بزرگداشت شريعتش و جهاد در راهش به پا خيزم ، تا سخن خدا ( و آئين او ) ، بالا ( و پيروز ) باشد . « 3 » \r\n\r\n","description":"","footnote":" ( 1 ) - مقتل الحسين خوارزمى ، ج 1 ، ص 272 .  ( 2 ) - موسوعة كلمات الامام‌الحسين ( ع ) ، ص 336 ، به نقل از الارشاد ، ص 218 و تاريخ الطبرى ، ج 3 ، ص 296 .  ( 3 ) - اين سخن حضرت ( ع ) اشاره به آيه شريفه 40 سوره توبه دارد : « وَ جَعَلَ كَلِمَةَ الّذينَ كَفَرُوا السُّفْلى و كَلِمَةُ اللَّهِ هِىَ الْعُلْيا وَاللَّهُ عَزيزٌ حكيم » . ","page_name":" 132 ","page_number":132},
  {"content":"\r\n\r\nو به « ابن زبير » فرمود :\r\nامَّا انَا لا ابايِعُ ابَداً ، لِانّ الْامْرَ كانَ لى بَعْدَ اخِى الْحسن ( ع ) « 1 » \r\nمن هرگز با او ( يزيد ) بيعت نمىكنم ؛ زيرا حكومت و ولايت پس از برادرم حسن ( ع ) از آنِ من است .\r\nاز سوى ديگر شخصيت منفى بنىاميّه و حاميان آنان و پايين بودن جايگاه معنوى و اجتماعى ايشان ، و آشنايى مسلمانان با سابقه بد اموىها نيز به‌نحوى در شكل‌گيرى نهضت حسينى مؤثر بوده است . آگاهى امام حسين ( ع ) از فرومايگى بنى اميّه و جايگاه سست معنوى و اجتماعى ايشان در حقيقت علم به آسيب‌پذيرى دشمن در مبارزه بود .\r\nبه عبارت ديگر ، امام ( ع ) مىدانست اين نهى از منكر و قيام عليه منكرات گرچه به بهاى جان خود و عزيزانش تمام شود ، اما از آنجا كه مىتواند آبروى رفته اسلام و مسلمين را برگرداند و شريعت محمّدى ( ص ) را احياء كند و ماهيت پليد بنىاميّه را آشكارتر سازد ، ارزش دارد و بايد تحقّق پذيرد . لذا در بخش پايانى ، به اختصار در مورد جايگاه بنى اميه در جهان اسلام و شخصيت منفى آنان سخن خواهيم گفت . در مجموع براى شناخت زمينه‌هاى شخصيتى قيام عاشورا عنوان‌هاى ذيل مورد بحث و بررسى قرار مىگيرند :\r\n1 - شخصيت خانوادگى امام حسين ( ع )\r\n2 - شخصيت دينى و مذهبى امام حسين ( ع )\r\n3 - شخصيت فردى و اخلاقى امام حسين ( ع )\r\n4 - شخصيت ياران امام حسين ( ع )\r\n5 - شخصيت مخالفان امام حسين ( ع )\r\n\r\n","description":"","footnote":" ( 1 ) - مقتل الحسين خوارزمى ، ج 1 ، ص 264 . ","page_name":" 133 ","page_number":133},
  {"content":"\r\n . \r\n","description":"","footnote":"","page_name":" 134 ","page_number":134},
  {"content":"\r\n\r\n\r\nفصل اوّل : شخصيت خانوادگى امام حسين ( ع )\r\nموقعيت بنىهاشم در حجاز\r\nهاشم بن عبد مناف\r\nعبدالمطلب بن هاشم\r\nابوطالب بن عبدالمطلب\r\nبنى هاشم در عصر رسالت\r\nاشرف الانبياء محمد بن عبدالله ( ص )\r\nخديجه دختر خويلد\r\nعلى بن ابىطالب ( ع )\r\nفاطمه ( س ) دختر رسول خدا ( ص )\r\nنتيجه\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nقوله تعالى : « فى بُيوتٍ اذِنَ اللَّهُ انْ تُرْفَعَ وَ يُذْكَرَ فيها اسْمُهُ يُسَبِّحُ لَهُ فيها بِالْغُدُوِّ وَالاصالِ » « بِابى انْتَ وَ امّى يَابْنَ رسولِ اللّهِ اشْهَدُ انّك كُنْتَ نُوراً فى الاصلاب الشَّامِخَة وَالارْحامِ المطهَّرةِ لَمْ تُنَجِّسْكَ الْجاهِليةُ بِانْجاسِها وَ لَمْ تُلْبِسكَ المدلِهِمَّاتُ مِنْ ثِيابِها . »\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nفصل اوّل : شخصيّت خانوادگى امام حسين ( ع )\r\nدر تكوين و شكل‌گيرى ويژگىهاى اخلاقى و نفسانى ، كه تعيين‌كنندهء شخصيت انسان محسوب مىشوند . عوامل سه‌گانهء خانواده ، معلّم و مربى و دوستان و همكاران مؤثرند .\r\nدر بين اين عوامل ، خانواده به‌عنوان پايه‌گذار شخصيّت فرد ، مهم‌ترين نقش را ايفا مىنمايد .\r\nفرزندان نه تنها از نظر جسمى از والدين خود متأثر هستند و وجودشان معدّلى از خصوصيات فيزيكى آنها مىباشد ، بلكه از نظر روحى و روانى نيز تا حدّ زيادى تحت تأثير ايشان هستند « 1 »  و اين مسأله در علم ژنتيك به اثبات رسيده است .\r\nاين سخن بدين معنا نيست كه تنها ملاكِ ارزيابى شخصيّت افراد ، اصالت و شرافت خانواده آنان مىباشد كه گفته شود شخصيت افراد به صفات روحى و اخلاقى و بدنى خانوادهء آنان بستگى دارد نه خود آنان ؛ بلكه مقصود اين است كه يكى از عواملى كه روح و روان انسان را تحت تأثير قرار مىدهد و در نتيجه رفتار اختيارى او را متأثر مىسازد خانواده است . به‌عبارت ديگر ، فضايل و كمالات انسان در پرتو افعال اختيارى او به‌دست مىآيد ؛ امّا آنچه منشأ اين افعال اختيارى را تحت تأثير قرار مىدهد ، متعددند ؛ يكى از مهم‌ترين آنها خانواده ، مخصوصاً والدين هستند . به همين جهت بود كه على ( ع ) در نامه خود به مالك اشتر نوشت :\r\nاز افرادى كه با تجربه و با حياء و از خاندان صالحه مىباشند در كارها استفاده كن ، زيرا آنها كم‌طمع‌تر و نسبت به عواقب امور بيناتر هستند . « 2 » \r\n\r\n","description":"","footnote":" ( 1 ) - نهج‌البلاغه ، نامه 53 . على ( ع ) به مالك اشتر نوشت : « براى كارها كسانى را برگزين كه از تجربه و نجابت بهره‌مندند و از خانواده‌هاى ريشه دار و شايسته و پيشتاز در اسلام برخاسته‌اند كه چنين كسانى در اخلاق برترند و در آبرومندى سالم‌تر ، به آزمندىهاى مادّى كم‌تر چشم دارند و به پايان كار بيشتر مىانديشند . »  ( 2 ) - نهج‌البلاغه ، نامه 53 . ","page_name":" 137 ","page_number":137},
  {"content":"\r\n\r\nعلاوه بر تأثير خانواده در تكامل روحى فرد نقش آن در شكل‌گيرى شخصيّت اجتماعى افراد بسيار حايز اهميّت است . معمولًا كسانى كه به خاندان فرومايه و پست تعلّق داشته باشند ، گرچه از نظر فضايل انسانى مراتبى را كسب كنند از نظر اجتماعى چندان موفّق نخواهند بود ؛ زيرا عدم وارستگى و شرافت خانواده‌اش مانع اعتماد مردم به او و ترديد در صداقت فرد خواهد بود . به همين جهت از مزاياى پيامبران الهى قبل از مبعوث شدن به رسالت ، طهارت مولد و اصالت خانوادگى بوده است ؛ چه اينكه بدون آن ، هدف بعثت كه همانا اعتماد و ايمان مردم به رسالت و پيامبرى مىباشد ، تأمين نمىگرديد . بنابراين اصالت و شرف خانوادگى از علل معدّه شخصيت فردى و اجتماعى محسوب مىشود .\r\nعلى ( ع ) با اعتقاد به همين امر ، در خطبه « قاصعه » فرمود :\r\n. . . شما به خوبى موقعيّت مرا از نظر خويشاوندى و قرابت و منزلت و مقام ويژه ، نسبت به رسول خدا مىدانيد ، او مرا در دامن خويش پرورش داد ؛ من كودك بودم او ( همچون فرزندش ) مرا در آغوش خويش مىفشرد و در استراحتگاه مخصوص خود جاى مىداد . . . « 1 » \r\nبررسى تفصيلى اين موضوع مجال ديگرى مىطلبد ، اجمالًا ترديدى در اين نيست كه نقش خانواده در تكوين شخصيّت فردى و اجتماعى انسان بسيار حايز اهميّت است . با توجّه به اين مطلب ، درباره جايگاه نَسَبى و خانوادگى امام حسين ( ع ) به اختصار مطالبى متذكّر مىشويم .\r\n\r\nشخصيّت خانوادگى و نَسَبى امام حسين ( ع )\r\nدرباره حسب و نَسب امام حسين ( ع ) نياز چندانى به توضيح نيست زيرا به اعتراف دوست و دشمن او در شريف‌ترين و نجيب‌ترين و اصيل‌ترين خانواده‌ها متولّد شد و در دامن عصمت و طهارت پرورش يافت . لذا آن حضرت ( ع ) از نظر نَسبى و خانوادگى در اوج شرافت و پاكى قرار دارد . « 2 »  چنان‌كه پيامبر ( ص ) در يكى از بيانات خويش در اين‌باره فرمود :\r\n\r\n","description":"","footnote":" ( 1 ) - همان ، خطبه 192 . « . . . وَ قَدْ عَلِمْتُمْ مَوْضِعى مِنْ رَسُولِ اللّهِ ( ص ) بِالْقَرابَةِ الْقَريبَةِ وَالْمَنْزِلَةِ الْخَصيصَةِ وَضَعَنى فى حِجْرِهِ وَ انَا وَلَدٌ يَضُمُّنى الى صَدْرِهِ وَ يَكْنُفُنى فى فِراشِهِ »  ( 2 ) - حسين بن على بن ابىطالب بن عبدالمطلب بن هاشم بن عبد مناف بن قصى ، و مادرش فاطمه دختر رسول خدا ( ص ) بود . ","page_name":" 138 ","page_number":138},
  {"content":"\r\n\r\nاى مردم ! آيا شما را به بهترين مردم از نظر جدّ و جدّه آگاه سازم ؟ گفتند آرى رسول الله ( ص ) .\r\nفرمود : حسن و حسين هستند كه جدّشان رسول خدا ( ص ) و جدّهءشان خديجه دختر خويلد است . سپس فرمود : آيا شما را به بهترين افراد از نظر پدر و مادر آگاه نمايم ؟ گفتند : آرى يا رسول‌الله ( ص ) . فرمود : حسن و حسين‌اند كه پدر ايشان على بن ابىطالب ( ع ) و مادرشان فاطمه دختر محمد ( ص ) مىباشد . آنگاه فرمود : آيا شما را به بهترين مردم از نظر عمو و عمّه آگاه سازم . گفتند : آرى يا رسول‌الله ( ص ) . فرمود : حسن و حسين‌اند ؛ عموى آنان جعفر بن ابىطالب و عمّه ايشان امّ هانى دختر ابىطالب مىباشد . سپس فرمود : آيا شما را از بهترين مردم از نظر دايى و خاله آگاه نمايم ؟ گفتند : آرى يا رسول الله ( ص ) . فرمود : حسن و حسين ؛ دايى آنان قاسم فرزند محمد ( ص ) و خاله آنها زينب دختر محمد ( ص ) مىباشد .\r\nآنگاه فرمود : آگاه باشيد ! همانا پدر و مادر ، جدّ و جدّه ، عمو و عمّه ، دايى و خاله آنان و خود ايشان در بهشت خواهند بود . و همچنين كسانى كه آنان را دوست بدارند در بهشت خواهند بود . « 1 » \r\n« عبدالله بن حسن سعدى » نيز در اين باره مىگويد : « هنگامى كه مباحثات مردم در اينكه چه كسى برترين جايگاه نَسَبى را دارد به جايى نرسيد و در اين امر مردّد شدند ، من جهت تحقيق اين مطلب به مدينةالنبى ( ص ) رفتم و بر « حذيفة بن يمان » وارد شدم . خودم را معرّفى كردم و جريان را مطرح نمودم . او از اين مطلب خوشحال شد و گفت : بر فرد آگاهى وارد شده‌اى . سپس اضافه كرد : آنچه به تو نقل مىكنم مطلبى است كه با گوش‌هايم از پيغمبر ( ص ) شنيدم . آن حضرت ( ص ) در حالى كه حسين بن على روى شانه‌اش بود فرمود :\r\nاين حسين‌بن على است كه از نظر نَسَبى بهترين امّت است و آنگاه اسامى والدين و اجداد او را يكى پس از ديگرى ذكر نمودند . » « 2 » \r\n\r\n","description":"","footnote":" ( 1 ) - كشف الغمّه فى معرفة الائمه ، على بن عيسى بن ابى الفتح الاربلى ، ج 2 ، ص 170 ؛ مقتل الحسين خوارزمى ، ج 1 ، ص 167 ؛ فضائل الخمسه فى صحاح الستة ، سيد مرتضى ، حسينى فيروزآبادى ، ج 3 ، ص 272 ، به نقل از كنزالعمال ، ج 6 ، ص 221 ؛ ترجمة الامام الحسين ( ع ) ، ابن عساكر ، ص 193 - 194 .  ( 2 ) - ائمتنا ، على محمد على دخيل ، ج 1 ، ص 184 ، به نقل از تاريخ دمشق ، ابن عساكر ، ج 4 ، ص 320 . ","page_name":" 139 ","page_number":139},
  {"content":"\r\n\r\nو « ابن‌عباس » در تفسير آيه شريفه « وَهُوَ الّذى جَعَلَ مِنَ الْماءِ بَشَراً فَجَعَلَهُ نَسَباً وَصِهْراً . » « 1 »  مىگويد : « اين آيه درباره اصحاب كساء ( پيامبر ( ص ) ، على ( ع ) ، فاطمه ( س ) ، حسن ( ع ) و حسين ( ع ) ) نازل گرديده است . مراد از آب ، نور پيامبر ( ص ) است كه قبل از خلقت خلايق وجود داشت و در صلب حضرت آدم ( ع ) قرارگرفت ؛ سپس از صلبى به صلبى منتقل گشت تا رسيد به عبدالمطلب ، بعد از وى به دو قسم تقسيم شد جزئى به عبدالله منتقل گرديد و پيامبر ( ص ) از او متولد شد و جزء ديگر به ابىطالب كه على ( ع ) از او به دنيا آمد ؛ سپس على ( ع ) و فاطمه ( س ) با هم ازدواج كردند كه ثمره‌اش تولّد حسن ( ع ) و حسين ( ع ) شد . » « 2 »  گرچه امام حسين ( ع ) داراى فضايل بىشمارى بود ، امّا يقيناً يكى از بزرگ‌ترين افتخارات آن حضرت همين بود كه فرزند سيدالكونين ، على بن ابىطالب ( ع ) و صديقهء طاهره ، فاطمه زهرا ( س ) ، و پرورش يافته دامن برجسته‌ترين شخصيّت‌هاى عالم امكان است . به همين جهت هنگامى كه حضرتش در مقابل لشكر ابن سعد قرار گرفت خودش را چنين معرّفى كرد :\r\n انَا ابنُ عَلىٍّ الْخَيْرِ مِنْ آلِ هاشِمٍ * كَفانى بِهذا مَفْخَراً حينَ افْخَرُ\r\nوَ جَدّى رَسُولُ اللَّهِ اكْرَمُ مَن‌ْمَضى * وَ نَحنُ سِراجُ اللَّهِ فِى الْارْضِ نَزْهَرُ\r\nوَ فاطِمَةُ امى ابْنِةُ الطُّهْرِ احْمَدِ * وَ عَمّى يُدعى ذا الْجَناحَينِ جَعْفَرُ\r\nوَ فينا كِتابُ اللَّهِ انْزِلَ صادِعاً * وَ فينَا الْهُدى وَالْوَحْىُ بِالْخَيرِيُذْكَرُ « 3 »  \r\n\r\n","description":"","footnote":" ( 1 ) - فرقان ( 25 ) ، آيه 54 او كسى است كه از آب ، انسانى را آفريد ؛ سپس او را نسب و سبب قرار داد .  ( 2 ) - ائمتنا ، ج 1 ، ص 180 .  ( 3 ) - مقتل الحسين خوارزمى ، ج 2 ، ص 37 ؛ الاحتجاج ، طبرسى ، ج 2 ، ص 103 .\r\nترجمهء اشعار : من فرزند على بن ابى طالب ( ع ) از بنى هاشم هستم و اين افتخار هنگام فخر نمودن مرا كفايت مىكند .\r\nوجدم رسول خدا ( ص ) هست كه گرامى ترين شخصيت عالم بود و ما انوار خدا در زمين هستيم كه نورافشانى مى كنيم و فاطمه دختر پيامبر ( ص ) مادر من است . و عمويم جعفر صاحب دو بال ( در بهشت ) خوانده شود .\r\nكتاب خدا بر خاندان ما فرود آمد . و هدايت الهى در ما مى باشد و وحى از ما به خير يادكرده است .\r\n","page_name":" 140 ","page_number":140},
  {"content":"\r\n\r\nهمچنين نقل شده است كه آن حضرت ( ع ) فرمود :\r\n كَفَرَ الْقَوْمُ وَ قَدْماً رَغِبُوا * عَنْ ثَوابِ اللَّهِ رَبَّ الثَّقَلينِ\r\nقَتَلُوا قَدَما عَليّاً وَ ابنَهُ * حَسنُ الْخيرِ وَ جاؤُا لِلْحُسين\r\nخِيَرَةَ اللَّهِ مِنَ الْخَلْقِ ابى * بَعدَ جدّى فَانَا ابْنُ الْخِيَرَتين « 1 »  \r\n« مرحوم طبرسى » در احتجاج مىنويسد :\r\nوقتى اصحاب امام حسين ( ع ) يكى پس از ديگرى به شهادت رسيدند و آن حضرت ( ع ) تنها ماند ، در حالى كه شمشيرش را از غلاف كشيده بود و به طرف شهادت قدم برمىداشت در مقابل لشكر ابن سعد قرار گرفت و افتخارات خودش را اظهار فرمود . « 2 » \r\nمرحوم طبرسى نيز اشعار مذكور از مقتل خوارزمى را با تفاوت مختصرى آورده است . « 3 »  آنچه در اين مورد قابل توجه است اين است كه امام حسين ( ع ) ابتدا شرافت و اصالت خانوادگى خويش را بيان مىكند و پس از آن فضايل ديگر خودش را ذكر مىنمايد .\r\nاين سخنان امام ( ع ) براى لشكريان ابن زياد كه ظاهراً مسلمان بودند مىبايست - تكان‌دهنده باشد - امّا فرومايگى و پستى اين مردم به حدّى بود كه علىرغم احترامى كه در دل به آن حضرت ( ع ) و خاندان او قائل بودند با او به ستيز برخاستند .\r\nاستاد مطهّرى به نقل از « عقّاد » در اين باره مىنويسد :\r\nموضوع نسب امام حسين ( ع ) و محبت زائد الوصف پيغمبر اكرم ( ص ) را در تحليل قضيه كربلا نبايد از ياد برد ، زيرا با اين مقياس كاملًا مىتوانيم بفهميم كه سپاه يزيد چگونه مردمى بدون ايده‌آل و منفعت‌پرست بودند و چگونه به رغم احترامى كه براى امام حسين ( ع ) در دل قائل\r\n\r\n","description":"","footnote":" ( 1 ) - مقتل الحسين ( ع ) خوارزمى ، همان . ترجمهء ابيات : قوم كافر شدند و از دير زمانى از ثواب خداوند كه پروردگار ثقلين است اعراض كردند . قبلًا على ( ع ) و فرزندش حسن ( ع ) را كشتند و اينك بر حسين ( ع ) هجوم آوردند . برگزيدهء خلق ( مردم ) پس از جدّم ( محمّد ( ص ) ) پدرم بود و من فرزند دو برگزيده‌ام .  ( 2 ) - الاحتجاج ، طبرسى ، ج 2 ، ص 103 .  ( 3 ) - همان . ","page_name":" 141 ","page_number":141},
  {"content":"\r\n\r\nبودند عمل مىكردند . اين خصوصيت است كه آنها را صددرصد در رديف مردم بىاصول و منفعت‌پرست قرار مىدهد . « 1 » \r\nمخالفان امام حسين ( ع ) كاملًا به اين مطلب واقف بودند . به‌عنوان مثال مردم به « سنان بن انس » گفتند : حسين بن على ، پسر فاطمه دختر رسول خدا ( ص ) و بزرگ و سرور عرب را كشتى ، . . . اينك نزد اميرانت برو و پاداش خويش را از ايشان طلب كن . اگر براى كشتن حسين همه بيت‌المال را به تو بدهند باز كم است . او در مقابل خيمه عمر بن سعد ايستاد و با صداى بلند گفت :\r\n اوْقِرْ رِكابى فِضَّةً وَ ذَهَباً * انَا قَتَلْتُ الْمَلِكَ الُمحْجَبا\r\nقَتَلْتُ خَيْرَ النَّاسِ امّاً وَ اباً * وَ خَيْرَهُمْ اذْ يَنْسِبُونَ نَسَباً « 2 »  \r\nعمربن‌سعد نيز از آنجا كه به مقام والاى امام ( ع ) باور داشت ، به‌راحتى وجدانش قبول نمىكرد چنين وظيفه خطرناكى را عهده‌دار شود . تنها پس از كشمكش‌هاى فراوان با خودش بود كه به خاطر منفعت پرستى و فرومايگى اخلاقى به اين جنايت هولناك دست زد . « 3 »  در اين باره ، قضيهء برخورد امام حسين ( ع ) با سپاه « حرّ » نيز قابل توجّه است . نكته نخست اينكه حرّ و سپاهش حاضر نشدند نماز را جداگانه اقامه كنند و فرمايش حضرت ( ع ) كه به حرّ فرمود : من با اصحاب خود نماز مىخوانم تو نيز با سپاه خودت نماز بگزار ؛ قبول نكردند . و همه آنها به امام حسين ( ع ) اقتداء نمودند .\r\nنكته دوم اينكه وقتى حرّ پس از احتجاجات امام حسين ( ع ) گفت : ما از آن اشخاصى كه نامه نوشته‌اند نيستيم و مأموريت ما اين است كه هر كجا با شما برخورد كرديم شما را نزد « ابن زياد » ببريم . حضرت به او فرمود :\r\n\r\n","description":"","footnote":" ( 1 ) - حماسه حسينى ، مرتضى مطهّرى ، ج 3 ، ص 135 .  ( 2 ) - مقتل الحسين ، ابومخنف ، ص 202 ؛ ركابم را از طلا و نقره پر كن . زيرا من پادشاهى گرانقدر را كشتم . بهترين مردم از نظر پدر و مادر را كشتم او را كه از جهت نسب نيز از همه برتر بود .  ( 3 ) - مقتل الحسين ابى مخنف ، ص 94 - 95 . ","page_name":" 142 ","page_number":142},
  {"content":"\r\n\r\nثَكَلَتْكَ امُّكَ الْمَوتُ ادْنى الَيْكَ مِنْ ذلِكَ\r\nمادرت به عزايت نشيند مرگ به تو نزديك‌تر از آن است .\r\nحرّ در جواب گفت : « هر كسى غير از تو اين سخن را به من مىگفت من هم پاسخش را مىدادم ؛ ولى چه كنم كه نمىتوانم نام مادر تو را كه صديقه كبرى دختر پيامبر خدا ( ص ) است جز به نيكويى ياد كنم ! » « 1 » \r\nو حاكم مدينه « وليد بن عتبه » در پاسخ مروان كه اصرار بر اخذ بيعت يا كشتن امام حسين ( ع ) داشت گفت :\r\nواى بر تو مرا به قتل حسين فرزند فاطمه دختر رسول خدا ( ص ) هدايت مىكنى ؟ ! سوگند به خدا كسى كه در روز قيامت به خون حسين ( ع ) محاسبه شود ، نزد خدا تهيدست خواهد بود . « 2 » \r\nو معاويه با توجّه به همين امر به فرزندش يزيد نوشت :\r\nاگر حسين بن على قيام كرد و تو بر او غلبه يافتى از وى بگذر . « 3 » \r\nاين برخوردها به خوبى نشان مىدهد مخالفان امام ( ع ) نيز حداقّل به اين فضيلت ( جايگاه رفيع خانوادگى ) او اعتقاد داشته‌اند . اساساً مسلمانان احترام خاصّى به بنىهاشم مخصوصاً آل على ( ع ) قائل بودند و اين امر به امام حسين ( ع ) منحصر نمىگرديد . به‌همين جهت روز عاشورا اصحاب حضرت ( ع ) تا زنده بودند اجازه ندادند بنىهاشم به ميدان بروند .\r\n« خوارزمى » در اين باره مىنويسد :\r\nهنگامى كه اصحاب حسين ( ع ) كشته شدند ، تنها اهل بيت او باقى ماندند كه عبارت بودند از :\r\nفرزندان على ( ع ) ، فرزندان جعفر و عقيل و بچّه‌هاى برادرش حسن ( ع ) و فرزندان خودش ، آنها نيز « اجْتَمَعُوا وَ وَدَّعَ بَعْضَهُمْ بَعْضاً ؛ وَ عَزَمُوا عَلَىالْحَرْبِ » در يك جا جمع شدند و با يكديگر وداع كردند و عازم ميدان نبرد شدند . « 4 » \r\n\r\n","description":"","footnote":" ( 1 ) - الارشاد ، شيخ مفيد ، ترجمه محمّد باقر ساعدى خراسانى ، ص 427 - 428 .  ( 2 ) - الاخبار الطوال ، ابى حنيفه احمد بن داود الدينورى ، ص 228 .  ( 3 ) - همان ، ص 226 . « . . . فامّا الحسين بن على فَاحْسَبُ اهل العراق غير تاركيهِ حتى يُخرجوه ، فَانْ فَعَلَ ، فَظَفْرتَ به ، فَاصْفَح عنه »  ( 4 ) - مقتل الحسين ( ع ) خوارزمى ، ج 2 ، ص 30 . ","page_name":" 143 ","page_number":143},
  {"content":"\r\n\r\nدر اينجا يادآورى اين مطلب ضرورى است كه شخصيت اجتماعى خاندان ابا عبدالله الحسين ( ع ) ( بنى هاشم ) منحصر به عصر بعثت نبود ، بلكه قبل از اينكه حضرت محمد ( ص ) از اين طايفه به مقام منيع رسالت مبعوث شوند نيز اين خاندان در ميان اعراب از شرافت و جايگاه خاصّى برخوردار بودند . و عموماً مردم حجاز و هركسى كه به نحوى با آن منطقه ارتباط داشت ، احترام ويژه‌اى براى بنىهاشم قائل بودند . براى اينكه اين سخن صرف ادّعا نباشد به‌اختصار مطالبى در اين زمينه ذكر مىكنيم .\r\n\r\nموقعيّت بنىهاشم در حجاز\r\nنسب « بنىهاشم » عموماً به هاشم بن عبد مناف مىرسد كه از بزرگان قريش و از صاحب منصبان مكّه به شمار مىرفت و از جايگاه ويژه‌اى برخوردار بود . فرزندان او نيز عمدتاً در خدمت مردم و كعبه بودند . تا اينكه با بعثت پيامبر خاتم ( ص ) اين خاندان به اوج عزّت و شرافت دست يافتند . شايد بهترين مدح و ستايش براى اين قبيله ، از جاحظ باشد كه خوارزمى در مقتل الحسين خود آورده است . او دراين‌باره مىنويسد :\r\nالْعَربُ كَالْبَدنةِ ؛ وَ قُريشٌ رُوحُها ، وَ هاشِمُ سِرُّها وَ لُبابُها ، وَ مَوضِعُ غايَةِ الدّينِ مِنْها ، وَ هاشِمُ مِلحُ الْارْضِ ، وَ زينَةُ الدُّنيا ، وَ جَبْهةُ العالِم ، وَالسَّنامُ الْاضْخَمِ ، وَالْكاهِلُ الْاعْظَمِ ، وَ لُبابُ كلِّ جَوهَرٍ كَريمٍ ، . . . وَ هُمْ الرُّكْنُ الْوَثيقُ ، مَعْدِنُ الْفَهْمِ ، يَنْبُوعُ الْعِلْمِ ، . . . كَالْماءِ الَّذى لا يُنَّجْسه شَىءٌ ، وَ كَالشَّمْسِ لا تَخْفى بِكلِّ مَكانٍ ، وَ كَالذَّهَبِ لا يُعْرَفُ بِنُقْصانٍ ، وَ كَالنَّجْمِ لِلْحَيْرانِ ، وَ كَالْماءِ الباردِ لِلظّمآن .\r\nمِنْهُمُ الثِّقْلانِ ؛ وَالْاطْيَبانِ ؛ وَالسِّبْطانِ ؛ وَالشَّهيدانِ ؛ وَاسَدُاللَّهِ ؛ وَذُو جَناحَيْها وَسَيِّدُ الْوادِى ؛ وَ ساقِى الْحَجِيْجِ ، وَ سَيِّدُ الْبَطْحاءِ ؛ وَالحِبْرِ ؛ وَالْبَحْرِ ، فَالْانْصارُ انْصارُهُمْ ؛ وَالْمُهاجِرُونَ مَنْ هاجَرَ مَعَهم . . . وَ مِنْهُمْ رَسُولُ اللَّهِ رَبِّ الْعالَمينَ ؛ وَ امامُ الْاوَّلينَ وَالْآخِرين وَ نُخْبَةُ الْمُرْسَلِينَ وَ خاتَمُ النَّبيِّينَ . . . « 1 » \r\nعرب همانند بدن است و قريش روح آن و هاشم سِرّ و عقل آن است . جايگاه نهايى دين از آنهاست . هاشم ( بنىهاشم ) نمك زمين و زينت دنيا و صدر نشين و برجسته‌ترين بزرگان و\r\n\r\n","description":"","footnote":" ( 1 ) - مقتل الحسين خوارزمى ، ص 186 . ","page_name":" 144 ","page_number":144},
  {"content":"\r\n\r\nاصل و ريشه هر خوبىاند . . . آنان تكيه‌گاه محكم ، معدن درك و فهم ، سرچشمه علم و دانش . . .\r\nهستند . آنان همانند آب جارىاند كه چيزى آن را نجس نمىكند ؛ و همچون خورشيد كه نورش بر همه عالم گسترده است ؛ و همانند طلا كه به نقصان شناخته نمىشود ؛ و همانند ستارهء هدايت كننده براى گمشدگان ؛ و همچون آب گوارا براى افراد تشنه بودند .\r\nدو شخصيت گرانقدر و دو ذريّهء پاك و شهيد رسول خدا ( ص ) از آنان است و شير خدا ( حمزه سيّدالشهداء ) ؛ و صاحب دو بال ( در بهشت حضرت جعفر بن ابى طالب ) از آنها است . بزرگ مكّه و ساقى حجّاج و سرور حجاز ؛ و عالم بزرگ و درياى معرفت ، از آنهاست ؛ پس انصار ( حقيقى ) ياوران آنان‌اند و مهاجرين كسانى هستند كه با آنها هجرت كردند . . . و فرستادهء پروردگار عالميان ، و امام اوّلين و آخرين و برگزيدهء پيامبران و آخرين پيامبر از آنهاست .\r\n\r\nهاشم بن عبد مناف\r\n« هاشم » در بين فرزندان « عبد مناف » متصدّى پذيرايى و آبرسانى زائران خانه خدا بود .\r\nوى در موسم حجّ در ميان قريش به‌پامىخاست و مىگفت :\r\nاى گروه قريش ، شما همسايگان ( خانه ) خدا و اهل بيت‌الحرام او هستيد . در اين زمان زوّار خدا ( و حاجيان خانه او ) نزد شما مىآيند ، تا حرمت خانهء او را بزرگ دارند و اينان ميهمانان خدايند ، و سزاوارترين ميهمان به اين كه گرامى داشته شود ، ميهمان خداست . خدا شما را براى اين كار برگزيد و به اين افتخار سرافراز داشت ، سپس حقوق همسايگى شما را بهتر از هر همسايه‌اى براى همسايه‌اش رعايت فرمود . پس ميهمانان و زائران او را گرامى داريد . . . آنان را پذيرايى كنيد و بىنيازشان سازيد . « 1 » \r\n« هاشم » حاجيان را در مكّه و منى ، عرفات و مشعَر غذا مىداد و براى آنان نان و گوشت و روغن و سويق ( آرد گندم و جو ) فراهم مىكرد و آب را همراهشان مىبرد ، تا وقتى كه مردم متفرق مىشدند و به شهرهاى خود رهسپار مىگشتند . نيز هاشم در سال قحطى براى قوم خود نان خرد كرده و تريت ساخت و بدين جهت هاشم ناميده شد . همچنين هاشم نخستين كسى بود كه دو سفر بازرگانى زمستانى و تابستانى را براى قريش برقرار ساخت . « 2 » \r\n\r\n","description":"","footnote":" ( 1 ) - تاريخ يعقوبى ، احمد بن ابى يعقوب ، ج 1 ، ص 242 .  ( 2 ) - تاريخ يعقوبى ، همانجا ؛ السيرة النبويّة ، ابن هشام ، ج 1 ، ص 136 . ","page_name":" 145 ","page_number":145},
  {"content":"\r\n\r\n\r\nعبدالمطلب بن هاشم\r\nپس از هاشم ، « عبدالمطلب » « 1 »  برجسته‌ترين فرزندش رياست قريش را عهده‌دار شد .\r\nيعقوبى مىنويسد :\r\nعبدالمطلب در آن روز سرور قريش بود و رقيبى نداشت ، چه خدا بزرگوارى او را به احدى نداده و از چاه زمزم ( در مكّه ) و ذوالهَرْم ( در طائف ) سيرابش كرده بود ؛ قريش او را در اموال خود داورى دادند ، و در قحطى به مردم خوراك داد تا آنجا كه پرندگان و ددان كوهستان نيز از آن بهره‌مند گشتند . « 2 » \r\n« عبدالمطلب » همان شخصيت بزرگوارى بود كه پس از حمله « ابرهه » به مكّه در شهر ماند و در كنار خانه خدا مشغول مناجات گرديد و خداوند متعال اصحاب فيل را ( چنان كه در قرآن كريم حكايت آن آمده است ) به‌وسيله پرندگانى در هم كوبيد و نابود ساخت .\r\nقريش بى آنكه چيزى از دست بدهند ، به سلامتى به مكّه بازگشتند و بيش از پيش به بزرگوارى عبدالمطلب پى بردند تا جايى كه گفتند : عبدالمطلب ابراهيم دوم است . « 3 » \r\nبراى پى بردن به ايمان عبدالمطلب ، تنها سخن وى در مقابل ابرهه كفايت مىكند ؛ او به ابرهه گفت : من راجع به مال خود با تو سخن مىگويم ، خانه ( خدا ) را هم صاحبى است كه اگر بخواهد آن را حمايت مىكند . « 4 » \r\n« ابن اثير » مىنويسد :\r\nعبدالمطلب نخستين كسى بود كه در كوه « حراء » به اعتكاف پرداخت و چون ماه رمضان مىرسيد ، به كوه « حراء » مىرفت و در تمام ماه بينوايان را طعام مىكرد و در صد و بيست سالگى وفات يافت . « 5 » \r\n\r\n","description":"","footnote":" ( 1 ) - عبدالمطلب چندين عنوان داشت از جمله : عامر ، شيبة الحَمْد ، سيّد البطحاء ، ساقى الحجيج ، ابوالسادةالعشرة ، حافر زمزم و ابراهيم الثانى . ( تاريخ يعقوبى ، ج 2 ، ص 11 و بحارالانوار ، ج 15 ، ص 127 ، روايت 68 ، باب 1 )  ( 2 ) - تاريخ يعقوبى ، ج 1 ، ص 250 .  ( 3 ) - همان ، ج 2 ، ص 11 .  ( 4 ) - همان ، ج 1 ، ص 252 .  ( 5 ) - الكامل فى التاريخ ، ابن اثير ، تحقيق على شيرى ، ج 1 ، ص 456 . ","page_name":" 146 ","page_number":146},
  {"content":"\r\n\r\nهمچنين مىنويسد :\r\nبراى عبدالمطلب بين قريش عظمت و بزرگى خاصّى بود . او زمزم را ( چاه اسماعيل بن ابراهيم ( ع ) ) را بار ديگر حفر نموده . « 1 » \r\nپدر پيامبر اكرم ( ص ) « عبدالله بن عبدالمطلب » در جوانى دار فانى را وداع نمود ، از اين جهت منابع در بيان خدمات او ساكت هستند . امّا فرزند بزرگوارش حضرت محمّد ( ص ) حتى قبل از بعثت از چنان عظمتى برخوردار بود كه دوست و دشمن به بزرگى و شخصيت برجسته او معترف بودند . به‌عنوان مثال در جريان نصب حجرالاسود وقتى قريش كارشان به نزاع كشيده شد ، زمام امر را به دست آن حضرت ( ص ) كه معروف به « محمّد امين » بود سپردند . ايشان نيز با درايت ، سنگ را در عباى خويش قرار داد و از سران قبايل خواست تا او را در حمل سنگ تا كنار كعبه يارى دهند به نحوى كه همه در آن سهيم باشند و سرانجام سنگ را در جاى خودش نصب نمود و اختلاف را فيصله داد . « 2 » \r\n\r\nابوطالب بن عبدالمطلب\r\n« ابوطالب » ، عموى پيامبر اكرم ( ص ) ، پس از پدرش « عبدالمطلب » در بين قريش جايگاه خاصى داشت و « شيخ الابطح » لقب گرفته بود . او كسى بود كه كفايت و سرپرستى حضرت محمد ( ص ) را بعد از رحلت پدر و مادرش عهده‌دار گرديد . « 3 »  و پس از بعثت بيشترين حمايت و يارى را از او به عمل آورد ، و در جريان محاصره اقتصادى مشركان نه تنها خودش همراه مسلمانان رنج گرسنگى را تحمّل نمود ، بلكه تمام اموال خود را در اين راه فدا كرد . او كسى بود كه فرزندانش على ( ع ) و جعفر را فدايى پيامبر ( ص ) مىدانست و با تحمّل رنج غربت فرزندش جعفر ، او را همراه مسلمانان به حبشه فرستاد .\r\n\r\n","description":"","footnote":" ( 1 ) - همان ، ص 454 .  ( 2 ) - همان ، ص 476 .  ( 3 ) - السيرة النبويّة ، ج 1 ، ص 179 . ","page_name":" 147 ","page_number":147},
  {"content":"\r\n\r\nابوطالب با تمام امكانات مادّى و معنوى خود در خدمت اسلام و مسلمانان كوشش مىكرد . و لذا وفات او ثلمه‌اى به اسلام بود به همين جهت سال پيامبر ( ص ) رحلت او را « عام الحزن » ناميد . « 1 » \r\nاين مطلب روشن است كه حضرت ابوطالب اين همه فداكارى در راه پيامبر ( ص ) و اهدافش را صرفاً به دليل خويشاوندى با او انجام نمىداد بلكه به خاطر ايمان راسخى بود كه وى دارا بود . اگر صرفاً روابط قبيله‌اى در ميان بود ، « ابولهب » نيز عموى پيامبر ( ص ) محسوب مىشد . در حالى كه او با تمام توان با پيامبر ( ص ) مخالفت مىكرد تا حدّى كه مورد مذمّت خداى متعال قرار گرفت .\r\nبنابراين ، عظمت و شرافت اجتماعى و معنوى خاندان امام حسين ( ع ) ( بنى هاشم ) به عصر رسالت محدود نمىگردد . و يك قرن پيش از آن نيز اجداد آن حضرت ( ع ) از برجسته‌ترين شخصيّت‌هاى اجتماعى و دينى حجاز محسوب مىشدند . و برخاستن خاتم الانبياء ( ع ) از اين سلسله جليله و شجره طيّبه امرى دور از انتظار نبود . « اللَّهُ اعْلَمُ حَيْثُ يَجْعَلُ رِسالَتَهُ » « 2 »  ؛ خداوند آگاه‌تر است كه رسالت خود را كجا قرار دهد .\r\n\r\nبنى هاشم در عصر رسالت\r\nپس از اينكه حضرت محمّد ( ص ) از اين خاندان بزرگ به مقام رسالت مبعوث گرديد ، بنىهاشم عظمت و شرافت مضاعف پيدا كردند . آنان مورد تكريم خداى متعال و احترام وافر مسلمانان قرار گرفتند .\r\nخداوند متعال نخستين طايفه‌اى را كه مورد خطاب قرار داد ، بنى هاشم بودند . خداى سبحان به پيامبر فرمود : « وَ انْذِرْ عَشيرَتَكَ الْاقْرَبينَ » . « 3 » \r\nهمچنين صدقه را بر بنىهاشم تحريم كرد و بخشى از خمس ( سهم ذوىالقربى ) را براى آنان قرار داد . « 4 »  « مرحوم اربلى » مىگويد :\r\n\r\n","description":"","footnote":" ( 1 ) - تاريخ يعقوبى ، ج 2 ، ص 35 .  ( 2 ) - انعام ( 6 ) ، آيه 124 .  ( 3 ) - شعراء ( 26 ) ، آيه 214 . و خويشاوندان نزديكت را انذار كن .  ( 4 ) - كشف الغمّه فى معرفة الائمة ( ع ) ، على بن عيسى بن ابى الفتح الاربلى ، ج 1 ، ص 30 . ","page_name":" 148 ","page_number":148},
  {"content":"\r\n\r\nاگر بنىهاشم با ساير مردم مساوى بودند صدقه بر آنها حرام نمىگرديد . اين تحريم نشانه مكرّم بودن آنان نزد خداى متعال است . به همين جهت وقتى عباس عموى پيامبر ( ص ) ولايت بر صدقات را از حضرت ( ص ) درخواست نمود به او فرمود : « اولئك غَسالاتُ خَطايَا النَّاسِ وَ اوْزارِهِمْ بَلْ اولئك سِقايَةُ الحاجَّ وَالْانْفاقُ عَلى زوّاراللّه »\r\nصدقات ، كَفّارهء گناهان و خطاهاى مردم است در حالى كه ايشان سِقايت حُجّاج و انفاق به زائران خانه خدا را بر عهده دارند . « 1 » \r\nعلى ( ع ) درباره بنى هاشم فرمود :\r\nنَحْنُ اهْلُ بَيْتٍ لا يُقاسُ بِنا احَدٌ « 2 » \r\nما اهل بيتى هستيم كه كسى با ما قابل قياس نيست .\r\n« اربلى » در اين مورد مىنويسد :\r\nعلى ( ع ) راست گفت ؛ چگونه مردم با قومى قابل قياس هستند كه پيامبر ( ص ) از آنهاست و نيكان و پاكانى همانند على ، فاطمه ، حسن وحسين ( ع ) ، و شهيدان : اسدالله حمزه و ذوالجناحين جعفر از آنهاست و سيّد الوادى عبدالمطلب و ساقى حجّاج عباس و بهترين افراد از آنان مىباشد . و انصار ياوران آنها و مهاجر هجرت كننده به سوى آنها و با آنها بود ؟ « 3 »  پيامبر ( ص ) فرمود : جبرئيل به من گفت : شرق و غرب عالم را گشتم و برتر از فرزندان بنىهاشم نيافتم . « 4 » \r\nبنى هاشم شجاع‌ترين شخصيّت‌هاى عرب بودند و در نبرد با مشركان نقش مهمّى ايفا ، كردند . « اربلى » مىنويسد :\r\nآگاهان به اخبار و آثار مىدانند كه شجاع‌تر و استوارتر از على بن ابى طالب ( ع ) و حمزه ( ره ) و صبورتر از جعفر طيّار ( ره ) كسى نشنيده است . « 5 » \r\n\r\n","description":"","footnote":" ( 1 ) - همان .  ( 2 ) - همان ، ص 31 .  ( 3 ) - همان .  ( 4 ) - مقتل الحسين ( ع ) خوارزمى ، ج 1 ، ص 25 .  ( 5 ) - كشف الغمّة ، پيشين ، ج 1 ، ص 33 . ","page_name":" 149 ","page_number":149},
  {"content":"\r\n\r\nبنىهاشم بزرگوارتر و بخشنده‌تر از ديگران بودند و بسيار خوش‌خُلق ، فداكار و صادق بودند . از على ( ع ) درباره بنى هاشم و بنىاميّه سؤال شد فرمودند :\r\nنَحْنُ انْجَدُ وَ امْجَدُ وَ اجْوَدُ و هم انْكَرُ وَ امْكَرُ وَ اغْدَرُ « 1 » \r\nما شجاع‌تر ، شريف‌تر و بخشنده‌تر هستيم و آنها ( بنىاميّه ) جاهل‌تر ، حيله‌گرتر و مكّارترند .\r\nچنان كه قبلًا گفته شد بنى هاشم به خاطر جايگاه الهى و فضايل و كمالات انسانى كه دارا بودند مورد احترام مسلمانان قرار داشتند .\r\nدر اينجا براى آشنايى بيشتر خوانندگان محترم با عظمت خانوادگى امام حسين ( ع ) ، شمّه‌اى از فضايل پدر ، مادر ، جدّه و جدّ بزرگوار آن حضرت ( ع ) را به اختصار نقل مىكنيم . البته بحث مستوفى در اين موضوع مجال ديگرى مىطلبد .\r\n\r\nاشرف الانبياء محمّد بن عبداللّه ( ص )\r\nحضرت محمّد ( ص ) برترين شخصيّت عالم امكان ، مكرّم‌ترين فرزند آدم ( ع ) نزد خداى سبحان و حبيب پروردگار عالميان است . و اوّلين كسى خواهد بود كه در روز قيامت حُلّه بهشتى بر تن مىنمايد و در بالاترين جايگاه بهشت قرار مىگيرد . و براى هر كس كه شايستگى داشته باشد شفاعت مىكند . همچنين محمد ( ص ) افضل انبياء الهى و خاتم ايشان محسوب مىگردد . « 2 » \r\nپيامبر ( ص ) مىفرمايد :\r\nقالَ لى جِبرائيل ( ع ) : قَلَبْتُ الْارْضَ مَشارِقَها وَ مَغارِبَها ، فَلَمْ اجِدُ رَجُلًا افْضَلَ مِنْ مُحَمّدٍ . . . « 3 » \r\nجبرئيل ( ع ) به من گفت : شرق و غرب عالم را زير و رو كردم و برتر از محمد ( ص ) كسى نيافتم .\r\n\r\n","description":"","footnote":" ( 1 ) - همان ، ص 32 .  ( 2 ) - جهت آگاهى بيشتر در اين زمينه ، ر . ك . به مقتل الحسين ( ع ) للخوارزمى ، ج 1 ، ص 25 - 40 و اعلام الورى باعلام الهدى ، فضل بن الحسن الطبرسى ، ج 1 ، ص 47 - 99 .  ( 3 ) - مقتل الحسين ( ع ) للخوارزمى ، ج 1 ، ص 25 . ","page_name":" 150 ","page_number":150},
  {"content":"\r\n\r\nبهترين راه براى شناخت جايگاه حضرت محمّد ( ص ) نزد بارىتعالى و برترى او نسبت به انبياء سلف ، مراجعه به قرآن كريم است .\r\n« خوارزمى » ( ره ) در اين باره از قول اهل تذكّر و تفكّر مىنويسد :\r\nحبيب خدا ( محمد ( ص ) ) بر خليل خدا ( ابراهيم ( ع ) ) برترى داشت ، زيرا خليل ( ع ) از خداوند متعال براى خود و اهل بيتش طلب طهارت نفس نمود : وَاجْنُبْنى وَ بَنِىَّ انْ نَعْبُدَ الْاصْنام « 1 »  ؛ امّا به محمّد ( ص ) بدون درخواست او داده شد :\r\n« انّما يُريدُ اللّهُ لِيُذْهِبَ عَنْكُمُ الرِّجْسَ اهْلَ الْبَيتِ ؛ » « 2 » \r\nابراهيم ( ع ) از خداى سبحان درخواست بهشت كرد : « وَاجْعَلْنى مِنْ وَرَثَةِ جَنَّةِ النَّعيمِ » « 3 »  ؛ امّا به پيامبر ( ص ) بدون درخواست او داده شد : « انّا اعْطَيْناكَ الْكَوْثَرَ » . « 4 » \r\nابراهيم ( ع ) از خداى متعال طلب هدايت كرد : « انّى ذاهِبٌ الى رَبّى سَيَهْدِين » « 5 »  امّا خداى سبحان نسبت به پيامبر ( ص ) فرمود : « وَ يَهْدِيَكَ صِراطاً مُسْتَقيماً » « 6 » \r\nابراهيم ( ع ) گفت : « وَالّذى اطْمَعُ انْ يَغْفِرَ لى خَطيئَتى يَوْمَ الدّينِ » « 7 »  ؛ امّا درباره پيامبر ( ص ) خداى كريم فرمود : « لِيَغْفِرَ لَكَ اللَّهُ ما تَقَدَّمَ مِنْ ذَنْبِكَ وَ ما تَأخَّر » . « 8 » \r\nهمچنين حضرت محمّد ( ص ) بر موسى كليم برترى داشت ، زيرا موسى ( ع ) از خداى متعال درخواست شرح صدر نمود : « رَبِّ اشْرَحْ لى صَدْرى » . « 9 »  اما به پيامبر اسلام ( ص ) بدون مسألت عطا شد : « الَمْ نَشْرَحْ لَكَ صَدْرَكَ » . « 10 » \r\n\r\n","description":"","footnote":" ( 1 ) - سوره ابراهيم ( 14 ) ، آيه 35 . ( « پروردگارا » من و فرزندانم را از پرستش بت‌ها دور نگاه دار . )  ( 2 ) - سوره احزاب ( 33 ) ، آيه 33 . ( خداوند مىخواهد پليدى و گناه را از شما اهل بيت دور كند و كاملًا شما را پاك سازد . . )  ( 3 ) - شعراء ( 26 ) ، آيه 85 . و مرا از وارثان بهشت پر نعمت قرار ده .  ( 4 ) - كوثر ( 108 ) ، آيه 1 . ما به تو كوثر [ خير و بركت فراوان 
  ] عطا كرديم .  ( 5 ) - صافات ( 37 ) ، آيه 99 . من به سوى پروردگارم مىروم ، او مرا هدايت خواهد كرد .  ( 6 ) - فتح ( 48 ) ، آيه 2 . و به راه راست هدايتت فرمايد .  ( 7 ) - شعراء ( 26 ) ، آيه 82 . و كسى كه اميد دارم گناهانم را در روز جزا ببخشد .  ( 8 ) - فتح ( 48 ) ، آيه 2 . تا خداوند گناهان گذشته و آينده‌اى را كه به تو نسبت مىدادند ببخشد .  ( 9 ) - طه ( 20 ) ، آيه 25 . خدايا شرح صدر به من عطا فرما .  ( 10 ) - شرح ( 94 ) ، آيه 1 . آيا ما سينهء تو را گشاده نساختيم . ","page_name":" 151 ","page_number":151},
  {"content":"\r\n\r\nموسى ( ع ) در حقّ قومش فرمود : « فَافْرُقْ بَيْنَنا وَ بَيْنَ الْقَوْمِ الْفاسِقينَ » « 1 »  ، امّا محمّد ( ص ) درباره امتش فرمود : « اللَّهمَ اهْدِ قَومى فَانّهُم لا يَعْلَمُونَ » . « 2 » \r\nموسى ( ع ) از خداى سبحان طلب رضايت كرد : « وَ عَجِلْتُ الَيْكَ رَبِّ لِتَرْضى » « 3 »  ، امّا خداى متعال درصدد خشنودى حضرت محمد ( ص ) بود : « وَ لَسَوفَ يُعْطيكَ رَبُّكَ فَتَرضى » . « 4 » \r\nحضرت موسى ( ع ) معراجش كوه طور بود ، امّا حضرت محمد ( ص ) معراجش بيت معمور و نزديك به مركز نور بود . موسى ( ع ) عصايش را به سنگ زد و آب جوشيد ، امّا محمد ( ص ) از انگشتانش آب فوران كرد .\r\nنوح پيامبر ( ع ) براى حركت روى آب كشتى فراهم كرد ولى محمد ( ص ) براى پرواز در آسمان « بُراق » در خدمت داشت . « 5 » \r\nشريعت انبياى سلف براى زمان و مكان خاصى محدود مىشد ، امّا شريعت پيامبر خاتم ( ص ) براى همه جهانيان و تا روز قيامت مقرّر است .\r\nموقعيت اجتماعى پيامبر ( ص ) مخصوصاً پس از هجرت به مدينه و شكل‌گيرى حكومت اسلامى ، در مرتبه عاليه قرار داشت . مسلمانان واقعى ، شيفته و عاشق پيامبر ( ص ) بودند .\r\nو در اطاعتش از جان و مال خود دريغ نمىكردند ، و آن حضرت ( ص ) به عنوان رياست حكومت اسلامى مورد توجّه همه جهانيان به ويژه مسلمانان قرار داشت .\r\nپيامبر ( ص ) در جامعهء عربستان از جايگاه بالايى برخوردار بود ، زيرا جامعهء نابسامان عربستان در پرتو تعاليم حيات‌بخش اسلام و همّت آن بزرگوار سامان يافته و در مسير سعادت قرار گرفته بود . رسول خدا ( ص ) با ايجاد وحدت در دو بعد سياسى و دينى در ميان مردمِ حجاز وضعيتى پديد آورد كه تا پيش از آن سابقه نداشت . با تشكيل حكومت\r\n\r\n","description":"","footnote":" ( 1 ) - مائده ( 5 ) ، آيه 25 . [ خدايا 
  ] ميان ما و اين جمعيّت گنهكار ، جدايى بيفكن .  ( 2 ) - خدايا قوم مرا هدايت نما ، همانا آنان آگاه نيستند .  ( 3 ) - طه ( 20 ) ، آيه 84 . و من به سوى تو شتاب كردم ، تا از من خشنود شوى .  ( 4 ) - ضحى ( 93 ) ، آيه 5 . و به زودى پروردگارت آن قدر به تو عطا خواهد كرد كه خشنود شوى .  ( 5 ) - ر . ك . مقتل الحسين ( ع ) للخوارزمى ، ج 1 ، ص 31 و 32 . ","page_name":" 152 ","page_number":152},
  {"content":"\r\n\r\nاسلامى در مدينه ، قبايل عرب يكى پس از ديگرى اسلام آوردند و به اين ترتيب جزيرةالعرب زير پرچم حكومتى يگانه درآمد و حالت تفرقه و پراكندگى از ميان رفت . و با فراگير شدن اسلام ، شرك و بت‌پرستى به تدريج رخت بربست و توحيد دوباره در جامعه زنده شد .\r\nايمان به مبدأ و معاد از سويى ، و شكل‌گيرى حكومت مركزى از سوى ديگر ، موجب « امنيت اجتماعى » گرديد . و بدين طريق قبايل قتل و غارت يكديگر را كنار نهاده و همزيستى برادرانه را آغاز كردند . قرآن كريم مىفرمايد :\r\nوَاذْكُروا نِعْمَتَ اللَّهِ عَلَيْكُمْ اذْ كُنْتُمْ اعْداءً فَالَّفَ بَيْنَ قُلُوبِكُمْ فَاصْبَحْتُمْ بِنِعْمَتِهِ اخْواناً وَكُنْتُمْ عَلى شَفا حُفْرَةٍ مِنَ النَّار فَانْقَذكُمْ مِنْها « 1 » \r\nنعمت بزرگ خدا را بر خود به ياد آريد كه چگونه دشمن يكديگر بوديد ، و او ميان دل‌هاى شما ، الفت ايجاد كرد و به بركت نعمت او ، برادر شديد ، و شما بر لب حفره‌اى از آتش بوديد ، و خداوند شما را از آن نجات داد .\r\nو على ( ع ) در اين باره فرمود :\r\nامّا به نعمت‌هاى بزرگى كه خداوند به هنگام بعثت پيامبر اسلام به آنان ارزانى داشت بنگريد . . . چگونه نعمت ، پر و بال كرامت خود را بر آنها گسترد ؛ و نهرهاى مواهب خود را به سوى آنان جارى نمود ؛ و آئين حق با تمام بركاتش آنها را در برگرفت ، در ميان نعمت‌ها غرق گشته و در دل يك زندگانى خرّم شادمان شدند . امور آنان در سايهء قدرت كامل استوار گرديد و در سايه عزّتى پيروز قرار گرفتند . و حكومتى ثابت و پايدار نصيبشان گرديد ، پس آنان حاكم و زمامدار جهانيان شدند و سلاطين روى زمين گشتند و مالك و فرمانرواى كسانى شدند كه قبلًا به آنها حكومت مىكردند . . . « 2 » \r\nبنابراين چون اعراب هستى خود را مديون پيامبر ( ص ) مىدانستند احترام فوق‌العاده‌اى به حضرت ( ص ) قايل بودند .\r\n\r\nخديجه دختر خويلد\r\n« حضرت خديجه » جدّه امام حسين ( ع ) و همسر گرانقدر پيامبر ( ص ) زنى پاكدامن و\r\n\r\n","description":"","footnote":" ( 1 ) - آل عمران ( 3 ) ، آيه 103 .  ( 2 ) - نهج‌البلاغه ، خطبه 192 . ","page_name":" 153 ","page_number":153},
  {"content":"\r\n\r\nشرافتمند بود كه ثروت زيادى داشت و در امر تجارت فعاليّت مىكرد . وى در جاهليّت لقب « طاهره » داشت . « 1 »  چون از راستگويى ، امانت‌دارى و مكارم اخلاق رسول خدا ( ص ) مطّلع گرديد ، نزد حضرت ( ص ) رفت و پيشنهاد همكارى با وى را مطرح نمود و پيامبر ( ص ) نيز آن را پذيرفت .\r\nاو نخستين زنى است كه به پيامبر ( ص ) ايمان آورد « 2 »  و همه فرزندان پيامبر ( ص ) به جز ابراهيم از او مىباشند و نسل حضرتش از وى گسترش يافته است .\r\nپيامبر ( ص ) درباره او فرمود :\r\nفُضِّلَتْ خَديجةُ عَلى نِساءِ امَّتى كَما فُضِّلَتْ مريمُ على نساء العالمين « 3 » \r\nخديجه بر زنان امّت من برترى يافت چنان كه مريم ( س ) بر زنان عالميان برترى يافت .\r\nالبته بايد يادآورى كرد كه اين روايت با فضيلت و برترى فاطمه زهرا ( س ) بر زنان عالميان منافات ندارد . زيرا در اينجا مراد زنان عالميان غير از فاطمه ( س ) است و فاطمه از اهل‌بيت ( ع ) مىباشد . و پيامبر ( ص ) درباره آنان فرمود :\r\nلا يُقاس بنا ( اهل بيت ) احَدٌ « 4 » \r\nاحدى قابل قياس با ما اهل‌بيت نمىباشد .\r\nو « عبدالله بن مسعود » از پيامبر ( ص ) چنين نقل مىكند :\r\nخداى متعال از روزها چهار روز را برگزيد و از ماه‌ها چهار ماه را و از زنان چهار تن را . . . آن چهار تن عبارتند از : « مريم » دختر عمران ؛ و « خديجه » دختر خويلد ؛ و « آسيه » زن فرعون ؛ و « فاطمه » دختر محمد ( ص ) .\r\nحضرت خديجه نزد پيامبر ( ص ) از احترام خاصّى برخوردار بود . وقتى علّت آن را عايشه سؤال كرد ، حضرت ( ص ) فرمود : « لَقَدْ امَنَتْ بى اذْ كَفَرَ قَومُك ؛ هنگامى كه قوم تو\r\n\r\n","description":"","footnote":" ( 1 ) - مقتل الحسين ( ع ) للخوارزمى ، ج 1 ، ص 55 .  ( 2 ) - السيرة النبويّه ، ابن هشام ، ج 1 ، ص 240 .  ( 3 ) - مقتل الحسين للخوارزمى ، ج 1 ، ص 56 .  ( 4 ) - همان ، ص 51 . ","page_name":" 154 ","page_number":154},
  {"content":"\r\n\r\nكافر بودند ، وى به من ايمان آورد . » « 1 »  همچنين عايشه مىگويد : « لا غرّتُ عَلى امرأة من نسائه اشدُّ من غيرتى على خديجه و ذلِكَ مِنْ كثرة ما كان يذكرها » « 2 »  ؛ به هيچ يك از زنان پيامبر ( ص ) حساسيّت من به اندازهء حساسيتم نسبت به خديجه نبود و اين امر به خاطر اين بود كه پيامبر ( ص ) از او بسيار ياد مىنمود .\r\nخديجه فداكارترين زن تاريخ اسلام است كه با تمام هستى در روزهاى نخست كه اسلام شديداً نياز به كمك داشت ، به يارى اسلام شتافت و اساساً مورخان يكى از عوامل گسترش اسلام را ثروت حضرت خديجه مىدانند . وجود او و حضرت ابوطالب براى مكتب اسلام آنقدر اهميّت داشت كه سال وفات اين دو بزرگوار ( سال دهم بعثت ) از طرف پيامبر ( ص ) عام الحزن لقب گرفت . « 3 » \r\nشرف ديگر براى حضرت خديجه ، اين است كه وى مادر فاطمه زهرا ( س ) برترين زنان عالميان مىباشد و امّ الائمة ( س ) در دامن او تربيت يافته است .\r\n\r\nعلى بن ابى طالب ( ع )\r\nعلى ( ع ) پدر بزرگوار امام حسين ( ع ) ، نخستين مؤمن به پيامبر ( ص ) ، شجاع‌ترين و فداكارترين سرباز اسلام و جانشين پيامبر خاتم ( ص ) بود . او در عصر رسالت مطيع رسول خدا ( ص ) بود و در كسب كمالات از محضر حضرتش لحظه‌اى غفلت نمىكرد . وجود على ( ع ) در حقيقت تجلّى كمالات و فضايل رسول الله ( ص ) بود . و موقعيت ممتازى نزد پيامبر ( ص ) داشت .\r\n« ابو سعيد خَدْرى » در توصيف اين رابطه مىگويد :\r\nكانَتْ لِعَلِىٍّ مِنْ رَسُولِ اللّهِ ( ص ) دَخْلَةٌ لَمْ تَكُنْ لِاحَدٍ مِنَ النّاسِ « 4 » \r\nبراى على ( ع ) نزد پيامبر ( ص ) موقعيتى بود كه براى احدى وجود نداشت .\r\n\r\n","description":"","footnote":" ( 1 ) - مقتل الحسين للخوارزمى ، ج 1 ، ص 51 .  ( 2 ) - ينابيع المودة ، ج 1 ، ص 47 . و مقتل الحسين للخوارزمى ، ج 1 ، ص 50 .  ( 3 ) - تاريخ يعقوبى ، ج 2 ، ص 35 .  ( 4 ) - انساب الاشراف ، احمد بن يحيى بن جابر البلاذرى ، تحقيق محمودى ، ص 13 . ","page_name":" 155 ","page_number":155},
  {"content":"\r\n\r\nو از نظر مقام علمى و شناخت آن حضرت ( ع ) نسبت به قرآن كريم ؛ خود فرمود :\r\nوَاللّه ما نَزَلَتْ آيَةٌ الَّا وَ قَدْ عَلِمْتُ فيما نَزَلَتْ وَ ايْنَ نَزَلَتْ ، انّ ربّى وَهَبَ لى قَلْباً عَقُولًا وَ لِساناً سَؤلا « 1 » \r\nقسم به خدا آيه‌اى فرود نيامد مگر آنكه من آگاه بودم كه دربارهء چه و در كجا فرود آمده است ، همانا پروردگارم قلبى فكور و زبانى پرسشگر به من بخشيده است .\r\nو « ابى طفيل » از على ( ع ) چنين نقل مىكند :\r\nقال عَلىٌ : سَلُونى عَنْ كِتابِ اللَّهِ فَانَّهُ لَيْسَتْ آيَةٌ الَّا عَرفْتُ ابِلَيلٍ نَزَلَتْ امْ بِنَهارٍ فى سَهْلٍ اوْ جَبَلٍ . « 2 » \r\nو خلفاء از نظر علمى محتاج على ( ع ) بودند . « سعيد بن مسيّب » مىگويد :\r\nعمر گفت : خدا مرا با مشكلى روبه‌رو نسازد كه ابوالحسن ( على ( ع ) ) در آن حاضر نباشد . « 3 » \r\n« سعيد بن وهب » مىگويد :\r\nقال عبدالله : اعْلَمُ اهْلِ الْمَدينةِ بِالْفَرائِضِ عَلِىُ بْنُ ابِى طالبٍ « 4 » \r\nآگاه‌ترين اهل مدينه به واجبات ، على بن ابى طالب ( ع ) است .\r\nبه اتّفاق فريقين على ( ع ) از اصحاب كساء و جزء اهل بيت پيامبر ( ص ) بود كه آيه شريفه « انّما يُريدُ اللّه لِيُذْهِبَ عَنْكُمُ الرّجْسَ اهْلَ الْبَيْتِ و يُطَهِّرَكُمْ تطهيراً » « 5 »  ؛ شامل او مىشود و بر همين اساس ، شيعيان او را منزّه از خطا و نسيان و داراى مقام عصمت مىدانند .\r\nعلى ( ع ) وصىّ پيامبر ( ص ) بود و پيامبر ( ص ) درباره ولايت او فرمود : « مَنْ كُنْتُ مولاه فَعَلىٌ مولاه » « 6 » \r\n\r\n","description":"","footnote":" ( 1 ) - انساب الاشراف ، ص 14 .  ( 2 ) - همان ، ص 15 . على ( ع ) فرمود : درباره كتاب خدا از من سؤال كنيد همانا آيه‌اى نيست مگر اينكه مىدانم در شب نازل شده است يا در روز ، در كوه نازل شده است يا در دشت .  ( 3 ) - همان . لا ابْقانِىَ اللّهُ لِمُعْضَلَةٍ لَيْسَ لَها ابُوالحسن .  ( 4 ) - همان ، ص 19 .  ( 5 ) - احزاب ( 33 ) ، آيه 33 .  ( 6 ) - انساب الاشراف ، ص 23 ؛ الغدير ، ج 1 ، ص 9 - 12 . ","page_name":" 156 ","page_number":156},
  {"content":"\r\n\r\nهمچنين فرمود :\r\nانْتَ مِنّى بِمَنْزِلَةِ هارُونَ مِنْ مُوسى الَّا انّه لا نَبىَّ بَعْدى « 1 » \r\nجايگاه تو نسبت به من همانند جايگاه هارون نسبت به موسى ( ع ) مىباشد . جز اينكه پيامبرى بعد از من نيست .\r\nو در برخى منابع بعد از اين ، جملهء « بلكه تو وصىّ من هستى » آمده است .\r\nدر جريان فتح خيبر نسبت به على ( ع ) فرمود :\r\nلَادْفَعَنَّ الرايَةَ الى رَجُلٍ يُحِبُّ اللَّهَ و رَسُولَهُ و يُحِبُّه اللّهُ و رَسُولُهُ « 2 » \r\nهر آينه پرچم را به دست مردى ( على ( ع ) ) مىدهم كه خدا و رسولش را دوست دارد و خدا و رسول او نيز وى را دوست مىدارند .\r\nاز غلام على ( ع ) « قنبر » سؤال كردند تو كيستى ؟ در پاسخ گفت :\r\nمن غلام كسى هستم كه با دو شمشير و با دو نيزه با دشمن مىجنگيد . كسى كه به دو قبله نماز گزارد و در دو بيعت شركت كرد و يك چشم به هم زدن نيز كافر به خدا نبود . من غلام وارث پيامبر ( ص ) و بهترين اوصياء و مقتداى مؤمنين على بن ابى طالب ( ع ) هستم . « 3 » \r\nده‌ها آيه از قرآن كريم در شأن و منزلت على بن ابى طالب ( ع ) مىباشد « 4 »  و پيامبر ( ص ) او را مقتداى مؤمنان و صدّيق امّتش معرّفى فرمود . « 5 » \r\nعلى ( ع ) تنها كفو و هم‌شأن فاطمه زهرا ( س ) دختر پيامبراكرم ( ص ) ، برترين بانوى عالميان بود . اين افتخار از مختصات على ( ع ) است كه احدى غير از او به آن شرف ، نايل نيامد .\r\n\r\nفاطمه ( س ) دختر رسول خدا ( ص )\r\nمادر بزرگوار حسين بن على ( ع ) برترين بانوى عالم از نظر علم ، تقوا ، عفّت و كمالات و فضايل انسانى بود .\r\n\r\n","description":"","footnote":" ( 1 ) - الاحتجاج ، ج 1 ، ص 117 .  ( 2 ) - انساب الاشراف ، ص 21 .  ( 3 ) - الاختصاص ، شيخ مفيد ، ص 73 .  ( 4 ) - ر . ك : الغدير ، ج 2 ، ص 47 - 59 .  ( 5 ) - ر . ك : همان ، ص 314 . ","page_name":" 157 ","page_number":157},
  {"content":"\r\n\r\nبه اتفاق شيعه و سنّى فاطمه زهرا ( س ) ، جزء اصحاب كساء و اهل بيت پيامبر ( ص ) بود كه خداى سبحان درباره آنان فرمود :\r\nانّما يُريدُ اللَّهُ لِيُذْهِبَ عَنْكُمُ الرِّجْسَ اهْلَ الْبَيْتِ وَ يُطَهِّرَكُمْ تَطْهيراً « 1 » \r\n« قندوزى » در ينابيع المودّة مىنويسد :\r\nپيامبر ( ص ) هر روز هنگام نماز صبح در خانه فاطمه ( س ) مىآمد و آيه شريفه تطهير را قرائت مىكرد ؛ تا نُه ماه پس از نزول آيه « وَأْمُرْ اهْلَكَ بِالصَّلاةِواصْطَبِرْ عَلَيْها » « 2 »  اين كار ادامه داشت . « 3 » \r\nفاطمه زهرا ( س ) از نظر كرامت و شرف نزد بارىتعالى به مقامى نائل آمد كه رضايت و غضب او رضايت و غضب خداى متعال تلقّى گرديد . پيامبر ( ص ) فرمود :\r\nانَّ اللّهَ عزّوجَلَّ يَغْضِبُ لِغَضَبِ فاطِمةَ وَ يَرْضى لِرضاها « 4 » \r\nهمانا خداى عزّوجلّ با غضب فاطمه ( س ) غضبناك و با خشنودى او خشنود مىگردد .\r\nفاطمه زهرا ( س ) سيدهء زنان اهل بهشت است « 5 »  كه در روز محشر هفتاد هزار « حورالعين » بهشتى او را همراهى خواهند كرد و او با جلال و شكوه خاصّى وارد بهشت مىگردد . « 6 » \r\nقندوزى از « سنن ترمذى » نقل مىكند :\r\nمحبوب‌ترين شخص از زنان نزد پيامبر ( ص ) فاطمه ( س ) و از مردان على ( ع ) بود . « 7 » \r\n\r\n","description":"","footnote":" ( 1 ) - احزاب ( 33 ) ، آيه 33 .  ( 2 ) - طه ( 20 ) ، آيه 132 . خانواده خود را به نماز فرمان ده و بر انجام آن شكيبا باش .  ( 3 ) - ينابيع المودّة ، ج 2 ، ص 59 .  ( 4 ) - مقتل الحسين ( ع ) للخوارزمى ، ج 1 ، ص 90 . و ينابيع المودّة لذوى القربى ، سليمان بن ابراهيم القندوزى ، ج 2 ، تحقيق سيد على جمال اشرف الحسينى ، ص 57 .  ( 5 ) - ينابيع المودّة ، ج 2 ، ص 56 ، به نقل از صحيح البخارى ، ج 4 ، ص 210 و سنن الترمذى ، ج 5 ، ص 261 .  ( 6 ) - مقتل الحسين ( ع ) ، خوارزمى ، ج 1 ، ص 95 .  ( 7 ) - ينابيع المودّة ، ج 2 ، ص 54 از سنن الترمذى ، ج 5 ، ص 360 والاصابة ، ج 4 ، ص 378 . ","page_name":" 158 ","page_number":158},
  {"content":"\r\n\r\nفاطمه ( س ) و فرزندانش صادق‌ترين انسان‌ها بودند . عايشه مىگويد : « ما رَأَيْتُ اصْدَقُ لَهْجةً مِنْها الَّا انْ يَكُونَ الّذى وَلَدَها » . « 1 » \r\nمودّت و دوستى فاطمه ( س ) از طرف خداى متعال واجب شمرده شد .\r\n« ابن عباس » مىگويد :\r\nوقتى آيه « قُلْ لا اسْأَلُكُمْ عَليهِ اجْراً الَّا الْمَوَدَّةَ فِى الْقُرْبى » « 2 »  نازل شد مردم از پيامبر ( ص ) سؤال كردند : اين افرادى كه مودّت آنان بر ماواجب است كدامند ؟ حضرت ( ص ) فرمود : « على ، فاطمه و فرزندان ايشان . » « 3 » \r\nفاطمه ( س ) از آنجا كه داراى چنين فضايل و كمالاتى بود و همچنين دختر رسول خدا ( ص ) ، همسر على ( ع ) و مادر حسنين به شمار مىرفت ، از جايگاه اجتماعى والايى نيز برخوردار بود .\r\nدر اين جا لازم است از مقام شامخ پيامبر اكرم ( ص ) ، على بن ابى طالب ( ع ) ، حضرت خديجه و بانوى دو عالم فاطمه ( س ) و شيفتگان آن حضرات ( ع ) عذرخواهى نماييم . زيرا اين نوشتار هدف ديگرى را دنبال مىكند و حق مطلب در اين مباحث چنان كه بايد اداء نگرديد .\r\n\r\nنتيجه\r\nاز آنچه گذشت روشن شد كه امام حسين ( ع ) متعلق به خاندان بزرگ بنىهاشم بود كه قبل از اسلام نيز از برجسته‌ترين طايفه‌هاى حجاز محسوب مىشدند و خدمتگزار زايران خانه خدا و افراد نيازمند بودند . و هر كس كه به‌نوعى با مكّه ارتباط داشت از كمك‌هاى آنها بهره‌مند و به عظمت آنها واقف بود .\r\n\r\n","description":"","footnote":" ( 1 ) - مقتل الحسين ( ع ) ، خوارزمى ، ص 96 . كسى را صادق‌تر از فاطمه ( س ) نديدم مگر فرزندانش .  ( 2 ) - شورى ( 42 ) ، آيه 23 . . . بگو من هيچ پاداشى از شما بر رسالتم درخواست نمىكنم جز دوست داشتن‌نزديكانم .  ( 3 ) - مقتل الحسين ( ع ) ، خوارزمى ، ص 97 . ","page_name":" 159 ","page_number":159},
  {"content":"\r\n\r\nپس از اينكه حضرت محمّد ( ص ) از اين خاندان به رسالت الهى مبعوث شد ، شرف و عظمت اين خاندان چند برابر گرديد . آنان مورد تكريم و احترام خداى متعال و بندگان صالح او قرار گرفتند .\r\nامام حسين ( ع ) به خاطر بهره‌مندى از اين شرافت نَسَبى ، از طرفى داراى موقعيت ممتاز فردى و اجتماعى بود و از طرف ديگر مسؤوليت بيشترى را در قبال اسلام و مسلمانان احساس مىكرد . و بيعت با شخص فاسدى چون يزيد را هرگز بر خود نمىپسنديد و نهى از منكر و قيام بر ضد وى را لازم مىشمرد و آن را مؤثر مىدانست . زيرا قيام سبط پيامبر ( ص ) بر ضد دستگاه جبّار اموىها ، ماهيّت ضد دينى حكومت آنان را براى مردم آشكار مىكرد .\r\nبه عبارت ديگر هر كس ديگرى جز امام حسين ( ع ) ، اگر عليه يزيد قيام مىكرد و كشته هم مىشد ، يقيناً به اين اندازه در جلوگيرى از انحطاط مسلمانان و عزّت‌بخشى به اسلام و مسلمين مؤثر نبود .\r\nبنابراين جايگاه نسبى و خانوادگى امام حسين ( ع ) يكى از عوامل مؤثر در شخصيّت حسينى است . و شخصيّت حسينى يكى از عناصر اصلى قيام خونين عاشورا مىباشد .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nفصل دوم : شخصيت دينى و مذهبى امام حسين ( ع )\r\nامامت اباعبدالله الحسين ( ع )\r\nامام حسين ( ع ) عضوى از اهل‌بيت ( ع )\r\nانحصار آيه تطهير در اهل كساء\r\nمقام ممتاز اهل‌بيت ( ع )\r\nمودت اهل‌بيت ( ع ) فريضه الهى\r\nاهل‌بيت ( ع ) امانت پيامبر ( ص )\r\nاهل‌بيت ( ع ) كشتى نجات\r\nحسين بن على ( ع ) از ديدگاه رسول خدا ( ص )\r\nحسين بن على ( ع ) محبوب خدا و رسول خدا ( ص )\r\nحسين بن على ( ع ) سرور جوانان اهل بهشت\r\nحسين بن على ( ع ) ريحانه رسول خدا ( ص )\r\nگريه اولياء خدا بر حسين ( ع ) و پيشگويى از شهادت او\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n« اشْهَدُ انّك مِنْ دَعائِمِ الدِّينِ وَ ارْكانِ الْمُسْلِمينَ وَ مَعْقَلِ الْمُؤْمنين و اشْهَدُ انّك الامامُ البَرُّ التَّقىُ الرّضِىُ الزَّكىُ الهادِىِ الْمَهْدى وَ اشْهَدُ انَّ الْائِمّةَ مِنْ وُلْدِكَ كَلِمةُ التَّقوى وَ اعْلامُ الْهُدى وَالْعُرْوَةُ الْوُثْقى وَالحُجَّةُ عَلى اهْلِ الدُّنيا » .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nفصل دوم : شخصيت دينى و مذهبى امام حسين ( ع )\r\nحسين بن على ( ع ) طبق نصّ پيامبر خاتم ( ص ) حجت خدا بر خلق ، امام معصوم ، محبوب خدا و پيامبر ( ص ) ، سيّد جوانان بهشت ، جزء اصحاب كساء و اهل‌بيت پيغمبر ( ص ) ، آگاه‌ترين امّت ( در عصر خويش ) به كتاب و سنّت و صاحب كرامات و فضايل معنوى بىشمارى بوده است . به همين جهت از نظر دينى و مذهبى از اعتبار و منزلت والايى در جامعه اسلامى برخوردار بود . گرچه عدّه‌اى از مسلمانان به امامت آن حضرت ( ع ) معتقد نبودند ، ليكن فضايل ديگرش را باور داشتند و او را محترم و بزرگ مىدانستند ؛ چنان كه وقتى امام‌حسين ( ع ) وارد مكّه شد ، مردم گروه گروه به محضر امام ( ع ) رسيدند و « عبدالله‌بن زبير » را كه زودتر از آن حضرت ( ع ) وارد مكّه شده بود رها نمودند .\r\n« دينورى » در اين باره مىنويسد :\r\nوقتى حسين بن على ( ع ) وارد مكّه شد و در « شعب على » فرود آمد مردم گرد او جمع شدند و عبدالله بن زبير را ترك كردند . ( مردم قبل از آمدن حسين ( ع ) دور ابن زبير جمع شده بودند ) اين امر بر « ابن زبير » گران آمد و فهميد تا حسين ( ع ) در مكّه است كسى نزد او نمىآيد . و مردم صبح و شام دسته دسته دور حسين ( ع ) گرد مىآمدند . « 1 » \r\nو مردم كوفه با اعتقاد به فضايل و كمالات معنوى امام ( ع ) هزاران نامه به او فرستادند و درخواست كردند رهبرى اجتماع آنان و مبارزاتشان را بپذيرد .\r\n\r\n","description":"","footnote":" ( 1 ) - الاخبار الطّوال ، ص 229 ؛ الارشاد ، شيخ مفيد ( ره ) ، ترجمه محمدباقر ساعدى خراسانى ، ج 2 ، ص 377 . ","page_name":" 163 ","page_number":163},
  {"content":"\r\n\r\nمرحوم « شيخ مفيد » در اين باره مىنويسد :\r\nوقتى مردم كوفه از مرگ معاويه و خلافت يزيد و استنكاف امام حسين ( ع ) از بيعت مطّلع شدند ، در منزل « سليمان بن صرد » گرد آمدند و ضمن اظهار خوشوقتى از مرگ معاويه خدا را حمد و ثنا گفتند . سليمان پس از آن ، به حاضران خطاب كرد : معاويه هلاك شد و حسين ( ع ) هم حاضر به بيعت با يزيد نگرديده و از مدينه به طرف مكّه حركت كرده است و شما هم شيعه او و پدرش هستيد اگر آمادگى فداكارى در راه او داريد به آن حضرت ( ع ) نامه بنويسيد . . .\r\nحاضران گفتند ما آماده‌ايم در راه او جان‌فشانى كنيم و از خون خود بگذريم . « 1 » \r\nو محتواى نامه‌هايى كه مردم كوفه به حضرت ( ع ) نوشتند حاكى از اعتقاد آنان به عظمت و شرافت دينى امام حسين ( ع ) مىباشد .\r\nهمچنين نمازگزاردن لشكر « حرّ » با امام حسين ( ع ) بيانگر جايگاه معنوى آن حضرت ( ع ) بين مسلمانان است .\r\nمؤلّف « الارشاد » مىنويسد :\r\nپس از سخنرانى امام حسين ( ع ) در مقابل سپاه حرّ ، حضرت به مؤذّن فرمود : اذان بگو . سپس به حرّ گفت : آيا مىخواهى با ياران خود نماز بخوانى ؟ حرّ پاسخ داد : خير بلكه با شما نماز مىخوانيم . آنگاه هر دو سپاه پشت سر حضرت ابا عبدالله الحسين ( ع ) نماز خواندند . « 2 » \r\nامام حسين ( ع ) به دليل همين جايگاه معنوى و مسؤوليتى كه در مقابل اسلام و مسلمانان داشت با تمام هستى خويش ، براى احياء كتاب و سنت و نجات مسلمانان از زير ستم بنىاميّه قيام نمود . و در جاهاى گوناگون نيز اين موقعيت مذهبى و دينى خويش را مطرح كرد . از جمله وقتى در مقابل سپاه حرّ قرار گرفت ، پس از بيان جنايات بنىاميّه فرمود :\r\nنَحْنُ اهْلُ بَيْتِ محمّدٍ ( ص ) اوْلى بِوِلايَةِ هذا الْامْرِ عليكم مِنْ هؤلاءِ المُدّعين . . . « 3 » \r\nما اهل‌بيت پيامبر ( ص ) به ولايت و رهبرى بر شما شايسته‌تر از اين مدّعيان حكومت هستيم . . . .\r\n\r\n","description":"","footnote":" ( 1 ) - الارشاد ، ج 2 ، ص 378 ؛ اعيان الشيعه ، سيد محسن امين ، ج 1 ، ص 589 .  ( 2 ) - الارشاد ، ج 2 ، ص 427 ؛ اعيان الشيعه ، ج 1 ، ص 596 .  ( 3 ) - اعيان الشيعه ، همانجا . ","page_name":" 164 ","page_number":164},
  {"content":"\r\n\r\nو به « فرزدق » فرمود :\r\nاين قوم ( بنى اميّه ) اطاعت شيطان را برگزيده و بندگى خدا را ترك گفته‌اند ؛ در زمين فساد به پا كرده و . . . ، و انَا اوْلى مَنْ قامَ بِنُصْرَةِ دين‌ِاللَّهِ وَ اعْزازِ شَرْعِهِ . . . ؛ من شايسته‌ترين فرد هستم كه براى يارى دين خدا و بزرگداشت شريعتش به پا خاسته‌ام . « 1 » \r\nنتيجه آن كه امام حسين ( ع ) از نظر معنوى و دينى موقعيّت ممتازى ، در جهان اسلام دارا است .\r\nاين شخصيت دينى و مذهبى براى امام ( ع ) مسؤوليت‌ساز بود . امام حسين ( ع ) خود را در برابر انحرافات فرهنگى ، سياسى و اجتماعى كه جهان اسلام گرفتار آن بود مسؤول مىدانست و از آنجا كه بخشى از جامعه اسلامى او را به عنوان يك شخصيت معنوى و مذهبى پذيرفته بود ، قيام و نهضت او برآيند و آثار اجتماعى فوق‌العاده‌اى را دربرداشت .\r\nبه عبارت ديگر اعتراض حسين بن على ( ع ) به عنوان شخصيتى كه محبوب پيامبر ( ص ) بوده است و امام معصوم و حجّت خدا است ، غير از اعتراض يك فرد معمولى بود .\r\nبنابراين ، اينكه امام حسين ( ع ) داراى شخصيّت دينى و مذهبى است در پيدايش نهضت خونين عاشورا تأثير فراوان داشته است .\r\nاين موقعيت ممتاز مذهبى امام ( ع ) از سه منشأ و منبع اصلى نشأت يافته بود كه عبارتند از :\r\n1 - منتسب بودن امام حسين ( ع ) به خاندان بزرگ قريش\r\n2 - جايگاه معنوى و امامت امام حسين ( ع )\r\n3 - فضايل و كمالات فراوان شخصى امام حسين ( ع ) به نحوى كه مسلمانان اسلام را در وجود آن حضرت ( ع ) متجلّى مىديدند .\r\nدر مورد عامل نخست در بخش اوّل مطالبى ذكر گرديد . و در بخش‌هاى آينده ، در مورد عوامل ديگر سخن خواهيم گفت .\r\n\r\nامامت اباعبدالله الحسين ( ع )\r\nحسين بن على ( ع ) بعد از شهادت برادرش امام حسن ( ع ) تنها شخصيت الهى محسوب\r\n\r\n","description":"","footnote":" ( 1 ) - موسوعة كلمات الامام الحسين ( ع ) ، ص 336 . ","page_name":" 165 ","page_number":165},
  {"content":"\r\n\r\nمىشد كه داراى مقام عصمت و امامت بود ، اما در عصر معاويه به دليل نبودن زمينه‌هاى سياسى و اجتماعى ، حاكميت آن حضرت ( ع ) تحقّق ظاهرى پيدا نكرد ؛ همان‌طور كه حاكميت على ( ع ) نيز تا سال 35 هجرى محقّق نشد و امام حسن ( ع ) نيز پس از شش ماه مجبور شد از خلافت كناره‌گيرى كند .\r\nحضرت سلمان مىگويد :\r\nبر پيامبر ( ص ) وارد شدم در حالىكه حسين ( ع ) روى پاى حضرت ( ص ) نشسته بود . و پيامبر ( ص ) چشمان وى را مىبوسيد و مىفرمود :\r\n« انَّكَ سَيّدٌ ابْن سيّدٍ ابو سادَةٍ ، انّك امامٌ ابن امامٍ ابو أئمةٍ ، انَّكَ حجّةٌ ابنُ حُجّةٍ ابو حُجَجٍ ، تِسعةٌ مِنْ صُلْبِكَ تاسِعُهُم قائِمُهُم . » « 1 » \r\nهمچنين پيامبر ( ص ) فرمود :\r\nانَّ الْحَسَنَ وَالْحُسينَ امامانِ قاما اوْ قَعَدا « 2 » \r\nحسن و حسين هر دو امامند قيام كنند يا بنشينند ( و سكوت نمايند ) .\r\n« حبابهء والبية » مىگويد :\r\nدر مسجد « رحبه » بر على ( ع ) وارد شدم و از او پرسيدم نشانهء امامت تو چيست ؟ على ( ع ) فرمود : آن سنگريزه را بياور ؛ اطاعت كردم . آن حضرت با انگشتر خود ريگ را مُهر كرد و سپس فرمود : اگر كسى مدّعى امامت بود و بر چنين كارى قدرت داشت بدان او امام واجب الاطاعة مىباشد .\r\n« حبابة » مىگويد : پس از رحلت على ( ع ) نزد حسن بن على ( ع ) آمدم قبل از اينكه من سخنى بگويم فرمود : هاتِ ما مَعَكَ ؛ آنچه با خوددارى بياور . آنگاه سنگ‌ريزه را تقديم كردم ، همانند پدرش با انگشتر خويش آن را مُهر كرد . پس از شهادت او نزد حسين بن على ( ع ) در مسجد پيامبر ( ص ) رفتم . آن حضرت ( ع ) نيز قبل از اينكه من سخنى بگويم فرمود : آيا نشانه\r\n\r\n","description":"","footnote":" ( 1 ) - مجموعة النفيسة لقدماء المحدثين والمورخين ، تحقيق آيةا . . . مرعشى نجفى ، كتاب القاب الرسول و عترته ، منشورات بصيرتى ، ص 202 - 203 و مقتل الحسين ( ع ) ، خوارزمى ، ج 1 ، ص 212 .  ( 2 ) - الارشاد ، ص 371 ؛ كشف الغمّة ، ج 2 ، ص 156 . ","page_name":" 166 ","page_number":166},
  {"content":"\r\n\r\nامامت را مىخواهى ؟ گفتم : آرى . فرمود : آنچه به همراه دارى بياور . سنگ‌ريزه را تقديم كردم .\r\nاو نيز همانند پدر و برادرش سنگ ريزه را با انگشتر خود مهر كرد . . . « 1 » \r\nاز دلائل امامت امام حسين ( ع ) وصيت على ( ع ) به امام حسن ( ع ) مىباشد . اميرالمؤمنين ( ع ) چنين وصيت نمود :\r\nاى فرزندم ! پيامبر ( ص ) امر فرمود تو را وصىّ خويش سازم و كتاب و سلاحم را به تو تحويل دهم چنان كه آن حضرت ( ص ) مرا وصىّ خويش نمود و كتاب و سلاحش را به من داد ، و من امر مىكنم هنگام مرگت تو نيز آنها را تحويل برادرت حسين بنما . « 2 » \r\nو امام حسن ( ع ) هنگام وفات ، طبق وصيّت على ( ع ) عمل نمود و آنچه از عهد امامت داشت به امام حسين ( ع ) تقديم كرد . « 3 »  در سفارش خود به محمّد بن حنفيفه فرمود :\r\nاى محمد بن على ! آيا نمىدانى حسين بن على ( ع ) پس از وفات من امام امت مىباشد و وارث پيامبر ( ص ) است ؟ « 4 » \r\nگواه ديگر در اين زمينه اين است كه امام حسين ( ع ) بدن مطهّر برادرش امام حسن ( ع ) را تجهيز نمود و بر او نماز خواند و جز امام معصوم كسى نمىتواند بر بدن امام معصوم نماز بخواند . « 5 » \r\n« محمد بن مسلم » مىگويد :\r\nاز امام باقر ( ع ) شنيدم مىفرمود : وقتى وفات حسن‌بن على ( ع ) نزديك شد به حسين ( ع ) فرمود :\r\nبرادرم ! به تو وصيّتى مىكنم ، به آن عمل كن : چون مُردَم جنازه‌ام را آماده دفن كن . . . « 6 » \r\n\r\n","description":"","footnote":" ( 1 ) - كمال الدين و تمام النعمة ، صدوق ، ج 2 ، ص 536 ، حديث 1 ؛ كشف الغمّة ، ج 1 ، ص 534 ، به نقل از موسوعة كلمات الامام حسين ( ع ) ، ص 236 .  ( 2 ) - بحارالانوار ، ج 10 ، ص 86 .  ( 3 ) - اثبات الهداة ، ج 5 ، ص 173 .  ( 4 ) - همان ، ص 187 .  ( 5 ) - اصول كافى ، كلينى ، ترجمه سيد جواد مصطفوى ، ج 2 ، ص 224 .  ( 6 ) - همان ، ص 70 . ","page_name":" 167 ","page_number":167},
  {"content":"\r\n\r\nابو بصير مىگويد :\r\nدرباره آيه شريفه اطيعُوا اللَّهَ وَ اطيعُوا الرَّسُول وَ اولِى الْامْرِ مِنْكُمْ » « 1 »  از امام صادق ( ع ) پرسيدم . حضرت ( ع ) فرمود : اين آيه دربارهء على ، حسن و حسين ( ع ) مىباشد . گفتم : مردم مىگويند چرا در قرآن اسمى از على ( ع ) و اهل بيت او نيامده است ؟ فرمود :\r\nبه آنها بگو آيه نماز ، بر پيغمبر ( ص ) نازل شد و سه ركعتى و چهار ركعتى آن نامبرده نشد تا اينكه پيامبر ( ص ) خود براى مردم بيان كرد . و آيه زكات بر آن حضرت ( ص ) نازل شد و گفته نشد كه زكات از هر چهل درهم يك درهم است ، تا اينكه پيغمبر ( ص ) براى مردم شرح داد و امر به حج نازل گرديد و به مردم نگفت هفت دور طواف كنيد تا اينكه خود پيغمبر ( ص ) بر آنها توضيح داد . و آيه « اطيعُوا اللَّهَ وَ اطيعُوا الرَّسُولَ وَ اولِىالْامْرِ مِنْكُمْ » نازل شد و درباره على ، حسن و حسين ( ع ) هم نازل شد . پس پيامبر ( ص ) فرمود : « هر كه را من مولايم على مولا و آقاى اوست . » و همچنين فرمود : درباره كتاب خدا و اهل‌بيتم به شما سفارش مىكنم . . . « 2 » \r\nاين آيه شريفه ضمناً عصمت ائمه ( ع ) را نيز ثابت مىكند ؛ زيرا لازمهء امر خداى حكيم به اطاعت مطلق از « اولى الامر » ، معصوم بودن آنهاست . اگر خطا و لغزش در آنها راه داشته باشد نبايد خداى حكيم به‌طور مطلق اطاعت آنان را لازم بشمارد ؛ بلكه بايد مقيّد به عدم خطا و نسيان و . . . بنمايد .\r\nامام حسين ( ع ) نيز با استناد به همين آيه ( 59 نساء ) فرمود :\r\nما را اطاعت كنيد چه اينكه تبعيّت از ما واجب است . « اذْ كانَتْ بِطاعَةِ اللَّهِ وَ رَسُولِهِ مَقْرُونَةٌ ؛ » زيرا اطاعت ما با اطاعت خدا و رسولش مقرون گشته است . « 3 » \r\nامام حسين ( ع ) در واقعه كربلا خطاب به اصحاب « ابن زياد » فرمود :\r\nچه شده است بر ضدّ من به پا خاسته‌ايد و دشمنان مرا يارى مىنماييد ؟ سوگند به خدا اگر مرا بكشيد حجّت خدا را كشته‌ايد . « 4 » \r\n\r\n","description":"","footnote":" ( 1 ) - نساء ( 4 ) ، آيه 59 .  ( 2 ) - اصول كافى ، ج 2 ، ص 40 - 42 .  ( 3 ) - الاحتجاج ، طبرسى ، ج 2 ، ص 95 .  ( 4 ) - الارشاد ، ص 370 . ","page_name":" 168 ","page_number":168},
  {"content":"\r\n\r\nو امام صادق ( ع ) فرمود :\r\nامام حسن ( ع ) به اصحابش مىفرمود : خدا دو شهر در مشرق و مغرب آفريد و در آنها مردمى به سر مىبرند كه هيچ‌گاه اهتمام به نافرمانى خدا ننموده‌اند و سوگند به خدا در ميان آنها و در خود آنها حجّت خدايى جز من و برادرم حسين ( ع ) نمىباشد . « 1 » \r\n« ابن مسعود » از پيامبر ( ص ) نقل مىكند كه آن حضرت ( ص ) فرمود :\r\nحسن و حسين ( ع ) در قضيه « مباهله » دو حجّت و دليل استوار پيامبر بودند و پس از على ( ع ) نيز دو حجّت الهى بر مردم خواهند بود كه دين و ملّت اسلام را يارى مىنمايند . « 2 » \r\nخداوند متعال به پاس فداكارى امام حسين ( ع ) ، امامت را تا قيامت در نسل او قرار داد . « محمد بن مسلم » مىگويد :\r\nاز امام باقر ( ع ) و امام صادق ( ع ) شنيدم مىفرمودند : « انَّ اللّهَ عَوَّضَ الحسين ( ع ) مِنْ قَتْلِهِ ان جَعَلَ الْامامَةَ فى ذُريَّتِهِ وَالشِّفاءَ فى تُرْبَتِهِ و اجابَةَ الدّعاء عِنْدَ قَبْرِهِ » « 3 » \r\n« ابو هريره » مىگويد :\r\nاز پيامبر ( ص ) درباره آيه شريفه « وَ جَعَلَهَا كلمةً باقِيَةً فى عَقِبهِ لَعَلَّهُمْ يَرْجِعُون » « 4 »  پرسيدم .\r\nحضرت ( ص ) فرمود : خداى متعال امامت را در نسل حسين ( ع ) قرار داد ، و نه تن از امامان از جمله « مهدى » اين امّت از نسل او خواهند بود . « 5 » \r\n« مفضّل بن عمر » نيز مىگويد :\r\nاز امام صادق ( ع ) دربارهء اين آيه ( 28 زخرف ) پرسيدم فرمود : « الْامامَةُ جَعَلَها فى عَقَبِ الْحُسينِ الى يَومِ الْقِيامَةَ » ؛ امامت تا قيامت در نسل حسين ( ع ) باقى مىماند . پرسيدم چرا تنها\r\n\r\n","description":"","footnote":" ( 1 ) - همان ، ص 369 .  ( 2 ) - الارشاد ، ص 369 .  ( 3 ) - اعلام الورى ، ج 1 ، ص 431 .  ( 4 ) - زخرف ( 43 ) ، آيه 28 .  ( 5 ) - مناقب آل ابىطالب ، ابى جعفر محمد بن على بن شهر آشوب ، ج 4 ، ص 46 . ","page_name":" 169 ","page_number":169},
  {"content":"\r\n\r\nدر نسل حسين ( ع ) . فرمود : موسى و هارون هر دو پيامبر و فرستاده خدا بودند ؛ و خداوند نبوّت را در نسل هارون قرار داد و در نسل موسى قرار نداد . و سپس فرمود :\r\n« وَ هُوَ الْحَكيمُ فى افْعالِهِ لا يُسْئَلُ عمّا يَفْعَلُ وَ هُمْ يُسْئَلونَ » « 1 » \r\nاو كارهاى خود را حكيمانه انجام مىدهد و لذا از آنچه انجام مىدهد سؤال نمىشود و حال آنكه انسان‌ها سؤال خواهند شد .\r\nو پيامبر ( ص ) فرمود :\r\n« وَ مِنْ صُلْبِ الحسين يُخْرِجُ اللَّهُ الائمةَ التِّسْعَةَ مُطَهَّرُونَ وَ مَعْصُومُونَ وَ مِنْها مَهْدىُ هذِه‌ِالْامّة » « 2 » \r\nو كسانى كه به ولايت « اولى الامر » ( اهل بيت پيامبر ( ص ) ) - كه امام حسين ( ع ) نيز از آنان شمرده مىشود - ايمان نداشته باشند ، حظّ و بهره‌اى از معنويت نخواهند داشت .\r\nامام صادق ( ع ) فرمود :\r\nقال رسول الله ( ص ) : وَالّذى بَعَثَنى بِالْحَقِّ نبيّاً لَوْ انَّ رَجُلًا لَقَى اللَّهَ بِعَمَلِ سَبْعينَ نَبيّاً ثُمَّ لَمْ يَأْتِ بِوِلايَةِ اوُلِى الْامْرِ مِنَّا اهْلَ البيتِ ما قَبِلَ اللَّهُ مِنْهُ صَرَفاً وَ لا عَدَلًا . « 3 » \r\nعلاوه بر آنچه ذكر شد رواياتى كه جانشينان پيامبر ( ص ) را در دوازده نفر منحصر مىدانند نيز ولايت و امامت حسين بن على ( ع ) را اثبات مىكند . « 4 »  زيرا اين روايات جز بر على ( ع ) و يازده تن از فرزندانش صادق نيست . خلفاء بنىاميّه و بنىعباس بيش از دوازده تن بوده‌اند ، لذا اين روايات بر آنها انطباق ندارد .\r\n\r\n","description":"","footnote":" ( 1 ) - همان .  ( 2 ) - بحارالانوار ، ج 22 ، ص 536 ، روايت 38 ، باب 2 . خداى سبحان نه تن از ائمه را از نسل امام حسين قرار داد كه آنها همه معصوم و منزّه از گناه مىباشند و « مهدى » اين امّت از آنها خواهد بود .  ( 3 ) - امالى ، شيخ مفيد ، ص 126 . به آن‌كس كه مرا به حقّ به پيامبرى برانگيخته سوگند ، اگر مردى با عمل هفتاد پيامبر ، خدا را ديدار كند ؛ و ولايت اولى الامر از ما اهل بيت را نداشته باشد ، هيچ توبه و فديه و كار نيكى را از وى نخواهند پذيرفت .  ( 4 ) - تاريخ الخلفاء ، عبدالرحمن بن ابىبكر السيوطى ، ص 10 . ","page_name":" 170 ","page_number":170},
  {"content":"\r\n\r\nضمناً روايات متعددى از پيامبر ( ص ) وجود دارد كه ائمه دوازده‌گانه با اسم و مشخّصات معيّن شده‌اند « 1 »  كه به عنوان نمونه روايت جابر از رسول اكرم ( ص ) را نقل مىكنيم :\r\nجابر مىگويد از پيامبر ( ص ) پرسيدم امامان از فرزندان على ( ع ) چه كسانى هستند ؟\r\nحضرت ( ص ) فرمود :\r\nالْحَسَنُ وَالحسين سيّدا شّبابِ اهل‌ِالجنّة ثمّ سَيّدُ العابِدين فى زمانِه علىبن‌الحسين ( ع ) ثمّ الباقر محمد بن على ، ثمّ الصادق جعفر بن محمّد ، ثمّ الكاظم موسَى بن جعفر ، ثمّ الرّضا على بن موسى ، ثمّ التّقى محمد بن على ، ثمّ النّقى على بن محمد ، ثمّ الزّكى الحسن ابن على ، ثمّ ابنه القائم بالحقّ مهدى امّتىالذى يملاء الارض عدلًا ؛ بهم يحفظ الله الارضَ انْ تميدَ باهلها . « 2 » \r\nبنابراين مهم‌ترين ويژگى شخصيت دينى و مذهبى امام حسين ( ع ) ، مقام امامت و عصمت اوست كه از طرف رسول خدا ( ص ) ، على ( ع ) و امام حسن ( ع ) به عنوان جانشين پيامبر ( ص ) تعيين گرديده بود .\r\n\r\nامام حسين ( ع ) ، عضوى از اهل‌بيت ( ع )\r\nيكى از فضايل سيدالشهداء ( ع ) اين است كه جزو اهل‌بيت مىباشد ؛ يعنى از افرادى است كه خداوند متعال درباره آنان مىفرمايد :\r\nانَّما يُريدُ اللّهُ لِيُذْهِبَ عَنْكُمُ الرِّجْسَ اهْلَ الْبَيْتِ و يُطَهِّرَكُمْ تَطْهيراً . « 3 » \r\nبراساس مفاد اين آيهء شريفه ، « اهل بيت » از هرگونه خطاء و گناه منزّه ، و داراى مقام عصمت مىباشند و در پيشگاه خداى متعال مقام شامخ و رفيعى دارند .\r\nقبل از اينكه در مورد مفاد آيهء مذكور سخنى بگوييم شايسته است درباره مصاديق « اهل‌البيت » به اختصار بحث كنيم .\r\n\r\n","description":"","footnote":" ( 1 ) - ر . ك . كمال الدين و تمام النعمة ، محمد بن على بن الحسين بابويه القمى ( صدوق ) ، ج 1 ، ص 280 - 312 .  ( 2 ) - همان ، ص 307 و مجموعة نفيسة حاوية لرسائل شريفة ، ص 173 .  ( 3 ) - احزاب ( 33 ) ، آيه 33 . همانا خداوند متعال مىخواهد هرگونه رجس و پليدى را از شما اهل بيت ببرد و شما را از هر عيب پاك و منزّه گرداند . ","page_name":" 171 ","page_number":171},
  {"content":"\r\n\r\n\r\nانحصار آيهء تطهير در اهل كساء\r\nروايات فراوانى از شيعه و سنى بر اين نكته تأكيد دارد كه مقصود از « اهل البيت » در آيهء تطهير ، اهل كساء هستند . اهل كساء عبارتند از : پيامبر اكرم ( ص ) ، على ، فاطمه ، حسن و حسين ( ع ) مؤلف ينابيع المودّة از قول ابى سلمة مىنويسد :\r\nآيه شريفه « انّما يُريدُ اللّهُ لِيُذْهِبَ عَنْكُمُ الرّجْسَ اهْلَ البيتِ و يُطَهِّرَكُمْ تَطْهيراً » در خانه « ام‌سلمة » نازل شد . پيامبر ( ص ) على ، فاطمه ، حسن و حسين ( ع ) را نزد خود فراخواند و عباى خود را روى آنها انداخت ، آنگاه فرمود :\r\n« اللّهم هؤُلاءِ اهْلُ بَيتى فَاذْهِبْ عَنْهُم الرِّجْسَ وَ طَهِّرْهُمْ تَطْهيراً »\r\nخدايا ! اينان اهل‌بيت من هستند ؛ رجس و پليدى را از آنان دوركن و آنان را پاك و منزّه قرار ده .\r\nامّ سلمه گفت : يا رسول الله من نيز از آنها هستم ؟\r\nپيامبر ( ص ) پاسخ داد : « تو جايگاه خود را دارى و تو اهل خير مىباشى . » « 1 » \r\nاين روايت را « قندوزى » از طريق ديگر نيز نقل كرده است . و روايت مذكور نزد شيعه و سنّى متواتر مىباشد .\r\n« شبلنجى » اين معنا را به شعر درآورده است :\r\n احِبُّ النَّبِىَ الْمُصْطَفى وابنَ عَمِّهِ * عَلِيّاً وَ سِبْطَيهِ وَ فاطمةَ الزَّهْرا\r\nهُمْ اهْلُ بَيتٍ اذْهِبَ الرِّجْسُ عَنْهُم * وَ اطْلَعَهُمْ افُقَ الْهُدى انْجُماً زَهرا . . . « 2 »  \r\nدوست دارم پيامبر برگزيده و پسر عمويش على و نوه‌هايش را و همچنين فاطمه ( س ) را . آنها اهل‌بيتى هستند كه رجس و پليدى از آنان زدوده شد و افق هدايت را با نور خود منوّر ساختند .\r\nمرحوم « محقّق » مىگويد :\r\nگذشته از روايات شيعه ، كه از شمار بيرون است ، اين مسأله به تواتر رسيده ، مفيد يقين مىباشد . كدام روايت در سنت از اين روايت محكم‌تر است كه راويان اهل‌سنّت و رجال شيعه\r\n\r\n","description":"","footnote":" ( 1 ) - ينابيع المودّة لذوى القربى ، ج 1 ، ص 320 . و اهل بيت در آيه تطهير ، همان ، ص 27 - 35 ؛ از ده‌ها منبع شيعه و سنّى .  ( 2 ) - الغدير ، ج 1 ، ص 311 . ","page_name":" 172 ","page_number":172},
  {"content":"\r\n\r\nاماميّه - پيروان حقيقت كه ياران خاص و خالص اهل‌بيت ( ع ) مىباشند - بر نقل آن اتّفاق نظر دارند و اگر قرار باشد كه از راه سنت آن را ردّ كنند هيچ روايتى در سنّت نمىماند مگر اينكه مردود خواهد شد . « 1 » \r\n« علّامه طباطبايى » ( ره ) در اين باره مىنويسد :\r\nاين روايات ( كه اهل‌بيت ( ع ) را اهل كساء مىداند ) فراوان است و بر هفتاد حديث افزون مىشود . رواياتى كه در اين باره از طريق اهل سنّت رسيده بيش از رواياتى است كه از طريق شيعه نقل شده‌است . اهل‌سنّت آن را از طرق « ام‌سلمه » ، « عايشه » ، « ابو سعيد خدرى » ، « سعد » ، « واثلة بن اسقع » ، « ابوالحمراء » ، « ابن‌عباس » ، « ثوبان » غلام پيامبر ( ص ) ، « عبدالله بن جعفر » ، على و حسن بن على ( ع ) روايت كرده‌اند كه نزديك به چهل طريق مىشود .\r\nشيعه آن را از امام على ، امام زين‌العابدين ، امام باقر ، امام صادق ، امام رضا ( ع ) ، « ام سلمه » ، « ابوذر » ، « ابو ليلى » ، « ابوالاسود دئلى » ، « عمرو بن ميمون اووى » و « سعدبن ابى وقاص » از چند طريق روايت كرده‌اند . « 2 » \r\nامّا با مراجعه به اين روايات و اسناد آن روشن مىشود كه راويان آن بيش از اين است .\r\nكافى است بدانيم كه كتاب « آيةالتطهير فى احاديث الفريقين » روايت ( انحصار اهل‌بيت در اصحاب كساء ) را از بيش از پنجاه تن از صحابه نقل كرده است . علاوه بر اينكه اين حديث از طرق فراوانى از امامان دوازده گانه عصمت و طهارت ( ع ) و نيز از طريق تابعين روايت شده است .\r\nبنابراين ترديدى در سند حديث وجود ندارد و مراد از اهل بيت در آيهء تطهير اهل كساء يعنى پيامبر ( ص ) ، على ، فاطمه ، حسن و حسين ( ع ) مىباشند .\r\n\r\nمقام ممتاز اهل‌بيت ( ع )\r\nفضايل اهل‌بيت ( ع ) در آيه تطهير منحصر نيست ، بلكه ده‌ها آيه از قرآن كريم در\r\n\r\n","description":"","footnote":" ( 1 ) - اهل بيت در آيه تطهير ، سيد جعفر مرتضى عاملى ، ترجمه محمّد سپهرى ، ص 25 ، به نقل از نفخات‌اللاهوت ، ص 85 .  ( 2 ) - الميزان ، سيد محمدحسين طباطبايى ، ج 16 ، ص 311 . ","page_name":" 173 ","page_number":173},
  {"content":"\r\n\r\nستايش مقام رفيع آنان نازل شده است . و به تعبير على ( ع ) بالاترين آيات ستايش قرآن دربارهء اهل بيت مىباشد . « 1 » \r\n« ديلم بن عمر » مىگويد :\r\nهنگامى كه اسيران آل محمد ( ص ) وارد شام شدند ، در شام بودم . اسرا ، جلوى درب مسجد متوقف شدند و على بن الحسين ( ع ) در بين آنان بود ، يكى از بزرگان شام نزد وى آمد و گفت :\r\nخدا را سپاس ، كه شما را كشت و به هلاكت افكند و به حضرت ( ع ) ناسزا گفت .\r\nپس از اينكه كلام او تمام شد ؛ على بن الحسين ( ع ) فرمود : چنان كه من سكوت كردم تا تو تمام حرف‌هايت را زدى . تو نيز ساكت باش تا من مطالبم را بگويم . شامى قبول كرد .\r\nعلى بن الحسين ( ع ) فرمود : آيا قرآن خوانده‌اى ؟ جواب داد : آرى . حضرت فرمود : آيا اين آيه را قرائت نكردى : « قُلْ لا اسْئَلُكُمْ عَلَيْهِ اجْراً الَّا الْمَوَدَّةَ فِى الْقُرْبى » . « 2 »  گفت : چرا ، على بن الحسين ( ع ) فرمود : « فنحن اولئك » ؛ ما همانها هستيم !\r\nو سپس آيات 26 سوره اسراء و 41 سوره انفال و 33 سوره احزاب را براى شامى خواند و فرمود مصداق اين آيات ما اهل بيت ( ع ) هستيم .\r\nشامى وقتى اينها را شنيد دست‌هاى خود را به آسمان بلند كرد و گفت : « خدايا به سوى تو توبه مىكنم ، خدايا از دشمنى با آل محمد ( ص ) توبه مىكنم ، و از قاتلين اهل بيت محمد ( ص ) برائت مىجويم ! » « 3 » \r\n« برير عجلى » مىگويد :\r\nاز امام باقر ( ع ) درباره آيهء « يا ايُّهَا الّذينَ امَنُوا اتَّقُوا اللَّهَ وَ كُونُوا مَع‌َالصَّادِقينَ » « 4 »  سؤال كردم . حضرت ( ع ) فرمود : « مقصود خداى متعال از صادقين ما هستيم . » « 5 » \r\n\r\n","description":"","footnote":" ( 1 ) - نهج‌البلاغه ، خطبه 152 . فيهِمْ كَرائِمُ الْقُران وَ هُمْ كُنُوز الرَّحْمن .  ( 2 ) - شورى ( 42 ) ، آيه 23 . « بگو : من هيچ پاداشى از شما بر رسالتم درخواست نمىكنم جز دوست داشتن‌نزديكانم . »  ( 3 ) - الاحتجاج ، طبرسى ، ج 2 ، ص 121 - 122 . ترجمه و تلخيص .  ( 4 ) - توبه ( 9 ) ، آيه 119 . اى كسانىكه ايمان آورده‌ايد ، تقواى الهى را رعايت كنيد و با صادقين باشيد .  ( 5 ) - بصائر الدّرجات فى فضائل ال محمد ( ص ) ، محمد بن الحسن بن فروخ الصفّار القمى ، ص 31 . ","page_name":" 174 ","page_number":174},
  {"content":"\r\n\r\nو موسى بن جعفر ( ع ) پس از بيان جايگاه رفيع اهل‌بيت ( ع ) اين آيهء شريفه را قرائت كرد : « وَ لَوْ انَّما فِى الْارْضِ مِنْ شَجَرَةٍ اقْلامٌ وَالْبَحْرُ يَمُدُّهُ مِنْ بَعْدِهِ سَبْعَةُ ابْحُرٍ ما نَفِدَتْ كَلِماتُ اللَّهِ » « 1 »  و در تفسير آن فرمود :\r\nما كلمات الهى هستيم كه فضائل ما در انديشه‌ها نمىگنجد و بىپايان است . « 2 » \r\nبنابراين از ديدگاه قرآن كريم اهل بيت ( ع ) نزد خداى متعال داراى مقام منيع و بلندى هستند كه احدى قابل قياس با آنان نيست همانطور كه كسى قابل قياس با پيامبران نيست .\r\nعلى ( ع ) درباره مقام اهل بيت ( ع ) فرمود :\r\nآنان جايگاه راز خدا ، پناهگاه دين او ، ظرف علم او ، مرجع حكم او ، گنجينه‌هاى كتاب‌هاى او ، و كوه‌هاى دين او مىباشند . به وسيلهء آنها پشت دين را راست كرد و تزلزلش را مرتفع ساخت . . . احدى از امّت با آل محمّد ( ص ) قابل قياس نيست و كسانى را كه از نعمت آنها متنعّمند با خود آنها نتوان هم‌تراز دانست . آنان ركن دين و پايهء يقينند ، تند روان بايد به آنان ( كه ميانه روند ) برگردند و كند روان بايد سعى كنند به آنان برسند ، شرايط ولايت امور مسلمانان در آنها جمع است و پيغمبر دربارهء آنها تصريح كرده است و آنان كمالات نبوى را به ارث برده‌اند . « 3 » \r\nو همچنين فرمود :\r\nما درخت نبوّت و فرودگاه رسالت و محل آمد و شد فرشتگان و معدن‌هاى علوم و سرچشمه‌هاى حكمت‌هاييم . « 4 » \r\nآنان ( اهل بيت ( ع ) ) مايهء حيات علم و مرگ جهل مىباشند ، حلم و بردبارىشان از ميزان علمشان حكايت مىكند و سكوت‌هاى به موقع آنها از توأم بودن حكمت با منطق آنان خبر\r\n\r\n","description":"","footnote":" ( 1 ) - لقمان ( 31 ) ، آيه 27 . و اگر همه درختان روى زمين قلم شود ، و دريا براى آن مركّب گردد و هفت‌درياچه به آن افزوده شود ( اينها همه تمام شود ولى ) كلمات خدا پايان نمىگيرد ، خداوند عزيز و حكيم است .  ( 2 ) - الاختصاص ، شيخ مفيد ، ص 94 .  ( 3 ) - نهج‌البلاغه ، خطبه 2 .  ( 4 ) - همان ، خطبه 107 . ","page_name":" 175 ","page_number":175},
  {"content":"\r\n\r\nمىدهد ، نه با حق مخالفت مىورزند و نه در حق اختلاف مىكنند . آنان پايه‌هاى اسلام و پناهگاه مردمند . « 1 » \r\nآنان از سنخ نور خدايند ؛ انكار ولايت اهل بيت ( ع ) موجب كفر است و غفران خداى سبحان در صورتى شامل افراد مىگردد كه ولايت آنها را داشته باشند . « 2 » \r\nآنچه از فضايل اهل بيت ( ع ) متذكّر شديم قطره‌اى بود از درياى بيكران ؛ و اين مجال ، تفصيل بيشتر در اين باب را برنمىتابد ؛ لذا تنها به سه مورد ديگر ، از مشهورترين فضايل آن انوار الهى اشاره مىكنيم و از ذكر بقيه موارد پوزش مىطلبيم .\r\n\r\nمودّت اهل بيت ( ع ) فريضه الهى\r\nيكى از فضايل و كرامات اهل بيت ( ع ) اين است كه خداوند متعال محبّت آنان را امرى لازم مىداند :\r\nقُلْ لا اسْئَلُكُمْ عَلَيْهِ اجْراً الَّا الْمَوَدَّةَ فِى الْقُرْبى « 3 » \r\nبگو من از شما اجر رسالت نمىخواهم جز مودّت و دوستى خويشاوندانم .\r\nگروهى از علماى اهل سنّت كه از جمله آنها « احمد بن حنبل » ، « ابونعيم حافظ » ، « ثعلبى » ، « حاكم » ، « زمخشرى » ، « ابن منذر » ، « ابن ابى حاتم » ، « ابن مردويه » و « سيوطى » مىباشند ، از « ابن عباس » روايت كرده‌اند : آنگاه كه آيهء مودّت ( قُلْ لا اسْئَلُكُمْ . . . ) نازل شد ، اصحاب گفتند : اى پيامبر خدا اين خويشاوندانت كه مودّت و دوستى آنان واجب گرديده كيستند ؟\r\nحضرت ( ص ) فرمود :\r\nعلىٌ و فاطمة و ابْناهُما « 4 » \r\nعلى ، فاطمه و پسران ايشان مىباشند .\r\n\r\n","description":"","footnote":" ( 1 ) - نهج‌البلاغه ، خطبه 237 .  ( 2 ) - مقتل الحسين ، خوارزمى ، ج 1 ، ص 146 - 147 .  ( 3 ) - شورى ( 42 ) ، آيه 23 .  ( 4 ) - ينابيع المودّه ، همان ، ج 1 ، ص 315 ؛ الغدير فى الكتاب والسنة والادب ، عبدالحسين احمد الامينى ، ج 2 ، ص 307 ؛ الحسين فى القرآن ، السّيد محمّد الواحدى ، ص 171 . ","page_name":" 176 ","page_number":176},
  {"content":"\r\n\r\nاين معنا را « شيخ شمس‌الدين ابن العربى » به شعر درآورده است :\r\n رَأيْتُ وِلائى آلَ طه فريضةً * عَلى رَغْمِ اهْلُ الْبُعْدِ يُورثنَى القُرْبا \r\n فَما طَلَبَ الْمَبْعُوثُ اجْراً عَلَى الْهُدى * بِتَبْليغِهِ الَّا الْمَوَدَّةَ فِى الْقُرْبى « 1 »  \r\nمحبّت خود را نسبت به آل طه ( اهل بيت پيغمبر ( ص ) ) فريضه‌اى مىدانم كه به رغم آنانى كه از اهل بيت ( ع ) دورند ، مرا به خدا نزديك مىكند ؛ پس پيغمبر مبعوث بر هدايت ، اجرى براى تبليغ خود نخواست جز دوستى نزديكانش .\r\nو « شافعى » گفته است :\r\n يا اهلَ بيتِ رَسُولِ الله حُبُّكمْ * فَرْضٌ مِنَ اللَّه فى القران انْزَلَهُ\r\nكَفاكُمْ مِنْ عَظِيم الْقَدْر انَّكُمْ * مَنْ لَمْ يُصَّلِ عَلَيْكُمْ لا صَلوةَ لَهُ « 2 »  \r\nاى خاندان پيامبر ! محبّت شما فريضه‌اى است كه خداوند در قرآن نازل كرده است ، همين قدر در عظمت شما كافى است كه اگر كسى بر شما ( در نماز ) صلوات نفرستد ، نمازش باطل است .\r\nيقيناً مراد از مودّت مذكور صِرف دوست داشتن بدون تبعيّت نيست . و دوستى واقعى ، پيروى و اطاعت را به همراه خواهد داشت ؛ چنان‌كه خداى متعال مىفرمايد :\r\nقُلْ انْ كُنْتُمْ تُحِبُّونَ اللَّهَ فَاتَّبَعُونى يُحْبِبْكُمُ اللَّهُ وَ يَغْفِرْ لَكُمْ ذُنُوبَكم « 3 » \r\nبگو : اگر خدا را دوست مىداريد ، از من پيروى كنيد ؛ تا خدا شما را دوست بدارد و گناهانتان را ببخشد .\r\nاهل بيت ( ع ) به عنوان يكى از پايه‌هاى اساسى دين بعد از قرآن به حساب مىآيند ، « 4 »  همان‌طور كه گرامى داشتن قرآن به پيروى از آن است ، محبّت و بزرگ داشت اهل‌بيت ( ع ) نيز به تبعيت از ايشان مىباشد .\r\n\r\n","description":"","footnote":" ( 1 ) - الغدير ، ص 310 .  ( 2 ) - حيات فكرى و سياسى امامان شيعه ، جعفريان ، ج 1 ، ص 31 به نقل از : صواعق المحرقه ، ص 87 و شرح المواهب ، ج 7 ، ص 7 و مشارق الانوار ، ص 88 .  ( 3 ) - آل عمران ( 3 ) ، آيه 31 .  ( 4 ) - انّى تارِكٌ فيكمُ الثَّقَلَينِ كِتابَ اللَّهِ حَبْلٌ مَمدودٌ ما بينَ السَّماء والارْضِ و عترتى اهْلَ بيتى و انَّهُما لَن‌ْيَفْترقا حَتّى يَرِدا عَلَىَّ الْحَوض . . . . ينابيع المودّة ، ج 1 ، ص 103 . ","page_name":" 177 ","page_number":177},
  {"content":"\r\n\r\n\r\nاهل بيت ( ع ) امانت رسول خدا ( ص )\r\nرسول خدا ( ص ) بارها ، به ويژه در اواخر عمر خود ، فرمود :\r\nانّى تارِكٌ فيكُمُ الثَّقَلين : كِتابَ اللّهِ وَ عِتْرَتى اهْلَ بيتى ما انْ تَمَسَّكْتُمْ بِهِما لَنْ تَضِلُّوا ابَداً وَانَّهُما لَنْ يَفْتَرِقا حَتّى يَرِدا عَلَّى الْحَوْض « 1 » \r\nمن در ميان شما دو ميراث بزرگ و گرانبها ( امانت ) مىگذارم : يكى كتاب خداوند و ديگرى عترت و اهل بيتم ؛ شما تا به اين دو تمسك جوييد ، هرگز گمراه نخواهيد شد و آن دو هيچ‌گاه از يكديگر جدا نمىشوند تا در قيامت به من برسند .\r\nمفاد اين روايت اين است كه تمسّك به قرآن بدون اهل‌بيت ( ع ) و يا تمسّك به اهل‌بيت ( ع ) بدون قرآن هر دو گمراهى و انحراف از مسير حق و صراط مستقيم الهى است و تنها راه رستگارى تمسّك به كتاب خدا و اهل بيت ( ع ) مىباشد .\r\nاساساً در اعتقاد صحيح ، قرآن و اهل بيت ( ع ) انفكاك‌پذير نيستند . از اين روست كه پيروان واقعى اهل بيت ( ع ) يعنى شيعيان اثنى عشرى عاشق قرآن و مأنوس با آن هستند .\r\nبلكه بالاتر از آن ، آموزگاران و مشعل‌داران هدايت قرآنى مىباشند .\r\nاين روايت از نظر سند متواتر است . « 2 »  انديشمند شيعه جناب « مير حامد حسين » ، در كتاب « عبقات الانوار » ، اين حديث شريف را از حدود دويست نفر از علماى اهل تسنّن نقل كرده است . « 3 » \r\n\r\n","description":"","footnote":" ( 1 ) - الارشاد ، شيخ مفيد ، ترجمه محمدباقر ساعدى ، ص 166 ؛ ينابيع المودّة ، ج 1 ، ص 100 ؛ مقتل الحسين ، الخوارزمى ، ج 1 ، ص 156 .  ( 2 ) - مرحوم سيد شرف‌الدين عاملى مىگويد : « مسأله وجوب تمسك به قرآن و عترت متواتر است و بيش ازبيست تن از صحابه آن را نقل كرده‌اند . و پيامبر ( ص ) يك بار در روز غدير خم و بار ديگر روز عرفه در حجةالوداع و بار سوم پس از اينكه از طائف بازگشته بود و نهايتاً در روزهاى آخر حياتشان بارها ، مردم را به رعايت ثقلين توصيه فرمودند . المراجعات ، سيد عبدالحسين شرف‌الدين الموسوى ، مراجعه 8 ، ص 20 .  ( 3 ) - عبقات الانوار فى امامة الائمة الاطهار ( ع ) ، ميرحامد حسين لكهنوى ، تحقيق سيد على حسينى ، ج 2 ، ص 93 - 242 . ","page_name":" 178 ","page_number":178},
  {"content":"\r\n\r\n\r\nاهل‌بيت ( ع ) كشتى نجات\r\nپيامبر ( ص ) فرمود :\r\nانَّ مَثَلَ اهْلَ بَيْتى فى امَّتى كَمثلِ سَفينةِ نوحٍ مَنْ رَكِبَها نَجى وَ مَنْ تَخَلَّفَ عَنْها غَرِقَ « 1 » \r\nاهل بيت من در ميان امّتم چون كشتى نوحند كه هر كس به آن كشتى درآمد ، نجات يافت و آن كسى كه به آن پناه نبُرد غرق شد .\r\nدر ادبيّات زبان عرب و نيز در فرهنگ و ادب اسلامى ، كشتى به عنوان سمبل نجات در غرقاب‌ها و سلامت در برابر امواج خروشان فتنه‌ها به كار رفته است .\r\nبا توجّه به مفاد اين حديث ، مىتوان نتيجه گرفت كه تنها راه نجاتى كه مصون از خطا است راه اهل‌بيت ( ع ) مىباشد . و پيروى از هر پيشوا و امام ديگرى سرانجامى جز گمراهى ندارد .\r\nاين روايت در ميان محدّثين از شهرت خاصى برخوردار است به‌نحوى كه مؤلف « عبقات الانوار » از بيش از نود عالم سنّى آن را نقل كرده است . « 2 » \r\n\r\nحسين بن على ( ع ) از ديدگاه رسول خدا ( ص )\r\nمقام رفيع امام حسين ( ع ) از نظر دينى و مذهبى از عوامل متعدّدى نشأت يافته بود .\r\nيكى از آنها وابسته بودن سيدالشهداء ( ع ) به خاندان وحى و رسالت بود كه در بخش نخست اجمالًا دربارهء آن سخن گفتيم . عامل ديگر ، سخنان پيامبر خاتم ( ص ) در مورد شخصيت آن بزرگوار است كه او را نزد مسلمانان بالا برده است . براى روشن شدن مطلب ، برخى از بيانات حضرت رسول ( ص ) دربارهء امام حسين ( ع ) را متذكّر مىشويم .\r\n\r\nحسين ( ع ) محبوب خدا و رسول خدا ( ص )\r\nپيامبر اكرم ( ص ) با بيانات مختلف عواطف و علاقه عميق خويش نسبت به امام حسين ( ع )\r\n\r\n","description":"","footnote":" ( 1 ) - ينابيع المودّة ، ج 1 ، ص 93 و مقتل الحسين ( ع ) الخوارزمى ، ج 1 ، ص 157 .  ( 2 ) - عبقات الانوار ، ج 4 ، ص 19 - 122 . ","page_name":" 179 ","page_number":179},
  {"content":"\r\n\r\nرا ابراز فرموده‌اند . يكى از آنها كه در كتب معتبره آمده است و شيعه و سنّى آن را قبول دارند ، روايتى است از پيامبر ( ص ) كه فرمود :\r\nحُسَيْنٌ مِنّى وَ انَا مِنْ حُسَيْنٍ ، احَبَّ اللَّهُ مَنْ احَبَّ حُسَيْناً حُسَيْنٌ سِبْطٌ مِنَ الْاسْباطِ « 1 » \r\nحسين از من است و من از حسين ؛ خداى متعال دوست دارد كسى را كه حسين را دوست داشته باشد ، حسين امّتى از امم ( در خير ) است . « 2 » \r\nفراز نخست اين روايت از دو قسمت تشكيل شده است . « حسين از من است . و من از حسينم . » سياق عبارت اقتضا مىكند هر چه در يكى از آنها گفتيم در ديگرى نيز بگوييم .\r\nلذا بر خلاف اين اقتضاء است كه بگوييم جمله « حسين از من است » يعنى حسين فرزند من است و جمله « من از حسينم » يعنى بقاى مكتب آسمانى من از حسين است كه يكى را به امر معنوى و ديگرى را به امر مادّى برگردانيم .\r\nاين جمله طلايى معنايى عميق و مفهوم عالى ديگرى دارد كه فراتر از رابطه پدر و فرزندى است . اين جمله حاكى از يك ارتباط معنوى و يگانگى روحى است كه بر مبانى محكم فكرى استوار است . و بيانگر پيوند ناگسستنى اعتقادى و توافق فكرى كامل است كه هرگز از حب ذات نشأت نيافته ؛ بلكه از حبّ رسالت ، اشتراك در هدف و رضاى حضرت حق برخاسته است . مؤيد اين مطلب سخن پيامبر اكرم ( ص ) است كه در لحظات آخر عمر شريفشان به على ( ع ) ، فاطمه ، حسن و حسين ( ع ) فرمود :\r\nانَا سِلْمٌ لِمَنْ سالَمْتُم ، وَ حَرْبٌ لِمَنْ حارَبْتُمْ « 3 » \r\nمن در صلح و سازشم با كسى كه با شما در صلح و سازش باشد و در جنگ و ستيزم با كسى كه با شما در جنگ باشد .\r\n\r\n","description":"","footnote":" ( 1 ) - تهذيب التهذيب ، عسقلانى ، ج 2 ، ص 346 ؛ ترجمة الامام الحسين ( ع ) ، ابن عساكر ، ص 114 ؛ ائمّتنا ، ج 1 ، ص 183 ؛ اعلام الورى ، ج 1 ، ص 425 .  ( 2 ) - مرحوم طريحى در معناى « سِبْطٌ مِنَ الْاسْباطِ » مىگويند : « امَّةٌ مِنَ الْامَمِ فِى الْخَيْرِ وَ يحتمل انْ يُرادَ بِالسِّبْطِ الْقَبيلةُ اى يَتَشَعَّبُ مِنْها نَسْلُهُ » . مجمع البحرين ، طريحى ، ج 4 .  ( 3 ) - ترجمة الامام الحسين ( ع ) ، ابن عساكر ، ص 146 . ","page_name":" 180 ","page_number":180},
  {"content":"\r\n\r\nيقيناً بين پيامبر ( ص ) و اهل‌بيت ( ع ) يك پيوند روحى و همفكرى كامل و تمام عيار حاكم بوده كه رسول خدا ( ص ) از آن وحدت با جمله « انَا سِلْمٌ لِمَنْ سالَمْتُمْ » خبر داده است . اين جمله بيانگر اين است كه طرز تفكّر و سلوك و روش اهل‌بيت ( ع ) همانند رسول خدا ( ص ) مىباشد و هيچ تفاوتى ندارد ؛ لذا جنگ با آنها جنگ با رسول خدا ( ص ) است .\r\nبنابراين جمله « حُسَينٌ مِنّى وَ انَا مِنْ حُسَينٍ » بدين معناست كه حسين ( ع ) با همان مظاهر و فضائل ، مظهر اعلاى نبىّ مكرّم اسلام ( ص ) و تتمه و امتداد نور ايشان است كه پس از غروب خورشيد نبوّت با اشعهء نور وجود او تاريكىهاى جهالت روشن گرديد .\r\nچنان كه پيامبر ( ص ) فرمود :\r\nاهْتَدَوا بِالشَّمْسِ ، فَاذا غابَتِ الشَّمْسُ فَاهْتَدَوا بِالْقَمَرِ ، فَاذا غابَ الْقَمَرُ فَاهْتَدَوا بالزُّهْرَةِفَاذا غابَتِ الزُّهْرَةُ فَاهْتَدَوا بِالْفَرقَدَينِ ؛ فَقيلَ يا رَسُولَ اللَّهِ ! مَا الشّمْسُ ؟ وَ مَا الْقَمَرُ ؟ وَ مَا الزُّهْرَةُ ؟ وَ مَا الْفَرْقَدانِ ؟ قالَ : الشَّمْسُ انَا ؛ وَالْقَمَرُ عَلِىٌ ؛ وَالزُّهْرَةُ فاطِمَةُ ؛ وَالْفَرْقَدانِ الْحَسَنُ وَالْحُسَيْنُ . « 1 » \r\nحسين‌بن‌على ( ع ) در انديشه و گفتار و كردار همچون پيامبر ( ص ) است بلكه حسين ( ع ) تجسّم قرآن و سنّت پيامبر ( ص ) است و چيزى جز اين دو در نهاد او وجود ندارد .\r\nدر اين راستا فراز دوم فرمايش پيامبر ( ص ) كه فرمود : « احَبَّ اللَّهُ مَنْ احَبَّ حُسَيْناً » معنا پيدا مىكند . زيرا محبّت خداى متعال بى حساب نصيب كسى نمىشود .\r\nو دقيقاً به همين جهت است كه دوستى او دوستى با خدا و رسول خدا ( ص ) است و دشمنى با او دشمنى با خدا و رسول خدا ( ص ) مىباشد . و محبّ او اهل بهشت و دشمن او اهل جهنّم است .\r\n\r\n","description":"","footnote":" ( 1 ) - مقتل الحسين ( ع ) ، خوارزمى ، ج 1 ، ص 162 . پيامبر ( ص ) فرمود : براى راه يافتن به مقصد از نور خورشيد استفاده كنيد ؛ وقتى خورشيد غايب شد از نور ماه بهره ببريد وقتى از آن محروم شديد از نور زهره استفاده كنيد وقتى زهره ناپديد شد از فرقدين ( ستارگان نزديك قطب شمال ) كمك بگيريد . كسى گفت : يا رسول الله مراد شما از خورشيد ، ماه ، زهره و فرقدين چيست ؟ حضرت پاسخ داد : من خورشيدم و على ماه و زهره فاطمه است و حسن و حسين فرقدان هستند . ","page_name":" 181 ","page_number":181},
  {"content":"\r\n\r\n« سلمان فارسى » مىگويد :\r\nسَمِعْتُ رَسُولَ اللّهِ ( ص ) وَ هُوَ يَقُولُ : « الْحَسَنُ وَالْحُسَيْنُ ابْنَى مَنْ احَبَّهُما احَبَّنى ، وَ مَنْ احَبَّنىاحَبَّهُ اللَّهُ ، وَ مَنْ احَبَّهُ اللَّهُ ادْخَلَهُ الْجَنَّةَ ، وَ مَنْ ابْغَضَهُما ابغَضَنى ، وَ مَنْ ابْغَضَنى ابْغَضَهُ اللَّهُ وَ مَنْ ابْغَضَهُ اللَّهُ ادْخَلَهُ النَّارَ عَلى وَجْهِهِ « 1 » \r\nاز رسول خدا ( ص ) شنيدم كه درباره حسنين مىفرمود : « حسن و حسين فرزندان من هستند . كسى كه آنان را دوست بدارد مرا دوست دارد ، و كسى كه مرا دوست داشته باشد خدا او را دوست خواهد داشت و خداوند كسى را كه دوست بدارد ، وارد بهشت خواهد كرد . و كسى كه آنان را دشمنى كند ، مرا دشمنى نموده و كسى كه با من دشمنى كند ، خدا او را دشمن خواهد بود و كسى كه خدا او را مبغوض مىدارد . وى را با صورت داخل آتش بيفكند .\r\nو « زيد بن ارقم » مىگويد :\r\nدر محضر پيامبر ( ص ) بودم كه فاطمه زهرا ( س ) با حسنين ( ع ) از خانه‌اش بيرون آمد ، وقتى پيامبر ( ص ) چشمش به آنها افتاد فرمود : كسى كه آنان را دوست بدارد مرا دوست دارد و كسى كه آنان را دشمن دارد مرا دشمن است . « 2 » \r\nو از آنجا كه حسين بن على ( ع ) محبوب خدا و پيامبر ( ص ) بود نزد اهل آسمان و مؤمنان راستين معزّز و محترم بود . از نظر دينى جايگاه والايى نزد آنان داشت . و شايد فراز آخر فرمايش پيامبر ( ص ) كه فرمود : « حُسَينٌ سِبْطٌ مِنَ الْاسْباطِ . » اشاره به همين معنا باشد ، چنان كه « مرحوم طريحى » مىگويد يكى از معانى سبط ، امّت و جماعت است ، لذا شايد معناى سخن پيامبر ( ص ) اين باشد كه حسين ( ع ) در رفعت و بلندى مقام ، جايگاه يك امت را دارد يا آنكه اجر و پاداش او مثل اجر يك امّت است زيرا قيام خونين او ثمرات فراوانى براى اسلام و مسلمانان داشته است .\r\n\r\n","description":"","footnote":" ( 1 ) - مجموعه نفيسة ، ص 203 ؛ اعلام الورى ، ج 1 ، ص 432 ؛ ترجمة الامام الحسين ( ع ) ابن عساكر ، ص 124 ؛ ارشاد ، شيخ مفيد ( ره ) ، ج 2 ، ص 369 .  ( 2 ) - ترجمة الامام الحسين ، ص 131 . ","page_name":" 182 ","page_number":182},
  {"content":"\r\n\r\n\r\nحسين بن على ( ع ) ، سرور جوانان بهشت\r\nپيامبر اكرم ( ص ) فرمود :\r\nالْحَسَنُ وَالْحُسَينُ سَيِّدا شَبابِ اهْلِ الْجَنَّةِ « 1 » \r\nحسن و حسين ( ع ) سرور جوانان اهل بهشت‌اند .\r\nاين حديث از احاديث متواتره است كه شيعه و سنّى آن را نقل كرده‌اند . و كسانى همانند على ( ع ) ، « حذيفة بن يمان » ، « عبدالله بن مسعود » ، « ابى سعيد خدرى » و « اسامة بن زيد » از راويان آن هستند .\r\n« عبدالرحمن » از امام صادق ( ع ) نقل مىكند :\r\nپيامبر ( ص ) در سفرى از مركب خود پياده شد و پنج بار به سجده افتاد . چون سوار مركب شد يكى از يارانش عرض كرد : ما كارى از شما ديديم كه تاكنون نديده بوديم . فرمود : آرى ، جبرئيل ( ع ) نزد من آمد و مرا بشارت داد كه على ( ع ) اهل بهشت است ، من به شكرانه آن سجده نمودم ، وقتى سربرداشتم گفت : فاطمه ( س ) نيز اهل بهشت است ، من به شكرانه آن سجده كردم ؛ وقتى سربرداشتم گفت : حسن و حسين ( ع ) دو سرور جوانان بهشتىاند . بازهم به شكرانه آن سجده كردم ؛ چون سربرداشتم گفت : هر كس هم كه آنان را دوست داشته باشد اهل بهشت است ؛ لذا مجدّداً سجده شكر گزاردم . وقتى سربرداشتم . گفت : هر كس هم دوست دوستان ايشان باشد اهل بهشت است و من به شكرانه آن نيز سجده كردم . « 2 » \r\nو « حذيفة بن يمان » در اين باره مىگويد :\r\n« روزى خدمت پيامبر ( ص ) رسيدم در حالى كه اين آيه نازل شده بود : فَاولئِكَ مَعَ الّذينَ انْعَمَ اللَّهُ عَلَيهِم مِنَ النَّبِيّينَ وَالصِّدِّيقينَ وَالشُّهَداءِ وَالصَّالِحينَ وَ حَسُنَ اولئِكَ رَفيقاً . « 3 » \r\n\r\n","description":"","footnote":" ( 1 ) - همان ، ابن عساكر ، ص 62 ؛ مقتل الحسين ( ع ) ، خوارزمى ، ج 1 ، ص 141 و اعلام الورى ، ج 1 ، ص 407 و ائمتنا ، ج 1 ، ص 183 و امالى ، شيخ مفيد ، ترجمه حسين استاد ولى ، مشهد ، بنياد پژوهش‌هاى اسلامى ، 1364 ، ص 33 . و فضائل الخمسة فى صحاح الستة ، سيد مرتضى فيروزآبادى ، مؤسسه اعلمى ، بيروت ، ج 3 ، ص 259 .  ( 2 ) - امالى ، شيخ مفيد ، ص 32 و 33 .  ( 3 ) - نساء ( 4 ) ، آيه 69 . آنان همنشين كسانى خواهند بود كه خدا ، نعمت خود را بر آنان تمام كرده ؛ از پيامبران و صدّيقان و شهداء و صالحان ؛ و آنها رفيق‌هاى خوبى هستند . ","page_name":" 183 ","page_number":183},
  {"content":"\r\n\r\nگفتم يا رسول الله ( ص ) پدر و مادرم فداى تو باد اينها چه كسانى هستند ؟ فرمود : اى حذيفه ! من از پيامبرانى هستم كه خدا به آنها انعام كرد بلكه اوّلين آنان و آخرين آنان در بعثت هستم ، على بن ابى طالب ( ع ) از صديقين است زيرا اوّلين كسى است كه مرا تصديق كرد .\r\n« حمزه » و « جعفر » از شهدا مىباشند و « حسن » و « حسين » از صالحان هستند و سرور جوانان اهل بهشت خواهند بود . » « 1 » \r\nو « جابر بن عبدالله » مىگويد : از پيامبر ( ص ) شنيدم كه مىفرمود :\r\nمَنْ سَرَّهُ انْ يَنْظُرَ الى سَيّدِ شَبابِ اهْلِ الْجَنَّةِ فَلْيَنْظُرْ الَى الْحُسَيْنِ بنِ عَلىٍّ ( ع ) .\r\nهر كس [ دوست دارد و 
  ] شاد مىشود كه به سرور جوانان اهل بهشت نظر كند به حسين بن على ( ع ) نگاه كند .\r\nامام حسين ( ع ) از اوّلين كسانى است كه وارد بهشت خواهد شد . « ابى رافع » مىگويد :\r\nپيامبر فرمود :\r\nيا عَلِىُّ اوَّلُ مَنْ يَدْخُلِ الْجَنَّةَ ارْبَعَةٌ : انَا ؛ وَ انْتَ وَالْحَسنُ وَالْحُسَينُ .\r\nيا على ! اوّلين كسانى كه وارد بهشت خواهند شد من ، شما و حسن و حسين هستيم .\r\nو در بيان ديگرى پيامبر ( ص ) جايگاه فاطمه زهرا ( س ) را نيز جزء اين چهار نفر ذكر نموده‌اند . « 2 » \r\nهمچنين پيامبر ( ص ) فرمود :\r\nالا وَ انَّ الْحُسَينَ بابٌ مِنْ ابْوابِ الْجَنَّةِ ، مَنْ عانَدَهُ حَرَّمَ اللَّهُ عَلَيْهِ رائِحَةَ الْجَنَّةِ . « 3 » \r\nحسين ( ع ) درى از درهاى بهشت است و هر كه با او دشمنى ورزد ، بوى بهشت نيز بر او حرام خواهد بود .\r\n\r\n","description":"","footnote":" ( 1 ) - الحسين فى القرآن ، السيد محمد الواحدى ، ص 59 . از شواهد التنزيل ، ج 1 ، ص 198 ، حديث 209 .  ( 2 ) - ترجمة الامام الحسين ( ع ) ، ابن عساكر ، ص 163 .  ( 3 ) - مقتل الحسين ( ع ) ، خوارزمى ، ج 1 ، ص 212 . ","page_name":" 184 ","page_number":184},
  {"content":"\r\n\r\nچرا چنين نباشد ، كه حسين ( ع ) بهترين جوانان امّت پيامبر ( ص ) است . پيامبر ( ص ) فرمود :\r\nبهترين مردان امتم علىّ بن ابى طالب ( ع ) و بهترين جوانان حسن و حسين ( ع ) و بهترين زنان فاطمه ( س ) دخترم هستند . « 1 » \r\nهمچنين پيامبر ( ص ) فرمود :\r\nبهشت با حسن و حسين زينت خواهد شد . « 2 »  و آنان همراه جدّ و پدر و مادرشان در روز رستاخيز در قبّه‌اى زير عرش هستند . « 3 » \r\nبدين جهت امام حسين ( ع ) از محبوب‌ترين شخصيت‌ها نزد اهل آسمان و زمينيانِ فرشته‌خو و آسمانى است و جايگاه رفيعى از نظر مذهبى دارا مىباشد . « 4 » \r\nاين بحث را با روايت ديگرى از رسول خدا ( ص ) به پايان مىبريم . « جابر بن عبدالله انصارى » مىگويد :\r\nرسول خاتم ( ص ) در حالى كه دست حسن و حسين ( ع ) را گرفته بود به سوى ما آمد و فرمود :\r\nمن اين دو فرزندم را در كودكى تربيت كرده و پرورده‌ام و در بزرگى براى ايشان دعا كرده‌ام ، و از خداى متعال سه چيز براى آنان طلب نموده‌ام كه دو چيز آن را خداوند به من عنايت فرمود . يكى از آنها را بازداشت : از خدا خواستم اين دو را پاك و مطهّر و پاكيزه قرار دهد .\r\nاجابت فرمود . و همچنين خواستم اين دو و فرزندان و شيعيانشان را از دوزخ حفظ كند اجابت فرمود . امّا خواسته سوم كه اجابت نشد اين بود كه خواستم همه امّت را بر دوستى آنان گرد آورد . « 5 » \r\n\r\n","description":"","footnote":" ( 1 ) - ترجمة الامام الحسين ( ع ) ، ابن عساكر ، ص 177 .  ( 2 ) - فضائل الخمسة فى صحاحِ الستة ، ج 3 ، ص 265 ، از تاريخ بغداد ، ج 2 ، ص 238 .  ( 3 ) - همان ، ص 273 .  ( 4 ) - روايات در اين زمينه بيش از آن است كه در اين مختصر بگنجد لذا جهت اطلاعات بيشتر در اين زمينه خوانندگان محترم را به مطالعه كتاب‌هاى « فضائل الخمسة فى صحاح الستة » و « احقاق الحق » توصيه مىكنيم .  ( 5 ) - بحارالانوار ، ج 43 ، ص 277 . ","page_name":" 185 ","page_number":185},
  {"content":"\r\n\r\n\r\nحسين بن على ( ع ) ريحانه رسول خدا ( ص )\r\nقالَ رَسُولُ اللَّهُ ( ص ) : « الْحَسَنُ وَالْحُسَيْنُ هُما رِيْحانَتاىْ مِنَ الدُّنْيا » « 1 » \r\nپيامبر ( ص ) فرمود : حسن و حسين دو ريحانهء من از دنيا هستند .\r\nاين روايت نيز بين مسلمانان شهرت دارد و در كتب معتبره به طرق مختلف از پيامبر اسلام ( ص ) نقل شده است .\r\n« ابى ايّوب انصارى » مىگويد :\r\nبر پيامبر ( ص ) وارد شدم ، ديدم حسن و حسين ( ع ) در كنار آن حضرت ( ص ) بازى مىكنند ؛ گفتم يا رسول اللّه ! آيا آنان را دوست دارى . فرمود :\r\nچگونه دوست نداشته باشم در حالى كه آنان دو ريحانهء من از دنيا هستند . « 2 » \r\n« محمد بن ابى يعقوب » از ابن ابى نعم نقل مىكند :\r\nدر محضر عبدالله بن عمر نشسته بودم ، شخصى از او پرسيد آيا در لباسى كه به خون پشه آلوده شده نماز صحيح است ؟ ابن عمر سؤال كرد اهل كجا هستى ؟ پاسخ داد : اهل عراق .\r\nابن عمر گفت : به او بنگريد ! از خون پشّه مىپرسد در حالى كه [ مردم عراق 
  ] فرزند رسول خدا ( ص ) را كشتند . و من از پيامبر خاتم ( ص ) شنيدم كه مىفرمود : « الْحَسَنُ وَالْحُسَينِ هُما رِيحانتاى مِنَ الدُّنيا . » « 3 » \r\nحسنين ( ع ) ثمره وجود رسول خدا ( ص ) و ميوهء درخت نبوّت هستند ؛ « ابن عباس » مىگويد :\r\n« سَمِعْتُ رَسُولُ اللّهِ ( ص ) بِاذُنَىَّ وَ الَّا فَصَمَّتا وَ هُوَ يَقُولُ : انَا شَجَرةٌ وَ فاطِمَةُ اصْلُها - اوْ فَرْعُها - وَ عَلِىٌّ لِقاحُها وَالْحَسَنُ وَالْحُسَيْنُ ثَمَرَتُها وَالُمحِبُّونَ وَرَقُها . » « 4 » \r\n\r\n","description":"","footnote":" ( 1 ) - ترجمة الامام الحسين ( ع ) ، ابن عساكر ، ص 57 ؛ الاصابة فى تمييز الصحابه ، ابن حجر العسقلانى ، دارالجيل ، ج 2 ، ص 77 ؛ اعلام الورى ، ج 1 ، ص 432 .  ( 2 ) - اعلام الورى ، ج 1 ، ص 432 ؛ ترجمة الامام الحسين ( ع ) ، ابن عساكر ، ص 61 .  ( 3 ) - ترجمة الامام الحسين ( ع ) ، ابن عساكر ، ص 57 .  ( 4 ) - همان ، ص 179 ؛ با گوش‌هايم از پيامبر ( ص ) شنيدم اگر خلاف بگويم كرّ شوم ؛ كه مىفرمود : من‌درخت [ نبوّتم 
  ] و فاطمه اصل آن ، و على لقاح آن است [ به‌وسيله او اين درخت به ثمر نشست 
  ] و حسن و حسين ميوه و ثمرهء آن و دوستداران آنان برگ‌هاى آن هستند . ","page_name":" 186 ","page_number":186},
  {"content":"\r\n\r\nاساساً حسن و حسين ( ع ) به‌عنوان فرزندان رسول خدا ( ص ) تلقّى مىشدند . چنان كه در جريان « مباهله » خداى سبحان از آنان با عنوان فرزندان پيامبر ( ص ) ياد كرد :\r\nفَمَنْ حاجَّكَ فيهِ مِنْ بَعْدِ ما جاءَكَ مِنَ الْعِلْمِ فَقُلْ تَعالَوا نَدْعُ ابْنائَنا وَ ابْنائَكُمْ وَ نِسائَنا ونِسائَكُمْ وَ انْفُسَنا وَ انْفُسَكُمْ ثُمَّ نَبْتَهِلْ فَنَجْعَلْ لَعْنَتَ اللَّهِ عَلَى الْكاذِبينَ « 1 » \r\nهرگاه بعد از علم و دانشى كه ( دربارهء مسيح ) به تو رسيده ، ( باز ) كسانى با تو به محاجّه و ستيزبرخيزند ، به آنها بگو : « بياييد ما فرزندان خود را دعوت كنيم ، شما هم فرزندان خود را ؛ ما زنان خويش را دعوت كنيم ، شما هم زنان خود را ؛ ما از نفوس خود دعوت كنيم ، شما هم از نفوس خود ، آنگاه مباهله كنيم ؛ و لعنت خدا را بر دروغگويان قرار دهيم . »\r\nمؤلف « الاغانى » مىنويسد :\r\nوقتى مسيحيان ديدند پيامبر ( ص ) عزيزترين كسان خود ( يعنى فاطمه ، على و حسنين ( ع ) ) را جهت مباهله آورده است حاضر به مباهله نشدند . پيامبر ( ص ) فرمود : اگر نفرين مىكردم احدى از مسيحيان در روى زمين باقى نمىماند . « 2 » \r\nو على ( ع ) فرمود :\r\nفَانَّنى انْفَسُ بِهذَينِ ( يَعْنى الْحَسَنِ وَالْحُسَيْن ( ع ) ) عَلَى الْمَوْتِ لِئَلَّا يَنْقَطِعَ بِهِما نَسْلُ رَسُول‌ِاللَّهِ ( ص ) « 3 » \r\nمن در مرگ اين دو بخل مىورزم ، ( از جان آنان محافظت مىكنم ) تا نكند با مرگ آنان نسل رسول خدا ( ص ) قطع گردد !\r\nامام حسين ( ع ) نيز در وداع جانسوز خود با مدينه و پيامبر ( ص ) روى اين مطلب عنايت داشت ، فرمود :\r\n\r\n","description":"","footnote":" ( 1 ) - آل عمران ( 3 ) ، آيه 61 .  ( 2 ) - الاغانى ، ج 12 ، ص 267 .  ( 3 ) - نهج‌البلاغه ، خطبه 207 . ","page_name":" 187 ","page_number":187},
  {"content":"\r\n\r\nاللّهم انَّ هذا قَبْرُ نَبِيِّكَ مُحَمَّدٍ وَ انَا ابْنُ بِنْتِ مُحَمَّدٍ وَ قَدْ حَضَرَنى مِن‌َالْامْرِ ما قَدْ عَلِمْتَ . . . » « 1 » \r\nخدايا اين قبر پيغمبرت محمد ( ص ) است و من فرزند دختر پيامبرت هستم و بر من چيزى پديدار گشته كه تو خود از آن آگاهى . . .\r\nو در لحظات آخر ، وقتى تير به قلب مباركش اصابت كرد ، سرش را به آسمان بلند كرد و فرمود :\r\nالهى انَّكَ تَعْلَمُ انَّهُمْ يَقْتُلُونَ رَجُلًا لَيْسَ عَلى وَجْهِ الْارْضِ ابْنُ نَبِىٍّ غَيْرَهُ « 2 » \r\nخدايا تو آگاهى كه اين قوم كشتند كسى را كه در روى زمين ، پسرى غير از او براى پيامبرنيست .\r\nبدون شك ريحانه رسول خدا ( ص ) بودن و ثمره وجود حضرت ( ص ) شمرده شدن امتياز و افتخارى بود كه حسين بن على ( ع ) را در جامعه اسلامى مورد توجّه مسلمانان قرار داده بود . و فرياد او فرياد يك شخص معمولى تلقّى نمىشد .\r\n\r\nگريه اولياء خدا ( ع ) بر حسين ( ع ) و پيش‌گويى از شهادت او\r\nآگاهى پيامبر اكرم ( ص ) و على ( ع ) از شهادت امام حسين ( ع ) و گريه آنان بر مصائب او از اخبار متواتره است .\r\n« اسماء بنت عميس » مىگويد :\r\nيك سال پس از تولّد امام حسن ( ع ) امام حسين ( ع ) به دنيا آمد . پيامبر ( ص ) نزد ما آمد و فرمود : فرزندم را بدهيد . بچّه را در پارچه سفيدى پيچيده و به حضرت ( ص ) دادم ؛ ايشان در گوش راستش اذان و در گوش چپش اقامه فرمود . و سپس بچه را در دامن خود قرار داد و گريه كرد . گفتم : پدر و مادرم فداى تو باد ! چرا گريه مىكنى ؟ فرمود : بر فرزندم ، گفتم : او تازه به دنيا\r\n\r\n","description":"","footnote":" ( 1 ) - موسوعة كلمات الامام الحسين ( ع ) ، ص 28 .  ( 2 ) - همان ، ص 501 . ","page_name":" 188 ","page_number":188},
  {"content":"\r\n\r\nآمده است . فرمود : اى اسماء ! او را قومى فتنه‌گر و ستمگر خواهند كشت ؛ قومى كه هرگز به شفاعت من نمىرسند ! « 1 » \r\nو على ( ع ) هنگامى كه عازم جنگ صفّين بودند ، وقتى به منطقه كربلا رسيدند به سپاه خود فرمان توقّف داد و پيشگويى پيامبر ( ص ) را در مورد شهادت امام حسين ( ع ) نقل كرد . « 2 » \r\n« يعقوبى » مىنويسد :\r\nاوّلين ناله‌اى كه بر شهادت حسين بن على ( ع ) در مدينةالنّبى شنيده شده از « امّ سلمه » همسر پيامبر ( ص ) بود . او گفت : پيامبر ( ص ) فرمود : « جبرئيل به من خبر داد كه امّتم فرزندم حسين را خواهند كشت . » و مقدارى خاك به من داد و فرمود : اين خاك را نگه دار ، هنگامى كه آن خون‌آلود شد بدان حسين من به شهادت رسيده است . « 3 » \r\nبرخى از انبياء سلف نيز بر مظلوميت حضرت سيّدالشهداء گريه كرده‌اند . « 4 » \r\nمرحوم صدوق در كتاب « اكمال الدين و اتمام النعمة » مىنويسد :\r\nحضرت زكريّا از خداوند متعال خواست اسماء خمسه را به او بياموزد . خداوند متعال اسماى پنج تن آل‌عبا ( محمد ( ص ) ، على ( ع ) ، فاطمه ( س ) و حسنين ( ع ) ) را به او آموخت . حضرت زكريّا هرگاه اسم چهارتن را مىآورد آرامش و انبساط برايش حاصل مىشد . امّا وقتى نام حسين ( ع ) را مىبرد اندوه ، او را فرامىگرفت . روزى راز جريان را از خداى سبحان پرسيد .\r\nپاسخ شنيد : كهيعص ؛ كه مخفّف كربلا ، هلاك‌العتره ، يزيد ، عطش و صبر است . حضرت زكريا ضمن گريه بر حسين ( ع ) از خداوند متعال خواست فرزندى همانند حسين ( ع ) به او عنايت كند ؛ دعاى حضرتش به اجابت رسيد و « يحيى » را خدا به ايشان عطا فرمود و در راه خدا به شهادت رسيد . « 5 » \r\n\r\n","description":"","footnote":" ( 1 ) - مقتل الحسين ( ع ) ، خوارزمى ، ج 1 ، ص 136 ؛ اللهوف ، على قتلى الطفوف ، سيد بن طاووس ، ترجمه سيد محمدصحفى ، ص 17 ؛ ترجمة الامام الحسين ( ع ) ، ابن‌عساكر ، ص 240 - 278 ؛ تهذيب التهذيب ، ج 2 ، ص 347 .  ( 2 ) - تهذيب التهذيب ، ج 2 ، ص 347 ؛ ترجمة الامام الحسين ( ع ) ، ابن عساكر ، ص 236 ؛ مقتل الحسين ( ع ) ، خوارزمى ، ج 1 ، ص 231 - 247 .  ( 3 ) - تاريخ اليعقوبى ، احمد بن ابى يعقوب ، ج 2 ، ص 224 ؛ تهذيب التهذيب ، ج 2 ، ص 347 .  ( 4 ) - مقتل الحسين او حديث كربلا ، سيد عبدالرزّاق موسوى المقرّم ، ص 42 - 44 .  ( 5 ) - بحارالانوار ، ج 45 ، ص 211 . ","page_name":" 189 ","page_number":189},
  {"content":"\r\n\r\n« اشعث بن سليم » از پدرش چنين نقل مىكند :\r\nانس بن حارث مىگفت : شنيدم از پيامبر ( ص ) كه مىفرمود :\r\nفرزندم حسين در زمينى كه معروف به كربلا است كشته خواهد شد . پس كسى از شما كه حاضر بود بايد او را يارى نمايد .\r\nو انس بن حارث با حسين بن على به كربلا رفت و كشته شد . « 1 » \r\nمطالب در اين باب بسيار فراوان است كه ما مجبوريم به خاطر ضيق مجال از آنها صرف‌نظر كنيم . خلاصه كلام اينكه ، تعبيرات پيامبر ( ص ) و عنايت ايشان به حضرت اباعبدالله الحسين ( ع ) او را مورد توجّه مسلمانان قرار داده بود . و جايگاه مذهبى حضرت ( ع ) را بالا برده بود . و اين امر در پيدايش نهضت عاشورا و در برآيند و تأثير آن در جامعه اسلامى مؤثر بود . امام حسين ( ع ) مىدانست ، كشته شدن او كشته شدن فرد معمولى نيست لذا مىتواند موجى در جامعه پديد آورد و طوفانى به پا كند و بنىاميّه را به كام مرگ فرو برد و غيرت دينى مسلمانان را تحريك كند .\r\n\r\n","description":"","footnote":" ( 1 ) - ترجمة الامام الحسين ( ع ) ، ابن عساكر ، ص 349 . ","page_name":" 190 ","page_number":190},
  {"content":"\r\n\r\n\r\nفصل سوم : شخصيّت فردى امام حسين ( ع )\r\nحسين بن على ( ع ) جامع فضائل و كمالات انسانى\r\nايمان و اعتقاد راسخ\r\nايمان و انسانيت\r\nنمونه‌هايى از استوارى ايمان امام حسين ( ع )\r\nتوكل به خدا\r\nاطمينان نفس\r\nرضا و تسليم\r\nعبادت و بندگى خداى متعال\r\nثبات شخصيت\r\nشخصيت علمى اباعبدالله الحسين ( ع )\r\nامام حسين ( ع ) صاحب علم لدنّى\r\nآگاهى از آينده افراد\r\nآگاهى كامل به مسائل عقلى و نقلى\r\nآگاهى به علوم عقلى\r\nآگاهى به تفسير و علوم قرآن\r\nآگاهى به عرفان و اخلاق\r\nآگاهى از جريانات سياسى و اجتماعى\r\nآگاهى به فقه و فروعات\r\nآگاهى به قواعد سخن\r\nعزّت نفس حسين بن على ( ع )\r\nشجاعت حسين بن على ( ع )\r\nحسين ( ع ) مظهر شجاعت\r\nصبر حسين بن على ( ع )\r\n\r\n","description":"","footnote":"","page_name":" 191 ","page_number":191},
  {"content":"\r\n . \r\n","description":"","footnote":"","page_name":" 192 ","page_number":192},
  {"content":"\r\n\r\nفصل سوم : شخصيت فردى امام حسين ( ع )\r\nدر بخش نخست درباره جايگاه خانوادگى امام حسين ( ع ) مباحثى مطرح شد . و اجمالًا روشن شد كه آن حضرت در برجسته‌ترين خانواده از نظر اخلاقى ، دينى و اجتماعى چشم به جهان گشود و در دامن منزّه‌ترين افراد رشد كرد .\r\nو در بخش دوم ، به جايگاه مذهبى و دينى آن بزرگوار پرداختيم و گفتيم حسين بن على ( ع ) تا هفت سالگى تحت تربيت اشرف مخلوقات عالم حضرت محمد ( ص ) بود و پس از رحلت آن بزرگوار نيز از توجّهات خاصّه اميرالموحّدين على بن ابىطالب ( ع ) و فاطمه زهرا ( س ) ، برترين شخصيّت‌هاى عالم امكان ، بهره‌مند بود . و از نظر مذهبى ، شخصيتى داشت كه محبوب خدا و رسولش بود ؛ تا جايى كه پيامبر ( ص ) فرمود : « حُسَينٌ منّى وَ انَا مِنْ حُسَيْنٍ » « 1 »  و با اين جمله از ارتباط معنوى و يگانگى و توافق فكرى كامل خويش با امام حسين ( ع ) خبر داد . پس از شهادت امام حسن ( ع ) به عنوان جانشين پيامبر ( ص ) و امام انس و جنّ مطرح گرديد . و هر يك از اينها ( شخصيت خانوادگى و مذهبى ) در ساختن شخصيت ممتاز امام حسين ( ع ) و نهايتاً در پيدايش عاشورا مؤثر بوده‌اند .\r\nدر اين بخش دربارهء خصوصيات فردى امام حسين ( ع ) كه از سويى محصول آن شجره طيّبه و تربيت خانوادگى است و از سوى ديگر زمينه‌ساز شخصيت مذهبى و اجتماعى است ، سخن مىگوييم و نقش آنها در پيدايش و برآيند حادثه عاشورا در جامعه اسلامى را تبيين مىكنيم .\r\n\r\n","description":"","footnote":" ( 1 ) - مدلول اين حديث شريف و اسناد آن قبلًا بررسى شد . ","page_name":" 193 ","page_number":193},
  {"content":"\r\n\r\n\r\nحسين بن على ( ع ) جامع فضايل و كمالات انسانى\r\nبدون ترديد ارزش واقعى افراد به فضايل و كمالات و صفات روحى آنهاست كه در پرتو علم و عمل صالح كسب مىشوند ، همچنين جايگاه اجتماعى و نفوذ معنوى افراد نيز عمدتاً از آنها نشأت مىيابد .\r\nبه همين جهت اگر كسى شخصاً انسانى فرومايه و فاقد كمالات انسانى باشد ، صرف وابستگى به خاندان با شرافت باعث نفوذ معنوى او در دل‌ها نشده و صاحب موقعيت حقيقى در جامعه نخواهد شد .\r\nبنابراين ، براى شناخت شخصيّت افراد بايد به همان صفات روحى و اخلاقى آنها توجّه كرد و در حقيقت مقياس عظمت و بزرگى يا حقارت و پستى انسان خصائص روحى اوست و بشر نيز فطرتاً شيفته كمالات روحى است و از پستىها متنفّر است . و آنها حقايقى هستند كه با گذر زمان دچار دگرگونى نمىشوند ؛ در همه زمان‌ها ، عدالت ، صداقت ، استقامت ، صراحت لهجه ، صبر و بردبارى ، تواضع و آزادىخواهى ، وفاى به عهد ، شجاعت و احسان و ساير صفات پسنديده محبوب بشر بوده است .\r\nچنان كه صفات رذيله مانند : حسد ، تكبّر ، ظلم ، خيانت ، دروغ ، كينه‌توزى ، خودبينى ، نفاق و بىرحمى ، هميشه مورد تنفّر انسان بوده‌اند .\r\nامام حسين ( ع ) علاوه بر آن جايگاه رفيع خانوادگى و مذهبى از جهت خصايص و فضيلت‌هاى انسانى نيز شخصيتى بى همتا و بى نظير است . او داراى تمام فضايل و كمالات انسانى و صاحب روح بلند و همّت عالى است ، و بدين‌لحاظ مورد توجّه انسان‌هاى آزاده مخصوصاً مسلمانان قرار دارد .\r\n« مرحوم اربلى » در اين باره مىنويسد :\r\nاگر حسن و حسين ( ع ) فرزند على ( ع ) و فاطمه ( س ) نبودند و هيچ قرابتى با پيامبر ( ص ) نداشتند ، باز كسى همتاى آنها نبود و سخن پيامبر ( ص ) كه فرمود : « انَّهما سَيّدا شَّبابِ اهل‌ِالجنّة » قابل قبول و عظمت آنان آشكار و مورد تأييد بود ، زيرا كسى وارد بهشت نمىشود مگر با راستى و\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nبردبارى ، حلم و علم ، طهارت نفس و زهد ، عبادت و اطاعت زياد ، اعمال شايسته و كوشش در راه خدا ؛ و حسنين ( ع ) از اين جهات از همه جلوتر بودند . « 1 » \r\nو امام باقر ( ع ) در تفسير آيه شريفه « ثُمَّ اوْرَثْنَا الْكِتابَ الَّذينَ اصْطَفَيْنا مِنْ عِبادِنا فَمِنْهُمْ ظالِمٌ لِنَفْسِهِ وَ مِنْهُمْ مُقْتَصِدٌ وَ مِنْهُمْ سابِقٌ بِالْخَيْراتِ بِاذْنِ اللَّهِ » « 2 »  فرمود :\r\nسابقين در خيرات امام است و آن از فرزندان على ( ع ) و فاطمه ( س ) مىباشد . « 3 » \r\n« استاد مطهّرى » در اين باره مىگويد :\r\nكربلا نمايشگاه معنويت و معرفت است . در اين نمايشگاه انسان مىتواند به عظمت و قدرت اخلاقى و روحى و معنوى بشر پى ببرد و بفهمد تا چه اندازه بشر با گذشت ، فداكار و آزاد مرد ، و خداپرست و حق‌خواه و حق‌پرست مىشود ، معانى صبر و رضا و تسليم و شجاعت و مروّت و كرم و بزرگوارى تا چه اندازه قدرت ظهور و بروز دارد . « 4 » \r\nشخصيت حسين بن على ( ع ) از جهت رشادت ، شجاعت ، صبر ، عظمت روحى ، شهامت ، كرامت ، عبادت ، عطوفت و عزت نفس بىنظير بود . پيامبر ( ص ) فرمود :\r\nالْحُسينُ اعْطِىَ مِنَ الفضل ما لَمْ يُعْطَ احَدٌ مِنْ وُلْدِ آدَمٍ . . . . « 5 » \r\nبه حسين ( ع ) فضائلى عنايت شد كه به احدى از فرزندان آدم داده نشد .\r\n« علائلى » مىنويسد :\r\nما اگر حسين ( ع ) را در بين بزرگان و صاحبان شخصيت و عظمت مقدّم بداريم ، فقط اين نيست كه مرد عظيمى را مقدّم داشته باشيم ، بلكه عظيمى را مقدّم داشته‌ايم كه هر با عظمتى\r\n\r\n","description":"","footnote":" ( 1 ) - كشف الغمة ، ج 1 ، ص 32 .  ( 2 ) - فاطر ( 35 ) ، آيه 32 . « سپس اين كتاب را به گروهى از بندگان برگزيده خود به ميراث داديم ؛ ( امّا ) از ميان آنها عدّه‌اى بر خود ستم كردند ، و عدّه‌اى ميانه‌رو بودند ، و گروهى به اذن خدا در نيكىها ( از همه ) پيشى گرفتند . »  ( 3 ) - بصائر الدرجات فى فضائل آل محمد ( ص ) ، الصفار القمى ، ص 1 - 45 .  ( 4 ) - حماسه حسينى ، ج 3 ، ص 72 .  ( 5 ) - مقتل الحسين ، خوارزمى ، ج 1 ، ص 216 . ","page_name":" 195 ","page_number":195},
  {"content":"\r\n\r\nدر عظمت ، فرو دست او است و شخصى را برترى مىدهيم كه از هر شخصيتى بالاتر است ، و مردى را مقدّم مىداريم كه فوق تمام رجال تاريخ در اجتماع آنها است ؛ و اين تقديم ، هيچ كار بديعى نيست ؛ زيرا تمام رجال تاريخ را كه مىشناسيم ، عمر خود را در تحصيل مجد و بزرگوارى زمين به پايان رساندند ، امّا حسين ( ع ) جان خود را در راه تحصيل فضايل انسانى و مجد آسمان فدا كرد و چنين كسى بالاتر و برتر است .\r\nما شخصيت‌هاى بزرگى مىشناسيم كه هر كدام از جهتى با عظمت بوده‌اند ، يكى از جهت شجاعت و يكى از جهت مروّت و ديگرى از جهت زهد ، و يكى از جهت خودگذشتگى و فداكارى ، و يكىاز ناحيه علم و دانايى ، اما عظمت از هر جهت و از هر نوع ، منحصر به حسين بن على ( ع ) است . . . . او مردى است كه از عظمت نبوّت محمّد ( ص ) و عظمت مردانگى على ( ع ) و عظمت فضيلت فاطمه ( س ) به وجود آمده و نمونه عظمت انسانى است .\r\nپس ياد او و ذكر حالات او فقط ياد و ذكر يك مرد بزرگ نيست ، بلكه ياد و ذكر انسانيت جاويدان است ؛ تاريخ او تاريخ يك قهرمان فضيلت بشرى نيست ، بلكه تاريخ قهرمانى بىمانند است . « 1 » \r\nامام حسين ( ع ) شخصيتى الهى و منزّه از عيوب و جامع فضايل انسانى بود حتى دشمنان او به اين معنا معترف بودند « الفضل ما شَهِدَت به الاعداء » كه به دو نمونه از آنها در اينجا اشاره مىكنيم .\r\n1 - پس از اينكه نامه پرمحتواى امام حسين ( ع ) كه حاوى مطالبى درباره جنايات بنىاميّه و شخص معاويه بود ، به دست معاويه رسيد . عبدالله بن ابى عمر « 2 »  به او گفت : پاسخ شديدى به او بده و بدترين كارهاى او را متذكّر شو . معاويه در جواب گفت : بر كسى همانند من شايسته نيست عيوبى را بر حسين ( ع ) نسبت بدهد كه مردم نمىشناسند ( قبول ندارند ) و چگونه من براى حسين بن على ( ع ) عيبى بگويم در حالى كه هيچ عيبى در او نمىبينم . « 3 » \r\n\r\n","description":"","footnote":" ( 1 ) - الامام الحسين ( ع ) ، عبدالله العلائلى ، دار مكتبة التربية ، بيروت ، 1972 ميلادى ، ص 90 - 91 .  ( 2 ) - ظاهراً مراد عبدالله بن عمرو بن العاص باشد .  ( 3 ) - الاحتجاج ، طبرسى ، ج 2 ، ص 93 . ","page_name":" 196 ","page_number":196},
  {"content":"\r\n\r\n2 - پس از شهادت امام حسين ( ع ) مردم به « سنان بن انس » گفتند : تو پسر فاطمه دختر رسول خدا ( ص ) و سرور و بزرگ عرب را كشتى ، . . . اينك نزد اميران خود برو و پاداش خويش از آنان طلب كن ؛ البته اگر براى كشتن حسين ( ع ) همه بيت‌المال را به تو بدهند باز كم است . او وقتى نزد عمر بن سعد رفت گفت : ركابم را از طلا و نقره پر كن ، زيرا من پادشاهى را كشتم كه مجهول القدر بود . « 1 » \r\nبنابراين امام حسين ( ع ) از نظر فردى داراى صفات حسنه و خصلت‌هاى انسانى ممتازى است و اين خصوصيات روحى هم در پيدايش حادثه خونين عاشورا و هم در برآيند و تأثير آن در جامعه اسلامى به‌نحوى مؤثر بوده است . امام ( ع ) داراى علم وافر و بينش عميق اجتماعى است و « در خشت خام مىبيند آنچه ديگران در آيينه هم نمىبينند » ؛ به خوبى انحراف جامعه اسلامى را از اصول مسلّم كتاب و سنّت درك مىكند و مىداند اگر اين انحراف امتداد پيدا كند ، چيزى از اسلام باقى نمىماند .\r\nاين شناخت از سويى آن حضرت ( ع ) را مورد توجّه مسلمانان قرار داده كه در برآيند حادثه عاشورا مؤثر است و كشته شدن او همانند كشته شدن يك فرد عادى تلقّى نمىگردد و از سوى ديگر براى امام ( ع ) مسؤوليت‌ساز است ؛ يعنى امام حسين ( ع ) نمىتواند ببيند قرآن كريم و سنت پيامبر ( ص ) در آستانه نابودى است و هيچ عكس‌العملى نشان ندهد ؛ پس علم و آگاهى امام ( ع ) در پيدايش حادثه عاشورا مؤثر بوده است .\r\nنمونه ديگر ، اينكه امام حسين ( ع ) موحّد و خداپرست كامل است و ( اللّه ) و اوامر و نواهى او ( عزّوجلّ ) در نزد او بسيار مقدس هستند ، اهانت به آنها براى او قابل تحمّل نيست و لذا بر بنىاميّه كه عليه اسلام و آنچه رنگ خدايى دارد قيام كرده‌اند ، مىخروشد و كفر آنان را آشكار مىكند .\r\nهدف ما از اين گفتار ( بخش سوم ) اين است كه برخى از صفات و خصوصيات امام حسين ( ع ) را كه به نحوى در پيدايش و تحقق نهضت عاشورا نقش داشته‌اند بررسى نماييم .\r\nالبته وصف همهء عظمت‌هاى وجود ابا عبدالله الحسين ( ع ) از عهده ما و اين كتاب و مانند آن خارج است ، به همين دليل به نمونه‌هايى اكتفا مىكنيم .\r\n\r\n","description":"","footnote":" ( 1 ) - مقتل الحسين ، ابى مخنف ، ص 202 . ","page_name":" 197 ","page_number":197},
  {"content":"\r\n\r\n\r\nايمان و اعتقاد راسخ\r\nيكى از صفات روحى امام حسين ( ع ) ايمان و اعتقاد راسخ نسبت به مكتب نورانى اسلام و عشق و محبّت او به « هستى آفرين » است . اين عشق و محبت ، در وجود آن امام ، غيرت دينى مىآفريند و او را در برابر كژىها و انحرافات و نيز هجمه‌هايىكه به ساحت مقدس دين مىشود ، مىآشوباند و با تمام هستى خويش به دفاع از دين و شريعت برمىخيزد .\r\nدر اينجا لازم است درباره جايگاه ايمان در زندگى انسان مطالبى را متذكر شويم .\r\n\r\nايمان و انسانيت\r\nتفاوت عمده و اساسى انسان با ديگر جانداران كه ملاك انسانيت او است در دو ناحيه بينش‌ها و گرايش‌ها خلاصه مىشود .\r\nبينش و آگاهى حيوان ، هرگز از چارچوب ظواهر ، فرديّت و جزئيّت ، محيط زيست و زمان حال خارج نمىگردد .\r\nخواسته‌ها و مطلوب‌هاى حيوان نيز در محدوده‌اى خاص است : اوّلًا مادّى است و از تأمين غرايز و نيازهاى مادّى فراتر نمىرود . ثانياً شخصى و فردى است و مربوط به خودش و حداكثر به جفت و فرزندش مىباشد . ثالثاً منطقه‌اى است . رابعاً به زمان حال تعلّق دارد .\r\nامّا انسان هم از ناحيهء شناخت و آگاهىها و هم از ناحيه خواسته‌ها و مطلوب‌ها ، بسى متعالىتر از حيوان است . آگاهى انسان از ظواهر اشياء عبور مىكند و تا درون ذات و ماهيت آنها نفوذ مىنمايد ، و محدود به زمان و مكان خاص نمىشود ؛ بلكه درباره آينده تا افق‌هاى دور دست مىانديشد . بالاتر اينكه انسان انديشهء خويش را دربارهء بىنهايت‌ها و جاودانگىها به جولان مىآورد .\r\nانسان از نظر خواسته‌ها نيز موجودى است ارزش‌جو ، آرمان‌خواه و كمال مطلوب‌خواه ؛ و مىتواند آرمان‌هايى را جست و جو كند كه مادّى و از نوع سود نيست و به خودش و فرزندانش تعلّق نمىگيرد ؛ بلكه گاهى جان خود وعزيزانش را در راه آن آرمان فدا مىكند . اين گرايش‌هاى معنوى و والاى بشر ، زادهء ايمان و اعتقاد به حقايق ماوراى مادّى و فردى است ؛ كه به نوبه خود مولود جهان‌بينى و جهان‌شناسى است كه از طرف پيامبران الهى عرضه شده است .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nهنگامى كه اين گرايش‌هاى و الا و معنوى انسان ، پايه و زيربناى اعتقادى و فكرى پيدا كند نام « ايمان » به خود مىگيرد . انسان تكامل يافته ، يعنى انسان وارسته از محكوميت عوامل بيرونى و درونى و وابسته به عقيده و ايمان .\r\nاگر كسى به مكتب اسلام ايمان پيدا كرد ، يك مؤمن واقعى خواهد بود كه خودخواهى و خودپرستى او تابع و تحت‌الشعاع ايمان و عقيده‌اش قرار مىگيرد .\r\nبه‌طور كلّى گرايش‌هاى ايمانى مذهبى موجب آن است كه انسان تلاش‌هايى بر خلاف گرايش‌هاى طبيعى فردى انجام دهد و احياناً هستى و حيثيت خود را در راه ايمان خويش فدا سازد . اين در صورتى ميسّر است كه ايدهء انسان جنبه تقدّس پيدا كند و حاكميت مطلق بر وجود انسان بيابد . « 1 » \r\nانسان موحّد و با ايمان حتى فعاليّت‌هاى التذاذىاش ( تأمين غرائزش ) تابع مصلحتى است كه از جانب خداى سبحان تعيين مىگردد .\r\nامام حسين ( ع ) از اين نظر شخصيت بىنظيرى است . عاشق كمال مطلق و فانى در محبوب ازلى و ابدى است . سلطان اقليم وجودش خداى متعال است و اوست كه فرمان مىراند و آن حضرت ( ع ) ، عاشقانه و مشتاقانه امتثال مىكند . خدا و آنچه صبغهء خدايى دارد از چنان تقدّسى نزد امام ( ع ) برخوردار است كه اگر به خطر بيفتند حاضر است براى رفع خطر از آن‌ها با جانش و جان عزيزانش از ناوك دشمنان آنها استقبال كند .\r\nمؤيد چنين ايمانى در سيدالشهداء ( ع ) گفتار و كردارى است كه در طول زندگى آن حضرت ( ع ) به وفور ديده مىشود كه نمونه‌هايى را متذكّر مىشويم .\r\n\r\nنمونه‌هايى از استوارى ايمان امام حسين ( ع )\r\nيكى از بيانات نورانى امام حسين ( ع ) دعاى ربّانى عرفه است كه به‌خوبى گوياى ايمان قوى و اعتقادات قلبى آن حضرت ( ع ) است ؛ شايسته بود تمام دعاى عرفه را در اينجا بياوريم ؛ امّا به‌خاطر ضيق مجال به فرازهايى از آن اكتفا مىكنيم .\r\n\r\n","description":"","footnote":" ( 1 ) - اين مقدمه ، برگرفته از كتاب مقدمه‌اى بر جهان‌بينى اسلامى از شهيد مطهرى ( ره ) است . ","page_name":" 199 ","page_number":199},
  {"content":"\r\n\r\nامام ( ع ) در اين دعاى ملكوتى خطاب به حضرت حق ( جلّت عظمته ) عرض مىكند :\r\nالهى تَرَدُّدى فِى الْاثار يُوجِبُ بُعدَ المَزارِ فَاجْمَعنى عَليكَ بِخِدْمَةٍ تُوصِلُنى اليكَ كَيْفَ يُسْتَدلُّ عَلَيكَ بما هُوَ فى وُجُودِه مُفتقِرٌ اليكَ ايَكُونُ لِغيرِكَ مِنَ الظُّهُورِ ما لَيسَ لَكَ حَتَّى يكُونَ هُوَ الْمُظْهِرُ لَكَ مَتى غِبْتَ حَتَّى تَحتاجَ الى دَليلٍ يَدُّلُ عَلَيكَ و متى بَعُدْتَ حتّى تَكونَ الآثارُ هِىَ الّتى تُوصِلُ اليكَ عَمِيَتْ عَينٌ لا تَراك عَليها رَقيباً وَ خَسِرَتْ صَفْقَةُ عَبْدٍ لَمْ تَجْعَل لَه مِنْ حُبِّك نَصيباً « 1 » \r\nاى خدا ! چون به يكايك آثار ( قدرتت ) براى شناخت تو توجه كنم ، راه وصول و شهودت بر من دور گردد . پس عنايتى فرما ( وسيله‌اى فراهم ساز ) كه به وصال و شهود جمالت زود رسم .\r\nچگونه من به آثارى كه در وجود خود محتاج تو هستند بر وجود تو استدلال كنم ؟ آيا غير تو ، ظهورى دارد كه براى تو ، آن ظهور نباشد ؟ ! تا او سبب پيدايى تو شود ( همه عالم به نور توست پيدا * * * كُجا گردى تو از عالم هويدا ) تو كى از نظر پنهانى تا به دليل و برهان محتاج باشى و كى از ما دور شدى تا آثار و مخلوقات ، ما را به تو نزديك سازد . كور است چشمى كه تو را ناظر و رقيب خود نمىبيند و سرمايهء بنده‌اى كه او را نصيبى از عشق و محبّتت نداده‌اى رو به تباهى است .\r\nو در فرازى ديگر عرض مىكند :\r\nما ذا وَجَدَ مَنْ فَقَدَكَ و مَاالّذى فَقَدَ مَنْ وَجَدَك ؟ ! لَقَدْ خابَ مَنْ رَضِىَ دُونَك بَدَلًا وَ لَقَدْ خَسِرَ مَنْ بَغى عنك مُتَحَوّلًا « 2 » \r\nآن‌كه تو را نيافت چه يافته است ؟ ! و هر آنكه تو را يافت چه نيافته است ؟ هر كس به غير تو خرسند گرديد ضرر كرد و هر كه روى طلب از تو گردانيد ، زيانكار گرديد .\r\nو در بيان ديگرى فرمود :\r\nانَّ افْضَل الفرائضَ و اوجَبَها على الانسانِ معرفة الرّب والاقرارِ له بالعبوديّة ، و حدُّ\r\n\r\n","description":"","footnote":" ( 1 ) - بحارالانوار ، ج 98 ، ص 216 ؛ موسوعة كلمات الامام الحسين ( ع ) ، ص 804 ؛ مفاتيح الجنان ، دعاى عرفه .  ( 2 ) - همان . ","page_name":" 200 ","page_number":200},
  {"content":"\r\n\r\nالمَعْرفَةِ انْ يَعْرفَ انّه لا الهَ غَيرَه و لا شبيه لَهُ و لا نظيرَ له ، و انْ يعرفَ انّه قديم مثبت ، موجودٌ غير فقيد ، موصوف من غير شبيه و لا مثيل ، ليسَ كمثلِهِ شَىءٌ و هُوَ السَّميعٌ البصير .\r\nو بعده معرفة الرّسول ( ص ) والشهادة له بالنُّبُوة ، و ادْنى معرفة الرّسول الاقرار بنبوّته ، و انَّ ما اتى به مِنْ كتابٍ اوْ امرٍ او نهىٍ فذلك من اللَّه عزّوجلّ .\r\nو بعده معرفة الامام . . . و انَّ طاعتَه طاعةُ اللّه و طاعةُ الرَّسُول والتسليم لَهُ فى كُلِّ امر « 1 » \r\nهمانا برترين واجبات و لازم‌ترين آنها بر انسان ، شناخت پروردگار متعال و اقرار به عبوديت او است ، و حدّ معرفت اين است كه بداند الهى غير او نيست و او شبيه و نظير ندارد . و بداند كه او قديم و ازلى و ابدى است . وصف مىشود امّا بدون شبيه و نظير . [ زيرا 
  ] چيزى همانند او نيست و او شنوا و داناست .\r\nو پس از آن ، شناخت و معرفت نسبت به پيامبر خاتم ( ص ) و گواهى به نبوت او است ، و حداقلّ معرفت اقرار به نبوّت اوست ، و اين‌كه آنچه از كتاب ، امر و نهى ارائه مىكند از جانب خداى بزرگ است .\r\nبعد از آن ، معرفت نسبت به امام است . . . و اين‌كه اطاعت و پيروى از امام ، اطاعت خدا و رسول خداست و تسليم او شدن در هر امرى باشد .\r\nو هنگام خروج از مدينه به برادرش محمّد بن حنفيه چنين نوشت :\r\nانّ الحُسينَ بن عَلىٍ يَشْهَدُ انْ لا إله الّا اللّه وَحْدَه لا شريكَ له ، وَ انَّ محمّداً عَبْدُه و رَسُولُهُ ، جاء بِالْحَقِّ مِنْ عند الحقّ ، و انَّ الجنّةَ والنّارَ حقٌّ « 2 » \r\nهمانا حسين بن على گواهى مىدهد كه خدايى جز خداى يگانه وجود ندارد و شريكى براى او نيست ، و محمّد ( ص ) بنده او ( عزّوجلّ ) و فرستاده اوست . و به حق از پيشگاه خدا آمده است و همانا بهشت و جهنّم حقّ است .\r\n\r\n","description":"","footnote":" ( 1 ) - موسوعة كلمات الامام الحسين ( ع ) ، ص 531 .  ( 2 ) - مقتل الحسين ، خوارزمى ، ج 1 ، ص 273 . ","page_name":" 201 ","page_number":201},
  {"content":"\r\n\r\nو در پاسخ كسانى كه از سر خيرخواهى و دلسوزى حضرت ( ع ) را از رفتن به كربلا منع مىكردند فرمود : « رِضَى اللّهِ رضانا اهْلَ البيت ( ع ) » « 1 »  ؛ رضايت خدا و خشنودى او ، خشنودى و رضايت ما اهل بيت ( ع ) است .\r\n يكى درد و يكى درمان پسندد * يكى وصل و يكى هجران پسندد\r\nمن از درمان و درد و وصل و هجران * پسندم آنچه را جانان پسندد \r\nنتيجه چنين معرفت و ايمان نسبت به خداى متعال اين است كه امام حسين ( ع ) مطيع محض اوامر و نواهى خداست . و هيچ مصلحتى بالاتر از خواست و رضايت او نيست . به همين جهت به كسانىكه به خيال خود در حق آن حضرت ( ع ) مصلحت‌انديشى مىكردند و او را از قيام بر ضد يزيد منع مىنمودند فرمود :\r\nمن جدّم رسول خدا ( ص ) را در عالم رؤيا ديدم ، به من فرمود : « انّ اللّهَ شاءَ انْ يَراكَ قَتيلا و انَّ اللّهَ شاء انْ يَراهُنَ سَبايا » « 2 »  ؛ خدا مىخواهد تو را كشته ببيند و خدا مىخواهد آنان را ( اهل بيت ( ع ) ) را اسير ببيند .\r\nمعناى اين جمله اين است كه خدا چنين مىخواهد ( تشريعاً ) ؛ يعنى رضاى حق در اين كار است ، و مصلحت و كمال فرد و بشريت همواره در كسب رضاى خدا است .\r\nبنابراين امام حسين ( ع ) عاشق و دل سپرده حضرت احديّت است و جز رضاى او چيزى نمىپسندد . نتيجه و مظاهر چنين ايمانى عبارت است از : « توكّل » ، « تسليم » ، « شوق » ، « اخلاق » ، « اطمينان نفس » ، « رضا » و مبارزه با آنچه از نظر خداى سبحان به رسميت شناخته نشده و منكر است .\r\nبدون ترديد اين بينش و گرايش در حضرت ( ع ) يكى از عوامل مؤثر در پيدايش و برآيند بزرگ قيام عاشورا بوده است . در اينجا برخى از مظاهر ايمان و اعتقاد امام حسين ( ع ) را با توجه به گفتار و كردار او متذكر مىشويم .\r\n\r\n","description":"","footnote":" ( 1 ) - كشف الغمه ، ج 2 ، ص 239 ؛ مقتل الحسين ، مقرّم ، ص 113 .  ( 2 ) - بحارالانوار ، ج 44 ، ص 364 ؛ مقتل الحسين ، مقرّم ، ص 195 . ","page_name":" 202 ","page_number":202},
  {"content":"\r\n\r\n\r\nتوكّل به خدا\r\nيكى از صفات امام حسين ( ع ) ، كه از ايمان او نشأت مىيافت اين بود كه او در تمام حركات و سكنات خود ، با اعتماد و اتّكال به خداى متعال حركت مىكرد . « توكّل » آن است كه انسان به خدا اعتماد كند و با وثوق به حُسن تدبير و تقدير او امور خودش را به او واگذار نمايد .\r\nتوكّل پشتوانه محكمى در فعاليّت‌هاى انسان و در حقيقت ، تكيه‌گاهى قدرتمند و استوار در شدايد و حوادث ، عامل ثبات قدم و نهراسيدن از دشمنان و مشكلات است .\r\nامام كاظم ( ع ) فرمود :\r\nتوكّل درجات مختلفى دارد . از جمله آن‌كه بر خدا توكّل كنى و به هر چه او ( عزّوجلّ ) درباره تو انجام دهد راضى باشى و يقين داشته باشى كه او در خير تو كوتاهى نمىكند و فضل خود را از تو دريغ نمىدارد . « 1 » \r\nو قرآن كريم دستور مىدهد كه مؤمنان بايد تنها به خدا تكيه كنند : « وَ عَلَى اللّهِ فَلْيَتَوَكَّل‌ِالْمُؤْمنونَ » « 2 » \r\nامام حسين ( ع ) با ايمان و يقينى كه به قدرت لا يزال خداى متعال داشت ، همواره توكّلش به خدا بود . در آغاز حركت از مدينه ، در وصيتى كه به برادرش محمّد حنفيه داشت ، ضمن بيان انگيزه و هدف از قيام خويش نوشت : « ما تُوفيقى الَّا بِاللَّهِ ، عَليه تَوَكَّلْتُ وَ اليه انيبُ » « 3 »  و اگر چنين اعتمادى به خدا نداشت هرگز نمىتوانست نهضت عظيمى همانند عاشورا را بر ضد قدرت مخوف بنىاميّه سازماندهى كند .\r\nامام حسين ( ع ) حتى بر ياران و اصحابش نيز تكيه نداشت . از اين رو از آنان خواست او را تنها بگذارند و در صورتى كه مايل هستند برگردند . « 4 » \r\nو هنگامى كه حبيب بن مظاهر با اذن امام ( ع ) ، از عده‌اى از طايفه بنىاسد كه نزديك خيمه‌هاى حضرت ( ع ) بودند دعوت كرد تا به حمايت امام حسين ( ع ) برخيزند ، آنها\r\n\r\n","description":"","footnote":" ( 1 ) - اصول كافى ، ج 2 ، ص 65 ، حديث 1587 ، از چاپ دار صعب ، دارالتعارف بيروت .  ( 2 ) - آل عمران ( 3 ) ، آيه 160 .  ( 3 ) - بحارالانوار ، ج 44 ، ص 330 ؛ مقتل الحسين ، خوارزمى ، ج 1 ، ص 273 .  ( 4 ) - موسوعة كلمات الامام الحسين ( ع ) ، ص 395 . ","page_name":" 203 ","page_number":203},
  {"content":"\r\n\r\nقبول كردند ؛ اين خبر به « عمر بن سعد » رسيد و مانع ملحق شدن آنان گرديد . وقتى اين مطلب را « حبيب » به امام ( ع ) خبر داد حضرت ( ع ) فرمود : « الْحَمد لِلّه كثيراً » « 1 »  .\r\nو در سخنرانى كه خطاب به اصحاب خود و سربازان حرّ انجام داد ، ضمن انتقاد از پيمان شكنى كوفيان ، فرمود : « سَيُغْنِى اللَّهُ عَنْكُم » « 2 »  ؛ خدا مرا از شما بىنياز مىسازد . و با اين جمله از يارى آنان اظهار بىنيازى كرد و چشم به خداوند متعال دوخت .\r\n« ابو مخنف » مىگويد :\r\nعبدالله بن عاصم ، از افراد قبيلهء همدان ، از ضحاك بن عبدالله مشرقى نقل كرد : من و مالك بن نصر بر حسين ( ع ) وارد شده پس از سلام نشستيم ، جواب سلام داد و به ما خوشآمد گفت و پرسيد براى چه نزد او آمده‌ايم ؟ گفتيم : براى عرض سلام و آرزوى سلامتى بر شما و تجديد پيمان آمديم و نيز خبر دهيم كه مردمِ [ كوفه 
  ] بر جنگ با تو اتفاق كرده‌اند پس در كار خويش دقّت كن . حسين ( ع ) گفت : « حَسْبِىَ اللّهُ وَ نِعْمَ الْوَكيلِ » « 3 » \r\nامام سجّاد ( ع ) مىفرمايد :\r\nروز عاشورا ، صبح هنگام ، حسين ( ع ) دستش را به طرف آسمان بالا برد و چنين دعا كرد :\r\nاللّهم انْتَ ثِقَتى فى كلِّ كربٍ ورَجائى فى كلِّ شِدّة وَانْتَ لى فى كُلِّ امْرٍ نَزَلَ بى ثِقَةٌ وَ عُدَّة . . .\r\nخدايا در هر گرفتارى اعتماد من به تو است و در هر سختى به تو اميدوارم ، در هر امر مهمى به پشتيبانى تو دلبسته‌ام . و سپس فرمود : خدايا چه بسيار سختىهايى كه قلب‌ها تاب تحمّل آنها را ندارد و راه چاره را بر آدمى مىبندد . در اين حال دوست از يارى دست برمىدارد و دشمن سرزنش مىكند . اين همه را به پيشگاه تو مىآورم و با تو راز مىگويم كه جز با توأم رغبتى نيست . تنها تو گشاينده درهاى بسته و بر طرف كنندهء مشكلات هستى . هر نعمتى از توست و هر نيكويى تو را سزد و همه راه‌ها به تو ختم مىشود . « 4 » \r\n\r\n","description":"","footnote":" ( 1 ) - انساب الاشراف ، ج 3 ، ص 180 .  ( 2 ) - همان ، ص 361 و مقتل الحسين ، خوارزمى ، ج 1 ، ص 335 .  ( 3 ) - قيام جاويد ( مقتل الحسين ابن مخنف ) ، ترجمه حجت‌الله جودكى ، تبيان ، 1377 ، ص 74 .  ( 4 ) - الارشاد ، ج 2 ، ص 447 . ","page_name":" 204 ","page_number":204},
  {"content":"\r\n\r\nاين روحيه اتّكال به خدا ، هم در آغاز حركت از مدينه و هم در آخرين لحظات در روز عاشورا در امام حسين ( ع ) ديده مىشود :\r\nدر آخرين لحظات به اهل‌بيت خود فرمود :\r\nدر مدت اسارت كوشش كنيد از وظيفه شرعى خود تخلّف نكنيد و مطمئن باشيد كه خدا نگه‌دار و حامى شماست ، و بدانيد خدا نجات دهنده شماست ؛ « وَاعْلَموا انَّ اللَّهَ حافِظُكُمْ و حاميكُم وَ سَيُنَجّيكُم مِنْ شَرّ الْاعداءِ . . . « 1 » \r\nو هنگامى كه زخمى و نيزه خورده بر زمين افتاده بود ، در آن مناجات عارفانه از توكّل بر ذات قادر متعال سخن گفت : « اسْتَعينُ بِكَ ضَعيفاً وَ اتَوَكَّلُ عَلَيكَ كافياً . » « 2 » \r\n\r\nاطمينان نفس\r\nامام حسين ( ع ) ، با توكّل و اعتماد به خداى سبحان نهضت خود را آغاز كرده بود ، از اين‌رو هيچ مشكلى نمىتوانست او را از پا درآورد و در حقيقت تحمّل هر سختى در اين راه برايش آسان بود ؛ لذا مىبينيم هر چه مشكلات زيادتر مىشد ، انبساط حضرت ( ع ) بيشتر و در عزم خود براى ادامه راه مصمّم‌تر مىگشت .\r\nوقتى خبر شهادت مسلم ( ع ) را به حضرت ( ع ) دادند ، چشم‌هايش پر از اشك شد ولى فوراً اين آيه شريفه را تلاوت كرد :\r\nوَ مِنَ الْمُؤْمِنين رِجالٌ صَدَقُوا ما عاهَدُوا اللَّهَ عَلَيه فَمِنْهم مَنْ قَضى نَحْبَهُ وَ مِنْهُمْ مَنْ يَنْتَظر وَ ما بَدَّلُوا تَبْديلًا « 3 » \r\nدر ميان مؤمنان مردانى هستند كه بر سر عهدى كه با خدا بسته صادقانه ايستاده‌اند ؛ بعضى پيمان خود را به آخر بردند و بعضى ديگر در انتظارند ؛ و هرگز تغيير و تبديلى در عهد و پيمان خود ندادند .\r\n\r\n","description":"","footnote":" ( 1 ) - موسوعة كلمات الامام الحسين ( ع ) ، ص 491 .  ( 2 ) - مقتل الحسين ( ع ) ، مقرّم ، ص 282 ؛ از تو استعانت مىجويم ، در حالى كه ضعيفم و توكّل من بر تو است ، در حالى كه تو كافى هستى .  ( 3 ) - احزاب ( 33 ) ، آيه 23 . ","page_name":" 205 ","page_number":205},
  {"content":"\r\n\r\nو آنگاه فرمود :\r\nخدا رحمت كند « مسلم » را ! او به روح و ريحان خدا منتقل گرديد و به وظيفه خود عمل كرد ، اينك نوبت ما رسيده است و سپس در اين باره چنين سرود :\r\n فَانْ تَكُنِ الدُّنيا تَعُدُّ نَفيسَةً * فَانَّ ثَوابَ اللَّهِ اعْلى وَ انْبَلُ\r\nوَ انْ تَكُنِ الْابْدانِ لِلْموتِ انْشِئَتْ * فَقَتْلُ اْمْرءٍ فِى اللّهِ بِالسَّيْفِ افْضَل . . . « 1 »  \r\nو امام سجاد ( ع ) مىفرمايد :\r\n[ در شب عاشورا 
  ] پس از رفتن عمر بن سعد ، شب هنگام پدرم يارانش را جمع كرده من بيمار بودم ولى نزديك رفتم تا مطالب را بشنوم . شنيدم پدرم مىگفت : خدا را به بهترين شكل ممكن ستايش مىكنم ؛ خدايا ، مىستايم تو را كه ما را به وسيله نبوت گرامى داشتى ، به ما قرآن آموختى ، در دين بصيرتمان دادى و براى ما گوش و چشم و دل نهادى و ما را از مشركان قرار ندادى . « 2 » \r\nو روز عاشورا هر چه مصائب بيشتر مىشد ، آرامش ابا عبدالله الحسين ( ع ) افزون مىگشت . لذا هر بار كه در مقابل اصحاب يا دشمنان خود مىايستاد ، به حمد و ثناى حضرت احديّت مىپرداخت و آنگاه سخن خود را بيان مىكرد .\r\nصاحب « كشف الغمّة » مىنويسد :\r\nحسين بن على ( ع ) هنگام خروج از مكّه فرمود : اى مردم مرگ بر فرزندان آدم همانند گردن‌بند بر گردن دخترك جوان آويخته است و اشتياق من به ملاقات گذشتگان خويش از اشتياق يعقوب به ملاقات يوسف بيشتر است . . . « 3 » \r\nو در هنگامى كه داغ‌هاى فراوان ديده بود در مقابل اصحابش خطبه خواند ، آغاز خطبه با حمد و ثناى خداست :\r\n\r\n","description":"","footnote":" ( 1 ) - كشف الغمة ، ج 2 ، ص 241 . ترجمه - پس اگر دنيا گران‌بها و ارزشمند است همانا ثواب الهى برتر و شريف‌تر است و اگر بدن‌ها براى مردن خلق شده‌اند پس كشته شدن انسان‌ها در راه خدا با شمشير برتر است .  ( 2 ) - قيام جاويد ( مقتل ابى مخنف ) ، ص 74 .  ( 3 ) - مقتل الحسين ، خوارزمى ، ج 1 ، ص 321 . ","page_name":" 206 ","page_number":206},
  {"content":"\r\n\r\nاثنى على اللَّهِ احْسَنَ الثَّناء وَ احْمَدُهُ عَلَى السَّرَّاءِ وَالضَّراءِ « 1 » \r\nخدا را به نيكوترين ستايش ، مىستايم و او را در حالت سرور و غم و راحتى سپاس مىگويم .\r\nو آن زمان‌كه كودك شير خوارش را روى دستانش به شهادت رساندند فرمود :\r\nآن چه تحمّل اين مصيبت و درد را آسان مىسازد ، اين است كه جلوى چشم خداوند است و او مىبيند و شاهد است ؛ هَوَّنَ عَلَىَّ ما نَزَلَ بى انَّهُ بِعينِ اللّهِ . « 2 » \r\nو آنگاه كه « ابو ثمامه » وقت نماز را يادآور مىشود . حضرت ( ع ) فارغ از همه عالم مىفرمايد :\r\nخدا تو را رحمت كند و از نمازگزاران قرار دهد ؛ بله اينك وقت نماز است از دشمن مهلت بخواهيد تا نماز بخوانيم . « 3 » \r\nاين آرامش وصف‌ناپذيرى كه امام حسين ( ع ) در روز عاشورا داشت به‌خاطر همان عرفان و شناختى بود كه به خداى متعال داشت .\r\nامام صادق ( ع ) فرمود :\r\nسورهء والفجر را در نوافل و فرائض خودتان بخوانيد كه سوره جدّم حسين‌بن على ( ع ) است . عرض كردند به چه مناسبتى سوره جدّ شماست ؟ فرمود : مصداقِ آيات آخر سورهء والفجر « حسين » است ، آنجا كه مىفرمايد :\r\nيا ايَّتُهَا النَّفْسُ الْمُطْمَئِنَّةُ ارْجِعى الى رَبِّكِ راضِيَةً مَرْضيّةً ، فَادْخُلى فى عِبادى وَادْخُلى جَنَّتى « 4 » \r\nتو اى روح مطمئن و آرام ! به‌سوى پروردگارت بازگرد درحالىكه هم تو از او خشنودى و هم او از تو خشنود است پس در سلك بندگانم در آى ، و در بهشتم وارد شو !\r\n\r\n","description":"","footnote":" ( 1 ) - موسوعة كلمات الامام الحسين ( ع ) ، ص 395 .  ( 2 ) - همان ، ص 477 .  ( 3 ) - قيام جاويد ( مقتل ابى مخنف ) ، ص 99 والارشاد ، شيخ مفيد ، ج 2 ، ص 458 .  ( 4 ) - فجر ( 89 ) ، آيات 27 - 30 . ","page_name":" 207 ","page_number":207},
  {"content":"\r\n\r\n« استاد مطهّرى » ( ره ) مىفرمايد :\r\nاز مظاهر درخشندهء حادثه كربلا و از تجليّات بزرگ الهى آن ، موضوع جمع كردن حسين بن على ( ع ) در شب عاشورا اصحاب خود را و سخنرانى براى آنها به آن شكل است . . . در چنين شرايطى هر سردار و رهبرى كه تنها مادّى فكر كند جز لب به شكايت باز كردن كارى ندارد ، منطقش اين است : افسوس كه بخت با ما مساعد نشد ، تُف بر اين روزگار و بر اين زندگى ؛ مثل ناپلئون مىگويد : طبيعت با من مساعدت نكرد . . . در يك همچو شرايطى ديگران چه كرده‌اند ؟\r\nما در تاريخ مىخوانيم كه « المقنّع » وقتى محصور شد و در شرايط نامساعد و نااميد كننده‌اى قرار گرفت ، اوّل خاندان خود را كشت بعد خودش را ، تاريخ از اين نمونه‌ها بسيار دارد . اما حسين بن على ( ع ) وقتى كه شروع كرد به سخنرانى ، گفت : « اثْنى عَلَى اللّهِ احْسَنَ الثَّناءِ ، وَ احْمَدُهُ عَلَى السَّراء والضَّراء . . . »\r\nبا اين همه شرايط نامساعد مادّى ، دم از رضا و سازگارى با عوامل مىزند ! چرا ؟ چون در شرايط معنوى مساعدى زيست مىكند . او اعتقاداً و عملًا موحّد و خداپرست است . « 1 » \r\n\r\nرضا و تسليم\r\nيكى از مظاهر عرفان و توحيد اباعبدالله الحسين ( ع ) ، رضايت از خداوند و تسليم بودن در برابر خواست و ارادهء او است . به نحوى كه در مقابل خواست خدا و تقدير او هيچ خواستى ندارد . اين صفت ، هم نشان‌دهندهء اوج محبّت و دلدادگى به خداوند است و هم نشانهء اخلاص كامل و نداشتن هيچ انگيزه‌اى جز خواست و خشنودى اوست .\r\nكسانى را كه داراى مقام « رضا » هستند ، خداى سبحان « حزب الله » معرّفى كرده است :\r\n« رَضِىَ اللهُ عَنهُم و رَضُوا عَنهُ اولئِكَ حزبُ اللهِ . » « 2 »  و صاحب مقام خشيت هستند : « رَضِىَ اللَّهُ عَنْهُمْ وَ رَضُوا عَنْهُ ذلِكَ لِمَنْ خَشِىَ رَبَّهُ . » « 3 » \r\n\r\n","description":"","footnote":" ( 1 ) - حماسه حسينى ، ج 3 ، ص 114 - 115 .  ( 2 ) - مجادله ( 58 ) ، آيه 22 . خدا از آنان خشنود است و آنان نيز از خدا خشنودند ؛ آنها « حزب‌اللّه » اند .  ( 3 ) - بيّنه ( 98 ) ، آيه 8 . هم خدا از آنان خشنود است هم آنها از خدا خشنودند ، و اين ( مقام و الا ) براى كسى است كه از پروردگارش بترسد . ","page_name":" 208 ","page_number":208},
  {"content":"\r\n\r\nامام حسين ( ع ) از آغاز حركت به دشوارى و گرفتارىهاى بعدى نهضت كاملًا واقف بود ؛ امّا شعار حضرت ( ع ) اين بود كه رضايت و خواست خدا در تحقق اين نهضت خونين است لذا بايد انجام شود .\r\nبه همين جهت آنگاه كه از مكّه عزم كربلا كرد ، در خطبه‌اى پس از حمد و ثناى الهى و اعلام اشتياق خودش به مرگ ، خطاب به اصحابش فرمود :\r\nرِضَىَ اللَّهِ رِضانا اهْلَ الْبَيتِ ، نَصْبِرُ عَلى بَلائِهِ وَ يُوَفّينا اجْرَ الصَّابِرين . . . مَنْ كانَ باذِلًافينا مُهْجَتَهُ وَ مُوَطِّناً علَى لِقاءِ اللَّهِ نَفْسَهُ فَلْيَرحَلْ مَعَنا فَانَّنى راحِلٌ مُصبحاً انْ شاءَ اللَّهُ تَعالى « 1 » \r\nرضايت و خشنودى خدا ، رضايت و خشنودى ما اهل‌بيت است ، بر بلا و گرفتارى كه از جانب اوست صبر خواهيم كرد . و پاداش صابران را بر ما عنايت خواهد نمود . . . هر يك از شما كه آماده است خون [ جان 
  ] خويش را در راه ما فدا كند و جانش را در راه لقاى پروردگار نثار كند آماده حركت با ما باشد كه من فردا صبح حركت خواهم كرد . اگر خدا بخواهد .\r\nو در آخرين لحظات عمرش نيز با حنجر خونين فرمود : « الهى رِضىً بِقَضائِكَ . » « 2 » \r\nامام حسين ( ع ) تنها درصدد انجام تكليف نبود ، بلكه عاشقانه و مشتاقانه به دعوت حق لبّيك گفت و او و تربيت‌شدگان مكتبش براى رسيدن به لقاى حق و رضوان او ( عزّوجلّ ) لحظه شمارى مىكردند و تمام كوشش خود را براى رسيدن به اين پاداش عظيم به كار بردند .\r\n غواصّى كن گرت گهر مىبايد * غوّاصان را چار هنر مىبايد\r\nسر رشته به دست يار و جان در كف دست * دم نازدن و قدم ز سر مىبايد \r\nاستاد شهيد مطهّرى ( ره ) پس از نقل اين رباعى مىنويسد :\r\nدر اين رباعى حقيقت تسليم از جنبه مثبت خوب بيان شده است . . . حركت يك غوّاص در قعر دريا با حركت معمولى يك آدم در خيابان از چهار جهت با هم فرق دارند :\r\nيكى اينكه سر رشته كار در دست ديگرى است . دوم اينكه غواصّى كار خطرناكى است و در\r\n\r\n","description":"","footnote":" ( 1 ) - كشف الغمّة ، ج 2 ، ص 239 ؛ مقتل الحسين ، مُقرّم ، ص 166 .  ( 2 ) - مقتل الحسين ( ع ) ، مقرّم ، ص 283 . ","page_name":" 209 ","page_number":209},
  {"content":"\r\n\r\nكام اژدها و نهنگ‌ها رفتن است . سوم دم نازدن و دهان بستن و حركت كردن نظير سربازى كه در فرمان فرمانده خودش هست . چهار اينكه بايد با سر رفت نه با پا ؛ يعنى منتهاى ميل و شوق و عشق لازم است تنها حالت انقياد و اطاعت و دم نزدن كافى نيست . . . البته وقتى كه غوّاصى با اين چهار هنر صورت گرفت ، آن وقت است كه گوهرها از قعر دريا استخراج مىگردد . « 1 » \r\nاين چهار ويژگى به نحو كامل در امام حسين ( ع ) وجود داشت . او سر رشته كار را به دست خدا سپرده بود . چنان كه قبلًا در بحث توكّل گفتيم ، از ابتداى نهضت تا شهادت زبان حال و قال حضرت ( ع ) ، اعتماد و توكّل به خداى متعال بود .\r\nآن حضرت براى رسيدن به رضوان الهى و خشنودى حضرت حقّ ، خود را به كام خطرات و ناملايمات فرو برد و هرگز سخنى نگفت كه نشانهء عدم رضايت باشد ، بلكه همواره از خشنودى در برابر مشكلات سخن مىگفت .\r\nلذا خطاب به اصحابش فرمود :\r\nصَبْراً بَنِى الْكِرام . فَمَا الموتُ الَّا قَنْطَرَةٌ تَعْبُرُ بِكُمْ عَنِ البُؤْسِ وَالضَّراءِ الَى الْجِنانِ الْواسِعَةِ وَالنَّعيمِ الدَّائمةِ « 2 » \r\nاى عزيزان ! صبر كنيد ، مرگ جز پلى نيست كه شما را از سختى و گرفتارى به بهشت وسيع و نعمت‌هاى دائم منتقل مىكند .\r\nو همچنين فرمود :\r\nچه كشته شويم ، چه پيروز گرديم ، آنچه را خدا براى ما مقدّر كرده باشد ، آن را خير مىبينيم . « 3 » \r\n\r\nعبادت و بندگى خداى متعال\r\nيكى ديگر از مظاهر توحيد و عرفان اباعبدالله الحسين ( ع ) ، عبادت‌هاى خاشعانه و خاضعانه او به درگاه حضرت احديّت است .\r\n\r\n","description":"","footnote":" ( 1 ) - حماسه حسينى ، ج 3 ، ص 79 - 80 ، با تلخيص .  ( 2 ) - موسوعة كلمات الامام حسين ( ع ) ، ص 498 به نقل از معانى الاخبار ، ص 288 .  ( 3 ) - اعيان الشيعه ، ج 1 ، ص 597 . انّى لَارجُوا انْ يَكُونَ خَيْراً ما ارادَ اللَّهُ بِنا ، قُتِلْنا امْ ظَفَرْنا . ","page_name":" 210 ","page_number":210},
  {"content":"\r\n\r\nطبق نقل بسيارى از مورّخين امام حسين ( ع ) ، بيست و پنج بار پياده به حجّ مشرّف شد . « 1 » \r\nمناجات‌ها و ادعيه متعدّدى كه از آن حضرت ( ع ) نقل شده است نيز بيانگر عبوديت و اخلاص فوق‌العاده‌اش نسبت به پروردگار عالم مىباشد .\r\nاساساً قيام امام حسين ( ع ) براى حيات بخشيدن به فرائض و واجبات الهى و عبوديت خداى متعال بود . به همين جهت حضرت ( ع ) شب عاشورا از دشمن مهلت خواست تا به عبادت بپردازد .\r\n« عبدالله بن عاصم » از ضحّاك بن عبدالله مشرقى نقل مىكند كه حسين ( ع ) و يارانش تمام شب را به نماز و استغفار و دعا و زارى به درگاه حق گذراندند . « 2 » \r\nهمچنين نماز ظهر عاشوراى امام حسين ( ع ) جلوه ديگرى از عبوديت و عشق آن حضرت ( ع ) به عبادت و بندگى خداى متعال است .\r\nبه دليل همين جلوه‌هاى اخلاص و بندگى امام حسين ( ع ) است كه در زيارتش مىگوييم :\r\nاشْهَدُ انَّكَ قَدْ اقَمْتَ الصَّلاةَ وَ اتَيْتَ الزَّكاةَ وَ امَرْتَ بِالْمَعْروفِ و نَهَيْتَ عَنِ الْمُنْكَرِ وَ تَلَوْتَ الْكِتابَ حَقَّ تِلاوَتِهِ وَ جاهَدْتَ فِى اللَّهِ حَقَّ جِهادِهِ . « 3 » \r\n« ابن زبير » گفت :\r\nسوگند به خدا كشتند كسى را كه شب‌زنده‌دارى او طولانى و روزه‌اش بسيار بود . « 4 » \r\n\r\nثبات شخصيّت\r\nاز جلوه‌هاى ديگر ايمان و اعتقاد راسخ حسين بن على ( ع ) ، ثبات شخصيت اوست . از آنجا كه امام ( ع ) داراى عقايد محكم و استوار بود و كارهايش براساس حق‌پرستى و اصلاح‌طلبى انجام مىگرفت ، مشكلات روزگار ، تطميع و تهديد در او بى اثر بود . و لذا از\r\n\r\n","description":"","footnote":" ( 1 ) - الاستيعاب ، ابن عبدالبرّ ، ج 1 ، ص 382 ؛ ترجمة الامام الحسين ، ابن عساكر ، ج 1 ، ص 215 .  ( 2 ) - قيام جاويد ، ص 77 .  ( 3 ) - مفاتيح الجنان ، زيارت امام حسين ( ع ) در شب‌هاى قدر . گواهى مىدهم كه تو نماز را اقامه كردى و زكات را پرداخت نمودى و به معروف امر كردى و از منكر نهى فرمودى ؛ و قرآن را چنان كه شايسته بود تلاوت نموده و در راه خدا چنان كه شايسته بود كوشش كردى .  ( 4 ) - حياة الامام الحسين ( ع ) ، باقر شريف القرشى ، ج 1 ، ص 133 . ","page_name":" 211 ","page_number":211},
  {"content":"\r\n\r\nآغاز نهضت تا پايان آن ، يك سخن بيشتر نداشت و آن « احياى كتاب و سنّت و دعوت جامعه اسلامى به ارزش‌هاى دينى و الهى » بود .\r\nامام حسين ( ع ) همانند كسانى نبود كه مواضع خويش را براساس مطامع و منافع دنيوى تغيير مىدهند و هر روز تابع مسلكى هستند .\r\n« شهيد مطهرى » ( ره ) در اين باره مىفرمايد :\r\nبعضى در منطق عملى مانند برهان هستند : با صلابت و محكم و قاطع و مستقيم . مبادى و اصولى كه آنها از آن پيروى مىكنند محكم و آنها هم در پيروىشان آن اندازه ثابت هستند كه هيچ چيز نمىتواند اين پيروى را از آنها بگيرد ، زور و تطميع و شرايط اجتماعى و اقتصادى و وضع طبقاتى ، محال است كه تأثير در آنها بگذارد . . . حسين يعنى كسى كه چنين اصولى دارد .\r\nاما عدّه‌اى از مردم ، اصولشان در زندگى مثل اصول يك شاعر است ؛ پول به آنها داده شود فكرشان عوض مىشود . وعده به آنها داده شود فكرشان عوض مىشود . چرا ؟ براى اينكه فكر آنها مبدأ و اصلى ندارد . « 1 » \r\nامام ( ع ) در وصيّت خود به « محمد بن حنفيّه » نوشت :\r\nهمانا براى اصلاح در امّت جدّم قيام كرده‌ام و قصد من امر به معروف و نهى از منكر است . « 2 » \r\nهمچنين دربارهء فلسفه قيام خود فرمود :\r\nآنها ( بنى اميّه ) اطاعت شيطان را به جاى اطاعت خدا برگزيده‌اند و فساد را ترويج و حدود الهى را ترك گفته‌اند . . . و من شايسته‌ترين فرد هستم كه بايد اين وضع را دگرگون سازم . « 3 » \r\nبا مرور بر سخنان امام ( ع ) در مسير كربلا تا روز عاشورا و عملكرد آن بزرگوار مىبينيم امام حسين ( ع ) همان مواضع اصولى خويش را تكرار مىكند و هيچ مشكل و مصيبتى در او تأثير نكرده است ؛ نه شهادت حضرت مسلم ( ع ) و روىگردانى مردم كوفه و نه سپاه سى هزار نفرى بنىاميّه و نه شهادت عزيزانش ، هيچ يك موجب چرخش امام ( ع ) از مواضع و ديدگاه‌هاى منطقىاش نشده است .\r\n\r\n","description":"","footnote":" ( 1 ) - سيرهء نبوى ، مطهرى ، ص 33 .  ( 2 ) - موسوعة كلمات الامام الحسين ( ع ) ، ص 291 .  ( 3 ) - الكامل فى التاريخ ، ابن اثير ، ج 2 ، ص 552 . ","page_name":" 212 ","page_number":212},
  {"content":"\r\n\r\n\r\nشخصيّت علمى اباعبدالله الحسين ( ع )\r\nدانش فراوان و انديشهء بلند و بصيرت فوق‌العاده ، ويژگى ديگر حسين بن على ( ع ) بود . آن حضرت ( ع ) به كتاب خدا و سنّت پيامبر ( ص ) آگاهى كامل داشت و از علم لدنّى بهره‌مند بود . همچنين از جريانات و تحوّلات فرهنگى ، سياسى و اجتماعى جهان اسلام اطّلاع كافى داشت .\r\nاين فضيلت ، از طرفى امام حسين ( ع ) را مورد توجّه مسلمانان ، مخصوصاً شيعيان قرار داده و منزلت اجتماعى خاصّى براى حضرت ( ع ) به‌وجود آورده بود و از طرف ديگر براى او وظيفه و مسؤوليت‌ساز بود . به عبارت ديگر ، چون امام ( ع ) انحرافات فراوان فرهنگى ، سياسى و اجتماعى را در جامعه اسلامى مىديد و عمق فاجعه را درك مىكرد سكوت را بر خود روا نمىدانست .\r\nبنابراين ، دانش وسيع امام حسين ( ع ) ، هم در پيدايش حادثه خونين عاشورا و هم در برآيند و تأثير آن در جهان ، نقش آفرين بوده است . بدين جهت اين بُعد شخصيتى حضرت ، در حدّ توان و اقتضاى مجال مورد بحث قرار مىگيرد .\r\n\r\nامام حسين ( ع ) ، صاحب علم لدنّى\r\nبراى شناخت انديشه بلند آن امام همام ( ع ) ، كافى است نگاهى اجمالى به خطبه‌ها ، سخنرانىها ، نامه‌ها ، دعاها و جايگاه تربيت يافتگان مكتبش بيفكنيم . « 1 » \r\nاستاد مطهّرى مىنويسد :\r\nتنها كسى كه خطبه‌هاى او توانسته است با خطبه‌هاى اميرالمؤمنان ( ع ) رقابت كند ، امام حسين ( ع ) است ؛ حتى بعضى [ از دانشمندان 
  ] خطبهء حسين بن على ( ع ) را برتر از [ خطبه‌هاى 
  ] پدرش دانسته‌اند . « 2 » \r\n\r\n","description":"","footnote":" ( 1 ) - ر . ك : كتاب « موسوعة كلمات الحسين ( ع ) » ، مركز تحقيقات باقرالعلوم ( ع ) . ( در اين كتاب بخشى از سخنان و نامه‌هاى نورانى امام حسين ( ع ) جمع‌آورى شده است . )  ( 2 ) - حماسه حسينى ، ج 1 ، ص 229 . ","page_name":" 213 ","page_number":213},
  {"content":"\r\n\r\n« خيثمة » مىگويد : امام صادق ( ع ) به من فرمود :\r\nاى خيثمه ! ما درخت نبوّت و خانه رحمت و كليد حكمت و كانون دانش و محل رسالت و آمد و شدگاه فرشتگان و محلّ راز خداييم ؛ ما هستيم امانت خدا در ميان بندگان ؛ ما هستيم حرم بزرگ خدا . . . « 1 » \r\nهمچنين ابوبصير مىگويد : امام صادق ( ع ) به من فرمود :\r\nاى ابا محمد ، خداى عزّوجلّ چيزى به پيغمبران عطا نفرمود ، مگر اينكه آن را به محمد ( ص ) عطا كرد و همه آنچه را به پيغمبران داد ، به محمّد ( ص ) هم عطا فرمود . و آن صحفى كه خداى عزّوجلّ در قرآن مىفرمايد : « صُحُفِ ابراهيمَ و موسى » « 2 »  نزد ما اهل بيت است .\r\nعرض كردم : آن صحف همان الواح است ؟ فرمود : بلى . « 3 » \r\nو مرحوم « اربلى » مىنويسد :\r\nعلوم اهل بيت ( ع ) به درس و بحث بستگى ندارد و چنين نيست كه چيزى قبلًا نمىدانستند بعد فرا گرفته باشند و از طريق قياس ، فكر و حدس ، علوم خود را به دست نياورده‌اند بلكه علوم و معارف خودشان را از جانب خداى متعال دارند و بشر عادى به درك آنچه در ذهن و دل آنها بود نايل نمىشود . كسى كه مىخواهد فضائل آنها را بپوشاند ، همانند كسى است كه مىخواهد جلوى نور خورشيد را بگيرد . « 4 » \r\nامام حسين ( ع ) ، بدون ترديد از اين موهبت الهى همانند ديگر اهل بيت پيامبر ( ع ) بهره‌مند بود لذا در هر جا قدم مىگذارد ، مسلمانان اطراف او براى كسب فيض حاضر مىشدند .\r\nبه عنوان نمونه ، « ابى سعيد كلبى » مىگويد :\r\nمعاويه به مردى از قريش گفت : وقتى وارد مسجد پيامبر ( ص ) شدم عدّه فراوانى از مردم را مشاهده كردم كه گرد حسين بن على جمع شده بودند و چيزى از مزاح و شوخى در آنجا نبود . « 5 » \r\n\r\n","description":"","footnote":" ( 1 ) - اصول كافى ، ج 1 ، ص 321 ، ح 3 .  ( 2 ) - اعْلى ( 87 ) ، آيه 19 .  ( 3 ) - اصول كافى ، ج 1 ، ص 327 ، ح 5 .  ( 4 ) - كشف الغمّة ، الاربلى ، ج 2 ، ص 224 .  ( 5 ) - ترجمة الامام الحسين ( ع ) ، ابن عساكر ، ص 212 . ","page_name":" 214 ","page_number":214},
  {"content":"\r\n\r\n« دينورى » مىنويسد :\r\nوقتى حسين بن على ( ع ) وارد مكّه شد و در شعب على ( ع ) فرود آمد ، مردم گرد او جمع شدند و عبدالله بن زبير را ترك كردند ؛ اين امر بر ابن زبير گران آمد فهميد تا حسين ( ع ) در مكّه است كسى نزد او نمىآيد و مردم صبح و شام دسته دسته دور حسين ( ع ) گرد مىآمدند . « 1 » \r\nاحاديث معتبر ، بر اين موضوع دلالت دارند كه پيغمبر ( ص ) على و فرزندانش ( ع ) را به دانش‌هايى مخصوص گردانيد و كتابى به خط على ( ع ) و املاى پيغمبر ( ص ) ، همواره در اين خاندان مورد استناد و مراجعه بوده است .\r\n« ابوبصير » مىگويد :\r\nخدمت امام صادق ( ع ) رسيدم و عرض كردم : قربانت گردم ، شيعيان حديث مىكنند كه پيغمبر ( ص ) به على ( ع ) بابى از علم آموخت كه از آن هزار باب علم گشوده گشت ، فرمود : اى ابامحمد ! پيغمبر ( ص ) به على هزار باب از علم آموخت كه از هر باب هزار باب گشوده مىشود ( مانند جزئيات و مصاديقى كه بر قواعد كلى منطبق مىشود ) عرض كردم : به خدا كه علم كامل و حقيقى اين است . امام ( ع ) پس از تأمّلى فرمود : آن علم است ولى علم كامل نيست .\r\nسپس فرمود : اى ابا محمد ! همانا « جامعه » نزد ماست ، اما مردم چه مىدانند جامعه چيست ؟\r\n. . . جامعه كتابى است به املاء زبانى پيامبر ( ص ) و دستخط على ( ع ) ، تمام حلال و حرام و همه احتياجات دينى مردم ، حتى جريمهء خراش در آن موجود است . . . سپس فرمود : همانا « جَفْر » نزد ماست . . . و آن مخزنى است كه علم انبيا و اوصيا ( ع ) و علم دانشمندان گذشتهء بنى اسرائيل در آن است . . . . سپس فرمود : همانا مصحف فاطمه ( س ) نزد ماست . . . سپس فرمود :\r\nعلم گذشته و آينده تا روز قيامت نزد ماست و . . . « 2 » \r\nامام‌حسين ( ع ) همانند ديگر اعضاى اهل‌بيت ( ع ) از متوسّمين ( باريك‌بينان ) ، راسخين در علم ، عالمان به « ما انزل الله » ، اهل ذكر ، داراى اسم اعظم ، و آگاه به زبان حيوانات بود . « 3 » \r\n\r\n","description":"","footnote":" ( 1 ) - الاخبار الطوال ، ص 229 ؛ الارشاد ، شيخ مفيد ( ره ) ، ج 2 ، ص 377 ؛ بصائر الدرجات ، ص 152 .  ( 2 ) - اصول كافى ، ج 1 ، ص 345 .  ( 3 ) - ر . ك : همان ، ص 304 - 395 . ","page_name":" 215 ","page_number":215},
  {"content":"\r\n\r\n\r\nآگاهى از آينده افراد\r\nحسين بن على ( ع ) به ضمير افراد و آيندهء آنها آگاهى داشت و در مواردى كه صلاح مىدانست به آنان بيان مىكرد چنان‌كه شب عاشورا وقتى از اصحاب خود مطمئن گشت گوشه‌اى از حقايق آينده را بيان كرد و جايگاهشان را در بهشت به آنان نشان داد .\r\n« ابو بصير » مىگويد :\r\nبه امام صادق ( ع ) عرض كردم : قربانت گردم مانع شما چيست ( كه مرگ و مصيبت اصحاب خود را به آنها نمىگوييد ) ؟ فرمود : اين درى است بسته شده ؛ تنها حسين بن على ( ع ) اندكى از آن را گشود ( كه در شب عاشورا شهادت و مصيبت اصحابش را به آنها خبر داد ) سپس فرمود :\r\nاى ابا محمد ! اصحاب آن حضرت ( ع ) بر دهان خود لجام و بندى داشتند ! « 1 » \r\nامام حسين ( ع ) همچنين كشته شدن عبدالله بن بشّار را سال‌ها قبل از مرگش به او اطّلاع داده بود . عبداللَّه بشّار به عبيدالله بن حرّ گفت : « حسين ( ع ) به من فرمود تو به دست عبيدالله بن زياد كشته خواهى شد . عبيدالله بن حرّ او را انكار كرد و سخن آن حضرت ( ع ) را تكذيب نمود ، امّا طولى نكشيد كه سخن امام حسين ( ع ) با كشته شدن عبدالله تأييد شد . » « 2 » \r\n\r\nآگاهى كامل به مسائل عقلى و نقلى\r\nعصر امامت حسين بن على ( ع ) مقارن است با زمان حاكميت و اقتدار بنىاميّه ؛ در اين دوره آزادى بيان از شيعيان ، مخصوصاً اهل بيت ( ع ) سلب شده بود . و بر خلاف زمان صادقين ( ع ) ، زمينه كار فرهنگى وجود نداشت . با اين حال ، گاهى فرصتى براى بيان حقايق پديد آمده است و امام حسين ( ع ) مطالبى را اظهار فرموده‌اند . همين مقدار از كلمات نورانى امام حسين ( ع ) بيانگر اين است كه آن حضرت ( ع ) به علوم عقلى و نقلى آگاهى كامل داشته است . و در يك دسته‌بندى مىتوان فرمايشات امام ( ع ) را به چند دسته تقسيم نمود :\r\n\r\n","description":"","footnote":" ( 1 ) - اصول كافى ، ج 1 ، ص 395 .  ( 2 ) - موسوعة كلمات الامام الحسين ( ع ) ، ص 646 . موارد ديگرى نيز در منابع تاريخى ذكر شده است . ر . ك : الحسين فى القرآن ، سيد محمد واحدى . ","page_name":" 216 ","page_number":216},
  {"content":"\r\n\r\nالف : مسائل عقلى كه شامل براهين و استدلال‌هاى امام حسين ( ع ) در مقابل مخالفان و منكران است\r\nب : مسائل فقهى كه مشتمل بر بيان احكام و فروعات دينى است\r\nج : تفسير و علوم قرآنى\r\nد : مباحث عرفانى\r\nه : مسائل سياسى و اجتماعى .\r\nقبل از اينكه مصاديقى را براى هر يك از اين موارد ذكر كنيم ، يك نكته را يادآورى مىكنيم و آن اينكه لازمه وجوب اطاعت از امام ( ع ) آگاهى همه جانبه او به مسائل مورد نياز انسان‌ها است و ممكن نيست خداى حكيم ، اطاعت مطلق از كسى را واجب كند و عصمت و علم وافر به او عنايت نفرمايد .\r\nدر اين باره « سماعة بن خثعمى » مىگويد :\r\nبا مفضّل خدمت امام صادق ( ع ) بوديم ، او به حضرت ( ع ) عرض كرد : فدايت شوم ، آيا ممكن است خداى متعال اطاعت بنده‌اى را واجب گرداند و اخبار آسمان را از آن منع كند ؟ امام ( ع ) فرمود : خير ، خدا ، نسبت به بندگانش گرامىتر و رؤف‌تر است از اينكه پيروى بنده‌اى را واجب نمايد ، امّا اخبار آسمان را از او منع كند . « 1 » \r\nو در روايت ديگرى مىفرمايد :\r\nاللَّهُ اعَزُّ وَ اجَلُّ مِنْ انْ يُفْرِضَ طاعَةَ عَبْدٍ يَحْجُبُ عَنْهُ عِلْمَ سَمائِهِ وَ ارْضِهِ . « 2 » \r\nبنابراين علم وسيع و گستردهء اهل‌بيت ( ع ) و عصمت آنها از آيه شريفه « اطيعُوا اللَّهَ وَ و أطيعُوا الرَّسولَ وَاولِىالْامرِ مِنْكُمْ » « 3 »  نيز به دست مىآيد . اينكه اطاعت اولىالامر ( اهل‌بيت ( ع ) ) در كنار اطاعت خدا و رسول او قرار گرفته ، و به‌طور مطلق پيروى واجب شده است ، هم دليل مصون بودن اهل بيت ( ع ) از خطاست و هم نشانه گستردگى آگاهى آنهاست ؛ زيرا اگر\r\n\r\n","description":"","footnote":" ( 1 ) - بصائر الدرجات ، ص 124 .  ( 2 ) - همانا . خدا بزرگ‌تر است از اين‌كه پيروى بنده‌اى را واجب نمايد و علم آسمان و زمين را از آن منع كند .  ( 3 ) - نساء ( 4 ) ، آيه 59 . ","page_name":" 217 ","page_number":217},
  {"content":"\r\n\r\nمصون از خطا نبودند ، خداى حكيم نمىبايست اطاعت مطلق آنان را واجب كند بلكه لازم به تقييد بود و از سوى ديگر پيروى و اطاعت كسى كه آگاهى كافى نسبت به همه امور ندارد نيز شايسته نيست به طور مطلق واجب شود . بنابراين آيه مذبور هر دو جهت را ثابت مىكند .\r\n\r\nآگاهى به علوم عقلى\r\nيكى از ادلّه آگاهى اولياء خدا به مباحث عقلى ، برهان‌ها و استدلال‌هايى است كه در برابر منكرين مبدأ و معاد و يا مخالفين ، براى اقناع يا اسكات آنان به‌كار برده‌اند . و يا در وصف قادر مطلق و واجب الوجود اظهار فرموده‌اند .\r\nاز امام حسين ( ع ) مطالب فراوانى در اين زمينه نقل شده است كه دو نمونه از آنها را متذكّر مىشويم :\r\n1 - پاسخ به نافع بن ازرق\r\n« ابن عساكر » چنين نقل مىكند :\r\nنافع بن ازرق ، رهبر فرقه ازارقهء خوارج ، به حسين ( ع ) عرض كرد : خدايى را كه مىپرستى براى من توصيف كن !\r\nحسين ( ع ) فرمود : اى نافع ! هر كس دين خود را بر قياس بنا كند همواره در اشتباه است و به اعوجاج و كژى كوچ كند و گمراه گردد و سخنان زشت گويد . اى پسر ازرق ! من خدايم را وصف مىكنم به آنچه او خود را وصف فرموده است . او به حواس ادراك نشود و به مردم قياس نگردد . نزديك است ولى به چيزى چسبيده نيست ، دور است امّا دورى نجسته « 1 »  او يگانه است و تبعيض و تجزيه و تركيب در او راه ندارند ، و به نشان‌ها شناخته شده و به علامات وصف شده است . غير از خداوند بزرگ و بلند مرتبه ، خدايى نيست .\r\n\r\n","description":"","footnote":" ( 1 ) - مراد حضرت ( ع ) اين است كه نزديكى او به ملامسه و مكان ، و مانند قرب ممكنات به يكديگر نيست ودورى او دورى به مكان ، و مثل دورى كسى كه دورى جسته باشد نيست بلكه مقصود از قرب و نزديكى او احاطهء علم و دانايى او به همه است ، و مقصود از دورى او از اشيا ، تنزّه او بالذّات از صفات ممكنات است ، اين بُعد بالذات حاصل ، و باستقصاء نيست ، پس در عين آنكه به اشياء نزديك است قرب زمانى و مكانى با آنها بالذات ندارد ؛ زيرا منزه از مكان و زمان است . ( به نقل از كتاب پرتوى از عظمت حسين ( ع ) ، آيةالله صافى ، ص 115 . ) ","page_name":" 218 ","page_number":218},
  {"content":"\r\n\r\nنافع گريست و گفت :\r\nما احْسَنَ كَلامَك ؛ چقدر نيكو است كلام تو !\r\nحسين ( ع ) فرمود : به من گفته‌اند تو به پدر ، برادر و بر من گواهى به كفر مىدهى .\r\nابن ازرق گفت : « اما وَاللَّه يا حُسَين لَئِن كانَ ذلِكَ ؛ لَقَدْ كُنْتُم مَنارَ الْاسلامِ وَ نُجُومَ الْاحْكامِ » ؛ يا حسين ! اگر اين چنين بوده ( يعنى اگر از من اين ناسزا صادر شده عذر مىخواهم . ) به خدا سوگند به يقين كه شما چراغ اسلام و ستارگان احكام خداييد . « 1 » \r\nدر دعاى عرفه نيز ، با بيان زيبايى ، خلقت انسان را از آغاز تا پايان شرح مىدهد و از برهان نظم و علّت و معلول براى توصيف خداى متعال بهره مىگيرد و قدرت بىپايان حضرت احديّت را با برهان اثبات مىكند .\r\nامام‌حسين ( ع ) دعاى عرفه را با ستايش و توصيف خداى يگانه آغاز مىكند و اين فراز از دعا را با جملهء « لَيْسَ كَمِثْلِهِ شىء وَ هُوَ السَّميعُ الْبَصيرُ اللَّطيفُ الْخَبيرُ وَ هُوَ عَلى كُلِّ شَىْءٍ قَديرٌ » « 2 »  به پايان مىبرد . و براى اثبات قدرت خداى تعالى به خلقت انسان اشاره مىكند و عرض مىنمايد :\r\nخدايا ! من به ( شهود جمال ) تو مشتاق و به يكتايىات گواه و به ربوبيت تو معترفم و مىدانم تو پروردگار من هستى و بازگشت من به سوى تو است . تو مرا از نيستى به هستى آوردى ( و از عدم به عرصه وجود كشاندى ) و مرا از خاك خلق كردى . سپس در صلب پدرانم جاى دادى و از حوادث زمان و موانع روزگار ( كه مانع وجودم بودند ) مرا محفوظ داشتى تا آنكه پى در پى از يكايك پشت پدرانم به رحم مادران انتقال يافتم در آنجا نسبت به من رأفت و مهربانى داشتى . . . و در گهواره كه كودكى ناتوان بودم مرا ( از هر آسيب و خطر ) نگه داشتى و از شير مادر غذايى گوارا روزىام كردى و دل‌هاى دايگان را به من مهربان ساختى ، مادران پرمحبت را براى محافظتم از آسيب جنّ و شيطان برگماشتى . و از عيب و نقصان خلقت مرا پيراستى ؛\r\n\r\n","description":"","footnote":" ( 1 ) - ترجمة الامام الحسين ( ع ) ، ابن عساكر ، ص 224 ، حديث 205 .  ( 2 ) - مفاتيح الجنان ، دعاى عرفه . براى او ( خداى متعال ) مثل و شبيهى نيست . و او شنوا و بينا ، لطيف وداناست و او بر هر چيزى قادر است . ","page_name":" 219 ","page_number":219},
  {"content":"\r\n\r\nبسى بلند مرتبه خداى مهربانى ، آنگاه كه زبانم به سخن گشودى و نعمت بى حدّ خود را بر من تمام كردى ، و در هر سال پرورش مرا افزون ساختى تا خلقت من كمال يافت و قواى جانم به حدّ اعتدال رسيد ، پس حجّت ( قوّه عقل ) را بر من الزام نمودى و معرفت خود را به قلب من الهام فرمودى . . .\r\nو در فراز پايانى عرض مىكند :\r\nحمد و سپاس مخصوص خدايى است كه فرزند ندارد تا وارث او باشد ، و شريكى در مُلك و سلطنت ندارد تا در ابداع و اختراعش كسى مخالفت و ضدّيت كند ، و قدرت كامله‌اش در صنع و ابداع محتاج به معاونت كسى نيست تا او را يارى دهد . پس او منزّه از شرك و شريك است كه اگر جزء او خدايانى بودند نظم آسمان و زمين از بين مىرفت و از هم گسيخته مىشد . . . . « 1 » \r\n\r\nآگاهى به تفسير و علوم قرآن\r\nيكى از خصوصيات امام حسين ( ع ) كه وى را مورد توجّه مسلمانان قرار داده بود ، علم و آگاهى حضرت ( ع ) به حقايق بيكران قرآن كريم بود . هرگاه مسلمانان فرصتى مىيافتند به‌صورت حضورى يا كتبى مسائل قرآنى خود را مطرح مىكردند و آن بزرگوار پاسخ مىفرمودند . در اين زمينه مطالب زيادى از امام ( ع ) نقل شده است كه يك نمونه از آن را تبركاً متذكّر مىشويم .\r\nامام سجّاد ( ع ) مىفرمايد : مردم بصره طى نامه‌اى از پدرم معناى « صَمَدْ » را سؤال كرده بودند . پدرم در پاسخ نوشت :\r\nوَ انَّ اللَّه سُبْحانه قَدْ فَسَّرَ الصَّمَدَ فَقالَ : « اللَّهُ احَدٌ اللَّهُ الصَّمَدُ » ثم فَسَّرَهُ فَقالَ : « لَمْ يَلِدْ وَ لَمْ يُولَدْ وَ لَمْ يَكُنْ لَهُ كُفُواً احَدٌ » لَمْ يَلِدْ لَمْ يَخْرُجْ مِنْهُ شَىءٌ كثيفٌ كَالْوَلَدِ وَ سائِرُ الْاشْياءِ الْكَثيفَةِ الّتى تَخْرُجُ مِنَ الَمخْلُوقينَ ، وَ لا شىءٌ لَطيفٌ وَ لا يَتَشَعَّبُ مِنْهُ الْبَدَواتِ كَالسِّنَةِ وَالّنَوْمِ ، وَالْخَطْرَةِ وَالْهَمِّ وَالْحُزْنِ وَالْبَهْجَةِ ، وَالضِّحْكِ وَالبُكاءِ وَالْخَوفِ وَالرَّجاءِ وَالرَّغْبَةِ وَالسّأْمَةِ ، وَالْجُوعِ وَالشَّبَعِ ، تَعالى انْ يَخْرُجَ مِنْهُ شَىْءٌ وَ انْ يَتَوَلَّدَ مِنْهُ شَىْءٌ كَثيفٌ اوْ لَطيفٌ .\r\n\r\n","description":"","footnote":" ( 1 ) - مفاتيح الجنان ، دعاى عرفه . ","page_name":" 220 ","page_number":220},
  {"content":"\r\n\r\nوَ ( لَمْ يُولَدْ ) : لَمْ يُتَوَلَّدْ مِنْ شَىْءٍ وَ لَمْ يَخْرُجْ مِنْ شَىْءٍ كَما تَخْرُجُ الْاشْياءُ الْكَثيفَةُ مِنْ عَناصِرِها ، كَالشَّىْءِ مِنْ الشَّىءِ وَالدّابَةِ مِنَ الدّابَةِ ، وَالنَّباتِ مِنَ الْارْضِ وَالْماءِ مِنَ اليَنابيعَ ، وَالْاثْمارِ مِنَ الْاشْجارِ ، وَ لا كَما تَخْرُجُ الْاشْياءُ اللَّطيفَةُ مِنْ مَراكِزِها كَالْبَصَرِ مِنَ الْعَيْنِ . . . هُوَ اللَّهُ الصَّمَدُ الَّذى لا مِنْ شَىءٍ وَ لا عَلى شَىْءٍ ، مُبْدِعُ الْاشْياءِ وَ خالِقُها ، وَ مُنْشِىءُ الْاشْياءِ بِقُدْرَتَهِ ، . . . « 1 » \r\nهمانا خداى سبحان پس از آنكه فرمود : « اللَّه‌احدٌ اللَّه‌الصَّمَد » « صَمد » را تفسير كرد ، به اينكه فرمود : « لَمْ يَلِد و لَمْ يُولَد وَ لَمْ يَكُنْ لَهُ كُفُواً احَدٌ . »\r\n« لَمْ يَلِدْ » يعنى شىء متكثّر همانند فرزند و ساير چيزها كه از مخلوقات خارج مىگردد از او [ خدا 
  ] خارج نشده است . همچنين چيز غير متكثّر ( لطيف ) از او خارج نشده است . و حالات نفسانى همانند چرت ، خواب ، هوشيارى ، ناراحتى ، غم ، سرور ، خنده ، گريه ، ترس ، اميد ، علاقه ، تنفر ، گرسنگى و تشنگى بر او عارض نمىشود و خدا برتر از اين است كه شىء مركب يا غير مركب از او خارج شود و از او متولّد گردد .\r\n« وَ لَمْ يُولد » يعنى [ خدا 
  ] از چيزى متولد نشده و از چيزى خارج نگرديده است ، چنان كه اشياء مركّب از عناصر به‌وجود آمدند مثل خروج شىء از شىء و حيوان از حيوان و گياه از زمين و آب از چشمه‌ها و ميوه‌ها از درختان . . . و نه چنان كه اشياء لطيف از مراكزشان خارج مىشوند ، همانند نگاه از ديده . . . او « صمد » است يعنى نه از چيزى است و نه بر چيزى ؛ او بوجود آورنده اشياء و خالق آنها و ايجاد كننده آنها با قدرتش مىباشد .\r\n\r\nآگاهى به عرفان و اخلاق\r\nيكى از جلوه‌هاى زيباى علم و معرفت امام حسين ( ع ) بيانات عرفانى و اخلاقى آن بزرگوار است كه در قالب ادعيه ، اشعار و خطبه‌ها به يادگار مانده است .\r\nمكتب عرفانى امام حسين ( ع ) عبارت است از توازن بين دنيا و آخرت و اعتدال منطقى بين زهد و مسؤوليت‌هاى اجتماعى ؛ همچنين سير و سلوك اخلاقى و عرفانى آن حضرت ( ع )\r\n\r\n","description":"","footnote":" ( 1 ) - موسوعةُ كلمات الامام الحسين ( ع ) ، ص 569 ، به نقل از بحارالانوار ، ج 3 ، ص 223 ؛ كنزالدقائق ج 11 ، ص 611 ؛ نورالثقلين ، ج 5 ، ص 711 . ","page_name":" 221 ","page_number":221},
  {"content":"\r\n\r\nبر مبناى تعبّد و التزام به احكام دين و عمل به وظايف شرعى استوار است . در اين مكتب در عين اين كه مصالح تشريع احكام از نوع منازل و مقامات سلوك معنوى محسوب مىشود ، هرگز گذشتن از منزلى به معنى سقوط احكام تعبّدى آن نيست و به اين ترتيب ، جدايى شريعت و طريقت ، مقبول نمىباشد .\r\nعرفان ابا عبدالله ( ع ) آميخته با حماسه و جهاد است . در حالى كه شمشير مىزند ذكر خدا مىگويد و هر چه مصائب بيشتر مىشود چهره‌اش برافروخته‌تر مىگردد .\r\nعشق بازى امام حسين ( ع ) با معبود خويش و بيانات حضرتش در اين زمينه بيش از آن است كه در اين مختصر بگنجد و شايسته است كار مستقلى در اين زمينه صورت گيرد .\r\nلكن به دو نمونه از آنها اشاره مىكنيم .\r\nامام ( ع ) هنگام عزيمت از مكّه به كربلا در خطبه‌اى پس از حمد و ثناى الهى و اعلام اشتياق خودش به لقاء خدا فرمود :\r\nرِضَىَ اللَّهِ رِضانا اهْلَ الْبَيْتِ ، نَصْبِرُ عَلى بَلائِهِ وَ يُوَفّينا اجْرَ الصَّابِرينَ . . . « 1 » \r\nرضايت و خشنودى خدا ، رضايت و خشنودى ما اهل بيت است ، بر بلا و گرفتارى كه از جانب اوست صبر خواهيم كرد و او به ما پاداش اهل صبر را عطا خواهد فرمود . . . .\r\nامام حسين ( ع ) براى رسيدن به رضوان الهى و خشنودى حضرت حق ، خود را به كام ناملايمات و خطرات افكند و هرگز در برابر مشكلاتى كه برايش پيش آمد از پا درنيامد و سخنى نگفت كه نشانه عدم رضايت باشد ؛ بلكه در آخرين ساعات عمر شريفش نيز خطاب به يارانش فرمود :\r\nاى عزيزان ! صبر كنيد ، مرگ جز پلى نيست كه شما را از سختى و گرفتارى به بهشت وسيع و نعمت‌هاى دائم منتقل مىكند « 2 »  . . . چه كشته شويم ، چه پيروز گرديم ، آنچه را خدا براى ما مقدّر كرده باشد ، آن را خير مىبينيم . « 3 » \r\n\r\n","description":"","footnote":" ( 1 ) - كشف الغمّة ، ج 2 ، ص 239 ؛ مقتل الحسين ، مقرّم ، ص 166 .  ( 2 ) - موسوعة كلمات الامام الحسين ( ع ) ، ص 482 .  ( 3 ) - اعيان الشيعه ، ج 1 ، ص 597 . ","page_name":" 222 ","page_number":222},
  {"content":"\r\n\r\nنماز ظهر عاشوراى امام ( ع ) نيز نشان دهنده اوج عرفان آن حضرت ( ع ) است كه بسيارى از مورّخين آن را نقل كرده‌اند .\r\nدر يك جمله ، بايد گفت حسين بن على ( ع ) جز خدا چيز ديگرى نديد لذا در دعاى عرفه فرمود :\r\nخدايا ! كى از نظر دور شدى تا وجودت نيازمند استدلال و نشانه باشد و [ اساساً 
  ] غير تو چيزى وجود ندارد ( و وجود همه اشياء پرتوى از وجود توست ) تا نشانه وجود تو قرار گيرد . « 1 » \r\n\r\nآگاهى از جريانات سياسى و اجتماعى\r\nخصوصيت ديگر امام حسين ( ع ) كه او را مورد توجه جامعه اسلامى قرار داد و از طرفى براى حضرت ( ع ) وظيفه و مسؤوليت ايجاد كرده بود ، آگاهى و شناخت كامل به تحوّلات فرهنگى ، سياسى و اجتماعى جهان اسلام بوده است . اين حقيقت با بررسى نامه‌هاى حضرت ( ع ) كه به معاويه نوشتند و خطبه‌هايى كه در مواقع گوناگون ايراد فرمودند آشكار مىگردد .\r\nامام ( ع ) در نامه‌اى به معاويه ، پس بيان برخى از جنايات وى مىنويسد :\r\nتو سنّت پيامبر ( ص ) را ترك كرده و فرمان او را عمداً مخالفت كردى و بدون هدايت الهى به دنبال هواى خود رفتى . آنگاه زياد را به بصره و كوفه مسلّط كردى در حالى كه او دست‌هاى مسلمانان را قطع كرده ، چشمان آنها را نابينا و آنان را به شاخه‌هاى نخل آويزان مىساخت .\r\nآيا تو قاتل آن دو « حضرمى » نيستى ؟ كسانى كه زياد به تو نوشت آنها بر « دين على » هستند و تو به او نوشتى هر كس بر دين و رأى على است بكش ، او نيز به فرمان تو آنها را كشت و مُثْله كرد . . . من براى تو جز اين نمىگويم كه تو در حق خود ستم كردى و دينت را ضايع نمودى و امانتى كه در دستت دارى مورد سوء استفاده قرار داده و رعيت خود را فريب دادى و با اين اعمال جايگاهت را پر از آتش نمودى . « 2 » \r\n\r\n","description":"","footnote":" ( 1 ) - دعاى عرفه .  ( 2 ) - الامامة والسياسة ، ج 1 ، ص 203 . ","page_name":" 223 ","page_number":223},
  {"content":"\r\n\r\nسخنرانى امام ( ع ) براى شخصيت‌هاى علمى و ذى نفوذ در « مِنا » بيانگر اين حقيقت است كه آن بزرگوار به مسائل جارى جهان اسلام كاملًا واقف بوده است . امام ( ع ) در اين سخنرانى ضمن يادآورى خيانت‌هاى معاويه ، آنان را مقصر اصلى قلمداد نمود و فرمود :\r\nجريان ادارى كشور و صدور احكام دادگاهى و تصويب برنامه‌هاى كشور بايد به دست دانشمندانى كه امين هستند و به حلال و حرام الهى آگاهى دارند سپرده شود ؛ امّا اينك مقامتان را از شما بازگرفته و ربوده‌اند . اگر شما مردانى بوديد كه بر شكنجه و ناراحتى شكيبا بوديد و در راه خدا حاضر به تحمّل ناگوارى مىشديد مقرّرات براى تصويب پيش شما آورده مىشد . . .\r\nمايهء تسلّط آنان بر حكومت ، فرار شما از كشته شدن و دلبستگىتان به زندگى گريزان دنيا بود .\r\nشما با اين روحيه و رويه ، تودهء ناتوان را به چنگال اين ستمگران گرفتار كرديد ؛ تا يكى برده‌وار سركوفته باشد و ديگرى بيچاره‌وار سرگرم تأمين آب و نانش ! حكّام خودسرانه در منجلاب سلطنت غوطه‌ورند و با هوسبازى خويش ننگ و رسوايى به بار مىآورند . . . . « 1 » \r\n\r\nآگاهى به فقه و فروعات\r\nبخش ديگرى از فرمايشات امام حسين ( ع ) مربوط به فقه و احكام مبين اسلام است كه درباره همه فروعات اسلام مطالبى از آن بزرگوار نقل شده است . ما به خاطر ضيق مجال از نقل آنها صرف‌نظر مىكنيم و خوانندگان گرامى را به مطالعه كتاب « موسوعه » ارجاع مىدهيم . « 2 » \r\n\r\nآگاهى به قواعد سخن\r\nآگاهى به اصول و قواعد سخن و رعايت آنها در گفتار ، موجب زيبايى كلام و دلنشين شدن آن است . و همچنين از نظر نفوذ در جان‌ها و بقاء آن در تاريخ مؤثر است .\r\nامام حسين ( ع ) از اين نظر شخص برجسته‌اى است و به تعبير شهيد مطهّرى ( ره ) ، تنها كسى كه خطبه‌هاى او توانسته است با خطبه‌هاى اميرالمؤمنان ( ع ) رقابت كند ، امام حسين ( ع ) است . « 3 » \r\n\r\n","description":"","footnote":" ( 1 ) - تحف العقول ، ابى محمد الحسن بن على بن الحسين بن شعبه الحرّانى ، ص 3 - 240 .  ( 2 ) - ر . ك : موسوعة كلمات الامام الحسين ( ع ) ، صفحه 683 - 737 .  ( 3 ) - حماسه حسينى ، ج 1 ، ص 229 . ","page_name":" 224 ","page_number":224},
  {"content":"\r\n\r\nگواه اين مطلب اشعار و خطبه‌هايى است كه آن حضرت ( ع ) در طول حيات خويش ايراد فرموده‌اند . « 1 »  در اين جا به ذكر دو نمونه از آنها مىپردازيم .\r\nهنگامى كه « ابوذر » صحابى بزرگوار رسول خدا ( ص ) از طرف عثمان به ربذه تبعيد گشت ، على و فرزندانش ( ع ) او را بدرقه كردند . امام حسين ( ع ) جملاتى را مرتجلًا به زبان آورد كه از نظر فصاحت قابل توجّه است ، او به ابوذر فرمود :\r\nيا عَمَّاهُ انَّ اللَّهَ قادِرٌ انْ يُغَيِّرَ ما قَدْ تَرى ، وَاللَّهُ كُلَّ يَوْم فى شَأْنٍ ، وَ قَدْ مَنَعَكَ الْقَومُ دُنْياهُمْ وَ مَنَعْتَهُمْ دينَكَ و ما اغناكَ عمّا مَنَعُوكَ و ما احْوَجَهُم الى ما مَنَعْتَهُمْ فَأَسئِلِ اللَّهَ الصَّبْرَ وَالنَّصْرَ وَاسْتَعِذْ بِهِ مِنَ الْجَشَعِ وَالْجَزَعِ ، فَانَّ الصَّبْرَ مِنَ الدّينِ وَالْكَرِمِ ، وَ انَّ الْجَشَعَ لا يُقَدِّمُ رِزْقاً وَالْجَزَعَ لا يُؤَخِّرُ اجَلًا « 2 » \r\nاى عمو جان ! خداوند قادر است كه وضع كنونى را دگرگون سازد ، و خداوند هر روزى دست به كار چيزى است ، و اين قوم دنياى خود را از تو بازداشتند و تو دين خود را از آنان . راستى كه تو چه بى نيازى از آنچه تو را محروم ساختند ، و آنان چقدر به آنچه تو آنها را محروم ساختى نيازمندند . پس از خداوند صبر و يارى بخواه ، و از حرص و بىتابى به او پناه بر ، كه صبر از دين و كرم است . و نه حرص روزى را پيش اندازد و نه بىتابى اجل را به تأخير افكند .\r\nو در روز عاشورا شروع به خواندن خطابه‌اى كرد كه ، اگر قيس بن ساعده ( از ادباى عرب ) حاضر بود از سخن گفتن فرومىماند . و اگر اديبان عرب شاهد بودند ، از سر تعظيم به سجده مىافتادند . اين مطلب به خوبى از بيان عمر سعد به دست مىآيد كه گفت :\r\nواى برشما ! با او سخن نگوييد او پسر پدرش مىباشد ( يعنى شبيه پدرش على بن ابى طالب ( ع ) است ) سوگند به خدا اگر او يك روز ديگر بين شما بماند از سخن گفتن خسته نمىشود و بازنمىماند . « 3 » \r\n\r\n","description":"","footnote":" ( 1 ) - ر . ك : موسوعة كلمات الامام الحسين ( ع ) .  ( 2 ) - همان ، ص 124 ، به نقل از الغدير ، ج 8 ، ص 301 ؛ بحارالانوار ، ج 22 ، ص 412 .  ( 3 ) - اعيان الشيعه ، ج 1 ، ص 602 . ","page_name":" 225 ","page_number":225},
  {"content":"\r\n\r\nو در اشعارى كه به آن حضرت ( ع ) نسبت داده‌اند ، علوّ همّت و بىنيازى خودش را از مخلوق در قالبى زيبا اظهار فرمود :\r\n اغْنِ عَنِ الَمخْلُوقِ بِالْخالِقِ * تَغْنَ عَنِ الْكاذِبِ بِالصَّادِقِ\r\nوَاسْتَرْزِقِ الرَّحْمنَ مِنْ فَضْلِهِ * فَلَيْسَ غَيْرَ اللَّهِ مِنْ رازِقٍ\r\nمَنْ ظَنَّ انَّ النَّاسَ يَغْنُونَهُ * فَلَيْسَ بِالرَّحْمنِ بِالْواثِقِ « 1 »  \r\nاين ويژگى امام حسين ( ع ) ، در جوامع عربى كه به فصاحت و بلاغت اهميّت زيادى مىدادند ، مورد توجّه قرار داشته و در ساختن جايگاه علمى و اجتماعى آن حضرت ( ع ) مؤثر بوده است .\r\n\r\nعزّت نفس حسين بن على ( ع )\r\nيكى از ويژگىهاى شخصى امام حسين ( ع ) كه در پيدايش نهضت خونين عاشورا مؤثر بوده است ، علوّ همّت ، كرامت نفس و عزّت‌طلبى آن حضرت ( ع ) بوده است . وجود اين روحيه در حضرت ( ع ) مانع از تن دادن او به پستى و دنائت و پذيرش ستم و تحمّل سلطهء باطل و سكوت در برابر تعدّى و زير بار منّت دونان رفتن و تسليم فرومايگان شدن بود .\r\nوقتى والى مدينه ، بيعت با يزيد را مطرح كرد ، امام ( ع ) با يادآورى پليدىها و زشتىهاى يزيد ، فرمود :\r\nفَمِثْلى لا يُبايِعُ مِثْلَهُ « 2 » \r\nكسى همچون من ، با شخصى چون او بيعت نمىكند !\r\nو در جاى ديگر ، با ردّ پيشنهاد تسليم شدن فرمود :\r\n\r\n","description":"","footnote":" ( 1 ) - همان ، ص 621 . با پيوستن به خالق ، از مخلوق بى نيازى جو تا با پيوستن به راستگو ، از دروغپردازى بىنياز شوى . و از فضل خداى رحمان روزى طلب ، كه جز خداوند روزى دهنده‌اى نيست . هر كس پندارد كه مردم وى را بى نياز توانند كرد بى شك به خداى رحمان وثوق و اطمينان ندارد .  ( 2 ) - مقتل الحسين ( ع ) خوارزمى ، 184 . ","page_name":" 226 ","page_number":226},
  {"content":"\r\n\r\nلا اعْطيكُمْ بِيَدى اعْطاءَ الذَّليلِ « 1 » \r\nهمچون ذليلان دست بيعت با شما نخواهم داد .\r\nو صبح عاشورا در آغاز نبرد ، ضمن سخنانى ، فرمود :\r\nاما وَاللَّهِ لا اجيبُهُمْ الى شَىءٍ مِمَّا يُريدُونَ حَتّى الْقَى اللَّهَ تَعالى وَ انَا مُخَضَّبٌ بِدَمى . « 2 » \r\nبه خدا سوگند آنچه را از من مىخواهند ( تسليم شدن ) نخواهم پذيرفت ، تا اينكه خدا را در حالى ديدار كنم كه به خون خويش خضاب شده باشم .\r\nدر بيان ديگرى نيز خطاب به سپاه « ابن زياد » فرمود :\r\nالا انَّ الدَّعى ابْنَ الدّعى قَدْ تَرَكَنى بَينَ السِّلَّةِ وَالذِّلَةِ ، وَ هَيْهاتَ مِنَّا الذِّلَّةَ يَأبَى اللَّهُ ذلِكَ لَنا وَ رَسُولُهُ وَ مُجُورٌ طابَتْ وَ طَهُرَتْ وَ انُوفٌ حَمِيَّةٌ وَ نُفُوسٌ ابِيَّةٌ عَلى انْ نُؤْثَرَ طاعَةَ اللِّئامِ عَلى مَصارِعِ الْكِرام . « 3 » \r\nهان ! كه اين فرومايهء ناپاك زاده ( ابن زياد ) مرا بين كشته شدن و ذلّت مخيّر ساخته و حال آنكه ( پذيرش ) ذلت از ما به دور است . ( چرا كه ) خدا و رسول و دامان‌هاى پاك و جان‌هاى غيرتمند و با عزّت آن را براى ما نمىپذيرند كه ما اطاعت از فرومايگان را بر شهادت كريمانه ترجيح دهيم !\r\nامام ( ع ) مرگ با عزّت را برتر از زندگى با ذلّت مىدانست و در موارد متعدّدى به اين مطلب تصريح فرمود ؛ به عنوان نمونه مىتوان از برخورد امام حسين ( ع ) با سپاه حرّ ياد كرد .\r\nوقتى « حرّ » امام ( ع ) را تهديد به مرگ كرد . حضرت ( ع ) با آسان شمردن مرگ در راه حق و رسيدن به عزّت ، فرمود :\r\nمن از مرگ باكى ندارم ، مرگ ، راحت‌ترين راه براى رسيدن به عزّت است . مرگ در راه عزّت ، زندگى جاودانه است و زندگانى ذلّت بار ، مرگ است . مرا از مرگ مىترسانى ؟ چه گمان\r\n\r\n","description":"","footnote":" ( 1 ) - الارشاد ، شيخ مفيد ، ص 419 ؛ مقتل الحسين ( ع ) ، خوارزمى ، ج 1 ، ص 358 .  ( 2 ) - موسوعة كلمات الامام الحسين ( ع ) ، ص 432 .  ( 3 ) - الاحتجاج ، ج 2 ، ص 90 . ","page_name":" 227 ","page_number":227},
  {"content":"\r\n\r\nباطلى ! همّتم بالاتر از اين است كه از ترس مرگ ، ظلم را تحمّل كنم . مرا بكشيد ، مرحبا به مرگ در راه خدا ، ولى شما با كشتنم نمىتوانيد شكوه و عزّت و شرف مرا از بين ببريد . چه هراسى از مرگ ؟ « 1 » \r\nهمچنين فرمود :\r\n الْمَوتُ خَيرٌ مِنْ رُكُوبِ الْعارِ * اوْلى مِنْ دُخُولِ النَّارِ « 2 »  \r\n« ابن ابى الحديد » در اين باره مىنويسد :\r\nسرور آزادگان و غيرتمندان كه به مردم جوانمردى آموختند و مرگ در زير سايه شمشيرها را بر زندگى ننگين برگزيدند ، حسين ابن على ابن ابىطالب ( ع ) بود كه بر وى و يارانش‌امان‌نامه آوردند امّا آنان از پذيرش ذلّت سرباز زدند . « 3 » \r\n« شهيد مطهّرى » در اين باره مىنويسد :\r\nاين خصوصيات در ميان همه شهداء كربلا بوده كه « آثَرُوا الْمَوتَ » يعنى اختياراً مردن را بر زندگى ننگ‌آور ترجيح دادند . . . همه آنها با آنكه راهى براى نجات داشتند ، منتها با عدم قبول ذلّت و بىايمانى ، طريق ايمان و فدا و ايثار و تعظيم حقّ را ترجيح دادند . « 4 » \r\nوجود چنين روحيه‌اى در امام حسين ( ع ) و اصحابش چنان كه در پيدايش حادثه عاشورا نقش‌آفرين بوده برآيند و تأثير آن در جهان اسلام و به‌طور كلّى در آزادگان و احرار جهان قابل توجّه بوده است . حادثهء عاشورا به مردمى كه اسير ظلم و بيداد بنىاميّه بودند جرأت داد از عزّت و شرف خود دفاع كنند و از مرگ نهراسند . گواه اين سخن ، نهضت‌هاى متعددى است كه پس از حادثه عاشورا يكى پس از ديگرى در جهان اسلام به وقوع پيوسته است .\r\n\r\n","description":"","footnote":" ( 1 ) - اعيان الشيعه ، ج 1 ، ص 581 .  ( 2 ) - همان . مرگ از پذيرش عار و ننگ بهتر است و ننگ و عار برتر از وارد شدن در آتش است .  ( 3 ) - شرح نهج‌البلاغه ، ابن ابى الحديد ، ج 10 ، ص 325 . « سيّد اهل الاباء الذين علم الناس الحميّة والموت تحت ظلال ، السيوف اختيارا على الدنيه ابوعبدالله الحسين بن على بن ابى طالب [ ( ع ) 
  ] الذى عرض عليه الأمان و اصحابه فانف من الذّل . »  ( 4 ) - حماسه حسينى ، ج 3 ، ص 158 . ","page_name":" 228 ","page_number":228},
  {"content":"\r\n\r\nقيام توّابين ، قيام مختار و قيام زيد بن على از جمله آنها است ؛ و در طول تاريخ قيام آن حضرت ( ع ) الهام‌بخش آزاده‌خواهان بوده است .\r\n« ماربين » آلمانى در اين باره مىگويد :\r\nمسلمانانى كه جنبه روحانيت اسلام را به يكباره فراموش نموده بودند با يك جنبش روشنى به دنبال حقّ و حقيقت رفتند و نهضت‌هاى عظيم اسلامى شروع شد و دنباله آن تا به امروز امتداد يافت . « 1 » \r\n\r\nشجاعت حسين بن على ( ع )\r\nيكى از صفات برجسته انبياء و اولياء خدا ( ع ) ، اين است كه در انجام رسالت خويش از احدى جز خداى متعال نمىهراسند . « 2 »  بدون ترديد ، اگر اين ملكه نفسانى ( شجاعت ) در انبيا و اولياء الهى نبود ، هرگز نمىتوانستند با جبّاران و ستمگرانى كه به مراتب از نظر تجهيزات نظامى و قواى ظاهرى قوىتر از آنان بودند ، مبارزه كنند .\r\nپيروزى و بقاء خطّ انبيا در طول تاريخ نيز ، ثمرهء اين فضيلت بىهمتا در بندگان شايسته خدا است . « 3 »  چنان‌كه ضبط نفس ، خويشتن‌دارى ، صراحت لهجه ، مقاومت دربرابر ناملايمات و تحمّل مشكلات و نترسيدن از ديگران ، از فروعات و شاخه‌هاى ملكه شجاعت محسوب مىشود .\r\nحسين بن على ( ع ) از اين نظر شخصيّت بىنظيرى است و در يك كلمه او مظهر شجاعت بود ؛ زيرا وقتى تشخيص داد قيام بر ضدّ حكّام فاسد اموى لازم است با تمام هستى به ميدان مبارزه وارد شد ، و هيچ عاملى نتوانست او را از مسيرى كه انتخاب كرده بود بازدارد ؛ زبان حال او زبان قال حضرت نوح ( ع ) بود كه فرمود :\r\nاى قوم من ! اگر تذكّرات من نسبت به آيات الهى ، بر شما سنگين است ، ( هر كار از دستتان\r\n\r\n","description":"","footnote":" ( 1 ) - پيام عاشورا ، دفتر مطالعات و پژوهش نهاد مقام معظم رهبرى در دانشگاه‌ها ، ص 30 .  ( 2 ) - الَّذينَ يُبَلِّغُونَ رِسالاتِ اللَّهِ يَخْشَونَهُ وَ لا يَخْشَونَ احَداً الَّا اللَّه وَ كَفى بِاللَّهِ حَسيباً . احزاب ( 33 ) ، آيه 39 .  ( 3 ) - وَ كَايِّنْ مِنْ نَبِىٍّ قاتَلَ مَعَهُ رِبيُّونَ كَثيرٌ فَما وَهَنُوا لِما اصابَهُمْ فى سَبيلِ اللَّهِ وَ ما ضَعُفُوا وَ ما اسْتَكانُوا وَاللَّه‌ُيُحِبُّ الصَّابِرينَ . آل عمران ( 3 ) ، آيه 146 . ","page_name":" 229 ","page_number":229},
  {"content":"\r\n\r\nساخته است انجام دهيد كه ) من بر خدا توكّل كرده‌ام . فكر خود و قدرت معبودهايتان را جمع كنيد ؛ سپس هيچ چيز بر شما پوشيده نماند و به حيات من پايان دهيد و ( لحظه‌اى ) مهلتم ندهيد . « 1 » \r\nيقيناً شجاعت امام حسين ( ع ) در پيدايش قيام خونين عاشورا نقش به‌سزايى داشته است . زيرا ظلم ستيزى و ستم‌سوزى بدون ملكه شجاعت و نترسيدن از تهديدها عملى نخواهد بود . به همين جهت ، اجمالًا آن را بررسى مىكنيم .\r\n\r\nحسين ( ع ) مظهر شجاعت\r\nامام حسين ( ع ) از نظر نَسَبى به خاندان شجاع بنىهاشم وابسته بود . جدّش پيامبر اكرم ( ص ) و پدرش على ( ع ) از شجاع‌ترين افراد روى زمين بودند . چنان كه على ( ع ) در مرتبه‌اى از شجاعت قرار داشت كه فرمود :\r\nاگر همه عرب براى جنگ با من پشت به پشت هم دهد ، هرگز به آنها پشت نخواهم كرد و وحشت نمىكنم ! « 2 » \r\nمادرش فاطمه ( س ) دختر پيامبر ( ص ) بود كه براى دفاع از ولايت ، آن خطبه غَرّاء را در مسجد نبوى ايراد فرمود و پذيراى تازيانهء دشمنانش شد .\r\nچنان كه ابن سعد به نيروهاى خود گفت : « انَّ نَفْسَ ابيه بَين جَنْبَيه » ؛ روح على ( ع ) در پيكر حسين ( ع ) است ، با او تن به تن نجنگيد . « 3 » \r\n« عقّاد » مىگويد :\r\nحسين شير بچّه على ، در شجاعت روحى و بدنى آخرين و بالاترين درجه و رتبه را دارا بود . و در ميان شجاعان درجهء اوّل ، شجاعتش ضرب‌المثل بود . « 4 » \r\n\r\n","description":"","footnote":" ( 1 ) - يا قَوْمُ انْ كانَ كَبُرَ عَلَيْكُمْ مَقامى وَ تَذْكيرى باياتِ اللَّهِ فَعَلَى اللَّهِ تَوَكَّلْتُ فَاجْمِعُوا امْرَكُمْ وَ شُرَكائَكُمْ ثُمَّ لا تَكُنْ امْرُكُمْ عَلَيْكُمْ غُمَّةً ثُمَّ اقْضُوا الَىَّ وَ لا تُنْظَرُونَ . سوره يونس ( 20 ) ، آيه 71 .  ( 2 ) - نهج‌البلاغه ، نامه 45 . وَاللَّهِ لَوْ تَظاهَرَتِ الْعَرَبُ عَلى قِتالى لَما وَلَّيْتُ عَنْها .  ( 3 ) - اعيان الشيعه ، ج 1 ، ص 609 .  ( 4 ) - ابوالشهداء ، ص 71 . ","page_name":" 230 ","page_number":230},
  {"content":"\r\n\r\nو اين خصيصه از عنايت‌هاى پيامبر ( ص ) به امام‌حسين ( ع ) بوده است ؛ « ابن حجر » نقل مىكند :\r\nدر ايّامى كه پيامبر ( ص ) كسالت داشت و با همان ناراحتى از دنيا رفت ، فاطمه ( س ) با پسرانش خدمت آن حضرت رسيد و به پيامبر ( ص ) عرض كرد : اينان فرزندان شما هستند . چيزى به عنوان ارث به آنان عنايت كن . پيامبر ( ص ) فرمود :\r\nامّا ( سهم ) حسن ، همانا هيبت و آقايى من براى او باشد ؛ و اما ( سهم ) حسين ، همانا شجاعت و جرأت و بخشندگى من براى او باشد . « 1 » \r\nو امام حسين ( ع ) در كودكى و اوان نوجوانى نيز از اين ملكه ارزشمند بهره‌مند بود . چنان‌كه « عبيد بن حنين » مىگويد :\r\nحسين بن على ( ع ) گفت : در حالى كه عمر بالاى منبر بود و خطبه مىخواند وارد شدم و به او گفتم : از منبر پدرم پايين بيا ! عمر گفت : آيا اين منبر پدرت مىباشد ؟ گفتم : سوگند به خدا منبر پدرم مىباشد . سپس پرسيد : چه كسى اين را به تو آموخته است . گفتم : ما عَلَّمنى احَدٌ ؛ هيچ كس مرا نياموخته است ! « 2 » \r\nآن حضرت ( ع ) در جنگ‌هاى عصر خلافت على ( ع ) از مبارزان و فرماندهان شجاع سپاه اميرالمؤمنان ( ع ) بوده است و بنابر نقل ابن عساكر ، امام حسين ( ع ) در جنگ جمل فرماندهى قسمت چپ سپاه را به عهده داشته است !\r\n« ابن شهرآشوب » مىگويد :\r\nبين وليد بن عقبه و حسين ( ع ) در مورد ملكى اختلاف پيش آمد . حسين ( ع ) عمامه وليد را از سرش برداشت و به گردنش پيچيد و حال آنكه وليد حاكم مدينه بود . مروان وقتى صحنه را ديد گفت : سوگند به خدا كسى تاكنون چنين جرأتى از خود نشان نداده بود كه امير را چنين تحقير كند . « 3 » \r\n\r\n","description":"","footnote":" ( 1 ) - تهذيب‌التهذيب ، احمدبن‌حجر العسقلانى ، ج 2 ، ص 345 ؛ ترجمة الامام‌الحسين ( ع ) ، ابن‌عساكر ، ص 51 .  ( 2 ) - مقتل الحسين ( ع ) ، خوارزمى ، ص 212 ؛ ترجمة الامام الحسين ( ع ) ، ص 202 .  ( 3 ) - مناقب ابن شهرآشوب ، ج 4 ، ص 67 . ","page_name":" 231 ","page_number":231},
  {"content":"\r\n\r\nهنگامى كه معاويه در اوج اقتدار قرار داشت ، و هر صداى مخالفى را با شدّت سركوب مىكرد ، براى گرفتن بيعت از مردم مدينه ، آنان را در مسجد پيامبر ( ص ) جمع كرد و درباره فضائل يزيد با آنان سخن گفت و يزيد را بهترين فرد امّت معرّفى كرد . آن‌گاه گفت :\r\nاگر در بين امّت پيامبر كسى بهتر از او را مىشناختم ، با او بيعت مىكردم . امام حسين ( ع ) بلافاصله برخاست و فرمود :\r\nوَاللَّهِ لَقَدْ تَرَكْتَ مَنْ هُوَ خيرٌ مِنْهُ اباً وَ امّاً وَ نَفْساً « 1 » \r\nسوگند به خدا تو كسى را كه از نظر پدر و مادر و شخصيت فردى برتر از او بود رها كردى .\r\nحضرت ( ع ) در نامه‌اى كه به معاويه نوشت ، با صراحت تمام ، فساد دربار اموى و جنايت‌هاى معاويه را بيان كرد .\r\n« بلاذرى » در اين باره مىنويسد :\r\nفكتب اليه الحسين كتاباً غليظاً يُعدّد عليه فيه ما فعل . . . « 2 » \r\nحسين نامه تندى به او ( معاويه ) نوشت و كارهاى ( خلافى ) كه او انجام داده بود يادآورى كرد .\r\nاساساً يكىاز علل بقاء نهضت عاشورا در تاريخ اين بود كه امام حسين ( ع ) در زمانى فرياد ظلم‌ستيزى سر داد كه احدى جرأت نفس‌كشيدن نداشت . در حقيقت درخششى بود در ميان ظلمت‌ها ؛ و فرياد عدالت‌خواهى بود در يك استبداد و ستم مطلق ؛ و جنبشى بود درسكون كامل .\r\nامام حسين ( ع ) همچنين در « مِنا » در جمع حجّاج و سران قبائل و دانشمندان ، بدون كوچك‌ترين خوفى وضعيت اسف‌بار جهان اسلام از نظر فرهنگى ، سياسى و اجتماعى را تبيين كرد و فساد بنىاميّه را هويدا ساخت . « 3 » \r\nامام حسين ( ع ) با حركت شجاعانهء خود در ملّت اسلام حماسه ، غيرت ، حميّت و شجاعت و سلحشورى به وجود آورد . به تعبير شهيد مطهّرى ( ره ) ، قيام امام حسين ( ع ) خون‌ها را به جوش آورد و شهادتش به شكلى نبود كه مرعوبيت ايجاد كند . « 4 » \r\n\r\n","description":"","footnote":" ( 1 ) - الامامة والسياسة ، ابى محمد عبدالله بن مسلم بن قتيبة الدينورى ، ج 1 ، ص 211 .  ( 2 ) - انساب الاشراف ، احمد بن يحيى بن جابر البلاذرى ، ج 3 ، تحقيق محمودى ، ص 142 .  ( 3 ) - الاحتجاج ، الطبرسى ، ج 2 ، ص 87 .  ( 4 ) - حماسه حسينى ، ج 3 ، ص 329 . ","page_name":" 232 ","page_number":232},
  {"content":"\r\n\r\n« صالح بن كيسان » مىگويد :\r\nپس از اينكه معاويه حجر بن عدى و يارانش را كشت ، در مراسم حجّ حسين بن على ( ع ) را ملاقات كرد . گفت : يا ابا عبدالله ! آيا خبر برخورد ما با حجر بن عدى و اصحاب آن و شيعيان پدرت را مىدانى ؟\r\nحضرت جواب داد : با آنها چه كردى ؟ معاويه گفت : آنها را كشتيم ، كفن كرديم و نماز بر آنها خوانديم .\r\nامام ( ع ) فرمود : « ليكن اگر ما پيروان تو را بكشيم كفن نمىكنيم و بر آنها نماز نگزارده و آنان را دفن نمىكنيم . » « 1 » \r\nاين برخورد امام حسين ( ع ) بيانگر اين است كه حتّى در وقتى كه معاويه در اوج اقتدار بود هيچ باكى از گفتن حقيقت نداشت . و با اين بيان ، كفر او و پيروانش را صريحاً اظهار كرد .\r\nآنگاه كه نهضت الهى خود را از مدينه آغاز نمود ، عدّه‌اى از اصحاب پيشنهاد كردند از بيراهه حركت كنند تا دشمن به آنان دسترسى پيدا نكند ؛ حضرت ( ع ) حاضر نشد از بيراهه برود و فرمود : « سوگند به خدا از شاهراه جدا نشوم تا خدا آنچه را مقدّر فرموده عملى سازد . » « 2 »  اين عمل از شجاعت و جوانمردى امام ( ع ) نشأت مىيافت .\r\nدر يكى ديگر از بيانات خويش نيز فرمود :\r\nآيا نمىبينيد به حق عمل نمىشود و از باطل دورى نمىگزينند در چنين شرايطى است كه مرگ براى مؤمن سزاوارتر است ! من مرگ را جز شهادت و زندگى با ستمگران را جز ذلّت نمىبينم . « 3 » \r\nو هنگامى كه با تهديدهاى « حرّ » روبرو شد . به او فرمود : « آيا مرا از مرگ مىترسانى ؟ ! » و اين اشعار را خواند :\r\n\r\n","description":"","footnote":" ( 1 ) - الاحتجاج ، طبرسى ، ج 2 ، ص 89 - 88 ؛ تاريخ يعقوبى ، ج 2 ، ص 231 .  ( 2 ) - موسوعة كلمات الامام‌الحسين ( ع ) ، ص 299 ، به نقل‌از الفتوح ، ج 5 ، ص 24 ؛ مقتل‌الحسين ، خوارزمى ، ج 1 ، ص 189 .  ( 3 ) - قيام جاويد ( مقتل ابى مخنف ) ، ص 58 ؛ ترجمة الامام الحسين ( ع ) ، ابن عساكر ، ص 314 . ","page_name":" 233 ","page_number":233},
  {"content":"\r\n\r\n سَامْضى وَ ما بِالْمَوتِ عارٌ عَلَى الْفَتى * اذا ما نَوى حَقًا وَ جاهَدَ مُسْلِماً\r\nوَ واسَى الرِّجالِ الصَّالِحينَ بِنَفْسِهِ * وَ فارَقَ مَثْبُوراً وَ وَدَّعَ مُجرماً « 1 »  \r\nروز عاشورا در طليعه نبرد ، خطاب به لشكر يزيد فرمود :\r\nالا وَ انَّ الدَّعى ابْنَ الدَّعى قَدْ تَرَكَنى بَيْنَ السِّلَّةِ وَالذِّلَّة و هيهات منّا الذِّلَّة . . . « 2 » \r\nو پس از آغاز نبرد ، شعارهايى كه امام حسين ( ع ) دادند بيانگر روح بلند و شجاعت فوق‌العاده اوست كه به رغم كثرت دشمن و محدود بودن ياران خود به هيچ وجه هراسى به خود راه نمىداد .\r\n« ابو مخنف » از عمّار بن عبد يغوث نقل مىكند :\r\nوقتى پيادگان از راست و چپ به حسين ( ع ) حمله كردند ، او نيز به آنان حمله كرده و آنها را متفرق و پراكنده نمود . به خدا سوگند هرگز دل‌شكسته‌اى را نديده‌ام كه پسر ، اهل بيت و يارانش كشته شده باشد و او اين گونه محكم ، بدون ترس ، با آرامش خاطر و با جرأت باشد .\r\nسوگند به خدا تاكنون هيچ كس را مانند او نديده‌ام . پيادگان همچون بز ماده‌اى كه گرگ به آنها حمله كرده است از راست و چپ او عقب مىنشستند . « 3 » \r\n« اربلى » ( ره ) درباره شجاعت امام حسين ( ع ) مىنويسد :\r\nحسين بن على ( ع ) در ميدان مبارزه ثابت و استوار بود و كشته شدن يارانش و نبردهاى خونين هرگز قلب او را مضطرب و متزلزل نكرد . و در لحظات آخر ، ( كه تنها مانده بود ) اسبش را به طرف دشمن حركت داد و در حالى كه شمشيرش را برهنه ساخته و از خودش مأيوس و آماده مرگ بود اين اشعار را به زبان جارى كرد :\r\n\r\n","description":"","footnote":" ( 1 ) - الاحتجاج ، طبرسى ، ج 2 ، ص 89 - 88 ؛ تاريخ يعقوبى ، ج 2 ، ص 231 .  ( 2 ) - موسوعة كلمات الامام‌الحسين ( ع ) ، ص 299 ، به نقل‌از الفتوح ، ج 5 ، ص 24 ؛ مقتل‌الحسين ، خوارزمى ، ج 1 ، ص 189 .  ( 3 ) - قيام جاويد ( مقتل ابى مخنف ) ، ص 58 ؛ ترجمة الامام الحسين ( ع ) ، ابن عساكر ، ص 314 . ","page_name":" 234 ","page_number":234},
  {"content":"\r\n\r\n انَا ابنُ عَلِىٍّ الخَيرِ مِنْ الِ هاشِمٍ * كَفانى بِهذا مَفْخَراً حَينَ افْخَرُ . . .\r\nوَ فينا كَتابُ اللَّهِ انْزِلَ صادِقاً * وَ فينَا الْهُدى وَالْوَحْى وَالْخَيرِ يُذْكَر « 1 »  \r\n« عقّاد » مىنويسد : « مَلِك جَأْشه و كُلّ شىءٍ مِن حَولِهِ يُوهِنُ الجأش » « 2 »  : او مالك قلبش بود و حال آنكه هر آنچه اطراف او بود موجب ضعف قلب مىشد .\r\nو « شهيد مطهّرى » ( ره ) در اين باره مىگويد :\r\nهركس در شرايطى كه حضرت امام‌حسين ( ع ) قرار گرفت قرار گيرد ، يعنى در شرايطى كه تمام راه‌هاى قوّت و غلبه ظاهرى بر دشمن بر او بسته باشد و يقين به كشته شدن خود و يارانش داشته باشد ، زبان به شكايت مىگشايد . امّا امام حسين ( ع ) اصحابش را جمع كرد و فرمود :\r\n« اثْنى عَلَى اللَّهِ احْسَنَ الثناء . . . . » « 3 » \r\nبنابراين ، اگر كسى ادّعا كند امام حسين ( ع ) همانند اسلاف خود از شجاع‌ترين افراد روزگار بوده است گزاف نگفته است و اين روحيّه قوّى و حماسى در پيدايش نهضت خونين عاشورا مؤثر بوده است ، چنان كه در تأثير و برآيند قيام نيز نقش به سزايى داشته است .\r\n\r\nصبر حسين بن على ( ع )\r\nاز خصوصيات منحصر به فرد سيدالشهداء ( ع ) كه مىتوان آن را از عوامل زمينه‌ساز قيام خونين عاشورا مطرح كرد ، صبر و بردبارى او بر مصائب و سختىهاى روزگار مىباشد .\r\nامام حسين ( ع ) در كودكى شاهد رحلت رسول خدا ( ص ) و شهادت مادر بزرگوارش و خانه‌نشين شدن و مظلوميت حجت خدا على ( ع ) بود و در جوانى و ميان‌سالى شهادت پدرش و برادرش امام حسن ( ع ) را ناظر بود . و در اين موارد با كمال صبر و متانت به انجام وظيفه الهى خود پرداخت ؛ امّا بردبارى و صبر امام حسين ( ع ) به معناى حقيقى كلمه در\r\n\r\n","description":"","footnote":" ( 1 ) - الاحتجاج ، طبرسى ، ج 2 ، ص 89 - 88 ؛ تاريخ يعقوبى ، ج 2 ، ص 231 .  ( 2 ) - موسوعة كلمات الامام‌الحسين ( ع ) ، ص 299 ، به نقل‌از الفتوح ، ج 5 ، ص 24 ؛ مقتل‌الحسين ، خوارزمى ، ج 1 ، ص 189 .  ( 3 ) - قيام جاويد ( مقتل ابى مخنف ) ، ص 58 ؛ ترجمة الامام الحسين ( ع ) ، ابن عساكر ، ص 314 . ","page_name":" 235 ","page_number":235},
  {"content":"\r\n\r\nروز عاشوراى سال 61 هجرى نمايان گرديد . آنگاه كه انواع مصيبت‌ها بر آن حضرت ( ع ) وارد شد و همهء عزيزانش در منظرش به شهادت رسيدند .\r\n« اربلى » ( ره ) در اين باره مىگويد :\r\nشجاعة الحسين يضرب بها المثل ، و صبره فىالحرب اعجز الاوائل والاواخر « 1 » \r\nشجاعت حسين ( ع ) ضرب‌المثل است ؛ و صبرش در جنگ ، ( صابرين ) اوّلين و آخرين را عاجز ساخت .\r\nامام حسين ( ع ) در حالى كه مىديد فرزندانش و اهل‌بيتش از تشنگى در نهايت سختى هستند و تمام راه‌هاى نجات بسته است و يارانش و پسرانش به شهادت رسيده‌اند ، خاندانش را به صبر و بردبارى دعوت كرد « 2 »  و خودش در نهايت صلابت و متانت عازم نبرد با خيل عظيم دشمن گرديد .\r\nو در واپسين دم حيات نيز صبر بر قضاى الهى را زمزمه مىكرد :\r\nصَبْراً عَلى قَضائِكَ يا رَبِّ لا الهَ سِواك . . . صَبْراً عَلى حُكْمِكَ يا غِياثَ مَنْ لا غِياث لَهُ . « 3 » \r\nاى پروردگارِ من كه خدايى به جز تو نيست بر قضاء تو بردبارم . . . اى فريادرس كسى كه فريادرسى ندارد بر حكم و تقدير تو راضىام .\r\nمطالبى كه در بحث توكّل و رضا و تسليم امام حسين ( ع ) مطرح شد مؤيد و مكمّل اين موضوع است .\r\nدر اين جا بحث « شخصيت فردى امام حسين ( ع ) » را به پايان مىبريم و برخى از صفات و خصائص ديگر آن حضرت ( ع ) را كه به نحوى زمينه‌ساز حادثه كربلا بوده‌اند ، تحت عنوان « اخلاق اجتماعى امام ( ع ) » مطرح مىكنيم .\r\n\r\n","description":"","footnote":" ( 1 ) - كشف الغمّه ، ج 2 ، ص 229 .  ( 2 ) - موسوعة كلمات الامام الحسين ( ع ) ، ص 465 .  ( 3 ) - مقتل الحسين ( ع ) ، مقرّم ، ص 357 . ","page_name":" 236 ","page_number":236},
  {"content":"\r\n\r\n\r\nفصل چهارم : اخلاق اجتماعى امام حسين ( ع )\r\nسخاوت و دستگيرى از مستمندان\r\nايثار و فداكارى\r\nتواضع و فروتنى\r\nصداقت و صراحت\r\nحلم و بردبارى\r\nغيرت دينى يا خشم مقدّس\r\nظلم‌ستيزى و دفاع از مظلومان\r\n\r\n","description":"","footnote":"","page_name":" 237 ","page_number":237},
  {"content":"\r\n . \r\n","description":"","footnote":"","page_name":" 238 ","page_number":238},
  {"content":"\r\n\r\nفصل چهارم : اخلاق اجتماعى امام حسين ( ع )\r\nبراى آن كه حيات مادّى انسان حفظ شود و ادامه يابد ، خداوند متعال غرايزى را در نهاد آدمى قرار داد . امّا چنان كه حيات انسان منحصر به عالم مادّى نمىشود ، ميل‌هاى او نيز در غرايز و كشش‌هاى مادّى خلاصه نمىگردد وكشش‌هاى ديگرى در او وجود دارد كه براساس توجّه به خود و تأمين احتياجات و منافع فردى نيست ، بلكه در افقى برتر قرار دارد ؛ از قبيل دوستى و محبّت نسبت به همنوعان ، ايثار و فداكارى در راه ديگران و مهر و عطوفت و مانند آن . از اين نوع گرايش‌ها كه توجّه انسان را به طور آگاهانه از محور « خود » خارج و به سمت غير معطوف مىگرداند ، به « عاطفه انسانى » تعبير مىشود . اين استعداد كه موهبتى الهى است ، از جمله امتيازات عالم انسانى ، و در اصل ، پرتوى از بُعد الهى و ملكوتى انسان است .\r\nهر چه انسان از نظر روحى و معنوى برتر باشد ، اين كشش‌هاى انسانى در او فعّال‌تر خواهد بود . « شهيد مطهّرى » ( ره ) در اين باره مىفرمايد :\r\nوقتى كه روح بزرگ شد ، جسم و تن چاره‌اى ندارد جز آنكه به دنبال روح بيايد ، به زحمت بيفتد و ناراحت شود . امّا روح كوچك ، به‌دنبال لقمه براى بدن مىرود ، اگرچه از راه دريوزگى و تملّق و چاپلوسى باشد . . . اساساً روح كه بزرگ شد ، تن به زحمت مىافتد ؛ و روح كه كوچك شد ، تن آسايش پيدا مىكند . « متنبّى » شاعر معروف عرب شعر خوبى دارد ، مىگويد :\r\n وَ اذا كانَتِ النُّفُوسُ كِباراً * تَعِبَتْ فى مُرادِهَا الْاجْسامُ « 1 »  \r\n\r\n","description":"","footnote":" ( 1 ) - حماسه حسينى ، ج 1 ، ص 143 ، وقتى كه روح ها بزرگ باشند ، بدن ها در تأمين مقاصد آنها به سختى مى افتند . ","page_name":" 239 ","page_number":239},
  {"content":"\r\n\r\nروح وقتى بزرگ بود ، انسان خود گرسنگى تحمّل مىكند و غذايش را به نيازمند مىبخشد ؛ چنان كه اهل بيت ( ع ) چنين كردند . و قرآن كريم در وصف آنان فرمود : « و يُطْعِمُونَ الطَّعامَ عَلى حُبِّهِ مِسْكيناً وَ يَتيماً وَ اسيراً . . . » « 1 » \r\nو براى نجات بشريت از تباهىها و ستم جبّاران جانش را فدا مىكند و آرزو مىكند در راه هدف‌هاى الهى و هدف‌هاى بزرگ خودش كشته شود .\r\nاستعداد عاطفى در انسان ، با تضعيف خودخواهى و سوق دادن انسان به سوى كمالات موجب رشد فضايل در انسان مىشود . اين فضايل ، شامل كليهء كمالاتى است كه براساس ديگر خواهى در انسان به وجود مىآيد ، از قبيل محبّت و دوستى ، ايثار و فداكارى ، عفو و گذشت ، بذل و بخشش ، تعاون و همكارى و به‌طور كلّى تقدّم غير بر خود .\r\nانبياء و اولياى الهى از اين نظر برترين انسان‌هاى عصر خويش بوده‌اند و اساساً يكى از عوامل موفّقيت آنان در پيشبرد اهداف الهى خودشان ، برخوردارى از عاطفه انسانى قوىّ بوده است .\r\nدر تعاليم اسلام خدمت به مردم و توجّه به اخلاق اجتماعى به‌عنوان عواملى كه در تعالى و تكامل روحى انسان نقش ايفا مىكند تلقّى شده است و تفكيك بُعد اجتماعى اسلام از بُعد روحانى و نفسانى آن ممكن نيست . از اين رو رعايت آداب زندگى و ايثار و فداكارى براى خلق خدا از ويژگىهاى يك مسلمان واقعى و از وسايل تعالى و تزكيه روح انسان و جامعه اسلامى شمرده مىشود . به عبارت ديگر اخلاق اجتماعى اسلام ، داراى دو بُعد است : بُعد معنوى و بُعد اجتماعى ؛ مثلًا وقتى يك مسلمان به ديگران احترام مىگذارد دو كار هم زمان انجام مىپذيرد ، ضمن احترام به ديگران كه در تأمين سلامت اجتماع مؤثر است روح خود را نيز از كبر و غرور صيقل مىدهد .\r\nمطلب ديگر اينكه رعايت اخلاق اجتماعى اسلام و داشتن عاطفه قوىّ ، موجب محبوبيّت شخص بين مردم خواهد شد .\r\n\r\n","description":"","footnote":" ( 1 ) - دهر ( 76 ) ، آيه 8 - 9 . و [ آنان 
  ] غذاى خود را با اينكه به آن علاقه ( نياز ) دارند ، به مسكين و يتيم و اسير مىدهند . ","page_name":" 240 ","page_number":240},
  {"content":"\r\n\r\nامام حسين ( ع ) از نظر عاطفى و رعايت اخلاق اجتماعى اسلام از برجسته‌ترين افراد روزگار بود . به همين جهت ، مورد توجّه مسلمانان قرار داشت . و اين خصلت در ارتقاء شخصيت اجتماعى حضرت ( ع ) مؤثر بوده و به نحوى ، در پيدايش قيام آن حضرت و در برآيند قيام ، نقش ايفاء كرده است .\r\nدر فصل سوم ، در مورد فضايل روحى امام ( ع ) مطالبى ذكر شد و برخى از خصوصيات شخصى آن حضرت ( ع ) كه به نحوى در پيدايش نهضت عاشورا مؤثر بوده‌اند بررسى گرديد . اينك در راستاى همان هدف ، برخى از « ويژگىهاى اخلاقى » آن بزرگوار را كه با مردم و اجتماع بشرى ارتباط مستقيم داشت ، مورد بررسى قرار مىدهيم .\r\n\r\nسخاوت و دستگيرى از نيازمندان\r\nسخاوت ، ضدّ بخل و از ثمرات زهد و بىاعتنايى به دنيا است كه از مشهورترين صفات پيغمبران خدا و اوصياء و اولياء و از صفات پسنديده است .\r\nبالاترين مراتب سخاوت ، ايثار است كه عبارت است از بخشش با وجود احتياج كه مورد ستايش خداى كريم است : « وَ يُؤثِرُونَ عَلى انْفُسِهِمْ وَ لَوْ كانَ بِهِمْ خَصاصَةٌ » « 1 » \r\nجود و بخشش و توجّه به امور نيازمندان ، علاوه بر اينكه روح انسان را تعالى مىبخشد ، سبب محبوبيت اجتماعى فرد نيز مىگردد . « مَنْ جادَ سادَ » « 2 »  كسى كه بخشنده بود سيادت و سرورى يافت و انسان‌هاى بخيل هرگز محبوبيت مردمى و جايگاه اجتماعى را به‌همراه ندارند .\r\nبا اين مقدّمه كوتاه ، به نمونه‌هايى از جود و سخاى امام حسين ( ع ) اشاره مىكنيم .\r\nاز ويژگىهاى سرور آزادگان ، حسين بن على ( ع ) سخاوتمندى و بخشندگى بود . او پناهگاه فقرا ، محرومين و نيازمندان بود . و كسانى كه بر او وارد مىشدند از عنايات و بخشش‌هايش بهره‌مند بودند و كسى از پيشگاه آن حضرت ( ع ) محروم بازنمىگشت .\r\n\r\n","description":"","footnote":" ( 1 ) - حشر ( 59 ) ، آيه 9 . آنها را بر خود مقدّم مىدارند هر چند خودشان بسيار نيازمند باشند .  ( 2 ) - غرر و درر ، آمدى ، ( شرح فارسى ) ، ج 7 ، ص 48 . ","page_name":" 241 ","page_number":241},
  {"content":"\r\n\r\n« ابن عساكر » مىنويسد :\r\nسائلى كوچه‌هاى مدينه را مىگشت تا به در خانه حسين بن على ( ع ) رسيد . در زد و اين اشعار را خواند :\r\n لَمْ يَخُبْ الْيَومُ مَن رَجاك و مَنْ * حَرَّكَ مِنْ خَلفِ بابِكَ الحَلقة\r\nوَ انْتَ جُودٌ وَ انْتَ مَعْدَنه * ابُوكَ مَنْ كانَ قاتَلَ الْفَسقة « 1 »  \r\nحسين ( ع ) مشغول نماز بود ، نمازش را كوتاه كرد و متوجّه اعرابى شد و نشانه‌هاى فقر و بيچارگى را در او مشاهده كرد . برگشت به اندرون و قنبر را صدا زد و فرمود : چقدر از مخارج ما نزد تو باقى مانده است ؟ قنبر گفت : دويست درهم كه بنا بود بين اهل بيت شما تقسيم كنم امام ( ع ) فرمود : آنها را بياور ، كسى بر ما وارد شده است كه به آن پول اولى و شايسته‌تر است آنگاه همهء دويست درهم را به اعرابى بخشيد و به او فرمود : از اينكه كم است عذر مىخواهم !\r\nاعرابى در حالى كه از فضل امام حسين ( ع ) بهره‌مند شده بود ، ضمن اشعارى بزرگى و عظمت خاندان پيامبر ( ص ) را ستايش كرد . « 2 » \r\nو آنگاه كه « اسامة بن زيد » در بستر بيمارى بود ، امام حسين ( ع ) او را عيادت كرد . او با ديدن حضرت ( ع ) گريه كرد . امام ( ع ) از علّت گريه وى پرسيد . عرض كرد شصت هزار درهم مديونم ، مىترسم مرگم فرا رسد و ذمّه‌ام مشغول بماند . امام ( ع ) فرمود : من همه آن را قبل از مرگ شما ادا مىكنم و برحسب وعده پرداخت نمود . « 3 » \r\n« خوارزمى » نيز حكايتى نقل مىكند كه به خوبى سخاوت و بزرگوارى امام حسين ( ع ) را نشان مىدهد . او مىنويسد :\r\nعربى نزد حسين بن على ( ع ) آمد و عرض كرد : اى پسر پيامبر ! يك ديه كامله را ضمانت كرده‌ام\r\n\r\n","description":"","footnote":" ( 1 ) - در مناقب آل ابىطالب ، ج 4 ، ص 65 . اين شعر به نحو ديگرى ذكر شده است . ترجمه : محروم برنمىگردد كسى كه امروز به اميد تو آمده و كوبه درِ ترا به صدا درآورده است . و حال آنكه تو مجسّمه جود و بخشش هستى و پدر تو قاتل فاسقان بود .  ( 2 ) - ترجمة الامام الحسين ( ع ) ، ابن عساكر ، ص 229 - 230 .  ( 3 ) - سفينة البحار ، شيخ عباس قمى ، ج 1 ، ص 609 ؛ ائمتنا ، ج 1 ، ص 195 . ","page_name":" 242 ","page_number":242},
  {"content":"\r\n\r\nو از اداى آن عاجز شده‌ام ؛ با خود گفتم شايسته است از يك شخصيت كريم‌النفس حاجت خود را طلب كنم و كريم‌تر از اهل بيت پيامبر ( ص ) نيافتم ، لذا خدمت شما رسيدم .\r\nامام حسين ( ع ) فرمود : اى برادر عرب ! سه چيز از تو مىپرسم ، اگر به يكى از آنها پاسخ دادى يك سوم و اگر به دو تاى آنها جواب دادى دو سوم و اگر همه آنها را پاسخ دادى همه بدهى تو را پرداخت مىنمايم .\r\nاعرابى گفت : آيا كسى مانند تو كه از اهل علم و شرف هستيد از امثال من سؤال كند ؟ !\r\nحضرت ( ع ) پاسخ داد : از جدّم رسول خدا ( ص ) شنيدم كه مىفرمود : نيكى و احسان به اندازه معرفت و شناخت [ بايد باشد . 
  ]\r\nاعرابى گفت : از آنچه مىخواهى بپرس ؛ اگر دانستم مىگويم و الّا از شما ياد مىگيرم .\r\nامام حسين ( ع ) پرسيد : بهترين اعمال كدامند ؟ گفت : ايمان به خدا . حضرت پرسيد : وسيله نجات از مهلكه چيست ؟ گفت : اعتماد به خداى متعال . امام ( ع ) پرسيد : چه چيزى موجب زينت شخص است ؟ گفت : علمى كه همراه حلم و بردبارى باشد . امام ( ع ) فرمود : اگر آن نبود چه ؟ گفت : مالى كه با مروّت و جوانمردى باشد . امام حسين ( ع ) فرمود : اگر آن نبود چه ؟ او گفت : فقرى كه مقرون به صبر باشد . امام ( ع ) پرسيد : اگر آن نبود چه ؟ گفت : صاعقه و بلايى كه از آسمان فرود آيد و آن شخص را نابود سازد .\r\nامام حسين ( ع ) خنديد و كيسه‌اى به او داد كه هزار دينار داخل آن بود . و انگشتر خود كه نگين قيمتى داشت و دويست درهم مىارزيد ، به وى عطا كرد و فرمود : كيسه را به طلبكاران بده و انگشتر را در معاش خود مصرف كن .\r\nاعرابى كيسه و انگشتر را گرفت و گفت : « اللَّه اعْلَمُ حَيْثُ يَجْعَل رسالَتَهُ » « 1 »  ؛ خدا آگاه‌تر است كه رسالت خود را در كجا قرار دهد .\r\nهمچنين حسن بصرى در اين باره مىگويد :\r\nحسين‌بن‌على ( ع ) بزرگوارى زاهد ، با ورع ، صالح ، خيرخواه و خوش اخلاق بود . روزى با عده‌اى از يارانش به باغش رفتند . در اين باغ غلامى به نام « صافى » كار مىكرد . وقتى نزديك باغ شدند ،\r\n\r\n","description":"","footnote":" ( 1 ) - مقتل الحسين ( ع ) ، خوارزمى ، ج 1 ، ص 227 . ","page_name":" 243 ","page_number":243},
  {"content":"\r\n\r\nامام ( ع ) ديد غلام نشسته و مشغول غذا خوردن است . امام حسين ( ع ) تأملى كرد و از دور ناظر اعمال او بود . ديد وى يك قرص نان برمىدارد ، نصف آن را به سگ مىدهد و نصفش را خودش مىخورد ، و بعد از اينكه از خوردن غذا فارغ شد با اين كلمات شكر و ثناى خدا گفت :\r\n« الحمد لله رب العالمين اللهم اغفر لى ، و اغفر سيّدى و بارِك له كما باركتَ على ابَوَيه برحمتك يا ارحم الراحمين . »\r\nدر اين هنگام امام ( ع ) بدون خبر وارد باغ شد . غلام گفت : آقاى من و آقاى مؤمنين مرا ببخش ، من شما را نديدم . امام حسين ( ع ) فرمود : تو مرا ببخش اى غلام كه بدون اذن تو به باغ تو داخل شدم . غلام گفت : اين كلام از بزرگوارى شما و تواضع شما نشأت گرفته است .\r\nآنگاه امام ( ع ) از فلسفه نان دادن او به سگ پرسيد . غلام گفت : مولاى من اين سگ هنگام غذا خوردن به من نگاه مىكرد و من از او خجالت مىكشيدم كه نان را تنهايى بخورم علاوه بر اين ، آن سگ مزرعه شماست كه بستان و باغ شما را حراست مىكند و من هم غلام شمايم روزى شما را با هم مىخوريم . امام حسين ( ع ) از اين جمله متأثر شد و گريست و فرمود تو را در راه خدا آزاد كردم و دو هزار دينار به تو بخشيدم .\r\nغلام‌گفت : اگر مرا آزادكنى ، باز خدمتگزارى شما را رها نمىكنم و از بُستان شما جاى ديگر نمىروم .\r\nامام ( ع ) فرمود : باغ را به تو بخشيدم و ما اينك ميهمان تو هستيم ! « 1 »  »\r\nجود و سخاى امام حسين ( ع ) همانند والدين گرامىاش مورد ستايش خداى متعال قرار گرفت . « شيخ طوسى » مىفرمايد :\r\nچنان كه خاصّه و عامّه روايت كرده‌اند ، آيه شريفهء « وَ يُطْعِمُونَ الطَّعامَ عَلى حُبِّهِ مِسْكيناً وَ يَتيماً وَ اسيراً انَّما نُطْعِمُكُمْ لِوَجْهِ اللَّهِ لا نُريدُ مِنْكُمْ جَزاءً وَ لا شُكُوراً » « 2 »  درباره على ، فاطمه ، حسن و حسين ( ع ) نازل گرديده است . آنگاه كه سه شب افطار خويش را به مسكين ، فقير و اسير ايثار كردند و خود گرسنگى را تحمّل نمودند . « 3 » \r\n\r\n","description":"","footnote":" ( 1 ) - مقتل الحسين ( ع ) ، خوارزمى ، ج 1 ، ص 223 .  ( 2 ) - انسان ( 76 ) ، آيه 9 . و غذاى ( خود ) را با اينكه به آن علاقه ( نياز ) دارند به مسكين و يتيم و اسير مىدهند . ( و مىگويند ) ما شما را به خاطر خدا اطعام مىكنيم ، و هيچ سپاس و پاداشى از شما نمىخواهيم .  ( 3 ) - ائمتنا ، ج 1 ، ص 182 ، به نقل از التبيان فى تفسير القران ، ج 1 ، ص 211 . ","page_name":" 244 ","page_number":244},
  {"content":"\r\n\r\nاحسان سيدالشهداء ( ع ) در جريان نهضت عاشورا در حدّ اعلى به منصه ظهور رسيد .\r\nيكى از آن موارد جايى است كه سپاه تشنه حرّ بن يزيد رياحى با سپاه امام حسين ( ع ) روبرو گشت .\r\n« شيخ مفيد » در اين باره مىگويد :\r\nآن روز هوا بىاندازه گرم بود ، ياران اباعبدالله ( ع ) همگى عمامه بر سر نهاده و شمشير بر كمر بسته آماده فرمان بودند . امام حسين ( ع ) به ياران خود فرمود :\r\nلشكريان و اسبان حرّ را آب بدهيد . ياران وفادار حسب‌الامر كاسه‌ها و طاس‌ها را از آب پر مىكردند و در برابر اسبان مىبردند . . . بدين ترتيب همه افراد و حيوانات به دست سپاهيان حضرت ( ع ) سيراب شدند ! « 1 » \r\nدر كتب تاريخى حكايت‌هاى فراوانى از بخشش و گذشت سرور آزادگان حسين بن على ( ع ) نقل شده است كه اين موارد را به عنوان نمونه متذكّر شديم .\r\nاين روحيه و منش ، علاوه بر اينكه نشان دهنده سلامت روحى و تعالى شخصيت امام حسين ( ع ) است شخصيت اجتماعى آن حضرت ( ع ) را نيز بيانگر است .\r\n\r\nايثار و فداكارى\r\nيكى از تحوّلاتى كه به بركت اسلام و در پرتو احكام نورانى قرآن و سيرهء پيامبر خاتم ( ص ) در مردم پديد آمد تحوّل در ارزش‌ها بود . مردمى كه تمام ارزش نزد آنها نژاد و قبيله و ثروت بود حاضر شدند براى دفاع از مكتب ، جان و مال و ثروت خويش را فدا كنند . و گاهى پدر و پسر هر دو در جبهه حضور پيدا مىكردند و اگر امكان شركت براى هر دو نبود بين آنان براى شركت در جهاد اختلاف پيش مىآمد كه براى حلّ مشكل از قرعه استفاده مىكردند ، چنان كه در جنگ احد پدر « خثيمه » آمد و به پيامبر ( ص ) عرض كرد : « تأسف مىخورم كه توفيق حضور در جنگ بدر را نيافتم ، قرعه به نام پسرم افتاد و او به فيض شهادت نايل شد . . . يا رسول‌الله ! از خداوند براى من شهادت در راه خدا را طلب كنيد . » « 2 » \r\n\r\n","description":"","footnote":" ( 1 ) - الارشاد ، ص 426 .  ( 2 ) - المغازى ، محمد بن عمر بن واقدى ، ج 1 ، تحقيق دكتر مارسدن جونس ، 1414 ه . ق . ص 213 . ","page_name":" 245 ","page_number":245},
  {"content":"\r\n\r\nهمچنين در پرتو تعاليم الهى ، مردمى كه تمام همّتشان تأمين نيازهاى حيوانى بود به جايى از معنويت رسيدند كه بستر شهادت را بر حجله عروسى ترجيح دادند و ديگران را در بهره بردن از امكانات مادّى بر خود مقّدم داشتند در حالى كه خود نيازمند آنها بودند ؛ « وَ يُؤْثِرُونَ عَلى انْفُسِهِمْ وَ لَوْ كانَ بِهِمْ خَصاصَة « 1 »  . »\r\nاين روحيه ، در اثر انحرافات فكرى و فرهنگى كه پس از رحلت پيامبر ( ص ) در دوران حكّام غاصب مخصوصاً عثمان و معاويه تا سال 61 هجرى پديد آمده بود ، به كلّى دگرگون شد ؛ و بار ديگر ديدگاه‌هاى مادّى جايگزين ارزش‌هاى معنوى گشته بود . مردم مسلمان به تباهى كشيده شدن جامعه دينى را مىديدند ولى حاضر نبودند از دنياى دون دست كشيده و در راه خدا فداكارى نمايند .\r\nسرور آزادگان جهان حسين بن على ( ع ) در اين مقطع وارد صحنه شد و بار ديگر با ايثار و فداكارى خويش ، غيرت دينى مسلمانان را تحريك نموده و با آنچه در توان داشت به ميدان مبارزه با كفر و نفاق برخاست . ايشان با اين حركت درس از خودگذشتگى به انسان‌ها آموخت و فرمود :\r\nاين سخن پيامبر ( ص ) است كه خطاب به مردم فرمود : اگر پادشاه ستمگرى ديديد كه حرام الهى را حلال مىشمارد و عهد خدا را شكسته است و با سنت پيامبرش مخالفت مىكند و در بين بندگان خدا به گناه حكمرانى مىنمايد بر خدا است كه او را بر جايگاهى كه شايسته اوست داخل كند . آگاه باشيد ! آنها ( بنىاميّه ) اطاعت شيطان را به‌جاى اطاعت خدا برگزيده‌اند و فساد را ترويج و حدود الهى را ترك گفته‌اند . . . و من شايسته‌ترين فرد هستم كه بايد اين وضع را دگرگون سازم . « 2 » \r\nو براى تحقق اين هدف نهضت خود را شروع كرد و در اين راه براى هرگونه ايثار آمادگى داشت و لذا هنگامى كه به قصد كوفه از مكّه خارج مىشد فرمود :\r\n\r\n","description":"","footnote":" ( 1 ) - حشر ( 59 ) ، آيهء 9 . آنان ( انصار ) مهاجران را بر خود مقدم داشته هر چند به آنها ( امكانات ) نيازمند بودند .  ( 2 ) - الكامل فى التاريخ ، ابن اثير ، ج 2 ، ص 553 . ","page_name":" 246 ","page_number":246},
  {"content":"\r\n\r\nمَنْ كانَ فينا باذِلًا مُهْجَتَهُ ، وَ مُوَطِّناً عَلى لِقاءِ اللّهِ نَفْسَهُ فَلْيَرْحَلْ فَانّى راحِلٌ مُصبحاً ان‌ْشاء اللّه تعالى . « 1 » \r\nهر كس مىخواهد ( در راه خدا ) جانش را بدهد و مشتاق لقاء خداست پس بايد كوچ كند كه‌من صبح فردا حركت خواهم كرد . ان شاءاللَّه تعالى\r\nو در نامه‌اى خطاب به بنى هاشم نوشت :\r\nكسى كه به من ملحق شود به شهادت مىرسد و كسى كه تخلّف كند پيروز و سعادتمند نخواهد بود . « 2 » \r\nحضرت با آگاهى از مشكلات و تنگناهاى موجود ، همراه خانواده و اصحابش به طرف عراق حركت كرد ؛ حتّى زمانى كه متوجّه شد مردم كوفه به عهد خود وفا نكرده‌اند و سفيرش ، حضرت مسلم ( ع ) نيز به شهادت رسيده است ، بدون كوچك‌ترين ترديد ، به حركت خود ادامه داد و در روز عاشورا آن حماسه بزرگ را آفريد و عزيزانش را يكى پس از ديگرى به مسلخ عشق فرستاد و در پايان ، خودش نيز به ميدان مبارزه شتافت و بزرگ‌ترين ايثار و فداكارى تاريخ را با اين نهضت ورق زد .\r\n« ابن عساكر » مىنويسد : « حسين بن على ( ع ) در كربلا شاهد كشته شدن شانزده نفر از اهل‌بيتش بود . « 3 »  »\r\nايثار امام حسين ( ع ) غيرت دينى و روحيه ايثار و فداكارى را در مسلمانانِ بيدار و آزاده زنده كرد و حركت جابرانه امويان را دچار اضطراب نمود .\r\nبدون ترديد ، اين روحيه ايثار و گذشت كه در نفس بلند امام حسين ( ع ) وجود داشت ، يكى از زمينه‌هاى تحقق نهضت عاشورا است .\r\n\r\n","description":"","footnote":" ( 1 ) - كشف الغمّة ، ج 2 ، ص 241 .  ( 2 ) - مناقب آل ابىطالب ( ع ) ، ابن شهرآشوب ، ج 4 ، ص 76 .  ( 3 ) - ترجمة الامام الحسين ( ع ) ، ص 350 . برخى از منابع تعداد شهداء بنى هاشم غير از امام حسين ( ع ) را 17 نفر دانسته‌اند . ( ر . ك . بحارالانوار ، ج 45 ، ص 65 ) ","page_name":" 247 ","page_number":247},
  {"content":"\r\n\r\n\r\nتواضع و فروتنى\r\nتواضع به معناى « فرو دانستن خويش و تعظيم ديگران » ، از صفات پسنديده است كه از تعالى و بزرگى روح نشأت مىگيرد و مايهء شرف و مكانت اجتماعى فرد مىگردد .\r\nتواضع صفتى است كه خداوند متعال بهترين خلق خود ، يعنى حضرت محمد ( ص ) را به آن امر فرمود : « وَ اخْفِضْ جَناحَكَ لِمَنْ اتَّبَعَكَ مِنَ الْمُؤْمِنين . » « 1 » \r\nفروتنى از معرفت ، خداشناسى و توحيد و علم و حكمت نشأت مىگيرد و تكبّر بشر ناشى از جهل و نادانى و غفلت اوست . انبيا و ائمه ( ع ) از آن جهت كه سرچشمه عرفان و علم و معرفت هستند از متواضع‌ترين افراد مىباشند و امام حسين ( ع ) نيز به همين دليل مظهر تواضع و فروتنى ، و در مقابل بندگان شايسته خداى تعالى خاكسار بود .\r\nبراى اثبات اين مطلب نمونه‌هاى از تواضع آن حضرت ( ع ) را ذكر مىكنيم :\r\nحسين بن على ( ع ) با فقرا و درويشان مىنشست و با آنان به گفت و گو مىپرداخت ؛ و اين جمله شريفه را تكرار مىكرد : « انَّ اللَّه لا يُحِبُّ الْمُتَكَبِّرينَ » همانا خدا متكبّران را دوست ندارد . روزى به جمعى از كودكان گذر مىكرد كه در كنار سفره‌اى در حال خوردن نان بودند و از امام ( ع ) تقاضا كردند از غذاى آنان ميل فرمايد .\r\nامام ( ع ) دعوت آنان را اجابت نمود . سپس آنها را به منزل خويش برد و طعام و لباس به آنان عنايت كرد و فرمود : اينها از من سخىتر هستند ؛ زيرا همهء موجودى خود را به من بذل كردند و اما من بخشى از آنچه داشتم به ايشان دادم . « 2 » \r\n« ابن شهرآشوب » مىنويسد :\r\nامام حسين ( ع ) از كوچه‌اى عبور مىكرد عدّه‌اى از مساكين و درويشان را ديد كه دور هم نشسته و غذا مىخورند . وقتى امام ( ع ) را ديدند از او دعوت كردند . حضرت ( ع ) با كمال تواضع در ميان آنها نشست و از اينكه نمىتوانست از غذاى آنها بخورد عذرخواهى نمود و از آنان\r\n\r\n","description":"","footnote":" ( 1 ) - شعراء ( 26 ) ، آيه 215 . و بال و پر خود را براى مؤمنانى كه از تو پيروى مىكنند بگستر .  ( 2 ) - مقتل الحسين ( ع ) ، خوارزمى ، ج 1 ، ص 224 . ","page_name":" 248 ","page_number":248},
  {"content":"\r\n\r\nدعوت كرد به منزلش بروند . وقتى آنان به خانهء امام ( ع ) آمدند با مهربانى از آنان پذيرايى كرد و به هر يكى از آنها جامه و چند درهم عنايت فرمود . « 1 » \r\nامام حسين ( ع ) مورد احترام وافر مردم مسلمان بود ؛ زيرا هميشه پياده به حجّ مىرفت و خود را عبد خدا مىدانست . « 2 »  با مردم زندگى مىكرد ، با فقرا معاشرت مىنمود و به همين جهت كسانى كه امام حسين ( ع ) را مىشناختند از صميم دل به او احترام مىگذاشتند .\r\nاساساً انبياء و ائمه ( ع ) به دليل همين خصلت‌هاى انسانى ، در طول تاريخ مراد و محبوب و معشوق انسان‌هاى وارسته و آزاده قرار گرفتند ؛ بر خلاف احترام مردم به سلاطين و قدرتمندان كه احترام به آنها صورى و ظاهرى ، و تنها به خاطر دبدبه و كبكبهء ظاهرى آنها بوده است .\r\nدر روز عاشورا نيز امام حسين ( ع ) حركت فوق‌العاده‌اى انجام داد كه از قلب رئوف و از روح بلند و متواضعش نشأت مىيافت و آن اين بود كه وقتى بالاى سر غلامش رسيد او در لحظات آخر جان دادن بود ؛ غلام آنگاه كه امام ( ع ) را بالاى سر خود ديد لبخند زد .\r\n گر طبيبانه بيايى به سر بالينم * به دو عالم ندهم لذّت بيمارى را \r\nامام حسين ( ع ) خم شد و صورتش را روى صورت غلام قرار داد ؛ همانطور كه نسبت به على اكبرش اظهار محبّت كرده بود . « 3 » \r\n\r\nصداقت و صراحت\r\nاز خصلت‌هايى كه مرضىّ خداى متعال و بندگان شرافتمند و آزاده اوست ، صداقت و صراحت در بيان و عمل مىباشد . معاشرت و زندگى با صادقين بركات مادّى و معنوى را به دنبال دارد ؛ لذا خداوند تعالى مؤمنان را به تقوا و همراهى با صادقين امر فرموده است :\r\n\r\n","description":"","footnote":" ( 1 ) - مناقب آل ابىطالب ، ابى جعفر رشيدالدين محمد بن على بن شهرآشوب ، ج 4 ، ص 66 .  ( 2 ) - مقتل الحسين ( ع ) ، خوارزمى ، ج 1 ، ص 216 .  ( 3 ) - اعيان الشيعه ، ج 1 ، ص 607 ؛ مقتل الحسين ، خوارزمى ، ج 2 ، ص 24 . ","page_name":" 249 ","page_number":249},
  {"content":"\r\n\r\n« يا ايُّهَا الّذينَ امَنُوا اتَّقُوا اللَّهَ وَ كُونُوا مَع‌َالصَّادقين » « 1 »  يعنى باكسانى باشيد كه در گفتار و رفتار ، راستى و درستى را پيشهء خود ساخته‌اند و از نيرنگ و خدعه و دروغ به دورند .\r\nو صادقين را در سوره بقره چنين معرّفى كرد :\r\n. . . بلكه نيكى ( و نيكوكار ) كسى است كه به خدا و روز رستاخيز و فرشتگان و كتاب ( آسمانى ) و پيامبران ايمان آورده و مال ( خود ) را ، با همهء علاقه‌اى كه به آن دارد ، به خويشاوندان و يتيمان و مسكينان و واماندگان در راه و سائلان و بردگان ، انفاق مىكند ؛ نماز را بر پا مىدارد و زكات را مىپردازد و كسانى كه به عهد خود وفا مىكنند ؛ و در برابر محروميت‌ها و بيمارىها و در ميدان جنگ ، استقامت به خرج مىدهند . اينها هستند كه راست مىگويند و اينها پرهيزگاران هستند . « 2 » \r\nمصداق اتمّ و اكمل صادقان ، آل محمد ( ص ) مىباشند ؛ چنان‌كه امام صادق ( ع ) در تفسير آيه شريفه « وَ كُونُوا مَعَ الصَّادِقينَ » فرمودند : « مراد از صادقين ، محمّد ( ص ) و اهل بيتش ( ع ) هستند . » « 3 » \r\nو از صفات سرور آزادگان جهان حسين بن على ( ع ) اين بود كه در طول حيات خويش همواره از صراحت لهجه و صداقت در گفتار و رفتار برخوردار بود و هرگز خدعه و نيرنگ و دروغ در زندگى آن حضرت ( ع ) وجود نداشت . و در توصيف راستى فرمود : « الصِّدْقُ عِزٌّ وَالْكِذْبُ عَجْزٌ » « 4 »  راستى مايه عزّت و دروغ مايهء ذلّت است .\r\nبه همين جهت ، هنگامى كه « وليد » حاكم مدينه شبانه ايشان را دعوت كرد و مرگ معاويه را به او خبر داد و از او براى يزيد بن معاويه طلب بيعت كرد ؛ حضرت ( ع ) در نهايت صداقت و صراحت فرمود :\r\nيا امير ! انّا اهلُ بيتِ النُّبُوةِ ، وَ مَعْدِنُ الرِّسالَةِ ، وَ مُخْتَلَفُ الْمَلائِكَةِ ، وَ مَهْبَطُ الرَّحْمَةِ ، بِنا\r\n\r\n","description":"","footnote":" ( 1 ) - توبه ( 9 ) ، آيه 119 . اى كسانى كه ايمان آورده‌ايد ! از ( مخالفت فرمان ) خدا بپرهيزيد و با صادقان باشيد .  ( 2 ) - بقره ( 2 ) ، آيه 177 .  ( 3 ) - تفسير مجمع البيان ، الشيخ ابو على الفضل بن الحسن الطبرسى ، ج 3 ، ص 81 .  ( 4 ) - تاريخ يعقوبى ، ج 2 ، ص 246 . ","page_name":" 250 ","page_number":250},
  {"content":"\r\n\r\nفَتَحَ اللَّهُ وَ بِنا خَتَم ، و يزيدُ رَجُلٌ فاسِقٌ ، شارِبُ خَمْرِ ، قاتِلُ نَفْسٍ ، مُعْلِنٌ بِالْفِسْقِ فَمِثْلى لا يُبايِعُ مِثْلَهُ . « 1 » \r\nهمچنين برخورد صادقانه امام حسين ( ع ) با جريان خبر شهادت حضرت مسلم ( ع ) و منصرف شدن مردم كوفه از همكارى با امام ( ع ) از اين قبيل است . چنان‌كه روشن است قضيه شهادت مسلم ( ع ) سفير امام ( ع ) و خبر بىوفايى مردم كوفه ، مطلب بسيار ناگوارى براى قافله كربلا بود . امّا امام حسين ( ع ) در نهايت صراحت و صداقت مطلب را با اطرافيان خود در ميان گذاشت و فرمود :\r\nقَدْ اتانا خَبَرٌ فَظيعٌ : قُتِل مُسْلِمُ بن عقيلُ و هانىء بن عُروة و عبدالله بن يَقْطُر ، وَ قَدْ خَذَلَنا شيعَتُنا فَمَنْ احَبَّ مِنْكُمُ الْانصِرافَ فَلْيَنْصَرْف ، ليس عليه زمام . . . « 2 » \r\nخبر ناگوار شهادت مسلم و هانى و عبدالله به ما رسيد و معلوم شد شيعيان ما ، ما را رهاكرده‌اند ، پس هر يك از شما كه مىخواهد برگردد بازگردد ، بر او هيچ مانعى نيست .\r\n« شيخ مفيد » ( ره ) در اين باره مىفرمايد :\r\nحسين ( ع ) شايسته نمىديد اصحابش را بدون اطّلاع از چنين حادثه‌اى به چنگال دشمن بيندازد .\r\nلذا اخبار كوفه را بدون كم و زياد به آنان منتقل نمود . « 3 » \r\nنمونه ديگر از صراحت و صداقت امام حسين ( ع ) ، سخنرانى شب عاشوراى اوست كه به اصحابش حوادث روز عاشورا را بيان كرد و خبر شهادت همه آنها را اطّلاع داده و از آنها خواست شبانه خيمه‌ها و قافله را ترك كنند ؛ امّا هيچ يك از ايشان حاضر به ترك صحنه نشدند . « 4 » \r\n\r\n","description":"","footnote":" ( 1 ) - مقتل الحسين ( ع ) ، خوارزمى ، ج 1 ، ص 267 . اى امير ! ما اهل بيت نبوت و معدن رسالتيم ، ماييم كه فرشتگان به خانه ما رفت و آمد دارند . محل نزول رحمت الهى ماييم [ عالم 
  ] با ما آغاز گشت و با ما پايان خواهد يافت . ولى يزيد مردى است فاسق ، شراب خوار ، خونريز و متجاهر به فسق ، شخصى همچون من با شخصى چون يزيد بيعت نمىكند .  ( 2 ) - الارشاد ، ج 2 ، ص 424 .  ( 3 ) - همان .  ( 4 ) - اعيان الشيعه ، ج 1 ، ص 600 . ","page_name":" 251 ","page_number":251},
  {"content":"\r\n\r\n\r\nحلم و بردبارى\r\nحلم عبارت است از اطمينان نفس به نحوى كه قوّهء غضبيه به آسانى آن را تحريك نكند و مشكلات روزگار او را از پا در نياورد .\r\nانبياء و ائمه ( ع ) از اين نظر سرآمد بشريت بودند . آن بزرگواران در رفتار خود با مردم ، نرم‌خو ، ملايم و گشاده‌رو بودند . و در برابر تندىها و ناملايمات روزگار و بىنزاكتى مردم تحمّل داشتند . نرمش عظيم و تحمّل قهرمانانه آنان موجب مىگشت كه بسيارى از گمراهان به راه راست هدايت شوند ؛ چنان كه قرآن كريم موفقيّت پيامبر اسلام ( ص ) را بر اين اصل مبتنى مىداند و مىفرمايد :\r\nفَبما رَحْمَةٍ مِنَ اللَّهِ لِنْتَ لَهُمْ وَ لَوْ كُنْتَ فَظّاً غَليظَ الْقَلْبِ لَانْفَضُّوا مِنْ حَوْلِكَ « 1 » \r\nبه ( بركت ) رحمت الهى ، در برابر آنان ( مردم ) نرم ( و مهربان ) شدى ! و اگر خشن و سنگدل بودى ، از اطراف تو پراكنده مىشدند .\r\nيكى از صفات بارز امام حسين ( ع ) ( كه مورد اتفاق راويان است ) « 2 »  اين بود كه با كمال بردبارى با افراد خطاكار برخورد مىكرد و گاهى به اين‌گونه افراد احسان نيز مىنمود ، تا اينكه ادب شوند . چنان كه وقتى حضرت ( ع ) تصميم داشت با يكى از غلامانش كه تخلّف كرده بود برخورد نمايد ، او گفت : اى مولاى من ! خداى تعالى فروبرندگان خشم را ستايش مىكند و مىفرمايد : وَالْكاظِمينَ الْغَيظِ .\r\nامام ( ع ) فرمود : او را رها كنيد من خشم خود را فرو بردم . سپس غلام گفت : وَالْعافينَ عَنِ النَّاسِ . حضرت ( ع ) فرمود : همانا من تو را عفو نمودم . و غلام با قرائت « وَاللَّه يُحِبُّ الُمحْسِنينَ » نيكى و احسان از امام ( ع ) استدعا كرد . حضرت فرمود : « انْتَ حُرٌّ لِوَجْهِ اللَّه . . . و لَكَ ضِعْفُ ما كُنتُ اعْطيكَ » تو براى رضاى خدا آزادى و براى تو است دو برابر آنچه به تو دادم . « 3 » \r\n\r\n","description":"","footnote":" ( 1 ) - آل عمران ( 3 ) ، آيه 159 .  ( 2 ) - حياة الامام الحسين ( ع ) ، باقر شريف القرَشى ، ج 1 ، ص 124 .  ( 3 ) - ائمتنا ، على محمدعلى دخيل ، ج 1 ، ص 191 . ","page_name":" 252 ","page_number":252},
  {"content":"\r\n\r\nبرخورد كريمانه امام حسين ( ع ) با سپاه « حُرّ » كه براى متوقّف ساختن او بسيج شده بودند نمونه ديگرى از حلم و بردبارى حضرت ( ع ) است . حتى موقعى كه نامه « ابن زياد » مبنى بر سخت‌گيرى نسبت به قافله كربلا به حرّ رسيد . « زهير بن قين » به امام ( ع ) عرض كرد :\r\nبه خدا سوگند ، آن سپاهى كه پس از اينها بيايند بسى بيشتر باشند ؛ اجازه بده تا هم اكنون با اين گروه نبرد كنيم . آن حضرت ( ع ) فرمود : « من آغازگر جنگ نخواهم بود . « 1 »  »\r\nدر روز عاشورا قبل از آغاز جنگ ، شمر جسارتى كرد . « مسلم بن عوسجه » خواست آن ملعون را به درك و اصل كند امّا حضرت اجازه نداد ؛ زيرا نمىخواست شروع كننده جنگ باشد و خشم خود را فرو برد . « 2 »  حضرت در برابر هجوم بلاها و گرفتارىها ، بردبار بود و هرگز كلامى كه بيانگر عدم رضايت او از وضعيتى كه پيش آمده ، صادر نشد .\r\nاين ويژگى اخلاقى امام حسين ( ع ) در محبوبيت او در بين مردم و ساختن شخصيت اجتماعى آن حضرت ( ع ) مؤثر بوده است .\r\n\r\nغيرت دينى يا خشم مقدّس\r\nآنچه از عفو و گذشت و حلم و بردبارى سيّدالشهدا ( ع ) بيان شد ، مربوط به امور شخصى آن بزرگوار و براى تربيت افراد انجام پذيرفته است ؛ امّا نسبت به ضايع شدن حقوق الهى و حقوق مسلمانان هرگز مدارا و حلم را روا نمىدانستند و نهضت خونين حسينى برجسته‌ترين جلوهء غيرت دينى « خشم مقدّس » است ، چه اينكه اين امر راز عظمت مسلمانان و بقاى اسلام مىباشد .\r\nچنان كه پيامبر خاتم ( ص ) و اصحابش از طرف خداى تعالى به اين صفت معرّفى شده‌اند :\r\nمُحَمَّدٌ رَسُولُ اللّهِ وَالَّذينَ مَعَهُ اشِدّاءُ عَلَى الْكُفَّارِ رُحَماءُ بَيْنَهُمْ « 3 » \r\nمحمّد ( ص ) فرستاده خداست و كسانى كه با او هستند در برابر كفّار سخت گير و در ميان خود رحيم و مهربانند .\r\n\r\n","description":"","footnote":" ( 1 ) - اعيان الشيعه ، ج 1 ، ص 596 .  ( 2 ) - الارشاد ، ج 2 ، ص 448 .  ( 3 ) - فتح ( 48 ) ، آيهء 49 . ","page_name":" 253 ","page_number":253},
  {"content":"\r\n\r\nچنان كه خداى متعال كه ارحم الراحمين است در مورد كسانى كه كافرند و يا هتّاكى را به اوج مىرسانند ، اشَدُّ الْمُعاقبين است .\r\nامام حسين ( ع ) در قول و عمل بيان كرد كه « دين اسلام » گوهر بىهمتايى است كه اگر به خطر افتد جان و مال را بايد فدايش كرد و در اين راه از هيچ كوششى دريغ ننمود و با احدى سازش نكرد ، زيرا انسانيت انسان در پرتو دين تحقق مىيابد و انسان بى دين از چهارپايان پست‌تر است . « انْ هُمْ الّا كَالْانْعامِ بَلْ هُمْ اضَلّ سَبيلًا » « 1 » \r\nبراى سرور آزادگان جهان حسين بن على ( ع ) تعطيلى حدود الهى بقدرى سنگين بود كه فرمود :\r\nآيا نمىبينيد به حق عمل نمىشود و از باطل اجتناب نمىگردد ؟ در چنين محيطى انسان مؤمن مرگ را بر زندگى ترجيح مىدهد . « 2 » \r\nزبان حال حضرت ( ع ) اين بود : اگر دين جدّم رسول الله ( ص ) باقى نمىمانَد مگر با كشته شدن من ، پس اى شمشيرها مرا دريابيد .\r\nوجود غيرت دينى و « خشم مقدس » در ابا عبدالله الحسين ( ع ) يكى ديگر از عوامل و زمينه‌هاى شخصيتى قيام عاشورا است .\r\n\r\nظلم ستيزى و دفاع از مظلومان\r\nيكى از خصوصيات اولياى خدا ، مقاومت آنان در مقابل ستمگران و جنايتكاران فاسد است ، و مبارزه با جبّاران ، يكى از سياست‌هاى اصولى آنان به شمار مىرود . اين عهدى است كه خداى تعالى از بندگان صالح خود گرفته است ؛ چنان‌كه على ( ع ) در هنگام قبول خلافت اسلامى فرمود :\r\n. . . اگر نبود عهد و مسؤوليتى كه خداوند از علماء و دانشمندان ( هر جامعه ) گرفته كه در برابر شكم‌خوارى ستمگران و گرسنگى ستمديدگان سكوت نكنند ، من مهار شتر خلافت را رها مىساختم و از آن صرف‌نظر مىنمودم . « 3 » \r\n\r\n","description":"","footnote":" ( 1 ) - فرقان ( 25 ) ، آيه 44 . آنان فقط همچون چارپايانند بلكه گمراهترند .  ( 2 ) - تاريخ طبرى ، ج 4 ، ص 305 .  ( 3 ) - نهج‌البلاغه ، خطبه 3 . ","page_name":" 254 ","page_number":254},
  {"content":"\r\n\r\nحسين بن على ( ع ) از اين جهت سرآمد اولياى الهى است . او براى سركوب بنىاميّه و ستيزه با ظلم و فساد آنان ، با تمام هستى به مبارزه برخاست و در اين راه ، جان خود و عزيزانش را فدا كرد . او در يكى از بيانات خويش فرمود :\r\nاين قوم ( بنى اميّه ) اطاعت شيطان را به جاى اطاعت و بندگى خدا برگزيده‌اند و در زمين فساد را ترويج و حدود الهى را تعطيل نموده‌اند . شراب مىنوشند و در اموال فقرا و مساكين تصرّف مىكنند . و من شايسته‌ترين فرد براى نصرت و يارى دين خدا و جهاد در راه او مىباشم . « 1 » \r\nدر بيانى ديگر پس از تبيين وضعيّت اسف‌بار جامعه اسلامى فرمود :\r\nفَانّى لا ارَى الْمَوْتَ الَّا السَّعادَة وَالْحَياةَ مَعَ الظَّالِمينَ الَّا بَرَما . « 2 » \r\nپس ( در چنين محيطى ) من مرگ را جز سعادت و زندگى با ستمگران را جز تباهى نمىبينم .\r\nو بيعت با يزيد را از آن جهت كه فردى ستمگر و متجاهر به فسق بود امرى محال دانست . « 3 » \r\nهمچنين در نامه‌اى كه به معاويه نوشتند با ذكر جنايات وى در حقّ مسلمانان ، عدم لياقت او را براى خلافت اعلام و اعلان نمودند . « 4 » \r\nدر نامه خود به مردم كوفه نيز نوشت :\r\nفَلَعْمرى مَا الْامامُ الَّا الْحاكِمُ بِالْكِتابِ ، الْقائِمُ بِالْقِسْطِ . . . « 5 » \r\nبه جانم سوگند ! امام كسى نيست جز آن كه براساس كتاب خدا حكومت كند و اقامه كننده قسط و عدل باشد .\r\n\r\n","description":"","footnote":" ( 1 ) - موسوعة كلمات الامام الحسين ( ع ) ، ص 336 .  ( 2 ) - همان ، ص 356 .  ( 3 ) - مقتل الحسين ( ع ) ، خوارزمى ، ج 1 ، ص 267 و 335 .  ( 4 ) - انساب الاشراف ، ج 3 ، ص 142 .  ( 5 ) - الارشاد ، ج 2 ، ص 381 . ","page_name":" 255 ","page_number":255},
  {"content":"\r\n . \r\n","description":"","footnote":"","page_name":" 256 ","page_number":256},
  {"content":"\r\n\r\n\r\nفصل پنجم : شخصيّت اصحاب و انصار سيّدالشهداء ( ع )\r\nنقش شخصيّت انصار امام حسين ( ع ) در نهضت عاشورا\r\nمسلم بن عقيل بن ابىطالب ( ع )\r\nايمان و اعتقاد راسخ\r\nصداقت و جوانمردى\r\nشجاعت و قوّت قلب\r\nعلمدار كربلا ابوالفضل العباس ( ع )\r\nشخصيت نَسَبى و خانوادگى\r\nويژگىهاى اخلاقى و روحى\r\nايثار و فداكارى\r\nشجاعت و دليرى\r\nعلى اكبر ( ع )\r\nپيام‌آوران علوى عاشورا\r\nامام زين‌العابدين ( ع )\r\nزينب كبرى ( س )\r\nحبيب بن مظاهر\r\nمسلم بن عوسجه\r\nقيس بن مسهّر\r\nابو ثمامه عمرو بن عبدالله صائدى\r\nبرير بن خضير\r\nحرّ بن يزيد رياحى\r\nسخن آخر\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nقالَ اللَّهُ تَعالى فى مُحْكَمِ كِتابِهِ : انَّ الَّذينَ امَنُوا وَالَّذينَ هاجَرُوا وَ جاهَدُوا فى سَبيلِ اللَّهِ اولئكَ يَرْجُونَ رَحْمَةَ اللَّه . . . 2 / 218\r\nالَّذينَ قالَ لَهُمُ النَّاسُ انّ النَّاسَ قَدْ جَمَعُوا لَكُمْ فَاخْشَوهُمْ فَزادَهُمْ ايماناً وَ قالُوا حَسْبُنَا اللَّه وَ نِعْمَ الْوَكيل . . . 3 / 173\r\nاولئِكَ مَعَ الَّذينَ انْعَمَ اللَّهُ عَلَيْهِمْ مِنَ النَّبِيِّينَ وَالصِّدِّقينَ وَالشُّهَداءِ وَالصَّالحينَ وَ حَسُنَ أُولئِكَ رَفيقاً . 4 / 69\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nفصل پنجم : شخصيّت اصحاب و انصار سيّدالشهداء ( ع )\r\n\r\nنقش شخصيت انصار امام حسين ( ع ) در نهضت عاشورا\r\nشخصيت معنوى و اجتماعى پديدآورندگان يك نهضت ، علاوه بر اينكه در شكل‌گيرى و موفقيّت آن نقش دارد ، در برآيند و نتيجه قيام نيز مؤثر است . همچنين ماهيت يك نهضت از نظر حقّانيت نيز به انگيزه‌ها و اهداف رهبرى قيام و حاميان او بستگى زيادى دارد . قيام‌هاى عدالت‌خواهانه و اصلاح‌طلب همواره توسّط انسان‌هاى وارسته و آزاده و با انگيزه‌هاى انسانى و الهى تحقق يافته است . افرادى كه به فكر تأمين مطامع و منافع فردى و گروهى نبوده و آرمان‌ها و اهداف مقدّسى را دنبال مىكردند و حمايت‌كنندگان آنان نيز تا حدّ زيادى از اين ويژگى برخوردار بودند .\r\nنهضت‌هاى مقدّس در تاريخ ، همواره به دست انبياء و اولياى الهى تحقق يافته است ؛ شخصيت‌هايى كه منافع جامعه انسانى و آزادى انسان از بردگى و رقيّت استعمارگران و استثمارگران را طالب بوده‌اند .\r\nحمايت‌كنندگان چنين نهضت‌هايى نيز انسان‌هاى صالح و با كرامتى بوده‌اند ؛ چنان كه نخستين ياوران رسول خاتم اسلام ( ص ) برجسته‌ترين انسان‌هاى روزگار خويش ازنظر معنوى و ايثار و فداكارى براى مردم بودند و خداوند متعال نيز از پيامبر ( ص ) خواست از آنها جدا نشود :\r\nوَاصْبِرْ نَفْسَكَ مَعَ الَّذينَ يَدْعُونَ رَبَّهُمْ بِالْغَدوةِ وَالْعَشِىِّ يُريدُونَ وَجْهَهُ وَ لا تَعْدُ عَيْناك عَنْهُمْ تُريدُ زينَةَ الْحَيوةِ الدُّنْيا . . . « 1 » \r\nبا كمال شكيبايى ، همراه كسانى باش كه پروردگار خود را صبح و عصر مىخوانند ، و تنها رضاى او را مىطلبند و هرگز به خاطر زيورهاى دنيا ، چشمان خود را از آنها برمگير .\r\n\r\n","description":"","footnote":" ( 1 ) - كهف ( 18 ) ، آيهء 28 . ","page_name":" 259 ","page_number":259},
  {"content":"\r\n\r\nياوران على ( ع ) نيز خصوصيات اصحاب پيامبر ( ص ) را داشتند . چنان كه عقيل در مقايسهء سپاه على ( ع ) با لشكر معاويه گفت :\r\nبه لشكرگاه اميرالمؤمنين على ( ع ) گذر كردم ، شبى داشت همانند شب‌هاى پيامبر ( ص ) و روزى چون روزهاى پيامبر ( ص ) با اين فرق كه پيامبر ( ص ) در ميان آن نبود ؛ امّا به لشكرگاه تو ( معاويه ) درآمدم ، جمعى از منافقان را ( از آن كسان كه در شب عَقَبه « 1 »  بر رسول الله خيانت كردند ) ديدم .\r\nسپس از معاويه پرسيد : آن كيست كه در دست راستِ تو نشسته است ؟\r\nمعاويه گفت : « عمرو بن عاص » است .\r\nعقيل گفت : اين كسى است كه شش مرد ادّعا مىكردند كه پدر او هستند و عاقبت از آن ميان آنكه قصّاب بود بر ديگران غلبه يافت . اكنون بگو آن شخص ديگر كيست ؟\r\nمعاويه گفت : « ضحاك بن قيس فهرى » است .\r\nعقيل گفت : به خدا سوگند در زمان جاهليت كار پدرش اين بود كه مزد مىگرفت و حيوان نر را بر مادگان مىجهانيد .\r\nعقيل هويت نفر بعد را سؤال كرد . معاويه گفت : « ابو موسى اشعرى » است .\r\nعقيل گفت : مادرش دزد بود .\r\nو در پاسخ معاويه كه خواسته بود نسب او را بيان كند ؛ گفت جدّه تو « حمامه » بود . « 2 » \r\nبنابراين ، با بررسى شخصيت زمام‌دار و ياوران او ، به خوبى مىتوان در مورد حق يا باطل بودن يك حركت اجتماعى داورى نمود .\r\nقيام خونين عاشورا يكى از اين قيام‌هاى مقدّس است كه به دست حسين بن على ( ع ) آغاز گرديد و به‌وسيله افراد متّقى و فداكار و با بصيرت حمايت شد ؛ امام حسين ( ع ) دربارهء آنان فرمود :\r\n\r\n","description":"","footnote":" ( 1 ) - مراد از شب عقبه ، شبى است كه جماعتى از منافقان مىخواستند ناقهء رسول‌الله ( ص ) را در عقبه رم‌دهند .  ( 2 ) - الغارات ، ابى اسحاق ابراهيم بن محمد بن سعيد بن هلال ، تحقيق السيد عبدالزهرا الحسينى ، ص 41 - 42 . ","page_name":" 260 ","page_number":260},
  {"content":"\r\n\r\nفَانّى لا اعْلَمُ اصْحاباً اوْفى وَ لا خَيْراً مِنْ اصْحابى وَ لا اهْلَ بَيْتٍ ابَرَّ وَ لا اوْصَلَ مِنْ اهْل‌ِبَيْتى فَجَزاكُمُ اللَّهُ عَنّى خَيْراً . « 1 » \r\nمن اصحابى باوفاتر و بهتر از ياران خود و خاندانى نيكوتر و مهربان‌تر از خاندان خود سراغ ندارم . خداوند از جانب من به شما پاداش خير دهد .\r\nياوران امام حسين ( ع ) با بصيرت و شناخت كامل و ايمان به هدف ، مسير خود را با اختيار برگزيده بودند و امام ( ع ) در جذب آنها هرگز از تهديد ، تطميع و فريب و خدعه استفاده نكرد ؛ بلكه آنان با ايمان به هدف مقدّس حسين ( ع ) به حمايتش برخاستند .\r\nبه همين جهت ، هر بار امام ( ع ) آنان را ، بين رفتن يا ماندن در قافله كربلا مختار مىنمود ، آنان ماندن با حسين ( ع ) را ترجيح مىدادند . در شب عاشورا در آن لحظات حسّاس وقتى براى آخرين بار امام ( ع ) قضيه را مطرح كرد ، آنان با تمام وجود آمادگى خود را براى شهادت در راه خدا اعلام كردند و گفتند :\r\nقَدْ سَمِعْنا مَقالَتَكَ يَا ابْنَ رَسُول اللَّهِ ، وَاللَّهِ لَوْ كانَتِ الدُّنيا لَنا باقِيَةً ، وَ كُنَّا فيها مُخَلَّدينَ ، الّا انَّ فِراقَها فى نَصْرِكَ وَ مُواساتِكَ ، لَاثَرْنَا النَّهُوضَ مَعَكَ عَلَى الْاقامَةِ فيها . . . وَاللَّهِ يا ابنَ رَسُولِ اللَّهِ ، لَقَدْ مَنَّ اللَّهُ بِكَ عَلَيْنا انْ نُقاتِلَ بينَ يَديكَ و تُقْطَعْ فيكَ اعْضاؤُنا . . . « 2 » \r\nاين سخنان ، به‌خوبى از اهداف و آرمان‌هاى متعالى و شخصيت معنوى انصار سرور آزادگان جهان پرده برمىدارد . و ايمان راسخ و دل‌هاى مملوّ از عشق به خدا را در آنان نشان مىدهد .\r\nانصار امام حسين ( ع ) نه تنها از نظر معنوى صاحب مقامات عاليه بودند ، بلكه از نظر اجتماعى نيز عمدتاً شخصيت‌هاى برجسته به شمار مىرفتند و به هيچ وجه حاضر نبودند حاكميت شخصى مانند يزيد را بپذيرند ؛ لذا با تمام وجود براى مبارزه عليه آن به پا خاستند .\r\n\r\n","description":"","footnote":" ( 1 ) - اللهوف على قتلى الطفوف ، سيد بن طاووس ، ترجمه سيد محمد صحفى ، ص 74 .  ( 2 ) - طبرى ، ج 4 ، ص 305 و لهوف ، همان ، ص 75 ؛ اى پسر پيامبر ( ص ) ! سخنانت را شنيديم سوگند به خدا اگر دنيا براى ما بود و ما در آن جاودانه بوديم و نصرت و يارى تو موجب جدايى از آن مىشد ، باز قيام با تو را بر آن ترجيح مىداديم . . . سوگند به خدا اى پسر پيامبر ( ص ) ! خداى تعالى به خاطر تو بر ما منّت نهاد كه به زعامتت ( با دشمن بجنگيم ) و اعضاء و جوارح ما در راه تو قطع شود . ","page_name":" 261 ","page_number":261},
  {"content":"\r\n\r\nحمايت اين اسوه‌هاى تقوا و فضيلت از سرور آزادگان جهان در شكل‌گيرى و موفقيّت نهضت عاشورا نقش‌آفرين بوده است و حسين بن على ( ع ) با علم و آگاهى از اين سرمايه‌هاى بزرگ به چنين قيامى اقدام نمود .\r\nبدون ترديد ، وجود افراد بزرگوارى چون امام سجّاد ( ع ) ، عباس بن على ( ع ) ، على اكبر ، مسلم بن عوسجه ، زهير بن قين ، حبيب بن مظاهر و دختر على بن ابىطالب زينب كبرى ( س ) و . . . در سپاه حسين ( ع ) ، مشروعيت قيام را نزد مردم تثبيت مىنمود و در رسيدن امام ( ع ) به هدف مقدّسش ( كه همانا نجات اسلام و مسلمانان از دست حكّام فاسد اموى بود ) حايز اهميّت بسيار بود .\r\nبدين جهت ، در اين بخش به بررسى شخصيّت برخى از اصحاب با وفاى امام حسين ( ع ) مىپردازيم .\r\n\r\nمسلم بن عقيل بن ابى طالب ( ع )\r\nاوّلين شهيد نهضت حسينى سفير آگاه و فداكار امام حسين ( ع ) ، حضرت « مسلم » بود .\r\nاو از نظر نسبى در خاندان بزرگ بنىهاشم نشو ونما يافت و تربيت‌شدهء على و فرزندانش ( ع ) بود و از نظر مذهبى و اجتماعى شخصيّت برجسته‌اى به شمار مىرفت .\r\nبه همين جهت امام ( ع ) او را به عنوان نماينده خودش برگزيد و در معرّفى او به مردم كوفه نوشت :\r\nوَ انّى باعِثٌ اليكُم بِاخى وَ ابْنِ عَمّى وَ ثِقَتى مِنْ اهْلى « مُسْلِمِ بن عَقيل » لِيُعْلِمَ لى كُنْهَ امْرِكُمْ وَ يَكْتُبَ الَىَّ بِما يَتَبَيَّنَ لَهُ مِنْ اجْتماعِكُمْ . « 1 » \r\nو همانا من برادرم و پسر عمويم و شخص مورد اعتماد اصحابم ، يعنى مسلم بن عقيل را به سوى شما ( مردم كوفه ) مىفرستم تا حقيقت امر شما را به من اعلام كند و آنچه از اجتماع شما براى او روشن مىشود به من بنويسد .\r\nمردم كوفه نيز به جلالت قدر نماينده امام ( ع ) واقف بودند ، لذا قبل از آمدن « عبيدالله بن زياد » به كوفه به خوبى از او استقبال كردند .\r\n\r\n","description":"","footnote":" ( 1 ) - اخبار الطوال ، دينورى ، ص 230 . ","page_name":" 262 ","page_number":262},
  {"content":"\r\n\r\nدر مورد جايگاه مسلم نزد امام حسين ( ع ) ، همين بس كه وقتى خبر شهادت او به حضرت ( ع ) رسيد فرمود : « لا خَيْرَ فِى الْحَياةِ بَعْدَكُمْ » « 1 »  بعد از شما خيرى در زندگى نيست .\r\nشهادت مظلومانه شخصيتى همانند مسلم بن عقيل ( ع ) با آن طرز فجيع ، در شهرى كه هزاران نفر متعاقب نامه‌هايى كه به امام ( ع ) نوشته بودند با او بيعت كردند ، گرچه براى شيعيان بسيار گران بود ، امّا چهره كريه بنىاميّه و واليان آنان را بيش از پيش هويدا ساخت .\r\nو اين امر به نوبه خود ، در موفقيّت امام ( ع ) و رساندن او به اهداف بلندش نقش‌آفرين بود .\r\nبه دليل نقش بسزاى شخصيت مسلم بن عقيل در تحقق اين اهداف ، اجمالًا مطالبى را دربارهء او متذكّر مىشويم . « 2 » \r\nايمان و اعتقاد راسخ\r\nحضرت مسلم ( ع ) همانند مولايش حسين ( ع ) هر چه دشوارىها بيشتر به او روى آورد مصمّم‌تر گشت . تهديدها و جنايت‌هاى دشمن نتوانست او را ذرّه‌اى به عقب‌نشينى از مواضع اصولىاش وادارد .\r\nمسلم بن عقيل براى انجام وظيفه ، تنها به طرف كوفه رفت ، حتى آنگاه كه راهنمايان محلّى او به خاطر دشوارىهاى راه و تشنگى از ادامه مسير بازماندند ، به تنهايى به راه خود ادامه داد .\r\nآنگاه كه با سپاه جنايت پيشه « عبيدالله » مواجه شد با ايمان به خدا شجاعانه جنگيد ، و زمانى كه مشكلات فراوان به او روى آورد او به ملجأ و پناهگاه هميشگى خود يعنى خداى متعال پناه برد . « مسعودى » مىنويسد :\r\nابن زياد از بكير بن حمران ( قاتل مسلم ) پرسيد هنگامى كه براى كشتن او نزديك او شدى چه مىگفت ؟ او جواب داد : او تكبير و تسبيح خدا و تهليل ( لا إله الّا الله ) مىگفت و استغفار مىكرد . « 3 » \r\n\r\n","description":"","footnote":" ( 1 ) - مروج الذّهب ، ج 3 ، ص 72 .  ( 2 ) - يادآورى اين نكته ضرورى است كه ما در اينجا به خاطر ضيق مجال نمىتوانيم چنان كه شايسته است درباره شخصيت ياور و سفير مخلص امام حسين ( ع ) سخن بگوييم . و خوانندگان گرامى را به مطالعه كتاب « مبعوث الحسين ( ع ) » سفارش مىكنيم .  ( 3 ) - مروج الذهب ، ج 3 ، ص 72 . ","page_name":" 263 ","page_number":263},
  {"content":"\r\n\r\nهنگامىكه درلحظات آخر خواست آب بنوشد چون از دهانش خون جارى بود نتوانست از آب استفاده كند ، بلافاصله فرمود : « الْحَمْدُ لِلَّهِ لَوْ كانَ مِنَ الرِّزْق الْمَقْسُومِ لَشَرَبْتُهُ » « 1 »  و ستايش مخصوص خداست اگر اين روزى من بود آن را نوشيده بودم .\r\nايمان مسلم ( ع ) را بايد از سخنان وى به « عبيدالله سلمى » فهميد ، آنگاه كه بى وفايى كوفيان به اوج رسيد و مسلم اسير آن قوم شقى گرديد ؛ پسر اشعث گفت : اميدوارم از اين پس آزارى به تو نرسد . فرمود : آرى بايد به همين آرزو بود ؛ ليكن امان شما كجاست ؟\r\nآنگاه كلمه استرجاع ( انّا لِلّهِ وَ انَّا الَيْهِ راجِعُون ) را به زبان جارى كرد و گريست . عبيدالله سلمى از روى تمسخر گفت : كسى كه درصدد به دست آوردن كارى است كه تو به طلب آن برآمده‌اى ديگر گريه نمىكند .\r\nمسلم فرمود : سوگند به خدا من براى خود نمىگريم و از كشته شدن باكى ندارم . گريه من بر حسين ( ع ) و ياران اوست . « 2 » \r\nهمچنين در وصيتش به « ابن سعد » عنايت او به حقوق مردم و توجّه‌اش به معاد و روز رستاخيز كاملًا روشن است . « 3 » \r\nلذا در زيارت‌نامه آن بزرگوار مىخوانيم :\r\nاشْهَدُ انَّكَ اقَمْتَ الصَّلاةَ وَ اتَيْتَ الزَّكاةَ وَامَرْتَ بِالْمَعْرُوفِ وَنَهَيْتَ عَنِ الْمُنْكَرِ وَجاهَدْتَ فِى اللَّهِ حَقَّ جِهادِهِ وَ قُتِلْتَ عَلى مِنْهاج الُمجاهِدينَ فى سَبيلِهِ حَتَّى لَقيتَ اللَّهَ عَزَّوَجَلَّ وَ هُوَ عَنْكَ راضٍ وَ اشْهَدُ انَّكَ وَفَيتَ بِعَهْدِ اللَّهِ وَ بَذَلْتَ نَفْسَكَ فى نُصْرَةِ حُجَّةِ اللَّهِ . . . « 4 » \r\nصداقت و جوانمردى\r\nمسلم ( ع ) همانند مولايش حسين ( ع ) جوانمرد بود و هرگز از خدعه و فريب استفاده نمىكرد . آنچه براى او اهميّت داشت انجام وظيفه و اطاعت از امام عصرش بود .\r\n\r\n","description":"","footnote":" ( 1 ) - مروج الذهب ، ج 3 ، ص 71 .  ( 2 ) - الارشاد ، ص 405 .  ( 3 ) - همان ، ص 409 .  ( 4 ) - مفاتيح الجنان ، زيارت جناب مسلم بن عقيل ( ع ) . ","page_name":" 264 ","page_number":264},
  {"content":"\r\n\r\nبه همين جهت وقتى « عبيدالله بن زياد » به منزل « هانى بن عروه » آمد ، در عين حالى كه « شريك ابن الاعْور » اصرار داشت كه مسلم ناگهان از پشت پرده بيرون آيد و غفلتاً او را از پاى درآورد ، چنين كارى را انجام نداد . وقتى از او سؤال كردند چرا آن طغيان‌گر را نكشتى ؟ پاسخ داد : اوّلًا هانى بن عروه كه صاحب خانه بود رضايت نداشت در خانه‌اش ابن زياد كشته شود . ثانياً پيامبر ( ص ) فرمود : مؤمن به‌طور ناگهانى كسى را نمىكشد . « 1 » \r\nشجاعت و قوّت قلب\r\nحضرت مسلم ( ع ) از شجاعت بسيار بالايى برخوردار بود . لذا به تنهايى عازم كوفه گشت و مسير پرمخاطره مكّه تا كوفه را با صلابت طى كرد .\r\nآنگاه كه دژخيمان ابن زياد براى دستگيرى او به منزل « طوعه » حمله كردند . او به تنهايى با خيل دشمن به نبرد پرداخت و بسيارى از آنان را به درك و اصل كرد . « 2 » \r\n« مسعودى » مىنويسد :\r\nمسلم در حالى كه شمشيرش را از غلاف كشيده بود و مىجنگيد اين رجز را مىخواند :\r\n اقْسِمُ لا اقْتَلُ الّا حُرّاً * وَ انْ رَأيتُ الْمَوتَ شيئاً مُرّاً\r\nكُلُّ امْرِءٍ يَوْماً فلاقٍ شَرّاً * اخافُ ان اكْذَبَ اوْ اغَرَّا « 3 »  \r\n« شيخ مفيد » ( ره ) پس از نقل جريان فوق مىنويسد :\r\nمسلم از زيادى كارزار و سنگ‌هاى بسيارى كه بر بدنش وارد آمده بود ، از جنگ درمانده شده و از كار افتاد و پشت به ديوار خانه « طوعه » داد . ابن اشعث با استفاده از نيرنگ و فريب او را دستگير نمود و به دارالاماره برد . « 4 » \r\nمسلم شجاعانه از آرمانش دفاع كرد و در روز عرفه در غربت و به شكل فجيعى به دست ابن زياد به شهادت رسيد ؛ درود و رضوان الهى بر او و بر مولايش اباعبدالله الحسين ( ع ) .\r\n\r\n","description":"","footnote":" ( 1 ) - الاخبار الطوال ، دينورى ، ص 235 .  ( 2 ) - اعيان الشيعة ، ج 1 ، ص 592 .  ( 3 ) - مروج الذهب ، ج 3 ، ص 70 . سوگند مىخورم كه كشته نشوم مگر جوانمردانه ( يعنى حاضر نيستم برده شما شوم بلكه كشته شدن را ترجيح مىدهم ) با اينكه مرگ بر من سخت ناگوار است . هر كسى در زندگى روز سختى را در پيش دارد . و من مىترسم تكذيب شوم يا فريب بخورم .  ( 4 ) - الارشاد ، ص 404 . ","page_name":" 265 ","page_number":265},
  {"content":"\r\n\r\n\r\nعلمدار كربلا ابوالفضل العباس ( ع )\r\nسپهسالار حسين ( ع ) به عنوان سردارى فداكار و ايثارگر ، در تاريخ بشريت معروف است . او نه تنها از نظر شجاعت و ايستادگى در مقابل سپاه مجهّز « ابن زياد » زبان‌زد ملل جهان است ؛ بلكه از نظر صفات و گرايش‌هاى انسانى ، همچون شهامت ، نجابت ، وفادارى ، همدردى و ايثار و گذشت نيز بىنظير است .\r\nآنچه موجب عظمت و جلالت قدر اوست ، اين است كه جانبازى عباس ( ع ) به انگيزه برادرى ، خويشى ، پيوند خونى و ديگر اعتبارات موهوم و مرسوم ميان مردم صورت نگرفت ؛ بلكه با انگيزه‌اى الهى و با خلوص نيّت در راه پروردگار بود . ايمان حقيقى با جانش عجين شده ، يكى از صفات بارز وى به شمار مىرفت .\r\nابوالفضل العباس ( ع ) هنگامىكه دست راستش قطع شده بود اين حقيقت را با خواندن اين رجز بيان كرد :\r\nبه خدا سوگند ! اگر دست راستم را قطع كنيد ، من همچنان از دينم و امامِ درست‌باورم ، حمايت خواهم كرد . « 1 » \r\nنقش او در سپاه امام حسين ( ع ) بسيار مهمّ بود لذا وقتى خدمت امام ( ع ) رسيد و اذن ميدان خواست ، امام حسين ( ع ) فرمود :\r\nيا اخى انْتَ صاحِبُ لِوائى ، وَ اذا مَضَيْتَ تَفَرَّقَ عَسْكَرى « 2 » \r\nاى برادرم تو پرچم‌دار من هستى ، اگر تو به روى لشكر من پراكنده مىشود .\r\nو آن لحظه‌اى كه عباس اميدش نااميد شد و دستان مباركش قطع گرديد ناچار شد سرور و مولايش حسين ( ع ) را صدازند . وقتى امام ( ع ) دركنار بدن قطعه‌قطعه شدهء عباس رسيد فرمود :\r\nوَاللّهِ انْكَسَرَ ظَهْرى ؛ سوگند به خدا ! پشتم شكست . و در سوگ آن علمدار باوفا گريست . « 3 » \r\n\r\n","description":"","footnote":" ( 1 ) - مقتل الحسين ( ع ) ، ابى مخنف ، ص 179 . وَاللَّهِ انْ قَطَعْتُمْ يَمينى انّى احامى ابداً عَنْ دينى وَ عَنْ امامٍ صادِقِ الْيَقينِ .  ( 2 ) - موسوعة كلمات الامام الحسين ( ع ) ، ص 473 .  ( 3 ) - بحارالانوار ، ج 45 ، ص 41 . ","page_name":" 266 ","page_number":266},
  {"content":"\r\n\r\n احَقُّ النَّاسِ انْ يُبْكى عَليهِ * فَتًى ابْكَى الحُسينَ بكربلاءِ\r\nاخُوهُ وَابنُ والِدِهِ عَلِىٍّ * ابُوالْفَضْلِ الْمُضَرَّج بِالدّماءِ « 1 »  \r\nشايد بتوان گفت كه جايگاه عباس در بين اصحاب امام حسين ( ع ) برترين جايگاه بود .\r\nاو از نظر معنوى ، نَسَبى و اجتماعى شخصيّت برجسته‌اى محسوب مىشد و حضورش در نهضت خونين عاشورا هم در مشروعيّت قيام نزد مردم و هم در تأثير و فرآيند قيام و موفقيّت آن نقش‌آفرين بوده است . همچنين وجود شخصيّتى چون عباس بن على ( ع ) در سپاه امام حسين ( ع ) در شكل‌گيرى نهضت نيز مؤثّر بوده است . بدين جهت دربارهء آن بزرگوار ، اجمالًا مطالبى را متذكّر مىشويم . « 2 » \r\nشخصيّت نَسَبى و خانوادگى\r\nحضرت ابوالفضل ( ع ) به خاندان ريشه‌دار و بزرگ علوى تعلّق داشت . پدر بزرگوارش اميرالمؤمنين ( ع ) ، وصىّ رسول خدا ( ص ) ، اوّلين ايمان آورنده به پيامبر ( ص ) و مدينهء علم نبوّت بود . و مادرش بانوى مكرّمه ، فاطمه دختر « حزام بن خالد » بود . و « حزام » از خاندان با شرافت و جليل‌القدر عرب محسوب مىشد . او از زنان فداكار و باايمان تاريخ است . و كنيه وى « ام‌البنين » مىباشد .\r\nمحقق بزرگوار « باقر شريف قرشى » دربارهء او مىنويسد :\r\nام‌البنين از زنان با فضيلت و عارف به حقّ اهل بيت ( ع ) بود . محبّتى خالصانه به آنان داشت و خود را وقف دوستى آنان كرده بود . آنان نيز براى او جايگاهى و الا و موقعيتى ارزنده قائل بودند . زينب كبرى پس از رسيدن به مدينه نزد او شتافت و شهادت چهار فرزندش را تسليت گفت و همچنين در اعياد براى تسليت نزد او مىرفت . . . « 3 » \r\n\r\n","description":"","footnote":" ( 1 ) - موسوعة كلمات الامام الحسين ( ع ) ، ص 475 . شايسته ترين مردم براى اينكه بر آن بايد گريست جوانمردى است كه حسين در كربلا بر او گريه كرد . برادرش و فرزند پدرش على ( ع ) يعنى ابوالفضلى كه به خون آغشته است .  ( 2 ) - جهت اطلاعات بيشتر در مورد شخصيت حضرت عباس ( ع ) به كتاب ارزشمند « زندگانى حضرت ابوالفضل العباس » تأليف قرشى مراجعه شود .  ( 3 ) - زندگانى حضرت ابوالفضل العباس ( ع ) ، باقر شريف قرشى ، مترجم سيد حسن اسلامى ، ص 29 . ","page_name":" 267 ","page_number":267},
  {"content":"\r\n\r\nويژگىهاى اخلاقى و روحى\r\nابوالفضل العباس ( ع ) در دامن شخصيّتى همانند سيّد الكونين على بن ابىطالب ( ع ) تربيت يافته و همه كمالات روحى و فضايل انسانى را در خود جمع كرده بود . او در حالى كه شجاع‌ترين سردار بود متواضع‌ترين و مؤدّب‌ترين آنان نيز به شمار مىرفت و همانند پدرش جامع صفات متضادّ انسانى بود .\r\n« مسعودى » مىنويسد :\r\nعبدالله بن عباس مىگفت خدا عباس ( ع ) را رحمت كند او برگزيده خدا بود و اخلاق آباء بزرگوارش و حلم و بردبارى اجداد گرامىاش را در خود داشت . . . « 1 » \r\nايثار و فداكارى\r\nعلمدار كربلا در ايثار و از خودگذشتگى ، شخصيّت برجسته‌اى بود . ايثارى كه او در كربلا از خود نشان داد در تاريخ بىنظير يا كم نظير است . ابوالفضل العباس ( ع ) پس از آنكه چهارهزار مأمور شريعهء فرات را كنار زد ، وارد شريعه شد ؛ مشكش را پر از آب كرد ، آنگاه با دستش مقدارى آب برداشت و جلوى دهانش آورد ، امّا يادش آمد مولايش حسين ( ع ) تشنه است . گفت : شايسته نيست حسين ( ع ) در خيمه تشنه باشد و من آب بنوشم ! « 2 » \r\nلشكر ابن زياد كه شاهد جريان بودند تعجّب كردند ؛ چگونه ممكن است او در عين حالى كه تشنه بود آب ننوشد ؟ !\r\nوقتى عباس ( ع ) حركت كرد رجزهايى كه مىخواند ، علّت آن امر را روشن ساخت . او مىگفت :\r\n يا نَفْسُ مِنْ بَعْدِ الْحُسينِ هُونى * وَ بَعْدَهُ لا كُنْتَ انْ تَكُونى\r\nهذَا الْحُسينُ واردُ الْمَنُونِ * وَ تَشْرَبينَ بارِدَ الْمَعينِ « 3 »  \r\n\r\n","description":"","footnote":" ( 1 ) - مقتل الحسين ( ع ) ، ابى مخنف ، ص 179 .  ( 2 ) - زندگانى حضرت ابوالفضل العباس ( ع ) ، باقر شريف قرشى ، ص 43 . به نقل از ذخيرة الدارين ، ص 123 .  ( 3 ) - ر . ك : مفاتيح الجنان ، زيارت حضرت عباس ( ع ) . ","page_name":" 268 ","page_number":268},
  {"content":"\r\n\r\nاو شب عاشورا از خيمه‌ها حراست نمود تا ديگران آسوده به عبادت بپردازند و روز عاشورا تا جان در بدن داشت از اهل بيت ( ع ) دفاع كرد .\r\nعباس در حالى كه با دشمنان پليد اهل بيت ( ع ) مىجنگيد چنين رجز مىخواند :\r\nاز مرگ هنگامىكه روى آورد بيمى ندارم ، تا آنكه ميان دلاوران به خاك افتم . جانم فداى نواده مصطفى باد ! منم عباس كه براى تشنگان آب مىآورم و روز نبرد از هيچ شرّى هراس ندارم . « 1 » \r\nانسانيّت ، گذشت و ايثار ، ابوالفضل ( ع ) را پاس مىدارد و آن روح بزرگ را كه درس كرامت به انسان‌ها آموخت گرامى و متعالى مىشمارد .\r\nچنان كه امام سجّاد ( ع ) همواره براى عمويش عباس طلب رحمت مىكرد و از فداكارىهايش دربارهء برادرش حسين ( ع ) به نيكى ياد مىنمود و جانبازىهاى بزرگش را مرتّب مىستود .\r\nاز جمله فرمايشات او دربارهء عمويش عباس اين است كه فرمود :\r\nخداوند عمويم عباس را رحمت كند كه خودگذشتگى كرد و نيك از عهدهء آزمايش برآمد .\r\nخود را فداى برادر كرد تاآنكه دستانش بريده شد خداوند به جاى آنها چون جعفربن‌ابىطالب ، دو بال عطا كرد تا به‌وسيلهء آنها با ملائكه در بهشت پرواز كند . عباس را نزد خداوند متعال منزلتى است كه همهء شهيدان در روز قيامت بر او غبطه مىخورند . . . « 2 » \r\nو امام صادق ( ع ) درباره عمويش عباس فرمود :\r\nگواهى مىدهم و خدا را گواه مىگيرم كه تو در همان راه مجاهدان « بدر » و . . . كوشيدى ، پس‌خداوند بهترين ، والاترين و كاملترين پاداشى كه به مطيعان واليان امرش و اجابت‌كنندگان دعوتش مىدهد ، به تو عطا كند . . . « 3 » \r\nشجاعت و دليرى\r\nابوالفضل العباس ( ع ) از نظر شجاعت ، شخصيّت برجسته‌اى بود . او اين صفت را از پدرش على ( ع ) و دايىهايش كه از دلاوران عرب بودند ، به ارث برده بود . به همين جهت\r\n\r\n","description":"","footnote":" ( 1 ) - مقتل الحسين ( ع ) ، ابى مخنف ، ص 179 .  ( 2 ) - زندگانى حضرت ابوالفضل العباس ( ع ) ، باقر شريف قرشى ، ص 43 . به نقل از ذخيرة الدارين ، ص 123 .  ( 3 ) - ر . ك : مفاتيح الجنان ، زيارت حضرت عباس ( ع ) . ","page_name":" 269 ","page_number":269},
  {"content":"\r\n\r\nاز طرف امام حسين ( ع ) به عنوان علمدار برگزيده شد . و به خوبى نيز از عهده اين مسؤوليت خطير برآمد .\r\nآنگاه كه شمر امان‌نامه براى عباس و برادرانش آورد ؛ با بىباكى و شجاعت به او فرمود :\r\nدستت بريده باد ، چه امان زشت و بدى براى ما آورده‌اى ، دشمن خدا ! آيا مىگويى دست از يارى برادر خود حسين ، فرزند فاطمه ( س ) برداريم واطاعت يزيد ناپاكزاده را به‌عهده بگيريم . « 1 » \r\nو هنگامى كه امام حسين ( ع ) شب عاشورا به اصحاب خود فرمود : « هر يك از شما يكى از مردان اهل بيت مرا با خود برداريد و در اين تاريكى شب پراكنده شويد و مرا با اين لشكر به حال خود بگذاريد » ، نخستين كسى كه به امام حسين ( ع ) عرض كرد : « براى چه تو را تنها بگذاريم ؟ آيا براى اينكه بعد از تو زنده بمانيم ؟ خدا هرگز چنين روزى را قسمت ما نكند . » حضرت عباس ( ع ) بود و ديگران از او متابعت نمودند .\r\nعباس ( ع ) روز عاشورا ديگران را نيز از نظر روحى كمك مىكرد تا در مبارزه مقاومت نشان دهند . او در همين راستا ، به برادران مادرى خود عبدالله و جعفر و عثمان گفت : اينك به ميدان كارزار درآييد ومخلصانه در راه يارى دين خدا با دشمنان او نبرد كنيد ؛ زيرا يقين مىدانم از اين عمل ، زيانى نخواهيد ديد . « 2 » \r\nاو در روز عاشورا در برابر انبوه دشمنان آنقدر دلاورى نشان داد كه شجاعان قوم را متزلزل و عامهء سپاهيان را هراسان كرد . « 3 » \r\nاو با دلاورىِ وصف‌ناپذيرى ، نگهبانان شريعه فرات را كنار زد و خود را به آب رساند و هنگام مبارزه با آن روبه صفتان چنين رجز مىخواند :\r\n اقاتِلُ الْيَومَ بِقَلْبٍ مُهْتَدى * اذّبَ عَن سِبْطِ النّبىِ احمَدِ\r\nاضْرِبكُم بِالصَّارِمِ الْمُهنّد * حتَّى تَحيدُوا عَنْ قِتالِ سيّدى\r\nانّى انَا الْعَباس ذُو التَّودد * نَسْلُ عَلِىِّ الْمُرْتَضىالْمُؤيّد « 4 »  \r\n\r\n","description":"","footnote":" ( 1 ) اللهوف ، همان ، ص 73  ( 2 ) الارشاد ص 463  ( 3 ) مقتل ابى مخنف ، ص 179  ( 4 ) اكليل المصائب ، محمد بن سليمان تنكابنى ، ص 201 ","page_name":" 270 ","page_number":270},
  {"content":"\r\n\r\nامروز با قلبى هدايت شده مىجنگم - از فرزند پيامبر « احمد » دفاع مىكنم .\r\nبا شمشير هندى به شما ضربه مىزنم - تا از جنگ با سرورم بگريزيد .\r\nهمانا من عباس هستم دوستدار آل پيامبر - از نسل على مرتضى كه تأييد شده‌اند .\r\nمحقّق بزرگوار ، « باقر شريف قرشى » ، اشعار بزرگان علم و ادب را دربارهء شجاعت عباس ( ع ) نقل كرده است كه به‌عنوان نمونه شعر « سيّد جعفر حلّى » را در اين زمينه مىآوريم :\r\nاز شير كارآزمودهء نبردها ، بر سپاهيان اموى ، عذاب فروريخت . جز هجوم شيرى خشمگين و غرّان كه خواسته‌اش را نيك آشكار كرده بود ، چيزى آنان را هراسان نكرد . ترس از مرگ ، چهره‌هاى آنان را اندوهگين كرده بود . امّا عباس در آن ميان خندان بود . . . قهرمانى كه هنگام سوار شدن بر اسب بزرگ ، گويى كوهى سرافراز ، بر اسب نشسته است و شگفتا كه اسبى ، چنين كوهى را خوب تحمّل مىكند و رهوار مىتازد . سوگند به برق شمشيرش ( و من جز به آذرخش آسمانى ، سوگند نمىخورم ) اگر شهادت او مقدّر نبود ، با شمشيرش هستى را مىزدود ، ليكن اين خداوند است كه هر چه اراده كند مقدّر مىسازد و بر آن حكم مىراند . . . « 1 » \r\nعباس ( ع ) در روز عاشورا ، در دفاع از والاترين آرمان‌هاى بشرى ، نهايت دلاورى و شجاعت را از خود نشان داد .\r\nبدون ترديد وجود حضرت ابوالفضل ( ع ) از جهات گوناگون از جمله در شكل‌گيرى نهضت امام حسين ( ع ) و زمينه‌سازى براى تحقّق آن ، نقش‌آفرين بوده است . والاترين و بهترين درودِ خداوند و پيامبر ( ص ) و مسلمانان بر روح بلند آن شهيد سرافراز باد !\r\n\r\nعلى اكبر ( ع )\r\nعلى بن الحسين ( ع ) شخصيّت ديگرى است كه حضورش در شكل‌گيرى و موفقيّت نهضت عاشورا نقش‌آفرين بود . او با وجودش در سپاه امام حسين ( ع ) به قيام آن حضرت ( ع ) روح و معنويّت بيشترى مىداد . زيرا به تعبير سرور آزادگان جهان ، علىاكبر از جهت صورت و سيرت شبيه‌ترين افراد به جدّش رسول خدا ( ص ) بود . « 2 » \r\n\r\n","description":"","footnote":" ( 1 ) - زندگانى حضرت ابوالفضل ( ع ) ، باقر شريف قرشى ، ص 57 .  ( 2 ) - اللهوف ، همان ، ص 92 ؛ اللَّهُمَّ اشْهَدْ فَقَدْ بَرَزَ الَيْهِمْ غُلامٌ اشْبَهُ النَّاسِ خَلْقاً وَ خُلْقاً وَ مَنْطِقاً بِرَسُولِكَ . ","page_name":" 271 ","page_number":271},
  {"content":"\r\n\r\nعلىاكبر ( ع ) فرزند امام حسين ( ع ) ، علاوه بر اينكه به خاندان با كرامت علوى تعلّق داشت از كمالات معنوى زيادى برخوردار بود و مورد توجّه دينداران و آزادگان قرار داشت .\r\nشهادت او ، كشته شدن يك فرد معمولى نبود ، بلكه پايه‌هاى كفر و نفاق اموى با شهادت مظلومانه آن بزرگوار متزلزل گرديد .\r\nعلىاكبر در سخن گفتن فصيح و از نظر صورت از همه مردم زيباتر و اخلاقش از همه نيكوتر بود و از ايمانى محكم و استوار برخوردار بود . « 1 »  براى اينكه اعتقاد راسخ او را ( كه منشأ همه خيرات و بركات بود ) بدانيم ، لازم است به پاسخ وى به امام حسين ( ع ) كه خبر شهادت اصحاب را داده بود بنگريم .\r\nمؤلف « اعلام الورى » در اين بارهء مىنويسد :\r\nبعد از حركت از قصر بنى مقاتل ( يكى از منازل بين راه مكّه به كربلا ) امام حسين ( ع ) را خواب سبكى فرا گرفت . ناگهان بيدار شد و كلمه استرجاع ( انّا للّه وَ انَّا اليه راجِعُون ) را تكرار مىكرد . على اكبر از علّت آن پرسيد . امام ( ع ) فرمود : اينك هاتفى ندا داد كه اين كاروان به سوى مرگ پيش مىرود .\r\nعلىاكبر ( ع ) عرض كرد : الَسْنا عَلَى الْحَق ؟ آيا ما بر حق نيستيم ؟ امام ( ع ) فرمود : آرى ما بر حق هستيم . على اكبر عرض كرد . در اين صورت باكى از مرگ نداريم ! امام حسين ( ع ) كه از اين جمله فرزندش بسيار خوشحال گرديده بود از خداوند متعال براى او پاداش خير طلب نمود . « 2 » \r\nاو در شجاعت و دلاورى نيز بىنظير بود ، و در حالى كه تشنگى و سنگينى آلات جنگى به سختى وى را آزار مىداد ، در مبارزه و ستيزه با دشمن تلاش مىكرد و اين رجزها را مىخواند :\r\n الْحَربُ قَدْ بانَتْ لَهَا الْحَقايِقْ * وَ ظَهَرت مِنْ بَعدِها مَصادِقْ\r\nوَاللَّهِ رَبِّ الْعَرْشِ لا نُفارِقْ * جُمُوعَكُم اوْ تُعْمَدَ الْبَوارِقْ « 3 »  \r\n\r\n","description":"","footnote":" ( 1 ) - اعيان الشيعة ، ج 1 ، ص 607 .  ( 2 ) - اعلام الورى ، ج 1 ، ص 450 : الارشاد ، ص 431 ، الكامل فى التاريخ ، ابن اثير ، ج 2 ، ص 555 .  ( 3 ) - بحار الانوار ، علامه محمدباقر مجلسى ، ج 45 ، ص 43 - 44 . ","page_name":" 272 ","page_number":272},
  {"content":"\r\n\r\nبا جنگ حقايق را براى او آشكار ساخت - آن‌گاه پس از جنگ ، مصداق‌هاى آن حقايق نمايان گرديد . سوگند به خدا ! پروردگار عرش ، تا شمشيرها در نيام نرود جمع‌تان را رها نمىكنيم .\r\nمعاويه سخت‌ترين دشمن اهل بيت ( ع ) در وصف علىاكبر ( ع ) گفت : « برترين شخصيت براى خلافت على بن الحسين ( ع ) است » « 1 » \r\nعلىاكبر ( ع ) اوّلين نفر از بنى هاشم بود كه به ميدان مبارزه رفت . هنگامى كه به طرف ميدان حركت كرد ، امام حسين ( ع ) فرمود : خداوندا ، تو شاهد باش كه جوانى به سوى اين سپاه رفت كه از لحاظ اندام و اخلاق و سخن گفتن ، از همه مردم به رسول تو شبيه‌تر بود ، و هرگاه ما مشتاق ديدار پيغمبر ( ص ) مىشديم به اين جوان مىنگريستيم . « 2 » \r\nجايگاه بلند علىاكبر ( ع ) نزد امام حسين ( ع ) ، در برخورد آن حضرت به‌هنگام شهادت علىاكبر روشن‌تر مىشود .\r\nعلىاكبر ( ع ) در لحظات آخر خطاب به پدر بزرگوارش عرض كرد : يا ابَتا عَلَيكَ مِنّى السَّلامَ . . . ؛ پدر جان خداحافظ و سلام بر تو ، اينك جدّم محمد ( ص ) است كه تو را سلام مىرساند و مىگويد : اى حسين زود نزد ما بيا ، سپس فريادى كشيد و جان داد .\r\nحسين ( ع ) بر بالين فرزند شهيدش آمد و صورتش را به صورت او نهاد و فرمود : نور ديده ! پس از تو خاك بر اين دنياى بىوفا باد . « 3 » \r\nالسَّلامُ عَلَيكَ ايُّهَاالصِّديقُ وَالشَّهيدُ الْمُكَرَّمِ وَالسِّيدُ الْمُقَدَّمِ الَّذى عاشَ سعيداً وَمات شَهيداً .\r\n\r\nپيام‌آوران علوى عاشورا\r\nقبل از اينكه در مورد شخصيت معنوى و اجتماعى امام زين‌العابدين ( ع ) و زينب ( س ) كبرى پيام‌آوران كربلا مطالبى را متذكّر شويم ، يادآورى يك نكته را ضرورى مىدانيم ، و آن اينكه وجود آن دو بزرگوار در نهضت حسينى از زمينه‌سازان و عوامل مؤثر در شكل‌گيرى نهضت به حساب مىآيد .\r\n\r\n","description":"","footnote":" ( 1 ) - ابصار العين فى انصار الحسين عليه و عليهم‌السلام ، محمد بن الشيخ طاهر السماوى ، ص 21 .  ( 2 ) - اللهوف ، همان ، ص 92 .  ( 3 ) - همان ، ص 93 . ","page_name":" 273 ","page_number":273},
  {"content":"\r\n\r\nزيرا حضور آنان علاوه بر اينكه پشتوانه دينى و مشروعيت قيام را تقويت مىكرد ، در تحقق هدف نهضت كه همانا حفظ اسلام و نجات مسلمانان از ظلم و ستم بنىاميّه بود ، نقش اساسى داشت و امام حسين ( ع ) يقيناً در آغاز حركت به اين نكته توجّه داشت ؛ به همين جهت اهل بيت خودش را به همراه برد .\r\nاساساً علّت غايى و توجّه به نتيجه در هر كارى ، گرچه از نظر تحقق خارجى جايگاهش بعد از عمل است ؛ امّا از نظر رتبى قبل از عمل قرار دارد . به عبارت ديگر ، هدف‌گذارى ، جايگاهش از نظر زمانى مقدّم بر عمل است گرچه ظرف تحقّقش بعد از عمل مىباشد .\r\nارزش كار پيام‌آوران عاشورا به هيچ رو كمتر از نقش جانبازان و شهداء آن نبود ؛ زيرا اگر آنان به رسالت خويش عمل نمىكردند و در كوفه و شام ماهيت نهضت و پديدآورندگان آن را بيان نمىكردند ، معلوم نبود قيام حسينى تا اين حدّ در جهان اسلام تأثير گذار باشد .\r\nلذا شايسته است در مورد اين دو شخصيت بزرگوار علوى نيز به اختصار مطالبى ذكر شود .\r\n\r\nامام زين‌العابدين ( ع )\r\nمطابق نصوصى كه محدّثين بزرگ شيعه روايت كرده‌اند ، امام سجّاد ( ع ) جانشين و وصىّ پدرش حسين بن على ( ع ) بود . و شيعيان در طول تاريخ به امامت او معترف بوده‌اند . و با توجّه به اينكه برطبق نصوص شيعه ، اشياء به خصوصى چون شمشير و درع رسول الله ( ص ) مىبايد پيش ائمه باشد ، وجود اينها نزد امام سجّاد ( ع ) حتى در منابع اهل سنت نيز - به صراحت ذكر شده است . « 1 » \r\nامام سجّاد ( ع ) از نظر علمى و اخلاقى شخصيت بىهمتايى بود ، اگر چنين نبود قطعاً به امامت نمىرسيد . « شمس‌الدين ذهبى » دربارهء او مىنويسد :\r\nبراى على بن حسين ( ع ) جلالت عجيبى بود سوگند به خدا ، او به خاطر شرف و بزرگى و علم و بندگى و كمال عقلش شايسته امامت عظمى بود . « 2 » \r\n\r\n","description":"","footnote":" ( 1 ) - طبقات الكبرى ، محمد بن سعد ، ج 1 ، ص 486 .  ( 2 ) - سير اعلام النبلاء ، شمس‌الدين ذهبى ، ج 4 ، ص 398 . ","page_name":" 274 ","page_number":274},
  {"content":"\r\n\r\nامام سجّاد ( ع ) در دوره‌اى زندگى مىكرد كه ارزش‌هاى دينى دستخوش تغيير و تحريف شده بود . و ديكتاتورى بنىاميّه صداى هر مصلحى را خاموش مىكرد . در چنين شرايط ناگوار اجتماعى و دينى امام ( ع ) مهم‌ترين كار خود را در زمينهء برقرارى پيوند مردم با خدا به وسيله دعا آغاز فرمود . و تلاش كرد معارف دينى را در قالب دعا به مردم بياموزد .\r\nبدين جهت مورد توجّه مسلمانان قرار گرفت و عدّه‌اى از طالبان علم و دانش ، در سلك راويان حديث او درآمده از سرچشمه زلال دانش او بهره‌مند گشتند .\r\n« ابن ابى الحديد » در اين بارهء مىنويسد :\r\nوَ مَنْ مِثلُ علىّ بن الحسين ( ع ) ! و قال الشافعى فى اثبات خبر الواحد : وجدتُ علىَّ بن الحسين و هو افْقه اهْلُ المدينه يُعوِّل على اخبار الآحاد . « 1 » \r\n« ابن شهاب زُهرى » مىگويد :\r\nلَمْ ادْرِكْ احَداً مِنْ اهْلِ هذَا الْبَيْت افْضَلَ مِنْ عَلِىِّ بْنِ الْحُسين . « 2 » \r\nاز اين خاندان [ خانواده رسول خدا ( ص ) 
  ] كسى را برتر از على بن الحسين ( ع ) نديدم .\r\nامام سجّاد ( ع ) از نظر ورع و تقوا برجسته‌ترين فرد روزگار بود . او در بندگى خدا و اطاعت حضرت حقّ به حدّى موفّق بود كه لقب‌هاى « سيّدالساجدين » ، « سجّاد » ، « زين‌العابدين » و « ذى الثفنات » ( صاحب پينه‌ها ) به او داده شد .\r\n« ابن ابى الحديد » در توصيف حضرت سجاد ( ع ) مىگويد :\r\nكانَ عَلىُّ بن الحسينِ غايةً فِى العِبادَةِ « 3 » \r\nعلى بن حسين در عبادت به نهايت درجه رسيده بود .\r\nو « سعيد بن مسيّب » يكى از محدثين مشهور گفت : « ما رأيتُ اوْرَعَ مِنْ عَلىِّ بنِ الْحسين ( ع ) » « 4 »  با تقواتر از على بن حسين نديدم .\r\n\r\n","description":"","footnote":" ( 1 ) - شرح نهج‌البلاغه ، ج 15 ، ص 274 ؛ چه كسى مثل على بن الحسين است ؟ ! شافعى در اثبات خبر واحد گفت : من على بن حسين را آگاه‌ترين مردم مدينه يافتم و بر اخبار آحاد او اعتماد كردم .  ( 2 ) - كشف الغمّة ، ج 2 ، ص 82 .  ( 3 ) - شرح نهج‌البلاغه ، ج 1 ، ص 27 .  ( 4 ) - سير اعلام النبلاء ، ج 4 ، ص 391 . ","page_name":" 275 ","page_number":275},
  {"content":"\r\n\r\nامام سجّاد ( ع ) از نظر دلاورى و شجاعت نيز چنين بود . گواه اين مدّعا ، خطبه‌هاى غرّاء او در كوفه و شام است . در محيط رعب‌آورى كه امويان پديد آورده بودند ، امام ( ع ) بدون توجّه به شوكت ظاهرى و نيروهاى نظامى آنها در مورد شخصيت پديد آورندگان نهضت و جنايات بنى اميه سخن گفت و امويان را در نزد مسلمانان بىآبرو ساخت . « 1 » \r\nچنان كه روشن است ، شخصيت امام سجّاد ( ع ) فراتر از آن است كه در اين مجال مورد بحث قرار گيرد . هدف ما در اينجا فقط ذكر اين نكته است كه حضور شخصيتى چون زين‌العابدين ( ع ) در قافله امام حسين ( ع ) در برآيند و نتيجه قيام و بالطبع در پيدايش آن نقش‌آفرين بود . و امام ( ع ) با اطّلاع از اين سرمايه‌هاى بزرگ به چنين نهضت الهى دست يازيد .\r\n\r\nزينب كبرى ( س )\r\n« زينب » دختر على بن ابى طالب ( ع ) و فاطمه زهرا ( س ) بود و بدين جهت مورد توجه مسلمانان قرار داشت . او در بزرگ‌ترين حماسهء نبرد حق عليه باطل ، نقش مهمّ و سرنوشت ساز داشته و پيام‌رسان انقلاب عاشورا بود .\r\nزينب ( س ) علاوه بر شخصيت خانوادگى ، از نظر اخلاقى و معنوى داراى كمالات فراوان بود . او عالمهء غير معلّمه ، سخنورى كم‌نظير ، زاهدى شب‌زنده‌دار ، مجاهدى نستوه و الگوى كامل زن معرّفى شده در قرآن بود . او با شجاعتى تحسين‌برانگيز ، رو در روى يزيد و مزدورانش ايستاد و پيروزى نهضت حسينى و شكست امويان را اعلام كرد :\r\nفَكِد كَيْدَك واسْعَ سَعْيَك ، فَواللَّهِ لا تَمْحُو ذِكْرَنا ، وَ لا تُميتُ وَحْيَنا . . . « 2 » \r\nيزيد ! هر حيله‌اى كه دارى به كار گير و هر تلاشى مىتوانى انجام ده ، سوگند به خداوند كه هرگز نمىتوانى نام و ياد ما را از ذهن‌ها محو كنى و يا آيين و وحى ما را از ميان بردارى . . .\r\nاين سخنان را زن داغديده‌اى اظهار كرد كه يزيديان عزيزترين كسان او را با دلخراش‌ترين وضع به شهادت رسانده بودند !\r\n\r\n","description":"","footnote":" ( 1 ) - جهت اطلاعات بيشتر در اين زمينه به كتاب زندگانى على بن الحسين ( ع ) از سيد جعفر شهيدى مراجعه شود .  ( 2 ) - مقتل الحسين ( ع ) ، المقرّم ، ص 359 . ","page_name":" 276 ","page_number":276},
  {"content":"\r\n\r\nايمان محكم و استوار زينب ( س ) نيز تحسين‌برانگيز است ؛ وقتى ابن زياد گفت : رفتار خدا را با برادر و خاندانت چگونه ديدى ؟\r\nفرمود :\r\nمن جز نيكى نديدم . اينان مردمانى بودند كه خداوند تعالى كشته شدن را براى آنها مقدّر فرموده بود و آنان نيز ( با كمال افتخار ) به آرامگاه خود شتافتند . . . ولى بدان كه به زودى خداى ( با عظمت ) ميان تو و ايشان جمع خواهد كرد و تو را مورد بازخواست و احتجاج قرار خواهد داد . « 1 » \r\n« حزيم اسدى » مىگويد :\r\nسوگند به خدا ! زن با حيايى سخنورتر از زينب نديدم ، گويا او با زبان على ( ع ) سخن مىگفت ! « 2 » \r\nاو بدون كوچك‌ترين واهمه‌اى در مجلس « ابن زياد » در كوفه و مجلس « يزيد بن معاويه » در شام در معرّفى اهل بيت ( ع ) و اهداف والاى شهداى كربلا سخن راند و چهره كريه بنىاميّه را به مردم نماياند . « 3 » \r\nبدون ترديد نقش و تأثير شخصيت زينب كبرى ( س ) در شكل‌گيرى و موفقيّت نهضت خونين عاشورا بسيار چشمگير بوده است .\r\nفرزندان ديگر اميرالمؤمنين ( ع ) كه در كربلا حضور داشتند نيز از شخصيت‌هاى بزرگ تاريخ بودند و در نهضت حسينى مؤثر بوده‌اند كه به‌خاطر ضيق مجال از طرح جايگاه معنوى و اجتماعى آنان صرف‌نظر مىكنيم . « 4 » \r\n\r\n","description":"","footnote":" ( 1 ) - اللهوف ، همان ، ص 132 .  ( 2 ) - الاحتجاج ، طبرسى ، ج 2 ، ص 109 .  ( 3 ) - ر . ك : همان .  ( 4 ) - جهت اطلاعات بيشتر در مورد اصحاب امام حسين ( ع ) به كتاب « ابصار العين فى انصار الحسين ( ع ) » مراجعه شود . ","page_name":" 277 ","page_number":277},
  {"content":"\r\n\r\n\r\nحبيب بن مظاهر\r\nحبيب بن مظاهر ، از قبيلهء بنى اسد و از بزرگان كوفه محسوب مىشد . او از نظر كمالات نفسانى و موقعيت اجتماعى افضل شهداى ( غير بنىهاشم ) كربلا بود . حبيب از اصحاب پيامبر ( ص ) و حافظ قرآن و از حاملان علوم علوى و از مجاهدان تمامى جنگ‌هاى اميرالمؤمنين ( ع ) و از اصحاب خاص آن حضرت بوده است . « 1 » \r\nحبيب در قبيله خود شخص با نفوذى بود . او قبل از روز عاشورا به قبيله بنىاسد رفت ، و از آنان دعوت كرد فرزند پيامبر ( ص ) را يارى نمايند . و موفّق شد نود نفر از آنان را به همراه خود به سوى كربلا حركت دهد .\r\nوقتى « عمر بن سعد » از اين موضوع مطلّع گرديد چهار صد نفر براى جلوگيرى از آنان مأمور كرد . بين آنها جنگ سختى به وقوع پيوست و مردان بنى اسد شبانه از خوف شبيخون ، به قبيله خود بازگشتند . « 2 » \r\nبراى شناخت حبيب از نظر ايمان به هدف و ولايت اهل‌بيت ( ع ) ، كافى است جملاتى را كه خطاب به كوفيان بيان كرده است مرور كنيم .\r\nاو هنگام عزيمت به ميدان نبرد چنين گفت :\r\nهان اى مردم ! به خدا سوگند در روز حساب نزد خدا ، بد قومى خواهند بود آنان كه فرزندان پيامبر خود و خويشان و اهل بيت او و مردان خداپرست اين شهر را كه در سحرها به عبادت برخاسته و بسيار به ياد خدا بوده‌اند ، به شهادت برسانند . « 3 » \r\nو در رجزهايىكه مىخواند نيز اين معنا ، كاملًا ظاهربود . او با حمله به‌دشمن چنين مىخواند :\r\nمنم حبيب بن مظاهر ، سوارى جنگى در وقتى كه جنگ شعله مىكشد ! شما در عدد زيادتر هستيد ، ولى حق عالى و ظاهر با ماست . شما در وفاى به پيمان ، حيله‌گر و غدّار هستيد ولى ما باوفا و بردباريم . حق با ما بوده و تواناتر از شما هستيم و دليل ما بسيار روشن است . « 4 » \r\n\r\n","description":"","footnote":" ( 1 ) - ابصار العين فى انصار الحسين عليه و عليهم‌السلام ، ص 56 .  ( 2 ) - همان .  ( 3 ) - تاريخ طبرى ، ج 4 ، ص 316 .  ( 4 ) - بحارالانوار ، ج 45 ، ص 26 ؛ مقتل الحسين ( ع ) ، الخوارزمى ، ج 2 ، ص 22 . ","page_name":" 278 ","page_number":278},
  {"content":"\r\n\r\nآنگاه كه حبيب به شهادت رسيد ، انكسارى در چهرهء امام حسين ( ع ) پيدا شد و كلمه استرجاع ( انّا للَّه‌و انّا اليه راجعون ) به زبان جارى كرد و فرمود :\r\nخدا تو را بركت دهد اى حبيب ، چقدر صاحب فضل بودى كه قرآن را در يك شب ختم مىكردى ! « 1 » \r\nحضور شخصيّت بزرگى همانند حبيب بن مظاهر در تثبيت موقعيّت نهضت حسينى و مشروعيّت آن از نظر اجتماعى و دينى حايز اهميّت بود .\r\n\r\nمسلم بن عوسجه\r\nيكى ديگر از اصحاب با وفاى امام حسين ( ع ) « مسلم بن عوسجه » بود . او از اصحاب پيامبر ( ص ) و على ( ع ) و امام حسن ( ع ) بود و از موقعيّت سياسى و اجتماعى خوبى بهره‌مند بود .\r\nاو در جنگ‌هاى صدر اسلام شجاعت و دلاورى خوبى از خود نشان داده بود . « 2 »  و از قُرّا و عُبّاد محسوب مىشد « 3 »  و از كسانى بود ، كه در كوفه براى « مسلم بن عقيل » هوادار و امكانات فراهم مىكرد .\r\nاو در شب عاشورا ، پس از فرمايشات امام ( ع ) كه اصحاب را بين رفتن و ماندن مخيّر نمود ، از اوّلين كسانى بود كه اظهار وفادارى كرد و گفت : سوگند مىخورم كه از تو جدا نمىشوم و تا شمشير و نيزه به دستم هست با آنان مىجنگم . و اگر سلاحى نداشتم با سنگ با آنان نبرد مىكنم تا در راه تو به شهادت برسم . « 4 » \r\nمسلم بن عوسجه در حال جان دادن نيز به حبيب بن مظاهر سفارش مىكرد حسين ( ع ) را تنها نگذاريد .\r\n\r\n","description":"","footnote":" ( 1 ) - موسوعة كلمات الامام الحسين ( ع ) ، ص 446 ، به نقل از معالى السبطين ، ج 1 ، ص 376 و ينابيع المودّة ، ص 415 .  ( 2 ) - ابصار العين فى انصار الحسين ( ع ) ، ص 61 .  ( 3 ) - تنقيح المقال ، عبدالله مامقانى ، ج 3 ، نجف ، ص 214 .  ( 4 ) - الارشاد ، ص 443 . ","page_name":" 279 ","page_number":279},
  {"content":"\r\n\r\nامام حسين ( ع ) در لحظات آخر عمر مسلم بن عوسجه به بالين او رسيد و از خدا براى او طلب رحمت و مغفرت كرد و با قرائت آيهء « فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ » « 1 »  او را از مؤمنينى شمرد كه به عهد و پيمان خويش وفا كردند .\r\nشركت شخصيّتى چون مسلم بن عوسجه با آن سابقه درخشان در سپاه امام ( ع ) اهميّت وافر داشت . درود و رضوان الهى بر او و بر مولايش ابا عبدالله الحسين ( ع ) باد .\r\n\r\nقيس بن مسهّر\r\n« قيس » از محبّين اهل بيت ( ع ) بود . او مردى شجاع ، با تدبير و فعّال بود و در بين مسلمانان جايگاه خاصّى داشت ؛ لذا به عنوان نماينده مردم كوفه به محضر امام حسين ( ع ) در مكّه رسيد . « 2 » \r\nاو هنگام بازگشت از مكّه ، توسّط مأموران ابن زياد دستگير شد . امّا نامه‌اى كه به همراه داشت معدوم كرد ، تا شيعيان ديگر آسيب نبينند .\r\nابن زياد از او خواست بر منبر رود و حسين ( ع ) را دشنام دهد . امّا او بر منبر رفت و فضايل حضرت ( ع ) را بيان نمود و عبيدالله و پدرش را لعنت كرد ! ابن زياد نيز دستور داد او را از بالاى قصر پايين انداختند . « 3 » \r\nوقتى خبر شهادت قيس به امام حسين ( ع ) رسيد ، حضرت گريه كرد و فرمود :\r\nخداوندا براى ما و شيعيان ما جايگاهى نيكو قرار بده و از راه مرحمت ، ما و آنان را در يك مكان جمع فرما . « 4 » \r\nشهادت اين بزرگوار به آن طرز فجيع ، علاوه بر اينكه خباثت يزيديان را نمايان مىكرد . گواه حقانيّت نهضت حسينى نيز بود . شهادت او دل‌هاى بسيارى را متأثّر كرد زيرا قيس ، نماينده مردم كوفه و سفير آنان و حامل پيام سالار شهيدان ( ع ) براى آنان بود .\r\n\r\n","description":"","footnote":" ( 1 ) - احزاب ( 33 ) ، آيه 23 .  ( 2 ) - ابصار العين فى انصار الحسين ( ع ) ، ص 65 .  ( 3 ) - طبرى ، ج 4 ، ص 306 . واللهوف ، ص 62 .  ( 4 ) - اللهوف ، ص 62 . ","page_name":" 280 ","page_number":280},
  {"content":"\r\n\r\n\r\nابو ثمامه عمرو بن عبدالله صائدى\r\n« ابوثمامه » از قبيله هَمْدان ، داراى سوابق درخشان و فضائل فراوان بود . وى از اصحاب شجاع و مخلص اميرالمؤمنين ( ع ) به شمار مىرفت . « 1 » \r\nرجزهاى او در هنگام جنگ و توجّه او به نماز اوّل وقت بيانگر ايمان و دين‌باورى اوست .\r\n« ابو مخنف » مىگويد :\r\nدر روز عاشورا در گرماگرم نبرد ، ابو ثمامه متوجّه زوال شمس و فرا رسيدن وقت نماز شد ، به امام ( ع ) عرض كرد : جانم به فدايت گرچه آنان پى در پى حمله مىكنند . ولى به خدا سوگند ! تا مرا نكشته‌اند نمىتوانند به تو دست يابند . امّا دوست دارم آنگاه به لقاى پروردگار نائل گردم كه يك نماز ديگر را نيز به امامت تو به جاى آورده باشم .\r\nامام ( ع ) در پاسخ فرمود :\r\nنماز را يادآورى كردى ، خدا تو را از نمازگزارانى كه به‌ياد خدا هستند قرار دهد . آرى وقت نماز فرا رسيده ، از دشمن بخواهيد كه موقّتاً دست از جنگ بردارد تا نماز خود را به جاى آوريم . « 2 » \r\nابو ثمامه در حال نبرد اين رجزها را مىخواند :\r\n عَزاءً لِال المصطفى و بناته * عَلى حَبْسِ خَيْرِ النَّاسِّ سِبْطَ مُحمّد\r\nعَزاءً لزهراء النبىّ وَ زُوجها * خَزانَةُ عِلمِ اللَّهِ مِنْ بَعْدِ احْمدِ\r\nعَزاءً لِاهلِ الشَّرقِ وَالغَرب كُلّهم * وَ حَزَناً عَلى حَبْسِ الْحسينِ الْمُسَدّد « 3 »  \r\nبه آل‌پيامبر ( ص ) و دخترانش تسليت مىگويم به خاطر گرفتارى بهترين مردم سبط محمد ( ص )\r\nتعزيت بر زهرا ( س ) و همسرش كه خزانهء علم الهى پس از پيامبر ( ص ) بود\r\nتسليت بر همه مردمان ساكن در مشرق و مغرب عالم و محزونم به خاطر گرفتارى حسين راستگوى درست كار\r\nابوثمامه بعد از اقامه نماز ظهر با امام ( ع ) و پس از نبردى شجاعانه به شهادت رسيد .\r\n\r\n","description":"","footnote":" ( 1 ) - ابصار العين فى انصار الحسين عليه السلام ، ص 69 .  ( 2 ) - مقتل الحسين ( ع ) ، ابو مخنف ، ص 142 .  ( 3 ) - مناقب آل ابى طالب ( ع ) ، ج 4 ، ص 105 . ","page_name":" 281 ","page_number":281},
  {"content":"\r\n\r\n\r\nبُرير بن خضير\r\nاز شخصيّت‌هايى كه در نهضت حسينى حضور داشتند و از موقعيّت علمى و اجتماعى خوبى بهره‌مند بودند « بُرير بن خضير » است . وى مردى عابد ، شجاع و زاهد و از اصحاب اميرالمؤمنين ( ع ) بود . او همچنين معلّم و قارى قرآن و از شيوخ آنان محسوب مىشد . « 1 » \r\nاو در روز عاشورا به خاطر صراحت لهجه و آگاهىاش ، از طرف امام ( ع ) مأموريت يافت با كوفيان سخن بگويد . او خطاب به مردم كوفه گفت :\r\n. . . واى بر شما كه اهل بيت پيغمبر خود را با اصرار به عراق دعوت كرديد به گمان اينكه جان نثاران آنان خواهيد بود . !\r\nو آنگاه كه در روز امتحان رسيد ، از يارى آنان باز ايستاديد و آب فرات را بر روى آنان بستيد ، بعد از رسول خدا ( ص ) ، با فرزندانش چه بد رفتار كرديد ! . . .\r\nآنان در جواب گفتند : ما نمىدانيم چه مىگويى اى « برير » . پس او گفت : خدا را شكر كه شما را به خوبى شناختم . خدايا از كارهاى زشت اين مردم بيزارم . « 2 » \r\nو پاسخ وى به « يزيد بن معقل » نيز بيانگر آگاهى و اعتقاد راسخ اوست . او گفت :\r\nاعتقاد من اين است كه عثمان بن عفّان بر نفس خود ظلم كرد و معاويه گمراه بود و گمراه كننده و على بن ابىطالب ( ع ) امام بر حق و پيشواى هدايت . « 3 » \r\nسخنان « بُرير » در آخرين لحظات نيز بيانگر روح بلند اوست . او به امام ( ع ) عرض كرد :\r\nبه خدا سوگند اى فرزند رسول خدا ( ص ) ! خداوند بر ما به وجود تو منّت گذاشت كه توفيق جهاد در محضرت را به ما عطاء كرد كه در راه تو قطعه قطعه شده و به توفيق شفاعت جدّت نائل شويم . « 4 » \r\n\r\n","description":"","footnote":" ( 1 ) - ابصار العين فى انصار الحسين ( ع ) ، ص 70 .  ( 2 ) - بحارالانوار ، ج 45 ، ص 5 .  ( 3 ) - مقتل الحسين ( ع ) ، ابو مخنف ، ص 128 .  ( 4 ) - سفينة البحار ، ج 1 ، ص 266 . ","page_name":" 282 ","page_number":282},
  {"content":"\r\n\r\nاو همچنين گفت :\r\nسوگند به خدا ! قوم من مىدانند كه من نه در جوانى و نه در پيرى اهل مزاح و شوخى نبودم اما اينك شوخى مىكنم چون تا بهشت فاصله‌اى نمانده است . « 1 » \r\n\r\nحرّ بن يزيد رياحى\r\n« حرّ » از شخصيت‌هاى برجسته و از سران كوفه و بزرگ قبيله رياحى محسوب مىشد و به همين جهت از طرف « ابن زياد » به فرماندهى بخشى از سپاه منصوب گرديد .\r\nگرچه حرّ فرمانده اوّلين نيروى نظامى بود كه در مقابل امام حسين ( ع ) ايستاد ، ليكن ادب و نزاكت را در سخن گفتن و رفتار با امام ( ع ) حفظ نمود .\r\nهنگامى كه امام ( ع ) به حرّ فرمود : « ثَكَلَتْكَ امّك ما تُريد ؟ » مادرت به عزايت بنشيند چه مىخواهى ؟ حرّ چنين جواب داد : اگر غير تو چنين سخنى به من گفته بود پاسخش را مىدادم امّا مادر تو دختر پيامبر ( ص ) است و جز خير و نيكى درباره او نمىتوانم بگويم . « 2 » \r\nو هنگام نماز در عين حالى كه امام ( ع ) فرمود تو با اصحاب خودت نماز بگذار و من نيز با اصحابم ، حرّ گفت : « بَل انتَ تُصلّى بِاصحابك وَ نُصلّى بِصَلاتك » « 3 »  شما با اصحابت نماز بخوان و ما به نماز تو اقتدا مىكنيم .\r\nحرّ تا روز عاشورا نيز بين دنيا و آخرت و اختيار سپاه حسين ( ع ) به جاى يزيد بن معاويه گرفتار بود ؛ امّا در لحظات حسّاس و سرنوشت ساز خودش را از شقاوت ابدى نجات داد و به سعادت ابدى راه يافت .\r\nملحق شدن حرّ به امام حسين ( ع ) با آن شخصيت سياسى و اجتماعى يكى از برجسته‌ترين وقايع انقلاب كربلاست . او با جايگاهى كه در سپاه « ابن زياد » داشت وقتى به امام ( ع ) پيوست ، عدم مشروعيت جنگ با حسين ( ع ) را آشكارتر نمود .\r\n\r\n","description":"","footnote":" ( 1 ) - همان .  ( 2 ) - مقتل الحسين ( ع ) ، ابو مخنف ، ص 84 ؛ الارشاد ، ص 426 .  ( 3 ) - همان ، مقتل الحسين ، خوارزمى ، ج 1 ، ص 231 . ","page_name":" 283 ","page_number":283},
  {"content":"\r\n\r\n« حرّ » از امام حسين ( ع ) به دليل گستاخىهاى سابق عذرخواهى كرد و ندامت و پشيمانى خويش را اعلام كرد و جانش را در راه امام ( ع ) فدا نمود . و سيّدالشهداء ( ع ) دربارهء او فرمود :\r\nوَاللَّهِ ما اخْطَاتْ امُّك حَيثُ سَمَّتْك حُرّاً وَاللَّهِ انَّكَ حُرٌّ فِى الدُّنيا وَالْاخِرة . « 1 » \r\nسوگند به خدا ، مادرت در اينكه تو را حرّ ناميد اشتباه نكرد ؛ به خدا قسم تو در دنيا و آخرت حرّ و آزادى .\r\nحضور شخصيتى همانند « حرّ » در سپاه امام ( ع ) در برآيند و موفقيّت قيام حسينى مؤثر بود چنان كه در شكل‌گيرى آن نيز تأثير داشته است چون امام حسين ( ع ) با علم و آگاهى از اين تحوّلات ، نتيجه قيامش را كه همانا حفظ اسلام و نجات مسلمانان بود مشاهده مىكرد .\r\n\r\nسخن آخر\r\nبنابراين ، يكى از زمينه‌هاى پيدايش و موفقيّت نهضت حسينى شخصيت عظيم سيدالشهداء ( ع ) و اصحاب با وفاى آن حضرت بوده است . آنان كه در علم و تقوا و شجاعت بىنظير ؛ و از جايگاه اجتماعى بالايى برخوردار بودند . قهرمانانى كه تاريخ بشر ، در تمام ادوار زندگى انسان‌ها همانند آنها را به خود نديده است .\r\nحضور اين شخصيت‌هاى بزرگ جهان اسلام در نهضت عاشورا ، گرچه به‌طور طبيعى مشروعيت حكومت امويان را زير سؤال مىبرد ؛ امّا گستاخى و جسارتى كه يزيديان در به شهادت رساندن اين اسطوره‌هاى علم و تقوا و فضيلت از خود نشان دادند ، پرده از چهره كريه خود برداشتند . آنان با فداكارى خود اسلام را براى هميشه از دستبرد بنى اميّه و پيروانشان نجات داده و در تاريخ به عنوان الگوهاى جاويد باقى ماندند .\r\nالسَّلامُ عَلَى الْحُسَينِ . . .\r\nوَ عَلى اصْحابِ الْحُسَينِ\r\nالَّذينَ بَذَلُوا مُهَجَهُمْ دُونَ الْحُسَين عليه السلام\r\n\r\n","description":"","footnote":" ( 1 ) - الارشاد ، ص 454 . ","page_name":" 284 ","page_number":284},
  {"content":"\r\n\r\n\r\nفصل ششم : نقش شخصيّت منفى بنىاميه در نهضت عاشورا\r\nامويان از ديدگاه مسلمانان\r\nمخالفت با بيعت يزيد\r\nنامه‌هاى مردم كوفه\r\n\r\n","description":"","footnote":"","page_name":" 285 ","page_number":285},
  {"content":"\r\n . \r\n","description":"","footnote":"","page_name":" 286 ","page_number":286},
  {"content":"\r\n\r\nفصل ششم : نقش شخصيّت منفى بنى اميه در نهضت عاشورا\r\nاز عوامل و عناصر مؤثر در پيدايش نهضت عاشورا ، شخصيت منفى بنىاميّه است ، بسيارى از مسلمانان ، با سابقهء بد امويان آشنا بودند و از فجايع زمان عثمان و معاويه اطّلاع داشتند .\r\nامام حسين ( ع ) با علم و آگاهى از جايگاه پست دشمن و آسيب‌پذيرى آن به چنين قيامى دست زد . يعنى امام ( ع ) مىدانست با آن جايگاه رفيعى كه در جامعه اسلامى دارد ، اگر با عدّه‌اى از افرادى كه از شخصيت‌هاى دينى و اجتماعى محسوب مىشوند ، بر ضد حكّام فاسد اموى قيام كند ، آنان را مفتضح ، و اسلام عزيز را از تحريف و التقاط حفظ ، و فرهنگ دينى را بار ديگر احيا خواهد كرد . لذا سرمايه‌گذارى در اين امر را مطلوب مىدانست و يقين داشت اين سرمايه‌ها هر چه گرانقدر باشند از آنجا كه مىتواند اسلام را رونق ببخشد ارزش دارد و هدر نمىرود .\r\nامام حسين ( ع ) بر اين باور بود ، كه اگر او به كاخ بلورين امويان كه با نيرنگ و زور و تزوير بر پا شده است ، ضربه‌اى وارد كند متلاشى شده و فرومىريزد .\r\nسرور آزادگان جهان با ارزيابى وضعيت حاكم بر جهان اسلام و آسيب‌پذيرى دشمن ، با تمام وجود بر ضد دستگاه حاكمه قيام كرد .\r\nلذا در اين بخش اجمالًا درباره جايگاه امويان ، مخصوصاً معاويه و فرزند فاسدش يزيد مطالبى را متذكّر مىشويم . « 1 » \r\n\r\n","description":"","footnote":" ( 1 ) - از آنجا كه در بخش زمينه‌هاى فرهنگى و اجتماعى و همچنين در بخش زمينه‌هاى سياسى مطالبى در مورد اين خاندان پليد آمده است ؛ در اينجا ، تنها به اختصار ، تحليلى از نگرش مسلمانان در مهبط وحى ( يعنى مدينه و مكّه ) و مركز خلافت على ( ع ) ( يعنى عراق ) به امويان را بيان مىكنيم . ","page_name":" 287 ","page_number":287},
  {"content":"\r\n\r\n\r\nامويان از ديدگاه مسلمانان\r\nخاندان اموى به سركردگى ابوسفيان حدود بيست سال در مقابل پيامبر اكرم ( ص ) مقاومت كرد و جنگ‌هاى عديده‌اى را بر ضد اسلام طرّاحى نمود ؛ و در جريان فتح مكّه در مقابل عظمت مسلمانان مجبور به تسليم گرديدند . پيامبر رحمت ( ص ) از آنان به عنوان « طُلقا » ياد كرد و خيانت‌هاى گذشته ايشان را بخشيد ؛ امّا هرگز « طُلقا » همرديف مجاهدان و مهاجران قرار نگرفتند و مؤمنان راستين نگرش خاصى به آنان داشتند .\r\nاين خاندان جايگاه معنوى خوبى در جامعه اسلامى نداشتند ؛ امّا با به قدرت رسيدن عثمان مسلمانان با آنان بيشتر آشنا شدند و او به سبب انحرافش از ارزش‌هاى اسلامى ، به دست عدّه‌اى از مسلمانان انقلابى كه از تبعيض‌ها و بىعدالتىها به ستوه آمده بودند كشته شد .\r\nسپس مسلمانان با مولى الموحّدين على ( ع ) بيعت كردند و او را به عنوان پيشواى خود برگزيدند . « معاويه » كه از زمان « عمر » به عنوان والى منطقه زرخيز شام حكم مىراند ، از بيعت با امام على ( ع ) سر باز زد و بر خلاف اصول مسلّم دينى و اجتماعى ، با استفاده از زر و زور و تزوير در مقابل پيشواى مسلمانان ايستاد و جنگ‌هاى داخلى در جهان اسلام را پايه‌گذارى نمود . او با نيرنگ و خدعه توانست نيروى مسلمانان را بر ضد اسلام به كار گيرد و با اين كار ، مشكلات فراوانى بر راه حكومت على ( ع ) به‌وجود آورد و مانع اصلاحات كلّى امام ( ع ) گردد .\r\nبا شهادت على ( ع ) ، معاويه با سپاه مزدور و احمق شام به طرف عراق حركت كرد و با حيله و مكر در سپاه امام حسن ( ع ) نفوذ كرد و از اين راه امام ( ع ) را به صلح و واگذارى حكومت مجبور نمود و از اين پس ، تا بيست سال بر كل جهان اسلام حكم راند .\r\nدر اين دوران ، مسلمانان بيش از پيش با چهرهء كريه بنىاميّه آشنا شدند . معاويه بدعت‌هاى فراوانى در دين ايجاد كرد و جنايت‌هاى متعددى مرتكب شد . او با بىرحمى و قساوت هر صداى اصلاح‌طلبانه‌اى را سركوب مىكرد ، شهادت « عمرو بن حمق » و « حجر بن عدى » و يارانش ، و هزاران مسلمان بىگناه كه در حملات « بسر بن ارطاة » و « ابن زياد » صورت گرفت ، نمونه‌هايى از آنهاست .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nامّامعاويه فردى ظاهرالصلاح و منافقى تيزهوش بود كه در عوام‌فريبى يد طولايى داشت ، و به خوبى از سپاه شام بهره‌مىگرفت . وى با به‌كارگيرى سه عامل زر ، زور و تزوير سال‌ها حكومت كرد . ليكن ظلم‌ها و خلاف‌هاى او هرگز از منظر چشم‌هاى تيزبين ائمه ( ع ) و مسلمانان كيّس مخفى نبود .\r\nبا مرگ معاويه ، زمينهء واكنش شديد پديد آمد و شخصيت‌هاى دينى از مدينه ، مكّه و عراق مخالفت خود را با خلافت يزيد اعلام كردند . البته اين امر به يك باره در جامعه اسلامى پديد نيامد و مسبوق به سابقه بود و زمينه‌هاى قبلى داشت .\r\nدر اين جا به بخشى از ديدگاه‌ها اشاره مىكنيم ، گرچه معتقديم دستگاه تبليغات امويان و بسيارى از حقايق تاريخى را وارونه كرده است و بسيارى از حقايق نيز از ترس ستم آنان كتمان شده است .\r\n\r\nمخالفت با بيعت يزيد\r\nوقتى معاويه موضوع « ولايتعهدى » يزيد را مطرح كرد ، بسيارى از مسلمانان هوشمند با اين قضيه مخالفت كردند .\r\n« سعيدبن‌العاص » در پاسخ نامه معاويه كه از وى خواسته بود براى يزيد بيعت بگيرد نوشت :\r\nتو از من خواسته‌اى براى يزيد بيعت بگيرم و افرادى كه بيعت مىكنند يا سرباز مىزنند به شما معرفى كنم . اينك به شما اطّلاع مىدهم كه مردم به كندى بيعت مىكنند مخصوصاً اهل بيت بنى هاشم كه احدى از آنان حاضر به اين امر نشده‌اند . « 1 » \r\nمعاويه وقتى از اين امر مطّلع شد به « حسين بن على » ( ع ) « عبدالله بن عباس » ، « عبدالله بن الزبير » و « عبدالله‌بن جعفر » رسماً نامه نوشت و آنان را تهديدكرد و خواست با ولايتعهدى يزيد مخالفت نكنند !\r\nهريك از آنان پاسخى به معاويه نوشتند كه اجمالًا مىتوان ديدگاه مردم را از نامه‌هاى اين شخصيت‌هاى مذهبى و اجتماعى فهميد .\r\n\r\n","description":"","footnote":" ( 1 ) - الامامة والسياسة ، ج 1 ، ص 199 . ","page_name":" 289 ","page_number":289},
  {"content":"\r\n\r\nامام حسين ( ع ) در نامه‌اى به معاويه نوشت :\r\n. . . من در ترك آن ( بيعت با يزيد ) ، از تو و حزب ظالم و ستمگر و يارىكنندگان شيطان رانده شده نمىترسم ! آيا تو از روى ظلم و تجاوز ، قاتل « حجر بن عدى » و ياران او كه در براندازى ظلم ، مخالفت با بدعت‌ها مبارزه كردند نيستى ، بعد از آنكه به آنان با عهدهاى شديد امان دادى ؟ آيا تو قاتل « عمرو بن حمق خزاعى » نيستى ؟ كسى كه صحابه پيامبر ( ص ) بوده و عبادت او را ضعيف كرده ، چهره او را تغيير داده و جسم او را لاغر كرده بود ؟ ! . . . تو سنت پيامبر ( ص ) را ترك كرده و فرمان او را عمداً مخالفت كردى و بدون هدايت الهى به دنبال هواى خود رفتى . آنگاه « زياد » را به بصره و كوفه مسلّط كردى در حالى كه او دست‌هاى مسلمانان را قطع كرده ، چشمان آنان را نابينا و آنها را به شاخه‌ها آويزان مىساخت . آيا تو قاتل آن دو حضرمى نيستى ؟ همان كسانى كه زياد دربارهء آنها ، نامه‌اى به تو نوشت و در آن گفت كه اين دو تن بر دين على ( ع ) هستند ، و تو به او نوشتى هر كس بر دين و رأى على است بكش ، او نيز به فرمان تو آنها را كشت . دين على ( ع ) همان دين محمد ( ص ) است كسى كه پدر تو با او مبارزه مىكرد .\r\nدينى كه باعث نشستن تو در جايگاه او شد . و اگر اين دين نبود بهترين فضيلت تو تحمّل مشقّت بار سفر زمستانى و تابستانى بود و من فتنه‌اى براى امّت بزرگ‌تر از حكومت تو نمىدانم . و براى خود و دين خود چيزى بالاتر از جهاد با تو نمىشناسم اگر آن را انجام دهم كه به واسطه آن نزديك به پروردگار شده‌ام و اگر انجام ندهم گناهى است كه بايد از كوتاهى در آن از خداوند طلب مغفرت نمايم . . . خداوند تو را به خاطر اينكه با گمان بد به مردم ، آنها را دستگير و با شبهه و تهمت آنان را به قتل رسانده و مردم را به بيعت با فرزند سفيه ، شرابخوار و بازيگر با سگ واداشته‌اى فراموش نمىكند . من براى تو جز اين نمىگويم كه تو در حق خود خسران كرده ، دينت را ضايع و امانتى كه در دستت دارى مورد سوء استفاده قرار داده و رعيت خود را گول زده و جايگاهت را پر از آتش مىكنى . « 1 » \r\nو در نامه‌هاى « عبدالله بن جعفر » ، « عبدالله بن زبير » و « ابن عباس » نيز مطالبى آمده است كه با ذكر فرمايشات امام حسين ( ع ) از نقل آنها بىنياز هستيم .\r\n\r\n","description":"","footnote":" ( 1 ) - الامامة والسياسة ، ج 1 ، ص 202 - 204 . ","page_name":" 290 ","page_number":290},
  {"content":"\r\n\r\nمعاويه براى اينكه ولايت عهدى يزيد را بر مردم مدينه تحميل كند شخصاً به اين شهر مسافرت كرد و عدّه‌اى با او مخالفت كردند ، حتى عايشه برخى از جنايات او از جمله به شهادت رساندن محمد بن ابى بكر را به او متذكّر شد . « 1 » \r\nامام حسين ( ع ) و برخى از شخصيت‌هاى مذهبى مدينه در مقابل معاويه ايستادند و مخالفت كردند . و اين مخالفت‌ها با مرگ معاويه و با قيام بر ضد يزيد جنبه عملى پيدا كرد . « 2 » \r\n\r\nنامه‌هاى مردم كوفه\r\nدر نامه‌هايى كه شيعيان و مسلمانان كوفه خدمت امام حسين ( ع ) ارسال كردند نيز نكات قابل توجّهى وجود دارد . محتواى نامه‌ها نشان مىدهد مردم كوفه نيز از فساد و تباهى دستگاه اموى بىاطّلاع نبوده‌اند . به‌عنوان نمونه در نامه « سليمان بن صرد » و « مسيب بن نجبه » و « حبيب بن مظاهر » و عدّه‌اى از مؤمنان و مسلمانان به امام ( ع ) چنين آمده است :\r\n. . . حمد و سپاس خدايى را كه دشمن عنود تو را در هم كوبيد ، دشمنى كه بر اين امّت مسلّط گرديد و فيىء ( و غنائم ) آن را غصب نمود و بدون رضايتش بر آن امارت يافت . سپس نيكانشان را كشت و بَدان آن را باقى گذارد و بيت‌المال را ثروتى براى ستمگران و زراندوزان قرار داد .\r\nهمانا براى ما امام و پيشوايى نيست ؛ به سوى ما بيا تا شايد خدا ما را گرد تو در راه حق جمع كند ، « نعمان بن بشير » در قصر حكومتى است . و ما در جمعه‌ها با او نماز نمىگزاريم و روز عيد نزد او نمىرويم . . . « 3 » \r\nو هنگامى كه مسلم به كوفه رسيد هيجده هزار نفر با او بيعت كردند . و اين مردم صدها نامه به امام حسين ( ع ) نوشته بودند . و وضعيت عراق و جنايات امويان را بيان كرده بودند .\r\nگرچه در اثر رعب و وحشتى كه عبيدالله بن زياد در كوفه ايجاد كرد ، آنان سفير امام ( ع ) را تنها گذاردند و نسبت به حضرت ( ع ) بىوفايى كردند امّا به تعبير « فرزدق » دل‌هاى امّت با امام حسين ( ع ) بود .\r\n\r\n","description":"","footnote":" ( 1 ) - الامامة والسياسة ، ج 1 ، ص 205 .  ( 2 ) - اعيان الشيعة ، ج 1 ، ص 583 .  ( 3 ) - موسوعة كلمات الامام الحسين ( ع ) ، ص 311 . ","page_name":" 291 ","page_number":291},
  {"content":"\r\n\r\nكسانى كه در روز عاشورا به جنگ امام حسين ( ع ) آمدند كمتر كسى يافت مىشد كه به حقانيت جنگ ايمان داشت با تطميع و يا با زور سرنيزه به ميدان آمده بودند . و اگر آن تطميع‌ها و تهديدها از آن مردم برداشته مىشد معلوم نبود چند نفر با « ابن زياد » باقى مىماندند . « 1 » \r\nاين نگرش منفى مردم به خاندان اموى ، آسيب‌پذيرى آنان را بالا برده بود و اين جهت در علّت غايى و رسيدن امام حسين ( ع ) به هدف مقدسّش مؤثر بوده است . و به همين دليل مىتوان شخصيت منفى بنىاميّه را از علل و زمينه‌هاى قيام مقدس امام حسين ( ع ) شمرد .\r\nالحمد لله رب العالمين .\r\n\r\n","description":"","footnote":" ( 1 ) - الدوافع الذاتيه لانصار الحسين ( ع ) ، محمدعلى عابدين ، ص 86 . ","page_name":" 292 ","page_number":292},
  {"content":"\r\n\r\nفهرست منابع\r\nقرآن كريم\r\nنهج‌البلاغه ، سيّد رضى ، صبحى صالح .\r\nالف\r\nآراء ، انديشه‌ها و فلسفهء سياسى مدرس ، محمد تركمان ، نشر هزاران ، تهران ، چاپ اوّل ، 1374 .\r\nائمتنا ، على محمّد على دخيل ، دارالمكتبة الامام الرضا ( ع ) ، بيروت ، 1402 ه . ق .\r\nابصار العين فى انصار الحسين ( ع ) ، محمد بن الشيخ طاهر السماوى ، مكتبه بصيرتى .\r\nإحصاء العلوم ، ابو نصر محمد بن محمد فارابى ، ترجمهء حسين خديو جم ، انتشارات علمى و فرهنگى ، تهران ، چاپ دوم ، 1364 .\r\nاحقاق الحقّ ، سيد نورالله حسينى مرعشى تسترى ، انتشارات الاسلامية ، تهران ، 1393 ق .\r\nإحياء علوم الدين ، ابو حامد محمد بن محمد غزّالى ، دارالكتب العلمية ، بيروت ، چاپ اوّل ، 1406 ه . ق . / 1986 م .\r\nاخلاق ناصرى ، خواجه نصيرالدين محمد بن محمد بن حسن طوسى ، انتشارات علميه اسلاميه ، تهران ، [ نوبت و تاريخ چاپ نامعلوم 
  ] .\r\nاخلاق نيكو ماخوسى ، ارسطو ، ترجمهء ع . احمدى : فلسفهء اجتماعى ، مجموعهء فلسفه و منطق ، انتشارات علمى و فرهنگى ، تهران ، چاپ دوم ، 1362 .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nاصول علم سياست ، احمد بخشايشى اردستانى ، مؤسسهء انتشارات آواى نور ، تهران ، چاپ اوّل ، 1376 .\r\nاصول كافى ، ابى جعفر محمد بن يعقوب بن اسحاق الكلينى الرازى ، ترجمه سيد جواد مصطفوى ، انتشارات چهارده معصوم ( ع ) .\r\nاعلام الورى باعلام الهدى ، ابو على الفضل بن الحسن الطبرسى ، تحقيق مؤسسة آل البيت ( ع ) لاحياء التراث ، 1417 ه . ق .\r\nاعيان الشيعه ، سيد محسن‌الامين ، تحقيق حسن‌الامين ، دارالتعارف للمطبوعات ، بيروت ، 1403 ه . ق .\r\nاكليل المصائب ، محمد بن سليمان تنكابنى ، دفتر نشر معارف اسلامى ، قم ، 1376 ه . ش .\r\nالاحتجاج ، احمد بن على بن ابىطالب ( ع ) طبرسى ، دار اسوه چاپ دوم ، ايران ، 1416 ه . ق .\r\nالاحكام السلطانية والولايات الدينيّة ، على بن محمد بن حبيب بغدادى ماوردى ، المكتب الاسلامى ، بيروت ، چاپ اول ، 1416 ه . ق . / 1996 م .\r\nالاخبار الطوال ، ابوحنيفه دينورى ، تحقيق عبدالمنعم عامر ، دار احياء الكتب العربى ، قاهره .\r\nأخبار مكّة و ما جاء فيها من الآثار ، ابوالوليد ، محمد بن عبداللّه الأزرقى ، به تحقيق رُشدى الصالح ماحس ، دارالاندلس ، مادريد ( اسپانيا ) ، [ نوبت چاپ نامعلوم 
  ] ، 1385 ه . ق .\r\nالاختصاص ، شيخ مفيد ، انتشارات جامعهء مدرسين حوزه علميه ، قم .\r\nالارشاد ، شيخ مفيد ، ترجمه محمدباقر ساعدى خراسانى ، كتابفروشى اسلاميّه ، تهران ، 1376 .\r\nالاستيعاب ، ابن عبدالبرّ ، دارالفكر ، بيروت ، 1409 ه . ق .\r\nالاصابة فى تمييز الصحابة ، ابن حجر العسقلانى ، دارالجيل .\r\nالاصنام ، ابومنذر هشام بن محمد كلبى ، ترجمهء سيد محمدرضا جلالى نائينى ، نشر نو ، تهران ، چاپ دوم ، 1364 .\r\nالاغانى ، ابوالفرج اصفهانى ، دارالفكر ، بيروت ، 1407 ه . ق .\r\nالأغانى ، ابوالفرج على بن الحسين الاصفهانى ، دار احياء التراث العربى ، بيروت ، [ نوبت و تاريخ چاپ نامعلوم 
  ] .\r\nالامام الحسين ( ع ) ، عبدالله العلائلى ، دار مكتبة التربية ، بيروت ، 1972 ميلادى .\r\nالامام على بن ابى طالب ( ع ) ، عبدالفتاح عبدالمقصود ، ترجمهء سيد محمود طالقانى ، تهران .\r\nالامامة والسياسة ، ابن قتيبه الدينورى ، تحقيق على شبرى ، منشورات الشريف‌الرضى ، 1413 ه . ق .\r\nالامامة والسياسة ، ابن قتيبهء دينورى ، الطبعة الثالثه ، مكتبهء مصطفى البايى ، قاهره .\r\nالدوافع الذاتيه لانصار الحسين ( ع ) ، محمدعلى عابدين ، دارالكتاب الاسلامى ، بيروت ، 1980 ميلادى .\r\nامالى ، شيخ مفيد ، ترجمه حسين استاد ولى ، بنياد پژوهش‌هاى اسلامى آستان قدس رضوى ، مشهد ، 1364 ش .\r\nامامت و رهبرى ، مرتضى مطهرى ، چاپ دهم ، صدرا ، 1368 ش .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nامام حسين ( ع ) شهيد فرهنگ پيشرو انسانيت ، محمدتقى جعفرى ، مؤسسهء تدوين و نشر آثار علّامه جعفرى ، تهران ، 1380 ش .\r\nانديشهء سياسى از افلاطون تا ناتو ، برايان ردهد ، ترجمهء مرتضى كاخى و اكبر افسرى ، نشر آگه ، تهران ، چاپ سوم ، 1377 .\r\nانساب الاشراف ، احمد بن يحيى البلاذرى ، تحقيق محمد حميد إله ، دارالمعارف ، مصر .\r\nانساب الاشراف ، احمد بن يحيى بن جابر البلاذرى ، تحقيق محمودى ، مجمع احياء الثقافة الاسلاميه قم ، 1416 ه . ق .\r\nانقلاب تكاملى اسلام ، جلال‌الدين فارسى ، مركز انتشارات علمى و فرهنگى ، تهران ، 1361 ش .\r\nايام العرب قبل الاسلام ، ابو عبيدة معمر بن المثنى التيمى ، به تحقيق عادل جاسم البياتى ، عالم الكتب ، بيروت ، چاپ اوّل ، 1407 ه . ق / 1987 م .\r\nايران باستان ، حسن پيرنيا ، دنياى كتاب ، چاپ دوم ، 1362 .\r\nب\r\nبحارالأنوار ، علّامه محمدباقر مجلسى ، دار إحياء التراث العربى ، بيروت ، چاپ اوّل ، 1412 ه . ق / 1992 م . و بيروت ، مؤسسة الوفاء ، چاپ دوم ، 1403 ق .\r\nبحران جانشينى پيامبر ( ص ) ، يوسف غلامى ، انجمن معارف اسلامى ايران ، قم ، 1380 ش .\r\nبداية المعارف الالهية فى شرح عقايد الاماميه ؛ چاپ چهارم ، مركز مديريت حوزهء علميه قم ، 1369 ش .\r\nبررسى وضع مالى و ماليه مسلمين ، ابوالقاسم اجتهادى ، سروش ، تهران .\r\nبصائر الدرجات فى فضائل آل محمد ( ص ) ، محمد بن الحسن بن فروخ الصفار القمى ، مكتبة آيةالله العظمى المرعشى النجفى ، 1304 ه . ق .\r\nبلوغ الأرب فى أخبار العرب ، سيد محمود شكرى آلوسى بغدادى ، به تحقيق محمّد بهجة الأثرى ، دارالكتب العلمية ، بيروت ، [ نوبت و تاريخ چاپ نامعلوم 
  ] .\r\nپ\r\nپيام عاشورا ، دفتر تحقيقات و پژوهش نهاد مقام معظم رهبرى در دانشگاه‌ها .\r\nت\r\nالتفسير العياشى ، النضر محمد بن مسعود بن عياش السلمى ، تحقيق سيّد هاشم رسولى محلاتى ، المكتبه العلمية الاسلامية ، قم .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nالتفسير القمى ، ابىالحسن علىبن ابراهيم القمى ، مؤسسهء دارالكتاب ، چاپ سوم ، قم ، 1404 ق .\r\nالتفسير نورالثقلين ، عبد على بن جمعه الحويزى ، تحقيق هاشم رسولى محلاتى ، مؤسسهء اسماعيليان ، قم ، 1412 ق .\r\nتاج العروس من جواهر القاموس ، محمد مرتضى الحسينى الزبيدى ، به تحقيق على سيرى ، دارالفكر ، بيروت [ نوبت چاپ نامعلوم 
  ] ، 1414 ه . ق . / 1994 م .\r\nتاريخ اسلام ، علىاكبر فياض ، انتشارات دانشگاه تهران ، تهران ، چاپ سوم ، 1367 .\r\nتاريخ الخلفاء ، عبدالرحمن بن ابىبكر السيوطى ، انتشارات شريف رضى ، قم ، 1411 ه . ق .\r\nتاريخ العرب القديم ، توفيق برّو ، دارالكفر ، دمشق ، چاپ اوّل ، 1982 م .\r\nتاريخ العرب ، فيليب حتّى و ادوارد جرجى و جبرائيل جبّور ، دار غندور ، بيروت ، چاپ نهم ، 1994 م .\r\nتاريخ اليعقوبى ، احمد بن ابى يعقوب ، دار صادر ، بيروت .\r\nتاريخ تحول دولت و خلافت ، رسول جعفريان ، انتشارات دفتر تبليغات اسلامى حوزهء علميهء قم ، چاپ دوم ، 1377 .\r\nتاريخ تشكيلات سياسى و قضايى ، زكى عبدالمتعال ، ترجمهء احمد فرامرزى ، [ ديگر مشخصات نامعلوم 
  ] .\r\nتاريخ تمدن اسلام ، جرجى زيدان ، ترجمهء على جواهر كلام ، امير كبير ، تهران ، 1336 ش .\r\nتاريخ تمدن ، ويل دورانت ، ترجمهء احمد آرام و ع . پاشايى و اميرحسين آريانپور ، انتشارات آموزش انقلاب اسلامى ، تهران ، چاپ سوم ، 1370 .\r\nتاريخ جامع اديان ، جان بى . ناس ، ترجمهء علىاصغر حكمت ، انتشارات علمى و فرهنگى ، تهران ، چاپ نهم ، 1377 .\r\nتاريخ طبرى ، محمد بن جرير طبرى ، مؤسسهء أعلمى ، بيروت ، چاپ پنجم ، 1409 ه . ق / 1989 م .\r\nتاريخ عرب قبل از اسلام ، عبدالعزيز سالم ، ترجمهء باقر صدرىنيا ، انتشارات علمى و فرهنگى ، تهران ، چاپ اوّل ، 1380 .\r\nتاريخ فلسفهء غرب ، برتراند راسل ، ترجمهء نجف دريابندرى ، نشر پرواز ، تهران ، چاپ پنجم ، 1365 .\r\nتاريخ يعقوبى ، احمد بن ابى يعقوب ، دار صادر ، بيروت ، [ نوبت و تاريخ چاپ نامعلوم 
  ] .\r\nتحف العقول ، ابو محمد الحسن بن على بن الحسين بن شعبة الحرّانى ، كتابخانه اسلاميه ، تهران .\r\nتذكرة الخواص ، سبط بن جوزى ، منشورات المطبعة الحيدرية ، 1383 ق . ترجمة الامام الحسين ( ع ) من تاريخ مدينه دمشق ، ابن عساكر ، مجمع احياء الثقافة الاسلاميه ، قم ، 1414 ه . ق .\r\nتنقيح المقال ، عبدالله المامقانى ، مطبعة مرتضويه ، نجف .\r\nتهذيب التهذيب ، احمد بن حجر العسقلانى ، دار احياء التراث العربى ، بيروت .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nج\r\nالجامع الصحيح ، محمد بن اسماعيل بخارى ، دار إحياء التراث العربى ، بيروت ، چاپ اوّل ، 1400 ه . ق .\r\nالجاهلية ، يحيى الجبّور ، مطبعة المعارف ، بغداد ، [ نوبت چاپ نامعلوم 
  ] ، 1388 ه . ق . / 1968 م .\r\nجمهور ، افلاطون ، ترجمهء فؤاد روحانى ، انتشارات علمى و فرهنگى ، تهران ، چاپ پنجم ، 1368 .\r\nح\r\nالحسين فى القرآن ، السّيد محمّد الواحدى اللاهيجى ، مشهد ، 1418 ه . ق .\r\nحضارة العرب فى عصر الجاهلية ، حسين الحاج حسن ، المؤسسة الجامعية للدراسات والنشر ، بيروت ، چاپ دوم ، 1409 ه . ق . / 1989 م .\r\nحكمت اصول سياسى اسلام ، محمدتقى جعفرى ، بنياد نهج‌البلاغة ، قم ، چاپ دوم ، 1373 .\r\nحكمة العين ، نجم الدين على بن عمر كاتبى قزوينى ، با شرح علامة شمس‌الدين محمد بن مباركشاه بخارى ، به تصحيح جعفر زاهدى ، انتشارات دانشگاه فردوسى ، مشهد ، [ نوبت چاپ نامعلوم 
  ] ، 1353 .\r\nحكومت اسلامى ، امام خمينى ( ره ) ، [ ناشر و مكان نشر نامعلوم 
  ] ، چاپ سوم ، 1391 ه . ق . / 1971 م .\r\nحماسه حسينى ، مرتضى مطهرى ، انتشارات صدرا ، چاپ هشتم ، 1367 .\r\nحيات فكرى و سياسى امامان شيعه ، جعفريان .\r\nحياة الامام الحسين ( ع ) ، باقر شريف القرشى ، انتشارات مدرسة الايروانى .\r\nخ\r\nخداوندان انديشهء سياسى ، مايكل ب . فاستر ، ترجمهء جواد شيخ الاسلامى ، انتشارات علمى و فرهنگى ، تهران ، چاپ سوم ، 1358 .\r\nد\r\nدائرةالمعارف ، بطرس البستانى ، دارالمعرفة بيروت ، [ ديگر مشخصات نامعلوم 
  ] .\r\nدرآمدى بر مبانى انديشه اسلامى ( فلسفى ، كلامى ، سياسى ) ، جمعى از نويسندگان ، مؤسسهء آموزشى و پژوهشى امام خمينى ( ره ) ، قم ، 1380 ش .\r\nدر قلمرو وجدان ، عبدالحسين زرين‌كوب ، انتشارات علمى ، چاپ اول ، 1369 .\r\nدُرّة التاج ، قطب‌الدين محمود بن ضياء الدين مسعود كازرونى شيرازى ، به تصحيح سيد محمد مشكوة ، انتشارات حكمت ، [ مكان نشر نامعلوم 
  ] ، چاپ دوم ، 1365 .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nر\r\nرسائل إخوان الصفا وخلّان الوفاء ، مركز نشرمكتب الأعلام الاسلامى ، قم ، [ نوبت چاپ نامعلوم 
  ] ، 1405 ه . ق .\r\nرنج‌هاى زهرا ( س ) ، سيد جعفر مرتضى عاملى ، ترجمه محمد سپهرى ، دفتر تبليغات اسلامى ، قم ، 1380 ش .\r\nز\r\nزندگانى حضرت ابوالفضل ( ع ) ، باقر شريف قريشى ، ترجمه سيدحسن اسلامى ، دفتر انتشارات اسلامى ، 1377 ه . ش .\r\nزندگانى علىبن الحسين ( ع ) ، سيدجعفر شهيدى ، دفتر نشر و فرهنگ اسلامى .\r\nس\r\nالسيرة النبويه ، ابن هشام ، دار احياء التراث العربى ، بيروت .\r\nالسيرة النبوية ، ابو محمد عبدالملك بن هشام ، به تحقيق مصطفى السقا و ابراهيم الأبيارى و عبدالحفيظ شلبى ، مطبعة مصطفى البانى الحلبى ، مصر ، [ نوبت چاپ نامعلوم 
  ] ، 1355 ه / 1936 م .\r\nسفينة البحار ، شيخ عباس قمى ، انتشارات كتابخانه سنائى .\r\nسنن ابن ماجه ، محمد بن يزيد قزوينى ( ابن ماجه ) ، به تحقيق محمد فؤاد عبدالباقى ، دار إحياء التراث العربى ، بيروت ، [ نوبت چاپ نامعلوم 
  ] ، 1395 ه / 1975 م .\r\nسياست ، ارسطو ، ترجمه حميد عنايت ، شركت سهامى كتاب‌هاى جيبى ، تهران ، چاپ سوم ، 1358 .\r\nسياست از ديدگاه اسلام ، آيةالله سيد محمد شيرازى ، ترجمهء محمدباقر فالى و عبدالصاحب يادگارى ، كانون نشر انديشه‌هاى اسلامى ، تهران ، چاپ اوّل ، 1361 .\r\nسياست مدنية ، ابو نصر محمد بن محمد فارابى ، ترجمه سيّد جعفر سجادى ، وزارت فرهنگ و ارشاد اسلامى ، تهران ، چاپ دوم ، 1371 .\r\nسياست‌نامه ، ابوعلى حسن بن على بن اسحاق ( نظام الملك ) ، مؤسسهء مطبوعاتى فراهانى ، تهران ، [ نوبت چاپ نامعلوم 
  ] ، 1346 .\r\nسير اعلام النبلاء ، شمس‌الدين ذهبى ، مؤسسه الرسالة ، بيروت .\r\nسيرهء نبوى ، استاد شهيد مرتضى مطهرى ، دفتر انتشارات اسلامى .\r\nش\r\nالشفاء ، الألهيّات ، ابوعلى حسين بن سينا ، به تحقيق الأب قنواتى و سعيد زايد ، مكتبة آيةالله المرعشى النجفى ، قم ، [ نوبت چاپ نامعلوم 
  ] ، 1404 ه . ق .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nشخصيّتهاى اسلامى ، جعفر سبحانى - مهدى پيشوايى ، انتشارات توحيد ، قم .\r\nشرح نهج‌البلاغة ، ابن ابى الحديد ، به تحقيق محمد ابوالفضل ابراهيم ، دار إحياء التراث العربى ، بيروت ، چاپ دوم ، 1385 ه . / 1965 م . و مكتبة آيةالله النجفى المرعشى ، قم .\r\nشهريار ، نيكولو ماكياولى ، ترجمهء داريوش آشورى ، نشر مركز ، تهران ، چاپ اوّل ، 1375 .\r\nشيعه در اسلام ، محمّدحسين طباطبايى ، چاپ هشتم ، بنياد علمى و فكرى علامه طباطبايى ، قم ، 1360 ش .\r\nص\r\nصحيح مسلم بشرح النووى ، مسلم بن حجّاج قشيرى نيشابورى ، دار إحياء التراث العربى ، بيروت ، چاپ سوم ، [ تاريخ چاپ نامعلوم 
  ] .\r\nصحيفة السجاديّه\r\nط\r\nالطبقات الكبرى ، محمد بن سعد ، دار بيروت للطباعة والنشر ، بيروت ، [ نوبت چاپ نامعلوم 
  ] ، 1405 ه . / 1985 م .\r\nالطرائف فى معرفة مذاهب الطوئف ، سيد على بن طاووس حسينى ، چاپخانهء خيام ، قم ، 1400 ق .\r\nع\r\nالعرب قبل الاسلام ، جرجى زيدان ، مكتبة الحياة ، بيروت ، [ نوبت و تاريخ چاپ نامعلوم 
  ] .\r\nالعقد الفريد ، احمد بن محمد بن عبدربّه اندلسى ، به تحقيق مفيد محمد قميحة ، دارالكتب العلمية ، بيروت ، چاپ اوّل ، 1404 ه . / 1983 م .\r\nعَبَقَاتُ الأَنوار فِى امامةِ الأَئِمَّةِ الأَطهار ، مير حامد حسين الكهنوى ، تحقيق سيد على حسينى ، دارالكتاب الاسلامى بيروت ، 1306 ه . ق .\r\nعلم السياسة ، جين مارى دنكوين ( جان مارى دانكان ) ، ترجمهء محمد عرب صاصيلا ، المؤسسة الجامعية للدراسات والنشر ، بيروت ، چاپ اوّل ، 1412 ه . / 1992 م .\r\nعلم السياسة ، سيد صدرالدين قبانچى ، الشركة العالمية للكتاب ، لبنان ، چاپ اوّل ، 1997 م .\r\nعلى و دو فرزند بزرگوارش ، طه حسين ، ترجمه احمد آرام و سيّد جعفر شهيدى ، انتشارات اعلمى ، تهران ، 1363 ش .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nعوايد الايام ، احمد نراقى ، تحقيق مركز مطالعات و تحقيقات اسلامى ، مركز انتشارات دفتر تبليغات اسلامى ، قم ، 1373 ش .\r\nعيون الأخبار ، ابو محمد عبداللّه بن مسلم بن قتيبة الدينورى ، دارالكتب ، قاهره ، [ نوبت چاپ نامعلوم 
  ] ، 1343 ه . / 1925 م .\r\nغ\r\nالغارات ، ابو اسحاق ابراهيم بن محمد بن سعيد بن هلال ، تحقيق السيد عبدالزهرا الحسينى .\r\nالغدير ، عبدالحسين امينى ، دارالكتاب العربى ، بيروت ، 1379 ش .\r\nف\r\nالفتوح ، ابن اعثم كوفى ، تحقيق على شيرى ، دارالاضواء ، بيروت .\r\nالفصل فى الملل والاهواء والنحل ، ابو محمد على بن احمد بن حزم الاندلسى ، دار صادر ، بيروت ، 1320 ق .\r\nالفصول المهمّة فى معرفة الائمة ، على بن محمد ( ابن صباغ ) ، انتشارات اعلمى ، تهران .\r\nفرهنگ انديشهء تو ، تأليف جمعى از انديشمندان ، ويرايش ع . پاشايى ، انتشارات مازيار ، تهران ، چاپ دوم ، 1378 .\r\nفرهنگ فارسى ( متوسط ) ، محمد معين ، انتشارات امير كبير ، تهران ، چاپ چهارم ، 1360 .\r\nفرهنگ لغات كتب دكتر على شريعتى ، دفتر تدوين و تنظيم مجموعهء آثار دكتر على شريعتى ، انتشارات فردوسى ، تهران ، چاپ اوّل ، 1362 .\r\nفضائل الخمسه فى صحاح الستّة ، سيد مرتضى حسينى فيروزآبادى ، مؤسسه اعلمى ، بيروت .\r\nفلسفهء سياست ، هيئت تحريريهء مؤسسهء امام خمينى ( ره ) ( طرح ولايت ) ، انتشارات مؤسسهء امام خمينى ( ره ) ، [ نوبت و تاريخ چاپ نامعلوم 
  ] .\r\nفى تاريخ العرب قبل الاسلام ، سعد زغلول عبدالحميد ، دارالنهضة العربيّة ، بيروت ، [ نوبت چاپ نامعلوم 
  ] ، 1975 م .\r\nق\r\nالقاموس المحيط ، محمد بن يعقوب فيروزآبادى ، دار إحياء التراث العربى ، بيروت ، چاپ اوّل ، 1412 ه . / 1991 م .\r\nقضايا علم السياسة العام ، محمد فايز أسعيد ، دارالطليعة للطباعة والنشر ، بيروت ، [ ديگر مشخصات نامعلوم 
  ] .\r\nقيام جاويد ( مقتل ابى مخنف ) ، ترجمه حجت‌الله جودكى ، تبيان ، 1377 ه . ش .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nك\r\nالكامل فى التاريخ ، ابن‌اثير ، تحقيق على شيرى ، داراحياء التراث العربى ، بيروت ، 1408 ه . ق .\r\nالكامل فى التاريخ ، عزالدين على بن ابى الكرم الشيبانى ( ابن اثير ) ، دار صادر ، بيروت ، [ نوبت چاپ نامعلوم 
  ] ، 1385 ه . / 1965 م .\r\nكشف الغمهء فى معرفة الائمة ، على بن عيسى بن ابىالفتح الاربلى ، دارالاضواء ، بيروت .\r\nكمال‌الدين و تمام النعمة ، صدوق ، جامعه مدرسين حوزه علميه قم .\r\nل\r\nلسان العرب ، محمد بن مكرّم ( ابن منظور ) ، دار إحياء التراث العربى ، بيروت ، چاپ سوم ، 1413 ه . / 1993 م .\r\nاللهوف على قتلى الطفوف ، سيد بن طاووس ، ترجمه سيد محمد صحفى ، 1370 ه . ق .\r\nم\r\nالمحبّر ، محمد بن حبيب هاشمى بغدادى ، مطبعة دائرةالمعارف العثمانية ، حيدرآباد ( هند ) ، [ نوبت چاپ نامعلوم 
  ] ، 1361 ه . / 1943 م .\r\nالمغازى ، محمد بن عمر بن واقدى ، تحقيق دكتر مارسدن جونس ، مكتب الاعلام الاسلامى ، 1414 ه . ق .\r\nالمغنى ، القاضى ابوالحسن عبدالجبار ، تحقيق توفيق الطويل و سعيد زايد ، وزارة الثقافة والارشاد القومى .\r\nالمفصل فى تاريخ العرب قبل الاسلام ، جواد على ، جامعة بغداد ، بغداد ، چاپ دوم ، 1413 ه . / 1993 م .\r\nالمنمّق ، محمد بن حبيب بغدادى ، در تحقيق خورشيد احمد فاروق ، عالم الكتب ، بيروت ، چاپ اوّل ، 1405 ه . / 1985 م .\r\nالموسوعة السياسيّة ، محمد عماره و عبدالرحمن منيف و لبيب شقير و ديگران ، المؤسسة العربية للدراسات والنشر ، بيروت ، چاپ اوّل ، 1983 .\r\nالميزان ، سيّد محمّدحسين طباطبايى ، مؤسسه مطبوعاتى اسماعيليان ، 1393 ه . ق .\r\nمبارزه براى آزادى بيان و عقيده در عصر شيخ مفيد ، سيّد جعفر مرتضى عاملى ، ترجمه محمّد سپهرى ، انتشارات دفتر تبليغات اسلامى ، قم ، 1372 .\r\nمبانى انديشهء سياسى اسلام ، عباسعلى عميد زنجانى ، مؤسسهء فرهنگى انديشه ، تهران ، [ نوبت چاپ نامعلوم 
  ] ، 1374 .\r\nمبانى سياست ، عبدالحميد ابوالحمد ، انتشارات توس ، تهران ، چاپ هفتم ، 1376 .\r\nمبانى و كليات علوم سياسى ، جلال الدين مدنى ، ناشر : مؤلف ، تهران ، چاپ اول ، 1372 .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nمبعوث الحسين ، محمدعلى العابدينى ، انتشارات اسلامى وابسته‌به جامعه مدرسين حوزه علميه قم .\r\nمجمع البيان ، ابو على على الفضل بن الحسن الطبرسى ، منشورات مكتبة آيةالله العظمى المرعشى النجفى .\r\nمجموعه مقالات كنگرهء بين‌المللى امام خمينى ( ره ) و فرهنگ عاشورا ، دفتر دوم ، مركز نشر آثار امام خمينى ( ره ) ، تهران .\r\nمجموعه نفيسة حاوية لرسائل شريفة ، مكتبة بصيرتى ، قم .\r\nمدرس مجاهدى شكست‌ناپذير ، عبدالعلى باقى ، انتشارات گواه و انتشارات تفكّر ، [ تهران ؟ 
  ] ، چاپ اول ، 1370 .\r\nمديريت اسلامى ، محمدحسن نبوى ، چاپ هشتم ، انتشارات دفتر تبليغات اسلامى ، قم ، 1380 .\r\nمروج الذهب ، على بن الحسين مسعودى ، دارالاندلس ، بيروت ، 1965 م .\r\nمروج‌الذّهب و معادن الجوهر ، ابوالحسن على بن الحسين بن على المسعودى ، تحقيق الامير مهنّا ، مؤسسة الاعلمى للمطبوعات ، بيروت .\r\nمسند ، احمد بن حنبل ، دار صادر ، بيروت [ نوبت و تاريخ چاپ نامعلوم 
  ] .\r\nمعجم البلدان ، ياقوت حموى ، دار احياء التراث العربى ، بيروت ، 1399 ق .\r\nمفاتيح الجنان ، شيخ عباس قمى .\r\nمقتل الحسين ، عبدالرزاق المقرّم ، انتشارات شريف الرضى ، 1372 ه . ش .\r\nمقتل الحسين ، لوط بن يحيى بن سعيد بن مخنف بن سليم الازدى ، تحقيق حسن الغفارى ، چاپخانهء علميه ، چاپ دوم ، قم ، 1364 .\r\nمقتل الحسين ( ع ) ، موفق بن احمد مكّى الخوارزمى ، تحقيق محمد السماوى ، قم ، 1418 .\r\nمقدمه‌اى بر جهان‌بينى اسلامى ، استاد مرتضى مطهرى ، انتشارات صدرا .\r\nمقدمهء ابن خلدون ، عبدالرحمن بن خلدون ، دارالكتب العلمية ، بيروت ، چاپ اوّل ، 1413 ه . / 1993 م .\r\nمناقب آل ابى طالب ( ع ) ، ابن شهرآشوب ، تصحيح سيد هاشم رسولى محلاتى ، مؤسسه انتشارات علّامه ، قم .\r\nمناقب آل ابى طالب ( ع ) ، ابن شهرآشوب ، دارالاضواء ، بيروت .\r\nمنطق المشرقييّن ، ابو على حسين بن سينا ، مكتبة آيةالله المرعشى ، قم ، [ نوبت چاپ ، نامعلوم 
  ] ، 1405 ه . ق .\r\nموسوعة كلمات الامام الحسين ( ع ) ، معهد تحقيقات باقرالعلوم ( ع ) مؤسسه الهادى ، قم ، 1373 .\r\nن\r\nالنصايح الكافيه يا اندرز به هواداران معاويه ، محمد بن عقيل علوى حضرمى ، ترجمهء عزيزاللّه عطاردى ، انتشارات عطارد ، تهران ، 1373 ش .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nنفايس الفنون فى عرايس العيون ، شمس‌الدين محمد بن محمود آملى ، كتابفروشى اسلامية ، تهران ، [ نوبت چاپ نامعلوم 
  ] ، 1379 ه . ق .\r\nو\r\nوقعة صفين ، نصر بن مزاحم بن سيّار منقرى ، انتشارات كتابخانهء آيت‌اللّه نجفى ( ره ) ، قم ، چاپ دوم .\r\nى\r\nينابيع المودة لذوى القربى ، سليمان بن ابراهيم القندوزى الحنفى ، تحقيق سيد على جمال اشرف الحسنى ، مطبعة اسوه ، 1416 ه . 0000 ق / 00 .\r\n/\r\n\r\n","description":"","footnote":"","page_name":" 303 ","page_number":303},
  {"content":"\r\n . \r\n\r\n","description":"","footnote":"","page_name":" 304 ","page_number":304}
  ]