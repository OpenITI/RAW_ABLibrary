[
  {"content":"\r\n . \r\n","description":"","footnote":"","page_name":" 10 ","page_number":1},
  {"content":"\r\n . \r\n","description":"","footnote":"","page_name":" 11 ","page_number":2},
  {"content":"\r\n\r\n\r\nمقدمه\r\nبخش عظيمى از زندگى انسان را اقتصاد تشكيل مىدهد ، امروزه بيشتر وقت بشر ، در بررسى امور اقتصادى سپرى مىشود ؛ با اين همه ، عدّه‌اى از افراد ، هيچ بهايى به آن نمىدهند ، بلكه آن را مخالف با آرمان‌هاى انسان و مانع از آخرت‌جويى مىدانند و معتقدند طرح اين‌گونه مباحث ، عامل عقب‌ماندگى انسان از اهداف عالى است ؛ از اين‌رو ، بايد از امور دنيوى ، از جمله مال و ثروت دورى جُست و به دنبال كمالات اخروى رفت .\r\nدر مقابل آنها ، عدّه‌اى اقتصاد را محور زندگى و هدف نهايى مىدانند و همهء امور را با ديدهء اقتصادى مىنگرند .\r\nاسلام هر دو نظريّه را مردود و دور از واقعيّت‌هاى زندگى مىداند و راه سومى برمىگزيند و مسائل اقتصادى و دنيوى را با ديد واقعگرايانه مىبيند و اقتصاد را براى تداوم حيات ، ضرورى مىداند و مرز آن را با دنياپرستى و زراندوزى جدا ساخته و اقتصاد صحيح را يكى از عوامل كسب آخرت و تقويت بنيان دينى معرفى مىكند .\r\nما بر آن شديم تا بخشى از مسائل ضرورى اقتصاد اسلامى را با ديد قرآنى و به دور از افراط و تفريط بررسى كنيم تا به نظريّهء صحيح و مستند اقتصاد دست يابيم .\r\n\r\n","description":"","footnote":"","page_name":" 12 ","page_number":3},
  {"content":"\r\n\r\n* چند نكته\r\n1 - مرجع و منبع مورد استناد ما بيش از هر كتاب ، الميزان ، مجمع البيان ، تفسير نمونه و الحياة است .\r\n2 - در تبيين موضوعات مطرح شده ، آيات قرآن را ملاك قرار داده و در توضيح آنها ، از روايات كمك گرفته‌ايم ؛ در مواردى نيز از نظريّات مفسّران و صاحب‌نظران سود جسته‌ايم .\r\n3 - در اين كتاب ( بر خلاف اغلب كتاب‌هاى اقتصادى ) در پى بررسى علمى اقتصاد و مسائل مربوط به آن ( چون توزيع ، ارزش اضافى و . . . ) و تطبيق ميان مكتب‌هاى اقتصادى جهان و نظام اقتصادى اسلام نيستيم ، چرا كه هدف ما فراتر از بُعد علمى و گردآورى اطلاعات اقتصادى است . از اين‌رو ، تنها بخشى از مسائل « نظرى » و « عملى » اقتصاد را كه در زندگى همواره با آن روبه‌رو هستيم ، مورد بررسى قرار داديم و از بحث‌هاى طولانى و خسته‌كننده دورى جستيم ، زيرا هدف ما اين است كه خوانندگان و مخاطبان خود را با متون صحيح اسلامى آشنا سازيم تا در زندگى خود دچار انحراف فكرى ، عقيدتى و عملى نگشته و از آثار تربيتى آنها برخوردار شوند .\r\nمعاونت متون آموزشى و كمك آموزشى\r\nمركز تحقيقات اسلامى\r\n\r\n","description":"","footnote":"","page_name":" 13 ","page_number":4},
  {"content":"\r\n\r\n\r\nدرس اوّل ثروت در بينش اسلامى\r\nمسائل اقتصادى در تمام عصرها و در ميان همهء نسل‌ها مطرح بوده و مورد توجّه اديان آسمانى قرار گرفته است . در مكتب اسلام نيز با نظر به جامعيّت و خاتميّت آن ، اين موضوع در سطح گسترده و با مبانى قوىترى عنوان شده است .\r\nيك نگاه كلّى به اقتصاد اسلامى نشان مىدهد كه اين مكتب ، چه اندازه عميق و پوياست كه از هيچ امرى در اين مورد فروگذار نيست . اقتصاد اسلامى ، از سلسله مسائل اقتصادى ، ملاك‌هاى اخلاقى و قوانين الزامى ، تركيب يافته و جامع‌ترين و عادلانه‌ترين نظام اقتصادى را براى بشريّت فراهم ساخته است .\r\n\r\nپيوند اسلام با اقتصاد\r\nاسلام با مسائل اقتصادى دو نوع رابطه دارد :\r\n1 - پيوند مستقيم : همانند پيوندى كه با عقود و معاملات شرعى دارد ، بدين بيان كه انواع تجارت و بازرگانى را آزاد گذاشته و در مورد قراردادها و عقدهايى چون شركت ، اجاره ، جعاله ، رهن ، مساقات ، كفّارات ، ديات و موقوفات احكام مستقلى جعل كرده است و همچنين در مورد منابع طبيعى ، احياى اراضى ، حيازت ، معادن ، منابع آبى ، گياهان ، جنگ‌هاى طبيعى ، مراتع ، ثروت‌هاى دريايى ، زراعى و دامى بطور مستقيم و بدون واسطه نظر داده و مسائل مربوطه هر كدام را عنوان نموده است .\r\n2 - پيوند غيرمستقيم : پيوند غيرمستقيم اسلام با اقتصاد از طريق اخلاق است . مكتب\r\n\r\n","description":"","footnote":"","page_name":" 14 ","page_number":5},
  {"content":"\r\n\r\nاسلام ، مردم را به امانت ، عفّت ، عدالت ، احسان و ايثار فرا مىخواند و از خيانت ، رشوه‌خوارى ، غصب و سرقت برحذر مىدارد . بىشك بخشى از قلمرو آن مفاهيم ، ثروت است . توضيح اين كه : روابط اقتصادى جوامع ناشى از دو مقولهء توليد و توزيع است ؛ يعنى از يك جهت ثروت بايد توليد شود و در توليد ، روابطى چون استخدام ، اشتراك در كار و سرمايه ، كار و كارگر مطرح مىشود . از سوى ديگر ثروت توليد شده بايد در ميان افراد توزيع شود . طبيعى است كه مسائلى چون : مالكيّت ، مملوكيّت ، نرخ‌گذارى ، غشّ ، احتكار ، گرانفروشى ، شيوهء مصرف ، ارزش اضافى ، مسائل مربوط به پول و . . . مطرح مىشود . « 1 » \r\nدر اين درس مجال آن نيست كه مسائل ياد شده را حتى به صورت گذرا مورد تحليل قرار دهيم ، زيرا دامنهء آن بسيار گسترده است تا حدّى كه 23 ابواب فقهى به مسائل اقتصادى اختصاص دارد . « 2 » \r\nهدف ما اين است كه تنها مسائلى را پيرامون مال و ثروت طرح كنيم كه با زندگى روزانهء مردم رابطهء تنگاتنگى دارد و آشنايى با آنها مىتواند در جهت‌گيرى و هدفمندى زندگى ، كاربرد عملى داشته باشد .\r\n\r\nتصويرى از ارزش مال\r\nاسلام به مال و ثروت با نظر مثبت نگريسته ، آن را يكى از اسباب مؤثّر زندگى مىشمرد و مردم را نسبت به جمع ، حفظ ، صَرف و انفاق آن تشويق و نسبت به رعايت حقوق الهى آن ترغيب و تأكيد بسيار مىكند .\r\nاسلام بر خلاف تصوّر و برداشت تودهء مردم ، داشتن مال و ثروت را تخطئه نمىكند .\r\nاگر در تغييرات و واژه‌هايى كه در قرآن و روايات ، در مورد مال به كار رفته ، دقّت كنيم ، در مىيابيم كه اسلام تصوير روشن و گويايى از اين مقوله به دست داده است ،\r\n\r\n","description":"","footnote":" ( 1 ) . بررسى اجمالى مبانى اقتصاد اسلامى ، شهيد مرتضى مطهرى ، ص 34 .  ( 2 ) . ر . ك : خطوط كلّى اقتصاد در قرآن و روايات ، جعفر خوشنويس ، ص 21 . ","page_name":" 15 ","page_number":6},
  {"content":"\r\n\r\nاز جمله :\r\nواژهء خير : قرآن در موارد زيادى از مال به « خير » تعبير مىكند ، از جمله :\r\n« يَسْئَلُونَكَ مَاذَا يُنْفِقُونَ قُلْ مَا أَنْفَقْتُمْ مِنْ خَيْرٍ فَلِلْوَالِدَيْنِ وَالْأَقْرَبِينَ وَالْيَتَامَى وَالْمَسَاكِينِ وَابْنِ السَّبِيلِ » « 1 » \r\nاز تو مىپرسند چه چيز انفاق كنند ؟ بگو آنچه از خير و نيكى كه انفاق مىكنيد ، بايد براى پدر و مادر و خويشاوندان و يتيمان و مسكينان و درماندگان در راه باشد .\r\nتعبير « خير » از مال ، بيانگر اين است كه ثروت از ديدگاه قرآن ، خير و خوبى است و بايد از اين وسيله در امور خير استفاده كرد .\r\nمال اللَّه : خداوند ، اندوخته‌هاى مادّى مردم را « مال اللَّه » مىخواند ، و آن را از آنِ خود مىداند :\r\n« . . . وَآتُوهُم مِّن مَّالِ اللَّهِ الَّذِي آتَاكُمْ . . . » « 2 » \r\n. . . و به آنها - بردگان - از مال خدا كه به شما داده است ، بدهيد .\r\nرزق الهى : همين طور از آن به رزق الهى تعبير مىكند و مىفرمايد :\r\n« وَمَاذَا عَلَيْهِمْ لَوْ آمَنُوا بِاللّهِ وَالْيَوْمِ الآخِرِ وَأَنْفَقُوا مِمَّا رَزَقَهُمُ اللّهُ » « 3 » \r\nچه ضررى برايشان دارد اگر به خدا و روز قيامت ايمان آورند و از آنچه خدا به آنها روزى داده است ، انفاق كنند ؟\r\nفضل خدادادى : گاهى نيز مال و ثروت مردم را از فضل خود مىداند و مالداران را از بخل ورزيدن نهى مىكند :\r\n« الَّذِينَ يَبْخَلُونَ وَيَأْمُرُونَ النَّاسَ بِالْبُخْلِ وَيَكْتُمُونَ مَا آتَاهُمُ اللّهُ مِن فَضْلِهِ . . . » « 4 » \r\nمتكبّران كسانى هستند كه بخل مىورزند و مردم را به بخل وامىدارند و مالى را كه خداوند از فضل خود به آنها داده است ، پنهان مىكنند .\r\n\r\n","description":"","footnote":" ( 1 ) . بقره ( 2 ) ، آيهء 215 .  ( 2 ) . نور ( 24 ) ، آيهء 33 .  ( 3 ) . نساء ( 4 ) ، آيه 39 .  ( 4 ) . همان ، آيهء 37 . ","page_name":" 16 ","page_number":7},
  {"content":"\r\n\r\nاگر مال ، مذموم و تنفّرآميز بود ، خداوند هرگز آن را به خويش نسبت نمىداد و رزق خود نمىخواند و به عنوان فضل و عطا و بخشش الهى معرفى نمىكرد و با اين اوصاف آن را نمىستود .\r\nبهاى بهشت : قرآن ، مال را با جان آدمى هم‌رديف ساخته و بهاى هر دو را بهشت قرار داده و فرموده است :\r\n« إِنَّ اللّهَ اشْتَرَى مِنَ الْمُؤْمِنِينَ أَنْفُسَهُمْ وَأَمْوَالَهُم بِأَنَّ لَهُمُ الْجَنَّةَ . . . » « 1 » \r\nخداوند ، جان‌ها و مال‌هاى مؤمنان را از آنان خريد تا بهشت از آنِ آنان باشد .\r\nدر اين آيه ، خداوند بهشتش را به مال و ثروتى مىفروشد كه در راه او انفاق شده باشد ، همانند تاجرى كه كالاى خود را در مقابل مال يا پولى مىفروشد كه صلاحش در آن است . « 2 » \r\nوسيلهء امداد الهى : قرآن نيروى مادّى و قدرت مالى را از امدادهاى الهى معرفى مىكند :\r\n« وَيُمْدِدْكُم بِأَمْوَالٍ وَبَنِينَ » « 3 » \r\nو - خداوند - شما را به اموال و فرزندان تقويت مىكند .\r\n« امداد » يعنى كمك رساندن ، و آن چيزى است كه كمك‌گيرنده براى رفع نياز خود از آن ، قدرت مىگيرد . مال و فرزند ، نزديك‌ترين و قوىترين بازويى است كه جامعهء بشرى براى نيازهاى حياتى خود از آنها كمك مىگيرد . « 4 » \r\n\r\nارزش عبادى مال\r\nمال و ثروت در انجام برخى از عبادات نقش زيادى دارد ، بگونه‌اى كه بدون آن ، بعضى از فضيلت‌ها از دست مىرود و برخى از فريضه‌ها به انجام نمىرسد ؛ از\r\n\r\n","description":"","footnote":" ( 1 ) . توبه ( 9 ) ، آيهء 111 .  ( 2 ) . الكاشف ، ج 4 ، ص 105 .  ( 3 ) . نوح ( 71 ) ، آيهء 12 .  ( 4 ) . الميزان ، ج 20 ، ص 30 . ","page_name":" 17 ","page_number":8},
  {"content":"\r\n\r\nجمله :\r\nجهاد : قرآن جهاد مالى را همانند جهاد بدنى مىشمرد و كسانى كه بخشى از هزينه‌هاى جنگى و نيازهاى مالى جبههء حق را تأمين مىكنند ، سلاح بر دوشان خط مقدّم مىداند :\r\n« فَضَّلَ اللّهُ الْمُجَاهِدِينَ بِأَمْوَالِهِمْ وَأَنْفُسِهِمْ عَلَى الْقَاعِدِينَ دَرَجَةً » « 1 » \r\nخداوند كسانى را كه با مال و جان خود جهاد نمودند بر قاعدان [ ترك‌كنندگان جهاد 
  ] برترى مهمّى بخشيده است .\r\nحجّ : واجب شدن حجّ ، مشروط به داشتن استطاعت مالى است :\r\n« وَلِلّهِ عَلَى النَّاسِ حِجُّ الْبَيْتِ مَنِ اسْتَطَاعَ إِلَيْهِ سَبِيلًا » « 2 » \r\nبراى خدا بر مردم است كه آهنگ خانهء ( او ) كنند ، آنانى كه توانايى رفتن به سوى آن را دارند .\r\nكسى كه توان مالى ندارد ، اين عمل عبادى ، بسادگى برايش امكان‌پذير نيست .\r\nقرض الحسنه : اعطاى وام و قرض الحسنه ، در رديف صدقه آمده و بطور مستقيم مورد امر و تأكيد قرار گرفته است :\r\n« لَا خَيْرَ فِي كَثِيرٍ مِن نَجْوَاهُمْ إِلَّا مَنْ أَمَرَ بِصَدَقَةٍ أَوْ مَعْرُوفٍ » « 3 » \r\nدر بسيارى از سخنان درگوشى ( و جلسات محرمانهء ) آنان ، خير و سودى نيست ، مگر كسى كه ( به اين وسيله ) امر به كمك به ديگران يا كار نيك بكند .\r\nامام صادق عليه السلام مىفرمايد :\r\n« انَّ الْمَعْروفَ الْقَرْضُ وَ انَّمَا حَرَّمَ الرِّبا لِيَتَقارَضَ النَّاسُ » « 4 » \r\nمقصود از معروف [ در اين آيه 
  ] قرض دادن به يكديگر است و خداوند ربا را حرام كرده است تا مردم به يكديگر قرض بدهند .\r\nدادن وام به نيازمندان و برخوردارى از ثواب و پاداش اخروى آن ، با داشتن مال و\r\n\r\n","description":"","footnote":" ( 1 ) . نساء ( 4 ) ، آيهء 95 .  ( 2 ) . آل عمران ( 3 ) ، آيهء 97 .  ( 3 ) . نساء ( 4 ) ، آيهء 114 .  ( 4 ) . كنز العرفان ، مقداد سيورى ، ص 59 ؛ سلسلة ينابيع الفقهية ، ج 15 ، ص 25 . ","page_name":" 18 ","page_number":9},
  {"content":"\r\n\r\nثروت ممكن نيست ؛ كسى كه از مال و دارايى بىبهره است ، بطور طبيعى از آثار اخروى قرض الحسنه نيز محروم مىماند .\r\nانفاق و صدقات : قرآن ، صدقات واجب و مستحب ، سرّى و آشكار ، موقوفات و « باقيات و صالحات » را مورد تأكيد قرار داده و عبور از عقبه‌ها و گردنه‌هاى قيامت را در آزاد كردن بردگان و اطعام يتيمان و رسيدگى به وضع مستمندان ممكن مىداند :\r\n« فَلَا اقْتَحَمَ الْعَقَبَةَ * وَمَا أَدْرَاكَ مَا الْعَقَبَةُ * فَكُّ رَقَبَةٍ * أَوْ إِطْعَامٌ فِي يَوْمٍ ذِي مَسْغَبَةٍ * يَتِيماً ذَا مَقْرَبَةٍ * أَوْ مِسْكِيناً ذَا مَتْرَبَةٍ » « 1 » \r\nپس او در آن گذرگاه سخت قدم ننهاد ، و تو چه دانى كه گذرگاه سخت چيست ؟ آزاد كردن بنده‌اى يا طعام دادن در روز قحطى ( بويژه به ) يتيمى كه خويشاوند يا مسكينى كه خاك‌نشين باشد .\r\nافزون بر آنها كفّارات و ديات و همچنين هبه و هديه كه در راستاى استحكام مبانى عاطفى و اخلاقى جامعه مقرر شده است ، جز در سايهء امكانات مالى عملى نمىشود . همچنين تأسيس مراكز آموزشى ، پرورشى ، بهداشتى و درمانى . با وجود اين همه آثار خيرى كه مال حلال دارد ، نمىتوان ارزش آن را منكر شد .\r\n\r\nنقش مال در قوام جامعه\r\nبىشك ، اقتصاد مايهء زندگى است ؛ روابط اجتماعى بشر به مال بستگى دارد و بدون آن ، جامعه سامان نمىيابد ، قرآن ، مال را قوام زندگى مىداند و به پيروان خود توصيه مىكند كه آن را ضايع نسازند و در راه‌هاى فاسد به كار نگيرند و به دست سفيهان نسپارند :\r\n« وَلَا تُؤْتُوا السُّفَهَاءَ أَمْوَالَكُمُ الَّتِي جَعَلَ اللّهُ لَكُمْ قِيَاماً وَارْزُقُوهُمْ فِيهَا وَاكْسُوهُمْ وَقُولُوا لَهُمْ قَوْلًا مَعْرُوفاً » « 2 » \r\nو اموال خود را كه خداوند قوام زندگى شما قرار داده است ، به دست سفيهان مدهيد و از آن به\r\n\r\n","description":"","footnote":" ( 1 ) . بلد ( 90 ) ، آيات 11 - 16 .  ( 2 ) . نساء ( 4 ) ، آيهء 5 . ","page_name":" 19 ","page_number":10},
  {"content":"\r\n\r\nآنان روزى دهيد و لباس بر اندامشان بپوشانيد و با آنها سخن شايسته بگوييد .\r\nاز آيه استفاده مىشود هر چند مال متعلق به شخص سفيه است ولى وقتى به رشد كامل نرسيده باشد حق جامعه نسبت به ثروت ايجاب مىكند كه مال را مستقيماً به دست او ندهند ، زيرا خداوند مال را براى حفظ قوام جامعه داده است . سهمى كه جامعه نسبت به اموال به طور مطلق دارد تا حدّى است كه هرگاه در تصرفات مالكيّت خصوصى نسبت به حفظ و بهره‌ورى و رشد اقتصادى آن ، تأمين كافى وجود نداشته باشد و نتوان تدبير و سياست معقول در هزينهء آن را تضمين كرد ، وظيفهء مسؤولان ايجاب مىكند كه نگذارند حق تصرف آن ، در اختيار افراد سفيه قرار گيرد تا مبادا بر اثر مصارف بىمورد حقّى از فرد جامعه تضييع گردد و نيز بر آنهاست كه افراد غير رشيد را از نظر خوراك و پوشاك و نيازهاى ديگر در مضيقه نگذارند و مصارفش را از همان مال تأمين كنند . سياق آيه و جملهء « و ارزقوهم فيها » حامل اين پيام است ؛ زيرا تعبير « فيها » به جاى « منها » اشاره به اين مفهوم است كه به كار گرفتن اموال آنها بايد زندگى آنها در درجهء اوّل از درآمد سرمايهء خودشان تأمين شود نه از اصل سرمايه تا پس از مدتى تهيدست گردند و چون ديگر مستمندان از اموال ديگران ارتزاق كنند به دليل اين كه اموال افراد علاوه بر رابطه‌اى كه با مالكان خصوصى و حقيقى دارد به جامعه نيز مربوط است ؛ يعنى جامعه در برابر اموال حكم شخصيّت واحد حقوقى را دارد و حق عموم مقدم بر حق خصوصى است و هيچ كس مجاز نيست در اموال شخصى خود هرگونه تصرف نامعقول و زيانبارى را بكند تا چه رسد به تصرف خسران‌آور در اموال عمومى . اين مفهوم عميق از مال و ثروت از آنجا به دست مىآيد كه كلمهء « اموال » در آيه به « كُم » اضافه شده است . « 1 » \r\nقابل دقت اين كه قرآن در اين آيه اموال شخصى را عامل قوام زندگى دانسته است :\r\n« . . . الَّتى جَعَلَ اللَّهُ لَكُمْ قِياماً » يعنى قوام امور اجتماعى شما به اين اموال بستگى دارد و\r\n\r\n","description":"","footnote":" ( 1 ) . ر . ك : ترجمه الميزان ، ج 4 ، ص 273 ؛ پيام اقتصادى قرآن ، سيدجمال‌الدين اصفهانى ، ص 123 - 124 . ","page_name":" 20 ","page_number":11},
  {"content":"\r\n\r\nشما وابسته به آن هستيد ؛ چه اموال خصوصى و چه اموال عمومى . بنابر آنچه گفتيم در بينش قرآن ، اقتصاد در حكم ستون فقرات جامعه است و نقش مهم مال را در حركت‌هاى مكتبى اجتماعى ، سياسى ، فرهنگى و تربيتى جامعه نبايد ناديده گرفت ، هر چند اقتصاد براى حيات فرد يا جامعه هدف نهايى و مقصد اصلى نيست . « 1 »  امام صادق عليه السلام مىفرمايد :\r\n« احْتَفِظْ بِمالِكَ فَانَّهُ قِوامُ دينِكَ » « 2 » \r\nمالت را به خوبى نگهدار كه آن قوام و پايهء دين توست .\r\nخلاصه\r\nقرآن ، مال را خير و مالُ اللَّه و برگرفتن از فضل خدا مىداند و آن را چون جان آدمى ، بهاى بهشت مىداند . اين تعبيرها نشانگر ارزش مكتبى نظام اقتصادى و پيوند مستقيم و غيرمستقيم آن با معارف اسلام است .\r\nمال و ثروت در شكل‌گيرى برخى از عبادات نقش زيربنايى دارد و بدون پشتوانهء مالى انجام نمىگيرد ؛ حج و جهاد ، انفاق و قرض الحسنه ، ديات و كفّارات ، موقوفات و رسيدگى به امور ايتام و مستمندان ، گسترش مراكز آموزشى و توسعهء علوم نظرى و عملى از جملهء آنهاست .\r\nمال در بينش قرآن ، حياتى دارد و قوام جامعه ، و امداد الهى معرفى شده است . از نظر قرآن ، جامعه در برابر مال و ثروت خصوصى ، شخصيّت حقوقى دارد و حق عموم مقدم بر حق خصوصى است و بايد در حفظ و نگهدارى آن كوشيد و از تصرف زيانبار و اسراف‌انگيز پرهيز نمود و نبايد به دست افراد سفيه سپرد .\r\n\r\n","description":"","footnote":" ( 1 ) . پيام اقتصادى قرآن ، ص 124 .  ( 2 ) . الحياة ، محمدرضا حكيمى ، ج 3 ، ص 164 . ","page_name":" 21 ","page_number":12},
  {"content":"\r\n\r\n1 - ديدگاه قرآن نسبت به مال و ثروت چيست ؟\r\n2 - ثروت چه ارتباطى با عبادات دارد ؟\r\n3 - به چه دليل مال امداد الهى معرفى شده است ؟\r\n4 - نقش اجتماعى مال را بنويسيد .\r\n\r\n","description":"","footnote":"","page_name":" 22 ","page_number":13},
  {"content":"\r\n\r\n\r\nدرس دوّم : مبارزه با ثروت اندوزى و دنياطلبى\r\nقرآن جمع مال و ثروت را با شرايط خاصّ ، يك عمل نكوهيده نمىداند ، آنچه را كه مذموم مىداند ، ثروت اندوزى و مال پرستى و « هدف قرار گرفتن دنيا » است كه آن را ناشى از جهان بينى مادى مىداند :\r\n« وَوَيْلٌ لِّلْكَافِرِينَ مِنْ عَذَابٍ شَدِيدٍ * الَّذِينَ يَسْتَحِبُّونَ الْحَيَاةَ الدُّنْيَا عَلَى الْآخِرَةِ وَيَصُدُّونَ عَن سَبِيلِ اللَّهِ . . . » « 1 » \r\nواى بر كافران از عذابى سخت ؛ آنان كه زندگى دنيا را بر آخرت ترجيح مىدهند و ( ديگران را ) از راه خدا باز مىدارند .\r\nقرآن به مال و ثروت ، جهت اخروى مىدهد ، حبّ و دوستى بىحدّ ثروت را پرستش مال مىداند « 2 »  و در مقاطع مختلف نسبت به پيامدها وبازتاب‌هاى مختلف ثروت اندوزى هشدار مىدهد .\r\n\r\nبازتاب ثروت اندوزى\r\nآنچه كه در اسلام ، نكوهش شده ، تكاثر مال و اندوختن ثروت است ؛ يعنى جمع ثروت براى ثروت ، نه ثروت براى خوب زيستن . جمع مال اگر هدف قرار گيرد ، انسان خود در خدمت ثروت قرار مىگيرد و ماهيّت انسانىاش را از دست مىدهد .\r\nثروت اندوزى ، مفاسد و آثار زيانبارى دارد ، از جمله :\r\n\r\n","description":"","footnote":" ( 1 ) . ابراهيم عليه السلام ، آيات 2 - 3 .  ( 2 ) . پيامبر اسلام صلى الله عليه و آله فرمود : « ملعون است كسى كه درهم دينار را عبادت مىكند . » ( الحياة ، ج 4 ، ص 53 ) . ","page_name":" 23 ","page_number":14},
  {"content":"\r\n\r\nانحراف فكرى\r\nبسنده كردن به زندگى دنيا و هدف قرار دادن آن ، موجب انحراف فكرى مىگردد و انسان را در غفلت و بىخبرى نگه مىدارد و از مراحل و ابعاد معنوى دنيا بىنصيب مىسازد و جهان را در بُعد مادّى و ظاهرى آن ، خلاصه مىكند .\r\nقرآن كريم مىفرمايد :\r\n« يَعْلَمُونَ ظَاهِراً مِنَ الْحَيَاةِ الدُّنْيَا وَهُمْ عَنِ الْآخِرَةِ هُمْ غَافِلُونَ » « 1 » \r\nآنان به ظاهرى از زندگى دنيا آگاهند همانهايند كه از آخرت بىخبرند .\r\nزراندوزانى كه جمع مال را هدف و دنيا را مقصد نهايى خود مىدانند ، جز به ظاهر دنيا نمىنگرند و زندگى را در سرگرمىها و لذت‌هاى زودگذر و خواب و خوراك خلاصه مىكنند و برايش عمق و فرجامى قائل نيستند ؛ حتى علومى كه كسب مىكنند ، مادى بوده و براى كشف امور ظاهرى است و از ديگر منافع و خيرات دنيا و از حيات آخرت كه در بطن جهان نهفته است در غفلتند ، مانند كودك يا شخص جاهلى كه از كتاب نفيس و علمى ، جز كاغذ و خطوط ظاهرى ، چيز ديگرى نمىفهمد . « 2 » \r\nچنين كسانى گرچه ممكن است گاهى عبادت كنند ، ولى از عبادات خود لذّت نمىبرند و به باطن آن دست نمىيابند ، زيرا مستِ ثروت زياد شده‌اند و عقل و هوش خود را از دست داده‌اند ، چنان كه در حديثى از قول حضرت عيسى عليه السلام آمده است :\r\n« همانطور كه بيمار از شدّت درد به غذا مىنگرد و از آن لذّت نمىبرد ، اهل دنيا نيز با رسيدن به لذايذ دنيا ، لذّت و شيرينى عبادت را درك نمىكنند . » « 3 » \r\nحضرت على عليه السلام نيز مىفرمايد :\r\n\r\n","description":"","footnote":" ( 1 ) . روم ( 30 ) ، آيهء 7 .  ( 2 ) . ر . ك : ترجمهء الميزان ، ج 16 ، ص 236 ؛ تفسير نمونه ، ج 16 ، ص 365 .  ( 3 ) . مجموعهء ورّام ، ص 148 . ","page_name":" 24 ","page_number":15},
  {"content":"\r\n\r\n« السُّكْرُ ارْبَعُ سَكَزاتٍ : سُكْرُ الشَّرابِ و سُكْرُ الْمالِ وَ سُكْرُ النَّوْمِ وَ سُكْرُ الْمُلْكِ » « 1 » \r\nمستى بر چهار نوع است : مستى شراب ، مال ، مستى خواب و مستى سلطنت .\r\nمستى مال ، ناشى از عشق و علاقهء زياد به آن است ، چرا كه حُبّ مفرط ، انسان را كور و كر مىكند و وى را از معايب و مفاسد محبوبش بىخبر مىسازد . حضرت امام صادق عليه السلام فرمود : اميرمؤمنان عليه السلام طى نامه‌اى به يكى از يارانش چنين سفارش كرد :\r\n« فَارْفَضِ الدُّنْيا فَانَّ حُبَّ الدُّنْيا يُعْمى وَ يُصِمُّ وَيُبْكِمُ » « 2 » \r\nدنيا را رها كن كه حبّ دنيا انسان را كور و كر و لال مىكند .\r\nعاشق دلباختهء دنيا با چشم واقع‌بين مىبيند و گوش و هوش و عقل و وجدانش تحت‌الشعاع حبّ مال و دنياپرستى قرار مىگيرد . حضرت على عليه السلام مىفرمايد :\r\n« اقْبَلُوا عَلى جيفَةٍ افْتَضَحُوا بِأَكْلِها وَاصْطَلَحُوا عَلى حُبِّها ، وَ مَنْ عَشِقَ شَيْئاً اعْشى بَصَرَهُ وَ امْرَضَ قَلْبَهُ » « 3 » \r\n( آن مردم دنياپرست ) به خوردن لاشه‌اى روى آوردند كه با خوردنش رسوا شدند و بردوستى آن لاشه اتّفاق كردند ؛ و هركس به چيزى عشق بورزد ، بينايىاش را مختل و قلبش را بيمار مىكند .\r\nفساد اخلاقى\r\nثروت اندوزى و مال پرستى زمينه‌ساز غرور و فخرفروشى و بسيارى از گناهان ديگر است . بگونه‌اى كه شخص « مُتكاثر » و سرمايه‌دار ، ديگران را تحقير مىكند و به فكر و انديشهء آنان اهميّتى نمىدهد .\r\nقرآن به چنين كسانى وعدهء عذاب داده ، مىفرمايد :\r\n« وَيْلٌ لِكُلِّ هُمَزَةٍ لُّمَزَةٍ * الَّذِي جَمَعَ مَالًا وَعَدَّدَهُ » « 4 » \r\nواى بر هر عيبجوى مسخره‌كننده‌اى ! همان‌كس كه مال فراوانى جمع‌آورى و شماره كرده‌است .\r\n\r\n","description":"","footnote":" ( 1 ) . خصال ، شيخ صدوق ، ج 2 ، ص 636 .  ( 2 ) . بحارالانوار ، ج 73 ، ص 75 .  ( 3 ) . نهج البلاغه ، صبحى صالح ، خطبهء 109 ، ص 159 .  ( 4 ) . همزه ( 104 ) ، آيات 1 - 2 . ","page_name":" 25 ","page_number":16},
  {"content":"\r\n\r\nدر اين آيه ، ارتباط ميان جمع مال زياد و انحراف اخلاقى ، به خوبى روشن است .\r\nحضرت على عليه السلام نيز مىفرمايد :\r\n« اعْلَمُوا انَّ كَثْرَةَ الْمالِ مَفْسَدَةٌ لِلدّينِ وَ مَقْساةٌ لِلْقُلُوبِ » « 1 » \r\nبدانيد كه فراوانى ثروت ، سبب تباهى دين و سختى دل‌هاست .\r\nحضرت امام صادق عليه السلام فرمود :\r\nخداوند به حضرت موسى عليه السلام فرمود : اى موسى ! بسان ستمگران و كسانى كه دنيا را پدر و مادر خود مىگيرند ، به دنيا تكيه مزن ( و به آن تمايل نكن ) و بدان كه سرآغاز فتنه و فساد حبّ دنياست و بر هر كس به جهت داشتن مال زياد غبطه مخور ، زيرا ثروت زياد از آن جهت كه حقوق واجب به دنبال دارد ، موجب گناه زياد مىگردد . « 2 » \r\nهمان امام عليه السلام اين معنا را با مثالى زيبا چنين ترسيم مىكند :\r\nفساد و ضرر مال‌دوستى و دنياطلبى نسبت به دين مسلمان كمتر از ضرر دو گرگ ، به گلّهء بىچوپانى نيست كه يكى از اوّل و ديگرى از آخر به آن حمله كند . « 3 » \r\nنگون بختى اخروى\r\nبرخى از پيامدهاى ناگوار ثروت اندوزى در آخرت معلوم مىشود ، از جمله :\r\nالف - سختى حساب : حضرت امام كاظم عليه السلام از پيامبر اسلام نقل مىكند كه فرمود :\r\n« ما قَرُبَ عَبْدٌ مِنْ سُلطانٍ الّا تَباعَدَ مِنَ اللَّهِ تَعالى وَ لاكَثُرَ مالُهُ الَّا اشْتَدَّ حِسابُهُ . . . » « 4 » \r\nبنده‌اى به پادشاه [ ظالمى 
  ] نزديك مىشود ، جز اين كه از خداوند دور مىگردد و مال شخصى فزونى نمىيابد ، مگر اين كه حسابش در قيامت سخت مىشود .\r\nب - محروميّت از بهشت : از حضرت عيسى عليه السلام نقل شده كه فرمود :\r\n« . . . وَ لَدُخُولُ جَمَلٍ فى سَمِّ الْخِياطِ ايْسَرُ مِنْ دُخُولِ غَنِىٍّ فِى الْجَنَّةِ » « 5 » \r\n\r\n","description":"","footnote":" ( 1 ) . تُحف العقول ، ص 141 .  ( 2 ) . اصول كافى ، ج 2 ، ص 135 .  ( 3 ) . همان .  ( 4 ) . بحارالانوار ، ج 72 ، ص 67 .  ( 5 ) . عُدّة الدّاعى ، ابن‌فهد حلّى ، ص 113 . ","page_name":" 26 ","page_number":17},
  {"content":"\r\n\r\nداخل شدن طناب كشتى در سوراخ سوزن ، آسانتر است از داخل شدن ثروتمند به بهشت .\r\nج - شدت عذاب :\r\n« يَحْسَبُ أَنَّ مَالَهُ أَخْلَدَهُ * كَلَّا لَيُنبَذَنَّ فِي الْحُطَمَةِ * وَمَا أَدْرَاكَ مَا الْحُطَمَةُ * نَارُ اللَّهِ الْمُوقَدَةُ * الَّتِي تَطَّلِعُ عَلَى الْأَفْئِدَةِ » « 1 » \r\n[ كسى كه پيوسته به انباشتن ثروت مشغول است 
  ] گمان مىكند كه اموالش او را جاودانه مىسازد ! چنين نيست كه مىپندارد ؛ به زودى در « حطمه » [ : آتشى خردكننده 
  ] پرتاب مىشود و تو چه مىدانى حطمه چيست ؟ آتش برافروختهء الهى است ، آتشى كه از دل‌ها سر مىزند .\r\nاين آيه در مقام ردّ و پاسخ تهديدآميز نسبت به تفكّر باطل ثروت اندوزانى است كه تصوّر مىكنند داشتن مال انبوه ، آنان را در اين جهان ، جاودانه خواهد ساخت و از مرگ و هلاكت نجاتشان خواهد داد .\r\n* يادآورى\r\nمقصود از اين همه تأكيد بر نكوهش مال و ديگر مظاهر دنيا اين نيست كه انسان بكلّى كسب مال را ترك گويد و دست از فعّاليّت‌هاى اقتصادى و كار و كوشش بردارد ، بلكه مقصود اين است كه به صاحبان ثروت هشدار دهد كه ثروت اندوزى را هدف اصلى خود قرار ندهند و به زندگى كافى و سالم قناعت ورزند و از اموال خود در رسيدن به درجات حيات اخروى سود جويند .\r\n\r\n","description":"","footnote":" ( 1 ) . همزه ( 104 ) ، آيات 3 - 7 . ","page_name":" 27 ","page_number":18},
  {"content":"\r\n\r\nخلاصه قرآن با اين كه هدف زندگى ، جمع مال و دنياپرستى قرار بگيرد مخالف است و آن را ناشى از علاقهء زياد به دنيا و تفكّر مادى مىداند .\r\nزراندوزى از نظر اخلاق ، انسان را مغرور مىسازد . دين او را به فساد و دلش را به قساوت مىكشد و زمينهء فساد اخلاقى را در او پديد مىآورد و چنين كسى مردم را همواره به باد مسخره مىگيرد و تحقيرشان مىكند .\r\nاز نظر فكرى ، شخص دنياپرست ، به ظواهر دنيا بسنده مىكند و بينش وى محدود مىگردد و جهان و جامعه را با ملاك‌هاى مادّى تفسير مىكند و از جهان آخرت غفلت مىورزد و دچار مستى و بىخبرى و كورى و كرى باطنى مىشود .\r\nثروت اندوزان و دنياپرستان ، در قيامت محاسبهء سختى دارند و از نعمت‌هاى جاودانهء بهشت محروم مىمانند و در آتش خشم الهى در عذابند .\r\nپرسش\r\n1 - دنيا هدفى از نظر اسلام چگونه است ؟\r\n2 - بازتاب فكرى ثروت اندوزى را بنويسيد .\r\n3 - دنياپرستى در اخلاق انسان چه تأثيرى دارد ؟\r\n4 - حالت زراندوزان در قيامت چگونه است ؟\r\n\r\n","description":"","footnote":"","page_name":" 28 ","page_number":19},
  {"content":"\r\n\r\n\r\nدرس سوّم نعمت‌هاى مادّى الهى\r\nنعمت‌هاى خداوند در امور مادى و محسوس محدود نمىشود و نعمت‌هاى معنوىاش بيشتر و بىپايان است ، با توجه به موضوع بحث ، در اينجا از بيان نعمت‌هاى معنوى الهى خوددارى مىكنيم و تنها به برخى از پديده‌هايى مىپردازيم كه در بعد كشاورزى ، دامدارى ، خانه‌سازى ، زيستى و . . . بهره‌دهى دارند و بخشى از زندگى ما را تأمين مىكنند . بديهى است شمارش همهء نعمت‌هاى مادى كه در قرآن آمده است ، حتى به صورت فهرست در يك درس ممكن نيست .\r\n\r\nنعمت‌هاى زيستى\r\nقرآن ، پيوسته پديده‌هاى طبيعى و عوامل زيستى را كه تأمين‌كنندهء حيات بشر هستند ، يادآور مىشود ، از جمله :\r\n1 - شب و روز ، خورشيد ، ماه و ستارگان :\r\n« وَسَخَّرَ لَكُمُ الَّيْلَ وَالنَّهَارَ وَالشَّمْسَ وَالْقَمَرَ وَالنُّجُومُ » « 1 » \r\n( خداوند ) شب ، روز ، خورشيد ، ماه و ستارگان را براى شما تسخير كرد .\r\nدر اين آيه ، پنج پديدهء بزرگ از مواهب الهى معرفى شده است .\r\n2 - زمين و كوه :\r\n« أَلَمْ نَجْعَلِ الْأَرْضَ مِهَاداً * وَالْجِبَالَ أَوْتَاداً » « 2 » \r\nآيا ما زمين را بستر و كوه‌ها را ميخ‌هاى آن قرار نداديم ؟\r\n\r\n","description":"","footnote":" ( 1 ) . نحل ( 16 ) ، آيهء 12 .  ( 2 ) . نبأ ( 78 ) ، آيات 6 - 7 . ","page_name":" 29 ","page_number":20},
  {"content":"\r\n\r\n3 - دريا و كشتى :\r\n« اللَّهُ الَّذِي سَخَّرَ لَكُمُ الْبَحْرَ لِتَجْرِيَ الْفُلْكُ فِيهِ بِأَمْرِهِ » « 1 » \r\nخداست كه دريا را مسخّر شما كرد تا در آن به فرمان او كشتىها روان باشند .\r\n4 - آب :\r\n« وَأَنزَلْنَا مِنَ الْمُعْصِرَاتِ مَاءً ثَجَّاجاً » « 2 » \r\nو ما از ابرهاى باران‌زاى ، آبى فراوان نازل كرديم .\r\nگفتنى است كه در قرآن به آب آشاميدى توجّه خاصّى شده است و اهميّت آن در جهان امروز بويژه براى شهرنشينان بيش از پيش روشن مىگردد . خداوند در سورهء واقعه افكار عمومى را متوجّه اين موضوع كرده ، مىپرسد :\r\n« أَفَرَأَيْتُمُ الْمَاءَ الَّذِي تَشْرَبُونَ * ءَأَنتُمْ أَنْزَلْتُمُوُهُ مِنَ الْمُزْنِ أَمْ نَحْنُ الْمُنزِلُونَ » « 3 » \r\nآيا درباره آبى كه مىنوشيد ، انديشيده‌ايد ؟ آيا شما آن را از ابر نازل كرده‌ايد يا ما نازل مىكنيم ؟ !\r\n5 - باد :\r\nباد ، نمودى از رحمت مطلق و نعمت ارزشمند الهى است كه در تعديل هوا و انتقال ابرهاى « فشرده » و « سنگين » از بالاى اقيانوس‌ها به سوى زمين‌هاى خشك و مرده ، و همچنين در پيدايش و بارش باران نقش تعيين‌كننده‌اى دارد :\r\n« وَهُوَ الَّذِي يُرْسِلُ الرِّيَاحَ بُشْراً بَيْنَ يَدَيْ رَحْمَتِهِ حَتَّى إِذَا أَقَلَّتْ سَحَاباً ثِقَالًا سُقْنَاهُ لِبَلَدٍ مَيِّتٍ . . . » « 4 » \r\nاو كسى است كه بادها را بشارت‌دهنده در پيشاپيش ( باران ) رحمتش مىفرستد تا ابرهاى سنگين را منتقل سازند . ما آنها را به سوى زمين‌هاى مرده مىفرستيم .\r\nدر قرآن كريم ، باد به عنوان پديدهء طيّب ، عامل محرك كشتى و سبب گسترش بذر\r\n\r\n","description":"","footnote":" ( 1 ) . جاثيه ( 45 ) ، آيهء 12 .  ( 2 ) . نبأ ( 78 ) ، آيهء 14 .  ( 3 ) . واقعه ( 56 ) ، آيات 68 - 69 .  ( 4 ) . اعراف ( 7 ) ، آيهء 57 . ","page_name":" 30 ","page_number":21},
  {"content":"\r\n\r\nگياهان معرفى شده است . تلقيح درختان و موج درياها به وسيلهء باد انجام مىگيرد و گرنه هيچ‌گاه گياهان به گُل نمىنشينند و آب درياها متعفّن مىشود و كشتىهاى بادبان‌دار ، از حركت باز مىمانند . « 1 » \r\n\r\nكشاورزى و دامدارى\r\nآفرينش حيوانات : منافع مهم و گوناگون حيوانات اهلى و حلال گوشت ، از جمله منبع تغذيه و پوشاك آنها ، در كتاب خدا يادآورى شده است :\r\n« وَالْأَنْعَامَ خَلَقَهَا لَكُمْ فِيهَا دِفْءٌ وَمَنَافِعُ وَمِنْهَا تَأْكُلُونَ » « 2 » \r\nو چهارپايان را برايتان بيافريد ؛ در حالى كه در آنها براى شما [ وسيله 
  ] گرمى و سودهايى است و از آنها مىخوريد .\r\nبعلاوه ، برخى از چهارپايان در حمل و نقل كالا و جابه‌جايى نيروى انسانى بويژه در مناطق كوهستانى و در موارد استثنايى همچنان نقش مؤثّر دارند و زندگى ماشينى و پيدايش وسائل ارتباطى سريع‌السّير نتوانسته آنها را از صحنهء زندگى خارج سازد و هم‌اكنون نيز از نعمت‌هاى ارزشمند محسوب مىشوند . قرآن اين نكتهء مهم را يادآور شده است :\r\n« وَتَحْمِلُ أَثْقَالَكُمْ إِلَى بَلَدٍ لَّمْ تَكُونُوا بَالِغِيهِ إِلَّا بِشِقِّ الْأَنفُسِ » « 3 » \r\nو بارهايتان را به شهرهايى حمل مىكنند كه جز به رنج تن بدان‌ها نمىرسيديد .\r\nدرختان پُرفايده : درخت ، بويژه درخت ميوه‌دار يكى از نعمت‌هاى ارزشمند است .\r\n« يُنبِتُ لَكُم بِهِ الزَّرْعَ وَالزَّيْتُونَ وَالنَّخِيلَ وَالْأَعْنَابَ وَمِن كُلِّ الثَّمَرَاتِ إِنَّ فِي ذلِكَ لَآيَةً لِقَوْمٍ يَتَفَكَّرُونَ » « 4 » \r\n( خداوند ) با آن ( باران ) برايتان كشتزار و نخل‌ها و انگورها و هر نوع ميوه مىروياند . در اين ، نشانه‌اى است براى مردمى كه مىانديشند .\r\n\r\n","description":"","footnote":" ( 1 ) . ر . ك . حجر ( 15 ) ، آيهء 22 ؛ شورى ( 42 ) ، آيهء 33 ؛ يونس ( 10 ) ، آيهء 22 .  ( 2 ) . نحل ( 16 ) ، آيهء 5 .  ( 3 ) . همان ، آيهء 7 .  ( 4 ) . همان ، آيهء 11 . ","page_name":" 31 ","page_number":22},
  {"content":"\r\n\r\nاين آيه ، برخى از ميوه‌ها را كه جنبهء غذايى و دارويى دارد ، نام مىبرد ، در آيات ديگرى ، به ابعاد زيبايى و نشاط انگيزى باغ‌ها و درخت‌ها نيز اشاره مىشود :\r\n« . . . وَأَنزَلَ لَكُم مِنَ السَّماءِ مَاءً فَأَنبَتْنَا بِهِ حَدَائِقَ ذَاتَ بَهْجَةٍ مَا كَانَ لَكُمْ أَن تُنبِتُوا شَجَرَهَا . . . » « 1 » \r\nو از آسمان برايتان آب فرستاد و بدان بوستان‌هايى خوش منظر رويانيديم كه شما را توان رويانيدن درخت آن نيست .\r\n\r\nضروريّات زندگى\r\nقرآنِ مجيد برخى از موادّ اوليّهء زندگى بشر را نام مىبرد تا از اين طريق حسّ كنجكاوى انسان را بيدار سازد و او را به قدرشناسى اين نعمت‌ها و پىبردن به ارزش معنوى آنها برانگيزد ؛ از جمله :\r\nآتش : قرآن آتش را در رديف آب مىشمارد و آن را از مواهب ارزشمند الهى مىداند و مىفرمايد :\r\n« أَفَرَأَيْتُمُ النَّارَ الَّتِي تُورُونَ * أَأَنتُمْ أَنشَأْتُمْ شَجَرَتَهَا أَمْ نَحْنُ الْمُنشِئُونَ » « 2 » \r\nآيا آتشى را كه مىافروزيد ديده‌ايد ؟ آيا درختش را شما آفريده‌ايد يا ما آفريننده‌ايم ؟\r\nاهميّت آتش بحدّى است كه فقدان آن ، مرگ تدريجى بشر را در پى دارد .\r\nمسكن : خانه از ضرورىترين نيازهاى جوامع بشرى است ؛ هم خانه‌هاى ثابت كه در تأمين آسايش روحى و جسمى ، سازماندهى خانواده‌ها ، جمعيّت‌ها و تشكيل مدنيّت نقش عمده‌اى دارد و هم خانه‌هاى سيّار و چادرها كه در مناطق عشايرى و ايلات امر حياتى است و ضرورت آنها در جهان امروز و در تشكيل اردوگاه‌هاى نظامى ، اسكان فورى آوارگان جنگى و در حوادث غيرمترقّبه ، چون سيل و زلزله و . . .\r\nبيش از پيش احساس مىشود . از اين دو نوع خانه در قرآن ياد شده است :\r\n« وَاللَّهُ جَعَلَ لَكُم مِّن بُيُوتِكُمْ سَكَناً وَجَعَلَ لَكُم مِن جُلُودِ الْأَنْعَامِ بُيُوتاً تَسْتَخِفُّونَهَا يَوْمَ\r\n\r\n","description":"","footnote":" ( 1 ) . نمل ( 27 ) ، آيهء 60 .  ( 2 ) . واقعه ( 56 ) ، آيات 71 - 72 . ","page_name":" 32 ","page_number":23},
  {"content":"\r\n\r\nظَعْنِكُمْ وَيَوْمَ إِقَامَتِكُمْ » « 1 » \r\nخداوند خانه‌هايتان را جاى آرامشتان قرار داد و از پوست چهارپايان برايتان خانه‌ها ( خيمه‌ها ) ساخت كه هنگام سفر و روز اقامتتان ، به آسانى آنها را جابه‌جا كنيد .\r\nپوشاك : انواع لباس كه ما را از سرما و گرما مصون مىدارد نيز از نعمت‌هاى الهى است :\r\n« . . . وَجَعَلَ لَكُمْ سَرَابِيلَ تَقِيكُمُ الْحَرَّ وَسَرَابيلَ تَقِيكُم بَأْسَكُمْ » « 2 » \r\n. . . و جامه‌هايى برايتان قرار داد كه شما را از گرما ( و سرما ) حفظ مىكند و لباس‌هايى كه در جنگ حافظ شماست .\r\nتصريح به زره و لباس جنگى كه در جنگ‌هاى دوران‌هاى گذشته به كار مىرفت و امروزه نيز شكل‌هاى تكامل يافته‌اش در حفاظت اشخاص به كار مىرود ، قابل توجه است .\r\nوزن و پيمانه : علم و آگاهى به مقدار اشياء و اندازه‌گيرى آنها در موارد گوناگون ، امرى ضرورى است و بدون اطلاع از كمّ و كيف آنها تركيبات شيميايى ، دارويى ، غذايى ، صنعتى و . . . بطور صحيح انجام نمىگيرد و يا معاملات بدرستى صورت نمىپذيرد .\r\nاز اين‌رو خداوند به منظور سنجش پديده‌ها به تناسب هر يك ، وزن و پيمانه‌اى قرار داده است و بر اقامهء عادلانه آن سفارش نموده و از هرگونه تصرفاتى كه تعادل آنها را به هم زند ، نهى كرده است :\r\n« . . . وَأَقِيمُوا الْوَزْنَ بِالْقِسْطِ وَلَا تُخْسِرُوا الْمِيزَانَ » « 3 » \r\nو وزن را براساس عدل برپا داريد و ميزان را كم نگذاريد .\r\nافراد بشر ، هنگام معامله ، برخى از كالاها را نخست با دست خود پيمانه مىكردند و جز آن وسيله‌اى نداشتند . پس از آن ، وسائلى از چوب و فلز دست كردند . سپس\r\n\r\n","description":"","footnote":" ( 1 ) . نحل ( 16 ) ، آيهء 80 .  ( 2 ) . همان ، آيهء 81 .  ( 3 ) . الرحمن ( 55 ) ، آيهء 9 . ","page_name":" 33 ","page_number":24},
  {"content":"\r\n\r\nابزار آسان‌تر و دقيق‌ترى براى وزن كردن اشياء پديد آمد كه امروزه در شكل‌هاى مختلف ظاهر گشته است . « 1 »  همهء اين‌ها مشمول واژهء « ميزان » مىگردد كه با توجه به اهميت اقتصادى ، صنعتى و اجتماعى آن ، يكى از نعمت‌هاى الهى محسوب مىشود .\r\n* يادآورى\r\nهدف قرآن از شمارش اين نعمت‌ها ، نخست تعليم توحيد و بيان عظمت آفريدگار است ، سپس تقويت عشق و علاقهء انسان‌ها به آفرينندهء اين نعمت‌ها و تحريك حس شكرگزارى آنان و تسليم در برابر فرمان‌هاى الهى :\r\n« كَذلِكَ يُتِمُّ نِعْمَتَهُ عَلَيْكُمْ لَعَلَّكُمْ تُسْلِمُونَ » « 2 » \r\n( خداوند ) نعمت‌هاى خود را اين چنين بر شما تمام مىكند ، باشد كه تسليم فرمان او شويد .\r\n\r\n","description":"","footnote":" ( 1 ) . ر . ك : كتاب « البيع » امام خمينى ، ج 3 ، ص 249 - 254 ؛ فقه الامام الصادق عليه السلام ، محمدجواد مغنيه ، ج 3 ، ص 129 .  ( 2 ) . نحل ( 16 ) ، آيهء 81 . ","page_name":" 34 ","page_number":25},
  {"content":"\r\n\r\nخّلاصه\r\nنعمت‌هاى خداوند غيرقابل شمارش است ، چه نعمت‌هاى مادّى و ظاهرى ، چه نعمت‌هاى معنوى و باطنى ، برخى از مواهب مادى عبارتند از :\r\nشب و روز ، ماه و خورشيد ، زمين و آسمان ، آب و آتش ، باد و باران ، كوه و دريا ، سايه و ستاره ، چهارپايان ، باغ‌ها و درخت‌ها ، ميوه‌ها و غذاها ، وزن و پيمانه و لباس و خانه .\r\nهر يك از نعمت‌هاى الهى به بخش خاصى از زندگى مربوط است و مطالعهء عميق در آنها مىتواند ما را به شناخت بيش از پيش خداوند و به حمد و سپاس بىپايان او رهنمون سازد .\r\nپرسش\r\n1 - پنج نعمت از نعمت‌هاى مادى را با ذكر آيه‌اى نام ببريد .\r\n2 - فوايد باد را بيان كنيد .\r\n3 - اهميت و سير تاريخى وزن و پيمانه را با آيهء مربوط به آن توضيح دهيد .\r\n4 - مقصود از شمارش نعمت‌هاى مادى چيست ؟\r\n\r\n","description":"","footnote":"","page_name":" 35 ","page_number":26},
  {"content":"\r\n\r\n\r\nدرس چهارم انسان ، مأمور آبادانى\r\nما در درس‌هاى گذشته ، ارزش مالى را از ديدگاه قرآن بررسى كرديم و همچنين برخى از نعمت‌هاى مادى الهى را به اختصار برشمرديم ، اينك زمين را به عنوان منبع پربركت اقتصادى و نيز نقش انسان را در ارتباط با آن ، مورد ارزيابى و تحليل قرآن قرار مىدهيم .\r\n\r\nارزش اقتصادى زمين\r\nقرآن ، كرهء زمين را به حق ، شايستهء زندگى ، بزرگ‌ترين منبع معاش و بهترين وسيله براى عرضهء خدمات به انسان و عموم جانداران معرفى مىكند كه در هر شرايطى آمادهء بهره‌دهى است :\r\n« وَجَعَلْنَا لَكُمْ فِيَهامَعَايِشَ وَمَن لَّسْتُمْ لَهُ بِرَازِقِينَ » « 1 » \r\nو براى شما در زمين انواع معيشت قرار داديم و براى كسانى كه شما روزىدهندهء آنها نيستيد .\r\nاين آيه با صراحت بيان مىكند كه زمين معيشت و وسائل حيات انسان‌ها و حيوانات را تأمين مىكند ؛ تنها چيزى كه بايد انجام داد حركت و تلاش پيگير است و اين معنا در سورهء « ملك » همراه با عبارت لطيف و كنايهء بليغ آمده است :\r\n« هُوَ الَّذِي جَعَلَ لَكُمُ الْأَرْضَ ذَلُولًا فَامْشُوا فِي مَنَاكِبَها وَكُلُوا مِن رِزْقِهِ وَإِلَيْهِ النُّشُورُ » « 2 » \r\nاو خدايى است كه زمين را براى شما رام قرار داده است ، پس بر شانه‌هاى آن راه برويد و از روزى خداوند بخوريد و بازگشت همه به سوى اوست .\r\n\r\n","description":"","footnote":" ( 1 ) . حجر ( 15 ) ، آيهء 20 .  ( 2 ) . ملك ( 67 ) ، آيهء 15 . ","page_name":" 36 ","page_number":27},
  {"content":"\r\n\r\n\r\nظرفيّت و گستردگى زمين\r\nزمين علاوه بر ذلول و رام بودن داراى ظرفيّت كافى است و مىتواند پاسخگوى نياز مردم جهان باشد :\r\n« أَلَمْ نَجْعَلِ الْأَرْضَ كِفَاتاً * أَحْيَاءً وَأَمْوَاتاً » « 1 » \r\nآيا زمين را مركز اجتماع انسان‌ها قرار نداديم ، هم در حال حياتشان و هم پس از مرگشان .\r\nبه جهت گستردگى زمين ، همهء نيازمندىهاى بشر در آن پيش‌بينى شده است :\r\n« وَالْأَرْضَ مَدَدْنَاهَا وَأَلْقَيْنَا فِيهَا رَوَاسِيَ وَأَنبَتْنَا فِيَها مِن كُلِّ شَيْءٍ مَوْزُونٍ * وَجَعَلْنَا لَكُمْ فِيَها مَعَايِشَ » « 2 » \r\nو زمين را گسترش داديم و در آن ، كوه‌هاى ثابتى افكنديم و در آن از هر چيزى به مقدار معين و هماهنگ رويانديم و براى شما وسائل زندگى قرار داديم .\r\n\r\nضرورت عمران و آبادانى\r\nاز آنچه گفتيم روشن شد كه زمين براى عمران و آبادانى شايستگى طبيعى دارد و خداوند آن را به صورت گسترده ، كافى و آماده براى خدمت به افراد بشر قرار داده است ، تنها نياز به نيرويى دارد كه استعداد آن را به فعليّت برساند . از اين‌رو ، انسان مأمور مىشود كه در احياى آن بكوشد و اين مأموريت افزون بر زبان « تكوين » با زبان تشريع نيز بيان شده است ؛ حضرت صالح عليه السلام خطاب به قوم خود كه راه عصيان پيش گرفته بودند ، فرمود :\r\n« . . . يَا قَوْمِ اعْبُدُوا اللَّهَ مَا لَكُم مِنْ إِلهٍ غَيْرُهُ هُوَ أَنشَأَكُم مِنَ الْأَرْضِ وَاسْتَعْمَرَكُمْ فِيَها فَاسْتَغْفِرُوهُ ثُمَّ تُوبُوا إِلَيْهِ إِنَّ رَبِّي قَرِيبٌ مُجِيبٌ » « 3 » \r\nاى قوم من ، خدا را بپرستيد . شما را جز او خدايى نيست ، اوست كه شما را از زمين پديد آورده است . از شما خواسته كه آبادش كنيد . پس از او آمرزش خواهيد و به سوى او بازگرديد ، زيرا\r\n\r\n","description":"","footnote":" ( 1 ) . مرسلات ( 77 ) ، آيات 25 - 26 .  ( 2 ) . حجر ( 15 ) ، آيات 19 - 20 .  ( 3 ) . هود ( 11 ) ، آيهء 61 . ","page_name":" 37 ","page_number":28},
  {"content":"\r\n\r\nپروردگار من نزديك و اجابت‌كننده است .\r\nدر اين آيه ، خداوند آباد ساختن زمين را به خود نسبت نمىدهد بلكه آن را به بندگانش واگذاشته و از آنان خواسته است كه براى رفع نيازهاى خود زمين را آباد كنند . « 1 » \r\nافزون بر آن ، استعداد ، امكانات و شايستگى فكرى به آنها عطا كرده است تا هر كس در حد توان ، بخشى از آن را احيا كند :\r\n« وَلَقَدْ مَكَّنّاكُمْ فِي الْأَرْضِ وَجَعَلْنَا لَكُمْ فِيهَا مَعَايِشَ قَلِيلًا مَاتَشْكُرُونَ » « 2 » \r\nو براستى كه زمين جايگاهتان داديم و راه‌هاى زندگى را در آن قرار داديم ، چه اندك سپاس مىگزاريد .\r\nتمكين تنها به اين معنا نيست كه شخصى را در محلّى جاى دهند ، بلكه بدين معناست كه تمام وسائل كار را در اختيار او بگذارند . به او قدرت و توانايى بخشند و موانع را بر طرف سازند . « 3 » \r\n\r\nشرايط معنوى عمران\r\nبشر براى اين كه بتواند از ماهيت طبيعت به خوبى استفاده كند ، بايد علاوه بر كار و كوشش و بهره‌گيرى از وسائل پيشرفته ، خود را به ايمان و تقوا بيارايد و با توبه و تضرّع ، شايستگى نزول بركات آسمانى را كسب كند . حضرت صالح عليه السلام به دنبال دعوت قوم خود به عمران زمين ، آنها را به استغفار و توبه فرا مىخواند . همچنين حضرت نوح عليه السلام استمرار امدادهاى مادّى الهى و ظهور خيرات و بركات زمين و آسمان و باغ و بوستان را از آثار استغفار مىدانست :\r\n« . . . اسْتَغْفِرُوا رَبَّكُمْ إِنَّهُ كَانَ غَفَّاراً * يُرْسِلِ السَّماءَ عَلَيْكُم مِدْرَاراً * وَيُمْدِدْكُم بِأَمْوَالٍ\r\n\r\n","description":"","footnote":" ( 1 ) . ترجمهء الميزان ، ج 10 ، ص 461 .  ( 2 ) . اعراف ( 7 ) ، آيهء 10 .  ( 3 ) . تفسير نمونه ، ج 6 ، ص 95 . ","page_name":" 38 ","page_number":29},
  {"content":"\r\n\r\nوَبَنِينَ وَيَجْعَل لَكُمْ جَنَّاتٍ وَيَجْعَل لَكُمْ أَنْهَاراً » « 1 » \r\nاز پروردگارتان آمرزش بخواهيد كه او آمرزنده است . تا از آسمان برايتان پىدرپى باران فرستد و شما را به اموال و فرزندان كمك كند و برايتان بستان‌ها و نهرها بيافريند .\r\nعلامهء طباطبايى در اين باره مىنويسد :\r\n« توبه و استغفار در رفع مصائب و گرفتارىها و گشودنِ درِ نعمت‌هاى آسمانى و زمينى نقش مهمّى دارد ؛ ميان صلاح و فساد جامعه و ميان اوضاع جهان هستى ارتباط تنگاتنگى برقرار است . اگر جوامع بشرى ، خود را اصلاح كنند به زندگى پاكيزه و گوارايى مىرسند . » « 2 » \r\nچنان كه در قرآن كريم آمده است :\r\n« وَلَوْ أَنَّ أَهْلَ الْقُرَى آمَنُوا وَاتَّقَوا لَفَتَحْنَا عَلَيْهِمْ بَرَكَاتٍ مِنَ السَّماءِ وَالْأَرْضِ » « 3 » \r\nو اگر اهل شهرها و آبادىها ، ايمان مىآوردند و تقوا پيشه مىكردند ، بركات آسمان و زمين را بر آنها مىگشوديم .\r\nحضرت على عليه السلام در اين باره فرمود :\r\n« اكْثِرِ الاسْتِغْفارَ تَجْلِبِ الرِّزْقَ » « 4 » \r\nزياد استغفار كن تا روزى را به سود خود جلب كنى .\r\nو نيز فرمود :\r\n« وَ قَدْ جَعَلَ اللَّهُ سُبْحانَهُ الاسْتِغْفارَ سَبَباً لِدُرُورِ الرِّزْقِ وَ رَحْمَةِ الْخَلْقِ » « 5 » \r\nخداوند سبحان ، استغفار را سبب افزايش روزى و رحمت خلق قرار داده است .\r\nاز اين آيات و روايات ، به روشنى درمىيابيم كه ميان تقوا و عمران و آبادى پيوند ناگسستنى وجود دارد و ايمان از شرايط معنوى عمران زمين است . البته همانطور\r\n\r\n","description":"","footnote":" ( 1 ) . نوح ( 71 ) ، آيات 10 - 12 .  ( 2 ) . ترجمهء الميزان ، ج 20 ، ص 46 .  ( 3 ) . اعراف ( 7 ) ، آيهء 96 .  ( 4 ) . نورالثقلين ، ج 5 ، ص 424 .  ( 5 ) . نهج البلاغه ، صبحى صالح ، خطبهء 143 . ","page_name":" 39 ","page_number":30},
  {"content":"\r\n\r\nكه ايمان افراد و جامعه‌ها ، سبب نزول و افزايش بركات الهى مىگردد ، گناه و ظلم و فساد نيز موجب قطع يا كمبود اين بركات مىشود و چه بسا بازتاب‌هاى ناگوار و عذاب‌هاى دردناك دنيوى و اخروى به دنبال مىآورد ؛ چنان كه خداوند در مورد قوم « سبأ » مىفرمايد :\r\n« فَأَعْرَضُوا فَأَرْسَلْنَا عَلَيْهِمْ سَيْلَ الْعَرِمِ . . . » « 1 » \r\nپس ( چون قوم سبأ از شكر خداوند ) اعراض كردند ، ما نيز سيل ويرانگر را بر آنها فرستاديم .\r\nبر اثر اين سيل كه با شكسته شدن سدّ عظيم « عَرِم » همراه بود ، باغ و بوستانشان به دشت خشك و پر از شوره گز تبديل شد و بدين سال مجازات شدند .\r\n« . . . جَزَيْنَاهُم بِمَا كَفَرُوا وَهَلْ نُجَازِي إِلَّا الْكَفُورَ » « 2 » \r\nما آنها را به جهت ناسپاس بودنشان مجازات كرديم و آيا جز ناسپاسان را مجازات مىكنيم ؟\r\n\r\n","description":"","footnote":" ( 1 ) . سبأ ( 34 ) ، آيهء 16 .  ( 2 ) . همان ، آيهء 17 . ","page_name":" 40 ","page_number":31},
  {"content":"\r\n\r\nخّلاصه\r\nزمين بزرگ‌ترين منبع معاش است كه با نهايت فروتنى ، مسخّر انسان‌ها بوده ، آدميان به وسيلهء آن مىتوانند به اهداف اقتصادى و تأمين زندگى سالم دست يابند .\r\nاز آنجا كه زمين ، رام ، پربركت و فراگير است ، مىتواند همهء ساكنانش را تحت پوشش خدمات طبيعى خود قرار دهد و به تناسب زمان و افزايش جمعيّت ، از آنان پذيرايى كند .\r\nخداوند انسان را به آبادانى زمين فراخوانده و در اين راستا امكانات ضرورى و قدرت فكرى ، علمى و مادّى در اختيارش نهاده است .\r\nدر عمران و آبادانى زمين ، علاوه بر امكانات اوّليّه و حركات مادّى ، شرايطى همانند ايمان ، تقوا و توبه ضرورت دارد . معصيت و ناسپاسى يكى از عوامل انحطاط است .\r\nپرسش\r\n1 - از آيهء ( 15 ) سورهء « ملك » و ( 10 ) سورهء « رحمن » چه مطلبى برداشت مىشود ؟\r\n2 - دلايل گسترش و ظرفيت كافى زمين را بنويسيد ؟\r\n3 - شرايط معنوى عمران زمين كدامند ؟ توضيح دهيد .\r\n\r\n","description":"","footnote":"","page_name":" 41 ","page_number":32},
  {"content":"\r\n\r\n\r\nدرس پنجم ترغيب به كسب مال و راه‌هاى آن\r\nقرآن مجيد ، دو عنصر را در توليد و كسب معاش ، عامل اصلى مىداند : يكى طبيعت و ديگرى نيروى انسانى - اعم از فكرى و فيزيكى - از طرف ديگر ، خداوند منابع فراوانى را در بستر طبيعت قرار داده و بهره‌گيرى مردم از آنها را مجاز شمرده است .\r\nواژه‌ها و تعبيرات دقيقى كه در اين مورد به كار رفته ، گوياى اين واقعيت است و دقّت در يكايك آنها مىتواند ما را بيش از پيش به ارزش كار و تلاش در جهت توسعهء اقتصادى و گسترش ابعاد زندگى مادّى واقف سازد ؛ از جمله :\r\nكسب ، « 1 »  عمل ، « 2 »  سعى ، « 3 »  مشى ( راه رفتن در روى زمين ) ، « 4 »  عمران و آبادانى زمين ، « 5 »  دريافت اجرت در برابر كار ، « 6 »  ابتغاء و انتشار ( روزى جستن و پراكنده شدن در روى زمين ) « 7 »  و . . .\r\nاين تعبيرات نشان مىدهد كه قرآن چه اندازه به مسائل اقتصادى و زندگى مادى مردم اهميّت مىدهد و آنها را به كوشش پيگير و كسب روزى ترغيب مىكند ؛ حتى آن را همرديف جهاد قرار مىدهد و مىفرمايد :\r\n\r\n","description":"","footnote":" ( 1 ) . بقره ( 2 ) ، آيهء 267 ؛ نساء ( 4 ) ، آيهء 32 .  ( 2 ) . يس ( 26 ) ، آيهء 71 .  ( 3 ) . نجم ( 53 ) ، آيهء 39 .  ( 4 ) . ملك ( 67 ) ، آيهء 15 .  ( 5 ) . هود ( 11 ) ، آيهء 61 .  ( 6 ) . قصص ( 28 ) ، آيهء 25 .  ( 7 ) . جمعه ( 62 ) ، آيهء 10 . ","page_name":" 42 ","page_number":33},
  {"content":"\r\n\r\n« . . . وَآخَرُونَ يَضْرِبُونَ فِي الْأَرْضِ يَبْتَغُونَ مِن فَضْلِ اللَّهِ وَآخَرُونَ يُقَاتِلُونَ فِي سَبِيلِ اللَّهِ . . . » « 1 » \r\n. . . و گروهى براى به دست آوردن روزى به سفر مىروند و گروهى ديگر در راه خدا جهاد مىكنند . . .\r\nپيامبر اسلام صلى الله عليه و آله نيز فرمود :\r\n« هر كس متاعى را به يكى از شهرهاى مسلمانان ببرد و زحمات خود را در اين راه براى خدا محسوب دارد ، سپس آن را به قيمت عادلانه بفروشد ، چنين كسى در پيشگاه خداوند به منزلهء شهيد است . سپس اين آيه را به عنوان شاهد تلاوت كرد . » « 2 » \r\nهمچنين در سخن ديگر فرمود :\r\n« الْكادُّ عَلى عَيالِهِ كَالُمجاهِدِ فى سَبيلِ اللَّهِ » « 3 » \r\nهر كس براى [ رفاه 
  ] خانواده‌اش رنج و زحمت بكشد ، همانند كسى است كه در راه خدا جهاد مىكند .\r\nاسلام ، تنها به ترغيب و تشويق مردم به كار بسنده نكرده ، بلكه راه‌هاى معقولى را نيز براى كسب معاش در نظر گرفته است كه به برخى از آنها اشاره مىكنيم :\r\n\r\nصنعت\r\nصنايع و فنون ، اهميّت و ارزش خاصّى در پيشگاه قرآن دارند . اين كتاب آسمانى ، از سدّسازى ، « 4 »  كشتى سازى ، « 5 »  سنگ‌تراشى ، « 6 »  معمارى « 7 »  و نسّاجى « 8 »  نام برده و در مواردى ، آموزش‌هاى فنّى را به خدا نسبت مىدهد و مىفرمايد :\r\n\r\n","description":"","footnote":" ( 1 ) . مزمل ( 73 ) ، آيهء 20 .  ( 2 ) . تفسير نمونه ، ج 25 ، ص 200 .  ( 3 ) . بحارالانوار ، ج 96 ، ص 324 .  ( 4 ) . كهف ( 18 ) ، آيات 93 - 96 .  ( 5 ) . مؤمنون ( 23 ) ، آيهء 27 .  ( 6 ) . حجر ( 15 ) ، آيهء 82 .  ( 7 ) . قصص ( 28 ) ، آيه 38 .  ( 8 ) . نحل ( 16 ) ، آيهء 97 . ","page_name":" 43 ","page_number":34},
  {"content":"\r\n\r\n« وَعَلَّمْنَاهُ صَنْعَةَ لَبُوسٍ لَكُمْ لِتُحْصِنَكُم مِن بَأْسِكُمْ . . . » « 1 » \r\nو ساختن زره را به خاطر شما به او [ داوو عليه السلام 
  ] تعليم داديم ، تا شما را در جنگ‌هايتان حفظ كند .\r\nاز اين آيه برمىآيد كه صنعت چه در بُعد آموزش ، چه در بعد توليد ، بايد هدفدار باشد و مصالح و منافع مردم در آن رعايت شود ، چنان كه زره‌سازى حضرت داوود عليه السلام براى عموم مردم و با هدف حفظ جان مبارزان بوده است .\r\nدو اصل مهم : در صنعت و در هر مورد ديگر ، « تخصّص » و « تعهّد » دو اصل مهم تلقى مىشود كه قرآن از آنها به « علم » و « قوّت » و « حفظ » و « امانت » تعبير مىكند . « 2 »  خداوند به حضرت داوود عليه السلام چنين دستور مىدهد :\r\n« أَنِ اعْمَلْ سَابِغَاتٍ وَقَدِّرْ فِي السَّرْدِ وَاعْمَلُوا صَالِحاً إِنِّي بِمَا تَعْمَلُونَ بَصِيرٌ » « 3 » \r\nزره‌هاى بلند بساز و در بافتن ( آنها ) اندازه را نگه دار و كارهاى شايسته كنيد كه من بدانچه عمل مىكنيد بصيرم .\r\nخدا از اين راه به او طرز ساختن زره را آموزش داد تا در « محكم كارى » ، « رعايت دقت » و مهارت در كميّت و كيفيّت مصنوعات ، براى صنعتگران و اهل « حرفه و فن » الگو باشد و مردمان در صنعت و در هر كار ديگرى بدون معرفت و تخصص كامل اقدام ننمايند ؛ بلكه « علم » را با « ايمان » هماهنگ سازند و « تخصص » و « تعهد » را به هم آميزند و انديشهء خود را در مسير صحيح و شايسته به كار گيرند . « 4 » \r\nبا توجّه به اين آيه ، يك صنعتگر ، هنرمند و يا صاحب هر شغل ديگرى ، با اين دو خصوصيّت شايستگى پيدا مىكند و بايد او را بر ديگران مقدم داشت .\r\nچنين كسى خدمتش چشمگير و زندگىاش پررونق مىشود و در نظر خدا و خلق ،\r\n\r\n","description":"","footnote":" ( 1 ) . انبياء ( 21 ) ، آيهء 80 .  ( 2 ) . ر . ك : يوسف ( 12 ) ، آيهء 55 ؛ قصص ( 28 ) ، آيهء 26 .  ( 3 ) . سبأ ( 34 ) ، آيهء 11 .  ( 4 ) . تفسير نمونه ، ج 18 ، ص 31 - 32 . ","page_name":" 44 ","page_number":35},
  {"content":"\r\n\r\nمحبوب مىگردد . حضرت على عليه السلام در اين باره فرمود :\r\n« انَّ اللَّهَ عَزَّوَجَلَّ يُحِبُّ الُمحْتَرِفَ الامينَ » « 1 » \r\nخداوند متعال صاحب حرفهء امين را دوست دارد .\r\n\r\nكشاورزى\r\nحيات اقتصادى و تأمين موادّغذايى يك كشور وابسته به كشاورزى آن است . از اين‌رو ، خداوند مردم را به احياى زمين فرا مىخواند و كشت و فلاحت را از آيات خويش مىداند و خود را احياگر زمين معرفى مىكند :\r\n« وَآيَةٌ لَّهُمُ الْأَرْضُ الْمَيْتَةُ أَحْيَيْنَاهَا وَأَخْرَجْنَا مِنْهَا حَبّاً فَمِنْهُ يَأْكُلُونَ » « 2 » \r\nو نشانه‌اى براى آنها ( اين است كه ) زمين مرده را زنده كرديم و از آن ، دانه‌اى كه مىخورند بيرون آورديم .\r\nخداوند در اين آيه ، احياى زمين و كشت حبوبات را كه به وسيلهء كشاورز انجام مىگيرد ، به خودش نسبت مىدهد ؛ زيرا خدا منشأ حيات است و كشاورز وسيله‌اى بيش نيست . اين معنا در سورهء واقعه با صراحت بيشترى آمده است :\r\n« أَفَرَأَيْتُم مَّا تَحْرُثُونَ * ءَأَنتُمْ تَزرَعُونَهُ أَمْ نَحْنُ الزَّارِعُونَ » « 3 » \r\nآيا چيزى را كه مىكاريد ، ديده‌ايد ؟ آيا شما آن را مىرويانيد يا ما رويانده‌ايم ؟\r\nيعنى شيار كردن و آماده سازى زمين و بذرافشانى و . . . به عهدهء كشاورز است ، ولى كار اصلى كه همان رويانيدن ، پروراندن ، به صورت دانه‌هاى مفيد درآوردن و نيز تأمين آب ، هوا و ديگر عوامل رشد آنها بر عهدهء خداست .\r\nقرآن با اين بيان به مردم مىآموزد كه به اميد خدا كشت كنند و خير و بركت آن را از خدا بخواهند و مأيوس و نااميد نگردند و با دلگرمى و توكل به كشت و كار بپردازند .\r\nشايد به همين جهت لازم است كه توكل كشاورزان ، بيشتر و قوىتر از ديگر كسان\r\n\r\n","description":"","footnote":" ( 1 ) . وسائل الشيعه ، ج 12 ، ص 4 .  ( 2 ) . يس ( 36 ) ، آيهء 33 .  ( 3 ) . واقعه ( 56 ) ، آيات 63 - 64 . ","page_name":" 45 ","page_number":36},
  {"content":"\r\n\r\nباشد . از امام صادق عليه السلام پرسيدند : مقصود از توكل كنندگان در آيهء : « وَعَلَيهِ فَلْيَتَوَكَّلِ الْمُتَوَكِّلُونَ » « 1 »  چه كسانى هستند ؟ فرمود : آنان كشاورزانند . « 2 » \r\nاگر مردمان سختكوش ، در زمين مرغوب ، با ابزار پيشرفته و با داشتن آب كافى و ايمان قلبى به خدا ، دست به كشاورزى بزنند ، هرگز جامهء فقر نمىپوشند و محتاج ديگران نمىشوند ، ولى اگر جامعه‌اى با وجود امكانات ، كشاورزى نكند ، مورد خشم خداوند قرار مىگيرد .\r\nحضرت على عليه السلام فرمود :\r\n« مَنْ وَجَدَ ماءً وَ تُراباً ثُمَّ افْتَقَرَ فَابْعَدَهُ اللَّهُ مِنْ رَحْمَتِه » « 3 » \r\nكسى كه آب و زمين داشته باشد ، با اين وصف محتاج شود ، خدا او را از رحمت خود دور سازد .\r\n\r\nدامدارى\r\nدامدارى زمينهء خوب و مناسبى براى فعاليت‌هاى اقتصادى شمرده مىشود و اسلام نيز به توسعه و گسترش آن توصيهء فراوان كرده است :\r\n« وَإِنَّ لَكُمْ فِي الْأَنْعَامِ لَعِبْرَةً نُسْقِيكُم مِّمَّا فِي بُطُونِهَا وَلَكُمْ فِيهَا مَنَافِعُ كَثِيرَةٌ وَمِنْهَا تَأْكُلُونَ » « 4 » \r\nبراى شما در چهارپايان عبرتى است : از آنچه در درون آنهاست [ : از شير 
  ] شما را سيراب مىكنيم و براى شما در آنها منافع بسيارى است و از گوشت آنها مىخوريد .\r\nآيات قرآن با يادآورى منافع حيوانات در ابعاد مختلفى چون : پوشاك ، خوراك ، اثاث منزل ، حمل و نقل و سوارى و . . . « 5 »  مردم را به دامدارى و تهيّهء فرآورده‌هاى دامى فرا مىخواند . با توجه به اين منافع است كه پيامبر اسلام صلى الله عليه و آله از آنها به « بركت » تعبير كرده است .\r\n\r\n","description":"","footnote":" ( 1 ) . يوسف ( 12 ) ، آيهء 67 .  ( 2 ) . وسائل الشيعه ، ج 12 ، ص 25 .  ( 3 ) . همان ، ص 24 .  ( 4 ) . مؤمنون ( 23 ) ، آيهء 21 .  ( 5 ) . ر . ك : نحل ( 16 ) ، آيات 5 - 7 . ","page_name":" 46 ","page_number":37},
  {"content":"\r\n\r\n« انَّ اللَّهَ انْزَلز ثَلاثَ بَرَكاتٍ : الماءَ وَ النَّارَ وَ الشَّاةَ » « 1 » \r\nخداوند سه بركت نازل كرده است : آب و آتش و گوسفند .\r\n\r\nدرختكارى و باغدارى\r\nپرورش درختان از نظر تأمين انواع ميوه‌ها ، تصفيهء هوا ، رفع نيازهاى صنعتى و . . . آثار سودمندى دارد كه در قرآن و روايات به برخى از آنها اشاره شده و مورد تشويق قرار گرفته است :\r\n« فَأَنبَتْنَا فِيهَا حَبّاً * وَعِنَباً وَقَضْباً * وَزَيْتُوناً وَنَخْلًا * وَحَدَائِقَ غُلْباً » « 2 » \r\nپس در آن ( زمين ) دانه‌ها رويانيديم و انگور و سبزىهاى مختلف و زيتون و خرما و باغ‌هاى پردرخت .\r\nقرآن كريم در جاى ديگرى مىفرمايد :\r\n« وَهُوَ الَّذِي أَنزَلَ مِنَ السَّماءِ مَاءً فَأَخْرَجْنَا بِهِ نَبَاتَ كُلِّ شَيْءٍ فَأَخْرَجْنَا مِنْهُ خَضِراً نُخْرِجُ مِنْهُ حَبّاً مُتَرَاكِباً وَمِنَ النَّخْلِ مِن طَلْعِهَا قِنْوَانٌ دَانِيَةٌ وَجَنَّاتٍ مِن أَعْنَابٍ وَالزَّيْتُونَ وَالرُّمَانَ مُشْتَبِهاً وَغَيْرَ مُتَشَابِهٍ » « 3 » \r\nاو كسى است كه از آسمان ، آبى نازل كرد ، و به وسيلهء آن ، گياهان گوناگون رويانديم ؛ و از آن ، ساقه‌ها و شاخه‌هاى سبز خارج ساختيم ؛ و از آنها دانه‌هاى متراكم ، و از شكوفهء نخل ، شكوفه‌هايى با رشته‌هاى باريك بيرون فرستاديم ؛ و باغ‌هايى از انواع انگور و زيتون و انار ، ( گاه ) شبيه به يكديگر و ( گاه ) بىشباهت !\r\nو نيز مىفرمايد :\r\n« وَهُوَ الَّذِي أَنْشَأَ جَنَّاتٍ مَعْرُوشَاتٍ وَغَيْرَ مَعْرُوشَاتٍ وَالنَّخْلَ وَالزَّرْعَ مُخْتَلِفاً أُكُلُهُ وَالزَّيْتُونَ وَالرُّمّانَ مُتَشَابِهاً وَغَيْرَ مُتَشَابِهٍ » « 4 » \r\nاوست كه باغ‌هاى معروش [ : باغ‌هايى كه درختانش روى داربست‌ها قرار دارد 
  ] و باغ‌هاى\r\n\r\n","description":"","footnote":" ( 1 ) . بحارالانوار ، ج 3 ، ص 83 .  ( 2 ) . عبس ( 80 ) ، آيات 27 - 30 .  ( 3 ) . انعام ( 6 ) ، آيهء 99 .  ( 4 ) . انعام ( 6 ) ، آيهء 141 . ","page_name":" 47 ","page_number":38},
  {"content":"\r\n\r\nغيرمعروش [ : باغ‌هايى كه نياز به داربست ندارد 
  ] آفريد ؛ همچنين نخل و انواع زراعت را كه از نظر ميوه و طعم با هم متفاوتند و ( نيز ) درخت زيتون و انار را كه از جهتى با هم شبيه ، و از جهتى تفاوت دارند ؛ ( برگ و ساختمان ظاهريشان شبيه يكديگر است ، در حالى كه طعم ميوهء آنها متفاوت مىباشد . )\r\nپيشوايان دينى با الهام از اين آيات مطلبى در اين باره فرموده‌اند از جمله :\r\nپيامبر اكرم صلى الله عليه و آله فرمود :\r\n« مَنْ غَرَسَ غَرْساً فَاثْمَرَ اعْطاه‌ُاللَّهُ مِنَ الاجْرِ قَدْرَ ما يُخْرِجُ مِنَ الَّثمَرِ » « 1 » \r\nكسى كه درختى را بكارد تا ميوه دهد ، خداوند به مقدار ميوهء آن درخت برايش پاداش دهد .\r\nافزون بر آن ، به درختارى و نگهدارى آن ترغيب مىكند و مىفرمايد :\r\n« مَنْ سَقى طَلْحَةً اوْ سِدْرَةً فَكَانَّما سَقى مُؤمِناً مِنْ ظَمَأٍ » « 2 » \r\nهر كس [ درختى همانند 
  ] درخت موز يا سدر را آب دهد ، گويا مؤمن تشنه‌اى را سيراب كرده است .\r\n\r\nصيد\r\nخداوند دريا را براى بشر رام ساخته و او را مجاز كرده تا از فرآورده‌هاى آن استفاده كند ؛ صيد مرواريد ، مرجان و ماهى و تأمين موادغذايى از مهم‌ترين آنهاست :\r\n« وَهُوَ الَّذِي سَخَّرَ الْبَحْرَ لِتَأْكُلُوا مِنْهُ لَحْماً طَرِيّاً » « 3 » \r\nاوست كه دريا را رام كرد تا شما از آن گوشت تازه بخوريد .\r\n\r\nتجارت\r\nقرآن ، تجارت و معاملات را به عنوان يكى از راه‌هاى تأمين معاش به رسميّت مىشناسد و دخل و تصرّف در اموالى كه از اين راه به دست آمده باشد را مجاز و حلال مىداند .\r\n\r\n","description":"","footnote":" ( 1 ) . مستدرك الوسائل ، ج 13 ، ص 460 .  ( 2 ) . وسائل الشيعه ، ج 12 ، ص 25 .  ( 3 ) . نحل ( 26 ) ، آيهء 14 . ","page_name":" 48 ","page_number":39},
  {"content":"\r\n\r\n« أَحَلَّ اللّهُ الْبَيْعَ وَحَرَّمَ الرِّبَا » « 1 » \r\nخداوند خريد و فروش را حلال و ربا را حرام كرده است .\r\nامام على عليه السلام فرمود :\r\n« تَعَرَّضُوا لِلتِّجاراتِ فَانَّ لَكُمْ فِيها غِنىً عَمَّا فِى ايْدِى النَّاسِ » « 2 » \r\nبه تجارت بپردازيد تا از آنچه كه مردم در اختيار دارند ، بىنياز شويد .\r\nدو نكتهء مهم : يكى اين كه واردات و تجارت در اسلام محدود به شرايط خاصّى است و نمىتوان هر نوع كالايى را به بازار مسلمانان عرضه كرد ، چرا كه واردات آزاد وابستگى اقتصادى را به دنبال دارد .\r\nديگر آن كه معامله نبايد همراه با ربا ، غشّ ، قسم و دروغ باشد و معامله‌گر بايد به آداب فقهى تجارت آگاه باشد .\r\n\r\n","description":"","footnote":" ( 1 ) . بقره ( 21 ) ، آيهء 275 .  ( 2 ) . وسائل الشيعه ، ج 13 ، ص 4 . ","page_name":" 49 ","page_number":40},
  {"content":"\r\n\r\nخّلاصه\r\nقرآن طبيعت و كار و كوشش را دو وسيلهء مهم براى كسب معاش مىداند و با تعبيرات مختلف مخاطبان خود را به تلاش پيگير و بهره‌بردارى از منابع طبيعى فرامىخواند .\r\nصنعت و حرفه و فنّ از نظر قرآن وسيله‌اى است براى آسايش مردم - چه در بعد فردى و چه در بعد اجتماعى - كه بر محور دو اصل تعهد و تخصّص دور مىزند .\r\nدامدارى و زراعت و كاشت و پرورش درخت ، راه‌هاى ديگرى است در جهت فعّاليّت اقتصادى كه در هر زمان و مكانى ضرورت دارد و آثار هر يك از آنها در ابعاد مختلف زندگى مشهود است .\r\nبهره‌بردارى از مواهب دريا و صيد ماهى ، در بهبود وضع اقتصادى جامعه نقش زيادى دارد و همچنين تجارت كه اگر با رعايت اصول و موازين اسلامى انجام گيرد ، منبع مهمّى براى ادارهء زندگى و كسب معاش است .\r\nپرسش\r\n1 - كار و كوشش در قرآن چگونه معرفى شده است ؟\r\n2 - صنعت از ديدگاه قرآن چه ارزشى دارد ؟\r\n3 - از آيهء « انِ اعْمَلْ سابِغاتِ . . . » چه معنايى برداشت مىشود ؟\r\n4 - قرآن كشاورزى و تجارت را چگونه ارزيابى مىكند ؟\r\n\r\n","description":"","footnote":"","page_name":" 50 ","page_number":41},
  {"content":"\r\n\r\n\r\nدرس ششم ممنوعيت حرامخوارى\r\nاز مهم‌ترين مشخّصه‌هاى نظام اقتصادى اسلام ، حرمت و ممنوعيت برخى از كسب‌هاست ؛ كسب‌ها و راه‌هاى درآمدى كه در ايّام جاهليت و پيش از اسلام رايج بوده و هنوز هم در نظام‌هاى غيرالهى و مكتب‌هاى اقتصادى جهان معاصر رواج فراوان دارد . مالكيت و كسب در اين نظام‌ها بطور كلى آزاد است ، حتى اگر به قيمت از دست رفتن حقوق ديگران باشد !\r\nنظام‌هاى اقتصادى موجود ، به طرفداران خود اجازه مىدهد كه هر كس قوى ، نيرنگباز و فريبكار است و در چپاول اموال ، مهارت دارد ، ثروت جمع‌آورى كند و اعتبار بانكى و بازرگانى خود را بالا ببرد ، بىآنكه به اصول اخلاقى ، معاد يا حتى حقوق ديگران بينديشد .\r\nبديهى است اين نوع برخوردها ، مشكلاتى چون : تورّم ، تكاثر ، برده‌دارى ، استكبار اقتصادى و مفاسد اخلاقى و سياسى را به دنبال خواهد داشت . در چنين جامعه‌اى زندگى مشكل و توانفرسا شده ، انسانيت منحط و ارزش‌هاى انسانى سركوب مىگردد .\r\nنظام غرب و شرق ، ثروت اندوزى از راه قمار ، ربا ، احتكار ، فساد ، بزهكارى ، بازار سياه و . . . را مجاز مىشمارد ، ولى در نظام اقتصادى اسلام ، همهء آنها ممنوع و نتايج زشت هر يك از آنها تبيين شده است .\r\n« يَا أَيُّهَا الَّذِينَ آمَنُوا لَا تَأْكُلُوا أَمْوَالَكُم بَيْنَكُم بِالْبَاطِلِ إِلَّا أَن تَكُونَ تِجَارَةً عَن تَرَاضٍ\r\n\r\n","description":"","footnote":"","page_name":" 51 ","page_number":42},
  {"content":"\r\n\r\nمِنْكُمْ وَلَا تَقْتُلُوا أَنْفُسَكُمْ إِنَّ اللّهَ كَانَ بِكُمْ رَحِيماً » « 1 » \r\nاى كسانى كه ايمان آورده‌ايد ! اموال يكديگر را ميان خود به ناحق مخوريد ، مگر اينكه تجارتى از روى رضا و رغبت باشد و همديگر را نكشيد ، زيرا خداوند نسبت به شما مهربان است .\r\nاين آيه در حقيقت ، زيربناى قوانين اسلامى درمسائل مربوط به « معاملات و مبادلات » مالى است و به همين دليل ، فقهاى اسلام در تمام ابواب معاملات به آن استدلال مىكنند .\r\n\r\nتحليلى از واژهء باطل\r\n« باطل » گفتار و عملى است كه غرض صحيح و عقلايى در آن نباشد . « 2 »  باطل ، مفهوم وسيعى دارد و هر چيزى را كه ناحق ، بىهدف و بىپايه باشد ، در بر مىگيرد .\r\nخداوند به هنگام نكوهش قوم يهود و ذكر برخى از اعمال ناشايست آنها مىفرمايد :\r\n« . . . وَأَكْلِهِمْ أَمْوَالَ النَّاسِ بِالْبَاطِل » « 3 » \r\n( از صفات زشت آنها اين بود كه ) مال مردم را به باطل مىخوردند .\r\nپس هرگونه تصرّف در مال ديگرى و هرگونه تجاوز ، تقلّب ، غشّ ، معاملات ربوى ، معاملاتى كه حدود آن نامشخص باشد ، خريد و فروش اجناس و كالاهايى كه فايدهء عُقلايى نداشته باشد و همچنين خريد و فروش وسائل فسادانگيز مشمول واژهء باطل و حكم آن است . كلمهء « اكْلْ » در اينجا به معناى « خوردن » در مقابل « آشاميدن » نيست ، بلكه كنايه از هرگونه تسلط و تصرّف است . « 4 » \r\n\r\nرابطهء مال حرام با قتل نفس\r\nدر آيهء مورد بحث ( آيهء 29 سورهء نساء ) پس از نهى از تصرّف عدوانى در مال مردم ، سخن از قتل نفس به ميان آمده و مؤمنان از اين عمل منع شده‌اند . اكنون اين سؤال\r\n\r\n","description":"","footnote":" ( 1 ) . نساء ( 4 ) ، آيهء 29 .  ( 2 ) . ترجمهء الميزان ، ج 4 ، ص 500 .  ( 3 ) . نساء ( 4 ) ، آيه 161 .  ( 4 ) . تفسير نمونه ، ج 3 ، ص 355 - 356 . ","page_name":" 52 ","page_number":43},
  {"content":"\r\n\r\nمطرح است كه ميان « قتل نفس » و « تصرّف عدوانى در اموال مردم » چه ارتباطى است ؟\r\nدر پاسخ بايد گفت : سلامت اجتماع ، به سلامت و امنيت اقتصادى بستگى دارد ؛ اگر روابط مالى مردم براساس صحيح استوار نباشد و اقتصاد جامعه به صورت سالم پيش نرود و مردم در اموال يكديگر به ناحق تصرّف كنند ، جامعه گرفتار يك نوع خودكشى خواهد شد . حوادث و جنبش‌هاى ملّى و گروهى كه در جامعه‌هاى مختلف دنياى معاصر ، رخ داده و مىدهد ، شاهد اين حقيقت است . « 1 » \r\n\r\nآثار حرامخوارى\r\nقرآن ، در ادامهء نهى از خوردن غاصبانه مال ديگران ، به اثر اخروى آن اشاره كرده و مىفرمايد :\r\n« وَمَن يَفْعَلْ ذلِكَ عُدْوَاناً وَظُلْماً فَسَوْفَ نُصْلِيهِ نَاراً وَكَانَ ذلِكَ عَلَى اللّهِ يَسِيراً » « 2 » \r\nهر كه آن را ( خوردن مال مردم را ) به دشمنى و ستمگرى انجام دهد به زودى ، او را به آتش خواهيم افكند و آن براى خداوند آسان است .\r\nتهديد به عذاب آخرت در واقع ، نوعى ضمانت اجرايى ، براى جلوگيرى از نافرمانى خداست . كسى كه بداند در صورت حرامخوارى سرانجام دچار عذاب خواهد شد ، هرگز دست به آن نمىزند و خود را از آلودگىها باز مىدارد . در روايات ، آثار وضعى حرامخوارى ، مورد تأكيد قرار گرفته است . پيامبر اكرم صلى الله عليه و آله فرمود :\r\n« الْعِبادَةُ مَعَ اكْلِ الْحَرامِ كَالْبِناءِ عَلَى الرَّمْلِ » « 3 » \r\nعبادت ، همراه حرامخوارى همانند بناى ساختمان ، بر شن‌هاى روان است .\r\nحضرت على عليه السلام خطاب به كميل مىفرمايد :\r\nاى كميل ! زبان از دل سرچشمه مىگيرد و دل با غذا قوام مىيابد ، پس در چيزى كه جسم و\r\n\r\n","description":"","footnote":" ( 1 ) . تفسير نمونه ، ج 3 ، ص 357 .  ( 2 ) . نساء ( 4 ) ، آيهء 30 .  ( 3 ) . بحارالانوار ، ج 103 ، ص 16 . ","page_name":" 53 ","page_number":44},
  {"content":"\r\n\r\nجانت با آن تغذيه مىشود ، به خوبى دقت كن كه اگر حلال نباشد ، خداوند متعال تسبيح و شكرت را نمىپذيرد . « 1 » \r\nدر اين حديث ، به اثر روانى حرامخوارى اشاره شده است . آثار منفى حرامخوارى در وجود شخص خلاصه نمىشود ، بلكه در نسل او نيز استمرار مىيابد . امام صادق عليه السلام مىفرمايد :\r\n« كَسْبُ الحَرامِ يَبينُ فِى الذُّرِّيَّةِ » « 2 » \r\n( آثار ) كسب حرام در نسل آدمى آشكار مىشود .\r\nزيرا كسى كه از راه نامشروع مال جمع كند ، بر اثر تغذيهء حرام ، زمينهء گمراهى را در فرزندانش آماده مىكند و خودش هم نمىتواند به راه مستقيم هدايت شود . امام صادق عليه السلام فرمود :\r\n« لَيْسَ بِوَلىٍّ مَنْ اكَلَ مالَ مُؤمِنٍ حَراماً » « 3 » \r\nكسى كه مال مؤمنى را به حرام تصرّف كند ، از دوستان ما نيست .\r\n\r\nنمونه‌هاى حرامخوارى\r\nپس از اشاره به اهميت و آثار منفى حرامخوارى به بيان برخى از موارد مال حرام مىپردازيم .\r\nالف - تصرف در مال يتيم : گرچه تصرف غيرمجاز در هر مالى حرام است ، ولى تصرف در مال ايتام تنفرانگيزتر و بازتاب منفى آن بيشتر است ، به همين جهت ، قرآن از آن به « گناه بزرگ » و « عمل خبيث » تعبير كرده « 4 »  و آثار زشت آن را يادآور مىشود و مىفرمايد :\r\n« إِنَّ الَّذِينَ يَأْكُلُونَ أَمْوَالَ الْيَتَامَى ظُلْماً إِنَّمَا يَأْكُلُونَ فِي بُطُونِهِمْ نَاراً وَسَيَصْلَوْنَ سَعِيراً » « 5 » \r\n\r\n","description":"","footnote":" ( 1 ) . بحارالانوار ، ج 77 ، ص 275 .  ( 2 ) . فروع كافى ، ج 1 ، ص 363 .  ( 3 ) . وسائل الشيعه ، ج 12 ، ص 53 .  ( 4 ) . ر . ك : نساء ( 4 ) ، آيهء 2 .  ( 5 ) . نساء ( 4 ) ، آيهء 10 . ","page_name":" 54 ","page_number":45},
  {"content":"\r\n\r\nبراستى آنان كه اموال يتيمان را به ظلم و ستم مىخورند ، ( در حقيقت ، ) تنها آتش مىخورند و به زودى در آتشِ شعله‌ور ، مىسوزند .\r\nاز اين آيه برمىآيد ، آنها كه مال يتيم مىخورند ، گرچه چهرهء « ظاهرى » عملشان بهره‌گيرى از غذاهاى لذيذ و رنگين است ، اما چهرهء واقعى و « برزخى » اين غذاها آتش سوزان است و همين چهرهء باطنى در قيامت آشكار خواهد شد . « 1 » \r\nب - قمار : در قرآن مجيد احكام فقهى ، آثار منفى و فلسفهء تحريم قمار تبيين شده است :\r\n« يَسْأَلُونَكَ عَنِ الْخَمْرِ وَالْمَيْسِرِ قُلْ فِيهَا إِثْمٌ كَبِيرٌ وَمَنَافِعُ لِلنَّاسِ وَإِثْمُهُمَا أَكْبَرُ مِن نَفْعِهِمَا . . . » « 2 » \r\nاز تو حكم شراب و قمار را مىپرسند . بگو : در آنها گناه بزرگ و منافعى براى مردم است و گناهشان بزرگتر از سود آنهاست .\r\nدر برخى از آيات ، به صراحت از قماربازى و شرابخوارى نهى شده است :\r\n« . . . إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ » « 3 » \r\nشراب و قمار و بت‌ها و ازلام ( نوعى بخت آزمايى ) پليد و از عمل شيطانند ، از آنها دورى كنيد تا شايد رستگار شويد .\r\nدر اين آيه ، قمار در رديف بت و بت‌پرستى قرار گرفته و اين نشان دهندهء ابعاد گستردهء فساد فردى و اجتماعى آن است كه مىتواند منشأ مفاسد ديگرى نيز بشود ، همچنان كه بت پرستى ، سرچشمهء انحرافات فكرى و اجتماعى مىگردد . بعلاوه ، قماربازى و شرابخوارى و نيز خريد و فروش و مقدمات تهيهء آن ، از عمل شيطان و به عنوان كار پليد ، پست و تنفّرانگيز مطرح گشته و سرانجام امر به اجتناب از آنها صادر شده است .\r\n\r\n","description":"","footnote":" ( 1 ) . ترجمهء الميزان ، ج 4 ، ص 322 .  ( 2 ) . بقره ( 2 ) ، آيهء 219 .  ( 3 ) . مائده ( 5 ) ، آيهء 90 . ","page_name":" 55 ","page_number":46},
  {"content":"\r\n\r\nدر ادامهء آيه ، اشاره شده است كه قمار و شراب ، بذر دشمنى در ميان مؤمنان مىافكند و سدّ راه خدا و انجام عبادت مىشود . پس خداوند ، گرچه افراد بشر را به كسب ، تجارت ، كار و تلاش فرا مىخواند ؛ ولى از تحصيل مال نامشروع و انجام كارى كه به حرامخوارى مىانجامد ، نهى كرده است .\r\nج - احتكار و انحصار : احتكار و ذخيره سازى مال زيانبارترين ضربه را به اقتصاد جوامع بشرى وارد مىكند و در هر زمان از مشكلات اقتصادى و اجتماعى محسوب مىشود . سابقهء احتكار به پيش از اسلام برمىگردد و اكنون نيز پابه پاى گسترش مبادلات تجارى پيش مىرود و در تحولّات سياسى نيز مؤثر است در حدى كه حكومت‌ها و ابرقدرت‌ها هنگام استيلا بر سياست و فرهنگ خاص يك ملت از آن به عنوان اهرمى قوى استفاده مىكنند و به وسيلهء آن مردم را عليه حكومت تحريك كرده بهانهء ملموسى براى ايجاد شورش به دست آنان مىدهند .\r\nبا توجه به پيامدهاى مذموم و آفات زيانبارى كه احتكار به دنبال دارد و قرآن كريم آن را ممنوع اعلام كرده است :\r\n« وَالَّذِينَ يَكْنِزُونَ الذَّهَبَ وَالْفِضَّةَ وَلَا يُنفِقُونَهَا فِي سَبِيلِ اللّهِ فَبَشِّرْهُمْ بِعَذَابٍ أَلِيمٍ » « 1 » \r\nو كسانى كه طلا و نقره را گنجينه ( و ذخيره و پنهان ) مىسازند و در راه خدا انفاق نمىكنند ، ايشان را از مجازات دردناكى خبر بده !\r\nهر چند واژهء « طلا و نقره » خاص و محدود به دو فلزّ قيمتى است ، ولى در اينجا جنبهء عمومى دارد و شامل هر نوع مال و ثروت حتى زمين ، ساختمان ، معادن ، ماشين و كارخانجات مىشود . زيرا آنهايى را كه خداوند در اين آيه تهديدشان مىكند ، همهء سرمايه‌داران ثروت‌اندوز هستند ، نه تنها كسانى كه طلا و نقره در اختيار دارند . « 2 » \r\nپس با توجه به بافت آيه و دقت در تفسير آن ، احتكار و ذخيره‌سازى مال در هر شكلى كه باشد به عدالت اجتماعى و اقتصادى زيان سختى وارد مىكند ، پيكرهء\r\n\r\n","description":"","footnote":" ( 1 ) . توبه ، آيهء 34 .  ( 2 ) . الكاشف ، ج 4 ، ص 36 . ","page_name":" 56 ","page_number":47},
  {"content":"\r\n\r\nاقتصادى جامعه را مختلّ و اركان آن را متزلزل مىسازد . آنها كه بخشى از اموال خود را به انتظار افزايش قيمت اندوخته مىكنند ، بر منافع و مصالح جامعه لطمه وارد كرده و افزون بر آن ، به خدا و رسولش خيانت مىورزند ؛ زيرا اگر آنها ثروت خود را از حاكم پنهان نمىكردند و در جامعه به جريان مىانداختند در موقع حساسى كه پول تنها وسيلهء حل مشكلات مالى مردم است ، زمامدار آن را مىگرفت و نيازهاى جامعه را بر طرف مىكرد . « 1 » \r\nكسى كه خيرخواه جامعه باشد هرگز كالاهاى مورد نياز مردم را ذخيره نمىسازد ، زيرا كه آن نوعى سوءاستفاده از موقعيت‌هاى استثنايى و نوعى سرقت تلقّى مىشود ، چنان كه پيامبر اسلام صلى الله عليه و آله فرمود :\r\nاگر خداوند بنده‌اى را در حال دزدى ملاقات كند ، براى من بهتر است تا او را در حالى ملاقات كند كه ( بخشى از مواد ) غذايى را به مدت چهل روز احتكار نموده باشد . « 2 » \r\nمسلمانان بر حرمت و ممنوعيت احتكار [ بويژه در موادغذايى 
  ] اتفاق نظر دارند چرا كه آن عملى قبيح و فسادانگيز ، زيانبار ، مخالف رقت قلب ، عقل سليم و جوانمردى است . خسارت و ضرر وارد كردن به مسلمانان در هر شكل و شرايط ، نهى شده است و پيشوايان دينى توصيه كرده‌اند كه دفع مفاسد از فرد و جامعه بالاتر از جلب منفعت است . مخصوصاً در آنجا كه مفسده بُعد عمومى و اجتماعى ، و مصلحت بُعد شخصى و انفرادى داشته باشد . « 3 »  با توجه به آثار منفى اين پديده است كه مبارزه با آن براى افراد جامعه و حكومت واجب است . بخصوص اگر احتكار در امور حياتى و مواد ضرورى و غذايى باشد . شهيد ثانى در اين باره مىنويسد :\r\nهنگام احتكار ، كسى كه براى تهيه موادغذايى مضطرّ است ، اگر بتواند ، بايد با محتكر به مقاتله برخيزد و چنانچه كشته شد ، مظلومانه كشته شده است و اگر محتكر كشته شد ، مهدور الدم\r\n\r\n","description":"","footnote":" ( 1 ) . الميزان ، ج 9 ، ص 92 .  ( 2 ) . سفينةالبحار ، ج 1 ، ص 291 .  ( 3 ) . فقه الامام جعفر الصادق ، ج 3 ، ص 142 . ","page_name":" 57 ","page_number":48},
  {"content":"\r\n\r\nاست و خونش بها ندارد . » « 1 » \r\nد - ربا : دريافت كردن سود مقرّر پول يعنى سودخوارى و معاملهء رَبَوى از ديگر معاملات ممنوع است . اسلام با ربا سخت به مبارزه برخاسته و به رباخواران اعلان جنگ داده و آنها را « مُحارِب » خدا خوانده است :\r\n« يَا أَيُّهَا الَّذِينَ آمَنُوا اتَّقُوا اللّهَ وَذَرُوا مَا بَقِيَ مِنَ الرِّبَا إِن كُنْتُم مُؤْمِنِينَ * فَإِن لَمْ تَفْعَلُوا فَأْذَنُوا بِحَرْبٍ مِنَ اللّهِ وَرَسُولِهِ » « 2 » \r\nاى كسانى كه ايمان آورده‌ايد ! از ( مخالفت فرمان ) خدا بپرهيزيد و آنچه از ( مطالبات ) ربا باقى مانده ، رها كنيد ؛ اگر ايمان داريد ! اگر ( چنين ) نمىكنيد ، بدانيد خدا و رسولش ، با شما پيكار خواهند كرد !\r\nراز حرمت آن روشن است ؛ زيرا كه ربا همچون احتكار در توازن اقتصادى آشفتگى پديد مىآورد . ثروتمندان رباخوار از فعّاليّت باز مىدارد و تن‌پرور مىكند . آنها چشم به كارهاى فكرى و فيزيكى ديگران مىدوزند ، در نتيجه افراد مديون و بدهكار را در تنگنا قرار مىدهند ؛ و سرانجام بهره‌هاى تصاعدى و مضاعف به فلاكت آنها مىانجامد . ربا سنگ بناى طبقاتى شدن جامعه و خطر عظيمى براى توليد و توزيع محسوب مىشود و جامعه را به دو گروه مستمند و ثروتمند يا رفاه طلب و آسيب‌پذير تقسيم مىكند . به علاوه رباخوار و بدهكار تعادل فكرى و روانى خود را از دست مىدهند . پس با سرمايهء پول تنها مىتوان به كارهاى توليدى و خدماتى پرداخت يا از راه معاملات شرعى به سود مجاز و معقول دست يافت . « 3 » \r\n\r\nه . رشوه‌خوارى :\r\nرشوه‌خوارى رابطهء كاذبى ميان ارباب رجوع و كارگزار ايجاد مىكند و وسيله‌اى مىگردد ، براى ابطال حق و احياى باطل به همين جهت قرآن اين تفكر را مردود و از عمل رشوه دهنده و رشوه‌خوار متنفّر است :\r\n\r\n","description":"","footnote":" ( 1 ) . فقه الامام جعفر الصادق ، به نقل از مسالك الافهام .  ( 2 ) . بقره ( 2 ) ، آيهء 278 - 279 .  ( 3 ) . براى توضيح بيشتر ر . ك : الميزان ، ج ، ص . ","page_name":" 58 ","page_number":49},
  {"content":"\r\n\r\n« وَلَا تَأْكُلُوا أَمْوَالَكُمْ بَيْنَكُمْ بِالْبَاطِلِ وَتُدْلُوا بِهَا إِلَى الْحُكَّامِ لِتَأْكُلُوا فَرِيقاً مِنْ أَمْوَالِ النَّاسِ بِالْإِثْمِ وَأَنْتُمْ تَعْلَمُونَ » « 1 » \r\nو اموال يكديگر را به باطل ( و ناحق ) در ميان خود نخوريد ! و براى خوردن بخشى از اموال مردم به گناه ، ( قسمتى از ) آن را ( به عنوان ( رشوه ) به قُضات ندهيد . در حالى كه مىدانيد ( اين كار گناه است ) !\r\nكلمهء « ادلّاء » كه در اصل به معناى آويزان كردن دلو در چاه براى كشيدن آب است .\r\nدر اينجا كنايه از دادن رشوه به حُكّام است تا بر طبق ميل آدمى رأى دهند و مثَل رشوه‌دهنده كه مىخواهد حكم حاكم را به سود خود جلب كند ، مَثَل كسى است كه با دلو خود آب را از چاه بيرون مىكشد . « 2 » \r\n\r\n","description":"","footnote":" ( 1 ) . بقره ( 2 ) ، آيهء 188 .  ( 2 ) . ترجمهء الميزان ، ج 2 ، ص 75 . ","page_name":" 59 ","page_number":50},
  {"content":"\r\n\r\nخلاصه\r\nدر نظام اقتصادى بر خلاف ساير مكتب‌هاى اقتصادى ، تصرف عدوانى اموال و استفاده غيرمجاز از آنها ممنوع و سبب فتنه و قتل و انتحار اجتماعى معرفى شده است .\r\nتصرفات ممنوع و حرام ، آثار دنيوى و اخروى فراوانى دارد ، عذاب الهى پذيرفته نشدن عبادات ، گرفتارى به شغل كاذب ، نداشتن بركت و پيدايش انحراف در نسل و ذريّهء انسان از جملهء آنهاست .\r\nتصرف در دارايى يتيمان ، رشوه‌خوارى و قماربازى نمونه‌هايى از تصرفات حرام است كه بطور مستقيم و در آيات متعدد مورد نكوهش قرار گرفته و آثار هر يك از آنها تبيين شده است .\r\nهمچنين احتكار موادّ ضرورى ، از آنجا كه فسادانگيز ، بر خلاف مصالح جامعه و مخلّ بر نظام زندگى است و نيز رباخوارى به جهت طبقاتى شدن جامعه تن‌پرور و نامتعادل گشتن مردم حرام و ممنوع اعلام شده است .\r\nپرسش\r\n1 - اهميت آيهء « 29 سورهء نساء » ( نخوردن مال همديگر به ناحق ) و پيام آن را بنويسيد .\r\n2 - حرامخوارى چه پيامدهايى دارد و احتكار چرا ممنوع است ؟\r\n3 - سه مورد از معاملات ممنوع را با ذكر آيه ، توضيح دهيد .\r\n4 - مقصود از خوردن آتش در آيهء 10 سورهء نساء چيست ؟\r\n\r\n","description":"","footnote":"","page_name":" 60 ","page_number":51},
  {"content":"\r\n\r\n\r\nفصل هفتم ثروت ، وسيلهء امتحان\r\nيكى از وسائل آزمون بشر و ارزشيابى افراد ، مال و ثروت است . چگونگى كسب و مصرف مال ، ميزان وابستگى و علاقهء باطنى به آن ، كيفيّت نگهدارى ، انفاق ، عكس‌العمل بشر هنگام از بين رفتن آن و . . . ميدان‌هاى آزمايش انسان است . چه بسا افرادى كه نسبت به عبادت‌هاى معمولى بسيار وفادار و نسبت به انجام آنها دقيق و مقيّدند ، اما هنگام كسب مال ، حق و عدالت را فراموش مىكنند و در حلال و حرام بودن آن توجه كافى ندارند و يا در هنگام هزينه كردن آن بر خلاف دستورات شرع ، موضع مىگيرند . قرآن مجيد به آنها چنين هشدار مىدهد :\r\n« وَاعْلَمُوا أَنَّمَا أَمْوَالُكُمْ وَأَوْلَادُكُمْ فِتْنَةٌ وَأَنَّ اللّهَ عِندَهُ أَجْرٌ عَظِيمٌ » « 1 » \r\nبدانيد كه دارايىها و فرزندان شما وسيلهء آزمايشند و پاداش بزرگ نزد خداست .\r\nخداوند گاه سببى براى بنده‌اش ايجاد مىكند تا حقيقت او را ظاهر سازد ، مانند فقر و غنا ؛ اگر وى نسبت به غنا شكرگزار گرديد يا در فقر ، صبر پيشه كرد ، مستحق ثواب است ، ولى اگر با وجود ثروت ، طغيان كرد و با پيدايش فقر كفر ورزيد ، سزاوار نكوهش و عذاب مىگردد . « 2 » \r\n\r\nماهيّت امتحان الهى\r\nآزمايش بشر با مال ، يكى از سنّت‌ها و وعده‌هاى حتمى و مؤكّد خداوند است :\r\n\r\n","description":"","footnote":" ( 1 ) . انفال ( 8 ) ، آيهء 28 .  ( 2 ) . الكاشف ، ج 7 ، ص 567 . ","page_name":" 61 ","page_number":52},
  {"content":"\r\n\r\n« لَتُبْلَوُنَّ فِي أَمْوَالِكُمْ وَأَنْفُسِكُمْ . . . » « 1 » \r\nشما به يقين با مال و جانتان آزمايش خواهيد شد .\r\nزيرا مال و ثروت ، باطن آدمى را نشان مىدهد و درون او را بدون ظاهرسازى و در شكل واقعى نمايان مىسازد . حضرت على عليه السلام مىفرمايد :\r\n« الْمالُ يُبْدى جَواهِرَ الرِّجالِ وَ خَلائِقَها » « 2 » \r\nثروت ، جوهرهء افراد و ويژگىهاى اخلاقى آنان را مىنماياند .\r\nداشتن مال ، نشانهء خوشبختى و فقدان آن ، علامت بدبختى نيست ، بلكه بود و نبود ، فزونى و كاستى خواه و ناخواه ، امتحان است . همان حضرت مىفرمايد :\r\n« لاتَفْرَحْ بِالغِناءِ وَ الرَّخاءِ وَ لاتَغْتَمَّ بِالْفَقْرِ وَ الْبَلاءِ ، فَانَّ الذَّهَبَ يُحَرَّبُ بِالنَّارِ وَ الْمُؤمِنُ يُحَرَّبُ بِالْبَلاءِ » « 3 » \r\nبه ثروت و گشايش ، خوشحال و به فقر و گرفتارى غمگين مباش ، زيرا طلا با آتش و مؤمن با بلا ، ناب و خالص مىشود .\r\nو نيز مىفرمايد :\r\n« ثَلاثٌ يُمْتَحَنُ بِها عُقُولُ الرِّجالِ ؛ هُنَّ الْمالُ وَ الْوِلايَةُ وَ الْمُصيبَةُ » « 4 » \r\nعقل مردمان با سه چيز آزمايش مىشود ؛ مال و رياست و مصيبت .\r\n\r\nكيفيت امتحان مالى\r\nامتحان افراد به وسيلهء اموال با توجه به ظرفيت ، طرز تفكر و گرايش فطرى آنان متفاوت است ؛ گاه با افزايش رفاه و گاه با كاستى و خسران صورت مىگيرد ، چنان كه در قرآن آمده است :\r\n« وَلَنَبْلُوَنَّكُمْ بِشَيْءٍ مِنَ الْخَوْفِ وَالْجُوعِ وَنَقْصٍ مِنَ الْأَمْوَالِ » « 5 » \r\n\r\n","description":"","footnote":" ( 1 ) . آل عمران ( 3 ) ، آيهء 186 .  ( 2 ) . تصنيف غررالحكم ، ص 370 ، انتشارات دفتر تبليغات اسلامى .  ( 3 ) . همان ، ص 100 .  ( 4 ) . همان ، ص 101 .  ( 5 ) . بقره ( 2 ) ، آيهء 155 . ","page_name":" 62 ","page_number":53},
  {"content":"\r\n\r\nهمواره شما را به نوعى از ترس و گرسنگى و كاستى در اموال مىآزماييم .\r\nدر سورهء فجر به دو بخش آزمايش اشاره كرده ، مىفرمايد :\r\n« فَأَمَّا الْإِنسَانُ إِذَا مَا ابْتَلَاهُ رَبُّهُ فَأَكْرَمَهُ وَنَعَّمَهُ فَيَقُولُ رَبِّي أَكْرَمَنِ * وَأَمَّا إِذَا مَا ابْتَلَاهُ فَقَدَرَ عَلَيْهِ رِزْقَهُ فَيَقُولُ رَبِّي أَهَانَنِ » « 1 » \r\nاما انسان هنگامى كه پروردگارش او را براى آزمايش ، اكرام مىكند و نعمت مىبخشد ( مغرور مىشود و ) مىگويد : پروردگارم مرا گرامى داشت و چون او را بيازمايد و روزىاش را بر او تنگ گيرد ، مىگويد : پروردگارم مرا خوار ساخت .\r\nاز دقّت در آيه‌ها چند نكته به دست مىآيد :\r\nنخست اين كه از تكرار كلمهء « ابتلاء » روشن مىشود كه هم نعمت دادن خدا امتحان است و هم ندادن وى ؛ هم فقر سبب آزمايش است و هم ثروت زياد ؛ چنان كه در جاى ديگر قرآن آمده است :\r\n« . . . وَنَبْلُوكُم بِالشَّرِّ وَالْخَيْرِ فِتْنَةً . . . » « 2 » \r\nما شما را با خير و شرّ مىآزماييم .\r\nبنابراين نبايد ثروت و مال زياد را خير و خوبى از جانب خدا تلقى كرد . چه بسا فزونى اموال به عنوان امتحان سبب شود كه در امتحان مالى مردود و سرافكنده شويم . قرآن هم اين نوع برداشت را از ثروتمند بودن تخطئه كرده و مىفرمايد :\r\n« أَيَحْسَبُونَ أَنَّمَا نُمِدُّهُم بِهِ مِن مَّالٍ وَبَنِينَ * نُسَارِعُ لَهُمْ فِي الْخَيْرَاتِ بَل لَّا يَشْعُرُونَ » « 3 » \r\nآيا آنان مىپندارند مال و فرزندانى كه به آنها مىدهيم در نيكى به آنها مىشتابيم ؟ [ هرگز ! 
  ] بلكه آنها در نمىيابند .\r\nنكتهء دوم اين كه برخى از مردم دنياپرست ، زندگى را در تنعم و داشتن نعمت‌هاى فراوان مىدانند و ملاك ارزش را داشتن مال زياد مىپندارند و نداشتن آن را علامت\r\n\r\n","description":"","footnote":" ( 1 ) . فجر ( 89 ) ، آيات 15 - 16 .  ( 2 ) . انبياء ( 21 ) ، آيهء 35 .  ( 3 ) . مؤمنون ( 23 ) ، آيات 55 - 56 . ","page_name":" 63 ","page_number":54},
  {"content":"\r\n\r\nنداشتن قدر و منزلت در پيش خدا تصور مىكنند ، در حالى كه نه فزونى مال دليل برترى انسان و نزديكى به خداست و نه كمبود ثروت ، نشانهء دورى از وى ، آنچه كه ميزان ارزش انسان در پيشگاه الهى است ، تقوا و عمل صالح است ، چه شخص فقير باشد ، چه ثروتمند . « 1 » \r\nكم يا زياد بودن ثروت ، زينت دنيا و وسيلهء امتحان است ، نه نشانهء زياد يا كمى لطف و رحمت الهى ، بلكه امتياز و برترى انسان‌ها از ديدگاه قرآن تقواست و بس :\r\n« . . . إِنَّ أَكْرَمَكُمْ عِندَ اللَّهِ أَتْقَاكُمْ . . . » « 2 » \r\n. . . با ارزش‌ترين شما در پيش خداوند باتقواترين شما است .\r\nامام صادق عليه السلام مىفرمايد :\r\nچنين مىپندارى كه خداوند به كسى مال مىدهد كه دوستش مىدارد و محبتش به وى زياد است ؟ و كسى را از مال و ثروت محروم مىدارد كه بر او خشم دارد و پستش مىشمارد ؟ هرگز چنين نيست . مال ، مال خداست مقدارى از آن در نزد كسى به امانت مىگذارد و به آنان اجازه مىدهد كه با رعايت اعتدال از آن بخورند ، بپوشند ، ازدواج كنند ، مركَب [ مناسب 
  ] تهيه نمايند و با آنچه از آن باقى مىماند به فقراى مؤمن رسيدگى و اختلافشان را حلّ و فصل كنند . هر كس چنين كند ، خوردنش ، آشاميدنش ، مركبش و ازدواجش حلال است و جز اين موارد ، آن مال بر وى حرام است . « 3 » \r\n\r\nفلسفهء آزمايش\r\nخداوند بشر را به وسيلهء مال و عوامل ديگر مىآزمايد ، ولى نه به آن معنا كه افراد بشر در مناسبت‌هاى مختلف يكديگر را آزمايش مىكنند ، بلكه آزمايش الهى براى پرورش انديشه ، كشف استعدادهاى نهفته و به فعليت رساندن آنها و همچنين با هدف خالص سازى اعمال مردم و اعطاى پاداش و كيفر به آنهاست ، « 4 »  زيرا خداوند\r\n\r\n","description":"","footnote":" ( 1 ) . ترجمهء الميزان ، ج 20 ، ص 473 .  ( 2 ) . حجرات ( 49 ) ، آيهء 13 .  ( 3 ) . بحارالانوار ، ج 76 ، ص 304 .  ( 4 ) . تفسير نمونه ، ج 1 ، ص 384 - 386 . ","page_name":" 64 ","page_number":55},
  {"content":"\r\n\r\nبه همهء امور آگاه است و چيزى بر او مخفى نيست . قرآن در اين باره مىفرمايد :\r\n« وَلِيَبْتَلِيَ اللّهُ مَا فِي صُدُورِكُمْ وَلُيمَحِّصَ مَا فِي قُلُوبِكُمْ وَاللّهُ عَلِيمٌ بِذَاتِ الصُّدُورِ » « 1 » \r\n[ و اين‌ها براى اين است كه 
  ] خداوند ، آنچه در سينه‌هايتان پنهان داريد ، بيازمايد ، و آنچه در دل‌هاى شما از ( ايمان ) است ، خالص گرداند ، و خداوند از آنچه در درون سينه‌هاست ، باخبر است .\r\nحضرت على عليه السلام در بيان فلسفهء آزمايش‌هاى الهى مىفرمايد :\r\n« لِتَظْهَرَ الافْعالُ الَّتى بِها يُسْتَحَقُّ الثَّوابُ وَ الْعِقابُ » « 2 » \r\n[ آزمايش الهى بدين جهت است 
  ] تا افعالى كه سزاوار ثواب و عقاب است ، ظاهر گردد .\r\nچرا كه افراد مؤمن در سختىها و گرفتارىها به خدا پناه مىبرند و از وى كمك مىجويند و در حوادث ناگوار نسبت به خدا خوش گمانند و در مقابل ناملايمات موضع خصمانه نمىگيرند ، برعكس غيرمؤمن ، در سختىها زبان به شكوه مىگشايد و به خدا بدبين مىشود چنان كه در روايات آمده است :\r\n« اذا ضاقَ المُسْلِمُ فَلا يَشْكُوَنَّ مِنْ رَبِّهِ وَ يَشْكُ الى رَبِّهِ الَّذى بِيَدِهِ مَقاليدُ الامُورِ » « 3 » \r\nهنگامى كه مسلمان در تنگنا قرار مىگيرد ، نبايد از خدا پيش ديگران شكايت بَرَد ، بلكه بايد از سختىها به خدا شكايت كند كه كليد امور در دست اوست .\r\nنكتهء قابل توجه اين كه خداوند از راه امتحان مالى مىخواهد مردم به زندگى ميانگين و به حد كفاف و رزق حلال بسنده كنند و به مال و متاع ديگران چشم ندوزند ؛ اغنيا مغرور نشوند و مستمندان بىتابى نكنند .\r\n« وَلَا تَمُدَّنَّ عَيْنَيْكَ إِلَى مَا مَتَّعْنَا بِهِ أَزْوَاجاً مِّنْهُمْ زَهْرَةَ الْحَيَاةِ الدُّنْيَا لِنَفْتِنَهُمْ فِيهِ وَرِزْقُ رَبِّكَ خَيْرٌ وَأَبْقَى » « 4 » \r\nو هرگز چشمان خود را به نعمت‌هاى مادى ، كه به گروه‌هايى از آنان داده‌ايم ، ميفكن : اين‌ها\r\n\r\n","description":"","footnote":" ( 1 ) . آل عمران ( 3 ) ، آيهء 154 .  ( 2 ) . نهج البلاغه ، صبحى صالح ، حكمت 93 ، ص 484 .  ( 3 ) . الكاشف ، ج 7 ، ص 562 .  ( 4 ) . طه ( 20 ) ، آيهء 131 . ","page_name":" 65 ","page_number":56},
  {"content":"\r\n\r\nشكوفه‌هاى زندگى دنياست ؛ تا آنان را در آن بيازماييم ؛ و روزى پروردگارت بهتر و پايدارتر است .\r\nامام صادق عليه السلام فرمود :\r\n« اتْرُكِ الدُّنيا ما بِكَ الْغِنى وَ لاتُنْظِرْ الى كُلِّ مَفْتُونٍ بِها » « 1 » \r\nآنچه از دنيا نياز ندارى رها ساز و به كسى كه مفتون دنيا شده است ، چشم ندوز .\r\n\r\n","description":"","footnote":" ( 1 ) . اصول كافى ، ج 2 ، ص 135 . ","page_name":" 66 ","page_number":57},
  {"content":"\r\n\r\nخلاصه\r\nقرآن ثروت را يكى از مهم‌ترين وسائل امتحان معرفى مىكند تا از اين راه حقيقت و جوهرهء افراد غنى و فقير نشان داده شود و علاقه‌هاى باطنى آنان آشكار گردد و موضع‌شان نسبت به حلال و حرام و انفاق و نگهدارى مال معلوم شود .\r\nملاك ارزش در ديدگاه برخى از ثروتمندان داشتن ثروت است ، آنان ، فقر و تهيدستى را از سوى خداوند ، نوعى اهانت تلقّى مىكنند ، در حالى كه قرآن ، تنها ايمان مذهبى را ملاك كرامت و ارزش آدمى معرفى مىكند .\r\nآزمايش بشر با مال و عوامل ديگر از جانب خداوند ، سنتى ثابت و عمومى است و اختصاص به گروه و افراد خاصّى ندارد و فلسفهء آن ، خالص سازى اعمال مردم ، دادن پاداش اخروى و قانع ساختن آنان به كفاف مالى و رزق و روزى حلال است .\r\nپرسش\r\n1 - كدام آيه ثروت را وسيلهء آزمايش معرفى مىكند ؟ توضيح دهيد .\r\n2 - ثروت چگونه وسيلهء امتحان است ؟ با ذكر آيه و روايتى توضيح دهيد .\r\n3 - انسان و قرآن ملاك ارزش‌ها را چه چيز مىدانند ؟\r\n4 - فلسفهء آزمايش الهى چيست ؟\r\n\r\n","description":"","footnote":"","page_name":" 67 ","page_number":58},
  {"content":"\r\n\r\n\r\nدرس هشتم طغيانگرى ثروت\r\nعواملى همچون علم ، قدرت و . . . بر انسان تربيت نايافته تأثير مىگذارد و او را به غرور و خودخواهى و سرانجام به طغيان وا مىدارد . در اين ميان ، ثروت بيشتر از عوامل ديگر ، طغيان زاست . طغيان در اصل ، به معنى موج زدنِ دريا و بالا آمدن آب رودخانه و گذشتن از حدّ و اندازه است . « 1 »  طغيان در مال عبارت است از به دست آوردن مال و صرف آن در راه حرام . « 2 » \r\nطغيانگرى ثروت گاهى از آن جهت است كه در انسان حالت استغنا ايجاد مىكند و انسان با احساس بىنيازى ، پا از گليم خود فراتر مىنهد .\r\n« كَلَّا إِنَّ الْإِنسَانَ لَيَطْغَى * أَن رَآهُ اسْتَغْنَى » « 3 » \r\nچنين نيست ( كه شما مىپنداريد ) به يقين انسان طغيان مىكند ، از اين كه خود را بىنياز ببيند .\r\nو گاهى از جهت توسعه و افزايش مال است ، هر چند ممكن است احساس توانگرى هم در انسان پديد نياورد .\r\n« وَلَوْ بَسَطَ اللَّهُ الرِّزْقَ لِعِبَادِهِ لَبَغَوْا فِي الْأَرْضِ » « 4 » \r\nو اگر خداوند روزى بندگانش را افزون كند ، در زمين فساد مىكنند .\r\n\r\n","description":"","footnote":" ( 1 ) . ر . ك : لغت نامهء دهخدا و لسان العرب ، ذيل مادهء « طغيان » .  ( 2 ) . كنز الدقايق ، ج 8 ، ص 334 .  ( 3 ) . علق ( 96 ) ، آيات 6 - 7 .  ( 4 ) . شورى ( 42 ) ، آيهء 27 . ","page_name":" 68 ","page_number":59},
  {"content":"\r\n\r\nمقصود اين است كه مردم در صورت توسعهء رزق ، پيوسته در فكر ارتقاى اندوخته‌هاى خويش مىافتند و همهء همّتشان در ثروت اندوزى صرف مىشود و از حد اعتدال تجاوز مىكنند . « 1 »  از اين‌رو « خداوند روزى را بر همگان به اندازه و بتدريج نازل مىكند » . « 2 » \r\nحضرت على عليه السلام فرمود :\r\n« . . . وَ انْ افادَ مالًا اطْفاهُ الْغِنى » « 3 » \r\n. . . و اگر ( انسان ) مالى بيابد ، توانگرى او را به سركشى وا مىدارد .\r\nحضرت امام صادق عليه السلام مىفرمايد :\r\n« انَّ الْبَطْنَ اذا شَبِعَ طَغى » « 4 » \r\nشكم هرگاه سير شود ، سركش مىشود .\r\n\r\nهشدار به طغيانگران\r\nقرآن با اين كه به بشر اجازه مىدهد كه از طبيعت بهره‌بردارى كند ، ولى نسبت به طغيانگرى هشدار مىدهد و مىفرمايد :\r\n« كُلُوا مِن طَيِّبَاتِ مَا رَزَقْنَاكُمْ وَلَا تَطْغَوْا فِيهِ فَيَحِلَّ عَلَيْكُمْ غَضَبِي وَمَن يَحْلِلْ عَلَيْهِ غَضَبِي فَقَدْ هَوَى » « 5 » \r\nاز روزىهاى پاكيزه‌اى كه به شما داده‌ايم ، بخوريد و در آن طغيان نكنيد ، كه غضب من بر شما وارد شود و هر كس غضبم بر او وارد شود ، سقوط مىكند .\r\nپيامبر اسلام صلى الله عليه و آله نيز ، از پيدايش چنين حالتى در ميان امت خود ابراز نگرانى كرده و مىفرمايد :\r\nمن پس از مرگم براى امتم از سه چيز مىترسم : قرآن را در غير موردش تأويل و تفسير كنند ،\r\n\r\n","description":"","footnote":" ( 1 ) . با استفاده از مجمع البيان ، ج 9 ، ص 30 .  ( 2 ) . ر . ك : حجر ( 15 ) ، آيهء 21 .  ( 3 ) . نهج البلاغه ، فيض الاسلام ، حكمت 105 .  ( 4 ) . بحارالانوار ، ج 66 ، ص 336 .  ( 5 ) . طه ( 20 ) ، آيهء 81 . ","page_name":" 69 ","page_number":60},
  {"content":"\r\n\r\nپيوسته خطا و لغزش‌هاى عالمان دينى را بجويند و در ميان آنان ثروت زيادى پديد آيد و در آن فساد كنند . « 1 » \r\n\r\nنشانه‌هاى طغيانگرى\r\nافراد زر محور و ثروت اندوز ، حالات و خصوصياتى پيدا مىكنند كه بيانگر آن است كه بر اثر مال زياد ، انديشه و عملشان حالت اعتدال را از دست داده و دچار سركشى شده‌اند ؛ از جمله :\r\nالف - ناسپاسى : يعنى افزون‌طلبى و قانع نشدن به ثروت موجود ؛ همان‌گونه كه بنىاسرائيل به امكانات موجود بسنده نكردند و كفران نعمت نمودند و به حضرت موسى عليه السلام گفتند :\r\n« يَا مُوسَى لَنْ نَصْبِرَ عَلَى طَعَامٍ وَاحِدٍ فَادْعُ لَنَا رَبَّكَ يُخْرِجْ لَنَا مِمَّا تُنْبِتُ الْأَرْضُ . . . » « 2 » \r\nاى موسى ! ما هرگز به يك نوع غذا اكتفا نمىكنيم ، از خداى خود بخواه كه از آنچه زمين مىروياند ( از سبزيجات و . . . ) براى ما فراهم آورد .\r\nب - اسراف : نعمت‌زدگى و تجمل‌پرستى و اشرافيت ، نمودى از سركشى مالى است ؛ از اين‌رو ، ثروتمند طغيانگر ، بىمورد خرج مىكند و به مظاهر دنيا روى مىآورد .\r\nامام على عليه السلام به يكى از كارگزارانش كه خانه‌اى باشكوه ساخته بود ، فرمود :\r\n« اطْلَعْتِ الْوَرِقُ رُؤسَها انَّ الْبِناءَ يَصِفُ لَكَ الْغِنى » « 3 » \r\nپول‌ها سركشيده‌اند ، بىگمان اين بنا از فراوانى خواسته‌ات حكايت مىكند .\r\nو نيز مىفرمايد :\r\nزنهار ! كه بخشش مال در راه باطل ، از نشانه‌هاى اسراف و تبذير است كه بخشنده را در دنيا برترى مىدهد و در آخرت به سقوط مىكشاند ؛ در ديدگاه مردم ، كرامت مىبخشد و نزد خدا زبون مىسازد . نشد كه كسى ثروتش را به پاى نااهلان و در راه ناحق خرج كند ، جز آنكه\r\n\r\n","description":"","footnote":" ( 1 ) . اصول كافى ، ج 2 ، ص 136 .  ( 2 ) . بقره ( 2 ) ، آيهء 61 .  ( 3 ) . نهج البلاغه ، صبحى صالح ، حكمت 355 . ","page_name":" 70 ","page_number":61},
  {"content":"\r\n\r\nخداوندش از سپاسشان محروم كرد و دوستيشان را معطوف ديگرى ساخت ، چنان كه اگر روزى پايش بلغزيد و به يارى و همراهيشان نيازمند شد ، آنها را بدترين ياران و پست‌ترين دوستان خود يافت ! « 1 » \r\nج - مخالفت با انبيا : ثروتمندان طغيانگر ، صلاحيت‌هاى اجتماعى و سياسى را با زراندوزى مىسنجند و به كسى كه فاقد مال و ثروت است ، اهميّت نمىدهند . از اين‌رو ، بينش انبيا را قبول نمىكنند و با آنان به مخالفت برمىخيزند و تبعيت از نياكان خود را بر پيامبران ترجيح مىدهند .\r\n« وَكَذلِكَ مَا أَرْسَلْنَا مِن قَبْلِكَ فِي قَرْيَةٍ مِن نَذِيرٍ إِلَّا قَالَ مُتْرَفُوهَا إِنَّا وَجَدْنَا آبَاءَنَا عَلَى أُمَّةٍ وَإِنَّا عَلَى آثَارِهِم مُقْتَدُونَ » « 2 » \r\nو بدين سان ، پيش از تو به هيچ قريه‌اى بيم دهنده‌اى نفرستاديم ، مگر آنكه متنعمّانش گفتند :\r\nپدرانمان را بر آيينى يافتيم و ما به آثار آنها اقتدا مىكنيم .\r\n« مترفان » ثروتمندان و مرفّهانِ فزون طلبند ، كسانى كه مست و مغرور نعمت گشته و طغيان مىورزند . « 3 » \r\nنعمت زدگانِ سركش ، نه تنها با خود پيامبران مخالفت مىكردند ، بلكه با پيروان و طرفداران آنان نيز به مخالفت برمىخاستند . در قرآن به نمونه‌هاى زيادى از آن برمىخوريم ، همانند قوم نوح عليه السلام است كه در برابر او به مخالفت برخاستند و گفتند :\r\n. . . ما تو را جز انسانى همانند خود نمىبينيم و كسانى را كه از تو پيروى كرده‌اند ، جز گروهى اراذل ساده‌لوح نمىيابيم و براى شما برترى نسبت به خودمان نمىبينيم ؛ بلكه شما را دروغگو تصوّر مىكنيم . « 4 » \r\nبرخورد فرعون با حضرت موسى عليه السلام نمونهء ديگرى از سركشى ثروتمندان عليه پيامبران است ؛ او خود را برتر از موسى عليه السلام مىپنداشت و دليل آن را داشتن مال و\r\n\r\n","description":"","footnote":" ( 1 ) . نهج البلاغه ، صبحى صالح ، خطبهء 126 .  ( 2 ) . زخرف ( 43 ) ، آيهء 23 .  ( 3 ) . ر . ك : لسان العرب ، ج 9 ، ص 17 ؛ مجمع البحرين ، ج 1 ، ص 289 .  ( 4 ) . هود ( 11 ) ، آيهء 27 . ","page_name":" 71 ","page_number":62},
  {"content":"\r\n\r\nملك زياد دانسته به مردم مصر مىگفت : چون موسى فقير است ، نمىتواند پيامبر باشد :\r\n« فَلَوْلَا أُلْقِيَ عَلَيْهِ أَسْوِرَةٌ مِن ذَهَبٍ . . . » « 1 » \r\n( اگر موسى عليه السلام براستى پيامبر است ) چرا دستبندهاى طلا به او داده نشده است .\r\nد - اختلال در توازن اقتصادى و عدالت اجتماعى از راه احتكار ، انحصار واردات و صادرات ، كم فروشى و گران فروشى .\r\nه . سوء استفاده از استعداد و امكانات ديگران و استخدام آنان به نفع خود .\r\nو - ترك انفاق‌هاى واجب و مستحب و گرايش به كارهاى لغو و بيهوده .\r\nز - فتنه‌گرى و فسادانگيزى : ايجاد فتنه در شكل‌هاى مختلف ، دائر كردن قمارخانه و گسترش بساط شرابخوارى و رهيابى به ميكده‌ها ، رباخوارى قساوت قلب و بىرحمى ، پايمال كردن حقوق ديگران ، غش و اختلاس ، كلاه‌بردارى ، ايجاد تورّم ، عياشى و شهوترانى از ديگر نشانه‌هاى طغيانگرى ثروتمند غيرمكتبى است .\r\n\r\nمبارزه با طغيانگرى\r\nاز نظر قرآن راه‌هايى وجود دارد كه مىتوان با استفاده از آنها با طغيانگرىهاى ناشى از ثروت اندوزى و استغنا مبارزه كرد ، از جمله :\r\nالف - مطالعه در آغاز و انجام آفرينش : قرآن در مقام مطرح كردن طغيانگرى انسان به اين دو اصل توجه مىدهد ؛ نخست مىفرمايد :\r\n« خَلَقَ الْإِنسَانَ مِنْ عَلَقٍ » « 2 » \r\n( خداوند ) انسان را از لختهء خون آفريده است .\r\nسپس مىفرمايد :\r\n« إِنَّ إِلَى رَبِّكَ الرُّجْعَى » « 3 » \r\n\r\n","description":"","footnote":" ( 1 ) . زخرف ( 43 ) ، آيهء 53 .  ( 2 ) . علق ( 96 ) ، آيهء 2 .  ( 3 ) . علق ( 96 ) ، آيهء 8 . ","page_name":" 72 ","page_number":63},
  {"content":"\r\n\r\nبه يقين ، بازگشت ( همه ) به سوى پروردگار تو است .\r\nخداوند با اين تذكر مىخواهد كه بندگانش ، هنگامِ بدست آوردن ثروت ، آغاز و انجام آفرينش خود را يادآور شوند تا به غرور و طغيان گرفتار نيايند .\r\nب - سپاسگزارى : يادآورى نعمت‌هاى الهى و حمد و سپاس در برابر آنها انسان را خاشع مىكند و اين حالت از مستى و طغيانگرى پيشگيرى مىكند ، از اين‌رو خداوند در قرآن دستور مىدهد كه همواره انسان به ياد نعمت‌هاى خداوند باشد .\r\n« وَأَمَّا بِنِعْمَةِ رَبِّكَ فَحَدِّثْ » « 1 » \r\nو اما نعمت‌هاى پروردگارت را بازگو كن .\r\nامام صادق عليه السلام فرمود :\r\nمقصود اين است كه آنچه را خدا به تو بخشيده ، و آنچه تو را بدان برترى داده ، روزى عطا كرده ، در حق تو احسان نموده و تو را هدايت كرده است ، همه را بازگو كن . « 2 » \r\nالبته يادآورى نعمت‌ها ، هنگامى سپاسگزارى محسوب مىشود كه با انگيزهء تواضع و قدرشناسى باشد ، نه با انگيزهء افتخار و برترىجويى .\r\n\r\n","description":"","footnote":" ( 1 ) . ضحى ( 93 ) ، آيهء 11 .  ( 2 ) . مجمع البيان ، ج 6 ، جزء سيم ، ص 170 ، چاپ مكتبة الحياة - بيروت . ","page_name":" 73 ","page_number":64},
  {"content":"\r\n\r\nخلاصه\r\nطبيعت انسان بگونه‌اى است كه بر اثر غنا و مال زياد ، طغيان مىكند و از نظر منابع درآمد و موارد مصرف از حدّ اعتدال خارج مىشود .\r\nقرآن و روايات اسلامى ، انسان را از سركشى ناشى از مال باز مىدارد و نتيجهء آن را خشم الهى و عذاب اخروى مىداند .\r\nكفران نعمت ، تبذير و رفاه پرستى ، مقابله با انبيا و پيروانشان ، فساد مالى و اخلاقى ، استعمار ديگران ، بىاعتنايى به مقررات و ضايع كردن حقوق محرومان از مشخصه‌هاى طغيانگران است .\r\nانسان مىتواند از راه سپاسگزارى ، يادآورى نعمت‌هاى الهى و توجه به مبدأ و معاد ، با سركشى نفس مبارزه كند .\r\nپرسش\r\n1 - چگونه مال سبب طغيان آدمى مىگردد ؟\r\n2 - طغيانگران مالى چه نشانه‌هايى دارند ؟\r\n3 - پيامبر در مورد طغيان مالى چه فرموده است ؟\r\n4 - دو راه مبارزه با طغيانگرى را توضيح دهيد .\r\n\r\n","description":"","footnote":"","page_name":" 74 ","page_number":65},
  {"content":"\r\n\r\n\r\nدرس نهم تعديل و ميانه‌روى در معيشت\r\nاسلام در هر برنامه‌اى طرفدار تعديل و ميانه‌روى است و پيروان خود را از افراط و تفريط باز مىدارد ، تندروى و كندروى در انجام امور مختلف را از نشانه‌هاى جهل مىداند . در اقتصاد و امور مالى نيز اين شيوه را به كار مىبرد و امّت اسلامى را به تعديل ثروت و ميانه‌روى در معيشت توصيه مىكند ، هم در بُعد كسب مال كه مردم را به مال حلال و درآمد مشروع و پرهيز از راه‌هاى حرام چون غصب و غشّ و ربا تشويق مىنمايد و حرص و آزمندى و طمع افراطى و حبّ مال را نكوهش مىكند و هم در بُعد مصرف و مخارج ، حتى اسراف و خسّت در انفاق را هم مذموم و محكوم دانسته ، به ميانه‌روى ترغيب مىكند :\r\n« وَالَّذِينَ إِذَا أَنفَقُوا لَمْ يُسْرِفُوا وَلَمْ يَقْتُرُوا وَكَانَ بَيْنَ ذلِكَ قَوَاماً » « 1 » \r\nو آنان كه چون انفاق كنند ، اسراف و سخت‌گيرى نمىكنند ، بلكه ميان اين دو ، راه اعتدال را برمىگزينند .\r\nو نيز مىفرمايد :\r\n« وَلَا تَجْعَلْ يَدَكَ مَغْلُولَةً إِلَى عُنُقِكَ وَلَا تَبْسُطْهَا كُلَّ الْبَسْطِ فَتَقْعُدَ مَلُوماً مَّحْسُوراً » « 2 » \r\nنه دستت را به گردنت زنجير كن و نه آن را يكباره بگشاى كه مورد سرزنش قرارگيرى و از كار فرومانى .\r\nحضرت على عليه السلام ميانه‌روى در معيشت را از امدادهاى غيبى و الطاف خاصّ الهى\r\n\r\n","description":"","footnote":" ( 1 ) . فرقان ( 25 ) ، آيهء 67 .  ( 2 ) . اسراء ( 17 ) ، آيهء 29 . ","page_name":" 75 ","page_number":66},
  {"content":"\r\n\r\nمىداند و مىفرمايد :\r\nهرگاه خداوند خير و خوشبختى بنده‌اش را بخواهد ، ميانه‌روى و حسن تدبير را به او الهام بخشيده ، در دل او القا مىكند كه از سوء تدبير و اسراف دورى گزيند . « 1 » \r\nو نيز مىفرمايد :\r\n« الِاقْتِصادُ نِصْفُ المْؤُنَةِ » « 2 » \r\nميانه روى [ در مصرف مال 
  ] ، نيمى از مخارج [ زندگى 
  ] است .\r\n\r\nعامل ميانه‌روى\r\nعاقبت انديشى و آينده‌نگرى و طرح و برنامه‌ريزى ، مهم‌ترين عامل ميانه‌روى و حفظ اعتدال در معيشت است كه از مجموع آنها در روايات اسلامى به « تدبير و حسن تقدير » تعبير شده است . تدبير و پيش‌بينى ، « نشانهء عقل » ، « نصف مؤونه » و « قوام زندگى » محسوب مىشود و انسان را از خطا و لغزش مالى و فقر در امان مىدارد ، چنان كه سوء تدبير « آفت زندگى » و « سبب از دست رفتن مال » و « كليد فقر » است . « 3 » \r\nفرد يا جامعه‌اى كه طرح و برنامه‌ريزى متناسب نداشته باشد ، بناچار بر اثر طغيان سرمايه‌دارى و رفاه افراطى و يا بحران مالى و فقر و بدبختى در مسير سقوط قرار مىگيرد . اميرمؤمنان على عليه السلام فرمود :\r\n« يُسْتَدَلُّ عَلَى الادْبارر بِارْبَعٍ سُوءُ التَّدْبيرِ وَ قُبْحُ التَّبْذيرِ وَ قِلَّةُ الاعْتِبارِ وَ كَثْرَةُ الاعْتِذارِ » « 4 » \r\nچهار چيز نشانهء سقوط و سير نزولى ( فرد و جامعه ) است : سوء تدبير ( در طرح و برنامه‌ريزى ) ريخت و پاش ( در هزينه ) تجربه نيندوختن از حوادث گذشته و زياد پوزش خواستن .\r\n\r\n","description":"","footnote":" ( 1 ) . تصنيف غررالحكم ، ص 353 .  ( 2 ) . همان .  ( 3 ) . همان ، ص 354 ، ( برداشت ) .  ( 4 ) . همان . ","page_name":" 76 ","page_number":67},
  {"content":"\r\n\r\n\r\nالگوى مصرف\r\nنظام اقتصادى اسلام بيشتر از ديگر مكاتب و نظام‌هاى اقتصادى رايج ، به مقولهء مصرف و رابطهء آن با توليد مىپردازد ؛ زيرا اين مصرف كننده است كه به چگونگى توليد و توزيع شكل مىدهد . ميان آنها و مصرف ، هم رابطهء علّى و معلولى وجود دارد و هم اين كه مصرف ابزار مهمى در توجيه چگونگى توليد است . « 1 »  بر همين اساس ، اقتصاددانان با اين كه قبلًا كمتر متعرّض اين بحث مىشدند ، ولى اخيراً به آن اهميت بيشترى مىدهند و « الگوى مصرف » يكى از مسائل مهم آن است كه ما به اختصار به آن مىپردازيم :\r\n1 - تأمين نيازهاى طبيعى انسان در ابعاد غذا ، مسكن ، بهداشت و . . . از مهم‌ترين الگوها و اهداف سياست‌هاى مصرفى است ، در حدى كه اسلام مصارف ياد شده را واجب و ترك آن را ممنوع اعلام كرده است ؛ زيرا امتناع از مصارف ضرورى ، تداوم حيات انسان را به مخاطره مىافكند و او را در معرض ابتلا به بيمارىهاى جسمى و روحى قرار مىدهد . قرآن مىفرمايد :\r\n« يَاأَيُّهَا الَّذِينَ آمَنُوا لَا تُحَرِّمُوا طَيِّبَاتِ مَا أَحَلَّ اللّهُ لَكُمْ وَلَا تَعْتَدُوا إِنَّ اللّهَ لَا يُحِبُّ الْمُعْتَدِينَ * وَكُلُوا مِمَّا رَزَقَكُمُ اللّهُ حَلَالًا طَيِّباً » « 2 » \r\nاى كسانى كه ايمان آورده‌ايد ! چيزهاى پاكيزه را كه خداوند براى شما حلال كرده است ، حرام نكنيد ! و از حدّ تجاوز ننماييد ! زيرا خداوند متجاوزان را دوست نمىدارد و از نعمت‌هاى حلال و پاكيزه‌اى كه خداوند به شما روزى داده است بخوريد .\r\nملاك در كم و كيف مصارف و مرز نيازمندىها ، عرف معمول و شأن افراد است و اين موضوع از مجموع فتاواى فقهى و حقوقى فقيهان شيعه استفاده مىشود از جمله امام خمينى قدس سره در مورد معيار پرداخت نفقهء همسر كه يكى از مصارف شخصى افراد است مىفرمايد :\r\n\r\n","description":"","footnote":" ( 1 ) . ر . ك : مبانى اقتصاد اسلامى ، دفتر همكارى حوزه و دانشگاه ، ص 280 - 288 .  ( 2 ) . مائده ( 5 ) ، آيات 87 - 88 . ","page_name":" 77 ","page_number":68},
  {"content":"\r\n\r\n« براى نفقه ، ميزان مشخصى در شرع معين نشده ، بلكه معيار ثابت در آن برآوردن نيازهاى طبيعى همسر است چه در غذا ، چه در لباس و . . . » « 1 » \r\nو همچنين در مورد نفقهء افراد وابسته و نزديك‌ترين كسان يك شخص مىنويسد :\r\n« در نفقهء نزديكان ، اندازهء معينى نيست ، بلكه مقدار كفايت از نان ، خورشت ، پوشش و مسكن واجب است با ملاحظهء حال و شأن ، زمان و مكان برحسب آنچه در نفقهء همسر گفتيم » « 2 » \r\n2 - رعايت اعتدال و حد متوسط ، دومين الگو براى مصرف است . يعنى مصرف‌كننده بايد از اسراف و تبذير پرهيز و در به كاربردن مواد لازم از حدود متعارف و موازين عقلى و شرعى خارج نشود و بيش از اشباع نيازهاى خود مصرف نكند . قرآن در اين مورد تأكيد زيادى دارد :\r\n« كُلُوا وَ اشْرَبُوا وَ لاتُسْرِفُوا انَّهُ لايُحِبُّ الْمُسْرِفينَ »\r\nبخوريد و بياشاميد و زياده‌روى نكنيد . به يقين او ( خدا ) اسراف كنندگان را دوست نمىدارد .\r\nحدّ متوسط ، آن چيزى است كه در عرف ، « متوسط » ناميده مىشود . « زيرا ملاك در شناخت مفاهيم لُغوى مصاديق عرفى آنهاست و حد متوسط در مصرف مال ، در عُرف ، به اندازهء احتياج و متناسب حال و شأن افراد است . هر مصرفى كه اين‌گونه نباشد اسراف است ، يعنى يا خارج از مورد باشد يا اصل مصرف به مورد باشد ، ولى مناسب و لايق به شأن آن شخص نباشد » « 3 »  و گرنه نوعى تبذير است . بسان بذر افشاندن كشاورز در زمين شوره‌زار و عملى است شيطانى و شيطان‌پسند ، چنان كه قرآن مىفرمايد :\r\n« . . . وَلَا تُبَذِّرْ تَبْذِيراً * إِنَّ الْمُبَذِّرِينَ كَانُوا إِخْوَانَ الشَّيَاطِينِ » « 4 » \r\nو هرگز اسراف و تبذير مكن ، چرا كه تبذيركنندگان برادران شياطينند .\r\n3 - حلال و مشروع : سومين اصل كه در صرف مال بايد رعايت كرد ، حلال و مشروع\r\n\r\n","description":"","footnote":" ( 1 ) . تحرير الوسيله ، ج 2 ، ص 312 .  ( 2 ) . همان .  ( 3 ) . عوائد الايام ، نراقى قدس سره ، ص 221 .  ( 4 ) . اسراء ( 7 ) ، آيات 26 - 27 . ","page_name":" 78 ","page_number":69},
  {"content":"\r\n\r\nبودن آن است . همچنانكه كسب اموال حرام ، ممنوع است استفاده كردن از آنها نيز ممنوع است .\r\n\r\nراه‌هاى تعديل ثروت\r\nممكن است گفته شود كسى كه فعاليت اقتصادى زيادى داشته باشد ، بطور طبيعى ثروت زيادى هم خواهد داشت ، پس چگونه مىتوان خود را در حد « كفاف » نگه داشت و به « تكاثر » آلوده نگشت .\r\nدر نظام اقتصادى اسلام ، راه‌هايى براى اين منظور پيش‌بينى شده است ؛ از جملهء آنها واجب بودن زكات ، خمس و ديگر حقوق مالى است كه ثروت را از حال ركود و ازدياد بىرويه خارج مىسازد و يا عباداتى كه زيربناى مالى دارد ، همانند حج ، شخص را از افزون‌طلبى باز مىدارد . علاوه بر آنها اگر كسى به انجام برخى از كارهاى شايسته و مستحبّ ، چون وقف ، صدقات و خيرات و كارهاى عام المنفعه اقدام نمايد ، چنين كسى هر چند فعاليت اقتصادى زيادى هم داشته باشد ، باز هم ثروتش به حدّ « تكاثر » نخواهد رسيد و در حدّ كفاف و اعتدال ثابت خواهد ماند ؛ زيرا كار زياد گرچه ثروت زياد مىآورد ، ولى حقوق مالى زيادى هم به دنبال خواهد داشت .\r\nبه همين جهت در روايات اسلامى اين‌گونه آمده است :\r\n« مال و ثروت زياد و بيش از حدّ هيچ وقت از راه حلال جمع نمىشود » . « 1 » \r\n\r\nفلسفهء تعديل ثروت\r\nاسلام از طرفى با سرمايهء كلان و ثروت اندوزى مبارزه مىكند ، زيرا ثروت انبوه و بىحساب انسان را به اسراف ، زياده‌روى ، معصيت ، احتكار ، استعمار و استخدام ظالمانه وامىدارد و توازن و تعادل جامعه را بر هم مىزند و سبب طغيان و استكبار و فتنه و فساد و استدراج و هلاكت مىگردد . « 2 »  از طرف ديگر با فقر هم بشدّت مخالفت مىكند ، بدليل اين كه فقر سبب كفر و الحاد و پيامدهاى ناگوار مىگردد و\r\n\r\n","description":"","footnote":" ( 1 ) . الحياة ، ج 3 ، ص 176 .  ( 2 ) . ر . ك : الحياة ، ج 3 ، ص 300 - 330 و ج 4 ، ص 25 - 63 . ","page_name":" 79 ","page_number":70},
  {"content":"\r\n\r\nانسان پايگاه اجتماعى خود را از دست مىدهد . اسلام راه كفاف و ميانه‌روى را نشان داده است تا پيروانش در معرض سقوط و هلاكت قرار نگيرند و مال و ثروت را هدف نپندارند . دقت در فوايد و آثار مثبت اعتدال و ميانه‌روى در معاش ، ما را به راز بزرگ دستورات و توصيه‌هاى فراوان قرآن و پيشوايان دينى واقف مىسازد . از سخنان حضرت على عليه السلام برمىآيد كه :\r\nرعايت حدّ اعتدال در امور مالى ، ثروت اندك را رشد فراوان مىدهد . مخارج انسان ، سنگين نمىگردد و انسان را از طغيان مالى و احساس بىنيازى از خدا مصون داشته و از اسراف و خرج‌هاى بيهوده در امان نگه مىدارد . « 1 » \r\nمقصود از تعديل ثروت اين است كه تفاوت فاحش ميان فقير و غنى از بين برود و ثروت در دست طبقه و گروه خاصّى در گردش نباشد . اين موضوع به خاطر اهميت اقتصادى و اجتماعىاش ، به صراحت ، در قرآن آمده است :\r\n« مَا أَفَاءَ اللَّهُ عَلَى رَسُولِهِ مِنْ أَهْلِ الْقُرَى فَلِلَّهِ وَلِلرَّسُولِ وَلِذِي الْقُرْبَى وَالْيَتَامَى وَالْمَسَاكِينِ وَابْنِ السَّبِيلِ كَيْ لَا يَكُونَ دُولَةً بَيْنَ الْأَغْنِيَاءِ مِنكُمْ . . . » « 2 » \r\nآن غنيمتى كه خدا از [ دارايى 
  ] مردم قريه‌ها نصيب پيامبرش كرده است ، از آن خدا و پيامبر و خويشاوندان او ، يتيمان ، مستمندان و در راه ماندگان است ، تا [ اين اموال 
  ] در ميان توانگرانتان دست به دست نگردد .\r\nپس هدفِ حكم مزبور ، رفع فاصلهء طبقاتى و ايجاد تعديل ثروت در جامعه است .\r\nامام سجاد عليه السلام در نيايش خود مىفرمايد :\r\nخداوندا ! من از تو معيشت خوب مىخواهم ، معيشتى كه با آن بر طاعت تو قوّت يابم و به همهء نيازمندىهايم برسم ، نه معيشتى چنان گسترده كه مرا به طغيان وادارد و نه چنان سخت و تنگ كه مرا به سوى شقاوت برد . « 3 » \r\n\r\n","description":"","footnote":" ( 1 ) . تصنيف غررالحكم ، ص 353 .  ( 2 ) . حشر ( 59 ) ، آيهء 7 .  ( 3 ) . بحارالانوار ، ج 90 ، ص 12 . ","page_name":" 80 ","page_number":71},
  {"content":"\r\n\r\nيعنى ثروتِ بالاتر از نياز ، سبب طغيان و كمتر از آن ، موجب شقاوت و بدبختى مىگردد ؛ آنچه كه سعادت انسان را تضمين مىكند ، ميانه‌روى در زندگى و تعديل اقتصادى است .\r\nناگفته نماند كه تعديل اقتصادى هرگز با توسعهء معاش كه امرى استحبابى است ، منافاتى ندارد ؛ زيرا مقصود ، توسعه در حدّ اعتدال است و مازاد آن را از راه انفاق مىتوان تعديل كرد . « 1 » \r\n\r\n","description":"","footnote":" ( 1 ) . ر . ك : الحياة ، ج 4 ، ص 279 . ","page_name":" 81 ","page_number":72},
  {"content":"\r\n\r\nخلاصه\r\nدر اسلام ، رعايت ميانه‌روى در كسب مال و مصرف آن ، سفارش شده و از افراط و تفريط و تبذير و تقتير نهى شده است . تعديل اقتصادى در زندگى فردى و اجتماعى ، مظهر عقل و انديشه و تدبير و آينده‌نگرى است ؛ كسى كه فاقد حسن تقدير است ، نمىتواند به اعتدال مالى دست يابد و در مفاسد فقر يا سرمايه‌دارى مىسوزد .\r\nقرآن براى كنترل ثروت انبوه و تثبيت ميانه‌روى در جمع و صرف مال ، راه‌هايى پيش‌بينى كرده است ، محدوديت تملّك و كنترل راه‌هاى درآمد ، پرداخت زكات و خمس ، كفّارات ، صدقات و موقوفات ، احسان و انفاق مستحبّى از جملهء آنهاست .\r\nكسى كه حقوق مالى خود را بپردازد و در كسب مال ، جنبه‌هاى شرعى را رعايت كند ، هرگز ثروتش به حدّ تورّم نمىرسد . الگوى مصرف از مهم‌ترين مسائل اقتصادى است كه تأمين نيازهاى طبيعى ، اعتدال و دورى از اسراف و تبذير ، حلال و مشروع بودن اموال از اصول اوليه آن است .\r\nتعديل ثروت و قناعت ورزيدن به حدّ « كفاف » انسان را از مفاسد فقر و ثروت اندوزى باز مىدارد و شكاف عميق طبقاتى به وجود نمىآورد .\r\nپرسش\r\n1 - تعديل ثروت از نظر قرآن چه ارزشى دارد ؟ با يك آيه و روايت توضيح دهيد .\r\n2 - ابعاد و راه‌هاى تعديل ثروت را بيان كنيد .\r\n3 - مقصود از كفاف در زندگى چيست ؟\r\n4 - فلسفهء تعديل ثروت چيست و اصول كلى الگوى مصرف كدام است ؟\r\n\r\n","description":"","footnote":"","page_name":" 82 ","page_number":73},
  {"content":"\r\n\r\n\r\nدرس دهم انفاق و قرض الحسنه\r\nهر چند انفاق در اصل خارج كردن مال از ملك خود و هزينه كردن است ، ولى مقصود از آن در اين درس بذل و بخشش و به كارگيرى مال در موارد مشروع براى جلب رضايت الهى است . انفاق به اين معنا يكى از بزرگ‌ترين تكليف‌هاى الهى است كه در سياست‌گذارى اجتماعى ، اقتصادى و تعديل ثروت نقش مهمّى دارد .\r\nقرآن مجيد در موارد زيادى پيروان خويش را به اين امر مهمّ تشويق مىنمايد ؛ گاهى اثر مثبت آن را يادآور شده ، انفاق نكردن را نوعى هلاكت مىداند و مىفرمايد :\r\n« وَأَنْفِقُوْا فِي سَبِيلِ اللّهِ وَلَا تُلْقُوا بِأَيْدِيكُمْ إِلَى التَّهْلُكَةِ » « 1 » \r\nدر راه خدا انفاق كنيد و خود را به دست خويش به هلاكت نيفكنيد .\r\nگاهى نيز ضمن امر به انفاق ، مال انفاق شده را به خدا نسبت مىدهد تا انفاقگر متوجّه شود كه آنچه احسان مىكند ، از آنِ او نيست ، بلكه رزق و روزى خداست تا بدين وسيله انفاق برايش آسان شود :\r\n« يَا أَيُّهَا الَّذِينَ آمَنُوا أَنْفِقُوا مِمَّا رَزَقْنَاكُم » « 2 » \r\nاى كسانى كه ايمان آورده‌ايد ، از آنچه به شما داده‌ايم ، انفاق كنيد .\r\nپيامبر اسلام صلى الله عليه و آله مىفرمايد :\r\n« لَمْ نُبعَثْ لِجَمْعِ المالِ وَلكِنْ بُعِثْنا لِانْفاقِهِ » « 3 » \r\n\r\n","description":"","footnote":" ( 1 ) . بقره ( 2 ) ، آيهء 195 .  ( 2 ) . همان ، آيهء 254 .  ( 3 ) . الحياة ، ج 5 ، ص 443 . ","page_name":" 83 ","page_number":74},
  {"content":"\r\n\r\nما [ پيامبران 
  ] براى جمع مال برانگيخته نشده‌ايم ، بلكه براى انفاق آن مبعوث گشته‌ايم .\r\nانفاق از پايه‌هاى حيات اجتماعى و از اركان ايمان و از صفات بارز مؤمنان است :\r\n« قُل لِّعِبَادِيَ الَّذِينَ آمَنُوا يُقِيمُوا الصَّلاةَ وَيُنفِقُوا مِمَّا رَزَقْنَاهُمْ . . . » « 1 » \r\nبه بندگان مؤمن من بگو نماز بگزارند و از آنچه روزى ايشان كرده‌ايم ، انفاق كنند .\r\nامام صادق عليه السلام فرمود :\r\nانَّما شيعَتُنا يُعْرَفُونَ بِخِصالٍ شَتّى بِالسَّخاءِ وَ الْبَذْلِ لِلِاخْوانِ » « 2 » \r\nشيعيان ما با خصوصيّات مختلفى شناخته مىشوند [ از جمله 
  ] با سخاوت و بذل و بخشش به برادران دينى خود .\r\nانفاق در بيشتر موارد همراه با نماز آمده و اين گوياى اهميت آن است . همچنين در مواردى انفاق در راه خدا براى تأمين هزينه‌هاى جنگ ، جهاد مالى و در رديف جهاد با جان آمده است .\r\n« . . . وَجَاهِدُوا بِأَمْوَالِكُمْ وَأَنْفُسِكُمْ فِي سَبِيلِ اللّهِ » « 3 » \r\nو با مال و جان خويش در راه خدا جهاد كنيد .\r\nمرحوم طبرسى مىنويسد :\r\nآيه بر اين دلالت دارد كه جهاد با نفس و مال بر كسى كه بر آنها توان دارد ، واجب است و كسى كه بر هيچ يك از آنها قدرت ندارد ، به هر شكلى كه مىتواند بايد جهاد كند . « 4 » \r\nانفاق و احسان ، نزد خدا اجر فراوان دارد و حتى در مواردى پاداش آن به بيش از هفتصد برابر مىرسد « 5 »  و ترك آن كه « بُخل » خوانده مىشود ، پيامدهاى ناگوارى دارد كه عُسر و حرج در دنيا « 6 »  عذاب سخت در آخرت « 7 »  و دورى از خداوند از جملهء\r\n\r\n","description":"","footnote":" ( 1 ) . ابراهيم ( 14 ) ، آيهء 31 .  ( 2 ) . بحارالانوار ، ج 78 ، ص 281 .  ( 3 ) . توبه ( 9 ) ، آيهء 41 .  ( 4 ) . مجمع البيان ، ج 2 ، ص 288 .  ( 5 ) . ر . ك : بقره ( 2 ) ، آيهء 261 .  ( 6 ) . ليل ( 92 ) ، آيهء 8 - 11 .  ( 7 ) . آل عمران ( 3 ) ، آيهء 18 . ","page_name":" 84 ","page_number":75},
  {"content":"\r\n\r\nآنهاست .\r\n\r\nشرايط انفاق\r\nالف - اخلاص\r\nنخستين شرط صحّت انفاق ، كسب خشنودى خداوند و تقرب به اوست و بدون ريا و خودنمايى بايد انجام گيرد .\r\n« . . . وَمَا تُنْفِقُونَ إلَّاابْتِغَاءَ وَجْهِ اللّهِ . . . » « 1 » \r\n. . . و جز براى خشنودى خدا انفاق نمىكنيد . « 2 » \r\nب - دورى از منّت\r\nانفاق كننده زمانى سزاوار پاداش الهى مىگردد كه انفاقش همراه با « منّت‌گذارى » و « بزرگ‌بينى » نباشد و گرنه اثر آن باطل مىشود و اجر و پاداشى در پى نخواهد داشت .\r\n« يَا أَيُّهَا الَّذِينَ آمَنُوا لَا تُبْطِلُوا صَدَقَاتِكُم بِالْمَنِّ وَالْأَذَى » « 3 » \r\nاى كسانى كه ايمان آورده‌ايد ، صدقات خود را با منّت و آزار ، باطل نكنيد !\r\nامام صادق عليه السلام فرمود :\r\n« لايَتُمُّ المَعْرُوفُ الَّا بِثَلاثٍ : تَعْجيلُهُ ، وَ تَقْليلُ كَثيرِهِ وَ تَرْكُ الامْتِنانِ بِهِ » « 4 » \r\nكار نيك جز با سه چيز كامل نمىگردد : سرعت عمل ، كم شمردن زياد آن و منّت ننهادن .\r\nبزرگ انگاشتن انفاق و احسان ، انسان را رفته رفته به خودبينى وا مىدارد . از اين‌رو ، خداوند به پيامبر اسلام صلى الله عليه و آله دستور مىدهد كه از منّت‌گذارى دورى جويد و كار مهم و ارزشمند خود را بزرگ و زياد نشمارد :\r\n« وَلَا تَمْنُن تَسْتَكْثِرُ » « 5 » \r\n\r\n","description":"","footnote":" ( 1 ) . آل عمران ( 3 ) ، آيهء 18 .  ( 2 ) . بقره ( 2 ) ، آيهء 272 .  ( 3 ) . ر . ك : تفسير نمونه ، ج 2 ، ص 263 ؛ الكاشف ، ج 1 ، ص 427 .  ( 4 ) . بقره ( 2 ) ، آيهء 264 .  ( 5 ) . تحف العقول ، ص 238 . ","page_name":" 85 ","page_number":76},
  {"content":"\r\n\r\nمنت مگذار و كار خود را زياد نشمار !\r\nج - انتخاب جنس مرغوب\r\nمالى كه در راه خدا داده مىشود ، بايد مرغوب و دلچسب باشد ، در حدى كه صاحب مال به آن رغبت و علاقه داشته باشد ؛ اگر از بهترين‌ها نيست از بدترين‌ها نباشد .\r\n« يَا أَيُّهَا الَّذِينَ آمَنُوا أَنْفِقُوا مِن طَيِّبَاتِ مَا كَسَبْتُمْ وَمِمَّا أَخْرَجْنَا لَكُم مِنَ الْأَرْضِ وَلَا تَيَمَّمُوا الْخَبِيثَ مِنْهُ تُنْفِقُونَ وَلَسْتُم بِآخِذِيهِ إِلَّا أَن تُغْمِضُوا فِيهِ » « 1 » \r\nاى كسانى كه ايمان آورده‌ايد ، از دستاوردهاى پاكيزهء خود و از آنچه برايتان از زمين خارج ساخته‌ايم ، انفاق كنيد . نه از چيزهاى ناپاك كه خود آنها را جز از روى اغماض و كراهت نمىستانيد .\r\n\r\nقرض الحسنه\r\nگرچه قرض الحسنه در قرآن معناى وسيعى دارد و هر مالى را كه در راه خدا انفاق گردد ، شامل مىشود ، چرا كه مؤمن همهء آنها را به خدا قرض مىدهد تا در قيامت بازستاند ، ولى آنچه كه در اينجا مورد بحث ماست ، قرض الحسنه به معناى اصطلاحى آن است يعنى « دادن مقدارى از مال شخصى خود براى رفع نياز مشروع افراد ، و استرداد آن بدون زياده » . بنابراين ، استقراض و دريافت وام‌هايى كه امروزه در ميان جامعه‌ها متداول و همراه سود و بهره است مشمول آن نمىگردد ، زيرا اين نوع وام‌ها خداپسندانه و مطابق موازين اسلامى نيست . عنوان « قرض الحسنه » از قرآن گرفته شده و حاكى از اهميت آن است :\r\n« مَنْ ذَا الَّذى يُقْرِضُ اللَّهَ قَرْضاً حَسَناً . . . » « 2 » \r\nكيست كه به خدا وام نيكو دهد ؟\r\n\r\n","description":"","footnote":" ( 1 ) . بقره ( 2 ) ، آيهء 267 .  ( 2 ) . حديد ( 57 ) ، آيهء 11 . ","page_name":" 86 ","page_number":77},
  {"content":"\r\n\r\n\r\nارزش معنوى قرض الحسنه\r\nاز نظر قرآن كريم ، قرض الحسنه پاداش مضاعف و اثر خاصّى در بخشش گناهان دارد :\r\n« إِن تُقْرِضُوا اللَّهَ قَرْضاً حَسَناً يُضَاعِفْهُ لَكُمْ وَيَغْفِرْ لَكُمْ وَاللَّهُ شَكُورٌ حَلِيمٌ » « 1 » \r\nاگر به خدا قرض الحسنه دهيد ، برايتان چندين برابر خواهد كرد و شما را مىآمرزد و خدا بسيار سپاسگزار و بردبار است .\r\nپيامبر اكرم صلى الله عليه و آله نيز فرمود :\r\n« الصَّدَقَهُ بِعَشْرٍ وَ الْقَرْضُ بِثمانِيَةَ عَشَرَ وَ صِلَةُ الاخْوانِ بِعِشْرينَ وَ صِلَةُ الرَّحِمِ بِارْبَعَةٍ وَ عِشْرينَ » « 2 » \r\nصدقه دادن ، ده پاداش دارد ، قرض دادن ، هيجده پاداش ، ديدار با برادران دينى بيست و صلهء ارحام بيست و شش پاداش دارد .\r\nهمچنان كه قرض دادن موجب تقرب به خدا مىگردد ، قرض ندادن نيز سبب دورى از رحمت و پاداش الهى مىشود . پيامبر اكرم صلى الله عليه و آله مىفرمايد :\r\n« مَنِ احْتاجَ الَيْهِ اخُوهُ الْمُسْلِمُ فِى قَرْضٍ فَلَمْ يُقْرِضْهُ حَرَّمَ اللَّهُ عَلَيْهِ الْجَنَّةَ » « 3 » \r\nهر كس ، برادر مسلمانش به وام او نياز پيدا كند ، ولى به او وام ندهد ، خداوند بهشت را بر وى حرام مىكند .\r\n\r\nآداب قرض الحسنه\r\nقرض گرفتن و قرض دادن ، اصول و آداب خاصّى دارد كه به برخى از آنها اشاره مىكنيم :\r\nالف - بازپرداخت : هر كس كه وامى دريافت مىكند ، بايد براى باز پرداختش پشتوانهء مالى داشته باشد و اگر ندارد بهتر است با گرفتن صدقه كمبودهاى خود را جبران\r\n\r\n","description":"","footnote":" ( 1 ) . تغابن ( 64 ) ، آيهء 17 .  ( 2 ) . وسائل الشيعه ، ج 11 ، ص 546 .  ( 3 ) . ثواب الاعمال و عقاب الاعمال ، شيخ صدوق ، ص 341 . ","page_name":" 87 ","page_number":78},
  {"content":"\r\n\r\nكند . « 1 »  قرض گيرنده هنگام استقراض بايد نيّت بازپرداخت آن را داشته باشد و گرنه سارق محسوب مىشود . « 2 » \r\nب - رسيد و شاهد گرفتن : در بينش قرآن - بر خلاف آنچه كه در ميان بسيارى از مسلمانان معمول است - شاهد و رسيد گرفتن و ثبت تاريخ و قرض و پرداخت آن اهميت زيادى دارد و دستور مستقيم خداست :\r\n« يَا أَيُّهَا الَّذِينَ آمَنُوْا إِذَا تَدَايَنْتُم بِدَيْنٍ إِلَى اَجَلٍ مُسَمّىً فَاكْتُبُوهُ » « 3 » \r\nاى كسانى كه ايمان آورده‌ايد ، هرگاه وام مدت‌دارى را به يكديگر مىدهيد ، آن را بنويسيد .\r\nقرآن در ادامهء آيهء ياد شده به گرفتن گواهان واجد شرايط امر مىكند .\r\nج - دورى از ربا : قرض نبايد همراه با ربا باشد ، زيرا قرض‌هاى ربوى حرام و سبب ركود اقتصادى مىگردد و اخلاق نيك اقتصادى چون انفاق ، ايثار ، قرض الحسنه و . . . را به تدريج كم مىكند ، يا به كلى از ميان مىبرد . امام صادق عليه السلام در اين باره فرمود :\r\n« . . . وَ انَّما حَرَّمَ الرِّبا لِيَتَقارَضَ النَّاسُ » « 4 » \r\n. . . و خداوند ربا را حرام كرده است تا مردمان به همديگر قرض بدهند .\r\nالبتّه اگر وام گيرنده بدون قرارداد و شرط قبلى ، مقدارى زايد بر قرض به صاحب پول بدهد ، ربا و حرام محسوب نمىشود به دليل آيهء :\r\n« وَإِذَا حُيِّيتُم بِتَحِيَّةٍ فَحَيُّوا بِأَحْسَنَ مِنْهَا أَوْ رُدُّوهَا . . . » « 5 » \r\nو چون شما را به درودى خواندند به درودى بهتر از آن يا همانند آن پاسخ گوييد .\r\nد - مهلت دادن : اگر كسى با عذر موجه نتوانست بدهى خود را سر موعد پرداخت نمايد ، سزاوار است طلبكار به او مهلت دهد تا گشايشى براى وى حاصل شود .\r\n\r\n","description":"","footnote":" ( 1 ) . سلسلة الينابيع الفقهيّه ، علىاصغر مرواريد ، ج 15 ، ص 14 .  ( 2 ) . همان ، ص 3 .  ( 3 ) . بقره ( 2 ) ، آيهء 282 .  ( 4 ) . فقه القرآن ، قطب‌الدين راوندى ، ج 1 ، ص 384 .  ( 5 ) . نساء ( 4 ) ، آيهء 86 . ","page_name":" 88 ","page_number":79},
  {"content":"\r\n\r\n« وَإِن كَانَ ذُو عُسْرَةٍ فَنَظِرَةٌ إِلَى مَيْسَرَةٍ . . . » « 1 » \r\nو اگر ( وامدار ) تنگدست بود ، مهلتى بايد تا هنگام گشايش .\r\nپيامبر اسلام صلى الله عليه و آله روزى به منبر رفت و پس از حمد و ثناى الهى فرمود :\r\nاى مردم ! حاضران به غايبان برسانند كه هر كس بدهكار تنگدستى را مهلت دهد ، خداوند به مقدار مالى كه صاحب مال در پيش بدهكار دارد تا زمانى كه آن را دريافت كند ، براى هر روزش صدقه‌اى مىنويسد . « 2 » \r\nهمچنين مىفرمايد :\r\n« لَيْسَ لِمُسْلِمٍ يُعْسِرَ مُسْلِماً وَ مَنْ انْظَرَ مُعْسِراً اظَلَّهُ اللَّهُ يَوْمَ الْقِيامَةِ بِظِلِّهِ يَوْمَ لاظِلَّ الّا ظِلُّهُ » « 3 » \r\nهيچ مسلمانى حق ندارد ، مسلمانى ديگر را در فشار قرار دهد و اگر كسى وامدار تنگدستى را مهلت دهد خداوند در روز قيامت كه سايه‌اى جز سايهء او نيست ، بر وى سايه مىافكند .\r\nيادآور مىشويم كه اگر كسى بداند وامى را كه از او گرفته‌اند در راه گناه صرف كرده‌اند نبايد به آنان مهلت دهد ، چرا كه اين مورد ، استثنا شده است . « 4 » \r\n\r\n","description":"","footnote":" ( 1 ) . بقره ( 2 ) ، آيهء 280 .  ( 2 ) . وسائل الشيعه ، ج 11 ، ص 547 .  ( 3 ) . همان ، ج 11 ، ص 113 .  ( 4 ) . ر . ك : سلسلة ينابيع الفقهيه ، ( فقه الرضا ) ، ج 15 ، ص 3 و 6 . ","page_name":" 89 ","page_number":80},
  {"content":"\r\n\r\nخلاصه\r\nانفاق ، در تعديل اقتصاد اسلامى نقش زيربنايى و ارزش عبادى دارد . قرآن با تأكيد فراوان بدان امر مىكند و آن را جهاد مالى و در رديف اقامهء نماز مىشمرد .\r\nقصد قربت ، پرهيز از منّت‌گذارى و مرغوب بودن مال ، از شرايط انفاق خداپسندانه است .\r\nبه قرض الحسنه در قرآن اهميت خاصّى داده شده و آثار دنيوى و اخروى زيادى دارد و باارزش‌تر از صدقات است .\r\nبازپرداخت قرض در وقت تعيين شده ، دادن و گرفتن رسيد يا شاهد ، دورى از ربا و مهلت دادن به افراد گرفتار ، از آداب قرض الحسنه است .\r\nپرسش\r\n1 - ارزش و شرايط انفاق را بيان كنيد .\r\n2 - « استكثار » چيست و چرا ممنوع است ؟\r\n3 - اهميت قرض الحسنه را بنويسيد .\r\n4 - مهم‌ترين آداب قرض الحسنه را بيان نماييد .\r\n\r\n","description":"","footnote":"","page_name":" 90 ","page_number":81},
  {"content":"\r\n\r\n\r\nدرس يازدهم آزمندى\r\nيكى از صفات ناپسندى كه در « اخلاق اقتصادى » از آن بحث مىشود ، « آزمندى » است كه در قرآن و روايات اسلامى از آن به « حرص » ، « 1 »  « طمع » ، « 2 »  « شُحّ » ، « 3 »  و « هُلع » « 4 »  تعبير مىشود . آزمندى عبارت است از :\r\n« رغبت شديد بر چيزى همراه با فعاليت و شتاب زياد » « 5 » \r\n\r\nخاستگاه آزمندى\r\nقرآن ، منشأ حرص و آزمندى انسان را خلقت و ذات او مىداند و تصريح مىكند :\r\n« إِنَّ الْإِنسَانَ خُلِقَ هَلُوعاً » « 6 » \r\nبه يقين ، انسان ، حريص و كم طاقت آفريده شده است .\r\nدر جاى ديگر مىفرمايد :\r\n« وَإِنَّهُ لِحُبِّ الْخَيْرِ لَشَدِيدٌ » « 7 » \r\nو او ( انسان ) علاقهء شديدى به مال دارد .\r\nاز نظر قرآن ، گرچه آزمندى صفت ذاتى انسان است ، ولى هرگز منافاتى با آفرينش كامل وى ندارد و نقص فطرى او محسوب نمىشود ؛ زيرا حرص ، در مرحلهء\r\n\r\n","description":"","footnote":" ( 1 ) . نساء ( 4 ) ، آيهء 129 .  ( 2 ) . احزاب ( 33 ) ، آيهء 32 .  ( 3 ) . حشر ( 59 ) ، آيهء 9 .  ( 4 ) . معارج ( 70 ) ، آيهء 19 .  ( 5 ) . ر . ك : التحقيق فى كلمات القرآن ، حسن مصطفوى ، ج 2 ، ص 207 ؛ لغت نامهء دهخدا ، ذيل مادهء « آزمندى » .  ( 6 ) . معارج ( 70 ) ، آيهء 19 .  ( 7 ) . عاديات ( 100 ) ، آيهء 8 . ","page_name":" 91 ","page_number":82},
  {"content":"\r\n\r\nنخست ، وسيلهء كمال است و به انسان نيرو مىبخشد تا در كارها شتاب كند و از كار و كوشش باز نماند و پيوسته خود را به پيمودن مراحل عالى كمال ، تشنه‌تر بيابد . اگر اين خصلت در مسير كسب دانش به كار افتد و انسان ، حريص و عاشق علم شود ، ابزار كمال را يافته است ، ولى اگر آدمى آن را در مسير امور مادّى و شرّ و مال و دنيا به كار گيرد ، مايهء نگون‌بختى اوست . اين صفت مانند قدرتى است كه خداوند در نيروى اتم قرار داده است . اگر اين نيرو براى تأمين نيازهاى صنعتى و اقتصادى ، به خدمت بشر درآيد ، به طور حتم مفيد و سودمند خواهد بود ، ولى هرگاه از آن در راه ساختن بمب‌هاى ويرانگر و . . . استفاده شود ، مايهء شرّ و فساد مىگردد و امنيّت جهانى را به مخاطره مىافكند . « 1 » \r\n\r\nنكوهش آزمندى\r\nبنابر آنچه گفتيم ، حرص هنگامى مذموم است كه با آن هدف مادّى تعقيب شود و صفات ناپسندى چون بُخل و . . . را پديد آورد . از اين‌رو ، در متون دينى در بيشتر موارد ، مال ، دنيا و . . . موضوع حرص قرار گرفته است . قرآن در اين باره بصراحت نظر مىدهد و « وليدبن مغيره » را به عنوان مصداق عينى انسان حريص ، معرفى مىكند .\r\nاو يكى از ثروتمندان طمع‌ورز و از مخالفان سرسخت پيامبر اكرم صلى الله عليه و آله بود كه حرص در مال و ثروت دنيا و افزون‌طلبى در فرزند ، وى را از شرافت اسلام آوردن محروم ساخت .\r\n« ذَرْنِي وَمَنْ خَلَقْتُ وَحِيداً * وَجَعَلْتُ لَهُ مَالًا مَمْدُوداً * وَبَنِينَ شُهُوداً * وَمَهَّدتُّ لَهُ تَمْهِيداً * ثُمَّ يَطْمَعُ أَنْ أَزِيدَ * كَلّا انَّهُ كانَ لِاياتِنا عَنيداً » « 2 » \r\n( كيفر ) او را كه تنها آفريده‌ام ، به من واگذار [ همو كه 
  ] به او مال و ثروت فراوان داده‌ام ، پسران حاضر به خدمت ، نصيب او كرده‌ام ، اقتدار و مكنت به او داده‌ام ، اما باز هم از من طمع افزونى و زيادتى دارد ، هرگز [ به نعمت او نمىافزايم 
  ] ، زيرا كه با آيات ما دشمنى مىورزيد .\r\n\r\n","description":"","footnote":" ( 1 ) . تفسير نمونه ، ج 25 ، ص 28 - 29 .  ( 2 ) . مدثّر ( 74 ) ، آيات 11 - 16 . ","page_name":" 92 ","page_number":83},
  {"content":"\r\n\r\nحضرت على عليه السلام فرمود :\r\n« مَنْ جُمِعَ لَهُ مَعَ الْحِرْصِ عَلَى الدُّنْيا الْبُخْلُ بِها فَقَدْ اسْتَمْسَكَ بِعَمُودَىِ اللُّؤْمِ » « 1 » \r\nكسى كه همراه با حرص بر ذخاير دنيا بخل ورزد ، به دو پايهء پستى چنگ زده است .\r\nكلمهء « شُحّ » كه در مواردى از قرآن و حديث به كار رفته نيز مؤيّد اين معناست ؛ زيرا « شُحّ » بُخل توأم با حرص و وَلَعْ است « 2 »  و مفهومى جز اين ندارد كه حرص و بخل ، ناپسند و نكوهيده است .\r\nامام صادق عليه السلام هنگام طواف خانهء خدا ، پيوسته مىگفت :\r\n« اللَّهُمَّ قِ شُحَّ نَفْسى »\r\nخدايا ! مرا از بخل نفسم نگه دار .\r\nيكى از ياران امام عرض كرد : فدايت شوم ! امشب جز اين ، دعاى ديگرى از شما نشنيدم ! حضرت فرمود :\r\nچه چيز از بخل و حرص نفس مهم‌تر است ! در حالى كه خداوند فرموده است :\r\n« وَ مَنْ يُوقَ شُحَّ نَفْسِهِ فَاولئِكَ هُمُ الْمُفْلِحُونَ » « 3 » \r\nو هر كس كه از بخل نفسش در امان باشد ، همانا رستگارانند .\r\n\r\nعوامل حرص و آزمندى\r\nالف - دنياطلبى\r\nدقت در متون اسلامى نشان مىدهد كه توجه فراوان به دنيا و دل بستن به زرق و برق آن ، انسان را حريص‌تر و به ثروت اندوزى تشنه‌تر مىكند . امام صادق عليه السلام در اين باره مىفرمايد :\r\n« مَثَلُ الدُّنيا كَمَثَلِ ماءِ الْبَحْرِ كُلَّما شَرُبَ مِنْهُ الْعَطْشانُ ازْدادَ عَطَشاً حَتّى يَقْتُلَهُ » « 4 » \r\nدنيا چون آب درياست . تشنه ، هر چه از آن [ بيشتر 
  ] بياشامد ، بر تشنگىاش افزوده مىشود تا\r\n\r\n","description":"","footnote":" ( 1 ) . غررالحكم ، ص 261 .  ( 2 ) . التحقيق فى كلمات القرآن ، ج 6 ، ص 20 .  ( 3 ) . نورالثقلين ، ج 5 ، ص 346 ؛ حشر ( 59 ) ، آيهء 9 .  ( 4 ) . اصول كافى ، ج 2 ، ص 136 . ","page_name":" 93 ","page_number":84},
  {"content":"\r\n\r\nاو را به هلاكت مىرساند .\r\nحضرت على عليه السلام در نامه‌اى خطاب به معاويه ، اين‌گونه نوشت :\r\n« امَّا بَعْدُ فَانَّ الدُّنْيا مَشْغَلَةٌ عَنْ غَيْرِها وَ لَمْ يُصِبْ صاحِبُها مِنْها شَيْئاً الّا فَتَحَتْ لَهُ حِرْصاً عَلَيْها وَ لَهَجاً بِها » « 1 » \r\nدنيا آدمى را به خود مشغول مىكند و از غير خود بيگانه مىسازد . دنياپرست به چيزى از دنيا نمىرسد ، مگر اين كه درى از حرص و طمع و شيفتگى بيشتر ، به رويش باز مىشود .\r\nب - آرزوهاى طولانى\r\nتلقين به نفس ، بتدريج به عمل مىانجامد . كسى كه به آرزوهاى طولانى گرفتار آيد ، به آزمندى و حرص شديد و همه جانبه مىافتد . امام كاظم عليه السلام فرمود :\r\n« لاتُحَدِّثُوا انْفُسَكُمْ بِفَقْرٍ وَ لابِطُولِ عُمْرٍ فَانَّهُ مَنْ حَدَّثَ نَفْسَهُ بِالْفَقْرِ بَخِلَ وَ مَنْ حَدَّثَها بِطُولِ الْعُمْرِ يَحْرِصُ » « 2 » \r\nدربارهء فقر و طول عمر با خود سخن مگوييد ؛ زيرا كسى كه در مورد فقر با خود حديث نفس كند ، [ هنگام انفال مال 
  ] ، بُخل مىورزد و كسى كه در مورد طول عمر با خود حديث نفس كند ، حريص و آزمند مىگردد .\r\n\r\nپيامدهاى آزمندى\r\nحرص شديد به مظاهر دنيا و ثروت اندوزى ، آثارى منفى دارد كه در زير به برخى از آنها اشاره مىشود :\r\nالف - ذلّت و خوارى : آزمندى ، آزادى را از آدمى مىستاند و زبانش را در اعتراض به ثروتمندان « مترف » و « متكاثر » كوتاه مىكند و خواسته يا ناخواسته ، او را اسير و طفيلى ديگران مىسازد ؛ زيرا آن كه حلقهء طمع بر گردن آويزد ، بندهء حلقه به گوش مالداران مىشود و در نظرها بىارزش مىگردد . حضرت على عليه السلام مىفرمايد :\r\n\r\n","description":"","footnote":" ( 1 ) . نهج البلاغه ، صبحى صالح ، ص 41 ، نامهء 49 .  ( 2 ) . تحف العقول ، ص 302 . ","page_name":" 94 ","page_number":85},
  {"content":"\r\n\r\nالطَّمَعُ رِقٌّ مُؤَبَّدٌ » « 1 » \r\nآزمندى ، بردگى دائمى است .\r\nو نيز مىفرمايد :\r\n« ازْرى بِنَفْسِهِ مَنِ اسْتَشْعَرَ الطَّمَعَ » « 2 » \r\nهر كس طمع را شعار خود قرار دهد ، خويشتن را ذليل و خوار ساخته است .\r\nصاحبان طمع ، همواره در ركاب ارباب جاه و دولت مىروند و در برابرشان دست بر سينه مىنهند تا از مال و مكنت آنان بهره‌اى برگيرند ، غافل از اين كه با اين عمل ، خود را ذليل و فرومايه مىسازند . « بسان آن دو كودكى كه در راهى مىرفتند و نانى در انبان داشتند ، يكى از آنها قدرى عسل بر روى نان داشت ، آن ديگرى از وى عسل خواست ، او گفت : سگ من شو تا به تو عسل دهم . او پذيرفت . صاحب عسل رشته‌اى به دهان او داد تا به دندان گرفت و از عقب او مىدويد و صداى سگ در مىآورد . اگر آن كودك به نان خود ساختى سگ او نگرديدى » . « 3 » \r\nحضرت امام باقر عليه السلام فرموده است :\r\n« بد بنده‌اى است ، بنده‌اى كه او را طمعى است كه به هر خانه مىكشدش و بد بنده‌اى است ، بنده‌اى كه خواهشى دارد كه او را ذليل مىگرداند » . « 4 » \r\nب - آشفتگى : طمع بسيار ، عقل و مشاعر آدمى را تحت تأثير قرار مىدهد و متانت او را از بين مىبرد . پيامبر گرامى اسلام صلى الله عليه و آله فرمود :\r\nاز اين كه طمع را شيوهء زندگى خود قرار دهيد ، بپرهيزيد ؛ زيرا حرص شديد ، قلب را آشفته مىسازد و محبت دنيا بر آن مُهر قساوت مىزند ، عشق به دنيا كليد و سرچشمهء هر گناه است و سبب محو و نابودى اعمال نيك مىگردد . « 5 » \r\n\r\n","description":"","footnote":" ( 1 ) . نهج البلاغه ، فيض الاسلام ، حكمت 171 ، ص 1170 .  ( 2 ) . همان ، حكمت 2 ، ص 1088 .  ( 3 ) . معراج السعاده ، احمد نراقى ، ص 286 .  ( 4 ) . همان .  ( 5 ) . سفينة البحار ، شيخ عباس قمى ، ج 2 ، ص 93 . ","page_name":" 95 ","page_number":86},
  {"content":"\r\n\r\nحضرت على عليه السلام فرموده است :\r\n« اكْثَرُ مَصارِعِ الْعُقُولِ تَحْتَ بُرُوقِ الْمَطامِعِ » « 1 » \r\nبيشترين قربانگاه عقل‌ها در پرتو طمع‌هاست .\r\nج - سلب توفيق : حرص و آزمندى سبب مىشود تا ثروتمند بيش از آن كه به مسائل معنوى و بندگى پروردگار بينديشد ، به نگهدارى و انبوه سازى ثروت بپردازد ، در نتيجه از انجام امور خيريه عبادت - بويژه عباداتى كه نياز به صرف مال دارد - صِلهء رحم و مانند آن باز ماند . اميرمؤمنان در جمله‌اى حكيمانه مىفرمايد :\r\nتنها كسى مىتواند فرمان خدا را برپا دارد كه سازش نكند و همرنگ مردم نباشد و از طمع‌ورزى دورى گزيند . « 2 » \r\n\r\n","description":"","footnote":" ( 1 ) . نهج البلاغه ، فيض الاسلام ، حكمت 219 .  ( 2 ) . همان ، حكمت 110 . ","page_name":" 96 ","page_number":87},
  {"content":"\r\n\r\nخلاصه\r\nحرص بر مال اندوزى از صفات ناپسند است كه قرآن با تعبيرات مختلف ، حقيقت و راز آن را روشن مىسازد و يكى از ثروتمندان دوران جاهليت را به عنوان نمونهء بارزِ انسان حريص معرفى مىكند كه با وجود اموال و اولاد بسيار باز هم بر افزايش آنها طمع مىورزيد .\r\nآزمندى ، عامل فطرى دارد . همچنين ، فريفته شدن به زرق و برق دنيا و تظاهر به طول عمر و آرزوهاى دور و دراز از ديگر عوامل مهمّ آن محسوب مىشود .\r\nنكوهيده بودن آزمندى ، منافاتى با فطرى بودن و آفرينش هدفدار انسان ندارد ؛ زيرا حرص با توجه به اهداف نادرست ، نكوهش شده است و گرنه حرص ، در اصل ، مايهء تحرك و تكامل است .\r\nطمع فراوان ، آزادى انديشه و عمل را از آدمى مىگيرد و او را به بردگى مىكشد و دل و عقل او را از كار مىاندازد و مانع بيان و اجراى اوامر و نواهى خدا مىشود .\r\nهمين طور عقل و مشاعر آزمند را تحت الشعاع قرار مىدهد و متانت او را سلب مىكند و مانع از عبادت و كارهاى خير مىگردد .\r\nپرسش\r\n1 - قرآن حرص و آزمندى انسان را چگونه معرفى مىكند ؟\r\n2 - عوامل حرص و آزمندى مذموم چيست ؟\r\n3 - چرا حرص شديد ، نقصى در خلقت انسان محسوب نمىشود ؟\r\n4 - طمع چه آثار نابهنجارى دارد ؟\r\n\r\n","description":"","footnote":"","page_name":" 97 ","page_number":88},
  {"content":"\r\n\r\n\r\nدرس دوازدهم راه‌هاى مصرف ثروت\r\nقرآن ، چنان كه براى كسب معاش ، رهنمودهايى دارد ، براى مصرف مال نيز دستورهايى صادر كرده و خطوط كلّى آن را روشن ساخته است . قرآن كريم نخست به يك اصل كلّى اشاره مىكند و آن « حلال » و « طيّب » بودن كالاها و خدمات مصرفى است . مصرف مال با اين دو شرط مجاز شناخته شده و مصرف آنچه حلال و پاك نباشد ، ممنوع است :\r\n« يَا أَيُّهَا النَّاسُ كُلُوا مِمَّا فِي الْأَرْضِ حَلَالًا طَيِّباً وَلَا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبِينٌ » « 1 » \r\nاى مردم ! از چيزهاى حلال و پاكيزه كه در زمين است بخوريد و از گام‌هاى شيطان پيروى نكنيد كه دشمن آشكار شماست .\r\n\r\nتحليل آيه\r\n« كُلُوا » در اين آيه ، كنايه از انواع تصرّفات است . « حلال » نيز به معناى آزادى در فعل و نداشتن ممنوعيّت شرعى و « طيّب » به معناى دلچسب و طبع پسند بودن هر چيزى است كه با طبع بشر موافق باشد و مزاج آدمى از آن متنفّر نباشد . بنابراين ، آيهء مزبور چند پيام مهم دارد :\r\nاوّل - هر چيزى كه حلال و طيّب است ، خوردن و ديگر تصرفات آن جايز است ، مگر چيزهايى كه با دليل خاصّى استثنا شده باشد . اين قاعدهء عمومى به « اصل حلّيت\r\n\r\n","description":"","footnote":" ( 1 ) . بقره ( 2 ) ، آيهء 168 . ","page_name":" 98 ","page_number":89},
  {"content":"\r\n\r\nعمومى » يا « اباحهء عام » معروف است .\r\nدوم - هنگام استفاده از مواهب الهى و تصرف در خوردنىها و . . . ، نبايد از شيطان تبعيت كرد و دست به اسراف و تبذير زد .\r\nسوم - خوددارى و امتناع از مصرف چيزى كه دليل شرعى بر منع آن وجود ندارد ، حرام است ؛ يعنى نبايد پديده‌هايى را كه خداوند مصرف آنها را حلال كرده ، بر خود حرام نمود و از نعمت‌هاى خداوند محروم شد . « 1 »  زيرا چنان كه تصرف در مواهب الهى ، منوط به اذن خداست ، خوددارى از تصرف در آنها نيز موقوف به دستور اوست و نمىتوان چيزى را كه خدا حلال كرده ، خودسرانه حرام ساخت .\r\n« يَاأَيُّهَا الَّذِينَ آمَنُوا لَا تُحَرِّمُوا طَيِّبَاتِ مَا أَحَلَّ اللّهُ لَكُمْ وَلَا تَعْتَدُوا إِنَّ اللّهَ لَا يُحِبُّ الْمُعْتَدِينَ » « 2 » \r\nاى كسانى كه ايمان آورده‌ايد ! پاكيزه‌هايى را كه خداوند براى شما حلال كرده است ، بر خود حرام نكنيد و از حدّ ، تجاوز نكنيد . خداوند ، متجاوزان را دوست ندارد .\r\nپس از اين اصل كلى ، راه‌هاى مصرف ثروت را در دو بعد شخصى و اجتماعى ، در آيات و روايات ، جستجو مىكنيم :\r\n\r\nالف - هزينه‌هاى شخصى\r\nعمده‌ترين مورد مصرف مال ، برآوردن نيازهاى شخصى و ادارهء زندگى است .\r\nمهم‌ترين نيازهاى آدمى عبارتند از :\r\n1 - خوراك : غذا از حياتىترين نيازهاى انسان است . بخش اعظم عُمر جامعه‌هاى بشرى ، صرف تهيّه غذا مىشود . از اين‌رو ، در مصرف آن بايد به حدّ « كفاف » و متوسّط بسنده كرد و از زياده‌روى دورى گزيد ، چنان كه در قرآن مجيد آمده است :\r\n\r\n","description":"","footnote":" ( 1 ) . ر . ك : ترجمهء الميزان ، ج 1 ، ص 633 - 634 ؛ زبدة البيان فى احكام القرآن ، مقدس اردبيلى ، ص 363 - 365 ؛ الكاشف ، ج 1 ، ص 258 .  ( 2 ) . مائده ( 5 ) ، آيهء 87 . ","page_name":" 99 ","page_number":90},
  {"content":"\r\n\r\n« كُلُوا وَاشْرَبُوا وَلَا تُسْرِفُوا » « 1 » \r\nبخوريد و بياشاميد و زياده‌روى نكنيد !\r\nپيامبر اسلام صلى الله عليه و آله فرموده است :\r\n« ايَّاكُمْ وَ فُضُولَ المَطْعَمِ فَانَّهُ يَسُمُّ القَلْبَ بِالْقَسْوَةِ و يُبْطِىءُ بِالْجَوارِحِ عَنِ الطَّاعَةِ وَ يُصِمُّ الْهِمَمَ عَنْ سِماعِ المَوْعِظَةِ » « 2 » \r\nاز پرخورى بپرهيزيد كه دل را با قساوت مسموم مىكند و اعضاى بدن را در طاعت كُند مىسازد و گوش را در شنيدن موعظه ، سنگين مىكند .\r\nحضرت على عليه السلام مىفرمايد :\r\n« قِلَّةُ الاكْلِ مِنَ العِفافِ وَ كَثْرَتُهُ مِنَ الاسْرافِ » « 3 » \r\nكم‌خورى ، نوعى « عفاف » و پرخورى گونه‌اى از « اسراف » است .\r\n2 - پوشاك : لباس از ديگر ضروريات زندگى است كه مطابق با نياز فطرى و عقلى انسان است و خداوند موادّ آن را در اختيار بشر قرار داده و راه تهيه‌اش را نيز به وى آموخته است :\r\n« يَا بَنِي آدَمَ قَدْ أَنزَلْنَا عَلَيْكُمْ لِبَاساً يُوَارِي سَوْءَاتِكُمْ وَرِيشاً » « 4 » \r\nاى فرزندان آدم ! براى شما جامه‌اى فرو فرستاديم تا اعضاى بدنتان را بپوشاند و مايهء زينت گردد .\r\nخداوند در اين آيه ، بشر را به دو نوع پوشش هدايت مىكند : يكى پوشش واجب و ضرورى ؛ يعنى جامه‌اى كه نبودنش مايهء رسوايى است و ديگر جامهء غيرضرورى ؛ يعنى پوششى كه نبودنش زشت نيست ، ولى بودنش مايهء جمال و زيبايى است . در\r\n\r\n","description":"","footnote":" ( 1 ) . اعراف ( 7 ) ، آيهء 31 .  ( 2 ) . بحارالانوار ، ج 77 ، ص 182 . در قرائت ديگر ، ممكن است « يَسِمُ » خوانده شود از مادّهء « و سَمْ » به معناى داغ نهادن و علامت گذاشتن .  ( 3 ) . مستدرك الوسائل ، ج 16 ، ص 213 .  ( 4 ) . اعراف ( 7 ) ، آيهء 26 . ","page_name":" 100 ","page_number":91},
  {"content":"\r\n\r\nضمن ، آيه دلالت دارد كه استفاده از نوع دوم لباس نيز مباح است . « 1 » \r\nقرآن مجيد ، اعراض از زينت و خودآرايى را نكوهش كرده ، مىفرمايد :\r\n« قُلْ مَنْ حَرَّمَ زِينَةَ اللّهِ الَّتِي أَخْرَجَ لِعِبَادِهِ . . . » « 2 » \r\nبگو : چه كسى زينت خدا را كه براى بندگانش پديد آورده ، حرام كرده است ؟\r\nتهيّهء لباس بايد در حدّ اعتدال ، بر مبناى مكتب اسلام و طرح‌هاى مقبول آن ، مناسب با وضع مالى مسلمانان و مطابق با شخصيت آنان باشد .\r\n« سفيان ثورى » « 3 »  روزى در مسجدالحرام قدم مىزد . امام صادق عليه السلام را ديد كه لباس‌هاى زيبا و گرانبها پوشيده است . گفت : به خدا سوگند مىروم و از اين عمل او انتقاد مىكنم . سپس نزديك آمد و گفت : اى پسر پيامبر ! به خدا سوگند ، رسول خدا صلى الله عليه و آله و علىبن ابىطالب عليه السلام و هيچ يك از پدرانت از اين لباس‌ها نمىپوشيدند .\r\nحضرت فرمود : پيامبر خدا صلى الله عليه و آله در روزگارى تنگ زندگى مىكرد و به مقتضاى فقر و تنگدستىاش رفتار مىنمود و پس از او روزگار به وسعت گراييد و سزاوارترين مردم در استفاده از نعمت‌ها ، ابرار و نيكانند . « 4 » \r\n3 - مسكن : مسكن از نيازهاى اوّليّهء آدميان است ، بگونه‌اى كه بدون خانهء مناسب ، تداوم حيات ممكن نيست . ساخت ، تعمير و نگهدارى خانهء مسكونى ، از جمله راه‌هاى مشروع مصرف ثروت است و كوشش فراگير براى تهيّهء خانه مناسب ، عبادت محسوب مىشود ، به شرط اين كه خانه ، خلاف شأن و خارج از حدّ اعتدال\r\n\r\n","description":"","footnote":" ( 1 ) . با استفاده از ترجمهء الميزان ، ج 8 ، ص 86 .  ( 2 ) . اعراف ( 7 ) ، آيهء 32 .  ( 3 ) . « سفيان‌بن سعيدبن مسروق ثورى » در سال 97 هجرى در كوفه متولد و بزرگ شد و چون منصور دوانقى او رامجبور به پذيرش سند قضاوت كرد ، براى رهايى از آن ، كوفه را به سوى مكه و مدينه ترك گفت و در سال 161 هجرى در بصره وفات كرد . كتاب « جامع الكبير » و « جامع الصّغير » در حديث و كتاب « الفرائض » در فقه از او به جاى مانده است .  ( 4 ) . فروع الكافى ، ج 6 ، ص 442 ؛ ترجمه الميزان ، ج 8 ، ص 115 ؛ الاعلام ، ج 3 ، ص 158 . ","page_name":" 101 ","page_number":92},
  {"content":"\r\n\r\nو مستلزم غصب حقوق ديگران نباشد .\r\nپيامبر اسلام صلى الله عليه و آله فرمود :\r\n« انَّ لِكُلِّ بِناءٍ يُبْنى وَ بالٌ عَلى صاحِبِهِ يَوْمَ القِيامَةِ الّا ما لابُدَّ مِنْهُ » « 1 » \r\nهر خانه‌اى كه ساخته مىشود ، در قيامت بارى است بر دوش صاحبش ، مگر مقدار ضرورى آن\r\n4 - مركب : مركب ، چه در شكل طبيعى و چه در شكل صنعتى ، در هر زمان از وسائل لازم و ضرورى محسوب مىشود . گرچه هزينه كردن مبلغى براى وسيلهء رفت و آمد يا حمل و نقل شخصى مباح است ، ولى بايد دور از اسراف و با رعايت حال اشخاص باشد . امام صادق عليه السلام خطاب به « ابان‌بن تَغلب » فرمود :\r\nآيا مىپندارى خدا كسى را در مالى كه به او داده امين مىكند كه اسبى به ده هزار درهم بخرد يا اين كه اسبى به ارزش بيست درهم براى او كافى است و از طرف ديگر بفرمايد : اسراف نكنيد ، چون خدا مُسرفان را دوست نمىدارد [ ؟ 
  ] . « 2 » \r\nامام عليه السلام با اين مثال عينى و عملى ، معيارى در مصارف شخصى تعيين نمود و آن نبودن اسراف در كيفيّت است ؛ كسى كه يك وسيلهء سوارى معمول و در حدّ متوسط برايش كافى است نبايد وسيله‌اى با كيفيت بالا تهيه كند ؛ چرا كه بالاتر از حدّ اعتدال اسراف و تخلف از الگوى مصرف است . همان‌گونه كه كمتر از حدّ اعتدال « اقتار » و ستم بر خويشتن است . يكى از اصحاب امام صادق عليه السلام پرسيد « اقتار » و خسيس بودن چيست ؟ فرمود : « اقتار آن است كه انسان با قدرت بر تحصيل غذاى گوارا ، به نان و نمك بسنده كند . عرض كرد : پس اقتصاد و ميانه‌روى چه معنايى دارد ؟ فرمود :\r\nاقتصاد و اعتدال آن است كه انسان همه رقم غذا از قبيل نان ، گوشت ، شير ، سركه و روغن بخورد ، ولى در هر وعده يك رقم » . « 3 » \r\nراه‌هاى مصرف مال و مصارف صحيح و مشروع ثروت ، به موارد ياد شده اختصاص ندارد . هزينهء ازدواج ، مخارج خانواده ، هزينهء تحصيل و مخارج مسافرت‌هاى\r\n\r\n","description":"","footnote":" ( 1 ) . مجمع البيان ، ج 7 ، ص 198 .  ( 2 ) . تفسير عيّاشى ، ج 3 ، ص 13 .  ( 3 ) . ترجمهء الميزان ، ج 8 ، ص 117 . ","page_name":" 102 ","page_number":93},
  {"content":"\r\n\r\nعلمى ، زيارتى ، سياحتى و . . . ، از جملهء آنهاست كه به جهت رعايت اختصار از توضيح آنها صرف‌نظر مىشود .\r\n\r\nب - مصارف اجتماعى\r\nاز نظر اسلام ، ثروت‌هاى شخصى نبايد فقط صرف هزينهء زندگى فردى اشخاص گردد . هر كس بايد بخشى از دارايى خود را در راه خدا و براى پيشبرد اهداف دينى و آسايش مسلمانان و خدمات اجتماعى به كار گيرد . برخى از اين اهداف ، عبارتند از :\r\n1 - ساخت و تجهيز مراكز بهداشتى و درمانى .\r\n2 - تدارك جبهه ، تقويت بنيهء دفاعى كشور و حمايت مالى از مجاهدان اسلام .\r\n3 - كمك به هزينهء ازدواج جوانان و سامان بخشيدن به زندگى نوبنياد آنان .\r\n4 - تقويت بنيهء علمى و تحقيقاتى كشور و برآوردن نيازهاى علمى جامعه از راه ساختن مراكز فرهنگى ، چاپ و نشر آثار دانش پژوهان و . . .\r\n5 - حفظ و ترميم مساجد و بارگاه امامان معصوم عليه السلام و علماى بزرگ دينى و امور مربوط به احياى نام و مرام آنان و مواردى از اين دست .\r\n\r\n","description":"","footnote":"","page_name":" 103 ","page_number":94},
  {"content":"\r\n\r\nخلاصه\r\nاصلى كّلى حاكم بر نظام مصرف در اسلام ، حلال و پاكيزه بودن مال است و كسى حق ندارد اشتباه حرام و مخالف طبع را مورد استفاده قرار دهد ، همچنين حق ندارد آنچه را كه حلال و طيب است بر خود حرام و ممنوع كند و خود يا ديگران را از مواهب الهى محروم سازد . چنين كارى ، علاوه بر اين كه خلاف فطرت و عقل سليم است ، در منابع اسلامى نيز مورد نهى قرار گرفته است .\r\nتهيه ضروريات شخصى زندگى همانند موادغذايى ، لباس و . . . ، نخستين راه صرف مال است ، با اين شرط كه خارج از حدّ اعتدال و اقتضاى زمان نبوده ، مناسب با وضع مالى و شخصيّت افراد باشد . همچنين تدارك مسكن و مركب از مصارف مجاز و مشروع ثروت است .\r\nارائه خدمات بهداشتى ، حفظ و احياى امور دينى ، تقويت بنيهء علمى و نظامى و . . . ، از جمله راه‌هاى صحيح مصرف مال در بعد اجتماعى آن است .\r\nپرسش\r\n1 - اصول كلّى سياست مصرف را توضيح دهيد .\r\n2 - موارد مصرف مجاز كدامند ؟\r\n3 - نظر قرآن در مورد تهيهء لباس و مركب چيست ؟\r\n4 - نمونه‌هايى از مصارف اجتماعى را بيان كنيد .\r\n\r\n","description":"","footnote":"","page_name":" 104 ","page_number":95},
  {"content":"\r\n\r\n\r\nدرس سيزدهم غناى نفس\r\nقرآن كريم به آزادى معنوى انسان ارج مىنهد و پيروان خود را توصيه مىكند كه سيادت و عزّت نفس خود را حفظ كنند ، اسير مال و ثروت نشوند ، بندهء غير خدا نگردند و به دنيا وابسته نباشند تا روح بلندشان از مسير تكامل باز نماند .\r\nبرخى با اين كه در ظاهر از ثروت اندوزى ، دورى مىجويند ، ولى به علّت « ضعف نفس » به مال اندكِ خود وابسته مىشوند و با از دست رفتن آن جزع و بىتابى مىكنند و ضعف درونى خود را آشكار مىسازند ، اما داشتن ثروت بسيار و اشتغال به كسب مال و تجارت ، مؤمنان را وابسته نمىكند . آنان همچنين از دست رفتن مال را نوعى امتحان الهى و از جانب خدا مىدانند :\r\n« رِجَالٌ لَّا تُلْهِيهِمْ تِجَارَةٌ وَلَا بَيْعٌ عَن ذِكْرِ اللَّهِ » « 1 » \r\nمردانى كه هيچ تجارت و داد و ستدى از ياد خدا بازشان نمىدارد .\r\nمؤمنان با وجود فقر و نداشتن مال ، از خدا دور نمىشوند ، نياز خود را به افراد مختلف باز نمىگويند و تن به ذلّت خويش نمىدهند . قرآن ، « اهل صفّه » را نمونه‌اى از مردان الهى معرفى مىكند . آنان با وجود فقر مالى و محروميت از امكانات زندگى در اوج غناى نفس مىزيستند ، سنگ و طلا در نظرشان يكسان مىنمود و شمشير همواره در دستشان بود . هدف قرآن از بيان اين نمونه آن است كه ديگر مستمندان آزاد انديش ، آنان را الگوى خود قرار دهند :\r\n\r\n","description":"","footnote":" ( 1 ) . نور ( 24 ) ، آيهء 37 . ","page_name":" 105 ","page_number":96},
  {"content":"\r\n\r\n« لِلْفُقَرَاءِ الَّذِينَ أُحْصِرُوا فِي سَبِيلِ اللّهِ لَا يَسْتَطِيعُونَ ضَرْباً فِي الْأَرْضِ يَحْسَبُهُمُ الْجَاهِلُ أَغْنِيَاءَ مِنَ التَّعَفُّفِ تَعْرِفُهُم بِسِيَماهُمْ لَا يَسْأَلُونَ النَّاسَ إِلْحَافاً . . . » « 1 » \r\n( اين صدقات ) از آن فقرايى است كه در راه خدا محصور شده‌اند ، نمىتوانند براى كسب و كار در زمين سفر كنند . هر كه حال ايشان را نداند ، از عفت زيادى كه دارند ، مىپندارد كه از توانگرانند . آنان را از سيمايشان مىشناسى . از مردم به اصرار چيزى نمىخواهند .\r\nانسان محروم ، اگر آزادانديش و با خدا باشد ، با وجود غناى نفس در رديف اغنيا شمرده مىشود ، چنان كه افراد ثروتمند نيز بر اثر حرص و آرزوى بسيار در صف فُقرا قرار مىگيرند .\r\nپيامبر اكرم صلى الله عليه و آله مىفرمايد :\r\n« لَيْسَ الْغِنى عَنْ كَثْرَةِ الْعَرْضِ وَلكِنَّ الْغِنى غِنىَ النَّفْسِ » « 2 » \r\nغنا و توانگرى با مال بسيار نيست ، بلكه با غنى بودن نفس آدمى است .\r\nو نيز فرموده است :\r\n« الْغِنى فِى الْقَلْبِ وَالْفَقْرُ فِى الْقَلْبِ » « 3 » \r\nغنا و بىنيازى و همچنين فقر و نيازمندى در دل نهفته است [ و به زيادى و كمى مال نيست 
  ] .\r\nحضرت على عليه السلام مىفرمايد :\r\n« اشْرَفُ الْغِنى تَرْكُ المُنى » « 4 » \r\nترك آرزوهاى طولانى ، بهترين توانگرى است .\r\nغنى به كسى مىگويند كه به ديگران محتاج نباشد . آن كس كه اسير طمع گشته ، همواره نيازمند ديگران است . امام صادق عليه السلام فرمود :\r\n« اغْنَى الْغِنى مَنْ لَمْ يَكُنْ لِلْحِرْصِ اسيراً » « 5 » \r\n\r\n","description":"","footnote":" ( 1 ) . بقره ( 2 ) ، آيهء 273 .  ( 2 ) . تحف العقول ، ص 46 .  ( 3 ) . بحارالانوار ، ج 72 ، ص 68 .  ( 4 ) . كافى ، ج 8 ، ص 23 ؛ نهج البلاغه ، فيض الاسلام ، حكمت 33 .  ( 5 ) . اصول كافى ، ج 2 ، ص 316 . ","page_name":" 106 ","page_number":97},
  {"content":"\r\n\r\nاز همه غنىتر كسى است كه اسير حرص نباشد .\r\n\r\nراه‌هاى كسب غناى نفس\r\nالف - تسليم شدن به تقسيم روزى\r\nروزىِ هر كس براساسِ حكمت الهى و در عالم تكوين ، تقسيم و تعيين شده است :\r\n« نَحْنُ قَسَمْنَا بَيْنَهُم مَعِيشَتَهُمْ فِي الْحَيَاةِ الدُّنْيَا . . . » « 1 » \r\nما روزى مردمان را در زندگى دنيا ميانشان تقسيم مىكنيم .\r\nامام صادق عليه السلام فرمود :\r\n« . . . وَاللَّهُ عَزَّوَجَلَّ يُنْزِلُ الرِّزْقَ عَلى قَدْرِ الْمُؤنَةِ » « 2 » \r\nخداوند متعال ، روزى هر كس را به اندازهء مخارج و نيازهاى او نازل مىكند .\r\nهر كس به حقّ خود راضى شود و معاش مطلوب خود را به دست آورد و از حدّ ، تجاوز نكند ، هيچ‌گاه به فقر درونى گرفتار نمىآيد ، خود را نادار و ديگران را صاحب ثروت نمىداند و عزّت نفس خود را حفظ مىكند . البته غناى نفس و ايمان به تقدير روزى ، بدين معنا نيست كه آدمى در پى كارى نرود و تن‌پرورى و سستى نمايد ، بلكه بدين معناست كه هر چه بر اثر كوشش به دست مىآورد ، چه كم و چه زياد ، آن را از جانب خدا و براساس تقسيم ارزاق الهى بداند و بدان راضى و قانع باشد .\r\nب - مقايسهء دنيا و آخرت\r\nانسان براى رسيدن به عزت نفس بايد به بىارزشى و ناپايدارى دنيا در برابر جاودانگى آخرت توجّه كند و آن دو را با هم بسنجد . اين مقايسه مىتواند آرامش روحى را تثبيت كند و افسردگى ناشى از نرسيدن به ثروت كلان را از بين ببرد و تقوا را جايگزين ثروت غيرمجاز كند و آدمى را از بحران روانى برهاند .\r\nقرآن كريم مىفرمايد :\r\n\r\n","description":"","footnote":" ( 1 ) . زخرف ( 43 ) ، آيهء 22 .  ( 2 ) . بحارالانوار ، ج 72 ، ص 204 و 208 . ","page_name":" 107 ","page_number":98},
  {"content":"\r\n\r\n« . . . قُلْ مَتَاعُ الدُّنْيَا قَلِيلٌ وَالآخِرَةُ خَيْرٌ لِمَنِ اتَّقَى وَلَا تُظْلَمُونَ فَتِيلًا » « 1 » \r\nبگو : متاع اين جهان اندك است و آخرت از آن كسى است كه تقوا پيشه كند ، و به شما به اندازهء رشتهء هستهء خرما ستم نمىشود .\r\nامام باقر عليه السلام خطاب به « جابر » فرمود :\r\nبدان كه اهل تقوا ، اغنياى واقعى هستند . اندكى از مال دنيا بىنيازشان مىسازد و هزينهء آنان كم است . اگر عمل نيكى را فراموش كنى ، به يادت مىاندازند و اگر به كار خير اقدام كنى ، به يارىات مىشتابند ، به تمايلات و لذّت‌هاى نفسانىشان بىاعتنا و در اطاعت پروردگارشان پيشگامند . « 2 » \r\nج - علم و حكمت\r\nهرگاه آدمى به مطالعهء آفاتى و انفسى بپردازد و دلش به نور علم روشن شود ، بىارزشى دنيا را باور مىكند ، لذّت علم را بر جمع مال ترجيح مىدهد ، براى از دست دادن دنيا اندوهگين نمىگردد ، دانش اندك را ارزشمندتر از ثروت كلان مىبيند و بدين وسيله به چشمه‌سار غناى نفس راه مىيابد . خداوند مىفرمايد :\r\n« . . . وَمَن يُؤْتَ الْحِكْمَةَ فَقَدْ أُوتِيَ خَيْراً كَثِيراً » « 3 » \r\nو به كسى كه حكمت عطا شده ، خير فراوان داده شده است .\r\nحضرت على عليه السلام فرمود :\r\n« غِنىَ الْعاقِلِ بِعِلْمِهِ وَ غِنىَ الْجاهِلِ بِمالِهِ » « 4 » \r\nتوانگرى خردمند به دانش اوست و توانگرى جاهل به ثروتش .\r\nد - تدبر در قرآن\r\nآشنايى با قرآن و قرائت و درك مفاهيم آن ، سيادت و سعادت انسان را تضمين مىكند . اهل قرآن ، غنىترين افرادند ، به شرطى كه يافته‌هايشان را با مادّيات مبادله\r\n\r\n","description":"","footnote":" ( 1 ) . نساء ( 4 ) ، آيهء 77 .  ( 2 ) . تحف العقول ، ص 287 .  ( 3 ) . بقره ( 2 ) ، آيهء 269 .  ( 4 ) . تصنيف غررالحكم ، ص 223 . ","page_name":" 108 ","page_number":99},
  {"content":"\r\n\r\nنكنند . چنان كه پيامبر اسلام صلى الله عليه و آله فرمود :\r\nآن كه خداوند ، قرآن به دو عطا كرده است ، اگر تصوّر كند شخصى به متاعى بهتر از آن دست يافته است ، نعمت بزرگ را كوچك و نعمت كوچك را بزرگ شمرده است .\r\nمقصود پيامبر اسلام صلى الله عليه و آله اين است كه چيزى با قرآن برابرى نمىكند . كسى كه در خدمت قرآن است ، بايد به آن بسنده كند و آن را ثروت عظيم و پايان نايافتنى بداند و چشم به مال ديگران ندوزد . امام صادق عليه السلام در اين باره مىفرمايد :\r\nهر كس كه قرآن بخواند بىنياز است و بعد از قرآن فقرى نيست ، و گرنه چيزى انسان را از آن بىنياز نمىكند . « 1 » \r\nه . توجه به مبدأ هستى\r\nقرآن ، مردم را همواره به مبدأ هستى توجه مىدهد تا بدانند كه در همه حال محتاج او هستند و جز با اتّصال به او به « غناى واقعى » نخواهند رسيد :\r\n« يَا أَيُّهَا النَّاسُ أَنتُمُ الْفُقَرَاءُ إِلَى اللَّهِ وَاللَّهُ هُوَ الْغَنِيُّ الْحَمِيدُ » « 2 » \r\nاى مردم ! همهء شما به خدا نيازمنديد و خداوند بىنياز و ستودنى است .\r\nو - قناعت\r\nقانع شدن به دارايى و محصول كار خويش ، يكى از بهترين راه‌هاى رسيدن به بىنيازى و بازداشتن نفس از افزون‌طلبى است . اگر آدمى قانع نباشد ، هرگز سير نمىگردد و هميشه خود را محتاج مىبيند . حضرت امام كاظم عليه السلام مىفرمايد :\r\n« مَنْ لَمْ يَقْنَعْ بِما يَكْفيهِ لَمْ يُدْرِكِ الْغِنى ابَداً » « 3 » \r\nهر كس به مالى كه كفافش مىدهد ، قانع نباشد توانگرى ، را هرگز نخواهد ديد .\r\nحضرت على عليه السلام فرمود :\r\nمن بىنيازى را جستم و جز در قناعت نيافتم ، پس قناعت بجوييد تا بىنياز شويد . « 4 » \r\n\r\n","description":"","footnote":" ( 1 ) . اصول كافى ، ج 2 ، ص 605 ؛ براى توضيح بيشتر ر . ك : الحياة ، ج 3 ، ص 336 - 341 .  ( 2 ) . فاطر ( 35 ) ، آيهء 15 .  ( 3 ) . الكافى ، ج 1 ، ص 18 .  ( 4 ) . سفينة البحار ، ج 2 ، ص 87 . ","page_name":" 109 ","page_number":100},
  {"content":"\r\n\r\nخلاصه\r\nاز ديدگاه قرآن ، انسان وارسته بايد غناى واقعى را در درون خود بجويد و از حرص شديد و آرزوهاى مادّى و طولانى دورى گزيند تا حريّت معنوى خود را حفظ كند و محتاج به ديگران نشود .\r\nاصحاب صفّه كه در گوشهء مسجد مدينه مىزيستند ، آزاد مردانى بودند كه با وجود فقر شديد ، خم به ابرو نياوردند ، از جنگ و جهاد در راه خدا و ذكر الهى باز نماندند و نياز خود را با كسى در ميان ننهادند در حدى كه برخى ، آنان را از توانگران دانستند .\r\nخشنود شدن به معاش مقدّر و نزول تدريجى روزى از سوى خداوند ، نخستين عاملى است كه به آدمى آرامش مىدهد و او را از ديگران بىنياز مىسازد و به غناى نفس مىرساند ، همچنين تقوا ، علم و حكمت ، ايمان به مبدأ هستى و تدبّر در معارف قرآن ، از جمله عوامل كسب غناى نفس است .\r\nپرسش\r\n1 - چرا قرآن اصحاب صفّه را الگو معرّفى مىكند ؟\r\n2 - غناى واقعى انسان در چيست ؟\r\n3 - عوامل كسب و حفظ غناى نفس را بيان كنيد .\r\n4 - تدبّر در قرآن چگونه سبب غناى نفس مىشود ؟\r\n\r\n","description":"","footnote":"","page_name":" 110 ","page_number":101},
  {"content":"\r\n\r\n\r\nدرس چهاردهم ثروتمندان مؤمن\r\nمؤمنان ، چون ديگر مردمان ، زندگى خود را از راه تجارت ، صنعت ، كشاورزى ، دامدارى و خدمات ، تأمين مىكنند . آنها در اين جهت همانند ساير مردم هستند ، ولى در مواردى ، از ديگران ممتاز مىشوند . امتيازات آنان را مىتوان در سه محور :\r\nديدگاه ، منابع تأمين و هزينه تبيين كرد :\r\n\r\nديدگاه‌ها\r\nديدگاه مؤمن\r\nبرداشت از يك پديده و ابراز نظر درباره آن ، از جهان‌بينى اشخاص سرچشمه مىگيرد . مؤمن از آن نظر كه از جهان‌بينى توحيدى برخوردار است ، به ثروت نيز از ديد مكتب اسلام مىنگرد و اين نگرش او از مجموع نظريات و اظهارات او روشن مىشود . ما در اينجا به اختصار به برخى از آنها اشاره مىكنيم .\r\nديدگاه مؤمن به ثروت دنيا را مىتوان از سخنان پيروان موسى عليه السلام خطاب به قارون به دست آورد :\r\n« وَابْتَغِ فِيَما آتَاكَ اللَّهُ الدَّارَ الْآخِرَةَ وَلَا تَنسَ نَصِيبَكَ مِنَ الدُّنْيَا وَأَحْسِن كَمَا أَحْسَنَ اللَّهُ إِلَيْكَ وَلَا تَبْغِ الْفَسَادَ فِي الْأَرْضِ . . . » « 1 » \r\nو در آنچه خداوند به تو بخشيده است ، سراى آخرت را بجوى [ و در عين حال 
  ] بهره‌ات را از دنيا فراموش مكن ؛ و همچنان كه خداوند به تو نيكى كرده است ، نيكى كن و در اين سرزمين\r\n\r\n","description":"","footnote":" ( 1 ) . قصص ( 28 ) ، آيهء 77 . ","page_name":" 111 ","page_number":102},
  {"content":"\r\n\r\nفتنه و فساد مجوى .\r\nنتيجه اينكه :\r\n1 - اموال ، داده‌هاى خدا به انسان است ، نه دستاوردهاى بشر با توان شخصى و بدون استفاده از منابع و قدرت‌هاى خدادادى .\r\n2 - ثروت وسيلهء طلب آخرت است ، پس استفاده از آن بايد در جهت كسب آخرت باشد ، نه ابزارى جهت زياده‌طلبى و دنياپرستى .\r\n3 - در پى آخرت بودن ، به معناى فراموش كردن نصيب دنيايى نيست ، بلكه بايد سهم خود را از دنيا گرفت .\r\n4 - ثروت‌هايى كه به دست بشر رسيده است احسان خداست ، نه حاصل استحقاق بشر ، بنابراين بايد همان‌گونه كه خدا به انسان ثروتمند احسان كرده ، او نيز به ديگران احسان كند .\r\n5 - ثروت بدون كنترل روحىِ ثروتمند ، وسيلهء ناامنى و گسترش فساد مىشود .\r\nديدگاه غيرمؤمن\r\nديدگاه غيرمؤمن به ثروت ، از پاسخ قارون به دست مىآيد :\r\n« قالَ انَّما اوتيتُهُ عَلى عِلْمٍ عِنْدى » « 1 » \r\nگفت : همانا به خاطر علمى كه دارم اين‌ها را به من داده‌اند .\r\nقارون ( انسان غيرمؤمن ) ثروت را دادهء خدا و احسان او نمىداند ، بلكه آن را نتيجه علم و عمل خود دانسته خود را در خرج و صرف دلخواهِ ثروت آزاد مىبيند .\r\n\r\nمنابع تأمين\r\nثروتمندان متديّن از نظر كيفيت جمع مال با افراد بىقيد و بند ، فرق اساسى دارند كه برخى از آنها چنين است :\r\n1 - در فعاليت اقتصادى و كار و معامله ، تكيه‌گاه اصلى و اميدشان خداست و از او\r\n\r\n","description":"","footnote":" ( 1 ) . قصص ( 28 ) ، آيهء 78 . ","page_name":" 112 ","page_number":103},
  {"content":"\r\n\r\nمدد مىجويند و تنها ، به دانش ، فنّ و قدرت خود تكيه نمىكنند .\r\n2 - تكاثر و تفاخر به مال جزو اهداف مؤمنان نيست ، هدفشان تنها رفع نياز و تأمين زندگى است .\r\n3 - از معاملات ربوى سخت پرهيز مىكنند ؛ زيرا باور دارند كه ربا از بين رفتنى و بىبركت است و سبب هلاكت دنيوى و اخروى انسان مىگردد .\r\n« يَمْحَقُ اللَّهُ الرِّبا و يُرْبى الصَّدَقاتِ » « 1 » \r\nخداوند ربا را از ميان مىبرد و صدقات را افزونى مىدهد .\r\nامام صادق عليه السلام فرمود :\r\n« اذا ارادَ اللَّهُ لِقَوْمٍ هَلاكاً ظَهَرَ فيهِمُ الرِّبا » « 2 » \r\nهنگامى كه خداوند بخواهد قومى را هلاك كند ، در ميان آنها رباخوارى ظاهر مىشود .\r\n4 - از حرام‌خوارى ، غصب حقوق و اموال ديگران دورى مىجويند و از راه غلّ و غشّ در معامله و رشوه‌خوارى و . . . به درآمد خود نمىافزايند .\r\n5 - ثروتمندان مؤمن با احتكار مخالفند و آن را معصيت خدا و خيانت به مردم مىدانند .\r\nعدّه‌اى از مردم خراسان خدمت امام صادق عليه السلام رسيدند . حضرت فرمود :\r\n« مَنْ جَمَعَ مالًا يَحْرُسُهُ ، عَذَّبَهُ اللَّهُ عَلى مِقْدارِهِ »\r\nآنها گفتند : ما عربى نمىدانيم . آن حضرت به زبان فارسى فرمود :\r\n« هر كه دِرَم اندوزد ، جزايش دوزخ باشد » « 3 » \r\n\r\nهزينه‌ها\r\nافراد پايبند به مذهب ، از نظر هزينهء ثروت نيز با ديگران متفاوتند كه به مواردى از آنها اشاره مىكنيم .\r\n\r\n","description":"","footnote":" ( 1 ) . بقره ( 2 ) ، آيهء 276 .  ( 2 ) . وسائل الشيعه ، ج 12 ، ص 427 .  ( 3 ) . بحارالانوار ، ج 47 ، ص 119 . ","page_name":" 113 ","page_number":104},
  {"content":"\r\n\r\n1 - حقوق شرعى چون خمس و زكات و . . . را ادا مىكنند و آن را بسان نماز باارزش و واجب مىشمرند .\r\n« وَالَّذينَ هُمْ لِلزَّكوةِ فَاعِلُونَ » « 1 » \r\nو آنان ( مؤمنان ) كسانى هستند كه زكات را مىپردازند .\r\nآنها علاوه بر حقوق واجب ، سهمى از مال خود را نيز به مستمندان اختصاص مىدهند :\r\n« وَالَّذينَ فى امْوالِهِمْ حَقٌّ مَعْلُومُ * لِلسَّائِلِ وَ الَمحْرُومِ » « 2 » \r\nو آنان كه در اموالشان حقّى معين براى سائل و محروم است .\r\n2 - خود را مالك اصلى اموال خود نمىدانند ، بلكه آن را موهبت الهى دانسته ، از انفاق و هزينهء آن در راه خدا دريغ نمىورزند :\r\n« الَّذينَ يُؤْمِنُونَ بِالْغَيْبِ وَ يُقيمُونَ الصَّلوةَ وَ مِمَّا رَزَقْناهُم يُنْفِقُونَ » « 3 » \r\n( مؤمنان ) كسانى هستند كه به غيب ايمان مىآورند و نماز مىخوانند و از آنچه ما روزىشان كرديم ، انفاق مىكنند .\r\nحضرت على عليه السلام فرمود :\r\n« . . . رَحِمَ اللَّهُ امْرَءاً قَدَّمَ خَيْراً وَ انْفَقَ قَصْداً » « 4 » \r\nرحمت خدا بر كسى باد كه كار خيرى انجام دهد و با ميانه‌روى انفاق كند .\r\nغالب مساجد ، حسينيّه‌ها ، تكيه‌ها ، مدارس و مراكز فرهنگى و علمى با ثروت و همّت مؤمنان تأسيس شده است .\r\n3 - بخيل نيستند ؛ علاوه بر اداى حقوق واجب خود و نيز اضافه بر انفاق و خيرات ، مردمان محروم و كم درآمد را در ثروت خود شريك مىسازند ، يعنى برنامهء اقتصادى خود را چنان تنظيم مىكنند كه ديگران نيز از آن سود ببرند ، بر خلاف\r\n\r\n","description":"","footnote":" ( 1 ) . مؤمنون ( 23 ) ، آيهء 4 .  ( 2 ) . معارج ( 70 ) ، آيهء 24 - 25 .  ( 3 ) . بقره ( 2 ) ، آيهء 3 .  ( 4 ) . بحارالانوار ، ج 77 ، ص 181 . ","page_name":" 114 ","page_number":105},
  {"content":"\r\n\r\nثروتمندان غيرمؤمن كه مىكوشند ثروت و اموال به دست آمده را در انحصار خود داشته باشند .\r\nعلىبن شعيب مىگويد :\r\nخدمت حضرت امام رضا عليه السلام رسيدم . ايشان فرمود : چه كسى از نظر معاش از ديگران بهتر است ؟ گفتم مولايم ! شما به آن آگاهتريد . فرمود : كسى كه زندگى ديگران به وسيلهء او تأمين شود و كسى بدترين معاش را دارد كه افراد ديگرى در زندگى آنها سهيم نباشند » . « 1 » \r\n4 - حُسن تدبير در معيشت ، از ديگر مواردى است كه مؤمنان را از ساير مردمان ممتاز مىكند ، چرا كه آنان به فرجام هزينه مىانديشند ، از اسراف و زياده‌روى دورى مىجويند ميانه‌روى را رعايت مىكنند ، به يقين مىدانند كه در صورت افراط و تفريط ، در آخرت مورد سؤال قرار مىگيرند ؛ زيرا رعايت تدبير از دستورات دين است .\r\nحضرت امام صادق عليه السلام در اين باره فرمود :\r\n« مِنَ الدّينِ التَّدْبيرُ فِى المَعيشَةِ » « 2 » \r\nتدبير در شؤون زندگى جزو دين است .\r\nو نيز مىفرمايد :\r\n« المُؤمِنُ حَسَنُ الْمَعُونَةِ خَفيفُ الْمُؤنَةِ جَيِّدُ التَّدْبيرِ لِلْمَعيشَةِ » « 3 » \r\nمؤمن خودش مدد ، كم خرج و نيكو مدبر زندگى است .\r\n\r\n","description":"","footnote":" ( 1 ) . بحارالانوار ، ج 78 ، ص 341 .  ( 2 ) . امالى ، شيخ طوسى ، ج 2 ، ص 283 .  ( 3 ) . وسائل الشيعه ، ج 11 ، ص 150 . ","page_name":" 115 ","page_number":106},
  {"content":"\r\n\r\nخلاصه\r\nمؤمنان با ديد مكتبى به ثروت مىنگرند مال را پايهء زندگى و وسيلهء امتحان الهى مىدانند و در جهت كسب پاداش اخروى به كار مىگيرند و آن را به دست افراد ناشايست نمىسپارند .\r\nثروتمندان مؤمن همواره از راه حلال روزى مىطلبند ، از خدا استمداد مىجويند ، از معاملات ربوى و غصب اموال و حقوق ديگران بشدّت پرهيز مىكنند ، هرگز دست به احتكار و ثروت اندوزى نمىزنند .\r\nافراد مؤمن ، ثروت خود را در موارد صحيح و مجاز به كار مىگيرند و از انفاق آن دريغ نمىورزند و از بُخل و انحصارطلبى دورى مىجويند و محرومان را به شكل صحيح در ثروت خويش شركت مىدهند و با تدبير و قناعت هزينه‌هاى خود را تنظيم مىكنند .\r\nپرسش\r\n1 - بينش اقتصادى مؤمنان بر چه پايه‌اى استوار است ؟\r\n2 - سه مورد از ديدگاه‌هاى اقتصادى مؤمنان را توضيح دهيد .\r\n3 - اخلاق اقتصادى مؤمنان را بنويسيد .\r\n4 - ثروتمندان مؤمن مخارج خود را چگونه هزينه مىكنند ؟\r\n\r\n","description":"","footnote":"","page_name":" 116 ","page_number":107},
  {"content":"\r\n\r\n\r\nدرس پانزدهم ثروتمندان بىايمان ( 1 )\r\nقرآن كريم در موارد زيادى به بيان آثر منفى ثروت در ابعاد مختلف روحى انسان از قبيل عقيده ، ايمان ، افكار و اخلاق انسان مىپردازد ، آثارى همانند استكبار ، ايجاد فتنه و فساد ، پيكار با مظاهر عدالت و مصالح دينى و اجتماعى ، ترويج مفاسد اخلاقى ، استضعاف فكرى و اقتصادى ، ثروت اندوزى ، احتكار ، اسراف ، تجمل‌گرايى و . . . . استكبار و پيدايش صفت كبر و خودبينى در روح آدمى از مهم‌ترين آثار منفى ثروت و نشانه‌هاى ثروتمندان بىايمان است . به تجربه ثابت شده است كه اگر ايمان مذهبى ، بر انسان حاكم نباشد ، ثروت و مظاهر ديگر دنيا او را به « استكبار » و « غرور » وا مىدارد .\r\nغرور داراى مراحل و مراتب مختلفى است :\r\nنخست اين كه افراد ثروتمند در جامعه براى خود حق تقدّم قائلند و در احراز مسئؤوليت‌هاى اجتماعى نيز خود را سزاوارتر از ديگران مىدانند :\r\n« وَقَالَ لَهُمْ نَبِيُّهُمْ إِنَّ اللّهَ قَدْ بَعَثَ لَكُمْ طَالُوتَ مَلِكاً قَالُوا أَنَّى يَكُونُ لَهُ الْمُلْكُ عَلَيْنَا وَنَحْنُ أَحَقُّ بِالْمُلْكِ مِنْهُ وَلَمْ يُؤْتَ سَعَةً مِنَ الْمَالِ » « 1 » \r\nو پيامبرشان به آنها گفت : خداوند ، « طالوت » را براى زمامدارى شما مبعوث كرده است . گفتند :\r\nچگونه او بر ما حكومت كند ، با اين كه ما از او شايسته‌تريم ، و او ثروت زيادى ندارد ؟ !\r\nدومين مرحلهء غرور آن است كه فرد ثروتمند بىايمان موجودى خود را برخاسته از\r\n\r\n","description":"","footnote":" ( 1 ) . بقره ( 2 ) ، آيهء 247 . ","page_name":" 117 ","page_number":108},
  {"content":"\r\n\r\nلياقت و فراست خود مىداند و به مبدأ اصلى كه خداوند متعال است ، توجه نمىكند :\r\n« وَلَئِنْ أَذَقْنَاهُ رَحْمَةً مِنَّا مِنْ بَعْدِ ضَرَّاءَ مَسَّتْهُ لَيَقُولَنَّ هذَا لِي » « 1 » \r\nو هرگاه به او رحمتى از سوى خود بعد از ناراحتى كه به او رسيده ، بچشانيم مىگويد : اين به خاطر شايستگى و استحقاق من است .\r\nيعنى با قدرت و درايت خودم آن را كسب كرده‌ام كسى در اعطاى آن نقشى ندارد . « 2 »  همان سخنى كه قارون بصراحت گفت :\r\n« إِنَّمَا أُوتِيتُهُ عَلَى عِلْمٍ عِندِي » « 3 » \r\nاين ثروت را به وسيلهء دانشى كه نزد من است ، به دست آورده‌ام .\r\nرسيدن به قدرت خيالى نفوذناپذير ، سومين مرتبهء كبر و غرورِ ناشى از ثروت اندوزى است . بگونه‌اى كه تصور مىكند كسى قدرت ندارد او را به خاطر جمع مال و اسراف و خرج‌هاى بيهوده و يا حبس حقوق مالى ديگران به پاى حساب بكشد :\r\n« أَيَحْسَبُ أَن لَن يَقْدِرَ عَلَيْهِ أَحَدٌ * يَقُولُ أَهْلَكْتُ مَالًا لُبَداً » « 4 » \r\nآيا گمان مىكند كه هيچ كس نمىتواند بر او دست يابد ؟ مىگويد : مال زيادى نابود كرده‌ام .\r\nدر مرحلهء چهارم انسان مغرور يك شخصيّت تخيلى پيدا مىكند و خود را جاودانه مىپندارد :\r\n« يَحْسَبُ أَنَّ مَالَهُ أَخْلَدَهُ » « 5 » \r\nمىپندارد كه مالش او را جاودانه خواهد ساخت .\r\nدر مرحلهء پنجم ، پا را فراتر نهاده و به صراحت مىگويد : اگر به فرض ، قيامت ، حساب كتاب و عذاب و جهنمى باشد ، من به خاطر ثروتم در عذاب نخواهم بود :\r\n\r\n","description":"","footnote":" ( 1 ) . فصّلت ( 41 ) ، آيهء 50 .  ( 2 ) . ر . ك : ترجمهء الميزان ، ج 17 ، ص 610 - 611 ؛ الكاشف ، ج 7 ، ص 504 .  ( 3 ) . قصص ( 28 ) ، آيهء 78 .  ( 4 ) . بلد ( 90 ) ، آيهء 5 - 6 .  ( 5 ) . همزه ( 103 ) ، آيهء 3 . ","page_name":" 118 ","page_number":109},
  {"content":"\r\n\r\n« نَحْنُ أَكْثَرُ أَمْوَالًا وَأَوْلَاداً وَمَا نَحْنُ بِمُعَذَّبِينَ » « 1 » \r\nاموال و اولاد ما ( از همه ) بيشتر است و ما مجازات نخواهيم شد .\r\nو مىپندارد در آن جهان نيز از نعمت‌هاى الهى برخوردار خواهد بود :\r\n« وَلَئِن رُجِعْتُ إِلَى رَبِّي إِنَّ لِي عِندَهُ لَلْحُسْنَى » « 2 » \r\nو اگر من به سوى پروردگارم بازگردانده شوم ، براى من نزد او پاداش‌هاى نيك است .\r\nسرانجام ، ثروتمندى كه تكيه‌گاه مذهبى و ايمان قلبى ندارد ، بر اثر غرور مالى به مرتبه‌اى مىرسد كه غناى خود را با غنا و بىنيازى خدا مقايسه مىكند و با جسارت تمام ، خود را بالاتر از خدا پنداشته ، مىگويد :\r\n« إِنَّ اللّهَ فَقِيرٌ وَنَحْنُ أَغْنِيَاءُ » « 3 » \r\nخدا فقير است و ما بىنيازيم .\r\n\r\nنمونه‌هايى از ثروتمندان بىايمان\r\nقرآن مجيد در مواردى انديشه و عمل مُترفان و ثروتمندان مستكبر و بىايمان را در مقابل انبيا و دستورات الهى ترسيم مىكند كه به سه نمونهء آن اشاره مىكنيم :\r\n1 - باغداران بخيل\r\nآنان چند برادر بودند كه باغ پردرخت و پربارى داشتند و از محصولات و ميوه‌هاى آن استفادهء فراوانى مىبردند . روزى سوگند ياد كردند كه از آن پس مستمندى را يارى نداده و صدقه ندهند . با اين تصميم شب را به خواب رفتند ، خداوند نيز در همان شب به وسيلهء آفت آسمانى باغ را بكلّى از بين برد . آنان صبحگاهان آهسته و پنهانى به سوى باغ حركت كردند ؛ اما نگران بودند كه مبادا با مستمندى روبه‌رو شوند ! هنگامى كه باغ را چون ذغال سوخته يافتند ، به اشتباه خود پى بردند و با خود گفتند :\r\n« . . . إِنَّا لَضَالُّونَ * بَلْ نَحْنُ مَحْرُومُونَ » « 4 » \r\n\r\n","description":"","footnote":" ( 1 ) . سبأ ( 34 ) ، آيهء 35 .  ( 2 ) . فصلت ( 41 ) ، آيهء 50 .  ( 3 ) . آل عمران ( 3 ) ، آيهء 181 .  ( 4 ) . قلم ( 68 ) ، آيات 26 - 27 . ","page_name":" 119 ","page_number":110},
  {"content":"\r\n\r\nما بيقين گمراهيم ، بلكه ( از رحمت خدا ) محروميم .\r\nيعنى خود را با بُخل شديد از رحمت خداوند محروم ساختيم . يكى از آنان كه رأى پسنديده‌اى داشت ، گفت : مگر من به شما نگفتم : چرا به سوى خدا نمىآييد و توبه نمىكنيد ؟ ! سپس همديگر را نكوهش كردند و گفتند :\r\n« يَاوَيْلَنَا إِنَّا كُنَّا طَاغِينَ » « 1 » \r\nاى واى بر ما كه به حق عصيانگر بوديم !\r\n2 - آل فرعون\r\nفرعونيان در سرزمين مصر ، داراى قدرت و مكنت فراوان بودند ؛ باغ‌هاى پرمحصول چشمه سارها و نهرهاى پرآب ، مزارع پهناور ، قصرهاى سر به فلك كشيده و زيبا در اختيار داشتند ؛ از ميوه‌هاى گوناگون بهره‌مند بودند ؛ از نظر اجتماعى نيز در آسايش و امنيّت كامل به سر مىبردند . ولى اين همه نعمت را در راه صحيح مصرف نكردند ، بلكه از آنها در جهت رواج فساد و طغيان سود جستند ؛ مجالس عيش و عشرت برپا كردند ، عدّه‌اى را به استضعاف مالى و فكرى كشيدند و طبقهء محروم را با دستمزد بسيار ناچيز استخدام كردند و . . . خداوند حضرت موسى را برانگيخت تا آنهارا به دادگرى و درستكارى و ترك فساد فراخواند ، ولى آنان از فرمان خدا اطاعت نكردند و به پيام موسى وقعى ننهادند . در نتيجه ، به آتش قهرالهى دچارشده ، به هلاكت رسيدند و ثروت خود را به ديگران واگذاشتند :\r\n« كَمْ تَرَكُوا مِن جَنَّاتٍ وَعُيُونٍ * وَزُرُوعٍ وَمَقَامٍ كَرِيمٍ * وَنَعْمَةٍ كَانُوا فِيهَا فَاكِهِينَ * كَذلِكَ وَأَوْرَثْنَاهَا قَوْماً آخَرِينَ » « 2 » \r\nپس از خود ، چه باغ‌ها و چشمه‌سارها بر جاى گذاشتند و كشتزارها و خانه‌هاى نيكو و نعمتى كه در آن ، غرق شادمانى بودند . اين چنين بود ماجراى آنان و ما آن نعمت‌ها را به مردمى ديگر واگذاشتيم .\r\n\r\n","description":"","footnote":" ( 1 ) . همان ، آيهء 31 .  ( 2 ) . دخان ( 44 ) ، آيات 25 - 28 . ","page_name":" 120 ","page_number":111},
  {"content":"\r\n\r\nاين همه مال و مكنت ، نه به وارثان آنها ، كه به بيگانگان رسيد ، به كسانى كه نه وارث سببى بودند و نه وارث نسبى . چنان كه نويسندهء تفسير المراغى - كه خود از سرزمين مصر است - مىنويسد :\r\nدر سرزمين مصر مدتى آشورىها ، بابلىها و حبشىها حكومت كردند ، مدتى فارس و يونان .\r\nسپس روميان و عرب و مدّتى هم طولونيان ، اخشيديان ، فاطميان ايّوبيان و مماليك حاكم گشتند . سپس تُرك ، فرانسه و انگليس ، يكى پس از ديگرى سرنوشت مردم اين ديار را به دست گرفتند و اينك . . . . « 1 » \r\n3 - قارون\r\nقارون ، نخست از پيروان حضرت موسى عليه السلام بود و پس از مدّتى از دين وى برگشت . « 2 »  او از قدرت و فراست زيادى برخوردار بود و ثروت انبوه و گنجينه‌هاى فراوانى داشت كه حمل و جابجايى كليد آنها جمعى از مردان قوى را خسته مىكرد .\r\nقارون به مال و مكنت خود بسيار مغرور بود . قومش او را پند دادند و گفتند : به مال انبوه خود مغرور مباش ، خداوند مغروران را دوست نمىدارد ، به وسيلهء امكاناتى كه خدا به تو داده است ، آخرت را بجوى و از دنيا هم نصيب و سهمت را فراموش مكن ، چرا كه اگر كسى آخرت را بجويد ، از مواهب دنيا نيز بىبهره نمىماند ، در حق مستمندان و محرومان نيكى كن ، چنان كه خداوند در حق تو احسان كرده است ، در زمين فساد مجو كه خدا مفسدان را دوست نمىدارد .\r\nقارون در پاسخ گفت : ثروت كلانى كه مىبينيد ، با مهارت ، تدبير و دانش خويش به دست آورده‌ام و چيزى كه به خودم اختصاص دارد ، چرا بيهوده به ديگران ببخشم ؟\r\nاو با اين مستى و غرور ، روزى همراه با ملازمان و خادمان و مركب‌ها و موكب‌هاى چشمگير در ميان مردم ظاهر گشت . دنيادوستان گفتند : اى كاش ما نيز همچون قارون بوديم و چنين مال و ثروتى داشتيم ، بر خلاف صاحبان علم و دانش خدايى\r\n\r\n","description":"","footnote":" ( 1 ) . الكاشف ، ج 7 ، ص 11 .  ( 2 ) . التفسير المبين ، محمدجواد مغنيه ، ص 517 . ","page_name":" 121 ","page_number":112},
  {"content":"\r\n\r\nكه در ردّ انديشهء دنياپرستان گفتند : واى بر شما ! ثواب و پاداش خدا بر مؤمنان و صالحان بالاتر از مال و ثروت دنياست .\r\nخداوند او را با همهء امكاناتش در زمين فرو برد و كسى نتوانست به يارى او بشتابد .\r\nدر نتيجه ، آنهايى كه خيال به دست آوردن مال قارونى بر سر داشتند ، پشيمان گشته و گفتند : توسعه يا تنگى رزق به دست خداست . اگر خداوند بر ما منّت ننهاده بود ، اكنون ما نيز به خاطر آرزوى نابجاى خود ، در زمين فرو مىرفتيم . « 1 » \r\nبدين سان خداوند او را به طاغوتيان و مستكبران گذشته‌هاى دور ملحق كرد و به هلاكت رساند و در قيامت هم عذاب دردناك در انتظار آنهاست و بدون محاكمه به شعله‌هاى آتش دوزخ سپرده خواهد شد . « 2 » \r\n\r\n","description":"","footnote":" ( 1 ) . فشرده‌اى از آيات 76 - 82 سورهء قصص ( 28 ) .  ( 2 ) . همان ، آيهء 78 . ","page_name":" 122 ","page_number":113},
  {"content":"\r\n\r\nخلاصه\r\nاستكبار و غرور ، از مهم‌ترين اثرات منفى ثروت در افراد بىايمان بوده و داراى مراحل مختلف است . در مراحل ابتدايى ثروت اندوز متكبر ، در جامعه خود را برتر از ديگران تلقّى مىكند ، جمع مال را محصول انديشه و علم خود مىداند و به كسى اجازه نمىدهد كه او را به خاطر جمع و صرف بىحساب مال استيضاح كند .\r\nپندار جاودانگى در دنيا ، رهايى عذاب آخرت و از خدا غنىتر بودن از ديگر مراحل غرور است .\r\nقرآن به برخى از ثروتمندان بىايمان اشاره مىكند كه برادران باغدار ( اصحاب الجنة ) از جملهء آنهاست . آنان خسيس و بخيل بودند و چون از انفاق و صدقه به فقرا دريغ ورزيدند ، باغشان دچار آفت شد و از نعمت الهى محروم گشتند .\r\nآل فرعون كه در مصر مىزيستند مزرعه‌هاى پربار و اموال فراوان داشتند ، بر اثر مخالفت با حضرت موسى عليه السلام همهء دارايى آنها به دست بيگانگان سپرده شد .\r\nهمچنين قارون بر اثر طغيان مالى و غرور و مستى ، نقش خدا را در اعطاى مال ، انكار كرد و سرانجام به زمين فرو رفت .\r\nپرسش\r\n1 - سه مرحله از مراحل غرور مالى را توضيح دهيد .\r\n2 - آيهء 5 سورهء بلد چه پيامى دارد ؟\r\n3 - سرگذشت « اصحاب الجنة » را بنويسيد .\r\n4 - قارون كيست و چرا به اعماق زمين فرو رفت ؟\r\n\r\n","description":"","footnote":"","page_name":" 123 ","page_number":114},
  {"content":"\r\n\r\n\r\nدرس شانزدهم ثروتمندان بىايمان ( 2 )\r\n\r\nبرخورد پيامبران با سرمايه‌داران\r\nمؤمنان به پيروى از پيامبران بايد در برابر ثروت اندوزان فاسد موضعى خصمانه بگيرند . طرح‌ها و پيشنهادهاى اجتماعى و اصلاح جويانهء آنان را نپذيرند و به انديشه و شخصيت آنان اهميت ندهند ، زيرا آيهء زير ما را از اطاعت آنان منع مىكند :\r\n« وَلَا تُطِيعُوا أَمْرَ الْمُسْرِفِينَ * الَّذِينَ يُفْسِدُونَ فِي الْأَرْضِ وَلَا يُصْلِحُونَ » « 1 » \r\nفرمان اسرافكاران را نپذيريد ، آنان كه در زمين فساد مىكنند و اصلاح نمىكنند .\r\nپيامبران پس از دعوت مردم به توحيد و خداپرستى ، آنان را به عدالت اقتصادى فرا مىخواندند و مبارزه با رفاه‌طلبان و ثروت اندوزان بىدرد را از اصول برنامه‌هايشان قرار مىدادند و مبارزهء ايشان منحصر به طاغوت سياسى زمان ، چون فرعون نبود ، بلكه با طاغوتيان اقتصادى نيز همچون قارون و . . . در پيكار بودند ، و در اين كار ، در صورتى كه پندها و تذكّرات زبان مؤثر واقع نمىشد ، با اين‌گونه كسان ، قطع رابطه مىكردند ، چرا كه همسويى پيامبران با سرمايه‌داران فسادانگيز موجب از دست رفتن پايگاه رسالت الهى آنان مىشد ، و حتى خودشان فرصت طلب به حساب مىآمدند و در اصلاح جامعه و تحقق آرمان‌هاى بلندشان موفق نمىگشتند . افزون بر آنها ، اين حالت از توكل انبيا به خدا ، مىكاست و آنان را از امدادهاى الهى دور مىساخت . « 2 »  به همين جهت ، قرآن دستور مىدهد كه پيامبران ثروت اندوزان و\r\n\r\n","description":"","footnote":" ( 1 ) . شعراء ( 26 ) ، آيات 151 - 152 .  ( 2 ) . الحياة ( گزارشى از جلد 3 - 6 ) محمدرضا حكيمى ، ص 63 . ","page_name":" 124 ","page_number":115},
  {"content":"\r\n\r\nدنياداران را ترك گويند :\r\n« وَذَرِ الَّذِينَ اتَّخَذُوا دِينَهُمْ لَعِباً وَلَهْواً وَغَرَّتْهُمُ الْحَيَاةُ الدُّنْيَا » « 1 » \r\nكسانى را كه دينشان را بازيچه و لهو گرفته‌اند و زندگانى دنيا فريبشان داده است ، به خودشان واگذار .\r\nخداوند در شب معراج به پيامبر اسلام صلى الله عليه و آله فرمود :\r\n« يا احْمَدُ ! . . . بَعِّدِ الاغْنِياءَ وَ بَعِّدْ مَجْلِسَهُمْ . . . » « 2 » \r\nاى احمد ! از ثروتمندان دورى كن و از همنشينى با آنها بپرهيز .\r\nدر پرتو اين تعليم آسمانى بود كه پيامبر اسلام صلى الله عليه و آله ياران خود را از همنشينى با مُترفان برحذر داشت فرمود :\r\n« ارْبَعُ يَمِتْنَ الْقَلْبَ . . . وَ مُجْالَسَةُ الْمَوتى فَقيلَ لَهُ يا رَسُولَ اللَّهِ ! وَ مَا المَوْتى ؟ قال : « كُلُّ غَنىٍّ مُتْرِفٍ » « 3 » \r\nچهار چيز دل را مىميراند . . . و همنشينى با مردگان از جملهء آنهاست . پرسيدند مردگان كيستند ؟ فرمود : هر ثروتمند سرمست و خوشگذران .\r\nهمچنين به يكى از همسرانش فرمود :\r\n« انْ ارَدْتِ اللُّحُوقَ بى فَيَكْفيكِ مِنَ الدُّنيا كَزادِ الرَّاكِبِ وَ ايَّاكِ وَ مُجالَسَةَ الاغْنِياءِ وَ لْاتَسْتَخْلِفى ثَوْباً حَتّى تَرْقَعيَهُ » « 4 » \r\nاگر مىخواهى به من بپيوندى ، كافى است كه از مال و متاع دنيا بمانند زاد و توشهء مسافر بهره گيرى . مبادا با ثروت اندوزان همنشينى كنى و لباسى را دور مينداز ، مگر اين كه آن را وصله زنى .\r\n\r\nبرخورد حضرت على عليه السلام با سرمايه‌داران\r\nپرداختن به امور دنيا و تفكّر پيوسته دربارهء معاش و مال اندوزى ، آدمى را از مال\r\n\r\n","description":"","footnote":" ( 1 ) . انعام ( 6 ) ، آيهء 70 .  ( 2 ) . ارشاد القلوب ، ص 201 .  ( 3 ) . خصال ، ج 1 ، ص 228 .  ( 4 ) . الحياة ، ج 4 ، ص 99 . به نقل از بحر المعارف ، مولى عبدالصمد همدانى ، ص 285 . ","page_name":" 125 ","page_number":116},
  {"content":"\r\n\r\nانديشى و تفكّر در معاد باز مىدارد . هرگز روى خوشبختى را به او نشان نمىدهد و انسان را وا مىدارد تا به ارزش‌هاى دينى و غيرمادّى اهميت ندهد و سرانجام او را به عذاب الهى گرفتار مىسازد .\r\nحضرت على عليه السلام روزى به هنگام ورود به بصره گريست و فرمود :\r\nاى سرسپردگان دنيا و اى عُمّال دنيا جويان ! كى زاد و توشه خواهيد گرفت و در كار معاد و قيامت انديشه خواهيد كرد ؟\r\nسپس اين آيه را خواند :\r\n« فَأَمَّا مَن طَغَى وَآثَرَ الْحَيَاةَ الدُّنْيَا فَإِنَّ الْجَحِيمَ هِيَ الْمَأْوَى » « 1 » \r\nپس هر كه طغيان كرده و زندگى دنيا را برگزيده است ، جهنم جايگاه اوست .\r\nاز ديدگاه على عليه السلام عزّت با حق همراه است ، نه با دولت و ثروت ؛ از اين‌رو فرمود :\r\n« الذَّليلُ عِنْدى عَزيزٌ حَتّى اخُذَ لَهُ وَ القَوِىُّ عِندى ضَعيفُ حَتّى اخُذَ الحَقَّ مِنْهُ » « 2 » \r\nافراد ضعيف و ذليل در نظر من عزيزند تا حقشان را بگيرم و زورمند و قوى در نظر من ضعيف است تا حق ديگران را از آنها بستانم .\r\n\r\nبرخورد ابوذر با سرمايه‌داران\r\nبرخى از خلفا و حاكمان فاسد كه به نام اسلام حكومت كردند ، به جاى اجراى عدالت اجتماعى و اقتصادى ، به ثروت اندوزى و احتكار و تكاثر اموال پرداختند .\r\nبر اثر عملكرد آنان ، در جامعه دو طبقهء عمده پديد آمد : نخست طبقه‌اى محروم كه اكثريت جامعه را تشكيل مىداد ، گروهى كه در فقر و محروميّت رنج مىبردند ، در ضرورىترين نيازهاى خود وامانده و قادر به كسب قوت روزانهء خود نبودند . دوم طبقه‌اى مُرفّه ، مترف و خوشگذران كه با اجازه و « حاتم بخشى » خليفه ، بيت‌المال و غنايم جنگى را تصاحب مىكردند و از اين راه ، ثروت انبوه و بىحسابى به دست آورده بودند . براى اطلاع دقيق از اين موضوع اگر به منابع تاريخى كه اموال صحابه را\r\n\r\n","description":"","footnote":" ( 1 ) . مستدرك نهج البلاغه ، ص 51 ؛ نازعات ( 79 ) ، آيهء 37 - 39 ) .  ( 2 ) . نهج البلاغه ، صبحى صالح ، خطبهء 37 . ","page_name":" 126 ","page_number":117},
  {"content":"\r\n\r\nثبت كرده‌اند مراجعه شود به رقم‌هاى درشتى از نقدينگى ، برده‌ها ، املاك و كاخ‌هاى رفيع برمىخوريم كه انسان شگفت‌زده مىشود و در مىيابد كه عثمان ، معاويه و ساير بنىاميّه وضعى در مدينه و شام پديد آوردند كه دست كمى از قيصرهاى روم و پادشاهان ايران سابق نداشت . ياران پيامبر و تربيت يافتگان مكتب حضرت على عليه السلام به خوبى درمىيافتند كه اسلام ، فقر را براى اكثريت و ثروت كلان را براى طبقه‌اى خاصّ تجويز نمىكند . اگر ثروتمندان به حكم اسلام رفتار مىكردند ، نه خود به اين ثروت مىرسيدند و نه اغلب مردم دچار فقر و فلاكت مىشدند « 1 »  از اين‌رو ، برخى از ياران پيامبر در كنار حضرت على عليه السلام به مبارزه با اين گروه برخاستند و آنان را ثروت اندوزان غاصب معرفى كردند . ابوذر غفارى در پايگاه حكومت معاويه در محافل و ميادين عمومى و در فرصت‌هاى مناسب آيهء كنز را مىخواند :\r\n« وَالَّذِينَ يَكْنِزُونَ الذَّهَبَ وَالْفِضَّةَ وَلَا يُنفِقُونَهَا فِي سَبِيلِ اللّهِ فَبَشِّرْهُمْ بِعَذَابٍ أَلِيمٍ * يَوْمَ يُحْمَى عَلَيْهَا فِي نَارِ جَهَنَّمَ فَتُكْوَى بِهَا جِبَاهُهُمْ وَجُنُوبُهُمْ وَظُهُورُهُمْ هذَا مَا كَنَزْتُمْ لأَنْفُسِكُمْ فَذُوقُوا مَاكُنْتُمْ تَكْنِزُونَ » « 2 » \r\nو كسانى كه زر و سيم مىاندوزند و در راه خدا انفاق نمىكنند ، به عذابى دردآور بشارت ده .\r\nروزى كه در آتش جهنّم گداخته شود و پيشانى و پهلو و پشتشان را با آن داغ كنند . اين است آن چيزى را كه براى خود اندوخته بوديد . حال طعم اندوختهء خويش را بچشيد .\r\nاين آيه بيشتر از هر آيهء ديگرى دلالت دارد كه فقرا حقّى در اموال اغنيا دارند . و نيز بر اين دلالت مىكند كه بر مستمندان و محرومان يا ولى شرعى آنان است كه براى دريافت حقوق خود ، با اغنيا پيكار كنند . « 3 » \r\nابوذر با چنين حركت قاطع ، ثروتمندان اموى را از زرپرستى برحذر داشت و مستمندان را به حقوق خويش آشنا مىساخت ، گرچه حكّام زراندوز اموى ، تاب\r\n\r\n","description":"","footnote":" ( 1 ) . ترجمهء الميزان ، ج 9 ، ص 345 .  ( 2 ) . توبه ( 9 ) ، آيات 34 - 35 .  ( 3 ) . التفسير المبين ، ص 246 . ","page_name":" 127 ","page_number":118},
  {"content":"\r\n\r\nنياوردند و او را به بيابان « ربذه » تبعيد كردند و صداى حق طلبانه‌اش را خاموش ساختند !\r\n\r\nسرانجام سرمايه‌داران\r\nاز نظر قرآن ، سرمايه‌دارى و تكاثر در ثروت يكى از عوامل مهمّ سقوط تمدّن‌ها و جامعه شمرده مىشود . مترفان و ثروت اندوزان هم در دنيا و هم در آخرت دچار هلاكت و عذاب مىشوند و اين يكى از سنت‌هاى ثابت الهى است كه از آغاز جهان آفرينش اجرا شده و مىشود و آيات قرآن بهترين گواه آن است :\r\n« وَكَمْ أَهْلَكْنَا مِن قَرْيَةٍ بَطِرَتْ مَعِيشَتَهَا فَتِلْكَ مَساكِنُهُمْ لَمْ تُسْكَنْ مِنْ بَعْدِهِمْ إِلّا قَليلًا وَكُنّا نَحْنُ الْوَارِثِينَ » « 1 » \r\nچه بسا مردم قريه‌اى را هلاك ساختيم كه از زندگى خويش دچار سرمستى شده بودند و اين خانه‌هاى آنهاست كه پس از آنها جز اندك زمانى كسى در آنها ساكن نشد و ما وارث آنها هستيم .\r\nاين آيه ، هلاكت و عذاب دنيايى ثروتمندان عصيانگر را تبيين مىكند . پيامبر اكرم صلى الله عليه و آله فرمود :\r\n« فَوَاللَّهِ مَا الفَقْرَ اخْشى عَلَيْكُمْ وَ لكِنّى اخْشى عَلَيْكُمْ انْ تَبْسُطَ لَكُمْ الدُّنْيا كَما بَسَطَتْ عَلى مَنْ كانَ قَبْلَكُمْ فَتَنافَسُوها وَ تُهْلِكَكُمْ كَما اهْلَكَتْهُمْ » « 2 » \r\nسوگند به خدا من از پيامدهاى فقر برايتان نمىترسم ، ترس من تنها اين است كه دنيا به شما روى آورد ، آن گونه كه بر مردمان پيش از شما روى آورد و بر آن ، مثل آنان پيشى بگيريد و چون آنها به هلاكت برسيد !\r\nدر سورهء انعام هلاكت ناگهانى مالداران مترف به عُنوان مجازات و تنبيه آنها مطرح شده است :\r\n« فَلَمَّا نَسُوا مَاذُكِّرُوا بِهِ فَتَحْنَا عَلَيْهِمْ أَبْوَابَ كُلِّ شَيْءٍ حَتَّى إِذَا فَرِحُوا بِمَا أُوتُوا أَخَذْنَاهُمْ بَغْتَةً\r\n\r\n","description":"","footnote":" ( 1 ) . قصص ( 28 ) ، آيهء 58 .  ( 2 ) . مجموعهء ورّام ، ص 132 - 133 . ","page_name":" 128 ","page_number":119},
  {"content":"\r\n\r\nفَإِذَا هُم مُبْلِسُونَ » « 1 » \r\nچون همهء اندرزهايى را كه به آنها داده شده بود فراموش كردند ، همهء درها را به رويشان گشوديم تا از آنچه يافته بودند ، شادمان گشتند . پس بناگاه فرو گرفتيمشان و همگان نوميد شدند .\r\nاين آيات هشدارى است به مخاطبان قرآن و نسل‌هاى آينده كه بدانند اين مجازات اختصاص به اقوام امت‌هاى گذشته نداشته ، بلكه سنّتى است فراگير كه در هر عصرى ثروتمندان مغرور و گستاخ را به چنگ خود گرفتار مىسازد . حضرت على عليه السلام فرمود :\r\n« الدّينارُ وَالدِّرْهَمُ اهْلَكا مَنْ كانَ قَبْلَكُمْ وَ هُما مُهْلِكاكُمْ » « 2 » \r\nدينار و درهم ، كسانى را كه پيش از شما مىزيستند ، هلاك ساخت و شما را نيز به هلاكت مىرساند .\r\nبديهى است كه مقصود از درهم و دينار ، مالى است كه از مدار شرعى خارج شود و هدف نهايى انسان قرار گيرد و افراد را از دين و ايمان وادارد و گرنه درهم و دينار هر يك وسيله‌اى هستند كه خداوند آنها را براى مبادله تجارى مردم قرار داده است . « 3 » \r\nيادآور مىشويم كه خداوند ، افزون بر عذاب دنيوىِ فسادانگيزان اقتصادى ، آنها را به عذاب اخروى هم تهديد كرده و مىفرمايد :\r\n« كَذلِكَ الْعَذَابُ وَلَعَذَابُ الْآخِرَةِ أَكْبَرُ لَوْ كَانُوا يَعْلَمُونَ » « 4 » \r\nاين چيزى است عذاب ( دنيا ) و اگر بدانند به بقين عذاب آخرت بزرگتر است !\r\n\r\n","description":"","footnote":" ( 1 ) . انعام ( 6 ) ، آيهء 44 .  ( 2 ) . وسائل الشيعه ، ج 6 ، ص 26 .  ( 3 ) . اشاره است به حديثى از امام صادق عليه السلام به همين مضمون .  ( 4 ) . قلم ( 68 ) ، آيهء 33 . ","page_name":" 129 ","page_number":120},
  {"content":"\r\n\r\nخلاصه\r\nپيكار زبانى و عملى با ثروتمندان بىايمان يكى از اصول اوّليّهء پيامبران است كه قرآن بر آن تأكيد فراوان دارد . اگر پيامبران با آن‌ها مبارزه و قطع رابطه نمىكردند ، ممكن بود تحت تأثير ثروت آنها قرار بگيرند و وقفه‌اى در رسالتشان پديد آمده ، پايگاه مردمى خود را از دست بدهند .\r\nامام على عليه السلام با تكيه بر قرآن با ثروت پرستان زمانش به مبارزه برمىخاست ، عزّت شخص را در حق‌جويى و ذلّت را در مال اندوزى نامشروع مىدانست و پيوسته مردم را از عذاب خدا مىترسانيد .\r\nابوذر در تعاليم اسلامى ، عليه حاكمان ثروتمند به پا خاست و از وجود اكثريت محروم و مستمند و اقليّت ثروتمند و رفاه‌طلب اعلان تنفر كرد . او در شام عليه خليفه و اطرافيانش سخنرانى مىكرد و آيهء كنز را بر ايشان مىخواند و آنها را به عذاب خدا تهديد مىكرد و در كوى و برزن به افشاى علنى مىپرداخت .\r\nزراندوزى ، سبب هلاكت و عذاب اخروى ثروت اندوزان مىشود . سقوط جامعه‌هايى متكاثر و رفاه‌پرست از نظر قرآن يك سنت ثابت است .\r\nپرسش\r\n1 - قرآن براى مبارزه پيامبران با مُترفان ، چه دستوراتى داده است ؟\r\n2 - دو حديث نبوى دربارهء مبارزه با ثروتمندان بنويسيد .\r\n3 - چرا ابوذر قيام كرد ؟\r\n4 - سرمايه‌داران بىايمان چه فرجامى دارند ؟\r\n\r\n","description":"","footnote":"","page_name":" 130 ","page_number":121},
  {"content":"\r\n\r\n\r\nدرس هفدهم رفتار با ثروتمندان و فقرا\r\nدر فرهنگ اجتماعى اسلام ، شخصيت حقيقى و حقوقى افراد ، صرف‌نظر از رنگ ، نژاد ، ثروت و . . . محترم شمرده شده و همه موظّفند تا حرمت همديگر را پاس دارند و در هيچ شرايطى با آبروى ديگران بازى نكنند ، كسى را به جرم ندارى تحقير ننمايند و ثروتمند را به بهانهء دارايى ، كم بها جلوه ندهند . در اينجا به گوشه‌اى از فرهنگ برخورد با فقرا و ثروتمندان از ديده اسلام مىپردازيم .\r\n\r\nبرخورد با فقرا\r\nرفتار با فقرا و مساكين بايد براساس ملاطفت و مهربانى باشد . اين امر بطور مستقيم مورد توجّه قرآن كريم قرار گرفته است . خداوند شيوهء برخورد با افراد فقير را به پيامبر صلى الله عليه و آله يادآور مىشود تا اسوهء حسنه و الگوى ثابتى براى امّت اسلامى باشد .\r\n« وَاصْبِرْ نَفْسَكَ مَعَ الَّذِينَ يَدْعُونَ رَبَّهُم بِالْغَدَاةِ وَالْعَشِيِّ يُرِيدُونَ وَجْهَهُ وَلَا تَعْدُ عَيْنَاكَ عَنْهُمْ تُرِيدُ زِينَةَ الْحَيَاةِ الدُّنْيَا وَلَا تُطِعْ مَنْ أَغْفَلْنَا قَلْبَهُ عَن ذِكْرِنَا وَاتَّبَعَ هَوَاهُ وَكَانَ أَمْرُهُ فُرُطاً » « 1 » \r\nبا كسانى باش كه پروردگار خود را صبح و عصر مىخوانند و تنها ذات او را مىطلبند ، چشم‌هاى خود را به خاطر زينت‌هاى دنيا ، از آنها برمگير و از كسانى كه قلبشان را از ياد خود غافل ساختيم اطاعت مكن ، همان‌ها كه پيروى هواى نفس كردند و كارهايشان افراطى است .\r\n\r\n","description":"","footnote":" ( 1 ) . كهف ( 18 ) ، آيهء 28 . ","page_name":" 131 ","page_number":122},
  {"content":"\r\n\r\n\r\nشأن نزول آيه\r\nجمعى از ثروتمندان مستكبر و اشراف به حضور پيامبر اكرم صلى الله عليه و آله رسيدند و گفتند :\r\nاگر تو در صدر مجلس بنشينى و افرادى همچون سلمان ، ابوذر ، صهيب و . . . را كه جامهء خشن و پشمينه بر تن دارند ، از خود دور سازى و محفل تو مناسب اشراف و مرفهان باشد ، ما نزدت خواهيم آمد و در مجلست خواهيم نشست و از سخنانت بهره مىگيريم ، ولى با وجود اين گروه ضعيف ، جاى ما در اين محافل نيست .\r\nدر اين هنگام آيهء مزبور نازل شد و به پيامبر صلى الله عليه و آله دستور داد كه هرگز تسليم سخنان فريبندهء آنها نشود و همواره در دوران زندگى با افراد باايمان چون سلمان‌ها و ابوذرها باشد ، هر چند دستشان از ثروت دنيا تهى و لباسشان ساده و پشمينه است .\r\nبه دنبال نزول اين آيه ، پيامبر صلى الله عليه و آله به جستجوى اين گروه برخاست و آنها را در آخر مسجد و در حال ذكر و نماز و دعا و نيايش يافت و فرمود :\r\nحمد و سپاس خداى را كه زنده ماندم تا اين كه خداوند چنين دستورى به من داد كه با امثال شما باشم !\r\nسپس فرمود :\r\n« . . . مَعَكُمُ الَمحْيا وَ مَعَكُمُ الْمَماتُ » « 1 » \r\nزندگى با شما و مرگ هم با شما ( خوش ) است .\r\nپيامبر اكرم صلى الله عليه و آله در سايهء تربيت قرآن و بويژه پس از نزول اين آيه هرگز بينوايان و درماندگان را فراموش نمىكرد و پيوسته به ياد آنان بود ، حتى در آخرين وصيّت خود به حضرت على عليه السلام فرمود :\r\n« اوصيكَ بِالصَّلوةِ عِنْدَ وَقْتِها وَ حُبِّ الْمَساكينِ وَ مُجالَسَتِهِمْ » « 2 » \r\nبه تو وصيّت مىكنم كه نماز را در اول وقتش اقامه كنى ، درماندگان را دوست بدارى و با آنان نشست و برخاست نمايى .\r\n\r\n","description":"","footnote":" ( 1 ) . بحارالانوار ، ج 72 ، ص 2 ، چاپ اسلاميّه .  ( 2 ) . الحياة ، ج 4 ، ص 422 به نقل از امالى طوسى . ","page_name":" 132 ","page_number":123},
  {"content":"\r\n\r\nحضرت امام زين العابدين عليه السلام در نيايش خود همين را از خدا مىخواهد و مىگويد :\r\n« اللَّهُمَّ حَبِّبْ الَىَّ صُحْبَةَ الْفُقَراءِ » « 1 » \r\nخدايا همنشينى با فقيران را برايم محبوب گردان .\r\nامام صادق عليه السلام ضمن نامه‌اى به گروهى از شيعيانش نوشت :\r\nبر شما باد دوست داشتن فقراى مسلمان ، هر كس آنان را تحقير كند و نسبت به ايشان تكبر ورزد ، در دين خدا به خطا رفته و خداوند وى را تحقير و مورد خشم خود قرار مىدهد . جدّ ما پيامبر خدا صلى الله عليه و آله فرمود : « پروردگارم به من دستور داده كه به مسلمانان تهيدست محبّت كنم » [ شيعيان من بدانيد 
  ] هر كس يك نفر از مسلمانان را تحقير كند ، خداوند از جانب خود زنجير خشم و حقارت بر او مىافكند تا مردم نيز بشدّت بر او بشوند . پس در خصوص مسلمانان محروم از خدا بترسيد . آنان اين حق را بر گردن شما دارند كه دوستشان بداريد . خداوند به پيامبر صلى الله عليه و آله نيز امر كرده كه آنان را دوست بدارد . پس آن كس كه محبّت نورزد به شخصى كه خدا به محبّت او امر كرده ، براستى خدا و پيامبرش را نافرمانى كرده و اگر در اين حال بميرد ، گمراه مرده است . « 2 » \r\nابوذر رحمةاللَّه عليه مىگويد :\r\nپيامبر اسلام صلى الله عليه و آله مرا به هفت چيز سفارش كرده است كه تا دمِ مرگ آنها را از ياد نخواهم برد ، از جملهء آنها دوست داشتن فقرا و نزديك شدن به آنهاست . « 3 » \r\n\r\nرسيدگى به وضع محرومان\r\nروش صحيح برخورد با فقيران ، انفاق به آنها و رسيدگى به حالشان است ، انفاق در شكل صحيح و توأم با حفظ شخصيّت و عزّت آنان بويژه شناسايى واماندگان و فقيران مؤمن عزلت‌نشينى كه بر اثر حيا و ايمان زياد ، عزت نفس داشته نيازمندى خود را به مردم بازگو نمىكنند :\r\n« لِلْفُقَرَاءِ الَّذِينَ أُحْصِرُوا فِي سَبِيلِ اللّهِ لَا يَسْتَطِيعُونَ ضَرْباً فِي الْأَرْضِ يَحْسَبُهُمُ الْجَاهِلُ\r\n\r\n","description":"","footnote":" ( 1 ) . صحيفهء سجاديه ، دعاى 30 .  ( 2 ) . تحف العقول ، ص 231 - 232 .  ( 3 ) . الحياة ، ج 4 ، ص 425 . ","page_name":" 133 ","page_number":124},
  {"content":"\r\n\r\nأَغْنِيَاءَ مِنَ التَّعَفُّفِ تَعْرِفُهُم بِسِيَماهُمْ لَا يَسْأَلُونَ النَّاسَ إِلْحَافاً وَمَا تُنْفِقُوا مِنْ خَيْرٍ فَإِنَّ اللّهَ بِهِ عَلِيمٌ » « 1 » \r\n[ بخشى از انفاق و صدقات 
  ] از آن بينوايى است كه خود را در طاعت حق محصور كرده‌اند و در طلب قوت ناتوانند و چنان در پردهء عفافند كه هر كس حالشان نداند ، مىپندارد كه از توانگرانند . آنان را از سيمايشان مىشناسى ، به اصرار از كسى چيزى نخواهند و هر مالى كه انفاق مىكنيد ، خدا به آن آگاه است .\r\n\r\nآثار همنشينى با فقرا\r\nهمنشينى با مستمندان آثار فردى ، اجتماعى ، سياسى و اقتصادى زيادى دارد كه مهم‌ترين آنها به اختصار عبارتند از :\r\n1 - تأكيد عملى بر تواضع نفس و تحريك حسّ بشردوستى در انسان .\r\n2 - اطلاع از احوال فقرا و محرومان و همّت گماشتن به رفع نيازمندى و تأمين زندگى آنان .\r\n3 - اقدام به تعليم و تربيت آنها و فرزندانشان .\r\n4 - اعطاى شخصيّت اجتماعى به آنها و خارج ساختن ايشان از عزلت و انزوا .\r\n5 - شركت دادن آنها در امور سياسى و صحنه‌هاى مختلف جامعه . « 2 » \r\nالبته ، بودن با محرومان و آميختگى با آنان بايد در همه وقت و در تمام شؤون زندگى ظاهر گردد ؛ در برنامه‌هاى اقتصادى ، قانون‌گذارى ، انتخابات ، قضاوت ، توليد ، توزيع ، مصرف و برنامه‌هاى آموزشى ، بهداشت و . . . شركت و حضور فعال داشته باشند و تنها نبايد به ظاهر اكتفا شود ، بايد حيات و ممات ما با آنان باشد ، همچون رفتار پيامبر با اصحاب صفّه در مدينه . « 3 » \r\nهمهء پيامبران مستمندان را دوست مىداشتند و محبت آنها به مردم بر مبناى ايمان\r\n\r\n","description":"","footnote":" ( 1 ) . بقره ( 2 ) ، آيهء 273 .  ( 2 ) . الحياة ، ج 4 ، ص 430 - 437 .  ( 3 ) . الحياة ، ج 4 ، ص 362 . ","page_name":" 134 ","page_number":125},
  {"content":"\r\n\r\nو تقوا و اصول انسانى بود . فقير بودن اشخاص مانع از نزديك شدن به پيامبران نبود ، بلكه اگر عده‌اى را ترك مىكردند و براى فقرا ارزش و اعتبارى قائل نمىشدند ، و آنان را ترك مىكردند ، پيامبران با آنها رابطهء نزديكترى برقرار مىكردند ؛ حضرت نوح در پاسخ به پيشنهاد عده‌اى از ثروتمندان كافر كه گفتند : اگر محرومان و مستمندان را از خود دور كنى ، ما ايمان مىآوريم ، فرمود :\r\n« . . . وَ ما انَا بِطارِدِ الْمُؤمِنينَ » « 1 » \r\nو من مؤمنان را طرد نخواهم كرد .\r\nآنها گرچه فقيرند ، ولى مؤمنند و اين امر براى تكريم و عزّت آنان بس است .\r\nاحمدبن فهد حلّى ، يكى از علماى بزرگ شيعه مىنويسد :\r\n« شخص عاقل از حبّ فقر و فقرا چگونه رخ برمىكشد ، در حالى كه مىبيند اوليا و اوصيا بر اين صفت بوده‌اند ، بلكه وظيفهء قيام به خدمت خداوند و امتثال او امر پيامبران و شرايع آسمانى و احياى دين خدا و عزّت بخشيدن به كلام وى و يارى رسولان و تبليغ و نشر دعوت آنها از آدم تا خاتم صلى الله عليه و آله استوار نگشته است ، جز با صاحبان فقر و مسكنت » . « 2 » \r\n\r\nبرخورد با اغنيا\r\nگرچه فقر و تنگدستى مورد پسند نيست ، ولى به خودى خود عيب و عار هم نيست . ثروت و دارايى نيز [ صرف نظر از آثار مثبتى كه مىتواند داشته باشد 
  ] براى انسان امتياز محسوب نمىشود . پس فقر و نادارى از ارزش آدمى نمىكاهد و ثروت زياد بر ارزش وى نمىافزايد ، بلكه ملاك ارزش ، تنها تقوا و ايمان است . در جامعهء اسلامى نبايد صاحبان ثروت در نظر مردم ، افرادى برجسته و ممتاز جلوه كنند .\r\nحضرت على عليه السلام در اين زمينه فرمود :\r\n« مَنْ تَواضَعَ لِغَنىٍّ طَلَباً لِما عِنْدَهُ ذَهَبَ ثُلُثا دينِهِ » « 3 » \r\n\r\n","description":"","footnote":" ( 1 ) . شعراء ( 26 ) ، آيهء 114 .  ( 2 ) . عدّة الداعى ، ص 158 .  ( 3 ) . بحارالانوار ، ج 78 ، ص 56 . ","page_name":" 135 ","page_number":126},
  {"content":"\r\n\r\nهر كس براى ثروتمندى ، تنها به خاطر ثروتش تواضع كند ، دو سوم دينش از بين رفته است .\r\nهمچنين فرمود :\r\n« الْغِنى وَ الفَقْرُ بَعْدَ الْعَرْضِ عَلَى اللَّه » « 1 » \r\nپس از تقديم كارنامه‌ها به پيشگاه خداوند است كه توانگرى و درويشى [ هر كس 
  ] روشن شود .\r\nبا اين بيان ، مؤمنى كه با زهد و ايثار - نه با تنبلى و مستى و بيكارى - در خط فقر قرار گرفته ، نزد همه محترم است . همچنين است ثروتمندى كه در كسب مال و صرفِ آن ، موازين شرعى را رعايت و از مال و امكانات خويش در راه خدا انفاق مىكند و حقوق واجب مالى خود را مىپردازد ، نبايد مورد بىحرمتى قرار گيرد ، بلكه بايد به خاطر ايمان و تقوايش همچون ديگر مؤمنان محترم شمرده شود . البته بايد آنها را به پرداخت حقوق اقتصادى ترغيب و در مواردى از دنياگرايى و نتايج آن مانند سركشى ، ثروت‌زدگى ، افزون‌طلبى و ديگر پيامدهاى ناگوار زراندوزى هشدارشان داد . چنان كه حضرت شعيب به مردم چنين نصيحت كرد :\r\n« اوْفُوا المِكيالَ وَ الْميزانَ وَ لْاتَبْخَسِوا النَّاسَ اشْيائَهُمْ » « 2 » \r\nپيمانه و ترازو را از عدل ، كامل ادا كنيد و چيزهاى مردم را كم نكنيد .\r\n\r\n","description":"","footnote":" ( 1 ) . نهج البلاغه ، صبحى صالح ، حكمت 452 .  ( 2 ) . هود ( 11 ) ، آيهء 85 . ","page_name":" 136 ","page_number":127},
  {"content":"\r\n\r\nخلاصه\r\nاز نظر قرآن ، يك مسلمان با فقرا بايد بر پايهء محبّت و خوشرويى باشد ، بسان پيامبر صلى الله عليه و آله كه به دستور خداوند با اصحاب صفّه مىنشست ، در حقشان انفاق مىكرد به آنان بها مىداد و با تواضع در ميانشان حضور مىيافت .\r\nپيامبر اكرم صلى الله عليه و آله و ديگر پيشوايان معصوم عليه السلام به مردم توصيه مىكردند كه با مستمندان با رفق و محبّت رفتار كنند و از برخورد متكبرانه و تحقيرآميز دورى جويند و در انفاق و احسان به آنها ، راه صحيح برگزينند تا شخصيت آنان محفوظ بماند .\r\nعادت كردن به رفتار متواضعانه ، آشنايى دقيق با وضع مالى فقرا و دادن شخصيّت به آنها از جمله فلسفهء همنشينى با مستمندان است .\r\nبرخورد با ثروتمندان مؤمن بايد چون ديگر مؤمنان بر مبناى تقوا باشد و نبايد به خاطر ثروتشان به آنها احترام گذاشته شود ، بلكه بايد به آنان در جهت رعايت حقوق ديگران تذكر داد .\r\nپرسش\r\n1 - قرآن در برخورد با فقيران چه دستورى مىدهد ؟\r\n2 - دستورالعمل امام صادق عليه السلام به شيعيانش چيست ؟\r\n3 - فلسفهء همنشينى با فقرا و درماندگان چيست ؟\r\n4 - با ثروتمندان مؤمن چگونه بايد برخورد كرد ؟\r\n\r\n","description":"","footnote":"","page_name":" 137 ","page_number":128},
  {"content":"\r\n\r\n\r\nمنابع و مآخذ\r\nقرآن كريم .\r\nنهج البلاغه ، ( صبحى صالح و نيز فيض الاسلام ) .\r\nصحيفهء سجاديّه .\r\nارشاد القلوب ، محمدبن حسن ديلمى ، انتشارات اسلاميّه .\r\nاصول كافى ، شيخ كلينى ، دارالتّعارف - بيروت - چاپ چهارم ، 1401 ق .\r\nالاعلام ، خيرالدّين زركلى ، چاپ سوم .\r\nالامالى ، شيخ طوسى ، منشورات داورى ، قم .\r\nبحارالانوار ، علامه مجلسى ، مكتبة الاسلاميّه ، چاپ دوم ، 1398 ه . ق .\r\nالبيع ، امام خمينى قدس سره ، چاپ مهر ، قم .\r\nتحف العقول ، ابن شعبهء حرّانى ، مؤسسهء اعلمى مطبوعات - بيروت - چاپ پنجم ، 1394 ه . ق .\r\nالتحقيق فى كلمات القرآن ، حسن مصطفويى ، بنگاه ترجمه و نشر كتاب ، 1360 ه . ق\r\nترجمهء الميزان ، موسوى همدانى ، دفتر انتشارات اسلامى - قم - 1366 .\r\nتفسير عيّاشى ، ابونصر عيّاشى سمرقندى ، مكتبة العلمية الاسلامية .\r\nالتفسير الكاشف ، محمدجواد مغنيه ، دار الجواد - بيروت - چاپ سوم ، 1981 ميلادى .\r\nالتفسيرُ المبين ، محمدجواد مغنيه ، دارالتعارف - بيروت - 1398 ه . ق .\r\nتفسير نمونه ، جمعى از نويسندگان ، دارالكتب الاسلاميه ، تهران .\r\nتنبيه الخواطر و نزهة النواظر ( مجموعهء ورّام ) ، ورّام‌بن ابىفراس ، دارالتعارف ، بيروت .\r\nثواب الاعمال و عقاب الاعمال ، شيخ صدوق ، انتشارات صدوق .\r\nالحياة ، محمدرضا حكيمى و . . . ، دفتر نشر فرهنگ اسلامى ، 1367 ه . ش .\r\n\r\n","description":"","footnote":"","page_name":" 138 ","page_number":129},
  {"content":"\r\n\r\nخصال ، شيخ صدوق ، سازمان چاپ و انتشارات جاويدان .\r\nخطوط كلّى اقتصاد در قرآن و روايات ، جعفر خوشنويس ، انتشارات كتابخانهء اميرالمؤمنين ، اصفهان .\r\nزبدة البيان فى احكام القرآن ، مقدس اردبيلى ، بيروت .\r\nسفينة البحار ، شيخ عباس قمى ، دارالتعارف ، بيروت .\r\nسلسلة ينابيع الفقهيّه ، علىاصغر مرواريد ، مؤسسهء فقه الشيعه - بيروت - چاپ اوّل .\r\nعدّة الدّاعى ، ابن فهد حلّى ، انتشارات كتابفروشى جعفرى ، مشهد .\r\nغررالحكم ، عبدالواحد آمدى ، انتشارات دفتر تبليغات اسلامى ، قم .\r\nفقه الامام جعفر الصادق ، محمدجواد مغنيه ، دارالعلم ، بيروت ، چاپ اول ، 1964 ميلادى .\r\nفقه القرآن ، قطب‌الدين راوندى ، انتشارات كتابخانهء آيةاللَّه العظمى نجفى مرعشى .\r\nقاموس قرآن ، علىاكبر قرشى ، دارالكتب الاسلاميّه ، 1352 ، تهران .\r\nقصّه‌هاى قرآن ، محمد ابوالفضل ابراهيم ، ترجمه مصطفى زمانى ، شركت چاپ و نشر اخوّت ، 1346 ش .\r\nلسان العرب ، ابن منظور مصرى ، دار صادر ، بيروت .\r\nمبانى اقتصاد اسلامى ، دفتر همكارى حوزه و دانشگاه .\r\nمجمع البحرين ، فخرالدين طُريحى ، دفتر نشر فرهنگ اسلامى ، چاپ دوم ، 1367 شمسى .\r\nمجمع البيان ، شيخ طبرسى ، مكتبة الحياة ، بيروت .\r\nمستدرك الوسائل ، ميرزا حسين نورى ، مؤسسهء آل‌البيت ، 1407 ق .\r\nمعراج السعادة .\r\nمن لا يحضره الفقيه ، شيخ صدوق ، دارالتعارف ، بيروت .\r\nالميزان .\r\n\r\n","description":"","footnote":"","page_name":" 139 ","page_number":130},
  {"content":"\r\n\r\nنورالثقلين ، ابن جمعهء حُويزى ، انتشارات علميه ، قم .\r\nنهج السّعادة فى مستدرك نهج البلاغه ، محمدباقر محمودى ، مؤسسهء تضامن فكرى ، 1387 ق .\r\nوسائل الشيعة ، شيخ حرّ عاملى ، داراحياء التراث العربى ، بيروت .\r\n\r\n","description":"","footnote":"","page_name":" 140 ","page_number":131},
  {"content":"\r\n\r\nمقدمه 12\r\nدرس اوّل 14\r\nثروت در بينش اسلامى 14\r\nپيوند اسلام با اقتصاد 14\r\nتصويرى از ارزش مال 15\r\nارزش عبادى مال 17\r\nنقش مال در قوام جامعه 19\r\nدرس دوّم : 23\r\nمبارزه با ثروت اندوزى و دنياطلبى 23\r\nبازتاب ثروت اندوزى 23\r\nدرس سوّم 29\r\nنعمت‌هاى مادّى الهى 29\r\nنعمت‌هاى زيستى 29\r\nكشاورزى و دامدارى 31\r\nضروريّات زندگى 32\r\nدرس چهارم 36\r\nانسان ، مأمور آبادانى 36\r\nارزش اقتصادى زمين 36\r\nظرفيّت و گستردگى زمين 37\r\nضرورت عمران و آبادانى 37\r\nشرايط معنوى عمران 38\r\nدرس پنجم 42\r\nترغيب به كسب مال و راه‌هاى آن 42\r\nصنعت 43\r\nكشاورزى 45\r\nدامدارى 46\r\nدرختكارى و باغدارى 47\r\nصيد 48\r\nتجارت 48\r\nدرس ششم 51\r\nممنوعيت حرامخوارى 51\r\nتحليلى از واژهء باطل 52\r\nرابطهء مال حرام با قتل نفس 52\r\nآثار حرامخوارى 53\r\nنمونه‌هاى حرامخوارى 54\r\nه . رشوه‌خوارى 58\r\nفصل هفتم 61\r\nثروت ، وسيلهء امتحان 61\r\nماهيّت امتحان الهى 61\r\nكيفيت امتحان مالى 62\r\nفلسفهء آزمايش 64\r\nدرس هشتم 68\r\nطغيانگرى ثروت 68\r\nهشدار به طغيانگران 69\r\nنشانه‌هاى طغيانگرى 70\r\nمبارزه با طغيانگرى 72\r\nدرس نهم 75\r\nتعديل و ميانه‌روى در معيشت 75\r\nعامل ميانه‌روى 76\r\nالگوى مصرف 77\r\n\r\n","description":"","footnote":"","page_name":" 141 ","page_number":132},
  {"content":"\r\n\r\nراه‌هاى تعديل ثروت 79\r\nفلسفهء تعديل ثروت 79\r\nدرس دهم 83\r\nانفاق و قرض الحسنه 83\r\nشرايط انفاق 85\r\nقرض الحسنه 86\r\nارزش معنوى قرض الحسنه 87\r\nآداب قرض الحسنه 87\r\nدرس يازدهم 91\r\nآزمندى 91\r\nخاستگاه آزمندى 91\r\nنكوهش آزمندى 92\r\nعوامل حرص و آزمندى 93\r\nپيامدهاى آزمندى 94\r\nدرس دوازدهم 98\r\nراه‌هاى مصرف ثروت 98\r\nتحليل آيه 98\r\nالف - هزينه‌هاى شخصى 99\r\nب - مصارف اجتماعى 103\r\nدرس سيزدهم 105\r\nغناى نفس 105\r\nراه‌هاى كسب غناى نفس 107\r\nدرس چهاردهم 111\r\nثروتمندان مؤمن 111\r\nديدگاه‌ها 111\r\nمنابع تأمين 112\r\nهزينه‌ها 113\r\nدرس پانزدهم 117\r\nثروتمندان بىايمان ( 1 ) 117\r\nنمونه‌هايى از ثروتمندان بىايمان 119\r\nدرس شانزدهم 124\r\nثروتمندان بىايمان ( 2 ) 124\r\nبرخورد پيامبران با سرمايه‌داران 124\r\nبرخورد حضرت على 7 با سرمايه‌داران 125\r\nبرخورد ابوذر با سرمايه‌داران 126\r\nسرانجام سرمايه‌داران 128\r\nدرس هفدهم 131\r\nرفتار با ثروتمندان و فقرا 131\r\nبرخورد با فقرا 131\r\nشأن نزول آيه 132\r\nرسيدگى به وضع محرومان 133\r\nآثار همنشينى با فقرا 134\r\nبرخورد با اغنيا 135\r\nمنابع و مآخذ 138\r\n\r\n\r\n","description":"","footnote":"","page_name":" 142 ","page_number":133}
  ]