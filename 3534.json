[
  {"content":"\r\nمحمد تقى جعفرى\r\nتفسير و نقد و تحليل\r\nمثنوى جلال الدين محمد بلخى\r\nقسمت سوم - دفتر سوم\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nچاپ دوم\r\nاز اين كتاب 1200 نسخه در تاريخ 20 / 2 / 1352 در چاپخانه حيدرى به چاپ رسيد\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nاين كتاب تحت شماره 288 بتاريخ 31 / 2 / 1352 در كتابخانه ملى به ثبت رسيده است\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\nتقديم\r\nبه تكاپو كنندگان در راه پيش برد شخصيت انسانها در هر دو قلمرو فرد و اجتماع .\r\n","description":"","footnote":"","page_name":" تعريف الكتاب 4 ","page_number":4},
  {"content":"\r\n\r\nبسم الله الرحمن الرحيم\r\nمناجات\r\nآفريدگارا ، دادگرا ، چشمه سار روان بخش حيات كه به درياى بىكران عظمت پيوسته است ، همچنان از منبع فياض مشيت بىچونت مىجوشد و مىخروشد و در عرصهء كشتگاه طبيعت ، روزان و شبان غنچه هاى با طراوت نوع انسانى را با ديده گانى فروزان از حيات شكوفان مىسازد و در آغوش ما انسانهاى زنده نما [ كه در جويبار خروشان حيات پيوسته به اقيانوس جلال و جمالت ، جام زرين خالى از بادهء طهور زندگى به دست ، پهنهء سراب رنگارنگ خيال درمىنورديم 
  ] براى چند صباح مىآرامند و تدريجاً به قافلهء ما مردگان محكوم به شكنجهء زندگى مىپيوندند .\r\nخدايا ، كجاست آن فروغ الهى حيات كه نه تنها كرهء خاكى زمين را بلكه تمام كيهان با عظمت را براى ما آدميان چونان آغوش گرم مادر مهربان مىنمود كه لحظه‌اى غنودن در آن طعم ابديت مىداد و درخشش ديده گان آدمى ، چهرهء جهان هستى را با تمام اسرار آميز بودنش روشن و درخشان مىساخت .\r\nاى پروردگار بىچون ، تو نبودى كه رنگ فروزان حيات را در مقابل ديده گان ما مات نمودى ، تو نبودى كه فروغ حيات را از مردمك چشمان ما گرفته ، زندگى ما را هم از طعم جان بخش زندگى و هم از آرامش بىغوغاى مرگ بر كنار ساختى .\r\nبلكه اين خود ما فريب خوردگان سايه هاى حيات طبيعى بوديم كه به دنبال سايه ها رفتيم و حقيقت هستى خويش را به صورت سايهء مبهمى از افسانه ها و حكايتهاى غير قابل تفسير در آورديم .\r\nشگفتا ، هنوز هم نمىخواهيم باور كنيم كه :\r\nاز حكايت ما حكايت گشته‌ايم خداوندا ، بشر امروزى به گمان اين كه اگر خود را به ديوانگى و نفهمى بزند ، مىتواند لذت روح افزاى حيات را بچشد ، غافل از اين كه در آن هنگام كه زندگى حقيقى از انسان بر كنار شود ، اشباح و سايه هاى حيات طبيعى ، ديوانگى او ار تنها در بىخيالى و لا شعورى\r\n","description":"","footnote":"","page_name":" 1 ","page_number":5},
  {"content":"\r\nمنحصر نمىكند ، بلكه آن اشباح و سايه ها ، جنونى در او به وجود مىآورد كه تمام لحظات زندگيش در حال خودكشى ، در عين حال محروم از آرامش مرگ سپرى مىگردد .\r\nكردگارا ، آتش در دودمان آن نابخردان هوى پرست شعله ور بساز كه براى شهوات و برترى جويىها و ثروت پرستىها و كامكارىهاى زود گذر خود ، آتش در ريشه هاى حيات انسان بر افروختند و از خاكسترهايش گور مجلل و با شكوهى به نام تمدن كه خيمه عزابى براى نسل كنونى شده است ، بنا نهادند و ناله هاى لبتشنگان و سوختگان چشمه سار حيات در بقا سپرده وادارشان كردند كه خود آگاه يا ناخود آگاه با منتفى ساختن هدف عالى حيات كلى ، راه را براى تورم زندگى پيش تازان از انسان بىخبر و تاخت و تازشان هموار بسازند .\r\nفلسفه ها ببافند تا اثبات كنند براى بشر فلسفه‌اى وجود ندارد ، ايدهء ضد ايده آل به خود بگيرند تا اثبات كنند براى بشر فلسفه‌اى وجود ندارد ، ايدهء ضد ايده آل به خود بگيرند تا اثبات كنند كه ايده آل جويى در زندگانى جز خيالات بىپايه چيزى نيست .\r\nآن دلالان حيات و موت خاندان بشرى به قيمت يك جايزهء چشمگير ، يا آماده كردن فضاى جوامع براى شهرت پوشاليشان ، سبكسرانه از جويبار حيات واقعى قدم بيرون مىگذارند و با وسايل گوناگون مىكوشند تا غوطه وران در حيات واقعى را از آن جويبار بيرون كشند و در سراب بىسر و ته « هيچ اصلى در زندگى وجود ندارد » تحويل خواسته هاى قهرمانان ضد حيات بدهند .\r\nاين دلالان با نوعى از گستاخىها كه در پشت پردهء قيافه شان به خوبى پيداست ، حتى از ابراز نادانى و ناتوانى از درك حقيقت و هدف حيات نيز بهره بردارى نموده ، بدين وسيله دانش نمايى و قدرت نمايى فوق العاده‌اى را به راه مىاندازند . اين چنگيزهاى ارواح آدميان نمىخواهند بدانند كه آن همه كوششها و صرف انرژىهاى عقلانى را كه در راه ابراز نادانى و پوچ نشان دادن تعقل و حيات صورت مىدهند ، به اضافهء اين كه در صدد مبارزه و انكار خويشتن و ستيزه با خداى حيات و موت بر مىآيند ، متقنترين سند جهالت و زبونى واقعى خود را امضا مىكنند .\r\nاى انسانهاى نيمه دوم قرن بيستم كه در نقطهء عطف تاريخ قرار گرفته‌ايد ، به آه و ناله ها و اشكهاى تصنعى اين جور كشان اتم هيدروژن گوش فرا ندهيد ، به راه خود برويد و نگذاريد اين مغزهاى بيمار و ارواح آلود با نابود ساختن دودمان بشرى خوشحال شوند و به آرمان شيطانى خود برسند .\r\nبار الها ، عنايتى فرما ، لحظاتى اين خدمتگزاران با وفاى قهرمان تنازع در بقاء\r\n","description":"","footnote":"","page_name":" 2 ","page_number":6},
  {"content":"\r\nرا به خويشتن متوجه ساز ، تا بدانند كه اشكى را كه در ماتم حيات انسانها به وسيلهء قلمهاى تصنعى روى صفحهء كاغذ فرو مىريزند ، تورم حيات طبيعى كامكاران روزگاران را آبيارى مىكنند و به وسيلهء آنان نهالهاى سرسبز حيات واقعى را مىخشكانند .\r\nآنان نمىتوانند زندگى را از روى كرهء خاكى محو و نابود بسازند ، بلكه كارى كه مىكنند ، سرمايهء حيات واقعى را از اكثريت مىگيرند و به شكل حيات حيوانى در اقليتهاى جوامع متراكم مىسازند .\r\nاگر اينان مىخواهند بشريت را به عقيدهء خودشان ، با يك واقعيت صحيح كه پوچى حيات است ، آشنا بسازند و در اين راه است كه آه و ناله هاى سوزان سر مىدهند و اشكى فرو مىريزند ، اين خود دليل روشنى است كه اينان مىخواهند با خاصيت حياتى خود حيات ، آتش در ريشه هاى حيات شعله ور بسازند زيرا سوگند به آفريدگار دادگر ، آن زندگى كه حقيقتش يك حركت و احساس پوچ است نه آه و ناله‌اى دارد و نه اشكى .\r\nشما اى بازيگران ناخود آگاه يا سفارشى صحنهء حيات و موت ملل ، كه نابخردانه با ارزشترين سرمايهء انسانى خود را كه مىتوانيد به صورت داروهاى شفا بخش بيمارىهاى روحى نسلهاى كنونى و آينده در آوريد ، براى به دست آوردن شهرت در فضاى سه ميليارد و نيم ديوانه و بىهدف مستهلك نسازيد ، حد اقل براى يك بار هم كه شده است خود را رو در روى خويشتن قرار بدهيد و از وجدان پاك خود استمداد كنيد ، باشد كه شخصيت بر باد رفتهء خود را دوباره به خويشتن بر گردانيد و تشنگان آب حيات واقعى را سيراب كنيد ، آن گاه وجدان تاريخ كه نمايندهء بس قدردان از طرف خداى زندگى و مرگ است ، مجسمهء طلايى شما را در قله هاى سر به فلك كشيدهء درون آدميان نصب خواهد كرد .\r\n","description":"","footnote":"","page_name":" 3 ","page_number":7},
  {"content":"\r\n\r\n\r\nمقدمه شارح\r\nشعر و واقعيات\r\nبا حذف تمام مفاهيم و مسائل تخصصى مربوط به شعر كه ارتباط ضرورى به اين مقدمه ندارند ، به طور كلى مىتوان گفت :\r\n1 - شعر در اصطلاح عمومى عبارت است از بيان موضوعاتى كه شاعر با حذف و انتخاب از واقعيات به ضميمهء احساسات شخصى خويش ابراز مىدارد . به اين جهت است كه اشعار فراوانى وجود دارد كه به ظاهر شعر است ، ولى در حقيقت باز گو كردن حقيقت است ، و بالعكس ، نثرهاى فراوانى وجود دارد كه در ظاهر صورت شعرى ندارد ، ولى در حقيقت گوينده با حذف و انتخابى كه در واقعيات انجام داده و احساسات شخصى خويش را هم در آن دخالت داده است ، شعر گفته و شاعرى نموده است .\r\nرسالت سودمندى كه شعر در تاريخ فرهنگ بشرى به عهده گرفته است ، به هيچ شخص آگاهى پوشيده نيست .\r\nهر اندازه كه يك شعر داراى حذف و انتخاب هشيارانه و باز گو كنندهء احساسات عالى بشرى بوده باشد ، به همان اندازه در تحريك انسانها به سوى كمالات مطلوب موثر مىباشد .\r\nبا يك دقت كافى مىتوان گفت : شعر به معناى عمومى آن كه تقريبا پنجاه درصد آثار برجستهء فرهنگ بشرى را تشكيل مىدهد ، هم از نظر واقع گويى و هم از نظر تحريك به سوى ايده آلهاى عالى انسانيت ، گام بزرگى برداشته است . و بالعكس ، هر اندازه كه يك شعر از واقعيات دور تر و به احساسات بىپايهء شاعر مستندتر بوده باشد هر قدر هم كه جنبهء هنرى و ظرافت آن خوشايند باشد ، نه تنها استهلاك بيهودهء انديشه فرد و اجتماع مىباشد ، بلكه اين قبيل شعر گويى كه با حيات جدى انسانها مبارزه و آن را\r\n","description":"","footnote":"","page_name":" 4 ","page_number":8},
  {"content":"\r\nبه مسخره مىگيرد ، آسيبهاى زيادى از نيروى تخديرى خود به جوامع وارد مىكند . دو جنبه داشتن شعر را كه در سطرهاى بالا متذكر شديم ، در قرآن مجيد با تمام صراحت چنين آمده است :\r\n« وَاَلشُّعَراءُ يَتَّبِعُهُمُ اَلْغاوُونَ . أَ لَمْ تَرَ أَنَّهُمْ فِي كُلِّ وادٍ يَهِيمُونَ . وَأَنَّهُمْ يَقُولُونَ ما لا يَفْعَلُونَ ، إِلَّا اَلَّذِينَ آمَنُوا وَعَمِلُوا اَلصَّالِحاتِ وَذَكَرُوا الله كَثِيراً 26 : 224 - 227 . . . » ( 1 )  ( شعرا [ كسانى هستند كه 
  ] گمراهان دنبال آنان مىافتند . نمىبينى كه آنان در وادىهاى خيال و دروغ غوطه ور مىشوند و چيزهايى كه عمل نمىكنند ، مىگويند مگر كسانى كه ايمان آورده و كردار صالح به جا مىآورند و به طور فراوان به ياد خدا هستند ) .\r\nسه آيه اولى خيال پردازى و حذف و انتخابهاى پوچ و بىهوده را باز گو كرده و جنبهء فساد و تباهى شعر را بيان مىنمايد ، آيه چهارم جنبهء واقعيت و مطلوبيت آن را باز گو مىكند و خلاصهء آيهء چهارم اين است كه شعر در صورتى كه از مغز با ايمان تراوش كند مفيد و سودمند خواهد بود : - در دو آيهء ديگر :\r\n« وَما هُوَ بِقَوْلِ شاعِرٍ 69 : 41 » ( 2 )  ( آن قرآن گفتار شاعر نيست ) [ « وَما عَلَّمْناه اَلشِّعْرَ وَما يَنْبَغِي لَه إِنْ هُوَ إِلَّا ذِكْرٌ وَقُرْآنٌ مُبِينٌ » 36 : 69 ( 3 )  
  ] ( ما براى او ( پيامبر ) شعر تعليم نكرده‌ايم و براى او شعر شايسته نيست ، آن كلمات و آيات جز ذكر الهى و قرآن آشكار چيز ديگرى نيست ) همان جنبهء بىپايگى و هوايى بودن و تخدير كنندگى شعر را متذكر مىشود كه دور از شان پيامبر الهى است .\r\n2 - مسلم است كه آن اندازه تحريك و بهيجان آوردن احساسات بشرى كه\r\n","description":"","footnote":" ( 1 ) سوره الشعراء ، آيهء 224 تا 227 . .  ( 2 ) سوره الحاقة ، آيهء 41 . .  ( 3 ) سوره يس ، آيهء 96 . . ","page_name":" 5 ","page_number":9},
  {"content":"\r\nبه وسيلهء شعر امكان پذير است ، حد اقل در مشرق زمين به طرز مخصوص گاهى خيلى بيشتر از ابراز حقايق عقلانى به وسيله نثر است .\r\nشعر آن احساسات بشرى را كه از جويبار حيات انسانها سر مىكشد ، تحت تاثير قرار مىدهد و نمىگذارد عقل آدمى با آن وسايل كميت و كيفيت و چون و چراهاى مخصوص به خود ، دخالتى در حركت و هيجان آدمى داشته باشد .\r\nبه همين علت است كه مىگوييم : پديدهء شعر يكى از حساسترين پديده هاى قاموس بشرى است كه ممكن است به طور مستقيم تغييراتى در متن حيات فردى و اجتماعى به وجود بياورد .\r\nهمه مىدانيم كه در تحرك انسانها و رها كردن وضع موجود و حركت او به سوى وضع ديگر ، شعارهاى اجتماعى و سياسى كه جنبهء شعرى داشته ، چه آثار حيات ايجاد كرده است .\r\n3 - در آن هنگام كه شعر يك شاعر داراى دستور و بيان كنندهء بايستگى و نبايستگى بوده باشد ، اگر شاعر از مهارت كامل برخوردار بوده باشد ، نقش موثرتر از بيان احساسات مجرد در واقعيات حذف و انتخاب شده را به عهده مىگيرد ، زيرا شاعر موقعى كه قيافهء دستور دهنده به خود مىگيرد به اضافهء اين كه مىتواند احساس شخصى خود را به صورت نمايندهء احساس عموم جامعه در آورده زشتى و زيبايى و نيكى و بدى مورد انتخاب خود را باز گو كنندهء تمام محتويات عقلانى و احساسى جامعه نشان بدهد مىتواند دستورات خود را مانند الهام و وحى براى ديگران قابل قبول بسازد ، اين هم خطر ديگرى كه از پديدهء شعر ممكن است به حيات مادى يا معنوى انسان وارد شود .\r\n4 - اختلاط شعر با سخنان مربوط به واقعيات ، همان اندازه حساس و در معرض خطر است كه در آميخته شدن احساسات مهار نشده با تعقل و انديشه هاى واقع بينانه .\r\nاين آميزش را كه مىتوان در تمام فرهنگهاى بشرى سراغ گرفت ، داراى دو جنبه است :\r\nالف - جنبهء سودمند : اگر براى يك فرد آن توانايى حاصل شود كه واقعيات\r\n","description":"","footnote":"","page_name":" 6 ","page_number":10},
  {"content":"\r\nصحيح را با حذف و انتخابهاى عالى در لباس شعرى كه بيان كننده احساسات آميخته به واقعيات است ، بسود انسانها توجيه و رهبرى كند ، مانند استخراج آب زلال از سنگلاخها و موانع طبيعى ديگر ، اين فرد توانسته است مقام شايسته‌اى در رهبرى انسانها به دست بياورد ، مانند بعضى از آثار جبران خليل و جلال الدين مولوى و حافظ و افراد ديگرى كه در اقليت اسف انگيزى در تاريخ وجود داشته‌اند .\r\nب - جنبهء مضر بودن - اختلاط شعر با سخنان مربوط به واقعيات ، در آن هنگام كه مىخواهند واقعيات را با مفاهيم شعرى و خيالى باز گو كنند ، بدان جهت كه اغلب مردم توانايى تشخيص مفاهيم شعرى از واقعيات را ندارند و نمىتوانند مرز آن دو را معين كنند ، لذا ناخود آگاه در خيال غوطه ور مىگردند ، مخصوصاً با در نظر داشتن اين كه به استثناى افراد انديشمند - اكثريت مردم ، نه تنها از تجسيمات شعرى لذت مىبرند بلكه حتى واقعيات را هم در لباس شعرى بيشتر مىپسندند .\r\nاز طرف ديگر توهمات شعرى بالاخره هر اندازه هم كه جالب و عالى سروده شود ، شعر بودن خود را از دست نمىدهد و گاهگاهى خود همان افراد جلب شده هم بىهودگى و خلاف واقع بودن آن را درك مىكنند و اگر هم خودشان درك نكنند حتميت و عدم وابستگى دل خواه بودن ، به واقعيات ، پا در هوايى شعر و شاعرى را به آنها مىفهماند .\r\nمثلًا شاعر براى اين كه واقعيتى را مطابق روش خود ارائه بدهد . از گل و باده و مغ استمداد مىكند و براى نشان دادن موضوعات و مراحل معنويت آن مفاهيم را به كار مىبرد ، مفاهيم مزبوره در واقعيات عينى خود ، نه تنها كوچكترين اثرى را در معنويت و تكامل روح آدمى ندارد ، بلكه به نوبت خود سد راه تكامل هم مىباشد . اين در هم آميخته شدن شعر و واقعيت كه بىشباهت به اختلاط خاك و طلا نيست ، به اصطلاح معمولى پيچ و مهره هاى انديشه آدمى را ساييده و از جريان طبيعى تفكر و واقع بينى جلوگيرى مىكند .\r\nمثلًا حافظ آن شاعر مقتدر پارسى زبان كه حقيقتاً در ابراز عالىترين معانى\r\n","description":"","footnote":"","page_name":" 7 ","page_number":11},
  {"content":"\r\nبه وسيلهء شعر داد سخن داده است ، گاهى نتوانسته است بدون در آميختن مفاهيمى از قبيل مستى و باده و لاله رخ و زيبا روى سمرقندى و غيره مطلق خود را ابراز بدارد مثلًا در يكى از قطعاتش مىگويد :\r\n\r\nاى دل آن دم كه خراب از مىگلگون باشى\r\nبىزر و گنج به صد حشمت قارون باشى\r\nدر مقامى كه صدارت به فقيران بخشند\r\nچشم دارم كه به جاه از همه افزون باشى\r\nتاج شاهى طلبى گوهر ذاتى بنماى\r\nور خود از گوهر جمشيد و فريدون باشى\r\nدر ره منزل ليلى كه خطرهاست به جان\r\nشرط اول قدم آن است كه مجنون باشى\r\nكاروان رفت و تو در خواب و بيابان در پيش\r\nكى روى ؟ ره ز كه پرسى ؟ چه كنى ؟ چون باشى ؟\r\nنقطهء عشق نمودم به تو هان سهو مكن\r\nور نه چون بنگرى از دايره بيرون باشى\r\nساغرى نوش كن و جرعه بر افلاك افشان\r\nچند و چند از غم ايام جگر خون باشى\r\nحافظ از فقر مكن ناله كه گر شعر اين است\r\nهيچ خوش دل نپسندد كه تو محزون باشى\r\n\r\nدر هشت بيت فوق مطالب ذيل وجود دارد :\r\n1 - در آن هنگام كه به جهت نوشيدن مىگلگون مست و بىخود شوى ، بدون اين كه طلا و گنجى داشته پديدهء مستى و بىخودى و هرزه گرايى ناشى از مىگسارى نيست ، زيرا مىگسارى نمىتواند انسان را به مقام استغناى مطلوب كه به حشمت\r\n","description":"","footnote":"","page_name":" 8 ","page_number":12},
  {"content":"\r\nقارونى تشبيه شده است نايل بسازد . اما چنان كه ملاحظه مىشود مضمون عالى از دست دادن خود طبيعى را كه به مستى ظاهرى تشبيه شده است ، با مىگلگون تعبير نموده است كه نوعى از اختلاط مضر است .\r\n2 - آن گاه آرزو مىكند كه انسان مورد علاقه اش ، صدارت عالى بىنيازى را از راه بىاعتنايى به آرمانهاى دنيوى به دست بياورد .\r\nاين مضمون در قالب شعرى ولى بدون در آميختن به مضمون خيالى محض ، ادا شده است .\r\n3 - اگر چه از نژاد يا از سنخ جمشيد و فريدون هم بوده باشى ، براى به دست آوردن عظمت و سرورى بايد داراى گوهر و اعتلاى ذاتى باشى . مطلبى است در نهايت عظمت كه با يك تشبيه قابل قبول بيان شده است .\r\n4 - در سپرى كردن راههاى پر خطر رو به منزلگه ايده آل ، اولين شرط اين است كه از علايق مادى بدن بر كنار شوى .\r\nايده آل به ليلى و بريده شدن از علايق مادى ، به مجنون تشبيه شده است با اين كه رابطهء ليلى و مجنون به عنوان يك رابطهء جنسى در ادبيات مشهور است . جاى ترديد نيست كه وصول به ايده آل و گسستن علائق مادى از روح ، بدون اعراض از غرايز حيوانى يا محدود ساختن آنها امكان پذير نيست باز در اين بيت يك مسئلهء عالى انسانى در قالب مضمون شعرى آن هم از سنخ ضد مقصود گوينده بيان شده است .\r\n5 - بيت پنجم عالىترين حقيقت را در مناسبترين الفاظ مطرح نموده است :\r\n\r\nكاروان رفت و تو در خواب و بيابان در پيش\r\nكى روى ره ز كه پرسى چه كنى چون باشى\r\n\r\n6 - باز يك مطلب فوق العاده عالى را با استمداد از كلمهء عشق بهره بردارى نموده مىگويد :\r\n","description":"","footnote":"","page_name":" 9 ","page_number":13},
  {"content":"\r\n\r\nنقطهء عشق نمودم به تو هان سهو مكن\r\nور نه چون بنگرى از دايره بيرون باشى\r\n\r\nاين مطلب انسان را به ياد مسأله‌اى مىاندازد كه از ارسطو بيادگار مانده است :\r\nبراى دائره بيش از يك نقطه مركزى وجود ندارد كوچكترين انحراف از آن نقطهء مركزى ، از وصول و دريافت مركز اصلى جلوگيرى مىكند .\r\nاخلاق عالى انسانى ، عمل به دستورات الهى با كوچكترين مسامحه در عمل بىهوده و به اصطلاح ارسطو : خروج از نقطهء مركزى دائره خواهد بود . اگر حافظ مىخواست يا مىتوانست كه از در آميختن كلمهء عشق [ كه براى اكثريت معناى مجازى آن مطرح است 
  ] با مطلب فوق ، بر كنار شده مفهومى شبيه به ايده آل و وصول به بارگاه الهى را جانشين آن مىساخت ، آموزندگى مطلب فوق در بارهء واقعيات در آخرين حد ممكن صورت مىگرفت .\r\n7 - مىگويد :\r\n\r\nساغرى نوش كن و جرعه بر افلاك افشان\r\nچند و چند از غم ايام جگر خون باشى\r\n\r\nاگر مقصود از نوشيدن باده و جرعه‌اى از آن را بر افلاك افشاندن ، براى رهايى از اندوه ايام كه جگرها را خون مىكند ، همان اعراض از لذايذ حيوانى و هوى پرستىها و بىقيدى به علائق مادى بوده باشد ، مسلما مضمونى است بسيار عالى و باشكوه ، ولى جاى تاسف است كه ادبيات بشرى آن اندازه فقير بوده باشد كه براى نشان دادن چنان مضمون ، نيازمند به كار بردن مفاهيم ساغر و مستى و افشاندن مقدارى از آن باده به افلاك براى بىاعتنايى به جريان قوانين عالم هستى بوده باشد 8 - آن گاه به خود تسلى و دل دارى مىدهد كه از فقر نبايد ناله و زارى\r\n","description":"","footnote":"","page_name":" 10 ","page_number":14},
  {"content":"\r\nنمايد : زيرا به جهت توانايى فوق العاده‌اى كه براى سرودن اشعار بسيار عالى دارد ، هيچ كس راضى نمىشود كه چنين شاعرى اندوهگين و اظهار درماندگى نمايد . مسلم است كه مقصود از فقر در بيت مورد گفتگو آن حالت حقارت و فقر ظاهرى كه از خصايص سالكين راه حقيقت مىباشد ، نيست ، زيرا آن حقارت و فقر ظاهرى باعث نشاط و شادى است ، نه حزن و اندوه .\r\nبنا بر اين منظور همان فقر معمولى است كه موجب حزن و اندوه است .\r\nاگر مقصود شاعر حقيقتاً همان معنا باشد كه ظاهر كلماتش نشان مىدهد ، جاى بسى دريغ است كه از اوج مضمون :\r\n\r\nنقطهء عشق نمودم به تو هان سهو مكن\r\nور نه چون بنگرى از دايره بيرون باشى\r\n\r\nبه پستى :\r\n\r\nحافظ از فقر مكن ناله كه گر شعر اين است\r\nهيچ خوش دل نپسندد كه تو محزون باشى\r\n\r\nپايين آمده ، عظمت اعتلاى روحى خود را در فاصلهء يك لحظه به خود نمايى و تسليت در مقابل محروميت مادى از دست بدهد . مگر اين كه بگوييم : مقصود حافظ اين است : كسى كه داراى سرمايه انسانى است نبايستى از فقدان مزاياى مادى ناراحت بوده باشد .\r\nبه هر حال در ابيات فوق معانى و حقائق بسيار عالى با مطالب شعرى و تجسيمات ضد واقعيات در هم آميخته بدون داشتن مرز مشخص ميان دو قلمرو ، موجب سر گردانى و انعطاف پذيرى بدون قيد و شرط روح مىگردد .\r\nاين گونه اظهار نظر منافاتى با اعتراف به عظمت درك حافظ ندارد .\r\nبلكه بحث در اين است كه اگر حافظ مىتوانست يا مىخواست حقايق و واقعيات را با تحريك احساسات مربوط به متن حيات انسانها و بدون احتياج به در آميختن دو قلمرو مزبور تعليم نمايد ، جنبهء مربى انسانى بودن او به حد نصاب مىرسيد .\r\n","description":"","footnote":"","page_name":" 11 ","page_number":15},
  {"content":"\r\n\r\nمثنوى جلال الدين هم از در آميختن مفاهيم شعرى خالص و ضد واقعيات به حقايق و واقعيات بر كنار نبوده ، بدين جهت داراى نقص اسف انگيزى است .\r\nمخصوصاً با در نظر داشتن اين كه جلال الدين در عالىترين مسائل الهى و بشرى مىانديشد و مىخواهد انا لله و انا إليه راجعون را تفسير كند .\r\nدر اين تفسير مفاهيمى از قبيل مىو مىگسارى و شاهد زيبا روى و . . . و كدو و غير ذلك از اعتلاى روح به مضمون آيهء فوق جلوگيرى مىكند .\r\nتا آن جا كه گاهى راز و نياز و گفتگوى با خدا ، به طور ناخود آگاه شبيه به گفتگو با يك كدخدا و يا شاهد زيبا روى تنزل مىيابد . گمان نمىرود كه اصل « المجاز قنطره الحقيقة » ( مجاز مانند پل به سوى حقيقت است ) جواب گوى تنزل مزبور بوده باشد ، زيرا طبيعت ماده پرست و هوى دوست انسان بقدرى قوى است كه نمىگذارد مجاز را مانند پل تلقى نمايد ، بلكه شدت هوى پرستى و طبيعت خواهى انسان به حدى است كه او را در همان مجاز ميخكوب مىكند و آن را سد راه منزلگه نهايى مىسازد .\r\nجلال الدين مولوى و داستايوسكى\r\nدر مجلدات پيشين تذكر داديم كه نقل جملات عالى متفكرين مغرب زمين در مقدمات تفسير و نقد و تحليل مثنوى براى آن نيست كه ما مىخواهيم ميان مولوى و آن متفكرين مقايسه اصطلاحى انجام بدهيم ، بلكه مقصود نشان دادن فرهنگ مشترك بشرى است كه نه شرق مىشناسد و نه غرب ، نه ديروز و نه امروز . شما مىتوانيد در جملات داستايوسكى مقدار فراوانى از مسائل عالى را به بينيد كه جلال الدين مولوى قرنها پيش از او ، با شكل ديگر بيان كرده است ، اين خود يكى از روشنترين دلايل وجود فرهنگ مشترك است كه از مضامين ودا و اوپانيشادها و آثار كنفوتسه و اخلاق ارسطو و غيره گرفته ، تا فرهنگ داراى سيستم باز اسلام و آثار متفكرين انسانى قرنهاى اخير مغرب زمين ، مانند هوگو و بالزاك و تولستوى . . . مشاهده مىشود .\r\n","description":"","footnote":"","page_name":" 12 ","page_number":16},
  {"content":"\r\n\r\nمنتخباتى از كتاب برادران كارامازوف - داستايوسكى\r\nجمع آورى جملات از آقاى شهرام انصارى و انتخاب جملات عالى از مؤلف است « سن توماس » اعلام داشت تا موقعى كه به چشم خود حقيقت را مشاهده نكند ، ايمان نخواهد آورد و هنگامى كه ديد ، چنين فرياد بر آورد : « آه خداى من خالق من » ( 1 )  « گناهى در روى زمين نيست كه از جانب بارى تعالى بخشيده نشود ، به شرط آن كه مرتكب آن از ته دل پشيمان شود . آدمى به هيچ روى قادر نيست مرتكب گناهى گردد كه عشق به خدا را زايل كند . جز به پشيمانى فكر نكن و هر گونه ترس و نگرانى را از دل خود خارج ساز و يقين بدان خداى متعال خيلى بيش از آن چه بتصور آيد به تو مهر دارد و حتى تو را با وجود گناهت مورد لطف و عنايت قرار مىدهد . » ( 2 )  « اگر من يعنى بندهء گناهكارى نسبت به تو احساس ترحم كنم ، بطريق اولى خدا هم به تو شفقت خواهد داشت . عشق چنان گنجينهء گران بهايى است كه با آن مىتوانى همهء دنيا را خريدارى كنى و نه تنها گناهان خودت را بلكه گناهان سايرين را نيز باز خرى » ( 3 )  « امروز هم وضع به همين منوال است ، لكن حقيقت را علنا تصديق نمىكنند بلكه وجدان جنايت كار براى تبه كارى خود محملهايى مىتراشد ، چنانچه مىگويد :\r\n","description":"","footnote":" ( 1 ) برادران كارامازوف ج 1 تأليف داستايوسكى ترجمه آقاى مشفق همدانى ص 26 - 25 . .  ( 2 ) همان مأخذ ، ص 59 - 58 . .  ( 3 ) همان مأخذ ، ص 59 . . ","page_name":" 13 ","page_number":17},
  {"content":"\r\n« درست است كه من سرقت كرده‌ام ، ولى عليه كليسا اقدام ننموده‌ام و با مسيح هيچ گونه دشمنى ندارم « ( 1 )  » اما اگر كليسا وجود نداشت ، هيچ گونه مانعى راه جنايت كار را سد نمىكرد و هيچ گونه مجازات حقيقى نيز در ميان نبود . منظور من از مجازات آن تنبيه مكانيكى نيست كه در اكثر موارد بيش از پيش به بر آشفتگى و عصيان روح مىافزايد بلكه آن مجازات موثرى است كه مىتواند جنايت كار را غرق در هراس كند و در عين حال طوفان قلبش را تسكين دهد ، مجازاتى كه در وجدان خود جنايت كار قرار دارد « ( 2 )  » هر گاه در دورهء ما وسيله‌اى براى حمايت جامعه وجود داشته باشد كه جنايت كار را اصلاح نمايد و او را تبديل بمرد ديگرى كند ، اين وسيله تنها مذهب است كه به وسيلهء وجدان ، آدمى را ارشاد مىكند . » ( 3 )  » آخر اين چه وضعى است ؟ خدا را از خود دور مىكنند و به جايش كليسا را برقرار مىسازند . اينها سفسطهء مذهبى است . حتى خود پاپ گرگوار هفتم چنين انديشه هايى بذهن راه نمىداد « ( 4 )  » هر گاه ايمان بشر را به جاودانى بودن روح نابود كنيد ، نه تنها چشمهء عشق به انسانيت را در او خشك مىكنيد ، بلكه همچنين نيروى لازم براى ادامهء زندگى را از بين مىبريد و در اين صورت هيچ چيز قبح نخواهد داشت و همه چيز حتى آدم خوارى مجاز خواهد بود . » ( 5 )  » آرى من بارها گفته‌ام ، هر گاه ايمان به جاودانى بودن روح وجود نداشته\r\n","description":"","footnote":" ( 1 ) همان مأخذ ، ص 73 . .  ( 2 ) همان مأخذ ، ص 74 - 73 . .  ( 3 ) همان مأخذ ، ص 74 . .  ( 4 ) همان مأخذ ، ص 76 . .  ( 5 ) همان مأخذ ، ص 80 . . ","page_name":" 14 ","page_number":18},
  {"content":"\r\nباشد ، نيكى و نيكو كارى رخت از اين جهان بر خواهد بست « . ( 1 )  اما » آليوشا « كه به او دل بستگى بسيار داشت ، از اين كه مىديد » راكيتين « فاقد وجدان اخلاقى است و با اين همه خود را فوق العاده شرافتمند مىداند ، احساس ناراحتى مىكرد و در اين خصوص نه آليوشا و نه كسى ديگر كمترين نفوذى بر او نداشتند . ( 2 )  - بدون وجود خدا تمدنى به وجود نمىآيد ؟ راست مىگويى ؟ ( 3 )  ولى آهسته به خودش مىگفت : « بگذار پير نيكو كار من بدون حضور من چشم از اين جهان بر بندد ، ولى دست كم در تمام مدت عمر ملامت وجدان و اين كه بر اثر شتاب در رسيدن بصومعه نتوانسته‌ام كسى را نجات دهم آزارم ندهد . من بدينسان مطابق گفتهء خود پير عمل مىكنم . . . ( 4 )  همانطور كه گفتى زندگى را بايد قبل از توجه بهر منطقى دوست داشت و تنها در آن موقع است كه مىتوان به مفهوم و ارزش زندگى پى برد .\r\nآرى من به برگهاى كوچك بهارى و آسمان آبى علاقهء بسيار دارم و در اين جا عقل و منطق هيچ تاثيرى ندارد . آدمى با قلبش عشق مىورزد . ( 5 )  - آرى براى روسهاى حقيقى مسائل وجود خدا و لا يزالى روح و موضوعهاى ديگرى شبيه به اين مسائل جنبهء اساسى دارد و همينطور هم بايد باشد . ( 6 )  - ببين دوست عزيزم ، در قرن هيجدهم گناهكار پيرى وجود داشت كه مىگفت :\r\n« اگر هم خدا وجود نداشته باشد بايد او را اختراع كرد » در حقيقت انسان خدا را\r\n","description":"","footnote":" ( 1 ) همان مأخذ ، ص 81 . .  ( 2 ) همان مأخذ ، ص 101 . .  ( 3 ) همان مأخذ ، ص 165 . .  ( 4 ) همان مأخذ ، ص 273 . .  ( 5 ) 5 و 6 - همان مأخذ ، ص 284 . .  ( 6 ) همان مأخذ ، ص 288 . . ","page_name":" 15 ","page_number":19},
  {"content":"\r\nاختراع كرده است و نكته‌اى كه موجب تعجب است آن نيست كه خدا وجود دارد بلكه آن چه حيرت انگيز و پر شكوه است آن است كه اين فكر يعنى فكر لزوم وجود خدا ، در مخيلهء حيوانى تا اين حد وحشى و موذى مانند انسان خطور كرده باشد . زيرا اين فكر از هر حيث مقدس و عاقلانه و مجلل است و مايهء افتخار انسان مىباشد . ( 1 )  ما كه عقلمان تنها قادر بدرك هندسهء اقليدس است ، آيا مىتوانيم مسائلى را كه به اين دنيا تعلق ندارند حل كنيم ؟ ( 2 )  بدين طريق با كمال ميل ، به وجود خدا و همچنين بعقل و هدف او كه هيچ يك از ما از آن اطلاعى نداريم ايمان مىآورم . همچنين به نظام عالم و معنى زندگى و هم آهنگى جاودانى دنيا كه خواهى نخواهى همهء ما تابع آنيم ، عقيده دارم و نيز ايمان دارم كه همهء كائنات بمشيت الهى وجود دارد . ( 3 )  در اين خصوص توضيحاتى مىدهم : من مانند هر كودكى يقين دارم كه سرانجام همهء دردهاى بشريت پايان خواهد يافت و همهء زخمهاى انسان التيام خواهد پذيرفت و نيز اين تضادهاى زننده و تمسخر آميز بشرى ، همچون سرابى از ميان خواهد رفت . و نيروى عقل بشرى يعنى عقل اقليدس كه بيش از ذره‌اى نيست نابود خواهد گرديد و در آخرين لحظهء تاريخ انسانيت يعنى در آن لحظه‌اى كه هماهنگى جاودانى در دنيا برقرار خواهد شد راز بزرگى براى ما كشف خواهد گرديد كه عطش همهء قلبها را خواهد نشانيد و همهء خشمها را بر طرف خواهد ساخت و كليهء جنايات انسانى و خونهايى را كه بىهوده ريخته شده است باز خواهد خريد و همهء گناهان عفو خواهد شد . ( 4 )  « - و حال آن كه عقل حال كودكى را دارد كه پيوسته در پيرامون كوزهء مربا مىچرخد و خود را مخفى مىكند . عقل افسونگر و سست بنيان است . ( 5 ) \r\n","description":"","footnote":" ( 1 ) همان مأخذ ، ص 289 و 288 . .  ( 2 ) همان مأخذ ، ص 289 . .  ( 3 ) همان مأخذ ، ص 289 . .  ( 4 ) همان مأخذ ، ص 290 و 289 . .  ( 5 ) همان مأخذ ، ص 290 . . . ","page_name":" 16 ","page_number":20},
  {"content":"\r\nدر نهاد هر فردى بدون شبهه يك حيوان وحشى ، يك حيوان خشمگين يا يك ديو شهوت وجود دارد كه نعره هاى شكار معصوم ، او را بيش از پيش تحريك مىكند و بيماريهايى نيز كه زاييدهء لهو و لعب و عياشى است ، از قبيل رماتيسم و صفرا و غيره اين خونخوارى را شديدتر مىكنند .\r\nبارى آن پدر و مادر متمدن دختر كوچك خود را مورد انواع و اقسام شكنجه قرار مىدادند . گاهى او را مىزدند ، زمانى بدنش را با شلاق كبود مىكردند ، موقعى بدون آن كه بدانند او را لگدمال مىنمودند به طورى كه بدن كودك همواره ورم داشت بتدريج او را مورد شكنجه هاى باور نكردنى قرار دادند ، چنانچه مثلًا در سرماى كشنده زمستان او را در تمام مدت شب در مستراح محبوس مىساختند به اين عنوان كه كودك هرگز ميل ندارد شبها از خانه خارج شود ( مثل اين كه يك كودك پنج ساله كه بايد شبها همچون فرشته‌اى بخواب رود ملزم است شبها از خانه خارج شود ) .\r\nبراى آن كه او را تنبيه كنند ، صورتش را با مدفوعش آلوده مىكردند و او را مجبور مىنمودند كه مدفوعش را بخورد . قياس كنيد مادر بيشتر به اين جنايات دست مىزد .\r\nمادر همين مادر با وجود ناله هاى جگر خراش فرزند تيره روزش كه در مستراح محبوس بود با نهايت راحتى مىخوابيد .\r\nاين موجود بىدفاع را كه هيچ نمىداند بر او چه مىگذرد و در ميان سرما و ظلمت و بوى تحمل ناپذير با مشتهاى كوچك خود به سينهء خويش مىكوبد و اشكهاى معصوم پاكى از ديده فرو مىريزد و پيوسته خدا را به يارى مىطلبد ، لحظه‌اى در مقابل ديده گان خود مجسم كن دوست من برادر من اى كشيش جوان شرمسار آيا اين نكات را در مىيابى ؟ آيا درك مىكنى چرا چنين شهواتى بايد وجود داشته باشد و براى چه به وجود آمده است ؟ مىگويند : بدون اين غرايز انسان نمىتوانست بر روى زمين زندگى كند ، زيرا قادر به تحصيل علم خوبى و بدى نمىشد .\r\n","description":"","footnote":"","page_name":" 17 ","page_number":21},
  {"content":"\r\nاما مىخواهم بپرسم اين علم لعنتى » خوبى و بدى « كه اينسان گران تمام مىشود بچه درد مىخورد ؟ بعقيدهء من همه دانش جهان در مقابل آن اشكهاى كودك معصومى كه » خداى بخشنده « را به يارى مىطلبد پشيزى ارزش ندارد . ( 1 )  من آدم كشى را مىشناسم كه زندگى خود را در زندان بسر برده است . او شبها كه براى دزدى به خانه ها مىرفت ، گاهى سر كودكان را مىبريد و حتى بعضى از اوقات خانواده هاى كامل را نابود مىكرد . اما در زندان او بكودكان عشق عجيبى مىورزيد و با نگاههاى پر محبتى آنان را كه در حياط زندان بازى مىكردند مىنگريست و يكى از بچه ها كه با او دوست شده بود ، به زير پنجرهء او مىآمد و با او صحبت مىكرد . ( 2 )  گاهى از سبعيت » حيوانى « بشر بحث مىكنند و حال آن كه به كار بردن اين صفت نسبت بحيوانات وحشى توهين آميز و مخالف عدالت است ، زيرا هيچ حيوانى نمىتواند با اين همه ذوق و با اين هنرمندى ، انسان سبع و وحشى باشد . چنانچه ببر تنها بپاره كردن بدن و خوردن آن اكتفا مىكند و جز اين كار ديگرى نمىداند و هرگز فكر ميخ كردن گوشهاى شكارهاى خود ، به ديوار ، بذهنش خطور نمىكند و بفرض آن هم كه قادر بچنين جنايتى باشد هرگز مرتكب آن نمىگردد و حال اين تركها با لذت شهوانى عجيبى كودكان خردسال را شكنجه مىكردند و بضرب كارد اطفال را از آغوش مادرشان جدا مىساختند و نوزادان را در مقابل ديده گان مادرشان به هوا پرتاب كرده و آنان را با سر نيزه مىگرفتند . آرى مىبايستى اين فجايع را در مقابل ديده گان مادرها انجام دهند ، زيرا همين امر مايهء لذت دژخيمان بود .\r\nيكى از اين صحنه ها مخصوصاً توجه مرا كاملا به خود جلب كرد . در مقابل ديده گان خود كودكى را مجسم كن كه در آغوش مادر پر اضطراب و لرزان خود ، قرار گرفته است و در پيرامون وى عده‌اى از تركها مشغول تهيه شوخى جالبى مىباشند .\r\nتوضيح آن كه كودك را نوازش مىكنند و براى اين كه او را بخندانند ، مىخندند\r\n","description":"","footnote":" ( 1 ) همان مأخذ ، ص 298 و 297 . .  ( 2 ) همان مأخذ ، ص 293 . . ","page_name":" 18 ","page_number":22},
  {"content":"\r\nو سرانجام به مقصود نائل مىگردند به طورى كه غرق نشاط مىشود .\r\nدر همان لحظه يكى از آنان طپانچهء خود را از فاصلهء چهار بندى به صورت كودك نشانه مىرود . كودك با خرسندى بيشترى مىخندد ، و دستهاى ظريف و كوچك خود را براى گرفتن اسلحه دراز مىكند در اين هنگام ناگهان وحشى هنرمند ماشه را كشد و مغز كودك را متلاشى مىكند ، آيا اين شوخى جالبى نيست ؟ و مضحك آن است كه شايع است تركها عاشق شيرينى هستند . ( 1 )  ريشارد مانند يك حيوان كوچك وحشى در ميان چوپانها بزرگ شد و آنان به او هيچ چيز نياموختند و ريشارد را بمحض اين كه به هفت سالگى رسيد مأمور كردند كه تقريبا بدون لباس و خوراك ، چه در هواى سرد و چه در هواى مرطوب دامشان را نگاهدارى كند .\r\nبديهى است آنان با اين اقدام خشن خود هيچ توجهى به ريشارد نداشتند و به هيچ روى نيز در وجدان خود احساس ندامت نمىكردند و استفاده از ريشارد را به منزلهء حق مسلم خويش مىدانستند ، زيرا ريشارد مانند وديعه‌اى به آنان سپرده شده بود و آنان به هيچ روى خود را موظف بتامين خوراك ريشارد نمىديدند . ( 2 )  ملت روسيه مدت مديدى است كه وكلا را » وجدان فروش « مىخوانند . ( 3 )  به عقيدهء من بايد اين گريه ها باز خريد شود ، زيرا در غير اين صورت نظام و عدالت ابدى معنى ندارد . ( 4 )  گذشته از اين حتى از بدترين خانواده نيز مىتوان خاطرات شيرين به ذهن سپرد به شرط آن كه روح قادر به تشخيص چيزهاى زيبا و پر قيمت باشد . ( 5 ) \r\n","description":"","footnote":" ( 1 ) همان مأخذ ، ص 4 - 293 . .  ( 2 ) همان مأخذ ، ص 295 . .  ( 3 ) همان مأخذ ، ص 297 . .  ( 4 ) همان مأخذ ، ص 301 . .  ( 5 ) همان مأخذ ، ص 353 . . ","page_name":" 19 ","page_number":23},
  {"content":"\r\nكسى كه به خدا ايمان نداشته باشد به ملت خودش نيز ايمان نخواهد داشت ، اما كسى كه به خلق خدا ايمان دارد از تقدس الهى بهره مند خواهد شد ، حتى اگر تا آن هنگام ايمان به خدا نداشته است . ( 1 )  دنيا مخصوصاً در اين اواخر اعلام آزادى نموده است ، اما در پس پرده اين آزادى ما چه مىبينيم ؟ هيچ چيز جز بردگى و خودكشى زيرا مىگويند :\r\n« تو داراى احتياجاتى هستى ، بنا بر اين آنها را تأمين كن ، زيرا تو هم مانند ثروتمندان و بزرگان حقوقى دارى . از تأمين احتياجات خود بيمناك مباش ، بر عكس بكوش كه بيش از پيش بر وسايل راحتى خودت بيفزايى » .\r\nاين است امروز شعار دنيا اين است معنى آزادى اما اين حق افزايش احتياجات چه عواقبى ببار خواهد آورد ؟ در ميان ثروتمندان جدايى و خود كشى روحى و در بين مستمندان حسادت و آدم كشى ، زيرا درست است كه به آنان حقوقى تفويض كرده‌اند ليكن وسايل مقتضى براى تأمين احتياجات آنان ارائه نداده‌اند .\r\nمىگويند : دنيا روز بروز متحدتر مىشود و بين جهانيان برادرى استوارترى برقرار مىگردد ، زيرا فواصل كوتاه شده و انتقال افكار از طريق هوا بسى آسان شده است ، اما به اين وحدت جهانى ايمان نداشته باشيد .\r\nافراد بشر بر اثر اشتباه كردن آزادى با اختيار افزايش نيازمندىهاى خود و تأمين سريع اين نيازمندىها ، طبع خود را تغيير مىدهند : بدين معنى كه در خود اميال ابلهانه و بىمورد و عادات مبهم بىشمارى به وجود مىآورند و تنها هدف زندگى آنان رشك بردن بر يكديگر و پر كردن شكم و ارضاء هوسهاى خود مىباشد .\r\nامروز ترتيب دادن ضيافتها ، رديف كردن خدمتكاران و ملتزمين ركاب و جمع آورى عنوانها و كاركنان مختلف به منزلهء احتياجى تلقى مىشود كه مردم همه چيز خود حتى زندگى و شرافت و حيات ديگرى را در راه نيل بدان فدا مىكنند و هر گاه هم به مقصود نرسند خودشان را مىكشند .\r\n","description":"","footnote":" ( 1 ) برادران كارامازوف ، ج 1 ، ص 357 . . ","page_name":" 20 ","page_number":24},
  {"content":"\r\nدر ميان كسانى هم كه ثروت زياد ندارند ، همين بساط حكمفرماست . مسكينان نيز اميال ارضاء نشده و حسادت خود را فعلا در ميان شراب مستغرق مىسازند ، ليكن به زودى بعوض شراب خون خواهند آشاميد ، زيرا خواهى نخواهى غايت زندگى آنان آدم كشى است . ( 1 )  اما در مورد روسيه ، خدا بار ديگر آن را نجات خواهد داد ، چنانچه تا كنون مكرر نجات داده است . نجات نيز از جانب توده و در پرتو ايمان و خضوع و خشوع مردم عادى به دست خواهد آمد . اكنون اى برادران و استادان من سعى كنيد ايمان خلق را نگاه داريد آن چه در ميان ملت بزرگ ما موجب تعجب من گرديده متانت حقيقى و استوار اوست . ( 2 )  مساوات ، تنها از رشد روحى حاصل خواهد شد و اين حقيقت تنها در ميان ما مكشوف خواهد گرديد . ( 3 )  اى برادران من از گناه انسان نهراسيد ، انسان را حتى بهنگام ارتكاب گناه دوست بداريد ، زيرا اين دوستى مظهرى از عشق الهى و عاليترين نوع دوستى در جهان است . همهء موجودات دنيا را چه به طور كلى و چه به طور جزيى دوست بداريد . بهربرگ درخت و هر شعاع آفتاب مهر ورزيد . حيوانات ، نباتات ، هر شىء را در اين جهان بديدهء محبت بنگريد .\r\nهر گاه همه چيز را دوست بداريد ، در هر چيز سر الهى را در خواهيد يافت و چون دريافتيد آن را بهتر درك خواهيد كرد و سرانجام نسبت به دنيا و كائنات احساس مهر كامل و جهانى خواهيد كرد . بحيوانات نيز ابراز علاقه كنيد ، خدا به آنان جوانهء فكر و لذت بىآلايش ارزانى داشته است .\r\nاين نشاط را بر هم نزنيد . آنان را آزار ندهيد . لذتشان را نرباييد و بدين طريق\r\n","description":"","footnote":" ( 1 ) همان مأخذ ، ص 380 . .  ( 2 ) همان مأخذ ، ص 382 . .  ( 3 ) همان مأخذ ، ص 383 . . ","page_name":" 21 ","page_number":25},
  {"content":"\r\nبا عطيهء الهى مخالفت نورزيد .\r\nاى انسان بحيوانات فخر مفروش ، زيرا آنان مرتكب گناهى نشده‌اند و حال آن كه تو با تمام عظمت و جلالت ، از هنگام پيدايش زمين را آلوده مىكنى و متأسفانه مانند همهء ما اثر عفونت از خود به جاى مىگذارى مخصوصاً كودكان را دوست بداريد زيرا آنان نيز مانند فرشتگان گناهى ندارند و براى ايجاد نشاط و تصفيهء قلوب ما زندگى مىكنند و براى ما سر مشق نيكى بشمار مىآيند . ( 1 )  جوان دعا را هرگز فراموش مكن ، از هر يك از دعاهاى تو به شرط آن كه صادقانه باشد ، حس نوينى ايجاد خواهد شد و اين حس ، فكر نوينى پديد خواهد آورد كه تو از آن آگاه نبودى و به تو نيرو خواهد بخشيد . آن گاه است كه در خواهى يافت دعا يك نوع تربيت است ، اين نكته را هم به ياد داشته باش . ( 2 )  دوستى تواضع آميز نيروى شگرفى است كه از لحاظ قدرت هيچ نيرويى با آن قابل قياس نتواند بود . هر روز ، هر ساعت ، هر دقيقه مراقب خودت باش و بكوش كه چهره‌اى خندان و محبت آميز داشته باشى . ممكن است هنگام عبور از نزديك كودك خشمگين باشى و سخنان درشت بر زبانت جارى گردد و قلبت آغشته به غضب باشد ، شايد آن كودك را نديده باشى ، لكن او تو را ديده است و ممكن است تصوير آلوده و زشت تو در قلب بىآلايش او نقش بندد . تو خودت از اين نكته آگاه نيستى ، ولى شايد در قلب او بذر بدى افشانده باشى كه خود به خود رشد خواهد كرد . اين غفلت براى چه صورت مىگيرد ؟ براى آن كه تو در مقابل آن كودك مراقب خودت نبوده‌اى ، براى آن كه نهال عشق مدبرانه و موثر را در قلبش پرورش نداده‌اى .\r\nبرادران من عشق استادى حكيم است ، لكن بايد فن به دست آوردن آن را بياموزيد و اين فن نيز مشكل آموخته مىشود و بسيار گران به دست مىآيد و مستلزم ابراز جهد و تلاش ممتدى است ، زيرا ما نه تنها بايد عشق گذران و ناپايدار را بياموزيم بلكه\r\n","description":"","footnote":" ( 1 ) همان مأخذ ، ص 387 - 386 . .  ( 2 ) همان مأخذ ، ص 386 . . ","page_name":" 22 ","page_number":26},
  {"content":"\r\nهمواره دوست داشته باشيم .\r\nدوست داشتن ، خوشبختانه از همه كس حتى افراد بد طينت نيز به خوبى ساخته است . برادر من از پرندگان پوزش مىخواست .\r\nاين امر به نظر شما مبهم مىآيد ، با اين همه حق با او بود ، زيرا دنيا همچون اقيانوسى است كه پيوسته در حركت و تلاطم است و تمام ذرات آن به هم پيوستگى دارد و بمحض اين كه يك نقطه آن به حركت در آمد ، اثر آن در نقاط ديگر محسوس مىشود و هر اقدام ما نيز كه در اين سر جهان روى دهد ، در آن طرف دنيا تاثير خواهد داشت . فرض كنيم پوزش خواستن از پرندگان جنون باشد ، لكن هر گاه آدمى براى پرنده و كودك و حيوان زندگى كند ، به شرط آن كه پاكتر از آن چه هست باشد ، زندگى بسى سهل و با نشاط خواهد گذشت . بار ديگر تكرار مىكنم دنيا بمثابهء اقيانوسى عظيم است بنا بر اين تو براى پرندگانى كه غرق در يك عشق كامل و يك جهان خلسه هستند ، دعا كن و اين شور و بىخبرى را هر قدر هم به نظرت مبهم بيايد گرامى بدار . ( 1 )  بسيارى از حقايق در اين جهان بر ما مكتوم است ، ليكن در عوض خداى متعال به ما حس اسرار آميزى ارزانى داشته است كه ما را به جهان ديگر ، جهان آسمانى ، جهان عالى ، پيوند مىدهد و بعلاوه ريشه هاى افكار و احساسات ما در خود ما نيست بلكه در جاى ديگرى قرار دارد ، به همين جهت است كه فيلسوفان مىگويند كه جوهر اشياء را در زمين نمىتوان درك كرد . خدا بذرهاى كرات ديگر را در اين زمين افشانده و باغ خود را به وجود آورده است .\r\nآن بذرهايى كه جوانه زده‌اند و رشد نموده‌اند تنها از آن لحاظ توانسته‌اند بزندگى خود ادامه دهند كه احساس نموده‌اند با دنياهاى اسرار آميز ديگرى تماس و ارتباط دارند و هر گاه اين حس در روح تو ضعيف شود و يا ناپديد گردد ، آن چه در تو رسته بود پژمرده خواهد شد و آن گاه تو نسبت بزندگى بىقيد خواهى شد و نسبت به آن احساس تنفر خواهى كرد ، اين است عقيدهء من . ( 2 ) \r\n","description":"","footnote":" ( 1 ) همان مأخذ ، ص 387 . .  ( 2 ) همان مأخذ ، ص 388 . . ","page_name":" 23 ","page_number":27},
  {"content":"\r\n« به آن چه قلب احساس مىكند عقيده داشته باش . » ( 1 )  خورشيد عشق در قلبش مىدرخشد ، از ديده گانش نور عقل و حكمت و قدرت چنان ساطع است كه آدميان را از خود بىخود مىكند و چشمهء عشق را در دلشان به جوش مىآورد . حضرت دست خود را به طرف آنان دراز مىكند و همه را تبرك مىنمايد و تنها كافى است چشم او به بيمارى بخورد تا بىدرنگ شفا يابد . از ميان جمعيت پير مردى كه كور مادر زاد بوده است فرياد بر مىآورد : « حضرتا مرا شفا بده تا تو را ببينم « ناگهان ديده گانش باز مىشود و با نهايت وضوح مىبيند . ( 2 )  با اين همه افراد بشر آزادى خود را به دست خويش در طبق اخلاص نهاده با نهايت خضوع و خشوع تقديم ما كرده‌اند . ما اين بار را به مقصد رسانيده‌ايم . آيا تو اين آزادى را مىخواستى از دست ما بگيرى » آليوشا سخنان او را قطع كرد و گفت :\r\n- من از اظهارات پير مرد چيزى نمىفهمم . آيا او شوخى مىكرده است ؟ - به هيچ وجه . او به خودش و همكارانش كه سرانجام بر آزادى فائق آمده و بدين طريق نيك بختى بشر را تأمين كرده بودند مباهات مىورزيد .\r\nپير مرد در اين خصوص اضافه كرده بود : « زيرا اكنون ( منظورش دوران » انگيزسيون « است ) مىتوان براى نخستين بار در بارهء نيك بختى افراد صحبت كرد . انسان اساسا عاصى به دنيا آمده است » .\r\nآيا مىتوان گفت اين افراد عاصى ممكن است نيك بخت شوند ؟ اين حقيقت را بارها به تو گوشزد كردند و در اين خصوص به تو اشارهء بسيار نمودند ، ليكن به سخنان آنان توجه ننمودى و تنها وسيلهء تأمين نيك بختى افراد را از دست دادى ، ليكن خوشبختانه تو هنگام رفتن مأموريت را به ما سپردى . تو در اين خصوص به ما اختيار تام داده و گفته ات را امضا كرده‌اى . تو حق هر گونه رتق و فتق را به ما محول ساخته‌اى ، بنا بر اين چرا حالا\r\n","description":"","footnote":" ( 1 ) همان مأخذ ، ص 305 . .  ( 2 ) همان مأخذ ، ص 307 . . ","page_name":" 24 ","page_number":28},
  {"content":"\r\nبراى ناراحت كردن ما آمده‌اى ؟ » آليوشا سؤال كرد :\r\n- منظور از » در اين خصوص به تو اشارهء بسيار نمودند « چيست ؟ - اتفاقا نكتهء اساسى سخنان پير مرد همين است : گوش كن پير مرد اظهارات خود را چنين ادامه داد : « روح پليد و دهشتناك ، روح بزرگ ، روح نيستى در بيابان با تو صحبت كرد و به طورى كه در كتب مسطور است تو را « اغوا » نمود . اما آيا مىتوان چيزى درستتر از سه سؤالى كه در كتابها به نام « آزمايش » آمده است و تو آنها را رد كردى يافت ؟ اگر در جهان يك معجزه حقيقى يك معجزه بزرگ روى داده باشد در همان روز يعنى روز طرح سه سؤال صورت گرفته است و به طور كلى طرح اين سه سؤال اساس اعجاز است . هر گاه فرض كنيم سه سؤال روح بزرگ در كتب ضبط نشده بود و ناگزير بوديم آنها را بار ديگر اختراع كنيم و براى اين منظور همهء حكما ، سران دولتها ، كشيشان بزرگ ، فيلسوفان و دانشمندان را گرد مىآوريم و به آنان مىگفتيم : « سه سؤال طرح كنيد كه نه تنها مطابق با اهميت حادثه باشد ، بلكه در عين حال در سه كلمه يا در سه جمله تمام تاريخ آيندهء انسانيت را منعكس نمايد » آيا فكر مىكنى همه حكمت و دانش جهان قادر بود عميقتر و پر مغزتر و نيرومندتر از سه كه روح خبيث در بيابان از تو كرد مطرح نمايند ؟ توجه سؤالات آدمى را مطمئن مىكند كه با يك عقل ابدى و مطلق سر و كار دارد و نه يك عقل متغير و انسانى ، زيرا اين سه سؤال همهء پيش رفت انسانيت را منعكس مىكند و كليهء تضادهاى حل نشدنى خوى آدمى را با يكديگر از در سازش در مىآورد .\r\nدر آن زمان كسى نمىتوانست به اهميت اين سؤالات پى ببرد زيرا آينده نامعلوم بود ، ولى اكنون كه پانزده قرن سپرى شده است ، ما مىبينيم كه در اين سؤالات همه چيز چنان خوب پيش بينى شده بود و اين پيش بينيها چنان درست تحقق يافته است كه نه مىتوان بر آنها ذره‌اى افزود و نه از آنها ذره‌اى كاست .\r\nخودت به بين چه كسى حق داشت : تو يا كسى كه از تو سؤال مىكرد ؟ سؤال\r\n","description":"","footnote":"","page_name":" 25 ","page_number":29},
  {"content":"\r\nاول و اهميت عميق آن را به ياد آور .\r\n« آيا تو ميل دارى با دست خالى به سوى افراد بشر به روى و اعطاى يك آزادى را به آنان پيش نهاد كنى كه بر اثر ابلهى و فساد طبيعى خودشان حتى آن را درك نكنند و بر عكس از آنها بهراسند ، زيرا هيچ چيز در اين جهان تحمل ناپذيرتر از آزادى براى انسان و جوامع انسانى نيست .\r\nاما اين سنگها را در اين بيابان سوزان و لم يزرع مىبينى ؟ آنها را تبديل به نان كن و خواهى ديد كه افراد بشر همچون گلهء سپاس گزار و مطيعى بپاى تو خواهند افتاد و در عين حال پيوسته بيمناك و لرزان خواهند بود ، مبادا دستت را بكشى و ديگر به آنان نان ندهى » .\r\nاما تو حاضر نشدى انسان را از آزادى محروم كنى و پاسخ دادى كه آدمى تنها بنان زنده نيست .\r\nاما هيچ مىدانى كه به نام همين نان زمين است كه روح زمين عليه تو قيام خواهد كرد و تو را مغلوب خواهد ساخت و همهء افراد بشر نيز از او پيروى خواهند كرد و فرياد بر خواهند آورد :\r\n« چه كسى شبيه به حيوان است ؟ او آتش آسمان را بر سر ما فرود آورد » .\r\nآيا مىدانى كه قرون متمادى سپرى خواهد شد و انسانيت از دهان دانشمندان و حكيمان خود اعلام خواهد داشت كه جنايت و گناه وجود خارجى ندارد بلكه همهء اين جنايات ناشى از گرسنگى است .\r\n« شكم آنان را سير كن و سپس از آنان فضيلت بخواه » اين شعارى است كه بر روى پرچم مخالفين تو ثبت خواهد شد و كليساى تو را زير و زبر خواهد ساخت ، به جاى كليساى تو ساختمان نوينى ، برج بابل جديدى به وجود خواهد آمد و اگر چه مانند برج اولى ناتمام خواهند ماند .\r\nبا اين همه تو مىتوانستى انسانيت را از ساختن اين برج جديد معاف دارى و بدين طريق رنجها و مصايب بشر را هزار سال كوتاه كنى ، زيرا پس از هزار سال جان\r\n","description":"","footnote":"","page_name":" 26 ","page_number":30},
  {"content":"\r\nكندن در پيرامون برج خود سرانجام نزد ما خواهند آمد .\r\nآرى آنها حتى در زير زمين ، در زير مقبره ها ( زيرا بار ديگر ما را اذيت و شكنجه خواهند كرد ) تجسس خواهند نمود و هنگامى كه ما را يافتند با تضرع خواهند گفت :\r\n« به ما غذا بدهيد زيرا كسانى كه به ما آتش آسمان وعده داده بودند ، آن را به ما ندادند » آن گاه ما برج را بپايان خواهيم رساند ، زيرا كسى اين برج را تمام خواهد كرد كه به آنان غذا بدهد و تنها ما هستيم كه به آنان غذا خواهيم داد .\r\nالبته مىگوييم تو داده‌اى ولى دروغ گفته‌ايم .\r\nآه هرگز هرگز آنان بدون ما قادر بتامين معاش خود نخواهند شد و مادام كه آزادند هيچ علمى به آنان نان نخواهند داد و سرانجام آزادى خود را بپاى ما نثار خواهند كرد و به ما خواهند گفت :\r\n« ما را ببردگى قبول كنيد ولى به ما غذا بدهيد » و بدين طريق درك خواهند كرد كه آزادى با تأمين نان براى همهء افراد بشر سازگار نيست ، زيرا افراد بشر هرگز موفق نخواهند شد نان را به طور عادلانه بين خود تقسيم كنند .\r\nعلاوه بر اين سرانجام اطمينان خواهند يافت كه هرگز قادر به به دست آوردن آزادى نخواهند گرديد ، زيرا بيش از حد ناتوان و منحط و بد بخت و عاصى هستند . تو به آنان نان آسمانى را وعده كرده‌اى اما بار ديگر مىگويم : آيا در مقابل مقايسه ديده گان نژاد ناتوان و حق ناشناس و فاسد انسانى اين نان آسمانى با نان زمينى قابل مقايسه تواند بود ؟ و هر گاه هزاران و ده ها هزار تن به عنوان به دست آوردن آزادى نان آسمانى را بر نان زمينى برترى دهند چه خواهد رفت ؟ تنها چندين ده هزار افراد برتر و نيرومند جزء عزيزان تو در خواهند آمد و سايرين كه به اندازه شنهاى بيابان فراوانند يعنى ضعيفانى كه با اين همه تو را دوست دارند ، آيا جز آن است كه براى بزرگان و نيرومندان حكم مواد خامى را خواهند يافت ؟ و حال آن كه براى ما ناتوانان نيز عزيز هستند .\r\nالبته آنان افراد عاصى و فاسد مىباشند ، ليكن سرانجام از در اطاعت در خواهند\r\n","description":"","footnote":"","page_name":" 27 ","page_number":31},
  {"content":"\r\nآمد و ما را بديدهء ستايش خواهند نگريست و به عنوان خدايان تلقى خواهند كرد ، زيرا ما آن آزادى را كه آنان از آن مىترسيدند به عهده گرفته و با وجود وحشت آنان از آزادى حكومت بر آنان را پذيرفته‌ايم ، منتهى ما مىگوييم : كه از تو پيروى مىكنيم و به نام تو فرمان مىرانيم .\r\nما بار ديگر آنان را گول خواهيم زد ، زيرا اجازه نخواهيم داد بار ديگر به آنان نزديك شويد . تنها رنج ما نيز ناشى از اين دروغگويى است زيرا ناگزيريم آنان را بفريبيم . اين بود مفهوم نخستين سؤالى كه از تو در بيابان شد و تو به نام آزادى كه آن را مقدم بر هر چيز مىدانيم رد كردى و حال آن كه اين سؤال واجد يكى از بزرگترين اسرار اين جهان بود .\r\nهر گاه حاضر بقبول تأمين « نان » آنان مىشدى تو اين آتش اضطراب بين المللى را اعم از فردى و اجتماعى مرتفع مىساختى : « در مقابل چه كسى سجده كنم ؟ » براى انسان بمحض اين كه خويشتن را آزاد يافت ، اضطرابى مداومتر و كشنده تر از اين نيست كه چه كسى را براى ستايش بيابد .\r\nاما او ميل دارد در مقابل چيزى انكار ناپذير ، آن قدر انكار ناپذير كه همهء افراد بشر باتفاق حاضر بتعظيم در برابر او باشند سجده كند ، زيرا آن چه اين تيره بختان را رنج مىدهد ، آن نيست كه چيزى بيابند كه من يا كسى ديگر در مقابل آن سجده كنيم ، بلكه كشف چيزى است كه همه به آن بتوانند عقيده پيدا كنند و همه در آن واحد آن را ستايش نمايند .\r\nاين احتياج به يك معبود همگانيست كه همواره مهمترين مايهء ناراحتى فكر كليه افراد و شايد تمام انسانيت را تشكيل داده است .\r\nبه نام اين پرستش پيوسته با شمشير به جان هم افتاده و يكديگر را نابود ساخته‌اند هر دسته‌اى خدايى اختراع مىكرد و به دستهء ديگر مىگفت :\r\nخدايت را ترك كن و خداى مرا پرستش نما در غير اين صورت خودت و خدايت نابود خواهيد شد » .\r\nاين وضع تا پايان جهان به همين منوال باقى خواهد ماند و اگر هم خدايى وجود نداشته باشد در مقابل بت به سجده خواهند افتاد .\r\n","description":"","footnote":"","page_name":" 28 ","page_number":32},
  {"content":"\r\nتو اين راز اساسى خوى انسانى را مىدانستى و نمىتوانستى آن را نديده بگيرى اما تو تنها وسيلهء بر انگيختن تمام بشريت را بپرستش يكسان و انكار ناپذير ، يعنى بر افراشتن پرچم نان زمينى را رد كردى و از همه بدتر آن كه براى بكرسى نشانيدن سخن خود آزادى و نان آسمانى را علم كردى .\r\nپس مىبينى كه به نام آزادى چه كرده‌اى ؟ اينك بار ديگر مىگويم براى بشر تشويشى دردناكتر از آن نيست كه كسى را بيابد تا هر چه زودتر نعمت آزادى را كه با آن به دنيا آمده است به او تحويل دهد .\r\nاما تنها كسى مىتواند بر آزادى افراد دست يابد كه بتواند وجدان آنان را آرام كند .\r\nچون تو نان در اختيار داشتى ، بنا بر اين داراى وسيله تزلزل ناپذيرى بودى به اين معنى كه به آنان نان مىدادى و آنان تو را ستايش مىكردند ، زيرا هيچ چيز قاطعتر از نان نيست .\r\nاما هر گاه كسى به جز تو بر وجدان آنان دست يابد ، آن گاه آنان از تو چشم خواهند پوشيد تا به دنبال كسى كه وجدان آنان را مجذوب ساخته است روان شوند .\r\nاز اين لحاظ حق با تو بود ، زيرا حيات انسانى تنها زنده ماندن نيست ، بلكه زنده ماندن براى چيزى است ، هر گاه انسان نداند براى چه زنده است هرگز مايل به ادامهء زندگى نخواهد بود و مرگ را به زنده ماندن ترجيح خواهد داد ، حتى اگر غرق در نان باشد .\r\nاين كاملًا صحيح است ، ولى چه نتيجه‌اى از آن عايد خواهد شد ؟ به جاى آن كه تو آزادى افراد بشر را تصاحب كنى آن را بيش از پيش توسعه دادى . آيا فراموش كرده بودى كه براى انسان مرگ و نابودى بمراتب از آزادى تشخيص نيك و بد بهتر است ؟ در مقابل ديده گان بشر هيچ چيز جذابتر از آزادى وجدان نيست ، ليكن در عين حال هيچ چيز از آن وحشت انگيزتر نيز نمىباشد و تو به جاى آن كه وجدان بشر را به وسيله اصول استوار و محكم آرام كنى ، عجيبترين و بغرنجترين\r\n","description":"","footnote":"","page_name":" 29 ","page_number":33},
  {"content":"\r\nو مشكوكترين و مبهمترين اصل جهان را كه ما فوق قواى انسانى بود به آنان ارزانى داشتى .\r\nتو گفتى به افراد بشر مهر و علاقه‌اى ندارى و حال آن كه ادعا مىكنى براى فدا كردن زندگى خود براى آنان آمده‌اى . به جاى آن كه بشر را تصاحب كنى بيش از پيش بر دامنه آن افزودى و بدين طريق زندگى انسان را براى هميشه مسموم ساختى .\r\nتو تشنهء عشق آزاد بودى و ميل داشتى انسان مجذوب تو شده و آزادانه از تو پيروى كند . در نتيجه انسان به جاى آن كه متكى بر قانون استوار كهن باشد ، مىبايستى خودش به آزادى بين خوب و بد را از اين پس تشخيص دهد و براى اين تشخيص نيز هيچ راهنمايى جز تصوير تو نداشت .\r\nاما آيا فكر نمىكنى كه سرانجام زير اين بار وحشتناك يعنى آزادى انتخاب خرد خواهد شد و تصوير تو را و حقيقت تو را طرد و انكار خواهد كرد .\r\nافراد بشر سرانجام فرياد بر خواهند آورد كه حقيقت در تو نيست . زيرا ممكن نبود ، بتوان آنان را گرفتار تشويشها و رنجهاى شديدتر از آن چه تو به آنان ارزانى داشتى ساخت .\r\nبدين طريق تو خودت تيشه به پايهء ساختمانى كه پى نهاده بودى زدى . هيچ كس را متهم مكن . اما به تو چه پيش نهاد شده بود ؟ بر روى زمين سه نيرو وجود دارد كه تنها قادر به مغلوب كردن وجدان اين عاصىهاى تيره بخت و تأمين نيك بختى آنهاست .\r\nاين سه نيرو عبارتند از : معجزه ، اسرار الهى و قدرت . اما تو نيرو را رد كردى و بدين طريق سرمشق بدى دادى .\r\nهنگامى كه روح وحشتناك و نيرومند تو را به بالاى معبد برد و به تو گفت : « اگر مىخواهى بدانى آيا پسر خدا هستى يا نه ؟ از بالا خودت را به زمين بيانداز زيرا در بارهء فرزند خدا آمده است كه فرشتگان او را در هوا خواهند گرفت و خواهند برد و به زمين\r\n","description":"","footnote":"","page_name":" 30 ","page_number":34},
  {"content":"\r\nنخواهد افتاد و خرد نخواهد شد . آن گاه تو خواهى دانست آيا براستى پسر خدا هستى يا نه و در عين حال ايمانت را بپدرت ثابت كرده‌اى « اما پس از شنيدن پيش نهاد او از اجراى آن سر باز زدى و حاضر به آزمايش نشدى و خود را از بالاى معبد به پايين نيانداختى و حال آن كه مسلم است تو بر اثر غرور خود پيش نهاد او را نپذيرفتى و مىخواستى به خود خدا اقتدا كنى .\r\nاما از تو مىپرسم آيا بشر يعنى اين نژاد ضعيف و عاصى مىتواند نقش خدا را بازى كند ؟ آه تو دريافتى كه هر گاه يك قدم بر مىداشتى و يا آن كه يك مختصر حركت براى افتادن به زمين مىكردى ، مثل آن بود كه خدا را آزمايش كرده باشى و ايمانت را نسبت به او از دست داده و در نتيجه در مقابل خشنودى و مسرت روح پليدى كه تو را آزمايش مىكرد بر روى همين زمينى كه براى نجات آن آمده بودى متلاشى مىشدى .\r\nاما بار ديگر تكرار مىكنم : آيا افرادى مانند تو بسيارند آيا ممكن است يك لحظه تصور كرد كه افراد بشر مىتوانند چنين آزمايش را تحمل كنند ؟ آيا در لحظاتى به اين وحشت انگيزى و در مقابل مسائل به اين مهمى طبع آدمى قادر است از اعجاز چشم بپوشد و آزادى تصميم را اختيار كند ؟ آه آرى تو مىدانستى كه اقدام پر جلالت در كتابها نقل خواهد شد و قرون متمادى را سير خواهد كرد و به آخرين مرزهاى زمين خواهد رسيد . تو اميدوار بودى كه بشر با اقتدا به سر مشق تو بدون نياز داشتن بمعجزه به خدا ايمان خواهد آورد ، اما مىبايستى بدانى كه آدمى بمحض انصراف از معجزه ، بىدرنگ از خدا نيز روى بر خواهد تافت ، زيرا آن قدر كه بشر در تجسس اعجاز است در پى خدا نيست و چون انسان نمىتواند از اعجاز چشم بپوشد خودش به دست خود اعجازهايى اختراع خواهد كرد و جادوگريها و تردستيهاى شيادان را هر قدر هم عاصى و كافر و بىدين باشند قبول خواهد كرد .\r\nهنگامى كه با تمسخر و توهين خطاب به تو فرياد مىزدند : « از صليب فرود\r\n","description":"","footnote":"","page_name":" 31 ","page_number":35},
  {"content":"\r\nآى تا به تو ايمان آوريم « تو فرود نيامدى و براى آن فرود نيامدى كه بار ديگر نخواستى به وسيلهء معجزه‌اى انسان را تحت انقياد در آورى ، بلكه بعشق آزاد معتقد بودى و ايمانى بخشنودى و مسرت بردهء وحشت زده در مقابل قدرتى كه او را خرد مىكند نداشتى ولى بار ديگر در بارهء ارزش بشر مرتكب اشتباه شدى ، زيرا با آن كه انسان عاصى آفريده شده است غلامى تمام عيار است .\r\n[ جملات گذشته و بعضى از جملات آيندهء داستايوسكى در بارهء تصوير وضع حضرت عيسى عليه السلام نكات ضعفى دارد كه پوشيده نيست ، دقت شود . مولف 
  ] » ببين در اين پانزده قرن چه گذشته است به آنان نظر افكن ؟ تو مىخواستى چه كسانى را به عظمت خودت برسانى ؟ سوگند ياد مىكنم كه انسان خيلى ناتوانتر و پستتر از آن است كه تو مىپنداشتى .\r\nآيا او مىتواند همان كارى كه تو انجام دادى انجام دهد ؟ تو با قائل شدن چنين مقام بلندى براى انسان ، در حقيقت از ابراز ترحم نسبت به او خوددارى كردى ، زيرا بيش از حد از او توقع داشتى و حال آن كه تو او را بيش از خودت دوست مىداشتى .\r\nهر گاه تو در سنجش ميزان ارزش او مرتكب اشتباه نشده بودى كمتر از او توقع مىداشتى و از اين لحاظ بهتر علاقه ات را به او ثابت مىكردى ، زيرا در اين صورت بار او سبكتر مىشد . انسان موجودى ناتوان و سست عنصر است .\r\nالبته راست است كه پيوسته در مقابل قدرتها علم طغيان بر افراشته و به سركشى خود مباهات مىورزد ، اما چه اهميت دارد ؟ غرور و عصيان آنان درست همانند طغيان دانش آموزانى است كه در كلاس به اعتصاب پرداخته و آموزگار با تو سرى آنان را از در مىراند . يك روز لذت طغيان خواهى آنان پايان خواهد يافت و اين خود سرى براى آنان گران تمام خواهد شد .\r\nبدين معنى كه معبدها را با خاك يكسان خواهند كرد و زمين را غرق در خون خواهند نمود ، ليكن سرانجام اين كودكان ابله پى خواهند برد كه شورشيان سست عنصرى هستند و قادر بتحمل جرئت خودشان نمىباشند و بنا بر اين با چهره هايى كه از اشكهاى\r\n","description":"","footnote":"","page_name":" 32 ","page_number":36},
  {"content":"\r\nاحمقانه خيس شده است ، تصديق خواهند كرد كسى كه آنان را طاغى آفريده بدون شبهه نظرى جز تمسخر آنان نداشته است .\r\nآنان با ياس و نوميدى اين سخنان را ايراد خواهند كرد و اين كفر آنان را سيه روزتر خواهد ساخت ، زيرا خوى انسانى قادر بتحمل كفر نيست و سرانجام خودش خود را مجازات خواهد كرد . بدين طريق نگرانى و تشويش و رنج تنها نصيب و قسمت افراديست كه تو آنان را در راه نيل به آزادى خود اين همه رنج و شكنجه داده‌اى . پيغمبر تو مىگويد : « كليه كسانى را كه احياء شده بودند ديده است و عدهء اين احياء شدگان در هر طايفه‌اى دوازده هزار تن بوده است ، اما هر گاه عدهء آنان اين اندازه بوده است ، بايد يقين داشت كه آنان ديگر جنبهء انسانى نداشته‌اند ، بلكه در سلك خدايان در آمده‌اند . بدين معنى كه رنجهاى صليب تو را تحمل نموده و دهها سال زندگى در بيابان را قبول كرده و از ريشهء گياهان و ملخ سد جوع كرده‌اند و بدون شبهه مىتوانى به اين فرزندان آزادى و عشق آزاد و فدا كارى آزاد و قابل ستايش كه به بار آورده‌اى مباهات ورزى ، ليكن به ياد آور كه عدهء آنان بيش از چند هزار تن نبوده و گذشته از اين همه تقريبا خدا بوده‌اند در بارهء ديگران چه مىتوان گفت ؟ ديگران يعنى ناتوانان كه نتوانسته‌اند به اندازهء نيرومندان تحمل رنج و شكنجه نمايند آيا گناهكارند : هر گاه روح ضعيف نيروى كافى براى تحمل اين آزمايشهاى وحشتناك را نداشته باشد مقصر است ، آيا تو تنها براى بر گزيدگان آمده‌اى ؟ در اين صورت ما مواجه با رازى هستيم كه از درك آن عاجزيم ، ليكن هر گاه رازى در ميان باشد ما نيز به خود حق مىدهيم كه از اسرار استفاده كنيم و به مردم بگوييم كه نكته مهم تصميم آزادانه و يا عشق پاك نيست ، بلكه اساس همان رازى است كه همه بايد على رغم مخالفت وجدان خود كور كورانه از آن متابعت نمايند .\r\n« ما نيز چنين كرده‌ايم . بدين معنى كه كار تو را تكميل كرده و آن را بر سه اصل ( معجزه و اسرار و قدرت ) استوار ساخته‌ايم و در نتيجه افراد بشر از اين كه بار ديگر چون گلهء گوسفندى رهنمايى مىشوند و سرانجام بار اين هديه وحشتناكى\r\n","description":"","footnote":"","page_name":" 33 ","page_number":37},
  {"content":"\r\nكه مايهء رنج و سيه روزى آنان بود از روى قلبشان برداشته شده است از شادى در پوست نمىگنجند .\r\nخودت بگو آيا ما حق داشتيم اين راه را در پيش گيريم و چنين درسى را تعليم دهيم يا خير ؟ ما كه با نهايت سادگى ضعف بشريت را تصديق كرده و به او اجازه داده‌ايم كه با موافقت ما مرتكب گناه شود و بدين طريق بار شما را سبكتر نموده‌ايم آيا بيشتر از تو نسبت به او ابراز محبت نكرده‌ايم ؟ بنا بر اين براى چه براى ناراحت كردن ما آمده‌اى و چرا با اين نگاه هاى راسخ به آرامى مرا مىنگرى ؟ خشمگين شو من علاقه‌اى به عشق تو ندارم . چرا ؟ من چه نكاتى را مىخواهم با تو در ميان نهم ؟ اين حقيقت را در چشمانت مىخوانم . آيا مىتوانم راز خودمان را از تو مخفى به دارم ؟ شايد ميل داشته باشى آن را از دهان من بشنوى . پس گوش كن « ما ديگر با تو نيستيم بلكه با او هستيم » . اين است راز ما مدت مديدى است يعنى در حقيقت هشت قرن است كه ما ديگر با تو نيستيم بلكه به « او » گرويده‌ايم .\r\nآرى درست هشت قرن است كه آن چه را تو با خشم و غضب رد كردى از او پذيرفته‌ايم . يعنى آخرين موهبتى را كه در حال نشان دادن كليهء سلطنت اين جهان به تو پيش نهاد كرد و تو رد كردى . آرى ما كليساى روم و شمشير قيصر را قبول كرديم و خود را به عنوان سلاطين مطلق العنان اين جهان اعلام داشتيم گو اين كه هنوز نتوانسته‌ايم كاملا وظيفه خود را بپايان رسانيم اما گناه بر كيست آه هنوز آغاز كار ما است و بايد مدت مديدى ديگر انتظار كشيد . دنيا بايد رنج فراوان تحمل كند ليكن قدر مسلم آن است كه ما بهدف خود خواهيم رسيد و مقام قيصرى جهان را به دست خواهيم آورد و آن گاه به فكر تأمين نيك بختى بين المللى خواهيم افتاد و حال آن كه تو خود مىتوانستى در آن هنگام شمشير قيصر را تحويل گيرى ، چرا اين آخرين عطيه را رد كردى ؟ هر گاه تو سومين اندرز روح را پذيرفته بودى ، كليهء احتياجات افراد روى زمين را تأمين مىكردى ، زيرا آنان پيوسته در تجسس آنند كه چه كسى را بپرستند\r\n","description":"","footnote":"","page_name":" 34 ","page_number":38},
  {"content":"\r\nو وجدان خود را به چه كسى تسليم كنند و سرانجام چگونه همگى مانند مورچگان در يك لانه گرد آيند ، زيرا احتياج وحدت بين المللى سومين و آخرين مايهء ناراحتى فكر انسانيت است ، افراد بشر به طور كلى پيوسته ميل داشته‌اند كه مجموعه‌اى را تشكيل دهند . بسيارى از ملتهاى بزرگ داراى تاريخهاى درخشان و پر افتخار بوده‌اند ، اما اين ملتها هر چه بزرگتر بوده‌اند بد بختى بيشترى را تحمل كرده‌اند ، زيرا بر اثر نيرومندى اين احتياج وحدت بين المللى را بيشتر احساس كرده‌اند . جهان گشايان بزرگ از قبيل تيمور و چنگيز خان كه قصد داشتند دنيايى را تحت تسلط خويش در آورند همچون طوفانى بر زمين گذشتند ، لكن آنها نيز ندانسته از عطش تأمين وحدت بشر مىسوختند . هر گاه تو دنيا و جبهء قيصر را قبول مىكردى توانستى امپراطورى بين المللى را به وجود آورى و به زمين صلح و صفا ببخشى ، زيرا چه كسى جز آن كه وجدان افراد بشر را به دست آورد و نان آنان را در اختيار داشته باشد مىتوان بر آنان حكومت كند ؟ بنا بر اين ما شمشير قيصر را به دست آورديم و با به دست آوردن آن تو را رها كرده به او گرويده‌ايم .\r\nآه هنوز قرنها هرج و مرج فكرى و علم و آدم خوارى باقى مانده است ، زيرا چون بدون ما شروع به پى نهادن برج بابل خودشان كرده‌اند خواهى نخواهى كارشان در آدم خوارى پايان خواهد يافت ، اما در همان هنگام است كه اين حيوانهاى وحشى به سوى ما خواهند خزيد و پاهاى ما را خواهند ليسيد و آنها را با اشكهاى خونين خود مرطوب خواهند ساخت و سپس ما بر پشت اين حيوانات سوار خواهيم شد و فنجان خود را بسلامتى « اسرار » بلند خواهيم كرد و در آن موقع است كه صلح و سعادت حقيقى در دنيا حكمفرما خواهد گرديد . تو ببرگزيدگان خودت فخر مىكنى ، ولى بدان آنها تنها بر گزيدگانند و حال آن كه ما به همه صلح مىبخشيم گذشته از اين قياس كن چند تن از اين بر گزيدگان ، چند تن از اين نيرومندان كه ممكن بود جزء بر گزيدگان در آيند بر اثر انتظار زياد براى تو ، خسته شده و قواى روح خود و حرارت قلب خويش را به جاى ديگر برده‌اند و سر انجام عليه خود تو پرچم آزادى\r\n","description":"","footnote":"","page_name":" 35 ","page_number":39},
  {"content":"\r\nرا بر افراشته‌اند .\r\nاما بدان تو خودت در حقيقت اين پرچم را بر افراشته‌اى ، و حال آن كه در قلمرو حكومت ما همه نيك بخت خواهند بود و هيچ كس علم طغيان بر نخواهد افراشت و بر خلاف دوران حكومت آزادى تو ، اشخاص يكديگر را قطعه قطعه نخواهند كرد .\r\nآه ، اما سرانجام آنان را متقاعد خواهيم كرد ، تنها هنگامى براستى آزاد خواهند شد كه براى خاطر ما از آزادى خود چشم بپوشند و در مقابل ما تسليم شوند . بسيار خوب آيا درست مىگويم يا اين كه ما دروغ گفته‌ايم ؟ آنان خود يقين حاصل خواهند كرد كه ما حق داريم ، زيرا به ياد خواهند آورد كه آزادى تو آنان را دچار چه بردگى و چه نوميدى وحشت انگيزى نموده بود .\r\nآزادى و آزادى فكر و علم و دانش آنان را در چنان لجن زارهايى گمراه كرده بود و آنان را در مقابل چنان اعجازها و اسرارى قرار داده بود كه عده‌اى علم طغيان بر افراشته و خشمگين به جان ديگران افتاده و ديگران نيز كه ضعيفتر بوده‌اند به حال دژم به سوى ما خزيده و بپاى ما افتاده و چنين فرياد بر آورده‌اند :\r\n« آرى حق با شماست تنها شما راز او را در اختيار داريد ، ما به سوى شما مىآييم . ما را از دست خودمان نجات دهيد » .\r\nآنان با دريافت نان از دست ما بدون شبهه با نهايت وضوح در خواهند يافت ما نانى را كه از كار خودشان به دست آمده است مىگيريم ، تا بدون هيچ معجزه‌اى آن را بين آنان تقسيم كنيم و يقين حاصل خواهند كرد ما سنگ را بنان تبديل نمىكنيم ، اما آن چه بيشتر موجب سعادت و خوشوقتى آنان است خود نان نيست ، بلكه دريافت آن از دستهاى ما است ، زيرا به ياد خواهند آورد كه قبلًا بدون ما نانى كه تهيه مىكردند در دستشان تبديل به سنگ مىشد و حال آن كه پس از روى آوردن به سوى ما همين سنگها تبديل بنان مىشود و آن گاه است كه بنفع خودشان در تسليم شدن به ما پى خواهند برد و مادام كه افراد بشر اين نكته را در نيابند بد بخت خواهند بود .\r\n","description":"","footnote":"","page_name":" 36 ","page_number":40},
  {"content":"\r\nاما خودت بگو چه كسى بيش از همه آنان را غرق در اين درياى جهل و نادانى نموده است ؟ چه كسى گله را متفرق ساخته و هر دسته‌اى از آن را در جاده هاى ناشناس گمراه نموده است ؟ اما اين گله بار ديگر جمع خواهد شد و اين بار به طور قطع تسليم خواهد گرديد و آن گاه ما به آنان يك سعادت ساده و ملايم ، يعنى سعادتى كه در خور افراد ضعيفى چون آنان باشد ارزانى خواهيم داشت .\r\nآه ما سرانجام آنان را متقاعد خواهيم كرد كه زياد به خود مغرور نباشند ، زيرا تو آنان را مغرور بار آورده‌اى ما به آنان ثابت خواهيم كرد كه جز اشخاص ضعيف و كودكان قابل ترحم كسى نيستند ليكن سعادت كودكانه از هر سعادتى پايدارتر و لطيفتر است . آنان محجوب خواهند شد و دور ما با وحشت و اضطراب حلقه خواهند زد ، مانند جوجه هايى كه پيرامون مادرشان گرد مىآيند .\r\nآنان ما را بديده ى ستايش خواهند نگريست و از ما خواهند ترسيد و بقدرت و عقل ما كه موجب رام كردن اين گلهء بىشمار و خشمگين شده است ، مباهات خواهند ورزيد . در مقابل خشم ما بلرزه خواهند افتاد و عقلشان جنبهء ترسناكى خواهد يافت و چشمانشان با همان سهولت چشمان كودكان و زنان خواهد گريست . اما با يك نگاه ما همان چشمان گريان بخنده خواهد افتاد و شور و شادى كودكانه جانشين غم و تاثر خواهد شد .\r\nبديهى است ما آنان را مجبور به كار كردن خواهيم نمود ، ليكن ساعات بىكارى آنان را مانند اوقات تفريح كودكان توام با آواز و رقص كودكان خواهيم ساخت . به آنان اجازه ارتكاب گناه خواهيم داد ، زيرا همه ضعيف و بىاراده هستند و چون از گناهان آنان چشم پوشيديم همچون كودكان ما را دوست خواهند داشت .\r\n","description":"","footnote":"","page_name":" 37 ","page_number":41},
  {"content":"\r\nبه آنان خواهيم گفت : هر گناهى كه به اجازهء ما صورت گيرد قابل باز خريد است و به آنان براى آن اجازهء گناه كردن مىدهيم كه دوستشان داريم و در بارهء مجازات اين گناهان نيز مسئوليت آنها را خودمان گردن مىنهيم و بديهى است ما را به عنوان نيكو كاران خود ، ستايش خواهند كرد ، زيرا در مقابل خدا تمام بار گناهان آنان را به عهده گرفته‌ايم آنان هيچ رازى براى ما نخواهند داشت و بر حسب آن كه اطاعت و فرمانبرداريشان ناقصتر يا كاملتر باشد ، به آنان اجازه خواهيم داد با زنان و معشوقه هايشان زندگى كنند يا نكنند و فرزند ببار آورند يا نياورند و آنان نيز با امتنان اوامر ما را اطاعت خواهند كرد .\r\nآنان وحشت انگيزترين اسرار وجدان خود را ، هر چه مايهء نگرانى و تشويش آنهاست ، با ما در ميان خواهند نهاد و ما همه تشويشهاى آنان را مرتفع خواهيم ساخت و به تصميمهاى ما ابراز اعتماد خواهند كرد ، زيرا بدين طريق آنان را از قيد تشويش و ناراحتى خيالى كه توام با هر تصميم آزاد و شخصى است رهايى خواهيم بخشيد و همهء آنها يعنى ميليونها تن از افراد بشر به استثناى چند صد هزار نفرى كه آنان را رهبرى خواهند كرد نيك بخت خواهند شد ، زيرا تنها ما كه از راز آگاهى داريم بد بخت خواهيم شد . در مقابل هزاران ميليون كودك نيك بخت بيش از صد هزار شهيد نفرين شده كه سخت بميل « تشخيص بين نيكى و بدى » چسبيده‌اند وجود خواهد داشت ، اين عده معدود نيز به آرامى جان خواهند سپرد و بتدريج به نام تو خاموش خواهند گرديد و در ما وراى قبر جز مرگ چيز ديگرى نخواهند يافت اما ما راز را نگاه خواهيم داشت و با وعده كردن يك سعادت آسمانى جاودان ، آنان را مجذوب خواهيم كرد و غرق در سعادتشان خواهيم ساخت .\r\nهر گاه براستى در ان جهان چيزى هم باشد بدون شبهه براى افرادى مانند آنان نخواهد بود .\r\nمىگويند و پيش بينى مىكنند كه تو باز خواهى گشت و بار ديگر ظفر خواهى يافت\r\n","description":"","footnote":"","page_name":" 38 ","page_number":42},
  {"content":"\r\nو اين بار با بر گزيدگان نيرومند و مغرور خود خواهى آمد . ليكن ما در جواب آنان مىگوييم كه آنان فقط خودشان را نجات داده‌اند و حال آن كه ما تمام بشريت را رهايى بخشيده‌ايم مىگويند زن زانيه كه بر حيوان سوار است و جامى را كه كلمه « اسرار » روى آن نقش شده است به دست دارد به هلاكت خواهد رسيد و بار ديگر ناتوانان علم طغيان بر خواهند افراشت و لباس ارغوانى او را خواهند دريد و بدن « ناپاكش » را عريان خواهند ساخت اما من آن گاه قد علم خواهم كرد و به تو هزاران ميليون تن افراد نيك بختى را كه هرگز گناه نديده‌اند نشان خواهم داد و ما كه براى خاطر نيك بختى آنان بار گناهانشان را به عهده گرفته‌ايم در مقابل تو خواهيم ايستاد و به تو خواهيم گفت : « اگر مىتوانى و جرئت دارى ما را محاكمه كن » بدان كه من از تو بيم ندارم و من هم مانند تو در بيابان بسر برده‌ام و مانند تو از ريشهء گياهان و ملخ تغذيه كرده‌ام و همان آزادى را كه تو به افراد بشر ارزانى داشته‌اى تبرك مىنمودم و عزم داشتم در سلك بر گزيدگان تو و در ميان نيرومندانى كه ميل داشتند عدهء پيروان ترا تكميل كنند در آيم ، اما به خود آمدم و از ارتكاب اين جنون سر باز زدم و به كسانى گراييدم كه براى اصلاح كار تو قد علم كرده‌اند .\r\nمن از مغروران بريدم و براى نيك بختى افراد بشر بمتواضعان پيوستم . آن چه را كه به تو گفتم انجام خواهد يافت و سلطنت ما برقرار خواهد شد .\r\nبار ديگر به تو مىگويم فردا همين گله مطيعى كه مىبينى ، به يك اشاره من در آتشى كه براى سوزانيدن تو روشن خواهم كرد - و تو را در آن براى ايجاد مزاحمت در راه ما خواهم سوزانيد - هيزم خواهند ريخت ، زيرا هر گاه كسى باشد كه مستوجب سوخته شدن در آتش ما باشد بدون شك تو هستى . فردا تو را خواهم سوزانيد اين بود گفتنىهاى من . » ( 1 ) \r\n","description":"","footnote":" ( 1 ) همان مأخذ ، ص 309 - 319 . . در اين جملات مشروح در عين حال كه مضامينى بسيار عالى ديده مىشود ، بعضى از مطالب سست و بىمنطق به نظر مىرسد ، لذا مطالعه كنندگان با دقت بيشترى بررسى فرمايند . . ","page_name":" 39 ","page_number":43},
  {"content":"\r\nزندگى نعمت بزرگى است ، با آن كه ما بد جنس هستيم ، زندگى كردن لطف فراوان دارد . ( 1 )  دادستان بار ديگر سؤال كرد :\r\n- بنا بر اين شما سه تن تنها كسانى بوديد كه از اين علائم اطلاع داشتيد : مرحوم پدرتان ، شما و اسمردياكف خدمتكار كسى ديگر آگاه نبود .\r\n- آرى اسمردياكف خدمتكار و خدا لازم است خدا را هم قيد كنيد . زيرا به نوبه خود داراى اهميت است شما نيز روزى به خدا نياز خواهيد يافت . ( 2 )  چنانچه مثلًا از ذكر نطق نيكولاى پارفينوويچ خطاب به شهود مبنى بر اين كه بايد بر طبق اصول حقيقت و وجدان شهادت دهند و بعدا ناگزير خواهند بود پس از اداى سوگند شهادت خود را تكرار كنند چشم مىپوشيم . ( 3 )  كوليا چنين گفت :\r\n- اسموروف من دوست دارم حقيقت را هميشه دريابم . هيچ ديده‌اى سگها وقتى بيك ديگر نزديك مىشوند چگونه يكديگر را مىبويند ؟ اين يك قانون طبيعت است .\r\n- آرى قانونى مضحك است .\r\n- به هيچ روى مضحك نيست ، آن چه تو مىگويى درست نيست ، در طبيعت هيچ چيز مسخره‌اى وجود ندارد و اين انسان است كه با تصورات باطل خود همه چيز را به چشم مسخره مىبيند ، هر گاه سگها قادر به استدلال و انتقاد بودند بدون شبهه مشاهده مىكردند در روابط اجتماعى افراد بشر يعنى اربابان خودشان ، بيشتر از روابط خودشان جنبهء مسخرگى وجود دارد . در اين خصوص شك نداريم زيرا بين ما احمق بيشتر وجود دارد . ( 4 ) \r\n","description":"","footnote":" ( 1 ) برادران كارامازوف ، داستايوسكى ، ج 2 ص 537 . .  ( 2 ) همان مأخذ ، ص 580 . .  ( 3 ) همان مأخذ ، ص 610 . .  ( 4 ) همان مأخذ ، ص 642 . . ","page_name":" 40 ","page_number":44},
  {"content":"\r\nاين موضوع نشان مىدهد كه در آغاز زمستان اشخاص هنوز به سرما عادت نكرده‌اند بنا بر اين در ميان افراد بشر همه چيز بسته به عادت است ، حتى در امور دولتى و سياسى عادت مهمترين فنر حركات بشر است . ( 1 )  وقتى شما بزرگتر شديد خودتان تصديق خواهيد كرد : سن در افكار و عقايد آدمى چه تأثيرى دارد . ( 2 )  بعداً نيز ممكن است در شهر ديگرى داد رس شود و يا متصدى شغلى شبيه به داد رسى گردد ، زيرا كسانى كه رنج ديده‌اند بهتر قضاوت مىكنند . ( 3 )  آرى علمى به نام اخلاق وجود دارد لكن اعتراف مىكنم كه من نمىتوانم شرح بدهم اين علم چيست ؟ ( 4 )  آرى عده بىشمار ، صدها تن از اين مردان هستند كه با چكش در زير زمين مشغول كار كردن و رنج بردن مىباشند .\r\nآه بديهى است كه زنجير بپاهايمان خواهند بست ، آزاد نخواهيم بود ، لكن در همان بحبوحهء رنج ما به لذت و سعادت حقيقى كه بدون آن انسان نمىتواند زندگى كند و خدا وجود داشته باشد نائل خواهيم آمد .\r\nزيرا خداست كه لذت و نيك بختى را اعطا مىكند . اين امتياز بزرگ تنها به او تعلق دارد . . . . خدايا بگذار كه انسان در ميان دعا مستهلك گردد چگونه مىتوانم بدون خدا در زير زمين زندگى كنم ؟ راكيتين دروغ مىگويد هر گاه خدا را از روى زمين اخراج كنند ، در زير زمين مقدمش را گرامى خواهيم داشت .\r\nزندانى بدون وجود خدا نمىتواند بزندگى خود ادامه دهد زيرا او بيش از مرد\r\n","description":"","footnote":" ( 1 ) همان مأخذ ، ص 642 . .  ( 2 ) همان مأخذ ، ص 677 . .  ( 3 ) همان مأخذ ، ص 709 . .  ( 4 ) همان مأخذ ، ص 722 . . ","page_name":" 41 ","page_number":45},
  {"content":"\r\nآزاد به وجود خدا نيازمند است .\r\nآن گاه ما انسانهاى زير زمينى از دل خاك ترانهء غم انگيزى براى خدايى كه سعادت و نيك بختى اعطا مىكند خواهيم خواند . درود بر خدا و نيك بختى او من او را دوست دارم . ( 1 )  در زير زمين ، ميان معادن و در ميان زندانيان و آدم كشان مىتوان قلب انسانى يافت و با آن ارتباط حاصل كرد ، زيرا در معادن نيز مىتوان زندگى كرد و دوست داشت و رنج برد ، مىتوان قلب منجمد يك زندانى را بهيجان آورد و آن را زنده كرد و ساليان متمادى آن را تحت مراقبت قرار داد و سرانجام از ميان دره ظلمت ، يك روح عالى و يك وجدان دردناك استخراج كرد و آن را به صحنه پر نور روشنى انتقال داد و بدين طريق يك فرشته ، يك قهرمان را احياء كرد . ( 2 )  » گفتگو با مرد عاقل لذت انگيز است « ( 3 )  - مىدانى ؟ بيم آن دارم كه تو يك شبح ، يك هيولا بيش نباشى .\r\n- خير . . . در اين جا شبحى وجود ندارد و جز ما دو نفر كسى ديگر نيست . اگر چه شخص ثالثى هم وجود دارد . او نيز بدون شبهه اين جاست .\r\nايوان در حالى كه نگاه وحشت انگيزى به پيرامون خود افكند ، چنانچه گفتى در تجسس كسى است پرسيد :\r\n- آه كيست ؟ اين شخص ثالث كيست ؟ - اين شخص ثالث خداست . او به ما نزديك است . عقبش نگرديد زيرا او را نخواهيد يافت . ( 4 ) \r\n","description":"","footnote":" ( 1 ) همان مأخذ ، ص 727 . .  ( 2 ) همان مأخذ ، ص 727 . .  ( 3 ) همان مأخذ ، ص 744 . .  ( 4 ) همان مأخذ ، ص 765 و 766 . . ","page_name":" 42 ","page_number":46},
  {"content":"\r\nدوست من تنها عقل قابل اهميت نيست . طبيعت به من يك قلب خوب و با نشاط ارزانى داشته است . ( 1 )  زندگى بايد از مجراى شك عبور كند ، گذشته از اين من در اين مسائل دخالت نمىكنم . دنيا را من خلق نكرده‌ام و مسئول آن نيستم . ( 2 )  بدون رنج ، زندگى چه لذتى خواهد داشت ؟ بدون رنج زندگى تبديل به يك ستايش دائمى خواهد شد . البته زندگى كاملا جنبهء مذهبى خواهد يافت ، ولى يكنواخت خواهد گرديد . آن گاه من چه خواهم شد ؟ من رنج مىبرم و بدين طريق زندگى نمىكنم . من مجهول معادلهء نامعلومى هستم ، شبحى هستم كه نمىداند از كجا آمده و به كجا مىرود و حتى نمىداند نامش چيست ؟ تو مىخندى ؟ خير نمىخندى ولى بار ديگر عصبانى به نظر مىرسى . تو همواره عصبانى مىشوى . تو دائما ظرافت مىخواهى و من بار ديگر تكرار مىكنم كه حاضرم تمام اين زندگى ما وراى زمينى و همهء اين درجات و افتخارات را بدهم و به صورت يك زن تاجر فربه در آيم و شمع در كليسا روشن كنم . ( 3 )  اما ترديد و نگرانى و مبارزه بين ايمان و بىايمانى براى مردى مانند تو آن قدر دردناك است كه بهتر است گاهى آدمى در اين موارد خود را بدار بياويزد . ( 4 )  - آرى آرى چند دقيقهء پيش دروغ گفتم و بر خلاف وجدان و شرافت خويش صحبت كردم ، اما مىخواستم او را نجات دهم زيرا از من متنفر بود و نسبت به من عداوت داشت . ( 5 ) \r\n","description":"","footnote":" ( 1 ) .  ( 2 ) 1 و 2 - همان مأخذ ، ص 786 . .  ( 3 ) همان مأخذ ، ص 786 . .  ( 4 ) همان مأخذ ، ص 790 . .  ( 5 ) همان مأخذ ، ص 844 . . ","page_name":" 43 ","page_number":47},
  {"content":"\r\nآه وجدان اخلاقى اين جوان عميق و لطيف است و همين وجدان است كه او را اينسان رنج مىدهد . ( 1 )  اين لحظات شرم آور ، اين رنجهاى روح انسانى ، اين عطش شديد حيوانى براى زندگى ، گاه از اوقات ، ديگ رحم و شفقت را در دل قضات و بازپرسها به جوش مىآورد . ( 2 )  با هيچ نمىتوان عشق و علاقه به وجود آورد ، تنها خداست كه از هيچ ، چيزى به وجود مىآورد . ( 3 )  اين نخستين بار در زندگى اوست كه عواطف پاكى از قلبش به جوش آمده است . هيچ وقت تا كنون اينسان به همه گناهانش در مقابل شما پى نبرده بود . ( 4 )  حتى اگر در ته قلب خود بيش از يكى از اين خاطرات خوش را نگاه نداريم بعدا در راه نجات ما مؤثر خواهد شد . ( 5 ) \r\n","description":"","footnote":" ( 1 ) همان مأخذ ، ص 845 . .  ( 2 ) همان مأخذ ، ص 877 . .  ( 3 ) همان مأخذ ، ص 907 . .  ( 4 ) همان مأخذ ، ص 927 . .  ( 5 ) همان مأخذ ، ص 946 . . ","page_name":" 44 ","page_number":48},
  {"content":"\r\n\r\nمنتخباتى از كتاب جنايات و مكافات تاليف داستايوسكى\r\nگاهى اتفاق مىافتد اشخاص ناشناسى را ملاقات مىكنيم كه در اولين نظر و بدون اين كه يك كلمه با آنها صحبت كرده باشيم به آنها علاقه مند مىشويم . ( 1 )  آه ، بله سونيا گاو شير ده آنهاست از او استفاده مىكنند . براى آنها اهميت ندارد عادت كرده‌اند . ابتدا كمى گريه كرده‌اند . و بعد عادت كرده‌اند . انسان بىغيرت است به همه چيز عادت مىكند .\r\nراسكلينكوف متفكر شد .\r\nاگر من دروغ مىگويم ، اگر انسان » بىغيرت و ترسو نيست بايد ترس و خرافاتى را كه مانع كار او است زير پا بگذارد . . . » ( 2 )  آيا از اين كه دختر خويش را فداى پسرش مىكند وجدان سرزنشش نمىنمايد ؟ » خوشبختى آيندهء ما تو هستى ، تو همه چيز ما هستى آه مادر . . . . ( 3 )  آه : در چنين موقعى ما حس اخلاقى را زير پا گذاشته آزادى و راحتى و وجدان و همه چيز خود را ببازار مىبريم . حاضر مىشويم نابود شويم ، به شرط آن كه موجوداتى كه براى ما گرامى هستند خوشبخت باشند بعلاوه از عقايد مذهبى ژزوئيتها راجع به مسائل وجدانى استمداد طلبيده ، با مهارت كامل از قيود وجدانى خود گريز زده خويشتن را قانع مىكنيم كه تصميمى كه گرفته‌ايم خوب است و چون مقصدى عالى داريم هر راهى را براى رسيدن به آن مقصد درست مىدانيم . ( 4 )  هنگام كسالت رؤياهاى انسان بر جستگى فوق العاده‌اى داشته و با حقيقت شباهت شگفت آورى دارند . گاهى تابلويى را انسان مىبيند دهشت آور است ، اما\r\n","description":"","footnote":" ( 1 ) جنايات و مكافات اثر داستايوسكى ترجمه آقاى لاله زارى ص 19 . .  ( 2 ) همان مأخذ ، ص 30 . .  ( 3 ) .  ( 4 ) 3 و 4 - همان مأخذ ، ص 39 . . ","page_name":" 45 ","page_number":49},
  {"content":"\r\nصحنه ها و حوادث به حدى با حقيقت نزديكند و جزئيات به اندازه‌اى دقيق و چنان ترتيب شگفت آورى را نشان مىدهند كه بينندهء رويا هنرمندى چون پوشكين يا تورگنيف هم باشد در حال بيدارى نخواهد توانست چنان صحنه هايى را ايجاد نمايد .\r\nاين نوع رؤياها كه ناشى از ناخوشى هستند - مدتى طولانى به ياد مىمانند و به طرز موثرى بكالبد عليل شخص آسيب مىرسانند . ( 1 )  - دوست من ، طبيعت را بايد تربيت و تصحيح كرد ، در غير اين صورت انسان در عقايد باطل و خرافات باقى خواهد ماند ، اگر اين كار را نكنيم يك مرد بزرگ هم به وجود نخواهد آمد ، همه كس از وظيفه و وجدان سخن مىگويد من مخالف اين كلمات نيستم اما منظور من از اين كلمات چيست ؟ گوش كن يك پرسش ديگر دارم . ( 2 )  به عقيدهء او مهمترين دليل كشف جرم كمتر مربوط بعدم امكان پنهان ساختن جنايت بود تا به شخصيت تبه كار ، بيشتر اوقات جنايت كار در لحظهء انجام تبه كارى دچار ضعف اراده و قدرت مىشود ، از اين جهت گيجى بچه گانه‌اى از او سر زده و هنگامى كه توجه و احتياط بيش از هر وقت ديگر برايش لازم است سبك مغزى نشان مىدهد .\r\nراسكلينكوف اين فقدان قوه قياس و ضعف اراده را مربوط بكسالتى مىدانست كه كم كم ترقى كرده و اندكى پيش از ارتكاب تبه كارى به حد اعلاى خود رسيده و هنگام ارتكاب و پس از آن هم مدتى باقى مىماند ، ( طول اين مدت در اشخاص متفاوت است ) سپس مانند تمام ناخوشيهاى ديگر از بين مىرود . او مىخواست اين نكته را روشن كند كه آيا ناخوشى سبب تبه كارى است يا اين كه همراه جنايت كسالتى عارض مىشود ؟ اما جوان هنوز خود را قادر بحل اين مسئله نمىدانست . ( 3 ) \r\n","description":"","footnote":" ( 1 ) جنايات و مكافات ص 47 . .  ( 2 ) همان مأخذ ، ص 55 .  ( 3 ) همان مأخذ ، ص 59 . . ","page_name":" 46 ","page_number":50},
  {"content":"\r\nبالاخره سفته به دست جباروف افتاده است و او هم از اذيت كردن تو فرو گذار نكرده است . وقتى از قضايا با خبر شدم براى راحتى وجدانم مىخواستم مرد تاجر را گوشمالى بدهم ، اما در اين اثناء ما بين من و پاشنكا توافق حاصل شد . ( 1 )  اشتباهات اين اشخاص سبب خشم من نيست : هر كس مجاز است خطا كند ، اشتباه قابل بخشايش است زيرا به وسيلهء آن انسان به حقيقت مىرسد . ( 2 )  اكنون بايد طريقهء جديدى پيدا كرد و روش كهنه را كه متروك شده است رها كرد . تنها معلومات روان شناسى مىتواند ما را براى يافتن قاتل هدايت كند آنها مىگويند « ما وقايع را در نظر مىگيريم » اما تنها وقايع را نبايد در نظر گرفت ، بلكه نصف موفقيت در حل معما بستگى به طرز تعبير وقايع دارد . ( 3 )  انسان از تنفرى كه نسبت به مردم احساس مىكند ، شرمسار گشته و دوباره به سوى آدميان باز مىگردد . ( 4 )  هر قدر انسان زندگى كند ياد مىگيرد : ( 5 )  به نظر آنها عالىترين درجهء ترقى آن است كه انسان تا كمترين حد امكان به خودش شبيه باشد . ( 6 )  گوش كن تو يك جوان خوبى هستى ، اما يك مشت عيب هم دارى ، تو شهوتران پستى مىباشى . تو راحتى خود را دوست دارى ، چاق مىشوى و نمىتوانى خود را از چيزى محروم كنى . بعقيدهء من اين رذالت است ، زيرا انسان را مستقيماً به سوى كثافت كارى مىكشاند . ( 7 )  اشخاصى كه دچار فكر ثابتى هستند از قطره‌اى اقيانوسى مىسازند . ( 8 ) \r\n","description":"","footnote":" ( 1 ) همان مأخذ ص 93 . .  ( 2 ) .  ( 3 ) 2 و 3 - همان مأخذ ، ص 100 . .  ( 4 ) همان مأخذ ، ص 124 . .  ( 5 ) همان مأخذ ، ص 140 . .  ( 6 ) همان مأخذ ، ص 148 . .  ( 7 ) همان مأخذ ، ص 152 . .  ( 8 ) همان مأخذ ، ص 154 . . ","page_name":" 47 ","page_number":51},
  {"content":"\r\nتصور مىكنم سانسور اجازه نمىداد چنان مقاله‌اى منتشر گردد ، آن چه كه من نوشته بودم اين است : مرد فوق العاده‌اى حق دارد ( البته رسما نه ) در مواقعى كه انجام فكرش ايجاب نمايد ( فكرى كه ممكن است گاهى براى نوع بشر مفيد باشد ) بوجدانش اجازه دهد كه از بعضى موانع عبور كند . ( 1 )  اما اگر لازم شود براى خاطر فكرشان خونى بريزند ، يا از روى نعشهاى آدميان عبور كنند ، وجدانشان به آنها اجازهء اين كارها را مىدهد ؟ ( 2 )  چه اهميت دارد مگر زندانها ، بازپرسها ، بازداشتگاهها و تبعيدگاهها به قدر كفايت جامعه را حفاظت نمىكند ؟ چه جاى اضطراب است ؟ دزد را پيدا كنيد .\r\nاگر پيدايش كرديم ؟ - بدا به حال او .\r\n- لااقل شما منطقى هستيد ، اما وجدانش به او چه خواهد گفت ؟ - براى شما چه تأثيرى دارد ؟ - اين مسأله‌اى است كه مورد توجه احساسات انسانى است .\r\n- كسى كه وجدان دارد چون به اشتباه خود پى برد ، رنج خواهد كشيد . علاوه بر اعمال شاقه اين تنبيه را مىكشد . ( 3 )  راسكلينكوف بىرحمانه سخن او را قطع كرد .\r\n- مىگويند شما مارفا را كشته‌ايد ؟ - آه از اين موضوع با شما صحبت كرده‌اند . از طرفى شگفت آور نيست . اما در بارهء سؤالى كه از من كرديد با وجود اين كه وجدانم از اين حيث راحت است\r\n","description":"","footnote":" ( 1 ) همان مأخذ ، ص 186 . .  ( 2 ) همان مأخذ ، ص 187 . .  ( 3 ) همان مأخذ ، ص 190 . . ","page_name":" 48 ","page_number":52},
  {"content":"\r\nنمىدانم چه جوابى به شما بدهم . ( 1 )  مىدانستم كه عصبانى خواهيد شد ، اما بايد بشما تذكر دهم كه اين ده هزار روبل در اختيار من است و احتياجى به آن ندارم . اگر دونيا آن را قبول نكند ، خدا مىداند آن را چگونه ديوانه وار خرج خواهم كرد . از طرفى وجدان من كاملا راحت است ، زيرا اين پيش نهاد عارى از هر گونه حسابگرى است ، مىخواهيد باور كنيد مىخواهيد باور نكنيد : ( 2 )  اگر اكنون اين قضايا را نزد شما فاش مىكنم ، براى آن است كه در درون وجدان خود رفتار آن روز مرا جنايت آميز ندانيد . ( 3 )  دونيا با صداى آهسته‌اى كه از خشم لرزان بود گفت :\r\n- بد بخت .\r\n- باشد ، اما در نظر داشته باشيد كه تا كنون من از نظر فرضيه شما استدلال مىكردم ، من شخصا با شما هم عقيده‌ام و قبول دارم كه هتك ناموس دختران جنايت زشتى است ، آن چه بشما مىگويم براى آن است كه در صورت پذيرفتن پيش نهادى كه براى نجات برادرتان بشما مىكنم وجدانتان آرام باشد ، مىتوانيد به خود بگوييد كه تسليم اتفاقات و يا اگر بخواهيد اين كلمه را استعمال كنيد تسليم زور شده‌ايد . ( 4 )  سويد ريگاينوف دخترك را مىشناخت ، نزديك تابوت نه تصاوير مذهبى و نه مشعلهاى فروزانى وجود داشت و نه كسى دعا مىكرد . اين تابوت دخترى بود كه خود كشى كرده بود . در سن 14 سالگى توهين و هتك ناموسى كه وجدان بچه گانه اش را وحشت زده ساخته بود سبب شكستن قلبش گرديده و روح فرشته آسايش را از\r\n","description":"","footnote":" ( 1 ) همان مأخذ ، ص 206 . .  ( 2 ) همان مأخذ ، ص 213 . .  ( 3 ) همان مأخذ ، ص 327 . .  ( 4 ) همان مأخذ ، ص 353 . . ","page_name":" 49 ","page_number":53},
  {"content":"\r\nحس شرمسارى كه سزاوار آن نبود مملو ، و از سينه اش آخرين فرياد ياس را بيرون آورده بود . ولى اين فرياد وسط شبى تيره و مرطوب و سرد به وسيله خروش باد خفه شده است . . . ( 1 )  اما او بىنتيجه در وضع خود دقيق مىشد زيرا وجدان خشنش حاضر نبود در گذشته گناه مهم وحشت آورى را كه مرتكب شده بود به گردن گيرد . ( 2 )  عشق سبب احياء هر دو شده بود . قلب يكى از آنها براى قلب ديگرى منبع سرشار و اتمام ناپذير زندگى بود . ( 3 ) \r\n","description":"","footnote":" ( 1 ) همان مأخذ ، ص 363 . .  ( 2 ) همان مأخذ ، ص 389 . .  ( 3 ) همان مأخذ ، ص 395 - 394 . . ","page_name":" 50 ","page_number":54},
  {"content":"\r\n\r\nمنتخباتى از كتاب آزردگان - تأليف داستايوسكى\r\nمن هرگز بموهومات و وجود اجنه و پيش آمدهاى غير منطقى ايمان نداشته‌ام ليكن حوادثى برايم روى داده است كه از تحليل و تشريح آن عاجزم . فى المثل نمىدانم چرا به محض اين كه مرد كهن سال را ديدم ، پيش خود احساس كردم : امشب پيش آمد غير مترقبى براى من روى خواهد داد علاوه بر اين من بيمار بودم و هر كسى مىداند كه احساسات و انديشه هاى بيمار همواره فريبنده است . ( 1 )  اكنون كه ناتوان و بيمار بر بستر بيمارستان خوابيده‌ام و قدمى چند بيش بگور ندارم ، به خود مىگويم : نوشتن اين خاطرات چه ثمر دارد ؟ مگر نه چند صباحى ديگر بايد بسراى جاودان شتافت ؟ ( 2 )  سر موفقيت تو در اين كتاب آن است كه مطابق روحيهء خواننده نگاشته‌اى چنان كه گويى كليه اين حوادث براى خود من روى داده است . عقايد دشوار و نوشته هاى بغرنج بچه درد مىخورد ؟ ( 3 )  اما بديهى است كه ترقى و تعالى تو در دست خود تو است و تنها در پرتو كار تأمين مىگردد و نه حمايت اين و آن ، ( 4 )  ناتاشا گفت :\r\n- پدر جان مىخواهيد او چطور باشد ؟ ايخمنيف به من روى آورد و گفت :\r\n- منظورم اين است كه قيافهء تو به هيچ روى شاعرانه نيست : البته تو خود مىدانى كه شعرا قيافه كم رنگ و موها و ديده گان خاصى دارند ، فى المثل گوته صورت خارق العاده داشت . من راجع بقيافه شعرا و نويسندگان در سالنامه ها شرحهاى\r\n","description":"","footnote":" ( 1 ) آزردگان اثر داستايوسكى ترجمه آقاى مشفق همدانى ، چاپ ششم ، ج 1 ص 10 . .  ( 2 ) همان مأخذ ، ص 20 . .  ( 3 ) همان مأخذ ، ص 41 . .  ( 4 ) همان مأخذ ، ص 42 . . ","page_name":" 51 ","page_number":55},
  {"content":"\r\nمبسوط خوانده‌ام ، فرزندان من ، اگر چه من سواد زياد ندارم با وجود اين از حيث احساسات از اقران خويش برترم . البته قيافه تو چندان بد نيست ، بارى فرزند گرامى من بكوش كه مردى شرافتمند باشى و به هيچ روى خود خواه و متكبر مباش ، آينده درخشانى در انتظار تو است . وظيفه ات را خوب انجام بده . اين بود كه مىخواستم به اطلاع تو برسانم . ( 1 )  ايخمنيف با لحن تاثر آورى سخنان همسرش را قطع كرد و گفت :\r\n- نه او بيمار نيست . . . اين احساسات و تاثرات تقاضاى سن است كسى سر از تخيلات و هوسهاى دختران در نمىآورد . ( 2 )  ديده گانش از شدت عشق برق مىزد و با لذت زايد الوصفى به آليوشا نگاه مىكرد و معلوم بود جهان هستى را به كلى فراموش نموده و در وجود آليوشا مستهلك شده است . ( 3 )  مقصود من آن است كه من هم مىخواهم مانند مردان متاهل بسر برم و وسايل معاش خويش را به دست خويش فراهم كنم .\r\nناتاشا مكرر به من گفته است كار كردن بمراتب از انگل ديگران بودن بهتر است . ( 4 )  خواهى گفت در عوض او شهرت خوبى باقى گذاشت ، ليكن آيا بهترين شهرت درد گرسنگى را تسكين مىدهد ؟ ( 5 )  برخى از روزها غم و اندوه آناآندريونا به منتها درجه مىرسيد و زار زار مىگريست و پيوسته نام دختر زيبايش را بر زبان مىراند و حتى در حضور شوهرش از محسنات جوانمردى و مضرات قساوت قلب سخن مىراند و گاهى مىگفت :\r\n","description":"","footnote":" ( 1 ) همان مأخذ ، ص 43 . .  ( 2 ) همان مأخذ ، ص 47 . .  ( 3 ) همان مأخذ ، ص 63 . .  ( 4 ) همان مأخذ ، ص 67 . .  ( 5 ) همان مأخذ ، ص 80 - 79 . . ","page_name":" 52 ","page_number":56},
  {"content":"\r\nخداى متعال به اشخاص سنگ دل رحم نمىكند ، لكن جرات نمىكرد موضوع را به طور مستقيم مطرح كند . ( 1 )  آنا آندريونا با عتاب هر چه تمامتر گفت :\r\n- بس است زيبا و دل ربا ، براى شما جوانان بو الهوس هر زن هر جايى هم زيبا و دل ربا است .\r\nاگر ناتاشا از اين دختر تعريف مىكند براى آن است كه صفاى قلب بىمانندى دارد و نمىداند در پس اين قيافه هاى افسونگر چه اهريمنانى پنهانند . ( 2 )  او از جريان محاكمه صحبت مىكرد . و چون از عهدهء پاسخ دادن بوى عاجز بودم ، سكوت اختيار كردم و از آنجا كه ما را ساكت ديد با يك لحن جدى چنين گفت : - هر چه زودتر اين قضيه فيصله يابد بهتر است . ممكن است در اين گير و دار دارايى خويش را از دست بدهم ، ليكن شرافت من از دست نخواهد رفت و وجدان من كاملًا آرام است . ( 3 )  من يقين دارم ايخمنيف از ديدن چشمان گريان و احساس وحشت همسر تيره بختش بىاندازه رنج مىبرد ، ليكن عنان اراده از دست عقلش رها شده بود . كليهء مردان پاك دل ولى عصبانى همين حال را دارند و گاهى از عصبانيت خود لذتى خاص مىبرند ، مخصوصاً مىكوشند يك موجود بىگناه حتى نزديكترين خويشان خود را آزار دهند . ( 4 )  ناتاشا چنين پاسخ داد :\r\n- نمىدانم سعادت آينده را بايد با مشقات بىپايان خريد ، رنج و مصيبت روح را پاك مىكند . ( 5 )  - كسى چه مىداند ؟ زنجير عشق بىاندازه نيرومند است . شايد عشق تازه\r\n","description":"","footnote":" ( 1 ) همان مأخذ ، ص 83 . .  ( 2 ) .  ( 3 ) 2 و 3 - همان مأخذ ، ص 86 - 85 . .  ( 4 ) همان مأخذ ، ص 93 . .  ( 5 ) همان مأخذ ، ص 106 . . ","page_name":" 53 ","page_number":57},
  {"content":"\r\nوى را نگه دارد . ( 1 )  - مرد شرافتمند از هيچ چيز نبايد باك داشته باشد . راستى ناتاشا اين دختر مظهر شرافت و پاك دامنى و درست كارى است . ( 2 )  صورت متناسب ، لبهاى كوچك و ظريف ، بينى مستقيم و دندانهاى زيبا ، پيشانى بلند كه كمترين چينى بر آن ديده نمىشد ، لطف و زيبايى خاصى به چهره اش مىبخشيد ، با اين همه نگاهش چنان مرموز و اسرار آميز بود و در گفته هاى خويش چنان مراقبت مىكرد كه با مختصر دقتى هر كس پى مىبرد ، آگاه شدن از روحيه و انديشه هاى اين مرد كارى غير ميسر است و در پس اين قيافهء جذاب و فريبنده اهريمن محيل و مزورى نهفته است . ديده گان درشت و زيباى او بيش از هر چيز جلب توجه مىنمود و حتى المقدور مىكوشيد از اين ديده گان ، فروغ مهر و محبت جستن كند . ( 3 )  وانياى عزيزم شعار من اين است :\r\n« در مقابل گوسفند گرگ و در مقابل گرگ گوسفند بايد بود » .\r\nمن اين نكته را دريافته‌ام كه بىرنج گنج ميسر نمىشود و به همين جهت كار مىكنم و در پرتو كار حتى المقدور از زندگانى بهره مند مىشوم .\r\nوانيا تو مىبينى كه من زياد باده گسارى مىكنم و چون هنوز عقلم را به كلى از دست نداده‌ام ، نيك مىدانم سرانجامم چه خواهد بود بارى آب از سر من گذشته است ، ليكن اين حقيقت را بايد تاييد كنم كه هر گاه در دل من آثار جوانمردى و انسانيت يافت نمىشد هرگز به تو نزديك نمىشدم . ( 4 )  - به فرض آن هم كه كسى در بر خورد اول پاك و نيك نفس به نظر نيايد ، معمولا در\r\n","description":"","footnote":" ( 1 ) همان مأخذ ، ص 109 و 108 . .  ( 2 ) همان مأخذ ، ج 2 ، ص 128 . .  ( 3 ) همان مأخذ ، ص 131 . .  ( 4 ) همان مأخذ ، ص 165 . . ","page_name":" 54 ","page_number":58},
  {"content":"\r\nبر خوردهاى بعد متدرجا احساسات پاك و انديشه هاى درستش هويدا گشته و بيش از پيش بر محبوبيتش افزوده مىشود . ( 1 )  - فكر انسانى چنانچه همه گمان مىبرند عامل اساسى در زندگى نيست بلكه خوى و قلب كه فكر را اداره مىكند قابل اهميت است . ( 2 )  ناتاشا سخنان وى را قطع كرد و گفت :\r\n- باور كن تا كنون مقصود تو را در نيافته‌ام .\r\n- انجمن ما به مسائلى مىپردازد كه منتهى به اصلاح حال و روز انسانيت و بارور كردن نهال عشق و دوستى بين افراد بشر گردد . ما مسائل مهم زندگى را مورد بحث قرار مىدهيم و از اصلاحاتى كه اخيرا در جهان حاصل شده است سخن مىرانيم و زندگانى مردان بزرگ هنر را تحليل مىكنيم - لكن ما مخصوصاً سوگند ياد كرده‌ايم نسبت بيك ديگر صادق و درست كار باشيم و جزئيات زندگانى خويش را گشاده براى يكديگر در ميان نهيم . تنها صداقت و درستى ما را به راه راست هدايت خواهد نمود و به همين جهت ما قول داده‌ايم از راه راست و اصول شرافت منحرف نشويم و به اظهارات سايرين راجع به مقاصد خود وقعى ننهيم و از نواقص و احساسات پر شور و تمايلات خويش شرمنده نباشيم بلكه در تحت توجه فرمانده خويش پيوسته پيش رانيم ، تا بسر منزل مقصود برسيم . ما عقيده داريم براى آن كه آدمى به نظر ديگران محترم باشد نخست بايد در نزد خويش محترم باشد . ( 3 )  من عاشق اصول عالى و افكار بلند هستم . ممكن است اين افكار درست نباشد لكن اساس آن محكم و مقدس است . ( 4 )  آليوشا تو ادعا مىكنى در ظرف اين چند روز بزيبايىهاى جهان و احساسات\r\n","description":"","footnote":" ( 1 ) همان مأخذ ، ص 172 . .  ( 2 ) همان مأخذ ، ج 3 ، ص 242 . .  ( 3 ) همان مأخذ ، ص 243 - 242 . .  ( 4 ) همان مأخذ ، ص 244 . . ","page_name":" 55 ","page_number":59},
  {"content":"\r\nقابل ستايش و اصول شرافت و صداقت تمايل غريبى يافته‌اى و از اين كه جامعهء ما تابع اين احساسات لطيف نمىگردد و تنها از مقررات خشك و طريق عقل پيروى مىكند شكوه ها دارى دل جوانان هم بمثابهء آسمان بهار پيوسته در تغيير و تبديل است . ( 2 )  شاه زاده تبسم كنان گفت :\r\nتصديق كنم هر گاه مىخواستم شما را بفريبم همان راهى را كه گفتيد اختيار مىكردم . عقل و درايت شما را ستايش مىكنم ، لكن هر شخصى كه كسى را متهم مىكند بايد دلايل محكم براى تاييد اتهامات خويش اقامه كند . ( 3 )  من خودم اين ترديدها را ناشى از آن مىدانم كه وجدانم پاك نيست و گر نه در اراده‌ام پا فشارى مىكردم . ( 4 )  اگر به فرض ممكن شود روزى هر يك از ما پرده از روى انديشه هاى مخفى خود بر دارد و بدون آن كه كسى بيم داشته باشد بتواند آن چه را در دلش مىگذرد افشاء كند و مخصوصاً آن چيزهايى را كه حتى از گفتنش بنزديكترين دوست خود امتناع دارد آفتابى نمايد ، باور كنيد دوست عزيز من ، جهان چنان آلوده و كثيف خواهد شد كه تمام ما يك سره به هلاكت خواهيم رسيد . بنا بر اين مىبينيد مراسم ظاهرى در تعارفات مصنوعى و آداب معمولى ما تا چه اندازه گرانبها است و به طور كلى آداب و رسوم و تعارفات ظاهرى يك نوع آرامش و راحتى براى آدمى توليد مىكند . ( 5 ) \r\n","description":"","footnote":" ( 2 ) همان مأخذ ، ص 254 . .  ( 3 ) همان مأخذ ، ص 255 . .  ( 4 ) همان مأخذ ، ص 309 . .  ( 5 ) همان مأخذ ، ص 328 . . ","page_name":" 56 ","page_number":60},
  {"content":"\r\nمادرم نيز زندگى را با دريوزگى بسر برد و هنگامى كه در حال نزع بود ، به من چنين وصيت كرد :\r\n« فقير بمان و گدايى را بهتر از بىناموسى بدان » بنا بر اين گدايى ننگ نيست . ( 1 )  نلى چنين گفت :\r\nمادرم بسيار تنگدست بود ، ولى مىگفت : فقر عيب نيست پول زياد داشتن و به ديگران زور گفتن و بىچارگان را آزردن گناه بزرگى است . ( 2 ) \r\n","description":"","footnote":" ( 1 ) همان مأخذ ، ص 368 . .  ( 2 ) همان مأخذ ، ص 412 . . ","page_name":" 57 ","page_number":61},
  {"content":"\r\n\r\nمنتخباتى از تسخير شدگان - تاليف داستايوسكى\r\nبالاخره بايد توجه داشت كه اين لحظهء مورد بحث ما ، از لحظاتى بود كه تمام هستى و وجود او را در بر مىگرفت و ناگهان گذشته و حال و شايد آينده را در خود متمركز مىكرد . ( 1 )  هر چه قدر يك انسان بد بختتر باشد يا هر چه يك ملت فقيرتر و تو سرى خورتر ، به همان اندازه اميدوارتر است كه در بهشت جزا و پاداش بيابد ، اگر به اين نكته يك صد هزار كشيش را بيفزاييم كه وقت خود را بر اين مصروف مىدارند تا اين اميدها را در دلها زنده كنند ، آن گاه « نيكلاى وسولودويچ » را هم مىتوان در رديف آنان شمرد . ( 2 )  وانگهى ، ديده شده كه ابلهان ، بر اثر يك درد واقعى و حقيقى ، فرزانه شده‌اند ، مسلم باز هم براى مدتى كوتاه اين خاصيت درد و رنج است . ( 3 )  آنان خوشبختاند ، آنان فاتحاند آه بله . درست مانند « بايرون » وانگهى ، اين جا صحبت از نثر است چه عزت نفس حساس و پستى را دارا هستند چه تشنگى مبتذل دارند تا در اطراف و جوانب اسم خود هياهو راه بيندازند و چيزى را در اين جهان به نظر نياورند ، مگر اسم خود را . . . آه چه مسخره هايى من فرياد كشيدم « رحم داشته باش ، واقعا قصد دارى كه وجودت را وقف بشريت كنى و خود را براى جانشينى مسيح آماده كنى ، » او خنديد ، او بسيار خنديد ، او زياد خنديد لبخند مسخره‌اى داشت . مادرش چنين لبخندى را نداشت . او همچنان خنديد ( 4 ) \r\n","description":"","footnote":" ( 1 ) تسخير شدگان ( داستايوسكى ) ، ترجمه آقاى دكتر على اصغر خبرزاده ، ج 1 ، ص 172 . .  ( 2 ) همان مأخذ ، ص 180 . .  ( 3 ) همان مأخذ ، ص 190 . .  ( 4 ) همان مأخذ ، ص 205 . . ","page_name":" 58 ","page_number":62},
  {"content":"\r\n- دوست عزيز ، حقيقت واقع هميشه باور نكردنى و عجيب به نظر مىآيد اين نكته را مىدانيد ؟ براى اين كه مردم حقيقت را باور دارند و عجيب نيابند ، بايد اندكى چاشنى دروغ و افسانه به آن در آميخت . مردان بزرگ هميشه چنين كرده‌اند شايد در اين ماجرا چيزى نهفته باشد كه ما درك نمىكنيم . ( 1 )  بهتر آن مىبود كه از ان چشم مىپوشيدم و شخصيت واقعى خود را حفظ مىكردم ، اين طور نيست ؟ در دنيا هيچ چيز موذيانه تر از اين موضوع وجود ندارد كه انسان شخصيت واقعى خود را حفظ كند ، هيچ كس اين نكته را باور ندارد . ( 2 )  من هم گاهى بفكر خودكشى افتاده‌ام ، اما عقيده‌اى دارم كه از خودكشى تازه تر و مترقىتر است : جنايتى را ، يا بهتر بگويم ، يك عمل زشت بسيار شرم آور و مخصوصاً مضحكى را مرتكب شدن ، تا در ياد مردم باقى بماند و هزار سال بعد باز هم به گور شما تف بيندازند و شما را بزشتى ياد كنند در صورتى كه با خود كشى يك گلوله به شقيقه خود خالى مىكنيد و ديگر هيچ چيز براى شما وجود ندارد ، از من مىپرسيد كه آن گاه براى شما چه نفعى در بر دارد كه مردم هزار سال بشما لعنت بفرستند و دشنام دهند ؟ هان ؟ » كيريلوف » پس از تفكر گفت :\r\n- اين را « يك فكر مترقى و نو » مىناميد ؟ - من نمىنامم . . . هنگامى كه به تفكر پرداخته بودم ، يك فكر و انديشه كاملا نوى را احساس كردم . . . » كيريلوف » سخن او را بريد :\r\n- شما « فكر و انديشه » اى را احساس كرديد ؟ بسيار خوب . از روز ازل افكار و انديشه هايى وجود دارند كه ناگهان كاملا نو و تازه جلوه مىكنند . اين درست\r\n","description":"","footnote":" ( 1 ) همان مأخذ ، ص 205 . .  ( 2 ) همان مأخذ ، ص 210 . . ","page_name":" 59 ","page_number":63},
  {"content":"\r\nاست من اكنون چيزهاى بسيارى مىبينم و مىفهمم ، گويى كه نخستين بار است كه آنها را مىديدم و مىفهميدم . ( 1 )  انسان بد بخت است ، چون كه نمىداند كه خوشبخت است . ( 2 )  انسانها شرور و موذىاند ، زيرا نمىدانند كه خوباند . هنگامى كه به اين نكته پى ببرند ، ديگر به دختر بچه تجاوز نمىشود . بايد اين نكته را بفهمند و آن گاه همگى خوب مىشوند ، همه ، تا نفر آخر . ( 3 )  آن كس كه به انسان بياموزد كه همگى خوباند ، آفرينش را تمام و كامل خواهد كرد . ( 4 )  اگر پى برده بوديد كه به خدا ايمان داريد ، به او ايمان داشتيد ، اما چون هنوز اين نكته را نفهميده به او ايمان نداريد . ( 5 )  كاتوف فرياد كشيد :\r\n- بىهوده است ، با كمال صداقت اعلام كرده بودم كه ما عقايدمان كاملا با يكديگر متناقض است و مغايرت دارد آزادى عقيده حق من است ، يك حق وجدانى و اخلاقى . ( 6 )  - شما شوخى نكرديد سه ماه در آمريكا با فقر و فلاكت بسر بردم ، در حالى كه يك موجود بد بخت هميشه در كنار من بود .\r\nاز سخنان او پى بردم كه در همان لحظه كه در روح و فكر من خدا و وطن را جا داده بوديد ، قلب و احساسات اين كريلوف ديوانه را مسموم كرده بوديد ، در او دروغ گويى و بهتان را تلقين كرده و او را تا سر حد سرسام كشانيده بوديد برويد\r\n","description":"","footnote":" ( 1 ) همان مأخذ ، ص 225 . .  ( 2 ) همان مأخذ ، ص 227 . .  ( 3 ) همان مأخذ ، ص 228 . .  ( 4 ) همان مأخذ ، ص 228 . .  ( 5 ) همان مأخذ ، ص 228 . .  ( 6 ) همان مأخذ ، ص 232 . . ","page_name":" 60 ","page_number":64},
  {"content":"\r\nاكنون او را ببينيد : اين شاه كار شماست هر چند او را ديده‌ايد كاتوف بىاين كه به درخواست مخاطب خود توجه كند ، فرياد كشيد :\r\nاگر شما يك مومن بوديد به من نگفتيد كه اگر مانند دو دو تا چهار تا برايتان اثبات كنند كه حقيقت بيرون از مسيح است ، شما ترجيح مىدهيد كه با مسيح بمانيد ، نه باحقيقت ؟ اين نكته را گفتيد ، بله يا نه ؟ ( 2 )  اوستاوروگينى به ساعتش نگريست ، اما از جايش تكان نخورد .\r\nكاتوف دوباره روى صندليش خم شد و يك لحظه انگشت سبابه اش را بلند كرد بعد گويى كه از روى كتابى كه در برابرش گشوده است ، مىخواند ، آغاز سخن كرد و همچنان با حالتى تهديد آميز به « استاوروگينى » مىنگريست :\r\n- هنوز هيچ ملتى ، بنا به اصول علمى و عقلى زندگى نمىكند . هر چند كه موقت و به علت حماقت محض بوده باشد .\r\nهنوز هيچ ملتى پيدا نشده است كه اين اصول را رعايت كند . سوسياليسم ، به طور خلاصه ، چيز ديگرى جز شركت نيست : سوسياليسم در همان قدم نخست اعلام مىكند كه سازمانى است كه خدا را منكر است و قصد دارد كه يك نوع زندگانى را كه بر اساس علم و عقل استوار است ، بر پا دارد از ابتداى تاريخ ، علم و عقل تا يوم القيامة جز اين نقشى نخواهد داشت .\r\nملتها ، بر اصلى ديگر به وجود مىآيند و زندگى مىكنند ، اين اصل فرمان مىدهد و قلم مىراند ، اما اصل و منشا آن هنوز شناخته و بيان نشده است . اين اصل همان ميل سوزان رسيدن به يك كمال مطلوبست ، اما در عين حال ملتها وجود اين كمال مطلوب را انكار مىكنند .\r\nاين كمال مطلوب همان اثبات جاودانى هستى و نفى مرگ است . چنان كه در\r\n","description":"","footnote":" ( 2 ) همان مأخذ ، ص 239 . . ","page_name":" 61 ","page_number":65},
  {"content":"\r\nكتب مقدس اصطلاح شده است .\r\nاين همان روح زندگى و چشمهء آب حياتست كه انجيل يوحنا به خشكيدن آن ما را تهديد مىكند .\r\nبه قول فلاسفه‌اى كه اين كمال مطلوب را با اصل اخلاقى يكسان مىدانند ، اين همان اصل زيبايى و خير مطلق است . من ، اين كمال مطلوب را به طور ساده « جستجوى خدا » مىنامم .\r\nهدف هر جنبشى در باطن هر ملتى و در هر دوران هستى و زيستاش ، فقط و فقط جستجوى خدا است ، خدايى كه مختص همان ملت باشد و مانند يك خداى واقعى و واحد به او ايمان آورد .\r\nخدا شخصيت مجسم تمام افراد يك ملت است [ 
  ] تمام ملتها يا تعداد زيادى از آنان هرگز يك خداى مشترك نداشته‌اند هر كدام ، خدايى مختص به خودشان را دارند ، هنگامى كه خدايان ميان چند ملت مشترك باشند ، اين علامت انحطاط و زوال است وقتى كه ملتها خداى مشترك داشتند مىميرند و با آنها اعتقاد به خدا و همچنين خود ملتها هم مىميرند .\r\nهر چه بيشتر خداى يك ملت مختص آن ملت باشد ، آن ملت قوىتر است .\r\nهرگز ديده نشده است كه ملتى مذهب نداشته باشد ، يعنى بدون تمييز و تصور ذهنى خير و شر باشد .\r\nهر ملتى در بارهء اين دو موضوع ، تمييز و تصور ذهنى مخصوص به خودش را دارا است .\r\nهنگامى كه اين تمييز و تصور ذهنى ، بين تعداد زيادى ملتها مشترك شد ، ملتها مىميرند و آن گاه حتى تمييز بين خير و شر از بين مىرود و نابود مىشود . هرگز عقل نتوانسته است خير و شر را توصيف كند و حتى نتوانسته است بين خير و شر تمييز قائل شود و اگر هم در اين راه كوشيده است ، بطريق تخمين و تقريب بوده است عقل ، بر عكس بطريقى شرم آور و نامعقول ، آن دو را هميشه با هم اشتباه كرده و در هم\r\n","description":"","footnote":"","page_name":" 62 ","page_number":66},
  {"content":"\r\nآميخته است . علم ، آن هم مسائل مربوط به مشت زنى و نزاع را مطرح مىكند و على الخصوص « علم ناقص » است كه صفت مخصوص و مشخص مىگردد : بزرگترين آفتى كه در دنيا وجود دارد و از طاعون خطرناكتر است ، قحطى و جنگ است كه پيش از اين قرن شناخته نشده بوده است .\r\nعلم ناقص ، يك مستبد مطلق العنان است كه تا كنون هرگز نظير نداشته است يك مستبد مطلق العنان ، مداحان و كاهنان و بردگان دارد كه در برابر او همه با عشق و خرافه سر تعظيم فرود مىآورند ، در برابر « علم ناقص » علم واقعى بر خود مىلرزد و براى آن يك تكيه گاه شرم آور بشمار مىرود .\r\nاستاوروگينى اينها همه سخنان شماست ، بجز موضوع « علم ناقص » .\r\nاين موضوع از خود منست ، زيرا من هم ، چيزى جز « علم ناقص » نيستم و در نتيجه آن را با تمام قواى خود منفور مىدارم . هيچ چيز را تغيير نداده‌ام حتى يك كلمه را .\r\nاستاوروگينى ناگهان گفت :\r\nفكر نمىكنم كه چيزى را تغيير نداده باشيد ، آنها را با اشتياق پذيرفته‌ايد و بىاين كه خود ملتفت شويد ، تغييرشان داده‌ايد . مثلًا اين نكته را كه بايد خدا را فقط همچون نشانه و رمزى تلقى كرد . . . با دقتى خاص و سمج به « كاتوف » خيره شد .\r\n« كاتوف » گفت :\r\n- من خدا را همچون نشانه و رمزى تلقى مىكنم ؟ بر عكس ، من ملت را تا مرتبه خدا بالا مىبرم .\r\nملت ، قالب و جسم خداست هيچ ملتى را نمىتوان ملت دانست مگر اين كه خداى خاص خودش را دارا باشد و بدون هيچ اغماض و گذشت تمام خدايان ديگر جهان را بدور افكند و چنان معتقد گردد كه خداى او پيروز است و همهء خدايان ديگر جهان را با وجود خود مىراند و نفى مىكند .\r\n","description":"","footnote":"","page_name":" 63 ","page_number":67},
  {"content":"\r\nاز آغاز تاريخ تمام ملتهاى بزرگ ، آنهايى كه راهبر و پيش رو بشريت بوده‌اند ، هر چند كه تعدادشان ناچيز بوده است ، چنين اعتقادى را داشته‌اند .\r\nحقايق را نمىتوان منكر شد عبرانيان نزيستند مگر براى رسيدن به خداى واقعى و براى جهانيان يك خداى حقيقى را بميراث گذاشتند .\r\nيونانيان طبيعت را تقديس و ستايش كردند . آنان آئين شان را يعنى فلسفه و هنر را بجهانيان هبه كردند .\r\nروم ملت را به شكل و صورت دولت تقديس و ستايش كرد ، او دولت را براى جهانيان بميراث گذاشت .\r\nفرانسه ، در تمام طول تاريخ خويش جز اين كارى نكرده است كه مفهوم خداى رومى را گسترش دهد و تحقق بخشد ، و اگر خداى رومىاش را بدور افكند و خود را بدامان شرك و كفر انداخت - يعنى آن چه كه اكنون « سوسياليسم » ناميده مىشود - براى اين بود كه شرك و كفر هنوز اصيلتر و معقولتر است تا كاتوليك رومى .\r\nاگر يك ملت بزرگ باور ندارد كه فقط اوست كه حق و حقانيت را داراست و اگر باور ندارد كه تنها او رسالت دارد كه با اين حق و حقانيت ، ديگر ملتها را اصلاح و تهذيب نمايد ، آن گاه بىدرنگ فقط به درد موضوع نژاد شناسى مىخورد و لا غير . يك ملت بزرگ واقعى هرگز تن در نمىدهد كه يك نقش فرعى و حتى يك نقش اصلى را بازى كند ، او بايد فقط و فقط نقش نخست را به عهده گيرد . ملتى كه اين اعتقاد را از دست بدهد ، ديگر سزاوارى ندارد كه نام ملت بر خود گذارد . اما چون فقط يك حق و حقانيت وجود دارد ، پس يك ملت هم وجود دارد كه مىتواند يك خداى حقيقى را دارا باشد ، هر چند كه ديگر ملتها ، خداى خاص خودشان را داشته باشند . ( 1 ) \r\n","description":"","footnote":" ( 1 ) همان مأخذ ، ص 239 تا 241 . ما اين جملات را كه نقل كرديم بعضى از مضامين آنها را مطابق واقع نمىدانيم ، مطالعه كنندگان محترم دقت فرماييد . . ","page_name":" 64 ","page_number":68},
  {"content":"\r\n- شما خدا را منكريد زيرا نجيب زاده‌ايد ، آخرين نجيب زاده . شما درك خير و شر را از دست داده‌ايد ، زيرا ديگر ملت خود را نمىشناسيد نسل تازه‌اى پا بعرصهء وجود گذاشته ، او مستقيم از ملت برخاسته و شما او را نمىشناسيد : نه شما ، نه ورخونسكى پدر و پسر ، نه من زيرا خود من از زمرهء شمايم ، و نه فرزند نوكر شما پاشكا گوش كنيد ، شما مىتوانيد خدا را در كار دشوار و طاقت فرسا باز يابيد ، همين نكته اصل مطلب است . و الا مانند يك كثافت ناچيز محو و نابود مىشويد ، كار كنيد و آن گاه خدا را باز يابيد - خدا را در كار دشوار يافتن ؟ كدام كار دشوار ؟ - خدا در كار دشوار و طاقت فرساى دهقانان دست به كار شويد ، ثروت و دارايى خود را رها كنيد ، ، آه باز مىخنديد از يك راه و وسيلهء مشروع واهمه داريد اما « استاوروگين » ابدا نمىخنديد . پس از تفكر ، گويى واقعا يك فكر تازه و جدى را كه ارزش دارد به آن توجه يافته است ، خنديد و گفت :\r\n- شما معتقديد كه خدا را مىتوان در يك كار دشوار يافت و على الخصوص در كار دشوار دهقانان ؟ ( 1 )  من طرفدار « شيگالف » ام آموزش و تعليم ضرورت ندارد ، علم ديگر بس است حتى بدون علم ، براى هزار سال مواد و مصالح داريم ، اما بايد اطاعت و فرمانبردارى را به وجود آوريم و به آن نظم و نسق دهيم . اطاعت و فرمانبردارى تنها امريست كه دنيا فاقد آن است . عطش آموزش و تعليم ، يك عطش اشرافى است . با پيدايى خانواده و عشق مىبينيم كه ميل به تملك هم پديدار مىشود . ( 2 )  در سوسياليسم چه چيز وجود دارد ؟ او نيروهاى كهن را نابود كرده و نيرويى تازه به وجود نياورده است ( 3 ) \r\n","description":"","footnote":" ( 1 ) همان مأخذ ، ص 246 - 245 . .  ( 2 ) همان مأخذ ، ص 408 . .  ( 3 ) همان مأخذ ، ص 412 . . ","page_name":" 65 ","page_number":69},
  {"content":"\r\n- چنين مىگويند كه اگر كسى به خدا اعتقاد داشت ، مىتواند كه به يك كوه فرمان دهد تا از جاى خويش حركت كند و آن حركت خواهد كرد . ( 1 )  - يك خدا نشناس و زنديق ، خواه شما بپسنديد و خواه نه ، روى پلهء ما قبل آخر نردبانيست كه به ايمان كامل منتهى مىگردد ( از اين پله بالا مىرود يا نه ، مسأله‌اى ديگر است ) ، حال آن كه آدم بىقيد و بىتفاوت و سهل انگار هيچ ايمانى ندارد جز يك ترس بىمورد و ناپسند و اين امر هم بندرت اتفاق مىافتد ، زيرا لازمست كه طبعى حساس داشته باشد . ( 2 )  - اگر گمان مىبريد كه مىتوانيد بر نفس خويش ببخشاييد ، و اگر خواهيد سزاوارى اين بخشايش را به وسيلهء درد و رنج به دست آوريد ، آن گاه كاملا مومن خواهيد بود . چگونه توانستيد بگوييد كه به خدا ايمان نداريد ؟ ( 3 )  او انجيل را نشان داد . تيخون با رقت و دل سوزى گفت :\r\n- در پاسخ تان ، شما را به نكته‌اى بشارت مىدهم : اگر موفق شديد كه بر نفس خويش ببخشاييد ، مسيح هم شما را مىبخشايد . . . آه نه ، نه ، حرفم را باور مكنيد من كفر و ناسزا گفتم ، حتى اگر نتوانستيد با نفس خويش آشتى كنيد ، حتى در اين هنگام هم به علت درد و رنجهايتان ، او بر شما مىبخشايد ، چون اراده اش بر اين تعلق گرفته است . . . زيرا در قوهء تكلم انسانها براى بيان و توضيح همهء راهها و همهء دلايل « برهء خدا » ، « كه روزى بر ما آشكار و برملا خواهد شد » ، آن چنان كه بايد و شايد ، نه كلمات وجود دارد و نه تصاوير ، زيرا بر غير مدرك كه مىتواند دست بيابد ، لا يتناهى را كه مىتواند درك كند ؟ ( 4 )  خداوند به نخستين كوشش و فدا كارى شما توجه مىكند و آن را در نظر مىآورد\r\n","description":"","footnote":" ( 1 ) همان مأخذ ، ج 2 ص 428 . .  ( 2 ) همان مأخذ ، ج 2 ص 431 . .  ( 3 ) همان مأخذ ، ج 2 ص 479 . .  ( 4 ) همان مأخذ ، ج 2 ص 480 . . ","page_name":" 66 ","page_number":70},
  {"content":"\r\nهمه چيز در نظر گرفته مىشود ، هر گفته ، هر جهش روحى و حتى ناچيزترين انديشه هاى شما . ( 1 )  چنين نتيجه گرفت : « مردم بالاخره بايد بفهمند كه هدفهاى بشر دوستانه و بسيار پر اهميتتر از لذايذ مادى آنى وجود دارد و جشن فرصتى است ، تا يك فكر بلند جلوه كند و آشكار شود . ( 2 )  او گفت : « مطالبى وجود دارد كه مستقيما از قلب بر مىخيزند و به بيان در نمىآيند . بقسمى كه نمىتوان از اين مسايل جسارت آميز و خلاف مقدسات ، در برابر جمع پرده برداشت « . ( 3 )  من پير مردى هستم كه عمر خود را كرده‌ام ، من رسما و علنا اعلام مىكنم كه نسيم روح پرور زندگى همچنان مىورزد و چشمهء حيات در نسل جوان نمىخشكد . شور و اشتياق جوانان امروز ، مانند جوانان عصر ما همچنان دست نخورده و بىغل و غش است . تنها يك اختلاف وجود دارد : فقط هدفها تغيير يافته و يك كمال و جمال جانشين كمال و جمالى ديگر شده است تنها اين مساله وجود دارد كه پى ببريم كداميك كاملتر و زيباترند : « شكسپير « يا يك جفت چكمه ، » رافائيل « يا نفت ؟ ( 4 )  » استپان تروفى موويچ « كه بىاندازه بهيجان آمده بود فرياد كشيد :\r\n- اما من ، اعلام مىكنم ، اعلام مىكنم كه براى » شكسپير « و » رافائيل « بايد مقامى برتر از مسالهء آزادى بردگان و برتر از مليت و نسل جوان و علم شيمى و تقريبا برتر از همهء بشريت ، قائل شد ، زيرا آنها ميوه و ثمره‌اند ، محصول واقعى تمام بشريت و شايد والاترين نتيجه و حاصلى هستند كه بشريت توانسته است بر آن دست يابد آنها به مشكل و تركيب جمال و كمال دست يافته بودند و بدون آن حتى من نمىتوانستم\r\n","description":"","footnote":" ( 1 ) همان مأخذ ، ج 2 ص 482 . .  ( 2 ) همان مأخذ ، ج 2 ص 525 . .  ( 3 ) همان مأخذ ، ج 2 ص 536 . .  ( 4 ) همان مأخذ ، ج 2 ص 544 - 545 . . ","page_name":" 67 ","page_number":71},
  {"content":"\r\nبه زندگى خويش ادامه دهم . ( 1 )  اى مردم ظاهر بين ، چه چيز شما را از درك و فهم باز مىدارد ، آيا مىدانيد كه بشريت هنوز مىتواند از انگليسها و آلمانها و مخصوصاً از روسها چشم بپوشد ، و مىتواند بدون وجود علم و نان به حيات خود ادامه دهد ، اما بدون وجود كمال و جمال ، هستىاش پوچ و بىمعنا خواهد بود و ديگر بر روى زمين وظيفه‌اى ندارد كه انجام دهد ؟ همهء راز تاريخ در اين نكته نهفته است شما كه مسخره مىكنيد ، آيا مىدانيد كه خود علم هم يك لحظه بدون وجود كمال و جمال نمىتواند بزندگى خود ادامه بدهد ؟ اگر جمال و كمال نباشد علم به پستى و رذالت مىگرايد ، شما نمىتوانيد يك ميخ اختراع كنيد . ( 2 )  - من بودم كه همين الان اعلام داشتم كه شور و شوق نسل جوان ما ، مانند سابق همچنان پاك و دست نخورده و بىغل و غش مانده است ، اما اين شور و شوق به هدر مىرود ، زيرا كه جوانان امروز در بارهء چگونگى و ماهيت جمال و كمال راه اشتباه مىپيمايند . ( 3 )  - لحظاتى وجود دارد ، به اين معنا كه پنج يا شش لحظه در ان واحد فرا مىرسد ، كه شما ناگهان وجود نظام و هماهنگى تمام و كمال را كه كاملا تحقق يافته است ، احساس مىكنيد . اين نظام و هماهنگى ، از آن دنيا نيست ، نمىخواهم بگويم كه از آسمان فرا مىرسد ، اما يك انسان در زندگى روزانه اش نمىتواند آن را تحمل كند . بايد جسم را تغيير داد يا بايد مرد ، اين يك احساس روشن و غير قابل بحث است . گويى كه ناگهان احساس مىكنيد كه به طبيعت شما مىگويد : بله ، همهء اينها درست و به جا است خداوند ، هنگامى كه جهان را آفريد ، بعد از روز خلقت مىگفت : بله ، درست و به جاست ، كامل است اين گفته ، ابراز رقت و تاثر نيست ، بلكه فقط\r\n","description":"","footnote":" ( 1 ) .  ( 2 ) 1 و 2 - همان مأخذ ، ص 545 . .  ( 3 ) همان مأخذ ، ص 446 . . ","page_name":" 68 ","page_number":72},
  {"content":"\r\nابراز شادى است . شما قلم عفو بر هيچ چيز نمىكشيد ، زيرا ديگر چيزى وجود ندارد كه مورد بخشايش قرار بگيرد . شما ديگر دوستى و محبت را احساس نمىكنيد ، اين برتر از عشق است و آن گاه اين نكته دهشتناك است كه اين احساس بىاندازه روشن است و شاديى عظيم در بر دارد ، اگر اين احساس پنج ثانيه ادامه يابد ، روح بشرى ياراى ستيزگى با آن را ندارد و بايد محو و نابود شود . من در اين پنج ثانيه ها يك زندگانى كامل را مىيابم و بخاطر آن ، زندگى خاكيم را فدا مىكنم ، زيرا اين زندگى در برابر آن ارزشى ندارد ، براى اين كه بتوان اين احساس را ده ثانيه تحمل كرد ، بايد جسم تغيير يابد .\r\nگمان مىكنم كه انسان بايد از توليد مثل دست بر دارد . كودكان بچه درد مىخورند ، اگر به هدف رسيده‌ايم ، ديگر چرا بايد بزندگى ادامه دهيم انجيل به ما ياد مىدهد كه پس از رستاخيز ، ما ديگر توليد مثل نمىكنيم ، زيرا همانند فرشتگان خداى مهربان شده‌ايم . ( 1 )  - بالاخره به اين نكته پى بردى اگر آدمى چون تو آن را درك كند ، پس امكان دارد كه ديگران هم درك كنند اكنون توجه كن كه تنها راه نجات براى همهء مردم ، آشكار كردن اين انديشه است كه آن را آشكار مىكند ؟ من نمىفهمم كه چگونه يك زنديق در عين حال كه مىداند كه خدا وجود ندارد ، بىدرنگ خويشتن را نمىكشد پى بردن به اين نكته كه خدا وجود ندارد ، بىاين كه مقارن باشد با پى بردن به اين كه او خودش خدا شده است . يك حماقت و بلاهت است و الا در همان لحظه بايد خودكشى كرد .\r\nاگر تو آن را درك كنى بشاهى رسيده‌اى و خودكشى نخواهى كرد و با عزت و افتخار زندگى مىكنى ، اما نكته اين جاست كه تنها يك نفر ، همان كه نخست به آن پى برده است ، بايد قطعا خود كشى كند : و الا ، چه كسى آغاز خواهد كرد ، كه آن را آشكار خواهد كرد ؟ من على رغم ميل باطنى خويش ، خدا شده‌ام و بد بختام ، زيرا كه\r\n","description":"","footnote":" ( 1 ) همان مأخذ ، ص 652 - 651 . . ","page_name":" 69 ","page_number":73},
  {"content":"\r\nبايد ارادهء مطلق خويش را نشان دهم تا كنون ، انسان اين چنين بد بخت و درمانده نبوده ، زيرا كه مىترسيده است كه رفيعترين تظاهر ارادهء مطلق خويش را تمكين كند ، و مانند يك شاگرد مدرسه ، تمرد مىكرده و در گوشه و كنار خود را پنهان مىنموده است . من بسيار بد بختام زيرا مىترسم . . . ترس ، ملعنت و و بال انسانهاست . اما من وظيفه دارم كه ارادهء مطلق خويش را اعلام كنم ، من ناچارم مومن باشم كه مومن نيستم .\r\nمن آغاز خواهم كرد ، پايان خواهم داد ، در قفس را باز خواهم كرد . و خود را آزاد خواهم كرد . . . براى نجات انسان و براى استحالهء جسمانىاش و تغيير دادن جسم نسل آينده ، جز اين راهى نيست ، زيرا من بىهوده جست و جو كرده‌ام : انسان ، در اين وضع كنونىاش ، نمىتواند از خداى پيشين چشم بپوشد . سه سال تمام ، خصيصهء الوهيت خويش را جست و جو كرده‌ام و آن را يافته‌ام اين خصيصه همان ارادهء مطلق است با كدام وسيلهء تا به اين حد و نهايت من مىتوانستم تمرد و عصيان و آزادى دهشتناك خويش را كه به تازگى به دست آورده‌ام ، اثبات نمايم . اين تمرد و آزادى ، دهشتناك است خودكشى مىكنم تا تمرد و عصيان و آزادى تازه و دهشتناك خويش را اثبات كنم . ( 1 )  - بقاء من ضرورى است ، زيرا كه خداوند تا اين حد ظالم نيست كه پرتو عشق خويش را كه هم اكنون بر قلبم تابانيده و آن را روشنى بخشيده است ، خاموش كند . گران قدرتر از عشق چه چيز وجود دارد ؟ عشق برتر از زندگيست ، عشق سرلوحه زندگيست ، بنا بر اين چگونه امكان دارد كه زندگى در برابر او سر تعظيم فرو نياورد ؟ در آن لحظهء كه او را دوست داشته‌ام و از اين عشق لذت بر گرفته‌ام ، آيا امكان دارد كه شمع زندگيم را خاموش كند و اين لذت به هيچ و پوچ گرايد ؟ اگر خدا وجود دارد ، من فنا ناپذيرم اين است اعتراف مذهبى من\r\n","description":"","footnote":" ( 1 ) همان مأخذ ، ص 680 - 679 . . ","page_name":" 70 ","page_number":74},
  {"content":"\r\n- تنها انديشه‌اى كه وجود دارد و حامل چيزى بىاندازه معقول و سعادتمندتر از من است ، سراسر وجودم را از يك رافت و رقت توصيف ناپذير و از يك مجد و عظمت پر مىكند ، آه هر كس كه مىخواهم باشم و اعمال من هر چه مىخواهد باشد ، اين انديشه سربلند و رستگارم كند علم و اطلاع بر اين كه در جايى يك خوشبختى و سعادت كامل و آرام و آسوده وجود دارد و همه كس و همه چيز را بر آن دسترس است ، ضرورىتر است تا يك خوشبختى و سعادت فردى . . . علت وجودى زندگى بشر در اين نكته خلاصه مىشود كه بداند كه هر لحظه امكان دارد كه در برابر امرى لا يتناهى و عظيم به سجده در آيد .\r\nاگر انسان را از اين امر لا يتناهى و عظيم محروم كنند ، او ديگر نمىتواند به حيات خود ادامه دهد و از ياس و نوميدى جان خواهد داد . براى انسان عظمت و لا يتناهى ، امرى ناگزير و ضروريست ، درست به همان اندازهء اين سيارهء كوچكى كه مسكن و ماواى اوست ، دوستانم ، همهء شما را مىگويم جاويد باد انديشهء بزرگ لا يزال و لا يتناهى .\r\nهر انسان ، هر كس كه باشد احتياج دارد كه در برابر يك انديشهء بزرگ به خاك افتد و خود را پست و حقير شمارد .\r\nاحمقترين مردم هم به امرى عظيم محتاجست . . . پتروشا . . . آه چقدر آرزومندم كه همهء آنها را دوباره ببينم . آنها نمىدانند ، آنها نمىدانند كه خودشان هم حامل همان انديشهء لا يزالاند اين است آن چه در ژوئيه 1849 از زندانى كه در آن محكوميت خويش را انتظار مىكشيد ، مىنويسد :\r\n« در وجود انسان ، ذخيرهء عظيمى از تحمل و حيات وجود دارد و واقعا تا كنون بعظمت آن پى نبرده بودم . اما اكنون با تجربه آن را دريافتم » .\r\nبعد در اوت همان سال كه دچار بيمارى شده بود مىنويسد :\r\n","description":"","footnote":"","page_name":" 71 ","page_number":75},
  {"content":"\r\n« مأيوس شدن ، گناهى عظيم است . . . كار مداوم ، همانا خوشبختى واقعيست » .\r\nباز هم در سپتامبر 1849 مىنويسد :\r\n« من حوادثى بسيار بدتر ازين را انتظار مىكشم و اكنون مىدانم كه در وجود من چنان ذخيرهء بزرگى از حيات وجود دارد كه دشوار است آن را مصرف كرد . » ( 1 )  شگفت آرامشى است در اين جا واقعا زمان مىايستد ، اين جا حيات جاويدان دم مىزند . ما به » مملكت خدايى « قدم مىگذاريم . ( 2 )  » خوشبختى و سعادت جامعه در چيست ؟ كتابهاى فراوان در اين باره نوشته‌اند و اصل مطلب را از ياد برده‌اند : در مغرب زمين مسيح را فراموش كرده‌اند . . . و مغرب به همين علت و دليل سقوط خواهد كرد « . ( 3 )  تنها نكته‌اى كه مرا نجات مىبخشد ، اين اميد عاديست كه يك روز خداوند چنان قوت و نيرو و الهامى به من ببخشايد كه آن چه كه در قلبم و در مخيله‌ام مىجوشد به طور كامل و تمام و به اختصار توصيف نمايم . . . » ( 4 )  « خوب به اين نكته توجه كنيد ، فدا كارى ارادى ، با شعور كامل و آزاد از هر گونه اجبار و قيد ، فدا كردن خويش به نفع همگان ، بعقيدهء من علامت و نشانهء رشد كامل شخصيت و تسلط كامل بر نفس خويش است ، فدا كردن آزادى زندگى بخاطر ديگران ، خود را مصلوب كردن براى همگان نشانهء رشد شخصيت است . يك شخصيت كاملا رشد يافته و مومن به حقانيت شخصيت خويش ، ديگر غم خويشتن نمىخورد و پى مىبرد كه شخصيتاش تنها به اين كار مىآيد كه آن را فداى ديگران كند ، تا ديگران هم ، چنين شخصيت سعادتمند و مطلق را كسب كنند . » ( 5 ) \r\n","description":"","footnote":" ( 1 ) همان مأخذ ، ص 742 . .  ( 2 ) همان مأخذ ، ص 756 . .  ( 3 ) همان مأخذ ، ص 759 . .  ( 4 ) همان مأخذ ، ص 769 . .  ( 5 ) همان مأخذ ، ص 774 . . ","page_name":" 72 ","page_number":76},
  {"content":"\r\n\r\nمنتخباتى از كتاب ابله - تاليف داستايوسكى\r\nرنجها و زخمها و دردهاى جسمانى چنان فشار روحى را تحت الشعاع قرار مىدهند كه محكوم تا هنگام مرگ ، جز درد جسمانى درد ديگرى احساس نمىكند . با اين همه دردناكتر از اين رنجها و شكنجه ها اطمينان است كه در ظرف يك ساعت يا ده دقيقه يا نيم دقيقه و شايد هم يك لحظهء ديگر روح از بدن پرواز خواهد كرد و براى هميشه زندگى پايان خواهد يافت . از همه وحشتناكتر همين اطمينان است ، وحشتناكترين موقع همان يك ربع ثانيه است كه محكوم سر خود را زير كارد مىگذارد و صداى پايين آمدن كارد را مىشنود . ( 1 )  خداى متعال نگهبان مردان حقيقى و با شهامت است ، لكن نمىداند از دست مردهاى بد جنس و بو الهوس مخصوصاً بو الهوسانى كه امروز تصميمى مىگيرند و فردا از عزم خود منصرف مىشوند چه كند ؟ » اساس ، قلب آدمى است و بقيه حرف مفت است . . . هوش هم لازم است و شايد هم از همه مهمتر باشد . ( 3 )  ابلهى كه قلب دارد ولى فاقد هوش است به همان اندازهء ابلهى كه هوش دارد ولى قلب ندارد نگون بخت است اين يكى از حقايق كهن است . ( 4 )  زننده ترين و بدترين جنبهء پول آن است كه حتى به آدمى نيرو و استعداد هم مىبخشد و اين اصل تا پايان جهان نيز حكمفرما خواهد بود . ( 5 )  من مىدانم تو بسخنان من مىخندى ولى من بيم دارم موجب نيستى تو گردم\r\n","description":"","footnote":" ( 1 ) ابله ، اثر داستايوسكى ترجمه آقاى مشفق همدانى چاپ اول 1333 ، ج 1 ، جيبى ص 38 . .  ( 3 ) .  ( 4 ) 2 و 3 و 4 - همان مأخذ ، ص 144 . .  ( 5 ) همان مأخذ ، ص 225 . . ","page_name":" 73 ","page_number":77},
  {"content":"\r\nو بعدا گرفتار ندامت وجدان شوم . ( 1 )  » مانند من باش بخند زندگى را سخت نگير همه چيز گذران و ناپايدار است حالا عاقلانه رفتار كنى بهتر است كه بعدا در آتش ندامت بسوزى . . . ( 2 )  بدين طريق همه مىخواهند آزادى فكر و خلوص قلب و سلامتى مزاج و همهء مواهبى را كه خدا به آنها ارزانى داشته است حفظ كنند . اما تنها از راه حق به منظور خود نائل نخواهند گرديد . و به همين جهت است كه اسب پريده رنگى با سوار خود كه مرگ نام دارد ، نمايان مىشود و جهنم نيز عقب سر او فرا مىرسد . ( 3 )  « آيا خودتان به اين قبيل مسائل عقيده داريد ؟ » « هم عقيده دارم و هم آنها را تفسير مىكنم ، زيرا من لخت و فقير ، جز ذره‌اى در گرد باد جهانى چيز ديگرى نيستم . ( 4 )  همان قدر كه مادرى از مشاهدهء نخستين لبخند كودك خود خوشحال مىشود به همان اندازه خداى متعال از مشاهده گناهكارى كه از ته قلب دست نياز به سوى او دراز كرده و دعا مىكند خرسند مىگردد . ( 5 )  او مخصوصاً به فكر مراحل ابتدايى بحرانهاى روحى خود بهنگام بيدارى افتاد شاه زاده در بحبوحهء بحران نگرانى و بهت و افسردگى ناگهان احساس مىكرد كه مغزش آتش مىگيرد و قواى حياتيش قدرت حيرت انگيزى مىيابند .\r\nدر اين لحظات كه مانند برق مىگذشت حس زندگى و وجدان در او چندين برابر نيرومندتر مىشد و نور شديدى قلب و روحش را فرا مىگرفت و كليهء عواطف و شكها و نگرانيهايش به يك بار از ميان مىرفت و جاى خود را به يك آرامش جان بخش ، يك لذت شيرين ، يك اميدوارى نامحدود مىپرداخت كه در پرتو آن عقلش چنان\r\n","description":"","footnote":" ( 1 ) همان مأخذ ، ص 307 . .  ( 2 ) همان مأخذ ، ص 309 . .  ( 3 ) همان مأخذ ، ص 43 . .  ( 4 ) همان مأخذ ، ص 44 . .  ( 5 ) همان مأخذ ، ص 79 . . ","page_name":" 74 ","page_number":78},
  {"content":"\r\nقدرتى مىيافت كه بدرك علل غايى اشياء نائل مىآمد .\r\nاما اين لحظات درخشان و جان بخش مقدمه و مرحلهء دومى قطعى بود ( زيرا مرحلهء اولى بيش از يك ثانيه به طول نمىانجاميد ) كه بلا فاصله قبل از بحران پيش مىآمد .\r\nاين مرحلهء دومى در حقيقت ما فوق قواى وى بود . هنگامى كه شاه زاده بهبودى يافت ، هر بار كه به ياد مراحل جملات خود بهنگام بيمارى مىافتاد غالباً به خود مىگفت : اين برقهاى وجدان كه در پرتو آن حساسيت و وجدان به منتهى درجه قوت رسيده يك نوع زندگى عالى به وجود مىآورند ، جز عوامل كشنده و دگرگونى حال آدمى چيز ديگرى نيستند و به همين جهت نه تنها مظهر يك » زندگى عالى « نمىباشند ، بلكه بر عكس نشانه منتهاى انحطاط و فرسودگى روح انسان بشمار مىروند .\r\nبا اين همه غالبا به نتيجه متناقضى مىرسيد و به خود مىگفت : چه اهميت دارد كه حال من كشنده و جانكاه باشد ؟ چه اهميت دارد كه اين روشنايى خارق العاده امرى غير عادى باشد ، در صورتى كه بعد از بهبودى يافتن به ياد مىآورم در آن لحظه بدورهء آرامش و زيبايى و كمال و خلوص نيت و سعادت رسيده‌ام ؟ اين دقايق خيره كننده به نظرش قابل درك مىآمد .\r\nاو شك نداشت كه احساسات در آن لحظه » زيبايى و خلوص نيت « حيرت انگيزى به وجود مىآورند و » معنى زندگى « را به آدمى مىفهمانند ، ولى آيا رؤياهاى وى در اين لحظات شبيه به قياسهاى موهومى نبود كه حشيش و ترياك و شراب به وجود مىآورند و در نتيجهء آنها ذهن و روح آدمى ماهيت خود را تغيير مىدهند ؟ پس از رفع بحران او توانست به خوبى در اين خصوص فكر كند .\r\nاز خصوصيات اين لحظات آن بود كه بوجدان نيرويى فوق العاده مىبخشيد و قدرت عواطف را بمنتهى درجه مىرسانيد . هر گاه در اين مرحله يعنى در آخرين مرحله وجدان قبل از شروع حمله ، او فرصت آن را داشت كه صريحاً\r\n","description":"","footnote":"","page_name":" 75 ","page_number":79},
  {"content":"\r\nبه خودش بگويد : « آرى اين لحظه به عمرى مىارزد « در حقيقت اين لحظه ارزش آن را داشت كه عمرى را فداى آن كند .\r\nگذشته از اين او به جنبهء منطقى استنتاجش توجهى نداشت و هيچ به نظرش نمىآمد كه گيجى و فراموشى و نابينايى روحى و ابلهى ، همه نتيجهء » اين دقيقه عالى « است . او از بحث در اين خصوص سرباز مىزد . بدون شبهه نتيجه گرفتن او يعنى قضاوتى كه در بارهء مرحلهء مورد بحث مىكرد ، ناقص بود ، با اين همه حقيقت احساستش او را بيش از پيش رنج مىداد . ( 1 )  مثل آن است كه وحى اعجاز انگيزى كه از مدتها پيش در انتظار آن بوديد در خواب شما صورت حقيقيت به خود مىگيرد و گذشته از اين پس از خواب يك عاطفه شديد نشاط اور يا غم انگيز در قلب شما به وجود مىآيد ، لكن به هيچ روى در نمىيابيد كه اين عاطفه ناشى از چيست ؟ ( 2 )  با اين همه من در دل نسبت بشما احساس عشق مىكنم ، بديهى است عشق يك نوع برابرى بين افراد بشر به وجود مىآورد ، اما بيم نداشته باشيد حتى در اعماق ذهنم نيز هرگز خود را با شما مقايسه نمىكنم . ( 3 )  كافى است برخى از دوشيزگان ما موهاى خود را كوتاه كنند و عينك آبى به چشم نهند و خود را روشن فكر و مترقى بخوانند و پيش خود چنين يقين كنند كه اين عينكها به آنها » افكار مترقى و ذوق خاصى « بخشيده است . ( 4 )  او هيچ بيم نداشت كه به اعماق وجدان خويش رجوع كند ، زيرا در آن ، چيزى كه در خور ملامت باشد نمىيافت ، بلكه بر عكس ، از اين مراجعه نيروى جديدى كسب مىكرد . ( 5 ) \r\n","description":"","footnote":" ( 1 ) همان مأخذ ، ص 89 و 88 و 87 . .  ( 2 ) همان مأخذ ، ص 106 . .  ( 3 ) همان مأخذ ، ص 108 . .  ( 4 ) همان مأخذ ، ص 121 . .  ( 5 ) همان مأخذ ، ص 128 - 129 . . ","page_name":" 76 ","page_number":80},
  {"content":"\r\nنبايد فراموش كرد كه محركهاى اقدامات بشر معمولا خيلى پيچيده تر و بغرنجتر از آن است كه در ظاهر به نظر مىرسند و بندرت اتفاق مىافتد كه به طور صريح و روشن معلوم گردند و براى راوى شايد بهتر آن باشد كه تنها بذكر وقايع برجسته بپردازد . ( 1 )  فراموش نكنيد سوسياليزم نيز تا اندازهء زياد ناشى از كاتوليسيسم است و مانند خدا نشناسى از ياس و نوميدى به وجود آمده و در حقيقت مولود واكنش اخلاقى عليه كاتوليسيسم است و منظور آن تصاحب و تملك نفوذ روحانى است كه مذهب از دست داد . و همچنين فرو نشاندن عطش شديد روح انسانى و توسل به زور به جاى مذهب براى رسيدن بساحل مقصود است . در اين جا نيز مانند كاتوليسيسم ما مواجه با اشخاصى هستيم كه مىخواهند آزادى را در پرتو زور و اتحاد را در سايهء شمشير و خون به وجود آورند . شعار آنها اين است » ايمان آوردن به خدا ممنوع دارايى داشتن ممنوع شخصيت داشتن ممنوع برادرى يا مرگ و لو دو ميليون سر در راه نيل به اين هدف از ميان برود « تصور نكنيد كه اينها براى ما بىخطر است . ( 2 )  اين همه غلو و گزاف گويى در بارهء خارجيان بس است . موقع آن فرا رسيده است كه عقل پيدا كنيم ، همهء اينها ، همهء كشورهاى خارجى شما ، همهء اروپاى معروف شما و هم و تصورى بيش نيست و ما خودمان در خارجه نيز همه از جمله وهم پرستانيم . ( 3 )  در اين لحظه من معنى اين اصطلاح عجيب » زمان اساسا وجود ندارد « را درك مىكنم و اضافه كرده بود » پيغمبران نيز در چنين لحظه است كه جلال الهى را در مىيابند . » ( 4 )  چنانچه خودش احساس مىكرد كه دوست داشتن آن زن مه روى ، تنها از راه عشق ، اقدامى ظالمانه و غير انسانى است . ( 5 ) \r\n","description":"","footnote":" ( 1 ) همان مأخذ ، ص 159 . .  ( 2 ) همان مأخذ ، ص 266 . .  ( 3 ) همان مأخذ ، ص 390 . .  ( 4 ) همان مأخذ ، ج 3 ص 89 . .  ( 5 ) همان مأخذ ، ص 96 و 95 . . ","page_name":" 77 ","page_number":81},
  {"content":"\r\nترحم وى را به راه راست هدايت خواهد كرد و بوى درس عبرتى خواهد داد زيرا ترحم مهمترين و شايد يگانه قانونى است كه بر زندگى بشر حكومت مىكند . ( 1 )  » اگر جواب آرى است يا به عبارت ديگر هر گاه شما به قول خودتان شرافت و وجدان و به قول ما قضاوت درست داريد ، ما را راضى كنيد و ديگر از اين مقوله بحث نكنيم و قضيه را بدون توقع و خواهش و تمنا از ما ، فيصل دهيد ، زيرا خدمتى كه شما مىكنيد در راه عدالت است و منتى بر دوش ما نداريد . ( 2 )  « ممكن است ده هزار روبل را نگيرد و براى گوش دادن بنداى وجدان خود آن را پس دهد ، لكن باز هم بامر همان وجدان شب هنگام باز خواهد آمد ، سر تو را خواهد بريد و پولت را از صندوق خواهد ربود ، زيرا به نظر او اين اقدام يك عمل جنايت كارانه نيست ، بلكه اقدامى است كه از » نوميدى مشروعى « سرچشمه گرفته است . ( 3 )  » براستى شما آدمى را سخت دچار اشتباه مىكنيد آه شاه زاده از يك طرف چنان صداقت و سادگى نشان مىدهيد كه در اين قرن طلايى هرگز نظير آن ديده نشده است و از جانب ديگر نفوذ روان شناسى عميق شما همچون تيرى از بدن آدمى عبور مىكند . ( 4 )  در ميان ما پيوسته فرياد شكايت از كمى مردان عمل بلند است . همه مىگويند مرد سياسى و ژنرال و كارمند ادارى در همه جا يافت مىشود ، لكن بمحض اين كه نياز بمرد عمل مىيابيم مواجه با اشكال مىشويم . ( 5 )  با اين همه همانطور كه گفتيم آفتاب اميد درخشيدن گرفته و براى مدت محدودى\r\n","description":"","footnote":" ( 1 ) همان مأخذ ، ص 96 . .  ( 2 ) همان مأخذ ، ص 165 . .  ( 3 ) همان مأخذ ، ص 194 . .  ( 4 ) همان مأخذ ، ص 240 . .  ( 5 ) همان مأخذ ، ص 265 . . ","page_name":" 78 ","page_number":82},
  {"content":"\r\nقلب اليزابت را غرق در روشنايى كرده بود . ( 1 )  خونخوارترين جانى كه به هيچ روى احساس ندامت نمىكند ، با وجود اين خويشتن را جانى مىداند ، يعنى در وجدان خودش تصديق مىكند بد كارى كرده است ، گو اين كه احساس هيچ گونه پشيمانى نمىكند . ( 2 )  احتياج عمومى كليه افراد انسانى به زندگى كردن و خوردن و نوشيدن هر گاه توام با اين عقيده راسخ و عملى گردد كه اين احتياجات جز با همكارى بين المللى و اشتراك منافع تأمين نخواهد گرديد ، به نظر من اصل بسيار نيرومندى را تشكيل خواهد داد كه در قرنهاى آينده بمنزله تكيه گاه و « چشمهء حياتى » براى انسانيت بشمار خواهد رفت . ( 3 )  بنا بر اين فكرى نيرومندتر از كليهء سوانح و قحطى و و با و طاعون و جذام و اين جهنمى كه هر دم نزديك بود انسانيت را يك سره نابود كند ، وجود داشته است كه قلبها را هدايت كرده و به چشمه هاى زندگى ، خير و بركت مىبخشيده است « حالا در اين قرن تباهى و راه آهن به من چيزى نشان دهيد كه نزديك به اين نيرو باشد ، بايد گفت در قرن » كشتى بخار و راه آهن « لكن من مىگويم » در قرن تباهى و راه آهن « زيرا مستم ، ولى مانند همه مستان راستش را مىگويم . به من عقيده يا فكرى را نشان دهيد كه بر بشر كنونى نيمى از نفوذ فكر قرون گذشته را داشته باشد و حالا اگر جرئت داريد ادعا كنيد كه » چشمه هاى زندگى « در زير اين » ستاره « و اين انشعابى كه بشر در آن گرفتار شده است ضعيف يا گل آلود نشده است اميدوارم در صدد بر نياييد ترقى و ثروت و نقصان خشكسالى و قحطى و سرعت وسايل ارتباط خود را به رخ من بكشيد البته ثروت زيادتر شده ولى در عوض قوا تحليل رفته‌اند ، ديگر فكرى كه افراد\r\n","description":"","footnote":" ( 1 ) همان مأخذ ، ص 4 - 273 . .  ( 2 ) همان مأخذ ، ص 287 . .  ( 3 ) همان مأخذ ، ص 305 . . ","page_name":" 79 ","page_number":83},
  {"content":"\r\nبشر را به يكديگر ارتباط دهد وجود ندارد .\r\nهمه چيز نرم شده است ، همه پخته شده‌اند آرى همهء ما پخته شده‌ايم . . . اما كافى است ؟ . ( 1 )  اما در ارتباط بين دو شخص چه عوالم و اسرارى نهفته است كه ما از آن بىخبريم شما در افشاندن بذر و چگونگى انجام » اقدام سخاوتمندانه « و هر نوع اقدام نيك ديگر ، قسمتى از شخصيت خودتان را مىدهيد و در عوض قسمتى از شخصيت ديگرى را مىگيريد ، به طورى كه بين دو شخصيت شما يك اشتراكى وجود دارد و هر گاه اندكى دقت كنيد مىتوانيد در بارهء شخصيت ديگر اطلاعات و معلومات غير مترقبه‌اى حاصل كنيد تا به حدى كه بتدريج يك اقدام نيك شما در حق كسى ممكن است جنبهء علمى را بيابد و شايد هم تمام زندگى شما را اشغال كند . ( 2 )  » درست است حقارت و حجب از اين لحاظ نيروى عظيمى است ، لكن اين نيرو آن نيرويى نيست كه مذهب مدعى كشف آن مىباشد .\r\n« آه مذهب من به زندگى جاودانى عقيده دارم و شايد هم همواره به آن عقيده داشته‌ام . همچنين عقيده دارم وجدان مشعلى است كه به دست اراده روشن شده و داراى نيرويى شگرف است و دنيا را در خود منعكس مىكند و مىگويد : « من هستم « و نيز بر آنم كه همين نيروى شگرف ناگهان به علت اسرار آميزى و حتى به هيچ علتى به او فرمان مىدهد كه خاموش شود . بسيار خوب همه اينها را قبول دارم ، لكن اين مسئله باقى مىماند كه چه لزومى دارد رضايت را به اجبار بيفزايم ؟ آيا نمىتوانند تنها به بلعيدن من اكتفا نمايند و ديگر توقع آن را نداشته باشند كه هنگام بلعيده شدن براى بلعنده اشعار ستايش آميز نخوانم ؟ آيا ممكن است كسى در بالا از اين كه من نخواهم دو هفته ديگر صبر كنم آزرده شود ؟ هرگز چنين چيزى را باور نمىكنم . بر عكس عقيده دارم كه بدن نحيف من\r\n","description":"","footnote":" ( 1 ) همان مأخذ ، ص 359 . .  ( 2 ) همان مأخذ ، ص 21 - 20 . . ","page_name":" 80 ","page_number":84},
  {"content":"\r\nيك ذرهء لازم براى تكميل مجموع موزون جهانى است و براى افزايش يا كسرى يا تضادى يا چيز ديگرى به كار مىرود ، چنانچه فدا شدن ميليونها افراد بشر براى تأمين بقاى عالم ضرورى است بدون اين فدا كارى دنيا قابل دوام نخواهد بود ( گو اين كه اين فكر به خودى خود فكر ظالمانه‌اى است ) ولى چه بايد كرد ؟ من عقيده دارم هر گاه افراد بشر اينسان به جان يكديگر نيفتاده و يكديگر را نمىخوردند ، ساختن دنيا امرى محال بود و من از اين ساختمان چيزى درك نمىكردم اما در عوض نكته ديگرى را با اطمينان هر چه تمامتر مىدانم :\r\nدر صورتى كه به من وجدانى اعطاء شده است تا دريابم » هستم « به من چه كه بناى دنيا غلط نهاده شده است يا اين كه بهتر بود طور ديگرى به وجود آيد ؟ بنا بر اين چه كسى مرا محاكمه خواهد كرد و محاكمهء من بر چه اصلى صورت خواهد گرفت ؟ شما هر چه مىخواهيد بگوييد ، ولى من عقيده دارم كه چنين محاكمه‌اى ظالمانه و غير قابل تصور خواهد بود . ( 1 )  اين نامه مظهر احترام عميق من نسبت بشما بود كه در يكى از دشوارترين لحظات زندگيم از ته قلبم تراوش نموده بود . . . در آن دقايق شما هم چون نورى در قلب تاريك من تابيدن گرفتيد . . . من . . . » ( 2 )  اين كه مىگويند هر بار خدا بخواهد كسى را مجازات كند ، نخست عقلش را از او مىگيرد حق دارند . ( 3 )  بدون شبهه او بشما پاسخ خواهد داد كه شخصيت بزرگتر و پاكتر را ترجيح مىدهد ، زيرا سرانجام پيروزى با زهد و تقوى و پاكى است . ( 4 ) \r\n","description":"","footnote":" ( 1 ) همان مأخذ ، ص 37 - 36 . .  ( 2 ) همان مأخذ ، ص 68 . .  ( 3 ) همان مأخذ ، ص 89 . .  ( 4 ) همان مأخذ ، ص 104 . . ","page_name":" 81 ","page_number":85},
  {"content":"\r\n\r\nمنتخباتى از كتاب خاطرات خانه مردگان تاليف داستايوسكى\r\nاما زندان براى آموختن شكيبايى به انسان ، مكتب خوبى است . ( 1 )  من تصور مىكنم بهترين تعريفى كه مىتوان از انسان كرد اين است : « انسان عبارت است از موجودى كه به همه چيز عادت مىكند . » ( 2 )  - و اين اطاعت از نظر رعايت اصول و از روى وجدان انجام وظيفه نبود ، بلكه بموجب يك قرار داد ضمنى بود كه طرفين مزاياى خود را متقابلا به رسميت مىشناختند . ( 3 )  انسان بدون كار ، بدون قانون و بدون تمام چيزهايى كه بخاصه متعلق به او است ديگر انسان نيست و تباه مىشود و دوباره به صورت حيوانى باز مىگردد . ( 4 )  اما آن زندانى كه مردى تحصيل كرده است و دستخوش تحريك و سرزنش وجدان حساسى قرار گرفته است ، با تحمل رنجهاى اخلاقى كه هر گونه مجازاتى در برابر آن ناچيز مىنمايد ، در بارهء جنايت خود قضاوتى چنان قاطع و بىشفقت مىكند كه سختترين و شديدترين قوانين نيز آن طور نمىتواند قضاوت كند . ( 5 )  اين زندانى از كار افتاده نيز عاقلتر از آن بود كه خود را مطلقا در كارى وارد كند . و اگر گاهى وضعى پيش مىآمد كه يك كلمه حرف مىزد ، براى تبرئه وجدان بود . ( 6 )  وى داراى چنان طبايع فطرى خوبى بود و خداوند آن قدر بوى ملكات فاضله بخشيده بود كه تصور فاسد شدن اين ملكات و خوىها ، پندارى پوچ و بىمعنى\r\n","description":"","footnote":" ( 1 ) خاطرات خانه مردگان ، اثر داستايوسكى ترجمه آقاى محمد جعفر محجوب ص 18 . .  ( 2 ) همان مأخذ ، ص 19 . .  ( 3 ) همان مأخذ ، ص 24 . .  ( 4 ) همان مأخذ ، ص 28 . .  ( 5 ) همان مأخذ ، ص 73 . .  ( 6 ) همان مأخذ ، ص 76 . . ","page_name":" 82 ","page_number":86},
  {"content":"\r\nبه نظر مىآمد . ( 1 )  همين قدر كافى است كه بگويم رنجهاى روحى و اخلاقى بيش از شكنجه هاى جسمانى انسان را آزار مىدهد . ( 2 )  - نه ، جناب سر گرد ، به غير از يك خداى قادر مطلق و حاضر در همه جا وجود ندارد . ( 3 )  لوكا كه وجدانش از بار شش جنايت سنگين شده بود ، سبب وحشت هيچ كس نمىشد ، با اين همه ميل داشت به « ترور » بودن شهرت يابد ، ( 4 )  خصيصهء بسيار بارز و جالب توجه ملت ما عبارت است از داشتن وجدان و عطش عدالت و انصاف . ( 5 )  باز تكرار مىكنم كه من هرگز ، حتى در موردى كه جرم را نسبت بيكى از افراد خودشان مرتكب شده باشند ، در آنان ناراحتى و سرزنش وجدان نديده‌ام . ( 6 )  او سراسر اين جبهه را با حالتى رضايت آميز مىپيمود ، با قوت و شدت دستور اجراى وظيفه را از روى وجدان تكرار مىكرد كه بدون آن . . . سربازان نيز از پيش معنى اين « بدون آن » را مىدانستند . ( 7 )  اما اين من نيستم ، اين قانون است كه تو را مجازات مىكند . فكر كن من بايد به خداوند و ميهن خود خدمت كنم و اگر قانون را سبكتر كنم ، گناهى سنگين\r\n","description":"","footnote":" ( 1 ) همان مأخذ ، ص 88 . .  ( 2 ) همان مأخذ ، ص 92 . .  ( 3 ) همان مأخذ ، ص 151 . .  ( 4 ) همان مأخذ ، ص 154 . .  ( 5 ) همان مأخذ ، ص 206 . .  ( 6 ) همان مأخذ ، ص 251 . .  ( 7 ) همان مأخذ ، ص 3 - 252 . . ","page_name":" 83 ","page_number":87},
  {"content":"\r\nمرتكب شده‌ام . به اين موضوع فكر كن ظلم و خونخوارى عادتى است كه قابل گسترش است و رفته رفته توسعه مىيابد و بر اثر گذشت زمان به بيمارى تبديل مىشود . من معتقدم كه بهترين مردم بر اثر عادت مىتواند چنان سخت و خشن شود كه به صورت حيوانى درنده در آيد . خون و قدرت انسان را سر مست مىكند و درندگى و انحراف را تقويت مىكند به طورى كه روح و فكر انسان پذيراى غير طبيعىترين شادىها مىشود . انسان و تمدن وى براى هميشه در ظلم و خونخوارگى فرو مىرود ، و باز گشت بوجدان انسانى ، پشيمانى و رستاخيز و تغيير ماهيت تقريبا برايش غير ممكن مىگردد . ( 2 )  خيلى به اشكال مىتوان مجسم كرد : چگونه و از كجا طبيعت يك موجود انسانى تغيير مىكند . . . ( 3 )  اما اين اصل : « تمام افراد انسانى مساوى هستند » كه اصلى صحيح و جوانمردانه است ، بيشتر اوقات به صورت لفظى مجرد در مىآيد . اين اصل عدهء زيادى از چيزهاى عملى را كه تا انسان خود تحمل نكرده باشد ، فهم آن غير ممكن است مورد نظر قرار نداده است . من ادعا نمىكنم كه افراد برجسته و تحصيل كرده امور را صريحتر و زنده تر و دردناكتر ادراك مىكنند ، زيرا فهمشان بيشتر توسعه يافته است . روح انسانى و ميزان توسعه و انبساط آن با چيزهاى ثابت قابل اندازه گيرى نيست . حتى تعليم و تربيت نيز در اين مورد نمىتواند مقياس سنجش قرار گيرد . من نخستين كسى هستم كه دريافته‌ام . ميان اشخاصى كه كمتر تحصيل كرده‌اند ، ميان خوارترين و بد بختترين افراد ، بنشانه هايى بر خورده‌ام كه دليل قطعى و محقق تربيت و انبساط اخلاقى و روحى آنانست . من در زندان همين افراد را چندين سال ديده بودم ، ابتدا آنان را خوار مىپنداشتم و آنان را چيزى جز حيواناتى وحشى نمىدانستم و ناگهان\r\n","description":"","footnote":" ( 2 ) همان مأخذ ، ص 264 . .  ( 3 ) همان مأخذ ، ص 268 . . ","page_name":" 84 ","page_number":88},
  {"content":"\r\nدر نامنتظرترين لحظات ، روح ايشان بوضعى غير ارادى خواصش را ظاهر ساخته و از پرده بيرون افتاده است . در اين روح چنان غناى احساسات و چنان صميميت و چنان ادراكى از دردهاى خود و دردهاى ديگران وجود داشته است كه من در نخستين لحظه ، اعتقادم از گوشها و چشمانم سلب شد . عكس قضيه نيز وجود دارد : گاه مردى تحصيل كرده پرده از روى وحشيگرى و وقاحتى بر مىدارد كه حال استفراغ به انسان دست مىدهد و انسان هر قدر با گذشت و هر قدر بىغرض باشد نمىتواند در آنان حس عدالت و معذرت خواهى بيابد . ( 1 ) \r\n","description":"","footnote":" ( 1 ) همان مأخذ ، ص 338 . . ","page_name":" 85 ","page_number":89},
  {"content":"\r\n\r\nمنتخباتى از كتاب بىچارگان - تاليف داستايوسكى\r\nولى به اين سادگى هم كه نمىشد منكر فضايل و ارزش انسانى خويش شد ، چه اين جريان بناچار مرا به سقوط مىكشانيد . ( 1 )  من اين نكته را بدون شك قبول دارم و همين جريان تو باز به دست خدا بود ، كارهاى آفريدگار ما اگر چه از قدرت پيش بينى ما همان طورى كه سر نوشت ما روشن نيست خارج هستند ، باز لازم است براى آنها دعاى خير گفت ادبيات تصويرى است ، آن هم نه از آن تصويرهاى ساده . آئينه ايست كه تاثرات درونى را خوب منعكس مىكند . ايراداتش بسى دقيق ، آموزنده ، خلاصه يك صفحه تمام نماى زندگى است . ( 3 ) \r\n","description":"","footnote":" ( 1 ) بىچارگان ، اثر داستايوسكى ترجمه آقاى مجدى صفى على شاه ، ص 116 . .  ( 3 ) همان مأخذ ، ص 162 . . ","page_name":" 86 ","page_number":90},
  {"content":"\r\n\r\nمنتخباتى از كتاب نتوشكا - تاليف داستايوسكى\r\n« تو از فقر و تنگدستى رنج مىبرى ، اما بخاطر بياور كه درد و تنگدستى هميشه بهترين دوستان و راهنمايان نوابغ بوده است . بعدها كه شهرت و معروفيت پيدا كنى پستى و تنبلى را بسيار وحشتناكتر از تنگدستى امروز خواهى ديد . ( 1 )  وجدانم بر مىآشفت و اغلب از انديشهء اين كه در بارهء مادرم به ناروا داورى مىكنم رنج مىبرم . ( 2 )  دقايقى هست كه در آنها آدمى به اندازهء چندين سال زندگى مىكند ( 3 )  گاهى حتى در مواقعى كه كاملا آرام و آسوده مىنمود ، ناگهان دانه هاى درشت اشك در گوشهء چشمانش پيدا مىشد . گفتن خاطرهء درد انگيزى روح و وجدانش را پريشان مىداشت ، به همان نسبتى كه به ظاهر شادمان و خوشبخت مىنمود ، در باطن اندوهگين و غم زده بود . ( 4 )  ليكن در اين كار ، سر نوشت راهنما و زندگى بىآلايش و آرام و تجارب و معلومات گذاشته‌ام دليل را هم بود و وجدانم چراغ هدايت فرا را هم داشت و از لغزش و گمراهيم باز مىداشت . ( 5 )  گاهى همهء نيروهاى فكرى و اخلاقى آدمى به صورتى بيمار گونه به نقطه معينى\r\n","description":"","footnote":" ( 1 ) نتوشكا ، اثر داستايوسكى ، ترجمه آقاى اردشير نيكپور ، ص 17 . .  ( 2 ) همان مأخذ ، ص 32 . .  ( 3 ) همان مأخذ ، ص 55 . .  ( 4 ) همان مأخذ ، ص 132 . .  ( 5 ) همان مأخذ ، ص 143 . . ","page_name":" 87 ","page_number":91},
  {"content":"\r\nمتوجه مىشود ، پندارى ، نورى بسيار نيرومند بناگاه وجدان را روشن مىكند ، روح آشفته و پريشان در بارهء آينده الهام مىگيرد و در انتظار چيزى اسرار آميز مىسوزد و رنج مىبرد . . . اميدى شگرف جان مىگيرد و زندگى نيرو مىيابد . ( 1 )  عشق چون شعلهء آتشى سر تا سر وجودم را در ميان گرفت و چون زهرى وارد خونم شد و تمام افكار و احساساتم را در هم و آشفته ساخت . ( 2 ) \r\n","description":"","footnote":" ( 1 ) همان مأخذ ، ص 150 . .  ( 2 ) همان مأخذ ، ص 153 . . ","page_name":" 88 ","page_number":92},
  {"content":"\r\n\r\nمنتخباتى از يادداشتهاى زير زمينى - تاليف داستايوسكى\r\nتمام اين تخيلات رؤياهاى طلايى پوچى است . شايد شما بدانيد كى بود كه اولين مرتبه گفت : مردم به اين دليل به اعمال ناشايسته و زشت مىپردازند ، كه تمايلات حقيقى و واقعى خودشان را نمىشناسند ، و نمىدانند چه مىخواهند ، اما اگر يك مرتبه اين تمايلات اصلى و طبيعى و حقيقى ايشان را بر ايشان بتوانيم تشريح كنيم ، فورا دست از كردار زشت خود بر مىدارند - زيرا در آن صورت چون تمايلات طبيعى با منافعشان مربوط است ، پس حتما منافعشان را در كار خوب جستجو خواهند كرد نه بر عكس - چون همه مىدانيم كه هيچ كس عليه مصالح شخص خودش اقدامى نمىكند . نتيجهء اين استدلال چنين مىشود كه : مردم در صورتى كه فهميدند و تشخيص دادند ، اجبارا هميشه كارهاى خوب خواهند كرد نه بد .\r\nاوهو ، اى طفلك شير خواره‌اى كه چنين حرفى زدى اوهو طفلك سادهء بىگناه كجا ياد دارى كه حتى براى يك بار ، و حتى در قرنهاى گذشته اتفاق افتاده باشد مردم تنها و بخاطر مصالح و منافع خودشان دست بعملى زده باشند ؟ پس به اين ميليونها حقيقت واقع شده چه جواب بدهم ، همين حقايقى كه شهادت مىدهند كه مردم دانسته و با اشعار بمطلب و با عقيده‌اى راسخ براى رسيدن به مصالح شخصى و حقيقى خودشان اول بار تلاش كرده‌اند ، ولى آخر بار با وجود همهء اين كوششها باز آن كارى را كه مىخواستند نكرده‌اند ، و به راه ديگرى رفته‌اند ، حتى درست در راه بر عكس آن ، در راه خطرناك قدم گذاشته‌اند ، هيچ كس و هيچ چيز ايشان را بانتخاب راه دوم مجبور نكرده بود ، بلكه طورى در اين راه پيش رفته‌اند ، مثل اين كه مخصوصاً اين منافع و مصالح را نديده مىگرفته‌اند ، از آن مىگريخته‌اند و آن را زير پا مىگذاشته‌اند ، با لجاجت و سماجت سعى كرده‌اند كه حتى المقدور بر عكس اين مصالح را جستجو كنند ؟\r\n","description":"","footnote":"","page_name":" 89 ","page_number":93},
  {"content":"\r\nاين واقعيات نشان مىدهد كه مخصوصاً لجاجت و خود رايى براى اين مردم مطبوعتر از مصالح فردى ايشان بوده است . . . مصالح فردى مصالح فردى يعنى چه ، آيا مىتوانيد و مىخواهيد تقبل كرده و توضيح بدهيد و كاملا واضح و مشخص كنيد كه اين مصالح فردى مردم كه مىگوييد : يعنى چه ، در كجاست ؟ و چگونه است ؟ فرض كنيد يك وقت چنين پيش آيد كه مردم به بدترها بيشتر رغبت كنند تا به خوبترها و بهترها ، حتى به آن گونه خوبترهايى كه منافعشان را در بر دارد و مصلحت ايشان در پذيرفتن آن است توجه نكنند و آن را نخواهند ، مصالحى كه واقعا دارند نخواهند ؟ آن وقت چه ؟ در صورتى كه فقط يك بار امكان تحقق يافتن چنين فرضى پيش آيد ، در آن صورت فورا اين قانونى كه گفتيد از بين مىرود و پوچ و بىمعنى مىشود ( قانونى كه بشر هميشه در جستجوى مصالح و منافع فردى خود مىباشد ) .\r\nخوب ، آقايان من چه عقيده داريد ، مىتواند چنين صورتى وجود داشته باشد ؟ يا نه ؟ مىخنديد بخنديد باكى نيست ، فقط خواهش مىكنم جواب مرا بدهيد : آيا اين مصالح و منافع مردم مسجلا و قطعا مشخص شده است ، و همهء آن را فهرست بندى كرده‌اند ؟ آيا نوعى از اين مصالح وجود ندارد ، كه هنوز قطعا طبقه بندى و صورت بندى نشده باشد ؟ آيا عده‌اى از اينها نيست ، كه اصلا غير قابل تقسيم و طبقه بندى و تعيين دقيق باشد ؟ آقايان من ، تا آن جا كه من مىدانم ، شما كليهء اين فهرست مصالح و منافع آدميان ، و جمع متوسط و نسبى آنها را از اعداد ، و احصائيه ها و فرمولهاى علمى و عملى استخراج فرموده‌ايد و نه از جاى ديگر . منافعى كه شما نام مىبريد مثلًا از اين قبيل است : خوشبختى ، ثروت ، آزادى ، آرامش ، و غيره و غيره ، و بالفرض اگر يك نفر دانسته و آشكار ، بر خلاف اين فهرست شما عمل كند و در جستجوى چيزى ديگر برود ، بعقيدهء شما ، خوب بله ، و بديهى است به عقيدهء من نيز ، يك نفر شخص مجهول العقل ، گيج و يا يك ديوانهء تمام عيار است ، اين طور نيست ؟\r\n","description":"","footnote":"","page_name":" 90 ","page_number":94},
  {"content":"\r\nاما با وجود همهء اين حرفها ، يك مطلب براى من تعجب آور و گنگ است : كه چرا ، اين همه آقايان آمار نويسان ، دانشمندان ، و بشر دوستان ، در موقعى كه از مصالح و منافع مردم احصائيه بر مىدارند ، هميشه از يك منفعت و مصلحت بخصوص چشم مىپوشند و آن را نديده مىگيرند ؟ حتى در صورتهاى بزرگ مصالح نيز از آن نامى نمىبرند ، و يا اقلا آن طور كه بايد بنويسند ، نمىنويسند ، ولى تمام محاسبات بالاخره به اين مصلحت مربوط مىشود خوب ، بد نبود اگر مىتوانستيم و مىشد ، كه اين نوع سود و مصلحت را بتوانيم درك كنيم ، و آن را در يابيم ، و بسادگى تمام در صورت منافع و مصالح عمومى بنويسيم و به اقلام ديگر اضافه نماييم .\r\nاما افسوس تمام بد بختيها در همين نكته است كه اين مصلحت عجيب و مخصوص قابل طبقه بندى و درجه بندى ، و صورت بندى نيست ، و حتى در هيچ صورت ديگرى نمىتوان آن را به حساب آورد مثلًا من يك رفيقى دارم . . . آخ آقايان من چه مىگويم ، رفيق شما هم هست و اصلا رفيق كسى نيست ؟ بله اين رفيق شفيق شروع و اقدام به كار مىكند ، آماده مىشود ، آشكارا و واضح و با شجاعت يك ناطق زبر دست توضيح مىدهد و تشريح مىكند ، كه مثلًا آن كار را چطور بايستى بر طبق موازين و قوانين عقل و حقيقت عمل كرد و بپايان رسانيد ؟ بله حتى اين رفيق خيلى با حرارت و با علاقه مندى بسيار شديد از تمايلات حقيقى و طبيعى مردم صحبت مىكند ، و آن احمقهاى نزديك بين را كه نه تنها مصالح خودشان را تشخيص نمىدهند ، بلكه اصلا معنى كار خوب را نيز نمىدانند ، بباد مسخره مىگيرد و درست بعد از يك ربع ساعت ديگر بدون هيچ انگيزه و عامل خلق الساعهء خارجى ، بلكه فقط در اثر يك نوع تمايل داخلى و درونى كه قوىتر از جمله تمايلات اوست ، غفلتا متوجه مىشوى كه سرود ديگرى مىنوازد ، جز آن چه تا قبل از يك ربع مىگفت ، يعنى علنا عليه كليهء آن نصايحى كه خودش مىكرد عمل مىكند : يعنى عليه قوانين عقل و حقيقت ، عليه مصالح شخصى خودش ، يك كلمه ، عليه همه چيز عمل\r\n","description":"","footnote":"","page_name":" 91 ","page_number":95},
  {"content":"\r\nمىكند . . . و با وجود اين - ( خودتان هم مىدانيد ) كه رفيق من يك شخصى اجتماعى است و به همين دليل - اگر تنها او را مقصر بدانيم - هوم . بىانصافى كرده‌ايم ، كار خوبى نيست .\r\nآقايان من ، آيا مىتوانيد بگوييد : حقيقتاً براى بشر چيزى كه پر بهاتر و مصلحت آميزتر از بزرگترين منافع و مصالحش باشد وجود ندارد ؟ و يا ( بدليل اين كه منطق را گم نكنيم ) - اين طور بگوييم كه مصلحتى وجود دارد كه افضل جملهء مصالح بشرى است ، ولى در تمام قاموسهاى مصالح و منافع كه نگاه كنيم هميشه از قلم مىافتد اين مصلحتى است كه مهمتر و قوىتر و بزرگتر از كليه مصالح ديگر است . اين مصلحتى است كه بخاطر آن بشر آماده است و مىتواند به تمام مصالح و منافع مشخص و تعيين شدهء قبلى پشت پا بزند و همهء قوانين آنها را نيز به دست نسيان بسپارد و عليه تمام آنها عمل كند ، يعنى عليه عقل ، عليه احترام و آرامش و خوشبختى رفتار كند خلاصه عليه تمام اين خواص و منافع خوب و قشنگ عمل كند - فقط بخاطر حفظ اين بزرگترين و مصلحت آميزترين مصلحتهايش ، بخاطر اين مصلحتى كه براى او پر بهاتر از هر چيز است .\r\nمىشنوم كه مىخواهيد حرفم را قطع كنيد و بگوييد : « با تمام اين احوال كه مىگويى آن مصلحت نيز مصلحتى است بين مصلحتها « اما كمى تحمل كنيد ، تا بيشتر توضيح بدهم . آن چه مىگويم مربوط بامرى واهى و خيالى نيست ، بلكه بدليلى كه اقامه مىكنم ربط دارد .\r\nاين مصلحتى كه اسم بردم تنها به همين دليل قابل توجه است كه از سياهه ها و طبقه بندىهاى معمولى كه براى مصلحتهاى ديگر مىكنند خارج است و تمام آنها را خراب مىكند . همهء آن قواعدى كه بشر دوستها جهت غنى كردن ، يا سعادتمند كردن ما خاكيان ، وضع يا تقرير كرده‌اند ، همه را زير پا مىگذارد و خراب مىكند ، همهء آنها را غير ممكن مىكند .\r\nقبل از اين كه نام اين مصلحت بخصوص را ببرم ، مىخواهم خودم را به خطر\r\n","description":"","footnote":"","page_name":" 92 ","page_number":96},
  {"content":"\r\nبياندازم ، و آشكارا و عريان بگويم كه جمله اين روشها و راهنمايىهاى قشنگ ، تمام اين تئوريها و قوانين - كه براى مردم تمايلات حقيقى و عادى ايشان را توضيح مىدهد ، و پس از توضيح براى اجراى آن تمايلات مردم را مجبور مىكند كه خوبتر شوند و نجيبانه زندگى كنند - بعقيدهء من تمام اين روشهاى پيش نهادى هيچ نيست جز منطق خشك و جامد بله منطق خشك و جامد .\r\nاين تئورى اصلاح بشريت ، و تصحيح زندگى او با روش نو ، و به وسيلهء راهنمايى و تهيه روشهايى كه مصالح واقعى او را در بر داشته باشد ، تقريبا چيزى شبيه به آن است كه . . . كه مثلًا باكل مدعى شده بود . او مىگفت : « كه انسان در اثر تمدن و فرهنگ بتدريج نرمتر و آرامتر مىشود و كم كم از وحشيگرى و خون آشاميدنش كاسته مىگردد تا به جايى مىرسد كه ديگر به درد جنگ و ستيز نمىخورد » .\r\nخيال مىكنم اين آقا فقط به وسيلهء استدلال منطقى خشك و جامد به اين نتيجه رسيده باشد ، ولى چه مىشود كرد كه بشر تمايل عاشقانه‌اى براى سيستم ساختن و روش درست كردن دارد و براى نتايج و مقدمات تجريدى كه به صرف تعقل صورت گرفته است ، ارزش فوق العاده‌اى قائل مىشود ، و هميشه آماده است كه تعمدا واقعيتها را نديده بگيرد . فقط براى اين كه بمقوله ها و مقدمات و نتايج منطقيش لطمه نخورد حاضر است كه چشمش نبيند و يا گوشش نشنود ، تا سيستمهايى كه ساخته است همانطور كه هستند باقى بمانند اما اين طورى كه نمىشود ، آقايان من چشمتان را باز كنيد ، اطرافتان را نگاه كنيد خون چون رود خانه جارى است ، آن هم چطور ، تمامش بر طبق قوانين و دستورات مسيح ، مثل اين كه شامپانى مىريزند خون مىريزند .\r\nهمين قرن نوزدهم را از خاطر بگذرانيد ، به همين قرنى كه آقاى . . . نيز در آن قرن زندگى مىكرده‌اند توجه كنيد : ناپلئون داريم ، هم بناپارت و هم سومى ، بعد مىآييم بر سر آمريكاى شمالى ، جنگهاى ممتد و تقريبا دائمى ، جدالهاى مسخرهء داخلى در اروپاى شمالى و غيره ، حالا خواهش مىكنم بفرماييد كه چگونه و در كجا فرهنگ\r\n","description":"","footnote":"","page_name":" 93 ","page_number":97},
  {"content":"\r\nو تمدن ما را ترمز كرده است ؟ فرهنگ قوهء دراكهء مردم را زيادتر كرده و تميز چند جهتى را در ايشان افزايش بخشيده است و . . . و تقريبا كار فرهنگ همين است و مىگويم كه درست در اثر ترقى و تكامل همين قوى دراكه است كه بالاخره بشر توانسته است در خون ريزى نيز نوعى لذت پيدا كند و به اين كار ادامه بدهد . هنوز هم همينطور رفتار مىكند . آيا هيچ توجه كرده‌ايد ، كه دقيقترين مردمان خونريز و خون آشام و جانى تقريبا همه بدون استثناء از جملهء متمدنترين مردم بوده‌اند ؟ مردمى بوده‌اند كه حتى آتيلا و رازين و استنكاج ( رهبر طغيان قزاقها در سال 1671 - 1667 كه در آن 71 نفر اعدام شدند ) را با ايشان اصلا نمىتوان مقايسه كرد ، و اگر ايشان ، اين مردم مانند آتيلا ورازين معروف نشده‌اند فقط از اين جهت است ، كه زياد هستند ، همه جا پيدا مىشوند ، خيلى معمولى هستند ، كسى به آنها توجه نمىكند ، همه از ديدن ايشان خسته شده‌ايم ، و حوصله نداريم كه در جستجويشان باشيم و نشانشان كنيم .\r\nبهر تقدير بشر در سايهء تمدن نه تنها تشنه بخونتر از سابق شده است ، بلكه به صورت زشتتر و پستترى خون آشام شده است ، خيلى پستتر و نفرت انگيزتر از آن چه در سابق بود ، زيرا سابقا در خونريزيهايى كه مىكرد عدالت و حقانيت مىديد و با وجدانى آسوده هم نوعش را مىكشت ، كسى را مىكشت كه بعقيدهء وى بايستى او را بكشد ، ولى حالا با اين كه مدتهاست مىدانيم كه اين كار كارى است بسيار پست و پليد و زشت ، با وجود اين خيلى بيشتر از سابق خون خلق را مىريزيم . خوب ، كدام خونريزى بدتر است ؟ خودتان قضاوت كنيد معروف است كه كلئوپاتر ( ببخشيد از اين مثالهايى كه مربوط به عهد عتيق است ) - دوست مىداشت كه سنجاقهاى طلايى را به سينه كنيزان و نديمه هايش فرو كند ، و از صداى ضجه و شيون ايشان لذت ببرد .\r\nخواهيد گفت كه : اين كار از نظر نسبى زمانى كه بگوييم ، مربوط به عهد بربريت مىشود بحالا چه ؟ مىگويم : امروز هم در عهد بربريت زندگى مىكنيم - با در نظر گرفتن خصوصيت\r\n","description":"","footnote":"","page_name":" 94 ","page_number":98},
  {"content":"\r\nزمانى حالا هم با سنجاق بسينهء ديگران فرو مىكنيم .\r\nو با اين كه بشر امروز نسبت به عهد بربريت در پاره‌اى جهات علمى و مسائل مادى پيش رفت كرده است ، و مىتواند دقيقتر و روشنتر از قديم به دنيا نگاه كند و تحقيق كند ولى هنوز عادت نكرده است رفتارش را با عقل و خرد و عملش هم آهنگ سازد ، و آن گونه عمل كند كه علم به او آموخته است .\r\nآقايان من مىبينم كه هنوز هم كاملا مطمئنيد ، و قطع داريد كه بالاخره بشر روزى عاداتى را كه گفتيم فرا خواهد گرفت . مىگوييد وقتى كه آخرين باقيمانده هاى عادات احمقانهء گذشته از يادش رفت ، آن وقت عاقلانه رفتار خواهد كرد ، آن وقت عقل سالم با كمك علم و دانش ، طبيعت بشرى را كاملا تربيت مىكند و او را بمرد خردمندى تبديل مىنمايد ، و در آن صورت به تنها راه عقلايى موجود رهبريش مىكند ، و در آن روز ديگر به اختيار و آزادانه به راه غلط و خطا نخواهد رفت ، و به اين فساد عالمگير خاتمه خواهد بخشيد .\r\nچنين بگوييم كه خواسته ها و تمايلات طبيعيش را ، ديگر بىاراده و بىاختيار فراموش نخواهد كرد ، و از آنها پرهيز نخواهد نمود .\r\nبله حتى شما به اين عقيدهء خودتان چيزى ديگر مىافزاييد و مىگوييد : در آن تاريخ نفس علم ، آموزگار بشر مىشود .\r\n- ( با اين كه به نظر من اين علم هم كه مىگوييد ، فقط چيز لوكس و تفننى است ) باز مىگوييد كه آن بشر ديگر خود خواهى و خواهش بىجا ندارد ، هيچ وقت هم نداشته است مىگوييد كه بشر از نظر علمى چيزى نيست جز يك پنجه و دستهء پيانو يا يك ارگ دوار دستى ، و مىگوييد كه غير از مادر عالم وجود قوانين طبيعى نيز هستند مثلًا بشر آن چه را كه مىخواهد بكند نه بدليل تمايلات شخصى و اراديش مىكند بلكه كاملا خود به خود صورت مىپذيرد ، طبق قوانين طبيعى . در نتيجه و به حساب شما فقط كافى است كه ما اين قوانين را كشف كنيم . وقتى كشف كرديم ديگر بشر نسبت به اعمالى كه مىكند مطلقاً مسئول نيست . و خواهد توانست كه يك زندگانى بىنهايت\r\n","description":"","footnote":"","page_name":" 95 ","page_number":99},
  {"content":"\r\n[ لذت بخش و منطقى به دست بياورد 
  ] و رفتار مردم را طبق اين قوانين به صورت رياضى در مىآوريم و مانند جدول لگاريتم مثلًا آنها را تا 108000 حساب مىكنيم و اين صورتها و حسابها را در تقويم يا در كتابچه‌اى يادداشت مىكنيم ، و يا كمى بهتر و مفصلتر آن را در چند جلد كتاب خوب نقل مىكنيم و منتشر مىكنيم .\r\nاين مجلدات چيزى مىشود مثلًا شبيه بدائره المعارف امروزى كه در آن همهء اعمال و افعال صحيح مردم را دقيقا حساب كرده ، جمع و تفريق كرده و نوشته‌ايم ، در آن روزگار ، ديگر در هيچ نقطهء از عالم رفتار و اعمال غير منتظره و ماجراى مختلفه و ناباب اتفاق نخواهد افتاد .\r\nآن گاه - ( آقايان من ، اينها همه عقيدهء شماست ) - نسبتها و روابط جديد اقتصادى پيدا مىشود ، قوانين و روابطى كه آنها نيز دقيقا حساب شده ، و مانند روابط اجتماعى به صورت رياضى سنجيده شده است . با يك چشم بر هم زدن تمام سؤالات و اشكالات مردم حل مىشود و از بين مىرود . - فقط براى اين كه ما قبلًا كليهء جوابهاى لازم علمى را در قوانين و روابط پيش بينى كرده‌ايم و حاضر داريم سپس براى مردم قصرى از بلور آماده مىشود و سپس . . . خلاصه كلام ، سپس مرغ افسانه‌اى هماى سعادت بپرواز در مىآيد و به بام اين كاخ بلورى مىنشيند و . . . خوب طبيعى است كه اجراى اين خيالات را نمىتوان ضمانت كرد - ( حالا ديگر خودم صحبت مىكنم ) - در آن صورت زندگانى ما بسيار خسته كننده مىشود - زيرا اگر چنان شد ، اگر همه چيزها دقيقا حساب شد سپس چه بايد بكنيم ؟ - چون به همان نسبتى كه زندگى بسيار عاقلانه‌اى فراهم مىشود ، ولى در اثر همين خسته كننده بودن و يكنواخت بودن آن ، چه فكرهايى كه براى مردم پيش نمىآيد ، آن سنجاقهاى طلايى كه قبلًا گفتم نيز بدليل همين خسته كننده بودن ، و يكنواخت بودن زندگى در سينهء كنيزكان كلئوپاتر فرومىرفت و الا علت ديگرى نداشت ، خوب ، بهتر است كه از آن جا صحبت نكنيم ، و از همه پليدتر و نفرت انگيزتر اين است كه پس از فرو كردن سنجاقها\r\n","description":"","footnote":"","page_name":" 96 ","page_number":100},
  {"content":"\r\nدر سينهء ديگران خوشحال و شاد هم مىشويم و كيف مىكنيم . با همهء اين احوال بشر احمق است ، بىنهايت احمق است و يا اگر احمق هم نباشد خيلى حق ناشناس و بىسپاس است ، به طورى كه اگر بخواهيم از او حق ناشناسترى را بجوييم بايستى با چراغ بگرديم و نيابيم .\r\nمثلًا در آن روز طلايى كه شما مىگوييد ، اگر يك نفر جنتلمن پيدا شد و بىمقدمه ، و در ميان اين همه سعادت ، و زندگى بسيار عاقلانهء عمومى ، جلوى ما سبز شد ، و دستهايش را بكمرش زد ، و قيافهء مسخره كننده‌اى به خودش گرفت و به ما گفت كه : « حاضرين محترم ، خوب ، حالا كه چى ، آيا هنوز وقت آن نرسيده است كه اين عقل و منطق را با نوك پا دور بريزيم و همهء اين لگاريتم نويسيها و حسابهاى منفور و منحوس را بجهنم بفرستيم ؟ تا بتوانيم مانند سابق باز بتمايلات مجنونانهء خود بپردازيم و همانطور كه زندگى مىكرديم بكنيم ؟ » اگر چنين آقايى پيدا شد من به هيچ وجه تعجب نمىكنم ، زيرا بشر بىسپاس است و قدر دنياى طلايى كه شما براى او تهيه ديده‌ايد نمىداند .\r\nتازه ، كار اين آقاى جنتلمن اين قدر زشت نيست ، فقط كمى نيش دار ، زننده و ناخوشايند است . زشتتر از آن اين است كه آن آقاى جنتلمن - ( شايد ) - نه خير چه مىگويم ، حتما و قطعا موافقينى پيدا خواهد كرد - خوب بشر را چنين آفريده‌اند . از دلايل و انگيزه هاى بسيار پوچ و بىمعنى كه اصلا به گفتنش نمىارزد براى خودش بهانه مىجويد و به آنها عمل مىكند : چون بشر هر كه باشد ، هميشه و در همه حال دوست دارد چنان كند كه مىخواهد و به هيچ وجه خود را ملزم نمىداند ، آن چنان كند كه عقل سالم و مصلحت او ايجاب مىكند و به او امر مىدهد - و اين كه قادر نيستيم حتى عليه مصالح شخصى خودمان هم اقدام بامرى كنيم ، و اين كه گاهى مىشود كه حتما بايستى كه اين چنين بخواهيم و بكنيم - اين مطلب جزء عقايد من و يكى از انديشه هاى من است . ارادهء شخصى و آزاد بشر ، تمايلات انفرادى و به نظر من حتى احمقانه ترين آنها ، خيالات و فانتزىهايى كه خودش ساخته و پرداخته ، و گاهى\r\n","description":"","footnote":"","page_name":" 97 ","page_number":101},
  {"content":"\r\nتا سر حد جنون ممكن است پيش رفته باشد ، همينها ، درست همين چيزهاست ، كه در هيچ قاموس ، و سپاهه و صورتى از مصالح و منافع نوشته نشده است ، و همينهاست كه من آنها را مصلحت آميز مصالح نام گذاشتم ، محال است كه بتوان اينها را طبقه بندى كرد - وجود همين عوامل است كه تمام تئورىها ، روشها و سيستمهاى عاقلانه اشتباه در مىآيد و به كلى از بين مىرود .\r\nاين آقايان دانشمندان و علماى علم الاجتماع از كجا مىدانند كه بشر به اراده‌اى نجيبانه و موقر و طبيعى و عادى بايد احتياج داشته باشد و احتياج دارد ؟ چه شد به اين فكر و انديشه پرداختند ، كه بدون كوچكترين شك و ترديد اظهار دارند و بپذيرند ، كه حتما بشر اراده‌اى عاقلانه و مصلحت آميز لازم دارد ؟ انسان فقط و فقط تسليم تمايلات مستقل خودش است ، و هم آن را لازم دارد و بس - اين استقلال هر چه گران تمام شود ، و بهر كجا او را بكشاند و با خود ببرد فرق نخواهد كرد - هم آن را مىخواهد . و اما اين اراده - فقط شيطان مىداند كه . . . باز مىشنوم كه قهقهه را سر داده‌ايد و حرفم را قطع مىكنيد كه : ها ها ها اراده اراده كه اصلا و حقيقتاً وجود خارجى ندارد ، علم امروز بشر را كاملا تشريح كرده است ، و همه مىدانيم كه اين ارادهء به اصطلاح آزاد ، چيز ديگرى نيست ، جز . . » .\r\nآقايان من ، اندكى صبر كنيد خودم نيز مىخواستم همين مطلب را شروع كنم اقرار مىكنم ، كه وقتى اين ايراد شما بخاطرم رسيد تقريبا ترسيدم . درست به جايى رسيده بودم ، كه مىخواستم بگويم كه اين اراده را شيطان فقط مىداند ، كه ممكن است بچيزهايى مربوط باشد ، و ما بايستى نمىدانم بدليل داشتن و يا نداشتن آن از خدا تشكر كنيم و . . . يك مرتبه به ياد علم ، همان علمى كه مىفرماييد ، افتادم و . . . شما حرفم را قطع كرديد .\r\nخوب ما فرض مىكنيم كه يك روز واقعا فرمول تمام آرزوها و اميال خودمان را پيدا كنيم ، منظور اين است كه بفهميم كه اين اميال و طلبها از چه چيزهايى\r\n","description":"","footnote":"","page_name":" 98 ","page_number":102},
  {"content":"\r\nتبعيت مىكنند ، و بچه چيزهايى بستگى دارند ، و در واقع بر طبق چه قوانينى و نظاماتى ايجاد مىشوند ، و چگونه تعميم پيدا مىكنند ، در صورتهاى مختلف و متضاد بچه و كدام جهت متوجه مىگردند و غيره ، خلاصه ، بتوانيم فرمول صحيح منطبق بر رياضى را پيدا كنيم - در آن صورت بشر فورا و در هر جا كه ميسرش مىگرديد دست از خواسته هايش بر مىداشت ، و به هيچ وجه ميل نداشت كه اراده داشته باشد . چه لذتى دارد كه آدمى هر چه مىخواهد از روى تقويم و حساب بخواهد ؟ تازه به اين جا ختم نمىشد ، در آن صورت انسانها به شكل پيانو يا ارگ دستى در مىآمدند و يا چيزى شبيه به اين آلات و ادوات موسيقى ، زيرا انسان بدون تمايلات ، آرزوها و طلبهايش ، بدون اراده اش ، چه مىتواند باشد جز يك كودك تار يا پنجهء پيانو ؟ عقيدهء مشاء چيست ؟ باز هم بايد در بديهيات تحقيق كنيم - آيا فرضى كه كرديم ممكن است تحقق يابد يا نه ؟ بالاخره تصميمتان را بگيريد و بگوييد كه : « هوم م . . . ارادهء ما در اثر برداشت و جهان بينىهاى مغلوط و اشتباه ، فعلا طورى شده است كه ، مصالح ما را منحرف و غلط مىجويد و مىطلبد .\r\nبه همين دليل غالباً ، ما در طلب بىمعنى كامل هستيم ، در طلب بىمعنيها هستيم ، زيرا بر اثر نادانى و احمقى ، در اين بىمعنىها ، راحتترين و آسوده ترين راه را جهت رسيدن به چيزى كه ظاهرا صلاح است ، مىبينيم و همان را انتخاب مىكنيم . ولى وقتى كه همه چيز توضيح و تشريح شد ، و سفيد و سياه را مشخص كرديم ( و البته اين كار به هيچ وجه غير ممكن نيست ، و اين ادعا كه قبلًا فرض كنيم و پيش بينى كنيم ، كه بشر هيچ وقت پى به قوانين مخصوص طبيعت نخواهد برد ، كاملا بىمعنى و پوچ است ) .\r\nدر آن صورت امرى بديهى است ، كه ديگر آرزوها و تمايلاتى وجود نخواهد داشت ، چون خواسته هاى ما وقتى يك بار با عقل همراه شد ، آن گاه ما نيز هر چه را\r\n","description":"","footnote":"","page_name":" 99 ","page_number":103},
  {"content":"\r\nكه بخواهيم عقلايى مىخواهيم ، چون امروز ما فقط با عقل فكر مىكنيم ، ولى ما عقلمان را نمىخواهيم ، و در نتيجه ممكن است كه هر چيز ، و لو مضر و غير صالح باشد بتوانيم ، آرزو كنيم و بخواهيم . . . اما در آن روز چون كليهء آرزوها و افكارمان را دقيقاً قبلًا حساب خواهيم كرد و يك بار براى هميشه قوانين اين ارادهء آزاد را كه مىگويند كشف خواهد شد ، و بالنتيجه محصول كار ما همان تقويم و صورت سياهه مىشود . به طورى مىشود كه باز ما عملا از روى اين تقويم و صورت سياهه ، اراده خواهيم كرد ، و اگر چيزى بخواهيم بر طبق آن صورت خواهيم خواست ، زيرا وقتى براى من حساب كردند ، و ثابت كردند ، كه اگر مثلًا روزى به يك نفر در خيابان دهن كجى كردم ، فقط به اين دليل اين كار را كرده‌ام ، كه مجبور رودم و بايستى در آن لحظه آن كار را مىكردم ، يعنى در آن دقيقه حتما مىبايستى تغيير قيافه مىدادم و دهن كجى كردن خود را مىنماياندم .\r\nحالا مىخواهم بدانم كه در آن صورت ، ديگر چه آزادى براى من باقى مىماند ؟ بخصوص در صورتى كه شخص فهميده و تحصيل كرده‌اى نيز باشم و تحصيلات علمى خودم را هم مثلًا در يكى از دانشكده ها به پايان رسانيده باشم .\r\nپس مىتوانم سى سال زندگانى خودم را قبلًا پيش بينى و حساب كنم . يك كلام ، اگر به آن جا رسيديم ، به جاى ثابت و لا يتغير رسيديم ، ديگر به همان نهج ادامه مىيابد و ما مجبور هستيم ، هر چه كه هست همانطور بپذيريم ، بله ، در آن صورت پى در پى بايد به خود تلقين كنيم كه طبيعت در صورتى هم كه ما ناراضى باشيم و بعلتى مويه و فرياد و فغان كنيم ، و از خود عدم رضايت و تسليم نشان بدهيم و پكر باشيم ، از ما نمىپرسد چه مىخواهى و ارادى تو چيست . بايد هر چيزى را چنانچه هست بپذيريم و قبول كنيم ، نه آن چنان كه ميل داريم باشد ، اگر واقعا بر طبق اين تقويم حساب شده عمل كنيم ، و . . . و مثلًا قرع و انبيق شيميايى خواهد شد كه مىدانيم از آن چه بيرون مىآيد ، و خوب ، در آن صورت نيز كارى نمىتوان كرد ، بايد محصول اين قرع و انبيق را نيز همچنان كه هست بپذيريم ، و الا طبيعت خودش بدون در\r\n","description":"","footnote":"","page_name":" 100 ","page_number":104},
  {"content":"\r\nنظر گرفتن تمايل شما هر چه بخواهد و بپذيرد اجرا مىكند ، و از شما نمىپرسد كه چه بايدش كرد . . » .\r\nآفرين احسنت ، اتفاقا عقيدهء من نيز مو بمو هم اين است . آقايان من ، البته مرا مىبخشيد كه مدتى است از فلسفه كنار كشيده‌ام ، زيرا در اثر اين كار چهل سال تاريكى داشتم پس حالا مىتوانيد لطفا به من اجازه بدهيد كمى تصور و خيال كنم . توجه كنيد : آقايان من ، عقل و خرد چيز خوبى است ، هيچ كس بر اين مطلب اعتراضى ندارد ، ولى عقل و خرد هميشه عقل و خرد است و عقل و خرد خواهد بود ، و تنها غذاى روان و فكر آدمى است ، در صورتى كه اميال و خواهشها ، بر عكس اين عقل و خرد ، نمايشى از مجموع زندگانى بشرى است . مىخواهم بگويم ، كليهء زندگانى بشرى و هر چه در زير و بم اين زندگانى وجود دارد است ، و اگر اين زندگانى در تظاهرات آشكارش ، به صورت مبتذل ، ژنده ، پوسيده و پليدى نيز جلوه كند ، باز هم زندگى است ، و بعقل و درايت ربطى ندارد ، زندگى است و نه يك فرمول رياضى ، جذر و كعب و معادله « ( 1 ) \r\n","description":"","footnote":" ( 1 ) يادداشتهاى زير زمينى داستايوسكى ، ترجمه آقى رحمة اللهى ، ص 42 تا 60 . . ","page_name":" 101 ","page_number":105},
  {"content":"\r\n\r\n« فرستادن فرعون به مدائن در طلب ساحران »\r\n\r\n( ( 1157 ) ) چون كه موسى باز گشت و او بماند\r\nاهل رأى و مشورت را پيش خواند\r\nمجتمع گشتند و بفشردند پاى\r\nهر كسى كردند عرض فكر و راى\r\nعاقبت هامان بىسامان دون\r\nرأى پيش آورد و كردش رهنمون\r\nكاى شه صاحب ظفر چون غم فزود\r\nساحران را جمع بايد كرد زود\r\nدر ممالك ساحران داريم ما\r\nهر يكى در سحر فرد و پيشوا\r\n( ( 1158 ) ) مصلحت آنست كز اطراف مصر\r\nجمع آرَدْشان شه و صرّاف مصر\r\n( ( 1159 ) ) او بسى مردم فرستاد آن زمان\r\nهر نواحى بهر جمع جادوان\r\n( ( 1160 ) ) هر طرف كه ساحرى بُد نامدار\r\nكرد پرّان سوى او ده پيك كار\r\n( ( 1161 ) ) دو جوان بودند ساحر مشتهر\r\nسحر ايشان در دل مه مستمر\r\n( ( 1162 ) ) شير دوشيده ز مه فاش آشكار\r\nدر سفرها رفته بر خمّى سوار\r\n( ( 1163 ) ) شكل كرباسى نموده ماهتاب\r\nآن بپيموده فروشيده شتاب\r\n( ( 1164 ) ) سيم برده مشترى آگه شده\r\nدست از حسرت به رخها بر زده\r\n( ( 1166 ) ) چون بديشان آمد آن پيغام شاه\r\nكز شما شاه است اكنون چاره خواه\r\n( ( 1167 ) ) از پى آن كه دو درويش آمدند\r\nبر شه و بر قصر او موكب زدند\r\n( ( 1168 ) ) نيست با ايشان به غير يك عصا\r\nكه همىگردد به امرش اژدها\r\n( ( 1169 ) ) شاه و لشكر جمله بىچاره شدند\r\nزين دو كس جمله به افغان آمدند\r\nجويان جويان بنده را پيش شما\r\nشاه از آن ارسال فرموده است تا\r\nچاره‌اى سازيد اندر دفعشان\r\nگنجها بخشد عوض شه بىكران\r\n( ( 1170 ) ) چاره‌اى مىبايد اندر ساحرى\r\nتا بود كه زين دو ساحر جان برى\r\n( ( 1171 ) ) آن دو ساحر را چو اين پيغام داد\r\nترس و مهرى در دل هر دو فتاد\r\n( ( 1172 ) ) عرق جنسيت چو جنبيدن گرفت\r\nسر به زانو بر نهادند از شگفت\r\n( ( 1173 ) ) چون دبيرستان صوفى زانو است\r\nحل مشكل را دو زانو جادو است\r\n\r\n","description":"","footnote":"","page_name":" 102 ","page_number":106},
  {"content":"\r\n\r\n\r\nآيه\r\n« قالُوا أَرْجِه وَأَخاه وَأَرْسِلْ فِي اَلْمَدائِنِ حاشِرِينَ . يَأْتُوكَ بِكُلِّ ساحِرٍ عَلِيمٍ 7 : 111 - 112 . » ( 1 )  [ چشمگيران قوم فرعون 
  ] ( به فرعون گفتند : حكم در بارهء موسى و برادرش را بتأخير بينداز ، گروهى را به شهرها بفرست تا ساحرها را جمع آورى نموده تمام ساحرهاى دانا را بنزد تو بياورند .\r\nتفسير ابيات\r\nحضرت موسى عليه السلام از نزد فرعون باز مىگردد و فرعون اشخاص صاحب نظر را كه شايستهء مشورت بودند ، دور خود جمع كرد . آنان در اظهار نظر و مشورت انديشه هاى خود را با پا فشارى عرضه كردند .\r\nدر پايان كار هامان تبه كار نظرى داد و فرعون به سوى منظور هامان رهنمون گشت . او چنين گفت : اى پادشاه پيروزمند اكنون كه اهميت كار موسى ترا اندوهگين ساخته است ، بايد ساحران را جمع آورى كرد .\r\nما در شهرها و كشورها ساحران ماهرى داريم كه هر يك در كار خود بىنظير و پيش تاز است ، مصلحت چنين است كه آنها را با صلاحديد صاحب نظران مصر از اطراف بخوانيم [ تا كار آن دو نفر را يك سره كنند 
  ] فرعون از نظرهامان پيروى كرده مردم زيادى به نواحى مختلف فرستاد تا جادوگران را بمصر بياورند . در هر طرف كه ساحرى نام آور وجود داشت پيك ماهرى را بسويش فرستاد .\r\nدر آن زمان دو جوان جادوگر بودند كه در كار سحر شهرت بسزايى داشتند ، سحرشان در دلهاى مردم جريان داشت . استادى آن دو جوان بمرتبه‌اى بود كه آشكارا مىتوانستند از ماه شير بدوشند ، در مسافرتها به جاى استفاده از وسايل سفر به خمها سوار مىشدند .\r\nماهتاب را به شكل كرباس در آورده و ذرع كرده و به مشترى فروخته و در مقابل نقره گرفته بودند ، بىچاره مشترى هم وقتى آگاه مىشود كه تحت تأثير جادو\r\n","description":"","footnote":" ( 1 ) سوره الاعراف ، آيهء 111 . . ","page_name":" 103 ","page_number":107},
  {"content":"\r\nقرار گرفته و كرباس واقعى وجود نداشته است ، از پشيمانى سيلىها به خود زده بود . صدها هزار از اين جادوگرىها را مبتكرانه صورت داده بودند . پيام فرعون به آن دو نفر مىرسد و به آنها گفته مىشود كه : فرعون شما را خواسته و چاره دو نفر را كه به شكل درويش ( موسى و هارون ) آمده و بفرعون و قصر سلطنت او عظمت نشان داده‌اند ، از شما مىخواهد . با آن دو درويش جز يك عصا كه با دستور يكى از آن دو ، اژدها مىشود چيز ديگرى وجود ندارد .\r\nفرعون و لشكريانش در مقابل اين دو درويش بىچاره شده و به افغان آمده‌اند . فرعون ما را براى چاره جويى به سوى شما فرستاده است كه غائله آن دو درويش را بر طرف ساخته ، گنجهاى پر قيمت و بىكران را به عنوان پاداش تصاحب كنيد . براى اين كه بتوانيد از عهدهء كار آن دو ساحر بر آييد ، بايد چاره‌اى بينديشيد ، وقتى كه فرستاده شدگان پيغام فرعون را به آن دو جوان رسانيدند ، ترس و محبتى در دل آن دو جوان افتاد ( ترس از فرعون و محبت به موسى ، يا ترس آميخته به محبت در باره موسى ) رگ همكارى با موسى در آن دو جوان بجنبش در آمده و از شگفتى سر به زانو نهادند .\r\nآرى جايگاه دانش مرد خدا زانوى او است سر به زانو نهادن و به تفكر فرو رفتن براى حل مشكل مانند جادوى مشكل گشا است .\r\n","description":"","footnote":"","page_name":" 104 ","page_number":108},
  {"content":"\r\n\r\n\r\n« خواندن آن دو ساحر پدر را از گور و پرسيدن از روان پدر حقيقت موسى عليه السلام را\r\n\r\n( ( 1174 ) ) بعد از آن گفتند اى مادر بيا\r\nگور بابا كو تو ما را ره نما\r\n( ( 1175 ) ) بردشان بر گور او بنمود راه\r\nپس سه روزه داشتند از بهر شاه\r\n( ( 1176 ) ) آن گهان گفتند اى بابا به ما\r\nشاه پيغامى فرستاد از وجا\r\n( ( 1177 ) ) كه دو مرد او را به تنگ آورده اند\r\nآبرويش پيش لشكر برده اند\r\n( ( 1178 ) ) نيست با ايشان سلاح و لشكرى\r\nجز عصا و در عصا شور و شرى\r\n( ( 1179 ) ) تو جهان راستان در رفته اى\r\nگر چه در صورت به خاكى خفته اى\r\n( ( 1180 ) ) آن اگر سحر است ما را ده خبر\r\nور خدايى باشد اى جان پدر\r\n( ( 1181 ) ) هم خبر ده تا كه ما سجده كنيم\r\nخويش را بر كيميايى بر زنيم\r\n( ( 1182 ) ) نااميدانيم اميدى رسد\r\nدر شب ديجور خورشيدى رسد\r\nاز ضلال آييم در راه رَشد\r\nراندگانيم و كرم ما را كشد\r\n\r\nتفسير ابيات\r\nآن دو جوان بنزد مادرشان رفته از او خواهش كردند كه بيا قبر پدر ما را به ما نشان بده ، مادرشان قبر پدر را به آنها نشان داد ، آن دو جوان در سر قبر پدر براى تشخيص وضع خويش در بارهء امر فرعون روزه گرفتند . سپس از پدر خواستند كه اى پدر ، فرعون به جهت گرفتارى كه پيش آمده به ما پيغامى فرستاده است كه دو مرد او را در تنگنا قرار داده و آبروى او را پيش لشكريانش ريخته‌اند .\r\nآن دو نفر نه سلاحى دارند و نه لشكرى ، چيزى كه دارند تنها يك عصا است و در آن عصا شورش و ناملايماتى براى فرعون پديد آمده است .\r\nپدر عزيز ، اگر چه در ظاهر زير خاكهاى تيره آرميده‌اى ، اما تو در جهان راستين دمساز راستان هستى .\r\n","description":"","footnote":"","page_name":" 105 ","page_number":109},
  {"content":"\r\nاگر موضوع عصاى آن دو نفر سحر است ، ما را هم آگاه كن و اگر يك امر خدايى است باز به ما اطلاع بده تا ما در مقابل صاحب آن عصا سر تسليم فرود بياوريم و سپس وجود خويش را به كيميا بزنيم .\r\nما در حال نوميدى بسر مىبريم ، باشد كه اميدى به ما برسد و در اين شب تاريك انديشه ها و توهمات ، خورشيدى فرا راه ما بتابد و ما بتوانيم از راه تاريك گمراهى به راه راست قدم بگذاريم و از حالت رانده شدن بكرم الهى رو ببريم .\r\n","description":"","footnote":"","page_name":" 106 ","page_number":110},
  {"content":"\r\n\r\n\r\n« جواب گفتن ساحر با فرزندان خود »\r\n\r\nگفتشان در خواب كاى اولاد من\r\nنيست ممكن ظاهر اين را دم زدن\r\n( ( 1183 ) ) بانگ زد كاى جان فرزندان من\r\nهست پيدا گفتن اين را مرتهن\r\n( ( 1184 ) ) فاش مطلق گفتنم دستور نيست\r\nگر چه راز از پيش چشمم دور نيست\r\n( ( 1185 ) ) ليك بنمايم نشانى با شما\r\nتا شود پيدا شما را اين خفا\r\nليك بنمايم شما را آيتى\r\nتا شويد آگه ز سر خفيتى\r\n( ( 1186 ) ) نور چشمانم چو آن جا گه رويد\r\nاز مقام خفتنش آگه شويد\r\n( ( 1187 ) ) آن زمان كه خفته باشد آن حكيم\r\nآن عصا گيريد و بگذاريد بيم\r\nپس يقين دانيد كايشان ساحرند\r\nاندر اين فن چون شما نى ، ماهرند\r\n( ( 1188 ) ) گر بدزديدش عصا او ساحر است\r\nچارهء ساحر شما را حاضر است\r\n( ( 1189 ) ) ور نَبِتوانيد هان آن ايزديست\r\nاو رسول ذو الجلال مهتديست\r\n( ( 1190 ) ) گر جهان فرعون گيرد شرق و غرب\r\nسر نگون آيد ز حق درگاه حرب\r\n( ( 1191 ) ) اين نشان راست دادم جان باب\r\nبر نويس الله اعلم بالصواب\r\n( ( 1192 ) ) جان بابا چون بخسبد ساحرى\r\nسحر و مكرش را نباشد رهبرى\r\n( ( 1193 ) ) چون كه چوپان خفت گرگ ايمن شود\r\nچون كه خفت آن جهد او ساكن شود\r\n( ( 1194 ) ) ليك حيوانى كه چوپانش خداست\r\nگرگ را آن جا اميد و ره كجاست\r\n( ( 1195 ) ) جادويى كه حق كند حق است و راست\r\nجادويى خواندن مر آن حق را خطاست\r\n( ( 1196 ) ) جان بابا اين نشان قاطع است\r\nگر بميرد نيز حقّش رافع است\r\n\r\nتفسير ابيات\r\nپدر آن دو جوان ساحر چنين پاسخ داد : اى فرزندان من ، كشف حقيقت در اين باره ممكن نيست . اگر چه اين راز در پيش من آشكار است ولى فاش كردنش بشما ممنوع است . اما يك نشانى بشما بدهم ، برويد به جايگاه خواب آن صاحب عصا ، هنگامى كه\r\n","description":"","footnote":"","page_name":" 107 ","page_number":111},
  {"content":"\r\nصاحب عصا به خواب رفته باشد ، عصا را از نزد او برداريد و نترسيد ، اگر توانستيد عصا را بدون بيم برداريد ، بدانيد كه آن دو نفر هم مانند شما ساحران ماهرى هستند . آن گاه مىتوانيد چارهء سحرشان را بنماييد و اگر نتوانستيد عصا را از نزد آنها برداريد بدانيد كه آن عصا و فعاليتش كار الهى است و فرستادهء خداوند و از طرف او رهبرى مىشود .\r\nاگر تمام شرق و غرب جهان پر از فرعون باشد ، در مقابل حق درموقع پيكار سر نگون خواهد گشت .\r\nاين است نشان راستين ، بنويسيد و برويد . خدا به حقيقت داناتر است .\r\nفرزندان من وقتى كه ساحرى بخواب برود ، سحر و مكر او خنثى مىشود ، زيرا وقتى كه چوپان به خواب برود ، توانايى نگهدارى گلهء خود را ندارد و نمىتواند از حمله گرگ جلوگيرى كند ، اما اگر چوپان يك جاندار خود خدا باشد ، از هجوم گرگ در امان خواهد بود .\r\nآن خلاف قوانين طبيعت را كه خدا صورت بدهد ، نام جادو بر آن نهادن خطا است .\r\nجان پدر ، اين كه گفتم نشان قطعى است ، اگر هم اژدها بميرد ، خدا او را از ميان برداشته است ، نه انسان .\r\n","description":"","footnote":"","page_name":" 108 ","page_number":112},
  {"content":"\r\n\r\nتشبيه كردن قرآن مجيد را به عصاى موسى و وفات مصطفى صلى الله عليه و آله را تشبيه نمودن به خواب موسى و قاصدان تغيير قرآن را به آن دو ساحر بچه كه قصد بردن عصا كردند چون موسى عليه السلام را خفته يافتند\r\n\r\n( ( 1197 ) ) مصطفى را وعده كرد الطاف حق\r\nگر بميرى تو نميرد اين سبق\r\n( ( 1198 ) ) من كتاب و معجزت را حافظم\r\nبيش و كم كن را ز قرآن رافضم\r\n( ( 1199 ) ) من تو را اندر دو عالم رافعم\r\nطاعنان را از حديثت دافعم\r\n( ( 1200 ) ) كس نتاند بيش و كم كردن در او\r\nتو به از من حافظى ديگر مجو\r\n( ( 1201 ) ) رونقت را روز روز افزون كنم\r\nنام تو بر زرّ و بر نقره زنم\r\n( ( 1202 ) ) منبر و محراب سازم بهر تو\r\nدر محبت قهر من شد قهر تو\r\n( ( 1203 ) ) نام تو از ترس پنهان مىكنند\r\nچون نماز آرند پنهان مىشوند\r\nخفته مىگويند نامت را كنون\r\nخفته هم بانگ نماز اى ذو فنون\r\n( ( 1204 ) ) از هراس و ترس كفار لعين\r\nدينْت پنهان مىشود زير زمين\r\n( ( 1205 ) ) من مناره پر كنم آفاق را\r\nكور گردانم دو چشم عاق را\r\n( ( 1206 ) ) چاكرانت شهرها گيرند و جاه\r\nدين تو گيرد ز ماهى تا به ماه\r\n( ( 1207 ) ) تا قيامت باقيش داريم ما\r\nتو مترس از نسخ دين اى مصطفى\r\n( ( 1208 ) ) اى رسول ما تو جادو نيستى\r\nصادقى هم حرفهء موسيستى\r\n( ( 1209 ) ) هست قرآن مر تو را همچون عصا\r\nكفرها را در كشد چون اژدها\r\n( ( 1210 ) ) تو اگر در زير خاكى خفته اى\r\nچون عصايش دان تو آن چه گفته اى\r\n( ( 1211 ) ) قاصدان را بر عصايت دست نى\r\nتو بخسب اى شه مبارك خفتنى\r\n( ( 1212 ) ) تن بخفته نور جان در آسمان\r\nبهر پيكار تو زه كرده كمان\r\n( ( 1213 ) ) فلسفى و آن چه پوزش مىكند\r\nقوس نورت تير دوزش مىكند\r\n\r\n","description":"","footnote":"","page_name":" 109 ","page_number":113},
  {"content":"\r\n\r\n\r\nآيه\r\n« إِنَّا نَحْنُ نَزَّلْنَا اَلذِّكْرَ وَإِنَّا لَه لَحافِظُونَ 15 : 9 » ( 1 )  ( ما ذكر ( قرآن يا دين ) را به تو نازل كرديم و ما آن را حفظ خواهيم كرد . )\r\nتفسير ابيات\r\nالطاف الهى خاتم الانبياء را وعده داده است كه اگر هم تو چشم از دنيا بر بندى اين قرآن هرگز از بين نخواهد رفت .\r\nمن خود كتاب و معجزات را حفظ نموده و از وارد كردن كم و زيادى به قرآن جلوگيرى خواهم كرد . مقام والاى تو را در هر دو عالم بلند و طعنهء نابخردان را به سنت تو بر طرف خواهم ساخت .\r\nاين منم كه از بيش و كم كردن قرآن جلوگيرى خواهم كرد ، حفظ كننده‌اى تواناتر از من وجود ندارد .\r\nرونق پيامبرى تو را روز بروز افزايش خواهم داد ، نام تو را سكه ها خواهم كرد منبرها و محرابها براى تو و اعتلاى دين تو خواهم ساخت ، از محبتى كه به تو دارم ، قهر تو را قهر خود قرار داده‌ام .\r\nاكنون مردم با ايمان از ترس كفار نام تو را پنهان و در حال اختفاى نماز مىگذارند و پنهانى اذان مىگويند ، تمام احكام و دستورات دين تو را زير زمينى انجام مىدهند اما ديرى نخواهد گذشت كه در تمام آفاق دنيا مناره ها براى بردن نام تو بلند خواهم كرد و ديده گان مردم مخالف را نابينا خواهم ساخت .\r\nپيروان تو كشور گشايىها خواهند كرد و به جاه و مقامها خواهند رسيد ، دين تو از ماهى تا به ماه را مسخر خواهد كرد .\r\nما دين تو را تا رستاخيز نگهدارى خواهيم كرد ، نسخ و نابودى به دين تو راهيابى ندارد .\r\n","description":"","footnote":" ( 1 ) سوره الحجر ، آيهء 9 . . ","page_name":" 110 ","page_number":114},
  {"content":"\r\nاى پيامبر ما تو جادوگر نيستى ، تو راستگويى و همكار موسى هستى . قرآنى كه به تو فرستاده‌ايم ، مانند عصاى موسى است كه مانند اژدها همهء كفرها را هلاك خواهد كرد .\r\nاگر هم رخت به زير خاك تيره بكشى و چشم از اين دنيا بر بندى ، قرآن تو مانند عصا است كه با خواب رفتن موسى خاصيت ما وراى طبيعى خود را از دست نخواهد داد چنان كه عصا با خواب رفتن موسى آگاهى خود را از دست نداد ، قرآن تو هم با از دنيا رفتن تو از كار معجزه‌اى خود دست بر نخواهد داشت .\r\nحال كه مردم تبه كار كه قصد مقابله يا از بين بردن قرآن را دارند ، از دست يازيدن به سوى قرآن تو عاجزند ، تو بخواب و خوش بخواب و مبارك بخواب . بدن تو خفته ولى نور جانت در عالم ملكوت مىتابد ، نابخردان در اين كرهء خاكى تير بر كمان نهاده‌اند و مىخواهند تير به عالم ملكوت بيندازند فلسفه بافان آن گاه كه بخواهند در بارهء قرآن به ياوه سرايى بپردازند ، كمان نور تو تير دوزشان خواهد كرد .\r\n","description":"","footnote":"","page_name":" 111 ","page_number":115},
  {"content":"\r\n\r\n« بقيه حكايت موسى عليه السلام »\r\n\r\n( ( 1214 ) ) آن چنان كرد و از آن افزون كه گفت\r\nاو بخفت و بخت و اقبالش نخفت\r\n( ( 1215 ) ) جان بابا چون كه ساحر خواب شد\r\nكار او بىرونق و بىآب شد\r\n( ( 1216 ) ) هر دو از گورش روان گشتند تفت\r\nتا به مصر از بهر آن پيكار زفت\r\n( ( 1217 ) ) چون به مصر از بهر آن كار آمدند\r\nطالب موسى و خانهء او شدند\r\n( ( 1218 ) ) اتفاق افتاد كان روز ورود\r\nموسى اندر زير نخلى خفته بود\r\n( ( 1219 ) ) پس نشان دادندشان مردم عيان\r\nكش به نخلستان بجوييد اين زمان\r\n( ( 1220 ) ) آمدند آن هر دو تا خرما به نان\r\nخفته بود او ليك بيدار جهان\r\n( ( 1221 ) ) بهر نازش بسته بود او چشم سر\r\nعرش و فرشش جمله در پيش نظر\r\n( ( 1222 ) ) اى بسا بيدار دارد چشم دل\r\nخود چه بيند چشم اهل آب و گل\r\n( ( 1223 ) ) و آن كه دل بيدار دارد چشم سر\r\nگر بخسبد بر گشايد صد بصر\r\n( ( 1224 ) ) گر تو اهل دل نِه‌اى بيدار باش\r\nطالب دل باش و در پيكار باش\r\n( ( 1225 ) ) ور دلت بيدار شد مىخسب خوش\r\nنيست غايب ناظرت از هفت و شش\r\n( ( 1226 ) ) گفت پيغمبر كه خسبد چشم من\r\nليك كى خسبد دلم اندر وسن\r\n( ( 1227 ) ) شاه بيدار است حارس خفته گير\r\nجان فداى خفتگان دل بصير\r\n( ( 1228 ) ) وصف بيدارىّ دل اى معنوى\r\nدر نگنجد در هزاران مثنوى\r\n( ( 1229 ) ) چون بديدندش كه خفته است او دراز\r\nبهر دزدىّ عصا كردند ساز\r\n( ( 1230 ) ) ساحران قصد عصا كردند زود\r\nكز پسش بايد شدن وانگه ربود\r\n( ( 1231 ) ) اندكى چون بيشتر كردند ساز\r\nاندر آمد آن عصا در اهتزاز\r\n( ( 1232 ) ) آن چنان بر خود بلرزيد آن عصا\r\nكان دو بر جا خشك گشتند از وجا\r\n( ( 1233 ) ) بعد از آن شد اژدها و حمله كرد\r\nهر دوان بگريختند و روى زرد\r\n( ( 1234 ) ) رو در افتادن گرفتند از نهيب\r\nغلط غلطان منهزم اندر نشيب\r\n( ( 1235 ) ) پس يقينشان شد كه هست از آسمان\r\nز ان كه مىديدند حدّ ساحران\r\n\r\n","description":"","footnote":"","page_name":" 112 ","page_number":116},
  {"content":"\r\n\r\n\r\n\r\nپس از اين رو علم سحر آموختن\r\nنيست ممنوع و حرام و ممتهن\r\nبهر تمييز حق از باطل نكوست\r\nسحر كردن شد حرام اى مرد دوست\r\n( ( 1236 ) ) بعد از آن اطلاق و تبشان شد پديد\r\nكارشان تا نزع و جان كندن رسيد\r\n( ( 1237 ) ) پس فرستادند مردى در زمان\r\nسوى موسى از براى عذر آن\r\n( ( 1238 ) ) كامتحان كرديم ما را كى رسد ؟\r\nامتحان تو اگر نبود حسد\r\n( ( 1239 ) ) مجرم شاهيم ما را عذر خواه\r\nاى تو خاص الخاص درگاه إله\r\n( ( 1240 ) ) عفو كرد و در زمان نيكو شدند\r\nپيش موسى ساجد و دو تو شدند\r\nدر گذر از ما كه ما كرديم بد\r\nاى تو را الطاف و فضل بىعدد\r\n( ( 1241 ) ) گفت موسى عفو كردم اى كرام\r\nگشت بر دوزخ تن و جانتان حرام\r\n( ( 1242 ) ) من شما را خود نديدم اى دو يار\r\nاعجمى سازيد خود را ز اعتذار\r\n( ( 1243 ) ) همچنان بيگانه شكل و آشنا\r\nدر نبرد آييد پيش پادشا\r\nآن چه باشد مر شما را از فنون\r\nجمع آريد از برون و از درون\r\n( ( 1244 ) ) پس زمين را بوسه دادند و شدند\r\nانتظار وقت فرصت مىبدند\r\n\r\nروايت\r\n« تنام عيناى و لا ينام قلبى » ( 1 ) \r\nتفسير ابيات\r\nخداوند آن چنان كه به پيامبر اكرم وعده داده بود انجام داد و بلكه بيشتر از آن . پيامبر در زير خاكها خوابيد و بخت و اقبالش در جهان پاينده ماند .\r\nآرى پسر جان ، آن ساحر است كه وقتى بخوابد كار ساحرانهء او از رونق مىافتد . سپس آن دو جوان از قبر پدرشان براى ورود در پيكار سخت به سوى شهر روان گشتند و سراغ خانهء موسى عليه السلام را گرفتند .\r\n","description":"","footnote":" ( 1 ) مسند ، احمد بن حنبل ، ج 1 ص 220 - صحيح بخارى ، ج 2 ، ص 175 . . ","page_name":" 113 ","page_number":117},
  {"content":"\r\nاتفاقاً همان روز كه دو جوان به شهر آمدند ، موسى در زير نخلى خوابيده بود ، سراغش را از مردم گرفتند ، آنان گفتند كه : برويد او را در نخلستان پيدا كنيد .\r\nآن دو جوان به نخلستان آمده و ديدند موسى در زير درخت خوابيده ولى قلب او كاملًا بيدار و به تمام جهان هستى آگاهى دارد .\r\nبراى آسايش تن چشم سر را بسته ولى عرش و فرش همه را در زير نظر دارد . آرى چه بسا كسانى كه چشمشان بيدار و باز و به همه سو مىنگرند ، ولى دلشان خفته است . مگر ديده گان اهل آب و گل ماديات هم مىتواند چيزى ببيند ؟ بالعكس ، كسانى كه دل بيدار دارند ، اگر بخواب روند صد بينايى در درونشان مشغول فعاليت مىشود .\r\nاگر تا كنون اهل دل نبوده‌اى ، پس از اين بيدار باش و در جستجوى دل و آگاهىهاى او باش و در اين راه بكوش ، اگر دلت بيدار گشت ، خوش بخواب ، در اين صورت از آگاهى به كميتها و كيفيتهاى جهان غافل نخواهى بود .\r\nپيامبر ما فرموده است كه : اگر چه چشم من بخواب برود ، ولى دل من در خواب غوطه ور نمىگردد .\r\nدر آن هنگام كه خود فرمانده ( دل ) بيدار است ، بگذار پاسبان ( چشم ) در خواب سنگين فرو برود ، جانم بفداى خفتگان دل بيدار باد .\r\nچه بگويم ؟ -\r\n\r\nوصف بيدارىّ دل اى معنوى\r\nدر نگنجد در هزاران مثنوى\r\n\r\nوقتى كه آن دو جوان ديدند موسى بخواب عميق فرو رفته ، تصميم گرفتند كه عصا را بدوزند . فكر كردند كه بايد از پشت سر آمده عصا را بربايند ، هنگامى كه به نزديكى عصا رسيدند ، عصا جنبيدن گرفت و آن چنان به حركت در آمد كه دو جوان از ترس و اضطراب در جاى خود خشك گشتند ، آن گاه عصا به شكل اژدها بر آمده و شروع به حمله كرد ، آن دو جوان پا بفرار گذاشتند و برو در مىافتادند و در حال\r\n","description":"","footnote":"","page_name":" 114 ","page_number":118},
  {"content":"\r\nشكست خوردن به سرازيرى در غلطيدند . در آن موقع يقين كردند كه عصاى موسى جنبهء الهى دارد ، زيرا آنان حدود سحر و ساحرى را كاملًا مىدانستند .\r\nبدين جهت است كه آموختن سحر براى تشخيص حق و باطل ممنوع نبوده و كار خوبى است . آن سحر مضر و صورت دادن باطل است كه حرام و مردود است .\r\nپس از اين حادثهء شگفت انگيز به اسهال و تب شديدى مبتلا شدند و وضع مزاجى آنان چنان مختل شد كه نزديك جان كندن بودند .\r\nسپس مردى را براى اعتذار از تصميم خود نزد موسى فرستادند ، كه مقصود ما امتحان بود كه تو ساحرى يا كار تو جنبه الهى دارد ، اما خود اين كار از ما زشت بود . اگر حسادت نداشتيم نمىبايست در صدد آزمايش تو بر آييم .\r\nما در مقابل خدا گنهكاريم ، اى بندهء خاص الخاص خدا ، تو براى ما طلب عفو كن . حضرت موسى هم عفو آنها را خواست و دو جوان از پليدى درونى پاك گشتند و در مقابل موسى به سجده افتادند . آنان مىگفتند : اى موسى كه از عظمتت الطاف بىشمار دارى از بد كارى ما در گذر . موسى فرمود : شما را عفو كردم ، تن شما به عذاب دوزخ حرام شد . من شما را ناديده مىگيرم ، از من پوزش مخواهيد ، برويد و در مقابل غائله فرعون با من به شكل بيگانه ولى در حقيقت آشنا باشيد . آن گاه همه گونه افسونهايتان را جمع آورى نماييد .\r\n","description":"","footnote":"","page_name":" 115 ","page_number":119},
  {"content":"\r\n\r\nجمع آمدن ساحران از مدائن پيش فرعون و تشريفها يافتن و دست بر سينه زدن در قهر خصم او كه اين بر ما نويس\r\n\r\n( ( 1245 ) ) تا به فرعون آمدند آن ساحران\r\nدادشان تشريفهاى بىكران\r\n( ( 1246 ) ) وعده هاشان كرد و هم پيشين بداد\r\nبندگان و اسبان و نقد و جنس و زاد\r\n( ( 1247 ) ) بعد از آن مىگفت هان اى سابقان\r\nگر فزون آييد اندر امتحان\r\n( ( 1248 ) ) بر فشانم بر شما چندان عطا\r\nكه بدرّد پردهء جود و سخا\r\n( ( 1249 ) ) پس بگفتندش به اقبال تو شاه\r\nغالب آييم و شود كارش تباه\r\n( ( 1250 ) ) ما درين فن صفدريم و پهلوان\r\nكس ندارد پاى ما اندر جهان\r\n( ( 1251 ) ) ذكر موسى بند خاطرها شده است\r\nكاين حكايتهاست كه پيشين بدست\r\n( ( 1252 ) ) ذكر موسى بهر رو پوش است ليك\r\nنور موسى نقد توست اى يار نيك\r\n( ( 1253 ) ) موسى و فرعون در هستى توست\r\nبايد اين دو خصم را در خويش جست\r\n( ( 1254 ) ) تا قيامت هست از موسى نتاج\r\nنور ديگر نيست ديگر شد سراج\r\n( ( 1255 ) ) اين سفال و اين فتيله ديگر است\r\nليك نورش نيست ديگر ز ان سر است\r\n( ( 1256 ) ) گر نظر در شيشه دارى گم شوى\r\nز ان كه از شيشه است اعداد دويى\r\n( ( 1257 ) ) ور نظر بر نور دارى وارهى\r\nاز دويى و اعداد جسم منتهى\r\n( ( 1258 ) ) از نظرگاه است اى مغز وجود\r\nاختلاف مؤمن و گبر و يهود\r\n\r\n","description":"","footnote":"","page_name":" 116 ","page_number":120},
  {"content":"\r\n\r\n\r\n( ( 1253 ) ) موسى و فرعون در هستى توست\r\nبايد اين دو خصم را در خويش جست\r\n( ( 1254 ) ) تا قيامت هست از موسى نتاج\r\nنور ديگر نيست ديگر شد سراج\r\n\r\nبدرون خود بنگريد پيكار موسى و فرعون را خواهيد ديد\r\nاين خود طبيعى نمايندهء فرعون است با لشكريانش . آن خود انسانى عالى نماينده موسى است با پيروانش . هر يك از اين دو خود كه پيروزى به دست بياورد ، بقيهء اجزاء و نيروهاى درونى مانند تعقل و هوش و استعداد و تجسمات و تخيلات به استخدام آن خود پيروز مىآيد .\r\nاين پيكار شگفت انگيز تحت نظارت من ملكوتى ما صورت مىگيرد ، الطاف و عنايات الهى به وسيلهء همين من ملكوتى بميدان پيكار سرازير مىشود ، و پيكار را به سود خود انسانى عالى توجيه و رهبرى مىنمايد ، اين توجيه بدون اين كه به حدود جبر و اكراه برسد ، استمرار خواهد داشت تا آن گاه كه يكى از آن دو خود پيروز شود و سر نوشت شخصيت انسان را منعقد نمايد .\r\nدر بيت دوم جلال الدين مىخواهد انسانها را از تعدد و تنوع قالبهاى جسمانى و قرار گرفتن در امتداد پيش و پس زمان منصرف نموده به حقيقت واحده‌اى كه روح ملكوتى يا خود انسانى عالى است متوجه بسازد .\r\nآيا اين حقيقت واحده‌اى عددى است ؟ آيا يك واحد نوعى است ، يا واحد جنسى است ؟ يا ما فوق اين واحدها حقيقتى است كه تنها به وسيلهء عقل عالى يا وجدان پاك مىتوان دريافت ؟ مسلم است كه مقصود از واحدى كه در تمام افراد انسانى جريان دارد ، همان واحد به معناى اخير است كه منطق و تعقلهاى معمولى ناتوانتر از آن است كه بتواند\r\n","description":"","footnote":"","page_name":" 117 ","page_number":121},
  {"content":"\r\n\r\nآن را توضيح بدهد . ما در بارهء اين گونه وحدت در مجلدات بعدى توضيح بيشترى خواهيم داد .\r\nتفسير ابيات\r\nساحران از هر طرف به مصر و پاى تخت فرعون آمده و سر تسليم در مقابلش فرود آورده بانتظار فرصت و دستور فرعون نشستند .\r\nفرعون با تشريفات فراوانى مورد تجليل و تشويقشان قرار داد .\r\nفرعون براى ساحران جوايز پيش از كار بخشيد و وعده ها داد كه بشما بنده ها و اسبها و نقدينه و جنس و زاد و توشه ها خواهم داد . سپس به آنان گفت : اى سبقت جويندگان در راه اجراى دستورات من اگر در آن آزمايش كه در پيش داريم ، موفق شويد و بر خصم من افزونى به دست بياوريد ، آن قدر بشما عطا و بخشش خواهم كرد كه پردهء جود و سخا دريده شود ( ما فوق جود و سخا خواهد بود ) .\r\nساحران با تمام كرنش و لابه پاسخ گفتند : كه ما به بخت و اقبال تو اى پادشاه بر خصم تو پيروز و كارش را تباه خواهيم ساخت .\r\nما قهرمان صفدر فن سحر و جادوگرى هستيم ، كيست كه در اين فن بتواند به پاى ما برسد ؟ [ اى انسانها ، داستان موسى عليه السلام به عنوان يك داستان زمان گذشته در خاطرها رسوب كرده است 
  ] .\r\nبه ياد آوردن داستان موسى براى بيان كردن قضيه‌اى است كه مانند رو پوشى به واقعيت موجودى تست ، موضوع موسى در حقيقت در جان تو هم قابل تحقيق است .\r\nآرى موسى و فرعون در موجوديت تو وجود دارد ، اين دو خصم را بايد از درون خويش بجويى .\r\nاگر درست بنگريد تا روز رستاخيز حقيقت ، يا نتيجه و دامنهء حقيقت ، موسى ادامه دارد ، نور يك نور است ، اگر چه چراغها عوض مىشود .\r\nاين همه سفال و فتيله هاى گوناگون كه مىبينى ، باعث تعدد و تكثر شده است ولى آن نورى كه در سفال و فتيله هاى ابدان انسانى مىتابد از ما وراى طبيعت بوده\r\n","description":"","footnote":"","page_name":" 118 ","page_number":122},
  {"content":"\r\nو يك حقيقت است . هرگز به شيشه هاى رنگارنگ سنگى كه منشأ تعدد و تنوع مىباشد و تو را گمراه خواهد كرد منگر و خيره مباش .\r\nاگر نور الهى را منظور كنى از آن همه كميتها و كيفيتها رهايى خواهى يافت .\r\nاى مغز عالم هستى ، اى انسان ، اين همه اختلافات كه ديده گان تو را خيره كرده مؤمن و گبر و يهود براى تو ساخته است ، مربوط به ديدگاه تست كه جز جهان طبيعت و اجزاء و شئون آن را نمىبيند .\r\n[ در بارهء مضمون اين بيت اخير در تفسير :\r\n\r\nچون كه بىرنگى اسير رنگ شد\r\nموسيى با موسيى در جنگ شد\r\n\r\nتحليل و انتقادى كرده‌ايم مراجعه شود .\r\n","description":"","footnote":"","page_name":" 119 ","page_number":123},
  {"content":"\r\n\r\n« اختلاف كردن در چگونگى و شكل پيل »\r\n\r\n( ( 1259 ) ) پيل اندر خانهء تاريك بود\r\nعرضه را آورده بودندش هنود\r\n( ( 1260 ) ) از براى ديدنش مردم بسى\r\nاندر آن ظلمت همىشد هر كسى\r\n( ( 1262 ) ) آن يكى را كف به خرطوم اوفتاد\r\nگفت همچون ناودانستش نهاد\r\n( ( 1263 ) ) آن يكى را دست بر گوشش رسيد\r\nآن بر او چون باد بىزن شد پديد\r\n( ( 1264 ) ) آن يكى را كف چو بر پايش بسود\r\nگفت شكل پيل ديدم چون عمود\r\n( ( 1265 ) ) آن يكى بر پشت او بنهاد دست\r\nگفت خود اين پيل چون تختى بُدست\r\n( ( 1266 ) ) همچنان هر يك به جزوى كو رسيد\r\nفهم آن مىكرد بر آن مىتنيد\r\n( ( 1267 ) ) از نظرگه گفتشان شد مختلف\r\nآن يكى دالش لقب داد آن الف\r\n( ( 1268 ) ) در كف هر كس اگر شمعى بُدى\r\nاختلاف از گفتشان بيرون شدى\r\n( ( 1269 ) ) چشم حس هم چون كف دست است و بس\r\nنيست كف را بر همه آن دست رس\r\n( ( 1270 ) ) چشم دريا ديگر است و كف دگر\r\nكف بهل وز ديده در دريا نگر\r\n( ( 1271 ) ) جنبش كفها ز دريا روز و شب\r\nكف همىبينى و دريا نى عجب\r\n( ( 1272 ) ) ما چو كشتىها به هم بر مىزنيم\r\nتيره چشميم و در آب روشنيم\r\n( ( 1273 ) ) اى تو در كشتىّ تن رفته به خواب\r\nآب را ديدى نگر در آب آب\r\n( ( 1274 ) ) آب را آبيست كو مىراندش\r\nروح را روحيست كو مىخواندش\r\n( ( 1275 ) ) موسى و عيسى كجا بُد كآفتاب\r\nكشت موجودات را مىداد آب\r\n( ( 1276 ) ) آدم و حوا كجا بود آن زمان\r\nكه خدا افكند اين زه در كمان\r\n( ( 1277 ) ) اين سخن هم ناقص است و ابتر است\r\nآن سخن كه نيست ناقص ز ان سر است\r\n( ( 1278 ) ) گر بگويد ز ان بلغزد پاى تو\r\nور نگويد هيچ از آن اى واى تو\r\n( ( 1279 ) ) ور بگويد در مثال صورتى\r\nبر همان صورت بچسبى اى فتى\r\n( ( 1280 ) ) بسته پايى چون گيا اندر زمين\r\nسر بجنبانى به بادى بىيقين\r\n\r\n","description":"","footnote":"","page_name":" 120 ","page_number":124},
  {"content":"\r\n\r\n( ( 1281 ) ) ليك پايت نيست تا نقلى كنى\r\nيا مگر پا را از اين گل بر كنى\r\n( ( 1282 ) ) چون كنى پا را ؟ حياتت زين گل است\r\nاين حياتت را روش بس مشكل است\r\n( ( 1283 ) ) چون حيات از حق بگيرى اى روى\r\nبس غنى گردى ز گل در دل روى\r\nفارغ و مستغنى از گل سوى دل\r\nمىروى بىقيد و حرّ از اهل گل\r\n( ( 1284 ) ) شير خواره چون ز دايه بگسلد ؟\r\nلوت خواره شد مر او را مىهلد\r\n( ( 1285 ) ) بستهء شير زمينى چون حبوب\r\nجو فطام خويش از قوت القلوب\r\n( ( 1286 ) ) حرف حكمت خور كه شد نور ستير\r\nاى تو نور بىحجب را ناپذير\r\n( ( 1287 ) ) ناپذيرا گردى اى جان نور را\r\nتا ببينى بىحجب مستور را\r\n( ( 1288 ) ) چون ستاره سير بر گردون كنى\r\nبلكه بىگردون سفر بىچون كنى\r\n( ( 1289 ) ) آن چنان كز نيست در هست آمدى\r\nهين بگو چون آمدى مست آمدى\r\n( ( 1290 ) ) راه هاى آمدن يادت نماند\r\nليك رمزى بر تو بر خواهيم خواند\r\n( ( 1291 ) ) هوش را بگذار آن گه هوش دار\r\nگوش را بر بند و آن گه گوش دار\r\n( ( 1292 ) ) مىنگويم ز ان كه تو خامى هنوز\r\nدر بهارى و نديدستى تموز\r\n( ( 1293 ) ) اين جهان همچون درخت است اى كرام\r\nما برو چون ميوه هاى نيم خام\r\n( ( 1294 ) ) سخت گيرد خامها مر شاخ را\r\nز ان كه در خامى نشايد كاخ را\r\n( ( 1295 ) ) چون بپخت و گشت شيرين لب گزان\r\nسست گيرد شاخها را بعد از آن\r\n( ( 1296 ) ) چون از آن اقبال شيرين شد دهان\r\nسرد شد بر آدمى ملك جهان\r\n( ( 1297 ) ) سختگيرىّ و تعصب خامى است\r\nتا جنينى كار خون آشامى است\r\n( ( 1298 ) ) چيز ديگر ماند اما گفتنش\r\nبا تو روح القدس گويد نى منش\r\n( ( 1299 ) ) نى تو گويى هم به گوش خويشتن\r\nنى من و نى غير من اى هم تو من\r\n( ( 1300 ) ) همچو آن وقتى كه خواب اندر روى\r\nتو ز پيش خود به پيش خود شوى\r\n( ( 1301 ) ) بشنوى از خويش و پندارى فلان\r\nبا تو اندر خواب گفتت آن نهان\r\n( ( 1302 ) ) تو يكى تو نيستى اى خوش رفيق\r\nبلكه گردونى و درياى عميق\r\n( ( 1303 ) ) آن تويى زفت است كان نه صد تو است\r\nقلزم است و غرقه گاه صد تو است\r\n\r\n","description":"","footnote":"","page_name":" 121 ","page_number":125},
  {"content":"\r\n\r\n\r\n( ( 1304 ) ) خود چه جاى حدّ بيدارى و خواب\r\nدم مزن و الله اعلم بالصواب\r\n( ( 1305 ) ) دم مزن تا بشنوى ز ان مه لقا\r\nالصلا اى پاكبازان الصلا\r\nدم مزن تا بشنوى اسرار حال\r\nاز زبان بىزبان كه قم تعال\r\nدم مزن تا بشنوى ز ان دم زنان\r\nآن چه نايد در بيان و در زبان\r\n( ( 1306 ) ) دم مزن تا بشنوى ز ان آفتاب\r\nآن چه نامد در كتاب و در خطاب\r\n( ( 1307 ) ) دم مزن تا دم زند بهر تو روح\r\nآشنا بگذار در كشتىّ نوح\r\n( ( 1267 ) ) از نظرگه گفتشان شد مختلف\r\nآن يكى دالش لقب داد آن الف\r\n( ( 1268 ) ) در كف هر كس اگر شمعى بُدى\r\nاختلاف از گفتشان بيرون شدى\r\n\r\nموقعيتهاى مخصوص است كه ديدگاه هاى مخصوص براى ناظران مىسازد\r\nاين مسئله در دفاتر مثنوى بارها مطرح شده است و مطلب فوق العاده مهمى را در بر دارد ، ما در اين مورد يك توضيح مختصر در بارهء آن مىدهيم : موقعيتهاى مخصوص كه در هر لحظه دامن گير نظاره كنندگان در حقايق جهان هستى است ، قيافه هاى مشخصى از يك حقيقت را براى آدميان بر مىنهد . اين موقعيتها از عوامل گوناگونى ناشى مىشود . از آن جمله :\r\n1 - مقدار علم به آن حقيقت ، كسى كه از گل جز رنگ آن را درك نمىكند ، از حقيقت گل تنها قيافه مربوط به رنگ آن را مىبيند و در موجوديت آن هر محاسبه‌اى كه انجام بدهد ، روى همان قيافهء مخصوص خواهد بود .\r\nكسى ديگر تنها بوى آن گل را درك مىكند ، و شخص ثالث شكل آن را . مسلم است كه اين تفسيرهاى مختلف در بارهء موجوديت گل كه يك حقيقت است ناشى از موقعيت علمى اشخاص مزبور است .\r\n2 - موقعيتهاى مربوط به اميال و خواسته ها - اگر موجوديت ليلى معشوقه\r\n","description":"","footnote":"","page_name":" 122 ","page_number":126},
  {"content":"\r\nمجنون براى فرزندش مطرح مىشد ، موجوديت او را با عاطفهء مادرى و فرزندى توجيه مىكرد ، در حالى كه براى مجنون تنها از نظر عشق و تمايل جنسى قابل تفسير بود و پدر ليلى هم با عاطفهء پدرى و دخترى در وى مىنگريست .\r\n3 - شرايط و مقتضياتى كه پيرامون موضوع را فرا گرفته است - اين شرايط اعم از زمان و مكان و عوامل طبيعى و انسانى است كه موجب مىشود براى ناظرين از يك حقيقت هزاران قيافه بسازد ، به طورى كه ممكن است همان شرايط يك حقيقت را در نمودهاى متضاد نشان بدهد . همين موجود انسانى را در نظر بگيريم كه از نظر طبيعى و روانى تقريبا موجود واحدى است ، حالا اختلاف ديدگاهها را دقت فرماييد :\r\n1 - از نظر يك انسان الهى - نهالى است از نهالهاى باغ خداوندى نمونه‌اى از شعاع خورشيد ربوبى در او وجود دارد .\r\n2 - از نظر يك انسان سود جو - موجوديست كه مىتواند وسيلهء سود بخشى بوده تمام موجوديت طبيعى و روانىاش همه و همه مانند درختى است كه فقط مطلوبيت خود را از بار دادن به ديگران دارا مىباشد ، همهء انسانها را در باغ وجود براى او كاشته شده‌اند كدام باغبان آنها را كاشته است ؟ به او چه براى چه كاشته است ؟ به او چه اما خودش خودش براى سود بردن آفريده شده است 3 - از نظر يك انسان ستمديده كه قوانين و كيفرها و قضات حق انسانيت او را منكر شده‌اند . موجوديت او در چنگال قواى سه گانه متلاشى شده است ، قيافهء اين گونه انسانها را در ژان والژان كتاب بىنوايان مطالعه نماييد .\r\nدر نظر اين گونه انسانها ، نوع انسانى گرگى است كه ناتوانان به منزلهء ميشهاى بىدست و پاى آنها هستند .\r\n4 - از نظر شهوت پرستان - انسانها موجوداتى هستند كه براى تخليه شهوت يكديگر آفريده شده‌اند . حكمت آفرينش چشم ، تنها نگريستن با سافل اعضا و زيبايىهاى\r\n","description":"","footnote":"","page_name":" 123 ","page_number":127},
  {"content":"\r\nطبيعت تنها براى تحريك و ياد آورى زيبايىهاى صورت انسانى است كه تماشاى آنها فورا محرك اعضاى تناسلى باشد و انسانهايى كه به جهت زشتى قيافه ( و لو سقراط باشد ) و يا گام گذاشتن به كهنسالى ( اگر چه ماكس پلانك باشد ) از قلمرو روابط جنسى بيرون شده‌اند ، انگلهاى مضر جامعه مىباشند 5 - از نظر سياست مداران حرفهاى معمولى - تاريخ بشرى چنين مىنمايد كه هر فردى كه ادارهء وضع زندگى و روابط انسانها را به عهده گرفته است ، به جاى آن كه قدم فراتر نهاده و ما فوق انسان شود و سپس انسانها را اداره كند ، و براى همين شغل بزرگ خود عواطف و احساسات و تعقل و ايده آل و به عبارت جامعتر روح انسانى را در حد اعلا دارا شود ، و اوصاف پست انسانى را از خود بر كنار نمايد ، امر بر عكس شده هر چه شعاع مديريتشان وسيعتر و طولانىتر گشته است ، عواطف و احساسات و تعقل و ايده آل و خلاصه روح انسانى را از دست مىدهد ، در نتيجه ساير انسانها را موجوداتى [ كه داراى روح بزرگتر از جهان وجود هستند 
  ] جامد و خشك و قابل انعطاف بهر وضعى كه مىخواهد ، تلقى مىكند . براى اين طبقه ، انسانى وجود ندارد كه داراى روح برتر از جهان هستى است ، آن چه كه وجود دارد ، چيزهايى است كه از همه طرف و هر قيافه و نمودى كه داشته باشند ، گردوهايى هستند كه مىتوان با وارد كردن نيرو به معناى عمومىاش ، بهر طرف كه بخواهند غلطانيد . . . اينها همه موقعيتهايى هستند كه موجود انسانى را كه يك حقيقت است مورد نظاره و عمل قرار مىدهند .\r\nجلال الدين مضمونى را كه مىگويد :\r\n\r\n( ( 1268 ) ) در كف هر كس اگر شمعى بُدى\r\nاختلاف از گفتشان بيرون شدى\r\n\r\nكاشف از اين است كه ، چارهء درد خانمان سوز بشرى را كه از تنوع ديدگاه ناشى مىشود منحصر به داشتن شمع علم و آگاهى مىداند . اين نظريه به جهت تعميمى كه دارد كاملًا اشتباه است ، زيرا « تنوع » ديدگاه :\r\nاگر ناشى از قرار گرفتن ناظر در موقعيتهاى تاريك كننده باشد ، علاجى را\r\n","description":"","footnote":"","page_name":" 124 ","page_number":128},
  {"content":"\r\n\r\nكه جلال الدين پيش نهاد مىكند كاملًا متين است .\r\nاما اگر ناشى از اغراض و هدف گيريهاى پست حيوانى بوده باشد ، پيش نهاد جلال الدين كاملًا بىجا است ، زيرا آن قبيل تنوع ديدگاهها را كه ما در پنج شماره به عنوان نمونه متذكر شديم ، ميليونها خورشيد جهان افروز هم نمىتواند روشن بسازد . زيرا آن جا كه تاريكى يك موضوع از طرف خود انسان به وجود مىآيد ، خود روشنايىها و روشنگرها را هم تاريك مىسازد .\r\nمگر خورشيدهاى روشنگرى از معنويات و اخلاق ، در مقابل ديده گان نمونه هاى پنجگانهء گذشته وجود ندارد ؟ مگر 2 2 مىشود ، آيا آنان كه مىخواهند به جاى 4 رقم 7 را بگذارند ، عقل ندارند ؟ آنان كه تلخى درد و بد بختى را درك مىكنند و با اين حال درد و بد بختى را به انسانها روا مىدارند ، آيا شمع فروزانى در مقابل ديده گان آنها وجود ندارد ؟ خلاصه - شايسته اين بود كه جلال الدين در مورد تنوع ديدگاهها تقسيم فوق را جارى مىكرد .\r\n\r\n( ( 1272 ) ) ما چو كشتىهاى به هم بر مىزنيم\r\nتيره چشميم و در آب روشنيم\r\n( ( 1273 ) ) اى تو در كشتى تن رفته به خواب\r\nآب را ديدى نگر در آب آب\r\n( ( 1274 ) ) آب را آبى است كو مىراندش\r\nروح را روحيست كاو مىخواندش\r\n\r\nافراد انسانى مانند كشتىهايى هستند كه در سطح درياى روح واحد به هم مىخورند و در حال تصادم هستند ولى از خود درياى روح بىخبرند\r\nچه تشبيه عالى و رسايى است كه جلال الدين در بارهء وضع موجودات انسانى و روابط آنان با يكديگر بيان مىكند مضمون سه بيت فوق داراى احتمالات متعددى\r\n","description":"","footnote":"","page_name":" 125 ","page_number":129},
  {"content":"\r\nاست ، ما به بيان يك احتمال مهم قناعت مىورزيم : مىگويد : ساختمان موجوديت طبيعى انسانها و وضع روانى شان چونان كشتىها است كه در روى سطح آب در حركتند ، در اين حركتهاى كورانه كه ناشى از نديدن آب خود دريا است با هم ديگر تصادمها دارند ، اگر آنان به خود آب اقيانوس ( روح واحد كلى ) مىنگريستند مىتوانستند از مسير آب آن اقيانوس ، قطب نماى كشتىهاى خود را تنظيم كنند و نه تصادمى داشتند و نه انحرافى .\r\nآن جا كه جلال الدين مىگويد :\r\n\r\nقبلهء جان را چو پنهان كرده اند\r\nهر كسى رو جانبى آورده اند\r\n\r\nمقصودش آن نيست كه خداوند با اين كه براى حركت انسانها قبلهء واحدى معين كرده است ، همان خدا است كه قبله را پنهان كرده و كشتىهاى وجود انسانى را در سطح اقيانوس روح واحد كلى به اضطراب وادار كرده است .\r\nبلكه اين خود انسان است كه به جهت عدم توجه به دريايى كه روح آن در حركت است ، قطب نماى خود را از دست داده و قبلهء جانش را گم كرده است ، ممكن است شما بگوييد : آن اقيانوس ( روح واحد كلى ) از ديدگاه من بيرون است و يك امرى است ما وراى طبيعى ، من چگونه مىتوانم آن را درك كنم ؟ جلال الدين پاسخ شما را چنين مىگويد .\r\n\r\n( ( 1273 ) ) اى تو در كشتى تن رفته به خواب\r\nآب را ديدى نگر در آب آب\r\n( ( 1274 ) ) آب را آبيست كاو مىراندش\r\nروح را روحيست كاو مىخواندش\r\n\r\nتوضيح پاسخ چنين است كه درست است كه شما بدوا و به طور مستقيم آب حقيقى اقيانوس كشتى آدمىها ( روح واحد كلى ) را نمىبينيد ، اما اين مقدار براى شما روشن است كه وجود شما در حركت است .\r\nو خود مىبينيد كه : اين حركت در محلى صورت مىگيرد كه خود آن محل نيز مسلما در حركت مىباشد ، پس شما سطح آن آب را كه كشتى وجود شما را به حركت در آورده است مشاهده مىكنيد ، نيز شما كاملًا احساس مىكنيد كه روانى در درون\r\n","description":"","footnote":"","page_name":" 126 ","page_number":130},
  {"content":"\r\n\r\nشما وجود دارد ، چنان كه سطح آب مانند كف ، وجود خود آب را اثبات مىكند ، روان درونى شما هم مىگويد : يك روح واحد كلى است كه تمام روانهاى جزيى را به سوى خود مىخواند . اثبات اين وابستگى از اصل وابستگى عرضىها به ذاتىها ( هر چيزى كه بالعرض موجود شود بدون ترديد شىء بالذاتى آن را به وجود آورده است ) ناشى مىشود .\r\nمىخواهيد در اين مورد مقدارى هم بخنديد يا گريه كنيد ، بفرماييد :\r\nاين كشتىهاى موجود انسانى ، در هر دوره‌اى به وسيلهء گروهى روشن نماى تاريك فروش از يك طرف و هوا پرستى حيوانى از طرف ديگر ، آن چنان به خود مشغول مىشوند كه حتى آن سطح آب را هم نمىبينند . آن چه را كه بينند كشتىهاى ديگرى است كه بايد با آنها تصادم كنند ، متلاشى شوند و يا آنها را متلاشى نمايند خنده آورتر يا گريه آورتر از آن اين است كه به قول بعضى از راد مردان معاصر گروه زيادى هم بر خورد و تصادم كشتىهاى وجود انسانى را ، زير بناى جست و خيز و كامكارى خود قرار داده بلقب پيش تاز و قهرمان مفتخر مىگردند\r\n\r\n( ( 1282 ) ) چون كنى پا را حياتت زين گل است\r\nاين حياتت را روش بس مشكل است\r\n( ( 1283 ) ) چون حيات از حق بگيرى اى روى\r\nپس غنى گردى ز گل در دل روى\r\n\r\nوقتى كه حيات طبيعى انسانى نتوانست از حدود امواج ماده تجاوز كند و حيات حقيقى خود را دريابد . تمام سازمان موجوديت او مختل خواهد گشت\r\nهمهء پيامبران عظام و انسان شناسان انسان دوست ، جز يك جملهء نورانى ندارند آن هم عبارت است از اين مطلب كه : اى انسانها ، از خاك بيرون آييد و بالا برويد از ماده بيرون شويد و به مجاورت خدا نائل شويد .\r\nاگر از خاك بيرون نيامديد و از ماده بيرون نگشتيد ، همين حيات طبيعى موجوديت\r\n","description":"","footnote":"","page_name":" 127 ","page_number":131},
  {"content":"\r\nشما را متلاشى خواهد ساخت .\r\nمشاعر و ادراكتان را مختل خواهد نمود ، مزاياى تعقل و انديشه را از شما گرفته در لجن زار پليديهايش شما را گيج و سر گردان خواهد كرد ، اگر باور نمىكنيد بمقاله‌اى كه در مجله تايم آمريكا با مشخصات ذيل منتشر شده است توجه فرماييد : ( 1 )  ما جملات اين مقاله را در ميان گيومه متذكر و انتقاداتى را كه به نظر مىرسد ، بيان مىكنيم :\r\n« . . . امروزه عبارت » هيچ چيز مفهوم ندارد « كه مبين خشم هراسناك در لحظاتى است كه همهء دلايل حيات متزلزل به نظر مىآيد ، مبدل به حقيقتى در زندگانى روزمره شده است . ( 2 )  ليست هوشياران ضد هوشيارى كه در قرن اخير ظاهرا با همين گوى آغاز شده بود ، اين كه طولانى مىشود » .\r\nاين مطلب كاملًا بىپايه است ، زيرا هر موقع كه بشر از نظر مادى يا معنوى دچار بحران گشته است ، وقتى كه ديده است دست و پا زدنش به جايى نمىرسد و نتيجه‌اى ندارد ، اين بيت را زمزمه كرده است :\r\n\r\nچارهء ناخوشى وضع جهان بىخبريست\r\nاوست بيدار كه در خواب گران است اين جا\r\n\r\nصائب به همين جهت است كه در تمام جوامع امروزى بشر ، ميليونها افراد پيدا مىشوند كه جريان امور زندگى را با خواسته هاى خود تطبيق نموده هشيارانه زندگى مىكنند .\r\n","description":"","footnote":" ( 1 ) مجله تايم مورخ 13 مارس 1972 ، از ص 27 تا 30 . .  ( 2 ) با نظر به مباحث گذشته و دقت كافى در حقيقت حيات ، جملهء فوق كاملًا سطحى به نظر مىآيد زيرا تفسيرى كه كاموران متفكرنما و قدرتمندان چشمگير براى حيات در نظر گرفته و آن را توجيه كرده‌اند ، حيات واقعى نبوده است . بلكه احساسى بوده است كه در غير لحظات لذت مانند بار سنگينى به دوش انسانها تحميل شده است . اين گونه حيات هرگز در مغز بشرى اصالت نداشته است تا ما امروز از تزلزل آن در تعجب فرو رويم . هر موقع كه حيات در خور و خواب و خشم و شهوت خلاصه شده است ، جملهء » هيچ چيز مفهوم ندارد « به عنوان يك نشان حقيقى به پيشانى انسانى نصب گشته است . . ","page_name":" 128 ","page_number":132},
  {"content":"\r\nپس طولانى شدن ليست هوشياران ضد هوشيارى ، يك بلاى آسمانى بىسابقه نيست ، بلكه چنان كه گفتيم : معلولى است كه به دنبال علت منطقى خود آمده است . » دويد كوپر موجد نهضتى معروف به » انقلاب ديوانگى « است . وى كه يك روان پزشك آمريكايى است از بىعقل گرايانى است كه غالبا به حال بيماران خود غبطه مىخورد . او به كمك يك روان پزشك انگليسى به نام لينگ چيزى » قدرت عدم تفكر مثبت « ابداع نموده است كه ايده ئولوژى معروفى در زمينهء ديوانگى به حساب مىآيد . لينگ كتابى به نام » اصول اساسى تجربه « و كوپر كتاب ديگرى به نام » مرگ خانواده « نگاشته‌اند كه تدوين كنندهء فرضيه‌اى به نام » من از فكر كردن متنفرم « مىباشند . . » .\r\n[ اين آقاى كوپر خود با شغلى كه به دست گرفته است عضويت خود را در نهضت ديوانگى ثبت نموده است ، زيرا تصدى به شغل روان پزشكى كه مىخواهد اختلالات روانى را از بين ببرد و انديشه و تعقل و درك صحيح را به بيمار باز گرداند ، با دفاع از ديوانگى و آرزوى رسيدن به آن تناقضى است كه به هيچ وجه با منطق سازگار نمىباشد خنده آورتر از آن ، اين است كه بكمك يك روان پزشك مانند خود به نام لينگ چيزى به نام قدرت عدم تفكر مثبت ابداع نموده است كه ايده ئولوژى معروفى در زمينه ديوانگى به حساب مىآيد اى كاش نويسنده مقاله يك جمله در بارهء « قدرت عدم تفكر مثبت » توضيح مىداد آيا به اين معناست كه مىخواهند در انسانها قدرت مثبت به عدم تفكر ايجاد كنند اين آرزو با ارگانيسم مغز آدمى ناسازگار است ، پس قدرت مثبت وجود ندارد ، بلكه مختل ساختن و از بين بردن محصول طبيعى مغز آدمى است كه با بر قرار بودن ارگانيسم مغزى امكان ناپذير است .\r\nلذا - اين جنون پرستان منها كنند ، نه به اضافه . و اگر منظور اين است كه قدرت تفكر مثبت را از بين ببرند ، اين آرزو اگر به معناى تكذيب تفكرات مثبت و تصديق تفكرات منفى بوده باشد ، شامل هر گونه مقدمه‌اى خواهد بود كه منجر به تفكرات مثبت مىشود\r\n","description":"","footnote":"","page_name":" 129 ","page_number":133},
  {"content":"\r\nپس احساس و اراده و مقاومت هم كه از مقدمات تفكر مثبت است بايد از بين برود . اين نظريه حكم به نابودى انسان مىكند ، نه به ديوانگى او .\r\nمسئله ديگر اين كه آقاى كوپر با همكار عزيزش در زمينهء ديوانگى ، ايده ئولوژى به وجود آورده‌اند آيا تحقق يك ايده ئولوژى بدون محاسبهء منطقى مقدمات و نتايج و بايستگىها و نبايستگىهايش امكان پذير است ؟ اگر بخواهند براى تحقيق ايده ئولوژى مفروض محاسبات مزبوره را انجام بدهند ، اين محاسبات به چه وسيله‌اى خواهد بود ؟ با عقل پس خوب بود نام اين نهضت را ايدئولوژى نگذارند ، بلكه فرار از زير فعاليت عقلانى اصطلاح كنند 
  ] « انقلاب واقعى بر ضد عقل از صد تا چهل سال پيش صورت گرفته است . اما امروزه آثارى چون » يادداشتهاى زير زمينى « داستايوسكى و قلب تاريكى از جوزف كنراد محاكمه از كافكا تمدن و ناخشنوديهاى آن از فرويد در مقايسه با نوشته هاى جديد كارهاى آماتورى به نظر مىآيد » .\r\n[ به طور كلى بايد گفت : همواره افراطهاى بشرى در يك موضوع تفريطهاى مناسب با آنها را نيز در دنبال داشته است . شلوارها با بندهاى آهنين را كه بعضى از جوامع براى دختران و زنان خود به منظور محفوظ ماندن آنها از آلودگى مىپوشانيدند ، برهنگى كامل را در دنبال مىآورد ، ماده گرايى افراطى تصوفهاى تفريطى ، و تقيد خارج از حد به زندگانى ناخود آگاهانهء حيات طبيعى ، هيچىگرى ، و عقل پرستى بىاندازه بىعقل گرايى احمقانه را مانند يك معلول ضرورى نتيجه مىدهد .\r\nدر اين ميان دلالان ماهر و ناخود آگاه هم مانند كافكا و فرويد پيدا مىشوند و فرا رسيدن معلول را بدون چاره انديشى در بارهء علت آن به عنوان تازه گويى و ابداع به رخ مردم مىكشند . اين يك حقيقت تجربه شده است كه افراط در ارزيابى هر يك از پديده هاى روانى و مزاياى مادى ، ضد خود را در شكم خود مىپروراند . آن\r\n","description":"","footnote":"","page_name":" 130 ","page_number":134},
  {"content":"\r\nفيلسوف يا متفكر كه بدون محاسبهء همه جانبه با زبان قاطعانه مىگويد : هر چه هست عقل و منطق است و توجه نمىكند كه در اين شعاع را احساساتى چقدر بازيگرى كرده است ، خود او يا دوران پس از او دروغ و خطا بودن آن را مشاهده مىكنند و چون اين بار نيز ميل واقع بينى ندارد همان عقل را محكوم ابدى مىسازد .\r\nاين شتابزدگان غوطه ور در شهرت پرستى ، يا واقعا عشاق خيره به موضوع ، كه خود از تماشاى همه جانبه محرومند نمىنشينند از خود بپرسند كه : بدون تحقيق در بارهء عقل و كيفيت و كميت تماس آن با واقعيات ، مانند خيره شدن زن زيبا به جمال خويش است كه شبيه به كارد تيزى است كه وسيلهء بازى كودك قرار گرفته است .\r\nتمام نويسندگان مغرب زمين از داستايوسكى گرفته تا كافكا و از كنراد گرفته تا فرويد هر چه كه در روش عقلانى بشر قلم فرسايى كرده‌اند ، حتى آقاى كوپر و لينگ در اثبات انقلاب ديوانگى بدون استدلال منطقى حتى يك كلمه هم نتوانسته‌اند روى صفحه كاغذ بياورند و براى اين كه اثبات كنند كه استدلال نامفهوم است ، استدلال كرده‌اند اين كه نويسنده مىگويد : « انقلاب واقعى بر ضد عقل از صد تا چهل سال پيش صورت گرفته است . » كاملًا دور از واقعيت است ، زيرا ما از روزگاران قديم با امثال اين جملات :\r\n\r\nآزمودم عقل دور انديش را\r\nبعد از اين ديوانه سازم خويش را\r\n\r\nبه طور فراوان سر و كار داشته‌ايم .\r\nما خيلى زياد از نهيليستها شنيده‌ايم كه « هيچ چيز مفهومى ندارد » از عرفا هم شنيده‌ايم :\r\n\r\nپاى استدلاليان چوبين بود\r\nپاى چوبين سخت بىتمكين بود\r\n\r\nاما در موقع تحقيق و تتبع كافى مىبينيم كه به غير از نهيليستها تمام متفكرين و عرفا كه در بارهء عقل نظر منفى داده‌اند ، مقصودشان منفى ساختن حكومت مطلقهء عقل نظرى بوده است كه در كتاب عقل عملى كانت تا اندازه‌اى به حد نصاب مىرسد وقتى كه داستايوسكى در يادداشتهاى زير زمينى عقل را محكوم مىسازد ، نمىگويد :\r\n","description":"","footnote":"","page_name":" 131 ","page_number":135},
  {"content":"\r\nبشر بايد ديوانه شود ، بلكه مىگويد : عقل قلمروى دارد ، و مىخواهم طبيعى انسانها قلمرو ديگر . و هرگز 4 = 2 × 2 كه حكم عقل نظرى است ، نمىتواند جواب گوى « مىخواهم » انسانها بوده باشد . و اين مطلب كاملًا صحيح است ، زيرا حيات آدمى تنها با عقل نظرى رهبرى نمىشود .\r\n« گفته مىشود : كه دليل اغلب اوقات به صورت » شعور عادى « به خشكى گراييده و رو پوشى است براى » جبن فكورانه « چه شكست اين دليل قرار دادى براى تبيين دو جنگ جهانى يا سفرهاى يونگ به جهان ناخود آگاه هم تراژيك و هم پوچ است ، نتيجه اين مىشود كه ما نخستين انسانهايى باشيم كه عصر خود را » عصر بىعقلى « بناميم » .\r\n« در حقيقت » عقل « و » منطق « كلمات كثيف و مرده‌اى شده‌اند ، به جاى آنها كلمات زنده‌اى چون » احساس « و » ضربان « به ميان آمده‌اند . آگاهى - يعنى نوع عقلى مسئلهء به نظر مىآيد كه سطحى باشد ، ولى ناآگاهى - يعنى نوع بىعقلى آن به نظر مىرسد كه هميشه جالب و غالبا عميق و عموما حقيقى باشد . قانون كوپر چنين مىگويد :\r\n« حقيقت يك ديوانگى ناگفتنى است » .\r\n[ اين پديده كه انسانى يا جامعه‌اى عقل و منطق را كثيف و مرده به پندارد ، به هيچ وجه تازگى ندارد ، همواره مستى و حركت ناخود آگاه ، حيات عقل و منطق را كنار مىگذارد ، يا عقل و منطق را كنار مىگذارد و مست و ناهشيار مىگردد ، خواه در دوران ما ، يا پيش يا پس از آن . اين يك اصل است و وضوح آن به حدى است كه براى بحث و بررسى جايى نمىگذارد .\r\nآن چه كه اهميت دارد ، درك علت اين وضع است كه براى بعضى از جوامع مانند امريكا و بعضى از كشورهاى مغرب زمين پيش آمده است . به نظر مىرسد ، كثيف و مرده پنداشتن عقل و منطق معلول علل فراوانى باشد كه همهء آنها را در اين مبحث نمىتوانيم مطرح كنيم ، تنها به چند عامل اساسى اشاره مىكنيم :\r\n","description":"","footnote":"","page_name":" 132 ","page_number":136},
  {"content":"\r\n1 - سود جويى افراطى سوداگران ملل به معناى عمومى آن ، زندگانى مادى و معنوى اجتماعات يا اكثريت افراد آنها را متزلزل و بىپايه و رو به نابودى برده است .\r\n2 - اكثريت پيش تازان به جاى اين كه سياستمدارهاى واقعى باشند و جوامع خود را به بهترين هدفهاى انسانى توجيه نمايند ، بيشتر با روبناهاى حيات طبيعى بريده از حيات روانى آدميان سر و كار دارند كه نه از حيات خود و فلسفه و هدف آن اطلاع دارند و نه از حيات انسانها و هدف آن .\r\nبراى آن كه انسانها در بارهء مكتب و ايده ئولوژى شايسته ، آنها را مسئول قرار ندهند كوشش فراوانى مىشود كه تعقل و انديشهء انسانى جاى خود را به هوى و هوسهاى مشغول كننده بدهد . زيرا همه مىدانيم كه هر گونه حركت غريزهء حيوانى به اندازهء خود ، آن چنان با انديشه و چون و چرا ناسازگار است كه آب با آتش .\r\n3 - پيش تازان پيش تازان معنوى انسانيت در هر جامعه اغلب جنبهء حرفهاى به خود گرفته و حيات و هدف آن را چه براى خود و چه براى پيروان شان به جاى آن كه با معنويات واقعى تفسير و توجيه كنند ، فقط در ارضاى موقت خود طبيعى و آرايش ظاهرى روان منحصر ساختند .\r\n4 - زعماى متصديان علوم انسانى از مواد مربوط به آزادى انديشه و بيان كه قوانين دورانهاى اخير مخصوصاً در مغرب زمين بدون تفسير بمغزهاى نارس انسانها سرازير كرده بود ، استفاده كرده تا توانستند تناقضها گفتند ، نه تنها گفتار اين متصديان با يكديگر تناقض داشت ، بلكه هر يك از آنان در سيستم انديشه‌اى كه داشتند ، تناقضات فراوانى را به افكار تحويل دادند .\r\nافراد معمولى هم كه غالبا از انديشه و تعقل عميق و همه جانبه محرومند تحت تأثير عوامل فوق قرار گرفته با خويشتن چنين گفتند : كه نكند ما در چون و چرا گفتنها به راه خطا مىرويم ؟ حالا كه هيچ چيز شرط هيچ چيز نيست ، ما هم بىخود معطليم . زندگى پوچ است و عقل و منطق كلمات كثيف و مرده‌اى هستند .\r\n","description":"","footnote":"","page_name":" 133 ","page_number":137},
  {"content":"\r\nاما آن عوامل چهارگانه كه در بالا متذكر شديم ، براى كار خود و در راهى كه پيش گرفته بودند ، دقيقترين انديشه و منطق را به كار مىبستند . آرى اسقاط عقل و منطق ، نيرويى بيش از اثبات آن مىخواهد .\r\nنويسنده مقاله مىگويد : « به جاى آنها كلمات زنده‌اى چون « احساس » و « ضربان » بميان آمده‌اند » .\r\nبايد از اين نويسنده پرسيد : آيا مقصود از » احساس و ضربان « همان است كه در حيوانات هم مانند افعى و خوك وجود دارد ، يا احساس و ضربانى است كه مخصوص به انسان است ؟ اگر مقصود از احساس و ضربان ، همان معناى عمومى آنها است كه حيوانات دارند ، چه انگيزه‌اى باعث شده است كه بگوييد : عصر ما عصر ديوانگى است و احساس و ضربان جاى عقل و منطق را گرفته‌اند ؟ اين گونه جملات عقلانى و گيج كننده است ، يك بار بدون خجلت و هراس بگوييد : ما بدوران حيوانى بر مىگرديم و حيوانيت بهتر از انسانيت است .\r\nو اگر منظور ، احساس و ضربان مخصوص به نوع انسان است ، اين اختصاص ناشى از آن است كه انسان داراى روان معينى است كه حد اقل به وسيلهء آن روان از ساير حيوانات جدا مىگردد . و ما هر چه بررسى و كاوش كنيم دليلى بر تفكيك انسان از ساير حيوانات جز همان پديده هاى روانى كه اساس آنها عبارت است از انديشه و تعقل و وجدان و ابتكار نخواهيم ديد .\r\nآيا تشخيص زيبايىها و عشق آدميان بزيبايى از انديشه و تعقل سرچشمه مىگيرد يا از احساس مطلق و ضربان كه هيچ گونه قضيه و قانون نمىفهمد ؟ آيا موازنه و مقايسهء لذايذ از نظر كميت و كيفيت و وسايل و انتخاب عالىترين لذايذ در صورت امكان ، مربوط به احساس و ضربان است ، يا به انديشه و تعقل و منطق ؟ وقتى كه براى يك انسان هيچگرا اين سؤالات پيش مىآيد :\r\nالف - آيا بايستى عقل و منطق را كنار گذاشت ؟\r\n","description":"","footnote":"","page_name":" 134 ","page_number":138},
  {"content":"\r\nب - آيا من كه يك موجود جزيى هستم ، مربوط به يك آهنگ كلى عالم هستى نيستم ؟ آيا من تكليفى در اين جزء بودن دارم ؟ ج - آيا همهء ايده ئولوژىها و مكتبهاى الهى و بشرى غلط است ؟ و من مىتوانم غلط بودن آنها را اثبات كنم ؟ د - آيا تحمل اين همه محروميتها و بد بختىها در زندگى را مىتواند با مقدارى از احساس و ضربان زود گذر جبران كند ؟ . . . آيا اين انسان هيچگرا ، جواب اين سؤالها را مىتواند با يك احساس و ضربان بدهد ، يا بايد بينديشد و عقل و منطق خود را به كار ببرد تا به ساحل هيچ گرايى و ديوانگى برسد ؟ نويسنده از كوپر نقل مىكند : « حقيقت يك ديوانگى ناگفتنى است « اين همان عشق خيره كننده به موضوعى است كه مورد تمايل بشر قرار مىگيرد و باعث مىشود كه فيثاغورس بگويد : حقيقت همان عدد است و بس ، هراكليد بگويد : نه خير ، حقيقت شدن است . . . لذا بسيار به جا است كه بگوييم : تنوع خطاهاى بشرى از ديوانگى تا عدد و شدن . . . فاصله مىگيرد .\r\nتعجب در اين است كه آقاى كوپر حقيقت و صورت يا حقيقت و مجاز يا حقيقت و باطل را با انديشهء عاقلانه تشخيص داده ، يعنى با تمام جديت اول فيلسوف شده‌اند و تمام هستى را مطالعه كرده‌اند و آن گاه همهء آنها را صورت دانسته و ديوانگى را حقيقت معرفى كرده‌اند آيا كوپر با انديشه و فلسفه ، آن هم در قلمرو عالى آن ، به مبارزهء عقل و انديشه و فلسفه نرفته‌اند ؟ » يكى از نويسندگان نشريهء « راديكال تراپيست » مىنويسد « پارانو يا حالتى به كمال رسيده از آگاهى و هشيارى است » دكتر كوپر هم توضيح مىدهد « ديوانگى خود ما را مجددا ابداع مىكند » و شكوه مىكند كه « افسوس كه هرگز از ديوانگى نصيبى نبرده‌ام » . نويسنده‌اى به نام نرمان براون در كتاب « حيات در مقابل ممات » اظهار\r\n","description":"","footnote":"","page_name":" 135 ","page_number":139},
  {"content":"\r\nمىدارد : « نعمتها و قدرتهاى فوق طبيعى فقط بهمراه ديوانگى مىآيند » بايد گفت كه فرويد در مقابل اين نويسندگان نيمهء دوم قرن بيستم بسيار آدم خجالتى بوده است » .\r\nدو جملهء فوق العاده با اهميت در عبارت فوق ديده مىشود كه بايد به طور جدى مورد دقت قرار بگيرد ، اين دو جمله يكى از كوپر است كه مىگويد : « ديوانگى خود ما را مجددا ابداع مىكند « و ديگرى از نرمان براون است كه مىگويد : نعمتها و قدرتهاى فوق طبيعى فقط به همراه ديوانگى مىآيند » .\r\nاين دو نويسنده گويا در بارهء دو جملهء مزبور ، درست دقت نكرده‌اند ، زيرا مضمون اين دو جمله در فلسفه و عرفان مثبت شرقى و غربى به طور فراوان بررسى شده است اين مضمون كشف از وجود جهشهاى ما فوق عقل نظرى مىكند ، نه اين كه انسانهايى را به طور طبيعى كه در قلمرو احساس و عقل گام بر مىدارند تخطئه كرده و به آنان اثبات مىكند كه شما روش تعقلى و اصول آن را دور بيندازيد . اين كه كوپر مىگويد : « ديوانگى خود ما را مجددا ابداع مىكند » ناخود آگاه مىخواهد آن انفجارات و جهشهاى روانى را بگويد كه باعث دگرگونىهاى بسيار عالى در روان انسانى مىگردد و نتايج فوق العاده درخشانى را دنبال خود مىآورد ، مانند خود سازى و اكتشاف واقعيات . . . اين دو نويسنده اگر مقدارى زحمت مطالعهء روان شناسى نوابغ را تحمل مىكردند ، از مخلوط ساختن پديدهء نبوغ ما فوق عقل با ديوانگى تحت عقل سوء استفاده نمىكردند .\r\nاگر استدلال آقايان صحيح است ، بروند به تيمارستانها و بيمارستانهاى روانى و هزاران اشخاص نابغه و قدرتهاى فوق طبيعى را بيرون بياورند و مورد بهره بردارى بسود اجتماعات قرار دهند چرا حيوانات و ديوانگان نمىتوانند خود را مجددا ابداع نمايند و چرا نمىتوانند به قدرتهاى ما فوق طبيعى دست بيابند ؟ اگر اين مسئله را از كوپر و براون بپرسند ، خواهند گفت : حيوانات و ديوانگان\r\n","description":"","footnote":"","page_name":" 136 ","page_number":140},
  {"content":"\r\nبه اضافه حيوانيت و جنونى كه دارند خيلى احمقاند ، زيرا با اين كه مانعى براى خود سازى مجدد و انقلابات روانى و اكتشاف مجهولات پيش پايشان نيست ، با اين حال تكان نمىخورند و حركتى نمىكنند « . . . نكتهء كنايه آميز در اين جا است كه عقل و بىعقلى به عنوان » مطلق « اشتباه همانندى را مرتكب مىشوند . ايده ئولوژى تعقل ، كوششى بود براى فرار از پيچيدگىهاى بشر به وسيلهء بالاتر قرار دادن او . ايده ئولوژى ديوانگى كوششى است كه مىخواهد همان مشكل زيرتر قرار بگيرد » .\r\nاولا - به استثناى عقليون افراطى هيچ مكتبى پيدا نمىشود كه بگويد : تمامى مزيتى كه موجب برترى انسان بساير كاينات مىشود همان تعقل است ، زيرا مگر نمىبينيد كه اغلب خون آشامان تاريخ بشرى از انديشه و تعقل نظرى و تجربى كاملًا برخوردار بوده‌اند ؟ مگر نمىدانند كه خود صورت سازى منطقى و انديشه و تعقل به معناى انتخاب وسيله براى هدف مطلوب مانند نورى است كه در روشنايى آن مىتوان انسانها را تعليم و تربيت كرد و مىتوان توطئه براى نابود ساختن انسانهاى بىگناه چيد ؟ بلى انديشه و تعقل خوب است ، آن چنان كه يك وسيله خوب است ، اما اين ، يك ارزش استقلالى نبوده بلكه پيرو ارزش هدف مىباشد .\r\nاين اصل كه متذكر شديم ( پيرو بودن ارزش انديشه و تعقل ) مىتواند بهترين و روشنترين پاسخ به اين مقاله باشد كه ما در صدد بررسى و انتقاد آن بر آمده‌ايم . به توضيح اين كه تمام انتقاداتى كه در اين مقاله يا ساير كتابها و سخنرانيها چه ديروز چه امروز ، خواه در شرق و خواه در غرب صورت مىگيرد مولود همين نكته است كه فساد و بطلان مواد خام انديشه و نتايج آن را به حساب عقل و منطق گذاشته‌اند .\r\nتوجه كنيم كه منطق و انديشه و تعقل همواره واحدهاى معلوم را براى استخراج و حل مجهولات به كار مىبرد . تعيين واحدهاى معلوم و توجيه آنها بستگى به شرايط ذهنى و تمايلات روانى انديشمند و به كار برندهء منطق دارد .\r\nشما مىتوانيد به جاى اسقاط منطق و عقل از ارزش ، تمايلات روانى انسانها را\r\n","description":"","footnote":"","page_name":" 137 ","page_number":141},
  {"content":"\r\nتفسير و توجيه كنيد و به معلومات همه جانبهء انسانى بيفزاييد .\r\nثانيا - در آن نكتهء كنايه آميز كه مىگويد : « عقل و بىعقلى به عنوان » مطلق « اشتباه همانندى را مرتكب مىشوند » پاسخ همه مضامين مقاله و نقض غرض نويسنده آن وجود دارد ، زيرا اشتباه را در آن نكته به گردن مطلق گرايى در بارهء عقل و ارزش آن انداخته است و مطلب در حقيقت همين است كه در بارهء عقل و منطق راه افراط نبايد رفت .\r\nاين همان مسئله است كه از روزگاران قديم فلاسفه و متفكرين هشيار كاملًا گوشزد كرده‌اند 
  ] .\r\n« ضربان در عمل - يعنى عدم ترديد هنگام ارتكاب يك عمل و عدم تأسف بعد از انجام آن - رؤياى رمانتيكى كسانى است كه به حيوانات و ديوانگان رشك مىبرند . اما بشر تقريبا به همان وضع طبيعى كه احساس مىكند ، فكر هم مىكند .\r\nاين حيوان يا ديوانه محكوم به پيش بردن خويش است ، صرفا به اين دليل كه مىتواند براى برترى خود فكر كند . اما وقتى اين برترى جويى امروزه بالاتر از مقياس بمبهاى اتمى و مسافرت به ماه قرار مىگيرد ، جاى شگفتى نيست كه انسان 1972 مىخواهد راجع بهر چيز فكر كردن را متوقف بسازد . اما او براستى فاقد اين انتخاب ويژه است » .\r\nدر جملهء بالا رسالت انقلاب ديوانگى و حيوانى به حد نصاب مىرسد و حيوانيت و ديوانگى مورد رشك قرار مىگيرد و بدين ترتيب به ريش همهء فلاسفه و متفكرينى كه اعتقاد به تكامل نوع انسانى دارند مىخندد . تعجب در اين است كه اين رسالت منحوس چگونه حيوانيت و ديوانگى را نقطهء اوج و توقف انسانى مىداند و رو به ماده جامد نمىرود زيرا حيوانيت و ديوانگى هم به نوبهء خود محروميتها دارند و هر چه را كه بخواهند چه از نظر ساير انسانها و چه از ناحيهء مزاحمت عوامل مادى نمىتوانند صورت بدهند ، غرايز محدود است ، و يكى پس از ديگرى از كار مىافتد ، بيمارىها وجود دارد ، حيوانات و ديوانگان نيرومندتر مىتوانند آنها را وسيلهء حيوانى و جنون\r\n","description":"","footnote":"","page_name":" 138 ","page_number":142},
  {"content":"\r\nخود قرار بدهند .\r\nبالاخره آقايان چه عرض كنم يعنى اين حيوانات و ديوانگان احساس دارند و چشم انداز و قلمرو احساس گاهى ملايم طبع است گاهى ناملايم .\r\nپس چه قدر خوب است كه رسالت انقلاب ديوانگى و حيوانى به سير خود ادامه بدهد ، تا انسانها را به قلمرو جمادات وارد بسازد جملهء ديگر كه به عقيدهء انقلابيون فوق العاده تاسف آور است اين است كه « اين حيوان يا ديوانه محكوم به پيش بردن خويش است صرفا به اين دليل كه مىتواند براى برترى خود فكر كند » .\r\nاين جمله را در مقالهء فوق خيلى ساده و بىاهميت نوشته و به راه خود رفته است . در صورتى كه همين جمله تمام مقاله را دگرگون مىكند ، زيرا اين اجبار به پيش رفت مربوط به وضع مغزى انسان است كه تا ارگانيسم آن مختل نشود ، جبر مزبور وجود خواهد داشت .\r\nيك خطاى ديگر كه در جملهء فوق ديده مىشود اين است كه محكوميت انسان را به پيش رفت ، به اين پديده مستند مىسازد كه انسان به برترى خود فكر مىكند . خطاى اين استناد در اين است كه پيش تازان خردمند و نوابغ عالى قدر انسانى در وصول به واقعيات علمى و انسانى و در گامهايى كه در راه پيش رفت انسانها برداشته‌اند ، هرگز عنوان برترى جويى را هدف خود قرار نداده‌اند .\r\nبلكه قدمهايى كه راد مردان تاريخ در پيش برد انسانها برداشته‌اند مانند يك معلول عالى از مغز و وجدان آنها است كه بارور گشته و توانسته است برترى انسان عاقل با وجدان را به حيوانات و ديوانگان تثبيت نمايد .\r\nاين ادعاى انقلابيون شبيه به ادعاى ابيكور است كه مىگفت : هدف انسانها از همهء حركات و سكناتشان عبارت است از لذت ، ولى اين حقيقت را متوجه نگشته بود كه لذت پديده‌اى است مانند برترى و عظمت كه در روح انسانهاى رشد يافته به دنبال كار شايسته‌اى كه صورت مىدهند مانند سايه ايجاد مىگردد .\r\n","description":"","footnote":"","page_name":" 139 ","page_number":143},
  {"content":"\r\n\r\nدر جملهء اخير نويسنده مىگويد : « اما وقتى اين برترى جويى امروزه بالاتر از مقياس بمبهاى اتمى و مسافرت به ماه قرار مىگيرد . جاى شگفتى نيست كه انسان 1972 مىخواهد راجع بهر چيز فكر كردن را متوقف بسازد . اما او براستى فاقد اين انتخاب ويژه است » .\r\n[ آيا پديده هايى مانند بمبهاى اتمى و مسافرت به ماه و صدها امثال آنها جز اين است كه محصولى از محصولات انديشه و عقل بشرى هستند ؟ آيا اين پيش رفتها آغاز ترقيات عالىترى را نويد نمىدهند ؟ آن انسانى كه امروزه با ديدن آتم هيدروژن و آپولو و لونا كه به ماه رفته‌اند گنجايش فكرى خود را پر كرده و بگويد : « انديشه كردن بس است » از نظر ارزش بيشتر از آن انسان نيست كه براى اولين بار چرخ را ديد كه حركت مىكند گفت : « بس است » ديگر انديشه هاى بالاتر از اين كه چرخ را به وجود آورده است « وجود ندارد .\r\nبنا به تمام ملاحظات گذشته با تمام صراحت بايد گفت : ما كه در آغاز علم و گسترش دادن به موجوديت خويش در فضاى بىكران هستيم ، انديشه و تعقل ما راكد نشده است ، بلكه چيزى كه با آن روبرو شده‌ايم اين است كه حيات ما در همان زندگى پست طبيعت و غريزه پرستى در جا مىزند .\r\nتفسير ابيات\r\nهندىها فيلى را براى عرضه كردن به شهر آورده آن را در خانه تاريكى قرار داده بودند ، براى ديدن آن فيل افراد فراوانى به آن جاى تاريك رفته بودند .\r\nبدان جهت كه آن محل تاريك بود ، فيل را با چشم نمىديدند و دست به اعضاى آن مىماليدند .\r\nكسى كه دست بخرطومش كشيده بود مىگفت : فيل شبيه به ناودان است دومى دست به گوشش مىكشيد و مىگفت : عجب باد بزن خوبى است سومى كه دستش را به پاى پيل كشيده بود ، مىگفت : من شكل پيل را مانند عمود ديدم .\r\n","description":"","footnote":"","page_name":" 140 ","page_number":144},
  {"content":"\r\nچهارمى كه پشت فيل را با دستش لمس كرده بود . مىگفت : فيل شبيه به تخت است .\r\n\r\n( ( 1266 ) ) همچنان هر يك به جزوى كو رسيد\r\nفهم آن مىكرد و بر آن مىتنيد\r\n\r\nاين اسيران تاريكى به جهت اختلافى كه در موقعيت خود داشتند ، ديدگاه هاى گوناگونى آنان را به حكمها و نظرهاى متنوع وادار مىكرد . امّا\r\n\r\n( ( 1268 ) ) در كف هر كس اگر شمعى بُدى\r\nاختلاف از گفتشان بيرون شدى\r\n\r\nبينايى حسى طبيعى حكم آن دست را دارد كه تنها ظاهر تجسم يافتهء حقايق را لمس مىكند ، ديگر كارى به همهء موجوديت حقايق ندارد ، چشم دريا بين چيزى است و چشم كف بين چيز ديگرى ، حال كه تو در راه دريافت حقايق گام گذاشته‌اى . اين بينايى كف بين را رها كن و آن ديدهء دريا بين را به دست بياور . اين كفهايى را كه در سطح درياى حقيقت مىبينى ، حركت و جنبش خود را از دريا در مىيابند .\r\nاما دريغا و شگفتا ، كه تو تنها كف مىبينى و دريا را نمىبينى مثال ما همان مثال كشتىها است كه در روى آب روشن در حركتاند ، ولى بدان جهت كه با چشمان تيره به دريا و كشتىها مىنگريم ، دائما در حال تصادم و بر خورد بيك ديگر مىباشيم اى تو انسانى كه در كشتى بدن مادى بخواب عميق فرو رفته و تنها سطح آب را مىبينى ، لحظاتى هم به خود بيا و آن آب پشت پرده طبيعت را بنگر كه آب طبيعى جهان ماده را به جريان انداخته و تو مانند كشتى در روى آن به حركت افتاده‌اى ، اين حقيقت را بدان كه جريان آب از ذات خود نيست ، بلكه يك آب در پشت پرده طبيعت وجود دارد كه اين آب طبيعى را به حركت در آورده است ، چنان كه يك روح واحد كلى در ما وراى نمودهاى ارواح جزيى وجود دارد كه اين ارواح جزيى را به سوى خود مىخواند .\r\nپيش از آن كه موجوديت موسى و عيسى عليه السلام در مجراى جهان طبيعت قرار بگيرد ، آفتاب عظمت الهى كشتگاه موجودات را آبيارى مىكرد ، پيش از آن كه آدم و حوا گام به عرصه هستى گذارند ، خداوند تير هستى را در كمان مشيت گذارده\r\n","description":"","footnote":"","page_name":" 141 ","page_number":145},
  {"content":"\r\nو رو به هدف الهى خويش رها ساخته بود . [ بعيد نيست كه مقصود جلال الدين از مضمون فوق اين باشد كه اختلافات ، امور عارضى و حادث هستند و اصل بناى هستى پيش از بروز اختلافات روى حقيقت واحد بوده است . 
  ] اما اين سخن هم كه در اين مورد گفتم ناقص و بريده است [ زيرا چنان كه در مباحث پيشين گفته‌ايم : وحدت و مفهوم مقابلش كثرت در عرصه هستى يكى از معماهاى لا ينحل فرهنگ بشرى است 
  ] آن سخن كه نقص و گسيختگى ندارد . از ما وراى طبيعت سرازير مىشود . عظمت آنگونه سخنها به حدى است كه اگر گوينده‌اى بتواند آنها را به زبان بياورد ، پاى تو خواهد لغزيد ، و اگر هيچ چيز در آن باره نگويد واى به حال تو كه به كلى از اعتلاى به سوى حقايق محروم خواهى ماند .\r\nاگر از آن جهت كه :\r\n\r\nچون كه با كودك سر و كارت فتاد\r\nپس زبان كودكى بايد گشاد\r\n\r\nبا بيان ساده به ظواهر قناعت كند و به جهت انس با تو صورتها و امور محسوسهء محدود ، با تو سخن بگويد ، تو به همان ظواهر و صورتهاى ناقص خواهى چسبيد ، [ و خواهى گفت : مقصود گوينده همين است كه من مىفهمم 
  ] مىخواهى مثل خودت را كاملًا دريابى ، مثل تو همان مثل گياه است كه ريشه اش در خاك و گل بسته شده و اجزاء كوچكى هم كه از آن گياه سر بر آورده است ، در معرض بادها قرار گرفته مطابق حركت بادها سر مىجنباند ، اما پايى ندارى كه تو را از جايى به جاى ديگر حركت بدهد ، تا آن گاه كه پاى از گل طبيعت حيوانى در آورى .\r\nدريغا ، كسى كه اصل حياتش از گل تيره طبيعت است چگونه مىتواند پاى از آن بيرون آورد و راه بيفتد . اين حيات طبيعى قدرت حركت ندارد ، بىهوده تقلا مكن ، تو آن موقع مىتوانى راه بيفتى و حركت كنى كه اين حيات طبيعى را نردبان حيات الهى نمايى و از عرصهء تيره و تاريك خاك و گل ، به قلمرو دل وارد شوى .\r\nاين پديده را هزاران بار ديده‌اى كه تا زنجير زندان را از خود رها نكنى نمىتوانى با مردم آزاد ، هم قافله باشى . تا شير خوار ، خود را از پستان دايه نگسلد\r\n","description":"","footnote":"","page_name":" 142 ","page_number":146},
  {"content":"\r\nبراى او غذا خوردن مطرح نيست .\r\nتو مانند آن دانه هاى زير زمينى هستى كه به شير و مواد زير زمينى وابسته‌اى ، برو در جستجوى انقطاع خويش از شير باش ، باشد كه بتوانى غذاى روحانى به دست بياورى . اى بىنوايى كه نور بىپرده را از خود دور ساخته‌اى ، سخنان حكمت آميز را هضم كن كه روشنايى بخش حقايق پوشيده است ، باشد كه اى جان عزيزم ، تو هم نورى بپذيرى و پوشيده ها را ببينى ، آن گاه مانند ستارهء گردون بسير در افلاك آغاز خواهى كرد ، بلكه حتى بدون احتياج به گردون شايسته سفرهاى بىمانندى خواهى گشت .\r\nاين سفر از خلق رو به حق را كه آغاز خواهى كرد ، درست شبيه به همان سيرى است كه از بيابان نيستى بعرصهء هستى صورت داده‌اى ، بيا در بارهء آن سفر پيشينت با ما صحبتى بدار ، چگونه آمدى ؟ آرى بىخود و ناخود آگاه ، گام بر مىداشتى و رو بهستى در حركت بودى ، همچنان سفرى كه در پيش دارى بدون از دست دادن خود طبيعىات امكان ناپذير مىباشد ، آرى\r\n\r\n( ( 1290 ) ) راه هاى آمدن يادت نماند\r\nليك رمزى بر تو بر خواهيم خواند\r\n\r\nاين سفارش ما را هم بپذير :\r\n\r\n( ( 1291 ) ) هوش را بگذار و آن گه هوش دار\r\nگوش را بر بند و آن گه گوش دار\r\n\r\nاما فكر مىكنم و در بارهء وضع روحى تو بسى مىانديشم مىبينم : نه هرگز :\r\n\r\n( ( 1292 ) ) نى نگويم ز انكه تو خامى هنوز\r\nدر بهارىّ و نديدستى تموز\r\n\r\nبراى آغاز سفرى كه تو را از غوطه ور شدن در حالت جنينى ماده به سير در عالم روح رهنمون خواهد گشت ، لازم است كه از مرحلهء خام بودن كه موجب چسبيدن بشاخ و شكوفهء درخت طبيعت است ، دست بردارى .\r\n\r\n( ( 1293 ) ) اين جهان همچون درخت است اى كرام\r\nما بر او چون ميوه هاى نيم خام\r\n( ( 1294 ) ) سخت گيرد خامها مر شاخ را\r\nز انكه در خامى نشايد كاخ را\r\n\r\n","description":"","footnote":"","page_name":" 143 ","page_number":147},
  {"content":"\r\n\r\n( ( 1295 ) ) چون بپخت و گشت شيرين لب گزان\r\nسست گيرد شاخها را بعد از آن\r\n( ( 1296 ) ) چون از آن اقبال شيرين شد دهان\r\nسست شد بر آدمى ملك جهان\r\n\r\nاين سختگيرى و تعصب بر ساقه و شاخه ها و شكوفه هاى درخت ماده و ماديات از خامى آدمى است ، بينديش و باز هم بينديش و بدان :\r\n\r\nتا جنينى كار خون آشامى است\r\n\r\nاينها مطالبى بود كه من مىتوانستم با تو در ميان بگذارم .\r\n\r\n( ( 1298 ) ) چيز ديگر ماند اما گفتنش\r\nبا تو روح القدس گويد نى منش\r\n\r\nنه تنها من نمىتوانم گويندهء آن سخن باشم ، بلكه تو هم نمىتوانى به وسيلهء آن سخنانى كه با گوش طبيعت شنيده‌اى آن را باز گو كنى .\r\nبه طور كلى عظمت آن سخن ملكوتى به حدى است كه نه من مىتوانم آن را به زبان بياورم نه غير من ، اى تو كه در حقيقت خود منى ، چنين است مقام والاى آن سخن .\r\nباز فكر مىكنم كه خواهى گفت : اين چه حرفى است ( اى تو من ) مثالى براى تو مىآورم دقت كن :\r\n\r\n( ( 1300 ) ) همچو آن وقتى كه خواب اندر روى\r\nتو ز پيش خود به پيش خود شوى\r\n\r\nمگر تو يك من نيستى ؟ پس چگونه اين من واحد تفكيك مىشود و دو من مىگردد ، و مىگويى در خواب ديدم : پيش خودم مىروم ، تو در خواب سخنانى از خود مىشنوى و گمان مىكنى كس ديگر با تو سخن گفته است .\r\nبراى توضيح اين مطلب بشنو تا براى تو بگويم :\r\n\r\n( ( 1302 ) ) تو يكى تو نيستى اى خوش رفيق\r\nبلكه گردونى و درياى عميق\r\n\r\nتو داراى يك سطح نيستى ، بلكه مانند گردون و درياى عميق صدها سطوح ( غير طبيعى و هندسى ) دارى ، اين كه گفتم داراى صد سطح هستى ، براى تفاهم بود و الا حقيقت متكثره تو با داشتن وحدت نه قابل قياس با بيدارى و خواب است ، و نه مىتواند مشمول كميتها بوده باشد .\r\n","description":"","footnote":"","page_name":" 144 ","page_number":148},
  {"content":"\r\nدر اين مقام حرف مزن ، پاكبازانه سكوت كن و بگذار او بگويد ، بگذار اسرار حال را از زبان بىزبان بشنوى كه مىگويد : برخيز ، از سر كون و مكان برخيز به سوى ملكوت بال و پرى بگشاى ، اگر بناتوانى خود معترف باشى و دم در نياورى ، آن چه را كه غير قابل بيان و خارج از عهدهء زبان و كتاب و خطاب است خواهى شنيد . تو دم در نياور ، و در كشتى كه ساختهء نوح و با مشيت الهى در حركت است ، به شنا كردن بپرداز .\r\n","description":"","footnote":"","page_name":" 145 ","page_number":149},
  {"content":"\r\n\r\n« دعوت كردن نوح عليه السلام پسر را و سر كشيدن او كه بر سر كوه روم و چاره كنم و منّت تو نكشم »\r\n\r\n( ( 1308 ) ) همچو كنعان كاشنا مىكرد تو\r\nكه نخواهم كشتى نوح عدو\r\n( ( 1309 ) ) هين بيا در كشتى بابا نشين\r\nتا نگردى غرق طوفان اى مهين\r\n( ( 1310 ) ) گفت نى من آشنا آموختم\r\nمن به جز شمع تو شمع افروختم\r\n( ( 1311 ) ) هين مكن كاين موج طوفان بلاست\r\nدست و پاى آشنا امروز لاست\r\n( ( 1312 ) ) باد قهر است و بلاى شمع كش\r\nجز كه شمع حق همىبايد خمش\r\n( ( 1313 ) ) گفت من رفتم بر آن كوه بلند\r\nعاصم است آن كه مرا از هر گزند\r\n( ( 1314 ) ) هين مكن كه كوه كاه است اين زمان\r\nجز حبيب خويش را ندهد امان\r\n( ( 1315 ) ) گفت من كى پند تو بشنوده ام\r\nكه طمع كردى كه من زين دوده ام\r\n( ( 1316 ) ) خوش نيامد گفت تو هرگز مرا\r\nمن بريئم از تو در هر دو سرا\r\n( ( 1317 ) ) هين مكن بابا كه روز ناز نيست\r\nمر خدا را خويشى و انباز نيست\r\n( ( 1318 ) ) تا كنون كردى و اين دم نازكى است\r\nاندرين درگاه گيرا ناز كيست\r\n( ( 1319 ) ) لم يلد لم يولد است او از قدم\r\nنه پدر دارد نه فرزند و نه عم\r\n( ( 1320 ) ) ناز فرزندان كجا خواهد كشيد\r\nيا ز بابايان كجا خواهد شنيد\r\n( ( 1321 ) ) نيستم مولود پيرا ، كم بناز\r\nنيستم والد جوانا ، كم گراز\r\n( ( 1322 ) ) نيستم شوهر نيم من شهوتى\r\nناز را بگذار اين جا اى بسى\r\n( ( 1323 ) ) جز خضوع و بندگى و اضطرار\r\nاندرين حضرت ندارد اعتبار\r\n( ( 1326 ) ) اين دم سرد تو در گوشم نرفت\r\nخاصه اكنون كه شدم دانا و زفت\r\n( ( 1327 ) ) گفت بابا چه زيان دارد اگر\r\nبشنوى يك بار تو پند پدر ؟\r\n\r\n","description":"","footnote":"","page_name":" 146 ","page_number":150},
  {"content":"\r\n\r\n( ( 1328 ) ) همچنين مىگفت او پند لطيف\r\nهمچنين مىگفت او دفع عنيف\r\n( ( 1329 ) ) نى پدر از نصح كنعان سير شد\r\nنى دمى در گوش آن ادبير شد\r\n( ( 1330 ) ) اندرين گفتن بدند و موج تيز\r\nبر سر كنعان زد و شد ريز ريز\r\n( ( 1331 ) ) نوح گفت اى پادشاه بردبار\r\nمر مرا خر مرد و سيلت برد بار\r\n( ( 1332 ) ) وعده كردى مر مرا تو بارها\r\nكه بيابد اهلت از طوفان رها\r\n( ( 1333 ) ) دل نهادم بر اميدت من سليم\r\nپس چرا بربود سيل از من گليم\r\n( ( 1334 ) ) گفت او از اهل و خويشانت نبود\r\nخود نديدى تو سفيدى او كبود\r\n( ( 1335 ) ) چون كه دندان تو را كرم اوفتاد\r\nنيست دندان بر كنش اى اوستاد\r\n( ( 1336 ) ) باقى تن تا نگردد زار از او\r\nگر چه بود آن تو ، شو بيزار از او\r\n( ( 1337 ) ) گفت بيزارم ز غير ذات تو\r\nغير نبود آن كه او شد مات تو\r\n( ( 1338 ) ) تو همىدانى كه چونم با تو من\r\nبيست چندانم كه با باران چمن\r\n( ( 1339 ) ) زنده از تو شاد از تو عايلى\r\nمغتذى بىواسطه بىحايلى\r\n( ( 1340 ) ) متصل نى منفصل نى اى كمال\r\nبلكه بىچون و چگونه ز اعتلال\r\n( ( 1341 ) ) ماهيانيم و تو درياى حيات\r\nزنده‌ايم از لطفت اى نيكو صفات\r\n( ( 1342 ) ) تو نگنجى در كنار فكرتى\r\nنى به معلولى قرين چون علتى\r\n( ( 1343 ) ) پيش از اين طوفان و بعد از اين مرا\r\nتو مخاطب بوده‌اى در ماجرا\r\n( ( 1344 ) ) با تو مىگفتم نه با ايشان سخن\r\nاى سخن بخش نو و آنِ كهن\r\n( ( 1345 ) ) نى كه عاشق روز و شب گويد سخن\r\nگاه با اطلال گاهى با دمن\r\n( ( 1346 ) ) روى در اطلال كرده ظاهرا\r\nاو كرا مىگويد آن مدحت كرا ؟\r\n( ( 1347 ) ) شكر طوفان را كنون بگماشتى\r\nواسطهء اطلال را برداشتى\r\n( ( 1348 ) ) ز ان كه اطلال لئيم و بد بدند\r\nنى ندانى نى صدايى مىزدند\r\n( ( 1349 ) ) من چنان اطلال خواهم در خطاب\r\nكز صدا چون كوه واگويد جواب\r\n( ( 1350 ) ) تا مثنّى بشنوم من نام تو\r\nعاشقم بر نام جان آرام تو\r\n( ( 1351 ) ) هر نبى ز ان دوست دارد كوه را\r\nتا مثنّى بشنود نام تو را\r\n\r\n","description":"","footnote":"","page_name":" 147 ","page_number":151},
  {"content":"\r\n\r\n\r\n( ( 1352 ) ) آن كُه پست مثال سنگلاخ\r\nموش را شايد نه ما را در مناخ\r\n( ( 1353 ) ) من بگويم او نگردد يار من\r\nبىصدا ماند دم گفتار من\r\n( ( 1354 ) ) با زمين آن به كه هموارش كنى\r\nنيست هم دم با قدم يارش كنى\r\n( ( 1355 ) ) گفت اى نوح ار تو خواهى جمله را\r\nحشر گردانم بر آرم از ثرى\r\n( ( 1356 ) ) بهر كنعانى دل تو نشكنم\r\nليك از احوال او آگه كنم\r\n( ( 1357 ) ) گفت نى نى راضيم كه تو مرا\r\nهم كنى غرقه اگر بايد تو را\r\n( ( 1358 ) ) هر زمانه غرقه مىكن من خوشم\r\nحكم تو جان است چون جان مىكشم\r\n( ( 1359 ) ) ننگرم كس را و گر هم بنگرم\r\nاو بهانه باشد و تو منظرم\r\n( ( 1360 ) ) عاشق صنع تواَم در شكر و صبر\r\nعاشق مصنوع كى باشم چو گبر\r\n( ( 1361 ) ) عاشق صنع خدا با فر بود\r\nعاشق مصنوع او كافر بود\r\nدر ميان اين دو فرقى بس خفيست\r\nخود شناسد آن كه در رؤيت صفيست\r\n\r\nآيه\r\n« وَنادى نُوحٌ اِبْنَه وَكانَ فِي مَعْزِلٍ يا بُنَيَّ اِرْكَبْ مَعَنا وَلا تَكُنْ مَعَ اَلْكافِرِينَ . قالَ سَآوِي إِلى جَبَلٍ يَعْصِمُنِي مِنَ اَلْماءِ قالَ لا عاصِمَ اَلْيَوْمَ مِنْ أَمْرِ الله إِلَّا مَنْ رَحِمَ وَحالَ بَيْنَهُمَا اَلْمَوْجُ فَكانَ مِنَ اَلْمُغْرَقِينَ 11 : 42 - 43 « ( 1 )  ( نوح فرزندش را خواند و گفت : فرزندم ، با ما بكشتى سوار شو و از گروه كفار مباش پسر نوح در پاسخ پدر گفت : من روى كوهى پناهنده مىشوم و مرا از آب حفظ مىكند نوح فرمود : امروز چيزى نمىتواند كسى را از جريان مشيت خداوندى نگهدارى كند ، مگر اين كه مورد ترحم خداوندى باشد . موج آب ميان پدر و فرزند جدايى انداخت و پسر نوح يكى از مغروقين گشت ) .\r\n« وَنادى نُوحٌ رَبَّه فَقالَ رَبِّ إِنَّ اِبْنِي مِنْ أَهْلِي وَإِنَّ وَعْدَكَ اَلْحَقُّ وَأَنْتَ أَحْكَمُ اَلْحاكِمِينَ . قالَ يا نُوحُ إِنَّه لَيْسَ مِنْ أَهْلِكَ إِنَّه عَمَلٌ غَيْرُ صالِحٍ فَلا تَسْئَلْنِ\r\n","description":"","footnote":" ( 1 ) سوره هود ، آيهء 42 و 43 . . ","page_name":" 148 ","page_number":152},
  {"content":"\r\n\r\nما لَيْسَ لَكَ بِه عِلْمٌ إِنِّي أَعِظُكَ أَنْ تَكُونَ مِنَ اَلْجاهِلِينَ 11 : 45 - 46 « . ( 1 )  نوح با پروردگارش به مناجات پرداخت و گفت : خداى من ، فرزند من از دودمان منست ، وعدهء تو حق و تو احكم الحاكمين هستى . خدا فرمود : اى نوح فرزند تو از دودمان تو نيست ، او عمل ناشايست است تو در بارهء آن چه كه بر تو پوشيده است از من چيزى سؤال مكن ، تو را پند مىدهم مبادا از گروه نادانان باشى ) » « قُلْ هُوَ الله أَحَدٌ . الله اَلصَّمَدُ ، لَمْ يَلِدْ وَلَمْ يُولَدْ وَلَمْ يَكُنْ لَه كُفُواً أَحَدٌ 112 : 1 - 4 « . ( 2 )  ( بگو آن خداى بىهمتاست . خداوند بىنياز . نزاييده و زاييده نشده و براى او هيچ كس مثل و نظير نيست . )\r\nروايت\r\n« مع كل شىء لا بمقارنه و غير كل شيء لا بمزايله « ( 3 )  ( خدا با همهء اشياء هست اما نه به طور تقارن دو جسم . و غير از همه چيز است ، اما نه مانند انفصال دو جسم از يكديگر )\r\n","description":"","footnote":" ( 1 ) سوره هود ، آيهء 45 و 46 . .  ( 2 ) سوره توحيد ، آيهء 1 و 2 و 3 . .  ( 3 ) نهج البلاغه ، خطبهء 1 ج 1 ص 9 . . ","page_name":" 149 ","page_number":153},
  {"content":"\r\n\r\n\r\n( ( 1340 ) ) متصل نى منفصل نى اى كمال\r\nبلكه بىچون و چگونه ز اعتدال\r\n( ( 1341 ) ) ماهيانيم و تو درياى حيات\r\nزنده‌ايم از لطفت اى نيكو صفات\r\n( ( 1342 ) ) تو نگنجى در كنار فكرتى\r\nنى به معلولى قرين چون علتى\r\n\r\nرابطه خدا با مخلوقاتش ما فوق اتصال و انفصال و عليت و قوانين مربوط به آنها است\r\nهمهء پديده هاى پيوستگى و گسستگى و نزديكى و دورى بعد هندسى و روابط عليت و قوانين آنها از عوارض حقايق تجسم يافته در فضاى هستى است ، خداى هستى ما فوق آن همه پديده ها و روابط است كه متفكرين و فلاسفه ى حرفهاى نشسته و در به روى خود از اغيار بسته ، مىخواهند با تمام بىخيالى آنها را به خدا نسبت بدهند و خدا را با آن امور تعريف و توصيف كنند .\r\nدريغا ، چه انديشه هاى تابناك كه به جهت بازى با مفاهيم فوق و شناسايى خداوند با آنها مستهلك شدند ، در حالى كه مىتوانستند از عالىترين تقرب ممكن به خداى بىچون خود و ديگران را بهره ور بسازند ، به مجرد يقينهاى بىاساس و حيرتهاى ابتدايى و سطحى قناعت ورزيدند . كدامين پيوستگى و گسستگى و نزديكى و دورى بعدى هندسى مىتواند به آن مقام شامخ راهيابى داشته باشد ، در صورتى كه امور مزبوره از خواص جسم و جسمانى بوده و عظمت ربوبى بالاتر از آن است كه با آن خواص قرين بوده باشد ؟ عليت را در نظر بگيريد .\r\nجريان اين قانون به آن چه كه در ذهن فلاسفه ى تجريد انديش و تجريد گو است بدون سنخيت و مطابق ميان طرفينش ( علت و معلول ) امكان پذير نيست . در صورتى كه مخلوقات عالم هستى پستتر از آن است كه سنخيتى با ذات ذو الجلال داشته باشد .\r\n","description":"","footnote":"","page_name":" 150 ","page_number":154},
  {"content":"\r\nشما هر چه كوشش كنيد يك حقيقت عمومى را به عنوان واحد نشان دهندهء سنخيت ميان خدا و مخلوقاتش مانند وجود ( هستى ) اثبات كنيد ، اگر در اين اثبات ذوق شخصى شاعرانه و فيلسوفانه را دخالت ندهيد ، خواهيد ديد ، خود آن حقيقت عمومى ( مانند وجود ) نتيجهء يك بازيگرى ذهنى شما است كه از مقدمات عقلانى تجريدى سر چشمه مىگيرد .\r\nاگر مقصود حقيقت وجود عينى واقعى است كه نشان دهندهء سنخيت ميان خدا و مخلوقاتش است .\r\nهمه مىدانيم كه وجود واقعى عينى در حركت و كون و فساد است و خداوند بالاتر از اين مقوله ها است و اگر مقصود مفهوم كلى و تجريدى وجود است چنان كه گفتيم : اين مفهوم ناشى از خاصيت كلى جويى ذهنى است كه فعاليت مخصوصى براى ذهن است و از حقيقت عينى خبرى نمىدهد .\r\nهمچنين است قانون عليت ، فلاسفه ى مجرد انديش با يك طمطراق چشمگير مىخواهند خدا و فعاليتهاى او را هم شامل قانون عليت بنمايند ، در صورتى كه خود همين قانون مطابق مشيت او از جريان خود موجودات هستى به وجود آمده است ، آيا تعجب آور نيست كه خداوند محكوم قانونى شود كه خود آن را ايجاد كرده است\r\n\r\nتو روا دارى روا باشد كه حق\r\nخود شود معزول با حكم سبق ؟\r\n\r\nشگفت آورتر اين است كه همين فلاسفه و متفكرين وقتى كه مىخواهند در روح آدمى بينديشند و واقعيات آن را دريابند ، اعتراف مىكنند كه روح آدمى از سنخ ماده و ماديات نيست تا پيرو احكام و قوانين آنها بوده باشد ، حتى خود قانون عليت معمولى را هم در قلمرو روح محكوم به شكست مىبينند ، با اين حال وقتى كه مىخواهند در بارهء خدا بينديشند ، ملاحظات وضع غير طبيعى در بارهء روح را فراموش مىكنند ، و خدا را با همان قوانين و اصول تجسم يافته هاى عينى بررسى مىكنند .\r\nخداى بزرگ نمونه‌اى از ارتباط خود را با مخلوقاتش ، مخصوصاً با انسانها در\r\n","description":"","footnote":"","page_name":" 151 ","page_number":155},
  {"content":"\r\n\r\nروح آدمى نشان داده است ، روح انسانى رابطه مخصوصى با فعاليتها ( نه انعكاسات ) ى خود دارد كه ما فوق هر گونه روابط ماده و ماديات با يكديگر مىباشد . اين مسئله را در گذشته توضيح داده‌ايم ، مراجعه شود .\r\nتفسير ابيات\r\nاظهار وجود انسانها در مقابل رهبران روحى چونان كنعان فرزند حضرت نوح عليه السلام است كه از روى جهالت مىگفت :\r\nمن خودم شنا كردن را مىدانم و احتياجى به كشتى پدرم نوح كه دشمن من است ندارم .\r\nنوح : فرزندم بيا با ما در كشتى بنشين ، تا جزء غرق شدگان نباشى .\r\nكنعان : نمىآيم ، من خودم شنا كردن را مىدانم ، من وسيلهء رشدى غير از آن كه تو مىگويى به دست آورده‌ام .\r\nنوح : فرزندم مخالفت مكن ، اين طوفان يك بلاى الهى است ، دست و پاى شنا كردن در چنين روزى هيچ و پوچ است . اين بادى كه بر خاسته است طوفان قهر و خاموش كنندهء هر شمع است ، مگر شمعى كه از طرف حق جل و علا روشن شده است .\r\nكنعان : اين حرفها چيست ؟ من سر كوه و قلهء مرتفعش كه مىروم ، مرا از هر گزندى محفوظ خواهد داشت .\r\nنوح : فرزندم ، با من ستيزه مكن ، اين كوههاى مرتفع كه مىبينى ، امروز بنا چيزى كاه است و جز محبوب خود را ( كه محبوب خدا است ) امان نخواهد داد :\r\nكنعان : تا كنون چه وقتى را به ياد دارى كه پند پذيرفته باشم كه امروز با اشتياق زياد فرزندم مىگويى . و مرا عضوى از دودمان خويش مىخوانى ؟ گفتار تو هرگز خوشايند من نبوده است . من در هر دو عالم از تو بيزارم .\r\nنوح : جان بابا ، مقاومت مكن ، اين روز ناز كردن نيست ، خدا با كسى خويش و شريك نمىباشد .\r\n","description":"","footnote":"","page_name":" 152 ","page_number":156},
  {"content":"\r\nاگر هم تا كنون ناز كرده‌اى ، فعلا لحظات حساسى است ، در درگاه الهى كسى كه خريدار ناز باشد ، وجود ندارد . او از ازل كسى را نزاييده و از كسى هم زاييده نشده است ، او نه پدرى دارد و نه فرزندى و نه عمويى . او ناز فرزندى و پدرى را نخواهد كشيد .\r\nخدا مىگويد : من فرزند نيستم ، اى كهنسال پير ، براى من ناز مفروش ، و تو اى جوان نورس ، من پدر نيستم ، گستاخى مكن . من شهوت ندارم و شوهر نيستم با من ناز نكنيد . آن چه كه در بارگاه ما قابل پذيرش است خضوع و بندگى و اضطرار است و بس .\r\nكنعان : پدر تو از اين حرفها به همه كس گفته‌اى و در مقابل جواب منفى و سرد شنيده‌اى ، اين دم سرد تو در من اثرى نخواهد كرد ، مخصوصاً در اين موقع كه دانا و برومند گشته‌ام .\r\nنوح : فرزندم ، هيچ ضررى ندارد كه يك بار پند پدرت را بشنوى .\r\nبدينسان پدر مهربان پندهاى لطيف مىگفت و فرزندش گفته هاى پدر را با خشونت دفع مىكرد ، نه آن پدر بزرگوار از پند دادن سير مىشد ، نه گوش ناشنواى آن فرزند نگون بخت حرفى از او مىشنيد .\r\nدر اين گفتگو بودند كه موج تيز روى بر خاست و از سر كنعان بالا رفت و دمار از روزگارش بر آورد . نوح اين دفعه با خدا به مناجات مىپردازد و مىگويد :\r\nاى خداوند بردبار ، خرم مرد و بارش را سيلى كه تو فرستاده‌اى با خود برد . تو بارها وعده كردى كه دودمان من از طوفان نجات خواهند يافت ، من هم دل صاف خود را با اميدت خوش كردم و اكنون سيل آمد و گليم را برد خداوند پاسخ مىدهد ، اى پيامبر ما ، او اگر چه فرزند طبيعى تو بود ، اما عضو اهل و دودمانت نبود ، تو مگر نمىبينى وضع تو طورى است و وضع او طور ديگر ، اگر تو سفيدى او كبود است .\r\nاى نوح وقتى كه يكى از دندانهايت را كرم مىخورد ، ديگر آن دندان عضوى\r\n","description":"","footnote":"","page_name":" 153 ","page_number":157},
  {"content":"\r\nاز پيكر تو نبوده ، فورا آن را كنده و بيرون مىاندازى ، چرا ؟ براى اين كه ساير اجزاى بدنت به وسيلهء آن در درد تلخ غوطه ور نگردد ، با اين كه دندان از آن تو بود ، ولى به جهت كرم خوردگى از آن بيزار مىشوى .\r\nنوح عرض مىكند خداوندا ، از همه چيز به غير از ذات پاك تو بيزارم ، هر كسى كه به وسيلهء عبوديت در ذات تو مات گشت ، او ديگر بيگانه نيست .\r\nتو خود مىدانى كه چه رابطه‌اى با تو دارم ، رابطهء من بيش از پيوستگى شادمانهء چمن باران دوست ، با باران مىباشد .\r\nزندگى من از تو ، شادى من با تو ، وجودم از آن تو . ارتزاقم بدون واسطه و حجاب از تست . وابستگى من با تو - اى غايت كمال ، ما فوق اتصال و انفصال است ، چنين ارتباط ما فوق چون و چگونه و تعليل است ، ما به منزلهء آن ماهيان هستيم كه درياى حيات ما تويى ، اى خداوند نيكو صفات . ما در عرصهء هستى زنده لطف توييم .\r\nتو آن خداى بىچونى كه در متن و حاشيهء انديشه هاى ما آدميان محدود نيستى تو آن علت نيستى كه قرين معلولش مىباشد . راز و نياز و مناجاتم با تو - اى پروردگار محبوب من ، ناشى از مشاهدهء اين طوفان بلا نيست ، بلكه -\r\n\r\n( ( 1343 ) ) پيش از اين طوفان و بعد از اين مرا\r\nتو مخاطب بوده‌اى در ماجرا\r\n( ( 1344 ) ) با تو مىگفتم نه با ايشان سخن\r\nاى سخن بخش نو و آنِ كهن\r\n\r\nمن اگر با ساير مخلوقات تو بسخن گفتن مىپرداختم ، در حقيقت روى سخنم با تو بود ، چنان كه شاعرى كه آثار منزل و كوى محبوبش را مخاطب قرار مىدهد ، در حقيقت روى سخنش با معشوقش مىباشد نه با سنگ و خاك .\r\nخداوندا ، سپاس تو را گويم كه به جاى اين كه به توجه به آثار تو مجبور شوم ، طوفان را وسيلهء توجهم قرار دادى ، زيرا آن آثار نه با من سخن مىگفتند و نه صدايم مىكردند .\r\n\r\n( ( 1349 ) ) من چنان اطلال خواهم در خطاب\r\nكز صدا چون كوه واگويد جواب\r\n\r\nباشد كه بمقتضاى انعكاس مكرر صدا در كوه ، نام تو را مكرر بشنوم ، من\r\n","description":"","footnote":"","page_name":" 154 ","page_number":158},
  {"content":"\r\nعاشق نام آرامش بخش تو هستم .\r\nبراى همين شنيدن مكرر صدا بود كه پيامبران كوه را دوست مىداشتند . گفتگوى من در بارهء كوه هاى سنگلاخ نيست ، زيرا انس و الفت با آن كوه ها كار موش محقر است ، اين كوه هاى سنگلاخ در مقابل راز و نيازم سخنى نمىگويند و مرا بىجواب مىگذارند . بهتر اين است كه اين كوه ها را كه با خداى قديم هم دم نيست ، متلاشى كنى و با زمين يكسانش كنى .\r\nخدا در پاسخ نوح فرمود : اى نوح اگر مىخواهى همهء نابود شدگان طوفان را دوباره در روى زمين زنده بسازم .\r\nتو عزيز مايى ، براى فرزندت كنعان دل تو را نمىشكنم . اما بگذار تو را از حال او اطلاع بدهم . نوح عرض مىكند : نه نه ، اگر خود مرا هم غرق و نابود بسازى ، به حكم تو سر تسليم فرود مىآورم . خدايا هر لحظه‌اى زنده‌ام كن و بميران ، حكم تو جان من است و چون جان عزيزم حكم تو را مىپذيرم -\r\n\r\nگر تن حبشى ، سرشتهء توست\r\nور خط ختنى نوشتهء توست\r\nگر هر چه نوشته‌اى بشويى\r\nشويم دهن از زياده گويى\r\nگر باز به داورم نشانى\r\nاى داور داوران تو دانى\r\n\r\nنظامى گنجوى من در اين دنيا به كسى جز تو نمىنگرم ، اگر هم بنگرم چراغى فرا را هم به سوى منظر ربانى تست . من عاشق صنع تو هستم ، بردبارم و سپاس گزارت ، من به وجود عينى مصنوعات عشق نمىورزم ، تفاوتى بس زياد است ميان صنع و مصنوع [ ما در مجلدات گذشته تفاوت صنع و مصنوع را مورد بررسى قرار داده‌ايم مراجعه شود 
  ] .\r\nچه با فر و شكوهند آنان كه بصنع الهى عشق مىورزند ، چه كافر و تبه كارند عشاق مصنوعاتش . در ميان اين دو موضوع ( صنع و مصنوع ) فرق بس ظريف و پوشيده ايست كه فقط آنان كه از شهود و رؤيت بهره‌اى دارند ، دركش مىكنند .\r\n","description":"","footnote":"","page_name":" 155 ","page_number":159},
  {"content":"\r\n\r\n\r\nتوفيق ميان اين دو حديث كه الرضا بالكفر كفر و حديث ديگر كه من لم يرض بقضائى و لم يصبر على بلائي فطلب ربّا سوائى\r\n\r\n( ( 1362 ) ) دى سؤالى كرد سائل مر مرا\r\nز ان كه عاشق بود او بر ماجرا\r\n( ( 1363 ) ) گفت نكتهء الرضا بالكفر كفر\r\nاين پيمبر گفت و گفت اوست مهر\r\n( ( 1364 ) ) باز فرمود او كه اندر هر قضا\r\nمر مسلمان را رضا بايد رضا\r\n( ( 1365 ) ) نى قضاى حق بود كفر و نفاق\r\nگر بدين راضى شوم باشد شقاق\r\n( ( 1366 ) ) ور نيم راضى بود آن هم زيان\r\nپس چه چاره باشدم اندر ميان ؟\r\n( ( 1367 ) ) گفتمش اين كفر مقضى نى قضاست\r\nهست آثار قضا اين كفر راست\r\n( ( 1368 ) ) پس قضا را خواجه از مقضى بدان\r\nتا شكالت حل شود اندر زمان\r\n( ( 1369 ) ) راضيم بر كفر ز ان رو كه قضاست\r\nنى از آن رو كه نزاع و خبث ماست\r\n( ( 1370 ) ) كفر از روى قضا خود كفر نيست\r\nحقّ را كافر مخوان اين جا مأيست\r\n( ( 1371 ) ) كفر جهل است و قضاى كفر علم\r\nهر دو كى يك باشد آخر حلم و خلم\r\n( ( 1372 ) ) زشتى خط زشتى نقّاش نيست\r\nبلكه از وى زشت را بنمود نيست\r\n( ( 1373 ) ) قوّت نقاش باشد ز ان كه او\r\nهم تواند زشت كردن هم نكو\r\n( ( 1374 ) ) گر گشايم بحث اين را من بساز\r\nتا سؤال و تا جواب آيد دراز\r\n( ( 1375 ) ) ذوق نكتهء عشق از من مىرود\r\nنقش خدمت نقش ديگر مىشود\r\n\r\nروايت\r\n« و لا رضا بالكفر بعد الاسلام » ( 1 )  ( رضا به كفر پس از پذيرش اسلام ممنوع است ) مضمون روايت فوق به طور عموم چنين وارد شده است :\r\n« الراضى بفعل قوم كان شريكهم » ( 2 )  ( كسى كه به كار مردمى راضى شود ، شريك آنها مىباشد ) .\r\n« قال امير المومنين عليه السلام » الايمان اربعه اركان : الرضا بقضاء الله و التوكل\r\n","description":"","footnote":" ( 1 ) صحيح بخارى ، مغازى حديث 64 - مسند ، احمد بن حنبل ، ج 1 ، حديث 8 . .  ( 2 ) سفينة البحار ، ج 1 ص 525 . . ","page_name":" 156 ","page_number":160},
  {"content":"\r\n\r\nعلى الله و تفويض الامر الى الله و التسليم لامر الله » ( 1 )  ( امير المومنين عليه السلام فرمود : ايمان چهار ركن دارد : رضا به قضاى الهى ، توكل بر خدا ، سپردن امر به خدا ، تسليم به امر خدا . )\r\n\r\n( ( 1365 ) ) نى قضاى حق بود كفر و نفاق ؟\r\nگر بدين راضى شوم باشد شقاق\r\n( ( 1366 ) ) ور نيم راضى بود آن هم زيان\r\nپس چه چاره باشدم اندر ميان ؟\r\n\r\nآيا كفر بودن رضايت به كفر ، با رضا به قضاى الهى سازگار است ؟\r\nجلال الدين اولا در صدد سازگار نشان دادن كفر بودن رضايت به كفر ، با رضا به قضاى الهى بر مىآيد سپس اظهار ناتوانى مىكند كه -\r\n\r\n( ( 1374 ) ) گر گشايم بحث اين را من بساز\r\nتا سؤال و تا جواب آيد دراز\r\n( ( 1375 ) ) ذوق نكتهء عشق از من مىرود\r\nنقش خدمت نقش ديگر مىشود\r\n\r\nتوضيحى كه جلال الدين در بارهء سازگار بودن دو رضايت مزبور مىدهد ، مبتنى بر فرق ميان صنع و مصنوع است كه در ابيات مربوط به عنوان دعوت كردن نوح عليه السلام پسر را . . . متذكر شد . در اين ابيات هم مىگويد :\r\n\r\n( ( 1367 ) ) گفتمش اين كفر مقضى نى قضاست\r\nهست آثار قضا اين كفر راست\r\n( ( 1368 ) ) پس قضا را خواجه از مقضى بدان\r\nتا شكالت حل شود اندر زمان\r\n\r\nبا نظر به مضمون دو بيت فوق جلال الدين مىخواهد ميان قضا و مقضى را تفكيك نمايد مىگويد : رضا به قضا با عدم رضا به مقضى ( كفر و تباهى ) منافاتى ندارد . اگر چه جلال الدين در اين مورد تفاوت ميان قضا و مقضى را توضيح نمىدهد ، ولى بدون ترديد مقصودش همان است كه در مبحث تفكيك صنع از مصنوع متذكر شديم . براى زيادتى\r\n","description":"","footnote":" ( 1 ) سفينه البحار ، ج 1 ص 524 . . ","page_name":" 157 ","page_number":161},
  {"content":"\r\nتوضيح مىگوييم : قضا عبارت است از همان مشيت ابراز شده كه چون از خداى بىنياز و توانا صادر شده است ، لذا قضا فى نفسه خير و كمال است ، نقش بستن اين مشيت ابراز شده در موجودات و رويدادها كه همان مقضى است ، دو قسم زشت و نيكو را به وجود مىآورد .\r\nاين يك تفكيك عقلانى ذهنى است كه از نظر نتيجهء عينى نظريهء جلال الدين را تصحيح نمىكند ، زيرا بالاخره هر چه باشد ، كفر و زشتى به خدا مستند مىشود ، در صورتى كه آيهء قرآن صريحا مىگويد :\r\n« إِنْ تَكْفُرُوا فَإِنَّ الله غَنِيٌّ عَنْكُمْ وَلا يَرْضى لِعِبادِه اَلْكُفْرَ 39 : 7 . » ( 1 )  ( اگر شما كفر بورزيد ، خداوند از شما بىنياز است ، و خدا كفر را به بندگانش نمىپسندد .\r\nآيا قضاى خداوندى ( مشيت ابراز شده ) مىتواند خلاف رضاى او بوده باشد ، بالعكس آيا خلاف رضاى او ( كفر ) مىتواند مورد قضا و مشيت او بوده باشد ؟ در آن دو بيت كه جلال الدين مىگويد :\r\n\r\n( ( 1372 ) ) زشتى خط زشتى نقاش نيست\r\nبلكه از وى زشت را بنمود نيست\r\n( ( 1373 ) ) قوّت نقاش باشد ز ان كه او\r\nهم تواند زشت كردن هم نكو\r\n\r\nبه زشت بودن خط اعتراف مىكند ، يعنى زشت بودن مقضى را مىپذيرد ، نهايت امر مىگويد : مقضى زشت ، قدرت خدا را بيشتر اثبات مىكند ، چنان كه زشتى خط مهارت نقاش را . به نظر مىرسد اين مغالطهء لطيفى است كه ذهن معمولى را در ابهام غوطه ور مىسازد . توضيح اين كه فرق است ميان زشتى يك يا چند جزء كه با يك مجموع كلى زيبا متشكل مىشود و با نظر به مجموع كل ، زشتى خود را از دست مىدهد و در ايجاد يك مجموع زيبا دخالت مىورزد ، و آن فرد زشت كه خود مستقلا و با قطع نظر از ساير مصاديق و افراد كلى منظور مىشود .\r\n","description":"","footnote":" ( 1 ) سوره الزمر ، آيهء 7 . . ","page_name":" 158 ","page_number":162},
  {"content":"\r\n\r\nاگر نقاش يك عدد تابلو را زشت بكشد نمىتواند بگويد : من تابلوهاى زيبا به طور فراوان كشيده‌ام ، زيبايى هزاران تابلوى مستقل ، زشتى يك تابلوى مستقل را از بين نمىبرد . وانگهى اگر يك موضوع در واقع زشت است ، اين زشتى مسلما ناشى از نوعى نقص مىباشد كه آن را از زيبا جدا كرده است و بديهى است كه نقص را نمىتوان به كمال بىنهايت نسبت داد ، بنا بر اين ، مطلبى را كه جلال الدين پيش مىكشد و مىگويد : خود ايجاد زشت دلالت بر قدرت مىكند ، كاملًا اشتباه است ، مگر اين كه بگويد : كفر بالنسبه به ما زشت جلوه مىكند ، ولى در حقيقت خوب و از روى حكمت است ، چنان كه در ابيات گذشته گفته است :\r\n\r\nكفر هم نسبت به خالق حكمت است\r\nچون به ما نسبت كنى آن آفت است\r\n\r\nاولا اين نظريه با مطلبى كه در اين مبحث مىگويد فرق دارد ، زيرا در اين مبحث به زشتى كفر اعتراف مىكند ، نهايت امر با اين مسئله تصحيح مىكند كه آفريدن زشت دليل قدرت است ، در صورتى كه در بيت فوق كفر را از جهت ارتباط به خالق ( قضا به اصطلاح اين مبحث ) حكمت معرفى مىكند . ثانيا خود اين مطلب كه كفر به جهت نسبت به خدا حكمت است ، مطلبى است غلط ، زيرا چنان كه اشاره كرديم خداوند رضا به كفر ندارد و مىفرمايد :\r\n« مَنْ كَفَرَ فَعَلَيْه كُفْرُه 30 : 44 . » ( 1 )  ( كسى كه كفر بورزد ، كفر او به عهدهء خود او است )\r\nتفسير ابيات\r\nسؤال كننده‌اى كه عاشق درك ماجراى سر نوشت انسانى بود ، از من پرسيد كه پيامبر اكرم صلى الله عليه و آله كه گفتهء او خاتم و محكمترين همهء گفته ها است ، فرموده است : « رضايت دادن به كفر خود نوعى از كفر است » .\r\nباز پيامبر اكرم فرموده است : انسان مسلمان بايد به قضاى الهى راضى شود .\r\n","description":"","footnote":" ( 1 ) سوره الروم ، آيهء 44 . . ","page_name":" 159 ","page_number":163},
  {"content":"\r\nبا ملاحظه اين دو فرموده ، اگر قضاى الهى كفر و نفاق در مورد شخصى بوده باشد و من به آن رضايت دهم ، آيا تبه كارى نخواهد بود ؟ اگر راضى به كفر نباشم ، آيا به قضاى الهى اعتراض نكرده‌ام ؟ اين كه موجب خسارت روحى است چارهء اين مشكل چيست ؟ من در پاسخ او گفتم :\r\nكفر عين قضاى الهى نيست ، بلكه مقضى است و اين كفر يكى از آثار راستين قضاى الهى است .\r\nپس اى عزيز من ، قضا را از مقضى تفكيك كن تا اشكال تو از بين برود . من به كفر از آن جهت كه قضا است رضايت مىدهم ، نه از آن جهت كه ناشى از نزاع و خبث ما مىباشد . كفرى كه از روى قضاست كفر نيست ، زيرا خدا موصوف به كفر نيست كه كفر را بيافريند . قضاى كفر ناشى از علم الهى ، و خود كفر كه مقضى است معلول جهل آدمى است . ميان اين دو كفر همان تفاوت وجود دارد كه ميان بردبارى و غضب .\r\nاگر خطى در يك تابلو زشت بوده باشد ، دلالت بر زشتى نقاش نمىكند ، بلكه شأن نقاش نشان دادن زشت و زيبايى است ، خط زشت اثبات كنندهء قدرت نقاش است كه هم مىتواند نقش زشت بكشد و هم نقش زيبا . اگر در اين موضوع بحث را باز كنيم ، از زيادى سؤال و جواب كار طولانى مىشود و ذوق نكته سنجى عاشقانه از ذائقه‌ام محو مىگردد و به جاى اين كه نقش خدمت به ابراز حقايق را بازى كنم ، وضع عوض مىشود و بايستى راه ديگرى در پيش بگيرم .\r\n","description":"","footnote":"","page_name":" 160 ","page_number":164},
  {"content":"\r\n\r\n\r\n« مثل در بيان آن كه حيرت مانع بحث و فكر توست »\r\n\r\n( ( 1376 ) ) آن يكى مرد دو مو آمد شتاب\r\nپيش يك آيينه دار مستطاب\r\n( ( 1377 ) ) گفت از ريشم سفيدى كن جدا\r\nكه عروس نو گزيدم اى فتى\r\n( ( 1378 ) ) ريش او ببريد و كل ريشش نهاد\r\nكه تو بگزين چون مرا كارى فتاد\r\n( ( 1379 ) ) اين سؤال و اين جواب است اى گزين\r\nكه سر اينها ندارد مرد دين\r\n( ( 1380 ) ) آن يكى زد سيلئى مر زيد را\r\nحمله كرد او هم براى كيد را\r\n( ( 1381 ) ) گفت سيلى زن سؤالى مىكنم\r\nپس جوابم گوى و آن گه مىزنم\r\n( ( 1382 ) ) بر قفاى تو زدم آمد طراق\r\nيك سؤالى دارم اين جا در وفاق\r\nاين سؤال از تو همىپرسم بگو\r\nحل كن اشكال مرا اى نيك خو\r\n( ( 1383 ) ) اين طراق از دست من بوده است يا\r\nاز قفاگاه تو اى فخر كيا ؟\r\n( ( 1384 ) ) گفت از درد اين فراغت نيستم\r\nكه در اين فكر و تأمل بيستم\r\n( ( 1385 ) ) تو كه بىدردى همىانديش اين\r\nنيست صاحب درد را اين فكر هين\r\nدردمندان را نباشد فكر غير\r\nخواه در مسجد برو خواهى به دِير\r\nغفلت و بىدرديت فكر آورد\r\nدر خيالت نكتهء بكر آورد\r\nجز غم دين نيست صاحب درد را\r\nمىشناسد مرد را و گرد را\r\nحكم حق را بر سر و رو مىنهد\r\nحفظ و فكر خويش يك سو مىنهد\r\n\r\nتفسير ابيات\r\nمردى كه موهاى ريشش دو رنگ سفيد و سياه داشت ، پيش آرايشگر آمد و گفت : چون عروس تازه‌اى پيدا كرده‌ام موهاى سفيد را از ريشم در آور . آرايشگر هم بدون تأمل همهء ريشش را تراشيد و گذاشت پيش آن مرد و گفت : چون كار زياد دارم ، خواهشمندم خودت موهاى سفيد را از موهاى سياه جدا كن سؤال تو آن بود ، اين هم جوابت ، معطلم مكن .\r\n","description":"","footnote":"","page_name":" 161 ","page_number":165},
  {"content":"\r\nمرد ديندار واقعى با آن همه سؤال و جواب بىهوده كارى ندارد . يك مثال ديگر هم در اين موضوع بياورم : شخصى به زيد سيلى زد و پشت گردن او را به درد آورد ، زيد براى انتقام به سوى او حمله كرد . شخصى كه سيلى زده بود ، گفت : صبر كن يك سؤال از تو دارم ، اول پاسخ آن را بگو ، سپس انتقام سيلى را از من بكش . بگو ببينم : صداى طراق كه از پشت گردن تو در آمد ، آيا از دست من بوده يا از قفاى تو ؟ زيد سيلى خورده كه دست به جاى درد گذاشته ، ناله مىكرد ، به او گفت : فعلا درد سيلى مرا به خود مشغول داشته است و نمىتوانم در بارهء آن بينديشم ، برو خودت در اين موضوع فكر كن .\r\nاگر واقعاً شما درد دين و وصول به حقايق داريد ، هر كجا كه مىخواهيد برويد ، [ مصرع مربوط چنين است : 
  ] خواه در مسجد برو خواهى به دير .\r\nمسلماً مقصود جلال الدين تساوى مسجد و دير مخالف مسجد نيست ، بلكه ايده كلى اينما تولوا فثم وجه الله را در نظر گرفته است . تو اى انسان بىدرد ، برو در مسائلى بينديش كه نه بزندگانى دنيويت نتيجه مىدهد و نه به حيات ابديت . درد بىدردى كه همان غوطه ور شدن در غفلت و جهل مركب است ، خيالاتى در صورت انديشه براى تو تحفه مىآورد و تو بىچاره هم گمان مىكنى موضوعات بكر به دست مىآورى مرد دين جز غم دين چيز ديگرى ندارد ، به همين جهت است كه او از خيالات بر كنار شده مرد و گرد را از يكديگر تشخيص مىدهد . حافظه و تفكرات در موضوعات معمولى را كنار گذاشته دستور الهى را روى سر و ديدهء خود مىگذارد .\r\n","description":"","footnote":"","page_name":" 162 ","page_number":166},
  {"content":"\r\n\r\n« در بيان آن كه در ميان صحابه حافظ كسى نبود »\r\n\r\n( ( 1386 ) ) در صحابه كم بُدى حافظ كسى\r\nگر چه شوقى بود جانشان را بسى\r\n( ( 1387 ) ) ز ان كه چون مغزش در آكند و رسيد\r\nپوستها شد بس رقيق و واكفيد\r\n( ( 1388 ) ) قشر جوز و فستق و بادام هم\r\nمغز چون آكندشان شد پوست كم\r\n( ( 1389 ) ) مغز علم افزود كم شد پوستش\r\nز ان كه عاشق را بسوزد دوستش\r\n( ( 1390 ) ) وصف مطلوبى چو ضدّ طالبى است\r\nوحى برق نور سوزان نبى است\r\n( ( 1391 ) ) چون تجلى كرد اوصاف قديم\r\nپس بسوزد وصف حادث را گليم\r\n( ( 1392 ) ) ربع قرآن هر كه را محفوظ بود\r\nجد فينا از صحابه مىشنُود\r\n( ( 1393 ) ) جمع صورت با چنين معنى ژرف\r\nنيست ممكن جز ز سلطانى شگرف\r\n( ( 1394 ) ) در چنين مستى مراعات ادب\r\nخود نباشد ور بود باشد عجب\r\n( ( 1395 ) ) اندر استغنا مراعات و نياز\r\nجمع ضدّين است چون گرد و دراز\r\nجمع ضدّين از نياز افتاد و ناز\r\nباز در وقت تحير امتياز\r\n( ( 1396 ) ) خود عصا معشوق عميان مىشود\r\nكور خود صندوق قرآن مىشود\r\n( ( 1397 ) ) گفت كوران خود صناديقند پر\r\nاز حروف مصحف و ذكر و نذر\r\n( ( 1398 ) ) باز صندوقى پر از قرآن به است\r\nز ان كه صندوقى بود خالى به دست\r\n( ( 1399 ) ) باز صندوقى كه خالى شد ز بار\r\nبه ز صندوقى كه پر موش است و مار\r\n( ( 1400 ) ) حاصل اندر وصل چون افتاد مرد\r\nگشت دلَّاله به پيش مرد سرد\r\n( ( 1401 ) ) چون به مطلوبيت رسيدى اى مليح\r\nشد طلبكارىّ علم اكنون قبيح\r\n( ( 1402 ) ) چون شدى بر بامهاى آسمان\r\nسرد باشد جستجوى نردبان\r\n( ( 1403 ) ) جز براى يارى و تعليم غير\r\nسرد باشد راه خير از بعد خير\r\n( ( 1404 ) ) آينهء روشن كه شد صاف و جلى\r\nجهل باشد بر نهادن صيقلى\r\n( ( 1405 ) ) پيش سلطان خوش نشسته در قبول\r\nزشت باشد جستن نامه و رسول\r\n\r\n","description":"","footnote":"","page_name":" 163 ","page_number":167},
  {"content":"\r\n\r\n\r\nروايت\r\n« عن انس : كان الرجل إذا قرء سوره البقرة و آل عمران جد فينا أي عظم قدره . » ( 1 )  ( انس مىگويد : موقعى كه يك مرد سورهء بقره و آل عمران را از حفظ مىخواند در ميان ما ( صحابه ) داراى عظمتى بود ) .\r\nتوضيح :\r\n1 - اگر چه در روايت فوق كلمهء قرء آمده است كه به معناى خواندن است ، ولى با نظر به فهم محققين در بارهء علوم قرآنى مقصود قرائت از حفظ مىباشد ، مخصوصاً با توجه به اين كه اگر تنها خواندن بود ، همهء صحابه از روى وسايلى كه قرآن را در آن ثبت مىكردند ، يا حد اقل به پيروى از آنان كه قرآن را از حفظ مىخواندند مىتوانستند بخوانند .\r\n2 - اين كه جلال الدين مىگويد :\r\n\r\nدر صحابه كم بدى حافظ كسى\r\nگر چه ذوقى بود جانشان را بسى\r\n\r\nبايد مورد تأمل قرار بگيرد ، زيرا با مراجعه به مدارك مربوطه ( 2 )  معلوم مىشود ، مسلمين دوران حيات پيامبر با اشتياق تمام در حفظ كردن قرآن مىكوشيدند ، نهايت امر به جهت اختلاف در قوهء حافظه مقدارى كه از قرآن حفظ مىكردند ، مختلف بود .\r\n","description":"","footnote":" ( 1 ) نهاية ، ابن اثير ، باب جيم و دال ، ج 1 ص 147 . .  ( 2 ) الاتقان ، سيوطى و تاريخ القرآن ابو عبد الله زنجانى . . ","page_name":" 164 ","page_number":168},
  {"content":"\r\n\r\n\r\n( ( 1387 ) ) ز انكه چون مغزش درآكند و رسيد\r\nپوستها شد بس رقيق و واكفيد\r\n( ( 1388 ) ) قشر جوز و فستق و بادام هم\r\nمغز چون آكندشان شد پوست كم\r\n\r\nآيا الفاظ قرآن و حفظ كردن آنها اهميتى ندارد\r\nجلال الدين در ابيات فوق در بارهء عدم لزوم حفظ قرآن و اهميت نداشتن الفاظ آن در مقابل معنى ، مطالب پراكنده‌اى را مىگويد كه قابل جمع و هماهنگى نيست . اين مطالب به قرار ذيل است :\r\n1 - اگر چه ياران پيامبر اكرم اشتياق زيادى به حفظ كردن قرآن داشتند ، ولى كمتر كسى بود كه قرآن را حفظ كرده بود .\r\nاين مضمون صراحتا مىگويد : ياران پيامبر اشتياق زيادى به حفظ كردن قرآن داشتند ، پس معلوم مىشود حفظ كردن قرآن مطلوب و محبوب صحابه بوده و از آن جهت كه از پيامبر اكرم صلى الله عليه و آله و لو به وسيلهء يك روايت ضعيف هم ، نقل نشده است كه صحابه را از آن سوز و اشتياق جلوگيرى نمايد ، در نتيجه حفظ قرآن موضوع مطلوبى بوده است كه پيامبر تصديقش فرموده است .\r\n2 - جلال الدين به اين ادعا كه خود كلمات قرآن اهميتى ندارد . چند بيت سروده و حاصل معناى آن چند بيت اين است كه وقتى مغز يك ميوه رسيد پوست رقيق مىشود و كم كم از مطلوبيت ساقط مىگردد .\r\nاين مطلب مبنى بر اشتباهى است كه به طور اختصار توضيح مىدهيم : الفاظ و جملات كه معنايى را نشان مىدهند ، بر دو گونه هستند :\r\nالف - مقصود با لذات معنى بوده و به خود لفظ و جمله هيچ توجهى جز مانند توجه به آيينه براى ديدن صورت نيست ، محاورات معمولى در اجتماعات اغلب از\r\n","description":"","footnote":"","page_name":" 165 ","page_number":169},
  {"content":"\r\nهمين نوع است . لذا ، حتى گاهى با اين كه گوينده يا نويسنده هيچ التفاتى به قواعد لغوى و نحوى و فصاحت الفاظ و جملات ندارد ، ولى بدان جهت كه معنى فوق العاده عالى است ، مورد اعتراض واقع نمىگردد .\r\nخود جلال الدين هم صريحا گفته است :\r\n\r\nقافيه انديشم و دل دار من\r\nگويدم منديش جز ديدار من\r\n\r\nاين مطلب روشن است .\r\nب - گاهى معانى در قلمرو مخصوص و داراى خصوصيتى است كه جز با الفاظ معين قابل درك و فهم نمىباشد .\r\nهر اندازه كه دايرهء مطلوب و مقصود گوينده حساستر و راه فهم مقصود گوينده براى شنونده تنگتر و منحصرتر بوده باشد ، نقش الفاظ در ابراز و پذيرش معنى اساسىتر مىگردد .\r\nجاى ترديد نيست كه در قرآن مجيد ما با اين وضع روبرو هستيم ، لذا اگر بخواهيم كلمه يا جمله‌اى از قرآن را بر داشته و با تمام كوشش مرادف آن كلمه يا جمله را بگذاريم ، باز نمىتوانيم معناى مقصود را با حفظ صورت اعجازى قرآن ابراز كنيم . پس الفاظ و تركيب بندى جملات قرآن قابل مقايسه با ساير نوشته ها و محاورات نمىباشد ، لذا تشبيه الفاظ قرآن به پوست و معنى آن به مغز با واقعيت قرآن تطبيق نمىكند .\r\n3 - بلى ، با نظر به ملاك آيهء - « مَثَلُ اَلَّذِينَ حُمِّلُوا اَلتَّوْراةَ ثُمَّ لَمْ يَحْمِلُوها كَمَثَلِ اَلْحِمارِ يَحْمِلُ أَسْفاراً 62 : 5 » ( 1 ) \r\n( مثل كسانى كه تورات را به خود حمل نموده سپس آن را از دل ، نمىپذيرند مانند خرانى هستند كه لوحه ها را حمل مىكند ) .\r\nعشق به خود الفاظ قرآن و فرو رفتن در حروف و تجويد قرائت آن ، بدون در نظر گرفتن معنى و عمل به آن ، اگر اهانت به قرآن نباشد ، حد اقل اين است كه قرآن مورد بهره بردارى قرار نگرفته است ، و\r\n","description":"","footnote":" ( 1 ) سوره الجمعة ، آيهء 5 . . ","page_name":" 166 ","page_number":170},
  {"content":"\r\n\r\nهمين درد خانمان سوز بوده است كه مسلمانان را از قرآن محروم ساخته و دچار گرفتارى و ذلت و خوارى نموده است .\r\n4 - سپس جلال الدين از تشبيه پوست و مغز منصرف مىشود و مىگويد :\r\n\r\n( ( 1396 ) ) جمع صورت با چنين معنى ژرف\r\nنيست ممكن جز ز سلطانى شگرف\r\n\r\nجمع كردن تقيد به صورت و الفاظ قرآن و معناى با عظمت آن ، احتياج به روح رشد يافته و به كمال رسيده‌اى دارد كه با وجود خمار مستى در معانى الهى قرآن ، آداب صورت را هم به جاى بياورد . نظير اين مطلب را جلال الدين در ابيات ديگر چنين گفته است :\r\n\r\nگر به معنى رفت غافل شد ز حرف\r\nپيش و پس هرگز نبيند هيچ طرف\r\n\r\nيعنى دو لحاظ و توجه استقلالى در لحظهء واحد امكان ندارد .\r\nاين مطلب تا حدودى صحيح است . ولى در مورد قرآن درست نيست ، زيرا مسلم است كه الفاظ قرآن ساختهء بشرى نيست ، بلكه مانند معناى قرآن از پيشگاه الهى نازل شده است ، و خود ارتباط الفاظ به پيشگاه الهى باعث مىشود كه بهره بردارى از معانى قرآن بيشتر و عالىتر شود .\r\nبا يك عبارت ديگر مانند اين است كه الفاظ و معانى چنان با يكديگر در آميخته است كه گويى يك حقيقت را نشان مىدهند .\r\nبه اضافهء اين كه ، چنان كه الفاظ و افعال نماز معين و مشخص نمىگشت و فقط به توجه قلبى مردم كفايت مىشد ، به جهت اختلاف انسانها در حالات روانى ، آن قدر نماز را كم و بيش و در آن تصرف و افراط و تفريط مىكردند كه موضوع نماز به كلى از بين مىرفت ، همچنين در الفاظ و تركيبات قرآن .\r\nتفسير ابيات\r\nدر ميان صحابه عدد كسانى كه قرآن را حفظ مىكردند ، كم بود ، اگر چه از اعماق جانشان اشتياق به حفظ داشتند ، زيرا وقتى كه مغز يك انسان رسيد مانند ميوه ، پوستها براى او ناچيز مىنمايد و ديگر مورد احتياج نمىباشد ، وقتى كه مغز\r\n","description":"","footnote":"","page_name":" 167 ","page_number":171},
  {"content":"\r\nگردو و فستق و بادام رسيد ، پوست كم مىشود و وجود پوست مورد توجه نيست ، همچنين وقتى كه مغز از علم افزايش يافت موضوعات ظاهرى مانند پوست رو به كاهش مىرود اين يك اصل كلى است كه معشوق عاشق خود را مىسوزاند .\r\n[ ارتباط اين مصرع با مصرع قبلى و ابيات مربوطه اين است كه مىگويد : معشوق جان و مغز عاشق را جلب و آن را اعتلا مىبخشد و وجود طبيعىاش را كه مانند پوست است مىسوزاند 
  ] .\r\nوحى و نورانيت كه مطلوب پيامبر اكرم بود او را شعله ور مىساخت .\r\nدر آن هنگام كه اوصاف قديم الهى تجلى مىنمايد ، گليم اوصاف حادث زبانه مىكشد . هر كس كه در زمان پيامبر اكرم يك چهارم قرآن را حفظ كرده بود ، مردى عظيم الشان شناخته مىشد .\r\nجمع كردن صورت قرآن با آن معانى عميق ، كار هر كس نبوده است ، بلكه روح بسيار رشد يافته مىخواست كه از عهدهء جمع كردن صورت و معنى بر آيد . با وجود مستى در معانى قرآن مراعات ادب با الفاظ و جملات آن امكان ندارد ، و اگر هم ممكن باشد كار شگفت انگيزى است .\r\nدر حالت استغناء به وسيلهء معنى خود را نيازمند به صورت ديدن از قبيل جمع كردن ميان ضدين است ، كه به طور معمولى امكان پذير نيست و اگر اتفاق بيفتد از روى نياز ، روحى در اعتلا به مقام و الا است ، و پس از اعتلاى روح و در حال تحير عالى آن دو ضد ( صورت و معنى ) از يكديگر تفكيك شده و صورت به كنار مىرود .\r\nعصا همواره معشوق نابينايان است ، لذا نابينايان صندوق قرآن هستند نه حامل معناى آن ، با اين حال صندوقى كه از قرآن پر شده است بهتر از صندوق خالى است . باز آن صندوق كه تهى است ، بهتر از آن صندوق است كه پر از مار و مور مىباشد . خلاصه موقعى كه انسان به نعمت وصال رسيد ، ديگر دلال و واسطه مورد نيازش نيست .\r\n","description":"","footnote":"","page_name":" 168 ","page_number":172},
  {"content":"\r\nاى محبوب نمكين ، وقتى كه به مطلوب رسيدى ، آن دانش كه وسيلهء وصول به مطلوب بود ، قبيح خواهد گشت . موقعى كه به صعود به آسمان موفق شدى ، جستجوى نردبان لغو و بىهوده است ، مگر براى انجام وظيفهء تعليم و تربيت ديگران ، زيرا در پيش گرفتن راه خير پس از ورود به خود خير پوچ و بىمعنى است .\r\nدر آن هنگام كه آيينه جلى و روشن به دست دارى كه كاملًا صورت را نشان مىدهد صيقلى كردن آن از روى نادانى است .\r\nتو كه در مقابل محبوب نشسته‌اى ، جستجوى نامه و پيك آن محبوب زشت خواهد بود .\r\n","description":"","footnote":"","page_name":" 169 ","page_number":173},
  {"content":"\r\n\r\nداستان مشغول شدن عاشق به عشق نامه خواندن و مطالعه كردن عشق نامه در حضور معشوق آن را ناپسند داشتن كه طلب الدليل عند حضور المدلول قبيح و الاشتغال بالعلم بعد الوصول الى المعلوم مذموم\r\n\r\n( ( 1406 ) ) آن يكى را يار پيش خود نشاند\r\nنامه بيرون كرد و پيش يار خواند\r\n( ( 1407 ) ) بيتها در نامه و مدح و ثنا\r\nزارى و مسكينى و بس لابه ها\r\nگريه و افغان و حزن و درد خويش\r\nخوارى و بيزارى و نااهل و خويش\r\nدورى و رنجورى از هجران دوست\r\nذكر پيغام و رسول از مغز و پوست\r\nهمچنان مىخواند با معشوق خود\r\nتا كه بيرون شد ز حصر و حد و عدّ\r\n( ( 1408 ) ) گفت معشوقش گر اين بهر من است\r\nگاه وصل اين عمر ضايع كردن است\r\n( ( 1409 ) ) من به پيشت حاضر و تو نامه خوان\r\nنيست اين بارى نشان عاشقان\r\n( ( 1410 ) ) گفت اين جا حاضرى اما و ليك\r\nمن نمىيابم نصيب خويش نيك\r\n( ( 1411 ) ) آن چه مىديدم ز تو پارينه سال\r\nنيست اين دم گر چه مىبينم وصال\r\n( ( 1412 ) ) من از اين چشمه زلالى خورده ام\r\nديده و دل ز آب تازه كرده ام\r\n( ( 1413 ) ) چشمه مىبينم و ليكن آب نى\r\nراه آبم را مگر زد ره زنى\r\n( ( 1414 ) ) گفت پس من نيستم معشوق تو\r\nمن به بلغار و مرادت در قتو\r\n( ( 1415 ) ) عاشقى تو بر من و بر حالتى\r\nحالت اندر دست نبود اى فتى\r\n( ( 1416 ) ) پس نيم مطلوب كلىّ تو من\r\nجزو مقصودم تو را اندر زمن\r\n( ( 1417 ) ) خانهء معشوقم و معشوق نى\r\nعشق بر نقد است و بر صندوق نى\r\n( ( 1419 ) ) چون بيابيش و نباشى منتظر\r\nهم هويدا او بود هم نيز سرّ\r\n( ( 1420 ) ) مير احوال است نى موقوف حال\r\nبندهء اين ماه باشد ماه و سال\r\n( ( 1421 ) ) چون بگويد حال را فرمان كند\r\nچون بخواهد جسمها را جان كند\r\n\r\n","description":"","footnote":"","page_name":" 170 ","page_number":174},
  {"content":"\r\n\r\n( ( 1422 ) ) منتهى نبود كه موقوف است او\r\nمنتظر بنشسته باشد حال جو\r\n( ( 1423 ) ) كيمياى حال باشد دست او\r\nدست جنباند شود مس مست او\r\n( ( 1424 ) ) گر بخواهد مرگ هم شيرين شود\r\nخار و نشتر نرگس و نسرين شود\r\nاو بود سلطان حال اندر روش\r\nنى چو تو محروم از حال و كشش\r\n( ( 1425 ) ) آن كه او موقوف حال است آدمى است\r\nكه گهى افزون و گاهى در كمى است\r\n( ( 1426 ) ) ليك صافى فارغ است از وقت و حال\r\nصوفى ابن الوقت باشد در مثال\r\n( ( 1427 ) ) حالها موقوف عزم و راى او\r\nزنده از نفخ مسيح آساى او\r\n( ( 1428 ) ) عاشق حالى نه عاشق بر منى\r\nبر اميد حال بر من مىتنى\r\n( ( 1429 ) ) آن كه گه ناقص گهى كامل بود\r\nنيست معبود خليل آفل بود\r\n( ( 1430 ) ) و آن كه آفل باشد و گه آن و اين\r\nنيست دل بر لا احب الآفلين\r\n( ( 1431 ) ) آن كه او گاهى خوش و گه ناخوش است\r\nيك زمانى آب و يك دم آتش است\r\n( ( 1432 ) ) برج مه باشد و ليكن ماه نى\r\nنقش بت باشد ولى آگاه نى\r\n( ( 1433 ) ) هست صوفىّ صفا چون ابن وقت\r\nوقت را همچون پدر بگرفته سخت\r\n( ( 1436 ) ) رو چنين عشقى گزين گر زنده اى\r\nور نه وقت مختلف را بنده اى\r\n( ( 1437 ) ) منگر اندر نقش زشت و خوب خويش\r\nبنگر اندر عشق و بر مطلوب خويش\r\n( ( 1438 ) ) منگر اين را كه حقيرى يا ضعيف\r\nبنگر اندر همت خود اى شريف\r\n( ( 1439 ) ) تو به هر حالى كه باشى مىطلب\r\nآب مىجو دائما اى خشك لب\r\n( ( 1440 ) ) كان لب خشكت گواهى مىدهد\r\nكو به آخر روى بر منبع نهد\r\n( ( 1441 ) ) خشكى لب هست پيغامى ز آب\r\nكه به آب آرد يقين اين اضطراب\r\n( ( 1442 ) ) كاين طلبكارى مبارك جنبشى است\r\nاين طلب در راه حق مانع كشى است\r\n( ( 1443 ) ) اين طلب مفتاح مطلوبات توست\r\nاين سپاه نصرت و رايات توست\r\n( ( 1444 ) ) اين طلب همچون خروسى در صياح\r\nمىزند نعره كه مىآيد صباح\r\n( ( 1445 ) ) گر چه آلت نيستت تو مىطلب\r\nنيست آلت حاجت اندر راه رب\r\n\r\n","description":"","footnote":"","page_name":" 171 ","page_number":175},
  {"content":"\r\n\r\n\r\n( ( 1446 ) ) هر كه را بينى طلب كار اى پسر\r\nيار او شو پيش او انداز سر\r\n( ( 1447 ) ) كز جوار طالبان طالب شوى\r\nوز ظلال غالبان غالب شوى\r\n( ( 1448 ) ) گر يكى مورى سليمانى بجست\r\nمنگر اندر جستن او سست سست\r\n( ( 1449 ) ) هر چه دارى تو ز مال و پيشه اى\r\nنى طلب بود اوّل و انديشه‌اى ؟\r\nگر يكى گنجى بيابد نادر است\r\nور بايستد از طلب هم قاصر است\r\nهر كه چيزى جست بىشك يافت او\r\nچون به جد اندر طلب بشتافت او\r\nچون نهادى در طلب پا اى پسر\r\nيافتى و شد ميسّر بىخطر\r\nهين مباش اى خواجه يك دم بىطلب\r\nتا بيابى هر چه خواهى بىتعب\r\nعاقبت جوينده يابنده بود\r\nچون كه در خدمت شتابنده بود\r\nدر طلب چالاك شو وين فتح باب\r\nمىطلب و اللَّه اعلم بالصواب\r\n\r\nآيه\r\n« وَكَذلِكَ نُرِي إِبْراهِيمَ مَلَكُوتَ اَلسَّمواتِ وَاَلأَرْضِ وَلِيَكُونَ مِنَ اَلْمُوقِنِينَ . فَلَمَّا جَنَّ عَلَيْه اَللَّيْلُ رَأى كَوْكَباً قالَ هذا رَبِّي فَلَمَّا أَفَلَ قالَ لا أُحِبُّ اَلآفِلِينَ . فَلَمَّا رَأَى اَلْقَمَرَ بازِغاً قالَ هذا رَبِّي فَلَمَّا أَفَلَ قالَ لَئِنْ لَمْ يَهْدِنِي رَبِّي لأَكُونَنَّ مِنَ اَلْقَوْمِ اَلضَّالِّينَ . فَلَمَّا رَأَى اَلشَّمْسَ بازِغَةً قالَ هذا رَبِّي هذا أَكْبَرُ فَلَمَّا أَفَلَتْ قالَ يا قَوْمِ إِنِّي بَرِيءٌ مِمَّا تُشْرِكُونَ . إِنِّي وَجَّهْتُ وَجْهِيَ لِلَّذِي فَطَرَ اَلسَّمواتِ وَاَلأَرْضَ حَنِيفاً وَما أَنَا مِنَ اَلْمُشْرِكِينَ 6 : 75 - 79 . » ( 1 )  و بدينسان ملكوت آسمانها و زمين را به ابراهيم نشان مىدهيم تا از يقين كنندگان باشد . هنگامى كه تاريكى شب او را پوشانيد ، ستاره را ديد گفت : اين است خداى من ، هنگامى كه ستاره غروب كرد ابراهيم گفت : من غروب كنندگان را دوست نمىدارم . هنگامى كه ماه را ديد كه نمودار شده است گفت : اين است خداى من ، وقتى كه\r\n","description":"","footnote":" ( 1 ) سوره الانعام ، آيهء 75 تا 79 . . ","page_name":" 172 ","page_number":176},
  {"content":"\r\n\r\nماه غروب كرد ، ابراهيم گفت : اگر خدايم مرا هدايت نكند ، به طور قطع از گمراهان خواهم بود . هنگامى كه خورشيد را ديد كه روشن است ، گفت : اين است خداى من اين بزرگتر است ، وقتى خورشيد غروب كرد ، گفت : اى طايفهء من ، من از مردمى كه شرك مىورزند بيزارم .\r\nمن روى خود را به سوى كسى گردانده‌ام كه آسمانها و زمين را آفريده است ، من راستكارم و از مشركين نيستم ) .\r\n« ب . . . قُلْ هُوَ الله أَحَدٌ . الله اَلصَّمَدُ . لَمْ يَلِدْ وَلَمْ يُولَدْ وَلَمْ يَكُنْ لَه كُفُواً أَحَدٌ . 112 : 1 - 4 » بگو او خدايى بىهمتا است . خداى بىنياز است . نزاييده و زاييده نشده است و براى او هيچ كس نظير نيست . )\r\nتفسير ابيات\r\nمعشوقى عاشق خود را در پيشش نشانيد ، و عاشق نامه‌اى را بيرون آورده شروع به خواندن كرد ، اين نامه‌اى بود كه عاشق به معشوقش نوشته ، در آن نامه اشعارى در مدح يا سروده و او را مدح و ثنا كرده براى او زارىها كرده و اظهار درماندگى و تملقها نموده بود . در آن نامه گريه ها و افغان و اندوه و درد خويش و خوارى و بيزارى از خويشان و بيگانگان خود را باز گو نموده بود .\r\nدورى و رنجورى و جدايى از معشوق و پيغام و پيغام آور عشقش را ، با تمام موجوديت خود ، ابراز نموده بود . همچنان نامه را آن قدر در پيش معشوق خواند كه از حد و اندازه بيرون رفت ، پس از آن كه معشوق مضامين نامه را شنيد ، گفت : اين نامه را براى كه نوشته‌اى ؟ اگر براى من است ، تو در اين لحظه در مقابل من كه معشوق تو هستم نشسته‌اى و از نعمت وصال بهره مندى ، خواندن نامهء عاشقانه در هنگام وصل جز ضايع كردن عمر چه نتيجه‌اى دارد شگفتا -\r\n\r\nمن به پيشت حاضر و تو نامه خوان\r\nنيست اين بارى نشان عاشقان\r\n\r\nعاشق در پاسخ مىگويد : بلى ، تو در اين جا حضور دارى ، اما من لذت عشقم را در اين حال از تو در نمىيابم زيرا آن چه را كه در گذشته از تو ديده بودم ، در اين حال\r\n","description":"","footnote":"","page_name":" 173 ","page_number":177},
  {"content":"\r\nبا اين كه لحظات وصال است مشاهده نمىكنم . من از چشمه سار زيبايى تو آبهاى زلال آشاميده ، ديده و دل از ديدار تو تازه كرده‌ام ، اكنون چشمه را مىبينم ، ولى آبى در آن وجود ندارد ، گويى راه آب عشقم را به تو راه زنى زده است .\r\nمعشوق مىگويد : پس من معشوق تو نيستم ، فاصله ميان من و معشوق تو فاصله بلغار و قتو ( 1 )  است من در بلغار و مراد تو در قتو است .\r\nتو در حقيقت به مجموع دو چيز عشق مىورزى : وجود من ، و حالتى كه در من نمودار شده و تو را به من عاشق ساخته است اى جوانمرد ، حالت هيجان روحى كه يك پديدهء عرضى و موقت است به دست آدمى نيست ، بنا بر اين مطلوب كلى تو خود من نيستم بلكه من جزيى از مقصود تو مىباشم .\r\nپس من اكنون خانه معشوق تو ( حالت جلب كننده ) هستم نه خود معشوق ، همواره عشق بر نقدينه است نه بر صندوقى كه ظرف آن است . معشوق واقعى كسى است كه داراى يك رو بوده و بتواند آغاز و انجام تو را در اختيار داشته باشد و هر وقت كه به وصالش رسيدى ديگر انتظارى نداشته باشى ، در هويدا و پنهانى همواره تو را به سوى خود جذب نمايد . آن معشوق واقعى ما فوق احوال و مسلط بر آنها است ، نه اين كه زيبايىاش را مرهون حال موقت بوده باشد .\r\nاين معشوق همان ماه است كه ماه وصال بندهء ناچيز او هستند ، چنان سيطره‌اى دارد كه اگر به حال فرمان بدهد ، حال تسليمش مىشود . اگر اراده كند جسمها را به جان مبدل سازد . نه تنها مرهون حال نيست ، بلكه كيمياى حال است ، كه اگر دستى بجنباند مس به طور ناخود آگاه طلا شود . اگر مرگ را بخواهد آن تلخترين گذرگاه آدمى ، شيرينترين ميسر مىگردد ، اگر بخواهد خار و نشتر را نرگس و نسرينش مىسازد ، آن معشوق واقعى در سلوك مردان خدا سلطهء نهايى دارد نه مانند تو كه از حال و جذبه محروم مانده‌اى . موجود كه مرهون حال زود گذر است ، آدمى است كه\r\n","description":"","footnote":" ( 1 ) قتو نام محلى است . . ","page_name":" 174 ","page_number":178},
  {"content":"\r\nافزايش مىيابد ، كم و كاهش پيدا مىكند ، رنگش عوض مىشود . . . آن موجود صاف و پاك از هر گونه آلودگىها ، ما فوق وقت و حال است ، چنان كه صوفى در مثال عاميانه ابن الوقت ناميده شده و توجهى به گذشته و آينده ندارد . تمامى حالها تابع عزم و رأى او و زندگى خود را از نفس مسيح آساى او در مىيابند . پس معلوم مىشود تو عاشق كورانهء حال بوده‌اى نه عاشق خود من ، تو به اميد همان حال زود گذر و عارضى به من عشق مىورزى اين را هم بدان آن كس كه با اختلاف حالات گاهى ناقص و گاهى كامل است ، او نمىتواند معبود مطلق خليل الله بوده باشد ، آن حقيقتى كه گاهى غروب مىكند ، گاه اين مىشود ، گاه ديگر آن ، نمىتواند مالك قلب انسان الهى باشد . آرى آن موجودى كه گاهى خوش و موقع ديگر ناخوش ، زمانى آب ، زمان ديگر آتش است ، اين موجود برج ماه است نه خود ماه ، اين موجود نقش ناهشيار بت جامد است . نه حقيقت قابل تعشق ، در حالى كه آن صوفى هر حالى را كه پيش آيد بدون توجه به كيفيت و چند و چون آن پذيرفته مانند پدرش به آن علاقه داشته و به آن متكى است .\r\nاما عاشق صافى و حقيقى در عشق ذو الجلال مستغرق گشته و زاييدهء هيچ چيز نبوده ، ما فوق وقتها و حالها است . او در آن درياى نور غوطه ور است كه زاييده نشده است . عزيز من موجودى كه نزاييده و زاييده نشده است خداست و بس . اگر تو واقعا از حيات انسانى بهره ورى . برو آن عشق و الا را بر گزين و الا بندهء حلقه به گوش وقتهاى زود گذر خواهى گشت .\r\nحال كه رهسپار راه حق مىگردى ، تو را توصيه مىكنم : هرگز در نقش زشت و زيبا و محقر و قوى بودن خود را در نظر مگير ، بلكه ببين عشق تو در عشق ورزى در چه پايه است . در هر حال كه باشى ، جستجو كن جستجو كن جستجو . اى خشك لب ساحل درياى الهى ، در جستجوى آب باش ، لب خشك تو گواهى مىدهد كه تو بالاخره روزى به آب خواهى رسيد . خشكى لب پيغامى از آب مىآورد ، اين اضطراب تو را به ما ( معشوق واقعى ) خواهد رسانيد .\r\n","description":"","footnote":"","page_name":" 175 ","page_number":179},
  {"content":"\r\nاين جستجوى جدى تو جنبش مباركى است كه در راه حق هر گونه مانع را از سر راه تو بر مىدارد .\r\nاين جستجو كليد خواسته هاى تو و لشكريان پيروزمند و پرچمهاى بر افراشتهء تست ؟ اين طلب و كوشش مانند خروس است كه در هنگامه صباح نويد آغاز بامداد را بگوشها طنين انداز مىكند .\r\nاگر ديدى آلت و وسيله‌اى ندارى ، مايوس مباش ، در راه خدا به آلت و وسيله نيازى نيست .\r\nنيز در معاشرت با مردم ، دمساز كسى باش كه در جستجو و تقلا است زيرا هم دمى با جويندگان تو را هم به جويندگى وادار مىسازد ، در سايهء مردان پيروز تو هم به پيروزى خواهى رسيد .\r\nدر آن هنگام كه مىبينى مور ناتوانى در جستجوى سليمان حشمتى است ، در كار آن مور ناتوان با نظر سست و اهانت منگر . تو خود بينديش ، خواهى ديد : امروز هر چه كه در اختيار دارى از مال و حرفه ، روزى همهء آنها به صورت انديشه‌اى بود كه تو را به جستجو وادار ساخت .\r\nاگر بنشينى و بگويى : من بدون جويندگى بگنجى خواهم رسيد ، اين انديشهء خامى است ، گنج و دست يافتن به گنج يك امر استثنايى است كه به ندرت اتفاق مىافتد [ ابيات بعدى تكرار مضمون همين ابيات است كه توضيح داديم . 
  ]\r\n","description":"","footnote":"","page_name":" 176 ","page_number":180},
  {"content":"\r\n\r\nحكايت آن مرد كه در عهد داود عليه السلام شب و روز دعا مىكرد كه مرا روزى حلال ده بىرنج\r\n\r\n( ( 1450 ) ) آن يكى در عهد داود نبى\r\nنزد هر دانا و پيش هر غبى\r\n( ( 1451 ) ) اين دعا مىكرد دايم اى خدا\r\nروزيى بىرنج روزى كن مرا\r\n( ( 1452 ) ) چون مرا تو آفريدى كاهلى\r\nزخم خوارى سست جنبى منبلى\r\n( ( 1453 ) ) بر خران پشت ريش بىمراد\r\nبار اسبان و اشتران نتوان نهاد\r\n( ( 1454 ) ) كاهلم چون آفريدى اى ملى\r\nروزيم ده هم ز راه كاهلى\r\n( ( 1458 ) ) رزق را مىران به سوى اين حزين\r\nابر را باران به سوى هر زمين\r\n( ( 1459 ) ) چون زمين را پا نباشد جود تو\r\nابر را راند به سوى او دو تو\r\n( ( 1460 ) ) طفل را چون پا نباشد مادرش\r\nآيد و ريزد وظيفه بر سرش\r\n( ( 1461 ) ) روزيى خواهم به ناگه بىتعب\r\nكه ندارم من ز كوشش جز طلب\r\n( ( 1462 ) ) مدتى بسيار مىكرد اين دعا\r\nروز تا شب ، شب همه شب تا ضحى\r\n( ( 1463 ) ) خلق مىخنديدند بر گفتار او\r\nبر طمع خامى و بر پيكار او\r\n( ( 1464 ) ) كه چه مىگويد عجب اين سست ريش\r\nيا كسى داد است بنگ بىهشيش\r\n( ( 1465 ) ) راه روزى كسب و رنج است و تعب\r\nهرگز اين نادر شد و رشد عجب\r\nهر كه را او پيشهء داد و طلب\r\nاز ره كسب و تعب با رنج و تب\r\n( ( 1466 ) ) اطلبوا الارزاق من اسبابها\r\nادخلوا الابيات من ابوابها\r\n( ( 1467 ) ) شاه و سلطان و رسول حق كنون\r\nهست داود نبىّ ذو فنون\r\nهست در فرمان او از وحش و طير\r\nدر همه روى زمين او راست سير\r\n( ( 1468 ) ) با چنان عزى و نازى كاندروست\r\nكه گزيدستش عنايتهاى دوست\r\n( ( 1469 ) ) معجزاتش بىشمار و بىعدد\r\nموج بخشايش مدد اندر مدد\r\n\r\n","description":"","footnote":"","page_name":" 177 ","page_number":181},
  {"content":"\r\n\r\n\r\n( ( 1470 ) ) هيچ كس را خود ز آدم تا كنون\r\nكى به دست آواز همچون ارغنون\r\n( ( 1471 ) ) كو به هر وعظى بميراند دويست\r\nآدمى را صوت خوبش كرد نيست\r\n( ( 1472 ) ) شير و آهو جمع گردد آن زمان\r\nسوى تذكيرش مغفّل اين از آن\r\n( ( 1473 ) ) كوه و مرغان هم رسايل با دمش\r\nهر دو اندر وقت دعوت محرمش\r\n( ( 1474 ) ) اين و صد چندين مر او را معجزات\r\nنور رويش بىجهات و در جهات\r\n( ( 1475 ) ) با همه تمكين خدا روزى او\r\nكرده باشد بسته اندر جستجو\r\n( ( 1476 ) ) بىزره بافى و رنجى روزىاش\r\nمىنيايد با همه پيروزىاش\r\n( ( 1477 ) ) اين چنين مخذول واپس ماندهء\r\nخانه كندهء دون و گردون مانده\r\n( ( 1478 ) ) اين چنين مدبر همىخواهد كه او\r\nگنج يابد تا رود پايش فرو\r\nز احمقى خواهد كه بىرنجش زود\r\nبىتجارب پر كند دامن ز سود\r\n( ( 1479 ) ) اين چنين گيجى نيامد در جهان\r\nكه بر آيد بر فلك بىنردبان\r\n( ( 1480 ) ) اين همىگفتش به تسخر نك بگير\r\nكه رسيدت روزى و آمد بشير\r\n( ( 1481 ) ) و ان همىخنديد ما را هم بده\r\nز آنچه يا بى هديه‌اى سالار ده\r\n( ( 1482 ) ) او از اين تشنيع مردم وين فسوس\r\nكم نمىكرد از دعا و چاپلوس\r\n( ( 1483 ) ) تا كه شد در شهر معروف و شهير\r\nكو ز انبان تهى جويد پنير\r\n( ( 1484 ) ) شد مثل در خام طمعى آن گدا\r\nاو از اين خواهش نمىآمد جدا\r\nكم نمىكرد از دعا و ابتهال\r\nكرد اجابت مستعان ذو الجلال\r\nگر گران و گر شتابنده بود\r\nعاقبت جوينده يابنده بود\r\n\r\nآيه\r\n« وَأْتُوا اَلْبُيُوتَ مِنْ أَبْوابِها وَاِتَّقُوا الله لَعَلَّكُمْ تُفْلِحُونَ 2 : 189 » ( 1 )  ( به خانه ها [ كه وارد مىشويد 
  ] از درهاى آنها داخل شويد و به خدا تقوا بورزيد باشد كه رستگار شويد . )\r\n","description":"","footnote":" ( 1 ) سوره البقرة ، آيهء 189 . . ","page_name":" 178 ","page_number":182},
  {"content":"\r\n\r\n\r\n« وَلَقَدْ آتَيْنا داوُدَ مِنَّا فَضْلًا يا جِبالُ أَوِّبِي مَعَه وَاَلطَّيْرَ وَأَلَنَّا لَه اَلْحَدِيدَ 34 : 10 » . ( 1 )  ( ما مزيتى به داود عطا كرديم و به كوه ها و پرندگان گفتيم : با او تسبيح گويان شوند و آهن را به او نرم كرديم . )\r\nروايت\r\n« عن ابى جعفر محمد بن على عليهما السلام : « قال انى أجدني أمقت الرجل يتعذر عليه المكاسب فيستلقى على قفاه و يقول اللَّهم ارزقنى و يدع ان ينتشر فى الارض و يلتمس من فضل الله و الذره تخرج من جحرها تلتمس رزقها . » ( 2 )  ( ابو جعفر محمد بن على عليه السلام ( امام باقر ) فرموده است من مردى را دشمن مىدارم كه كسب و پيشه براى او دشوار مىنمايد و به پشت مىخوابد [ و بدعا مشغول مىشود 
  ] و مىگويد : خدايا به من روزى برسان ، و سير و سفر در روى زمين براى به دست آوردن معاش را رها مىكند و فضل خداوندى را التماس مىكند در حالى كه مور ناتوان از لانهء خود بيرون مىشود و به دنبال روزى مىپويد . )\r\nتفسير ابيات\r\nمردى در زمان داود پيامبر در همه جا كه مىرفت پيش دانا و كودن -\r\n\r\nاين دعا مىكرد دايم كاى خدا\r\nروزيى بىرنج روزى كن مرا\r\n\r\nخدايا ، چون تو مرا كاهل و تنبل آفريده‌اى من همانند آن خرى هستم كه پشتش زخم و ناتوان از رسيدن به مراد است ، كه نبايد بار سنگين اسب و شتر را بر پشتش نهاد .\r\n","description":"","footnote":" ( 1 ) سوره سبا ، آيهء 10 . .  ( 2 ) من لا يحضره الفقيه ، صدوق ، ص 355 . . ","page_name":" 179 ","page_number":183},
  {"content":"\r\nاى خداوند بىنياز ، كاهلم آفريده‌اى ، من آن چنان ناتوانم كه در عالم هستى فقط خوابيدن در زير سايه نصيبم شده است ، من در زير سايه فضل وجود تو آرميده‌ام ، تو به اشخاص تنبل و آرميدگان زير سايه نوع ديگرى از روزى را مقرر فرموده‌اى .\r\nكسانى كه در عرصهء زندگى پاى دويدن و كوشش دارند ، به دنبال به دست آوردن روزى مىدوند و هر كس كه پاى ندارد تو به آنان ترحم فرما و به سوى اين اندوهگين ، روزى را ارسال فرما چنان كه به همهء نقاط زمين ابر را مىفرستى و آنها را سيراب مىسازى .\r\nزمين جامد پا ندارد كه به سوى ابر حركت كند ، لذا جود عام تو با تمام اشتياق ابر را به سوى زمينراند . كودك شير خوار هم كه پاى رفتن به طرف مادر ندارد ، مادر مهربان مىرود و كودك را به آغوش مىگيرد و شيرش مىدهد . خدايا ، من روزى ناگهانى و بىزحمت مىخواهم ، من فقط مىخواهم ، من فقط مىخواهم ، اما حال كوشش كردن ندارم . اين مرد يك مدت طولانى دعايش همين بود ، روز تا شب تا بامداد ، از بامداد تا وسط روز دعا مىكرد كه خدا روزى بىمشقت به او برساند مردم هم بگفتار و پيكار او با مشيت خدا و طمع خامش مىخنديدند .\r\nشگفتا ، اين سست ريش چه مىگويد ، شايد هم حشيش به او داده‌اند و بىهوشش كرده‌اند . احمق نمىداند كه راه به دست آوردن معاش كسب و رنج و تعب است و اين امر نادر كه بدون زحمت انسان به معاش دست بيابد ، يا اصلا اتفاق نمىافتد يا اگر هم اتفاق بيفتد ، جاى خيلى تعجب خواهد بود . خداى هستى براى هر كس حرفهاى و جويندگى داده است ، بايد روزى را از درهاى آن طلب كرد چنان كه به خانه ها بايستى از درهاى آنها وارد شد .\r\nامروز كه سرور و پيامبر زمان حضرت داود عليه السلام و داراى فنون ما وراى طبيعى است مانند تسليم بودن وحوش بيابانها و پرندگان فضا براى او و به همه جا مىتواند سير\r\n","description":"","footnote":"","page_name":" 180 ","page_number":184},
  {"content":"\r\nكند ، با همه عزت و توانايى كه خدا به او عنايت فرموده است ، آن همه معجزات بىشمار و امواج بخشايش الهى كه پى در پى بكمك او سر مىكشند و از زمان آدم عليه السلام تا كنون كسى نبوده است كه داراى نغمه‌اى مانند داود بوده باشد ، وقتى كه مىخواهد مردم را پندى بدهد دويست نفر از شوق لقاء الله چشم از زندگى مىپوشند .\r\nشير و آهو به دورش جمع مىشوند و از لذت صوت و متذكر ساختن او آهنگ هستى را ، شير از آهو غافل مىشود .\r\nكوه ها و پرندگان به وسيلهء دم الهى او هم زبان مىگردند و با داود محرم اسرار مىشوند .\r\nصدها معجزات از قبيل آن چه كه شمردم براى داود ممكن بوده و نور روى ما فوق جهاتش جهات عالم امكان را روشن ساخته است ، با اين همه امكانات خداوند معاش داود را بدون كوشش و جستجو عطا نمىكند .\r\nاگر او زره بافى و تقلا را كنار بگذارد با آن همه پيروزىها كه دارد ، معاش به طرف او سرازير نخواهد گشت .\r\nبا اين حال ، اين رسوا شدهء پس مانده از قافلهء جويندگان و اين خانه خراب و رانده شدهء از قانون جهان طبيعت ، اين نگون بخت ، گنجى مىخواهد كه پايش در آن فرو رود و بدون رنج و بدون تجربه ها دامن از سود پر كند آيا شنيده‌ايد در دنيا چنين گنجى پيدا شود كه بخواهد بدون نردبان گام به فلك بگذارد ؟ مردم در مقابل خواهش و دعاهاى بىپايه به او مىگفتند آرى ، بگير ، روزى تو آمد ديگرى مىخنديد و مىگفت : اى سالار ده ، از آن گنج بىرنج كه پيدا خواهى كرد به ما هم بده او هم از ميدان در نمىرفت و در مقابل آن همه مسخره ها و شماتت و افسوسها دست از دعا و چاپلوسى بر نمىداشت .\r\nكار مرد بجايى رسيد كه در شهر ميان مردم به اين نشان معروف شد كه » آقا -\r\n","description":"","footnote":"","page_name":" 181 ","page_number":185},
  {"content":"\r\nاز انبان تهى پنير مىجويد « با اين كه آن گدا در طمع خام ضرب المثل گشته بود ، باز از خواهش خود دست بر نمىداشت .\r\nبا همهء اين ، آن قدر دعا و زارى كرد كه خداوند مستعان و ذو الجلال دعاى او را اجابت فرمود .\r\nآرى -\r\n\r\nگر گران و گر شتابنده بود\r\nعاقبت جوينده يابنده بود\r\n\r\n","description":"","footnote":"","page_name":" 182 ","page_number":186},
  {"content":"\r\n\r\nدويدن گاو در خانهء آن دعا كننده به الحاح ، قال النَّبىّ صلى الله عليه و آله ان الله يحب الملحين فى الدعا ، زيرا همين خواست از حق تعالى و الحاح خواهنده را به است از آن چه مىخواهد آن را از وى و عذر گفتن ناظم يعنى مولوى و مدد خاستن او\r\n\r\nتا كه روزى ناگهان در چاشتگاه\r\nاين دعا مىكرد با زارى و آه\r\nناگهان در خانه اش گاوى دويد\r\nشاخ زد بشكست در بند و كليد\r\nگاو گستاخ اندر آن خانه بجست\r\nمرد بر جست و قوايمهاش بست\r\nپس گلوى گاو ببريد آن زمان\r\nبىتوقف بىتأمل بىامان\r\nچون بريدش سر سوى قصاب رفت\r\nتا كند هم پوستش را تيز تفت\r\nاى تقاضاگر درون همچون جنين\r\nچون تقاضا مىكنى اتمام اين\r\nسهل گردان ره نما توفيق ده\r\nيا تقاضا را بهل بر ما منه\r\nچون ز مفلس زر تقاضا مىكنى\r\nزر ببخشش در سِر اى شاه غنى\r\nبىتو نظم و قافيه شام و سحر\r\nزهره كى دارد كه آيد در نظر\r\nنظم و تجنيس و قوافى اى عليم\r\nبندهء امر تواَند از ترس و بيم\r\nچون مسبّح كردهء هر چيز را\r\nذات بىتمييز و با تمييز را\r\nهر يكى تسبيح بر نوع دگر\r\nگويد و از حال آن اين بىخبر\r\nآدمى منكر ز تسبيح جماد\r\nو ان جماد اندر عبادت اوستاد\r\nبلكه هفتاد و دو ملت هر يكى\r\nبىخبر از يكديگر و اندر شكى\r\nچون دو ناطق را ز حال هم دگر\r\nنيست آگه چون بود ديوار و در\r\nچون من از تسبيح ناطق غافلم\r\nچون بداند سبحهء صامت دلم\r\nهست سنى را يكى تسبيح خاص\r\nهست جبرى را ضد آن در مناص\r\nسنى از تسبيح جبرى بىخبر\r\nجبرى از تسبيح سنى بىاثر\r\nاين همىگويد كه آن ضال است و گم\r\nبىخبر از حال او وز امر قم\r\n\r\n","description":"","footnote":"","page_name":" 183 ","page_number":187},
  {"content":"\r\n\r\n\r\n\r\nو ان همىگويد كه اين را چه خبر\r\nجنگشان افكند يزدان از قدر\r\nگوهر هر يك هويدا مىكند\r\nجنس از ناجنس پيدا مىكند\r\nقهر را از لطف داند هر كسى\r\nخواه نادان خواه دانا يا خسى\r\nليك لطفى گشته در قهرى نهان\r\nيا كه قهرى در دل لطفى روان\r\nكم كسى داند مگر ربانئى\r\nكش بود در دل محكّ جانيى\r\nباقيان زين دو گمانى مىبرند\r\nسوى لانهء خود به يك پر مىپرند\r\n\r\nآيه\r\n« وَإِنْ مِنْ شَيْءٍ إِلَّا يُسَبِّحُ بِحَمْدِه وَلكِنْ لا تَفْقَهُونَ تَسْبِيحَهُمْ 17 : 44 . » ( 1 )  ( هيچ چيزى نيست مگر اين كه تسبيح و حمد او را مىگويد ، ولى شما تسبيح آنها را نمىفهميد ) .\r\n« يا أَيُّهَا اَلْمُدَّثِّرُ قُمْ فَأَنْذِرْ 74 : 1 - 2 . » ( 2 )  ( اى آن كه خود را پوشانيده‌اى ، بر خيز و به مردم انذار ( تهديد و تبليغ كن )\r\nتوضيح :\r\nبا نظر به مضمون بيت استشهاد به آيهء فوق چندان روشن به نظر نمىرسد زيرا خطاب قيام كه به طور مستقيم متوجه پيامبر اكرم صلى الله عليه و آله شده است ، قيام به بيان حقيقت بوده و حقيقت نمىتواند در ميان مكاتب سر در گم مجهول و ابهام انگيز بماند .\r\n\r\nاى تقاضا گر درون همچون جنين\r\nچون تقاضا مىكنى اتمام اين\r\nسهل گردان ره نما توفيق ده\r\nيا تقاضا را بهل بر ما منه\r\nچون ز مفلس زر تقاضا مىكنى\r\nزر ببخشش در سِر اى شاه غنى\r\n\r\nجلال الدين با اين ابيات شروع به مناجات مىكند و مىگويد :\r\nاى خداوند بزرگ ، تو كه از درون ما تقاضا مىكنى كه حقايق را در يابد و آنها را اتمام و ابراز نمايد مانند جنين كه ولادت او را خواسته‌اى ، امر را بر ما آسان\r\n","description":"","footnote":" ( 1 ) سوره الإسراء ، آيهء 44 . .  ( 2 ) سوره المدثر ، آيهء 1 و 2 . . ","page_name":" 184 ","page_number":188},
  {"content":"\r\n\r\nفرما ، راه حقايق را بر ما بنما و انگاه توفيق الهىات را هم رفيق ما فرما ، باشد كه بتوانيم خواستهء تو را عمل كنيم . جلال الدين در ابيات گذشته گفته بود :\r\n\r\nمنگر اندر ما مكن در ما نظر\r\nاندر اكرام و سخاى خود نگر\r\nما نبوديم و تقاضامان نبود\r\nلطف تو ناگفتهء ما مىشنود\r\n\r\nاز مجموع ابيات فوق و با نظر به فعاليتهاى درونى انسانها اين حقيقت روشن است كه ما تقاضاهايى داريم كه هم از جنبهء طبيعى ما بروز مىكند و هم از طرف روح انسانى ما ، مسلم است كه اين تقاضاها ساختهء خود ما نيست ، اگر چه مىتوانيم با اهميت دادن به آنها اصالت و ريشه دار بودن آنها را دريابيم و بطريق شايسته بهره مند شويم و با بىاعتنايى به آنها موجوديت خود را دگرگون نماييم .\r\nاين تقاضاها مطابق مشيت الهى كه تكامل و اعتلاى ما را مىخواهد ، به وجود آمده‌اند .\r\nاما در آن مصرع كه مىگويد : « يا تقاضا را بهل بر ما منه » .\r\nاگر مقصود جلال الدين همان مدلول ظاهريش بوده باشد . بىشباهت به موظف ساختن خدا نيست ، مانند اين است كه جلال الدين به خدا وظيفه معين نموده مىگويد : يا به بر آورده شدن تقاضايى كه در درون ما به وجود آورده‌اى عمل كن يا تقاضا را از ما دور فرما ، اين لحن نيايش نيست ، بلكه شبيه به تعيين تكليف است .\r\nروايت\r\n« ستفترق امتى على ثلاث و سبعين فرقه . » ( 1 )  ( سنن ابن ماجه باب فتن ) ( امت من به زودى به هفتاد و سه فرقه تقسيم خواهد گشت ) .\r\nبعضى مىگويند : در اين روايت نيامده است كه آنها همگى باطلند يا نه ، مىگوييم به اضافهء اين كه بعضى از روايات منقوله در اين باره بطلان همهء آنها را به استثناى يك ملت گوشزد كرده است ، روايت ديگرى وجود دارد كه مىگويد :\r\n","description":"","footnote":" ( 1 ) سنن ابن ماجه ، باب فتن - سنن ابى داود و ترمذى ، باب ايمان 18 - سنن دارمى ، سير 74 - مسند احمد بن حنبل ، ج 3 ص 25 . . ","page_name":" 185 ","page_number":189},
  {"content":"\r\n\r\nلا يزال من امتى أمة قائمه بامر الله . ( 1 ) \r\n\r\n( ( 1498 ) ) بلكه هفتاد و دو ملت هر يكى\r\nبىخبر از يكديگر و اندر شكى\r\n\r\nآيا هفتاد و دو ملت همه بر حقند ؟\r\nحافظ مىگويد :\r\n\r\nجنگ هفتاد و دو ملت همه را عذر به\r\nچون نديدند حقيقت ره افسانه زدند\r\n\r\nدر جاى ديگر هم مىگويد :\r\n\r\nنقطهء عشق نمودم به تو هان سهو مكن\r\nور نه چون بنگرى از دايره بيرون باشى\r\n\r\nبيت اول حافظ مىگويد : اين همه خصومتها و تنازع كه در ميان هفتاد و دو ملت به وجود آمده است ناشى از آن است كه حقيقت را نديده‌اند ، لذا معذور مىباشند . در بيت دوم مطلبى را مىگويد كه تقريبا با بيت اول سازگار نيست . مىگويد : نقطهء عشق را كه در مركز دائره يا در ميان دائره عشق است به تو باز گو كرده‌ام ، متوجه باش ، اگر آن نقطه را ناديده بگيرى يا در تشخيصش سهو كنى از دائره عشق بيرون خواهى افتاد ، بنا بر اين اگر حقيقت الهى يك واحد است ، و با انسانها نشان داده شده است هفتاد و دو ملت همگى نمىتوانند معذور باشند و بايستى بگردند و بكوشند . حقيقت را پيدا كنند .\r\nاما جلال الدين مولوى در اين موضوع و تفسير هفتاد و دو ملت دو مطلب مخالف مىگويد :\r\n1 - مىگويد : با نظر به موقعيت مخصوص ذهنى و روانى افتراق امت اسلامى به هفتاد و دو ملت ضرورى بوده است ، زيرا\r\n\r\n( ( 1502 ) ) هست سنى را يكى تسبيح خاص\r\nهست جبرى را ضد آن در مناص\r\nاين همىگويد كه آن ضال است و گم\r\nبىخبر از حال او وز امر قم\r\n\r\n","description":"","footnote":" ( 1 ) صحيح بخارى ، كتاب توحيد ، 29 و سنن نسائى ، كتاب خيل حديث 1 نقل از المعجم المفهرس لالفاظ الحديث النبوى ، ج 1 ص 92 . . ","page_name":" 186 ","page_number":190},
  {"content":"\r\n\r\n( ( 1501 ) ) سنّى از تسبيح جبرى بىخبر\r\nجبرى از تسبيح سنّى بىاثر\r\n( ( 1504 ) ) و ان همىگويد كه اين را چه خبر\r\nجنگشان افكند يزدان از قدر\r\n\r\nمضمون اين ابيات چنان كه اشاره كرديم هر يك از فرق اسلامى را با نظر بموقعيت مخصوصى كه دارند تصديق مىكند .\r\nاين مسئله بايستى مورد تحليل بيشتر قرار بگيرد ، زيرا مسلم است كه واقعيت دين تناقض را تجويز نمىكند ، هيچ مكتبى نمىتواند اين عقيده را كه مردم همه در همهء كارها صد در صد مجبورند با آن عقيده كه مىگويد : هيچ كس در كارهايش مجبور نيست سازش بدهد ، زيرا حقيقت قابل تفكيك به دو نقيض نمىباشد و اگر مقصود ملاحظه شرايط محيطى و ذهنى است كه موجب اختلاف فرق شده است ، اين نظريه در آن موضوعات كه مربوط به احكام مستقل و ابدى عقول انسانى نباشد ، صحيح است مانند اختلاف در فروع .\r\nاما در اصول مشتركهء اسلامى مانند توحيد و مسئلهء تكليف و نبوت و معاد . بدان جهت كه عقول سليمه انسانها در بارهء آن اصول ، مطالب روشنى را درك مىكند لذا كسانى كه از آنها منحرف شوند يا بايد فاقد ادراكات عقلانى سليم باشند ، يا اين كه در روش عقلانى مقصراند .\r\nاين همه اختلافات ناشى از هوس پرستى و شهرت جويى و جاه طلبى را نمىتوان به حساب قدر آورده بگوييم : مثلًا خوارج كه با على بن ابى طالب مخالفت ورزيدند بر حق بوده‌اند ، زيرا قدر الهى آنان را به مخالفت با على عليه السلام وادار كرده بود 2 - مىگويد : اختلاف امت اسلامى و افتراق آنها به هفتاد و دو ملت براى اين بود كه :\r\n\r\n( ( 1505 ) ) گوهر هر يك هويدا مىكند\r\nجنس از ناجنس پيدا مىكند\r\n\r\nمضمون اين بيت كاملًا مخالف ابيات فوق است . زيرا در اين بيت بعضى را حق و بعض ديگر را باطل معرفى مىنمايد . سپس در صدد تصحيح اين مضمون بر آمده مىگويد :\r\n","description":"","footnote":"","page_name":" 187 ","page_number":191},
  {"content":"\r\n\r\n\r\n( ( 1506 ) ) قهر را از لطف داند هر كسى\r\nخواه نادان خواه دانا يا خسى\r\n( ( 1507 ) ) ليك لطفى گشته در قهرى نهان\r\nيا كه قهرى در دل لطفى روان\r\n\r\nاگر بعضى از هفتاد و دو ملت باطل بعضى ديگر حق بوده باشد . اختلاط حق و باطل و تفكيك آن دو از يكديگر را نمىتوان با آميزش قهر و لطف و تفكيك آن دو از يكديگر مقايسه كرد ، زيرا باطل را به هيچ وجه نمىتوان به خدا نسبت داد ، تا ملت باطل را به عنوان مورد قهر الهى بتوان معرفى كرد . بهر حال جلال الدين در اين مسئله مطالب گوناگونى گفته است كه از عهدهء بيان واقع بر نمىآيد .\r\nتفسير ابيات\r\nآن مرد همچنان به دعا و نالهء خود ادامه مىداد ، تا روزى طرف صبحگاه كه مشغول زارى و آه كشيدن بود ، گاوى دوان دوان وارد خانه اش شده با شاخص وسيله بستن در را شكست . آن مرد هم فورا بر خاست و پاهايش را بست و گلويش را بريد . وقتى كه سر گاو را بريد ، به سوى قصاب شتافت كه او را هم بيايد پوستش را بكند .\r\nآرى آن مرد تقاضايى مىكرد و بالاخره تقاضايش به اجابت رسيد .\r\nاى خدا ، اى به وجود آورندهء تقاضا در درون ما آدميان ، چنان كه براى جنين تقاضاى تكامل و ولادت بخشيده‌اى كه مطابق همان عمل خواهد كرد ، حال كه براى ما اين لطف را فرموده‌اى كه وصول به حقايق و ابراز آنها را در صورت مثنوى تقاضا كنيم ، امر ما را سهل و آسان ، و راه را براى ما آشكار ، توفيق را رفيق ما بساز و يا اين كه تقاضا را از ما بر طرف فرما .\r\n[ احتمال هم مىرود كه مقصود جلال الدين اين باشد كه اى خدايى كه از ما تقاضاى سير به سوى حقايق فرموده‌اى ، چنان كه از جنين تقاضاى تكامل و تولد دارى ، امر را بر ما سهل فرما . . . مريد اين احتمال بيت بعدى است : 
  ]\r\n\r\n( ( 1492 ) ) چون ز مفلس زر تقاضا مىكنى\r\nزر ببخشش در سِر اى شاه غنى\r\n\r\n","description":"","footnote":"","page_name":" 188 ","page_number":192},
  {"content":"\r\nتويى آن خدايى كه ببركت لطف الهىات ، شامگاه و سحرگاه نظم و قافيه در نظر مىآيد و بدون لطف و انعام تو نظم و قافيه زهرهء سرازير شدن به مغز مرا دارا نيست .\r\nاين همه نظم و جناس آوردن و قافيه ساختن ، اى خداى دانا از هيبت ترس و بيم تو ، بندهء بىاختيار تو مىباشد .\r\nتويى كه همهء اشياء را خواه داراى تميز باشند يا نباشند به تسبيح گفتن وادار ساخته‌اى . هر يك از موجودات نوعى مخصوص به خود تسبيح مىگويند و از حال ديگرى بىخبر است .\r\nآدمى منكر تسبيح جمادات است ، در صورتى كه جمادات در عبادت كردن استاد ماهراند . بلكه همين امت اسلامى كه به هفتاد و دو ملت تقسيم شده‌اند از تسبيح يك ديگر بىخبر و در بارهء همديگر در شك و ترديداند .\r\nحال كه دو انسان ناطق از حال يكديگر آگاه نيستند . چگونه مىشود كه در و ديوار جامد از تسبيح همديگر آگاه شوند من كه از تسبيح يك انسان ناطق بىخبر و غافلم ، چگونه دل من از تسبيح موجود بىزبانى مطلع خواهد گشت ؟ شخص سنى تسبيح مخصوص به خود دارد ، در همان حال ، جبرى در مسير خود ضد آن تسبيح را مىگويد .\r\nسنى از تسبيح جبرى بىخبر است ، جبرى اثرى از تسبيح سنى نمىبيند . اين فرقه مىگويد آن ديگرى گمراه است ، چرا بگمراهى آن فرقه حكم مىكند ؟ زيرا از حال شخصى و از ملاك امر قم ( رسالت پيامبر اكرم كه با طرق مختلف مردم را به سوى خدا مىخواند ) بىخبر است .\r\nدر مقابل آن گروه ، گروه ديگر مىگويد : كه اصلا او اطلاعى ندارد ، اين همان نزاع است كه سر نوشت الهى بر آنها تعيين كرده است [ رجوع شود به نقد و تحليل ابيات مربوطه 
  ] خدا با اين جنگ و نزاعى كه ميان آنان انداخته است ، مىخواهد گوهر اصيل هر يك را آشكار كند و جنس را از ناجنس تفكيك نمايد .\r\n","description":"","footnote":"","page_name":" 189 ","page_number":193},
  {"content":"\r\nآدمى خواه دانا باشد و خواه نادان ، مىتواند قهر الهى را از لطفش جدا بسازد .\r\nاما در مورد مشيت خدا چنين نيست ، زيرا لطف الهى در قهرش پنهان و يا قهر او در دل لطفش جارى شده است .\r\nاشخاص كمى هستند كه تشخيص ربانى داشته و با محكى كه در جانشان دارند حقيقت را تشخيص دهند ، باقى مردم در بارهء تشخيص قهر و لطف تابع ظن و گمانند ، كه مىخواهند با يك بال به لانهء خود ( به مقصود خود ) پرواز كنند .\r\n","description":"","footnote":"","page_name":" 190 ","page_number":194},
  {"content":"\r\n\r\n\r\n« بيان آن كه علم را دو پر و گمان را يك پر است و مثال ظن و يقين در علم »\r\n\r\n( ( 1510 ) ) علم را دو پر گمان را يك پر است\r\nناقص آمد ظن به پرواز ابتر است\r\n( ( 1511 ) ) مرغ يك پر زود افتد سر نگون\r\nباز بر پرّد دو گامى يا فزون\r\n( ( 1512 ) ) مىفتد مىخيزد آن مرغ گمان\r\nبا يكى پر بر اميد آشيان\r\n( ( 1514 ) ) بعد از آن يمشى سويا مستقيم\r\nنى على وجهه مكبا او سقيم\r\n( ( 1515 ) ) با دو پر بر مىپرد چون جبرئيل\r\nبىگمان و بىمگر بىقال و قيل\r\n( ( 1516 ) ) گر همه عالم بگويندش تويى\r\nبر ره يزدان و دين مستوى\r\n( ( 1517 ) ) او نگردد گرمتر از گفتشان\r\nجان طاق او نگردد جفتشان\r\n( ( 1518 ) ) ور همه گويند او را گمرهى\r\nكوه پندارى و تو برگ كهى\r\n( ( 1519 ) ) او نيفتد در گمان از طعنشان\r\nاو نگردد دردمند از طعنشان\r\n( ( 1520 ) ) بلكه گر دريا و كوه آيد بگفت\r\nگويدش با گمرهى يارى و جفت\r\n( ( 1521 ) ) هيچ يك ذرّه نيفتد در خيال\r\nيا به طعن طاعنان رنجور حال\r\nمطمئن و موقن و بىاحتيال\r\nكاى چنين باشد مگر در كل حال\r\n\r\nآيه\r\n« أَفَمَنْ يَمْشِي مُكِبًّا عَلى وَجْهِه أَهْدى أَ مَّنْ يَمْشِي سَوِيًّا عَلى صِراطٍ مُسْتَقِيمٍ 67 : 22 « ( 1 )  ( آيا كسى كه سر نگون [ بدون اين كه راه را به بيند 
  ] راه برود هدايت شده تر است ، يا كسى كه در حال اعتدال بر صراط مستقيم راه مىرود . )\r\n","description":"","footnote":" ( 1 ) سوره الملك ، آيهء 22 . . ","page_name":" 191 ","page_number":195},
  {"content":"\r\n\r\n\r\n( ( 1510 ) ) علم را دو پر گمان را يك پر است\r\nناقص آمد ظن به پرواز ابتر است\r\n\r\nبراى پرواز دو بال لازم است وقتى كه پرنده بيش از يك بال ندارد كار آن جز افتادن و برخاستن چيز ديگرى نيست\r\nپروندهء كارهاى انسانى در طول زندگانىاش پر از نكات ضعف و اشتباهات و خطاهاى فراوانى است كه با دست يا بى او به حقايق و واقعيات قابل مقايسه نيست .\r\nاگر درست دقت شود و محاسبهء لازم و كافى در اين باره صورت بگيرد ، حركات و سكنات انسانى كه مستند به علم و يقين كاشف از واقعيتها بوده باشد ، به چند نقطهء سفيد در پيكر يك گاو برنگ سياه شباهت دارد .\r\nدرست است كه ما به خود علم و يقين عشق نمىورزيم ، چنان كه با خود احتمال و گمان دشمنى مخصوصى نداريم .\r\nآن چه كه براى ما مطلوب است يا بايد مطلوب بودن آن را به خود بقبولانيم عبارت است از تماس با واقعيات و بهره بردارى از آنها ، زيرا آن چه كه موجوديت ما با آن سر و كار دارد خود واقعيات است ، نه راههايى كه ما را به آنها مىرساند ، اما اين اصل بديهى وجود دارد كه هر چه تماس ما با واقعيات افزايش يابد ، ما به علم و يقين نزديكتر مىشويم ، هنگامى كه واقعيات دور از دسترس ما قرار مىگيرد ، وسيلهء نفوذ ما در آنها كاهش مىيابد ، موجوديت ما در اين صورت پر و بالى براى پرواز در واقعيات ندارد ، بدين جهت است كه ما اغلب زندگى را در ميان واقعيات به افتادن و بر خاستن مىگذرانيم .\r\nو چون نيروى محرك ادامهء حيات خيلى قوى است و در همين افتادن و بر خاستن زنده هستيم ، گمان مىكنيم در ميان واقعيات غوطه ور شده‌ايم ، ما درميان واقعيات غوطه ور نيستيم ، بلكه در جادهء زندگى كه خود نيروى زندگى آن را براى ما ترسيم\r\n","description":"","footnote":"","page_name":" 192 ","page_number":196},
  {"content":"\r\n\r\nكورانه مىنمايد ، مىافتيم و بر مىخيزيم .\r\nبه همين دليل است كه حركات و سكنات ما در اين جادهء ترسيم شدهء ماشينى ناخود آگاه بيش از آن كه به خود ما مستند بوده باشد ، بعوامل طبيعى و عوامل انسانى ديگر كه با ما در حال ارتباطند ، وابستگى دارد .\r\nتفسير ابيات\r\nپديده پديدهء علم براى شخصيت انسانى مانند دو بال است كه او را بپرواز در عرصهء واقعيات در مىآورد ، در حالى كه ظن و گمان تنها يك بال به وجود مىآورد كه براى پرواز ناقص است . آن پرنده‌اى كه يك بال دارد ، اگر بخواهد بپرواز در آيد ، حركت كردنش همان و سر نگون افتادنش همان ، باز ممكن است دو گامى با فشار آوردن به خود بر خيزد ولى دوباره خواهد افتاد .\r\nبدينسان آن مرغ بىنوا به اميد وصول به آشيان مىخزد و بر زمين مىافتد ، و جاى شگفتى است كه نام آن را هم پرواز مىگذارد .\r\nدر آن هنگام كه آدمى از گمان رهايى مىيابد و به نعمت علم دست مىيابد ، مانند آن پرنده مىشود كه دو بال پيدا كرده است .\r\nپس از آن با اعتدال روانى روى جادهء مستقيم ، نه سر نگون و بيمار ، به راه مىافتد . او مانند فرشتهء بزرگ ( جبرئيل ) مىشود كه بدون مگر و گمان و اگر و اما و قال و قيل پرواز مىكند . آن چنان كه استغناء و استقلال شخصيت به دست مىآورد كه اگر همهء اهل عالم جمع شوند و بگويند : آفرين ، فقط تويى كه سالك راه خدا و دين معتدل هستى ، اين تحسين و تمجيد او را در كارى كه مىكند ، گرمتر نساخته و به اشتياقش نمىافزايد .\r\nجان مستغنى او با گفتارهاى تحسين آميز عالميان تغييرى پيدا نمىكند . بالعكس ، اگر همهء عالميان تقبيحش كنند و بگويند : تو گمراهى كه خودت را كوه\r\n","description":"","footnote":"","page_name":" 193 ","page_number":197},
  {"content":"\r\nمىپندارى ، در صورتى كه برگ كاهى ، باز او از طعن آنان به كار خود بد گمان نگشته و از اعراض آنان دردمند نمىشود . بلكه اگر درياها و كوه ها به ملامتش زبان باز كرده و بگويند : تو هم دم گمراهى هستى ، حتى ذره‌اى هم او را به خيالات نمىاندازند و رنجورش نخواهند كرد ، زيرا او در همهء حالات مطمئن و غوطه ور در يقين ، و بىنياز از دست بردن به مكر سازى و حيله پردازى است .\r\n","description":"","footnote":"","page_name":" 194 ","page_number":198},
  {"content":"\r\n\r\n\r\n« مثال رنجور شدن آدمى به وهم تعظيم خلق و رغبت مشتريان به وى و حكايت معلم و كودكان »\r\n\r\n( ( 1522 ) ) كودكان مكتبى از اوستاد\r\nرنج ديدند از ملال و اجتهاد\r\n( ( 1523 ) ) مشورت كردند در تعويق كار\r\nتا معلم در فتد در اضطرار\r\n( ( 1524 ) ) چون نمىآيد و را رنجورئى\r\nكه بگيرد چند روز او دوريى\r\n( ( 1525 ) ) تا رهيم از حبس و تنگى و ز كار\r\nهست او چون سنگ خارا برقرار\r\n( ( 1526 ) ) آن يكى زيركترين تدبير كرد\r\nكه بگويد اوستا چونى تو زرد ؟\r\n( ( 1527 ) ) خير باشد رنگ تو بر جاى نيست\r\nاين اثر يا از هوا يا از تبى است\r\n( ( 1528 ) ) اندكى اندر خيال افتد ازين\r\nتو برادر هم مدد كن اين چنين\r\n( ( 1529 ) ) چون در آيى از در مكتب بگو\r\nخير باشد اوستاد احوال تو\r\n( ( 1530 ) ) آن خيالش اندكى افزون شود\r\nكز خيالى عاقلى مجنون شود\r\n( ( 1531 ) ) آن سوم آن چارم و پنجم چنين\r\nدر پى ما غم نمايند و حنين\r\n( ( 1532 ) ) تا چو سى كودك تواتر اين خبر\r\nمتفق گويند يابد مستقر\r\n( ( 1533 ) ) هر يكى گفتش كه شاباش اى زكى\r\nباد بختت بر عنايت متكى\r\n( ( 1534 ) ) متفق گشتند در عهد وثيق\r\nكه نگرداند سخن را يك رفيق\r\n( ( 1535 ) ) بعد از آن سوگند داد او جمله را\r\nتا كه غمّازى نگويد ماجرا\r\n( ( 1536 ) ) راى آن كودك بچربيد از همه\r\nعقل او در پيش مىرفت از رمه\r\n\r\nتفسير ابيات\r\nكودكان مكتبى از استاد خود موجب رنج و ملال و تقلاى زياد ديده بودند ، دور هم نشستند ، مشورت نمودند كه چه كنيم ، تا مقدارى كار تحصيل را به عقب بيندازيم و نفس راحتى بكشيم ؟ اين استاد مانند فولاد نه بيمار مىشود و نه از ميدان در مىرود كه بتوانيم چند روزى ببازى مشغول شويم و از حبس و تنگناى مكتب و كار\r\n","description":"","footnote":"","page_name":" 195 ","page_number":199},
  {"content":"\r\nملال آور نجات پيدا كنيم ، عجيب است كه اصلا مريض هم نمىشود ، گويى سنگ خارا است كه در جاى خود مستقر و بىحركت مانده است يكى از كودكان كه زيركتر از همهء آنها بود ، چنين تدبيرى كرد كه به استاد بگويد : استاد عزيز ، انشاء الله بلا دور است ، چه شده ؟ كه رنگ مباركت زرد شده است ؟ خير است ، رنگ طبيعى شما از چهره تان پريده ، ناچار يا هواى نامساعد شما را به اين حال انداخته ، يا خدا نكرده تبى بر شما عارض شده است ؟ از اين گفتار او اندكى به خيال مىافتد . سپس اشاره كرد به كودك ديگر و گفت : تو هم حواست را جمع كن وقتى كه از مكتب وارد شدى ، بگو : استاد عزيز ما ، خير است ، احوال شما چطور است ؟ كمى تغيير در رنگ روى شما ديده مىشود . بدينسان كودك سوم و چهارم و پنجم . . . همگى پشت سر هم وارد شوند و مانند ما اظهار غم و ناله نمايند . وقتى كه سى نفر كودك به طور متواتر ، اين خبر را به استاد بدهند مسلما خبر بيمارى استاد اثبات مىشود و بيمارى او مستقر مىگردد .\r\nكودكان مكتب همگى پيش نهاد كودك زيرك را پذيرفته و گفتند : خيالت راحت باشد ، هيچ يك از ما سخن را عوض نخواهيم كرد .\r\nسپس به همهء آنان سوگند داد كه سخن چينى نكنند و نگويند اين حيله از كيست ؟ نظريهء آن زيرك و هشيار را همگى پذيرفتند ، زيرا عقل او در صف مقدم رمه ى كودكان حركت مىكرد .\r\n","description":"","footnote":"","page_name":" 196 ","page_number":200},
  {"content":"\r\n\r\n\r\nدر بيان آن كه عقول خلق متفاوت است در اصل فطرت و نزد معتزله متساوى است و تفاوت از تحصيل علم است .\r\n\r\n( ( 1537 ) ) آن تفاوت هست در عقل بشر\r\nكه ميان شاهدان اندر صور\r\n( ( 1538 ) ) زين قبل فرمود احمد در مقام\r\nدر زبان پنهان بود حسن رجال\r\n( ( 1539 ) ) اختلاف عقلها در اصل بود\r\nبر وفاق سنّيان بايد شنود\r\n( ( 1540 ) ) بر خلاف قول اهل اعتزال\r\nكه عقول از اصل دارند اعتدال\r\n( ( 1541 ) ) تجربه و تعليم بيش و كم كند\r\nتا يكى را از يكى اعلم كند\r\n( ( 1542 ) ) باطل است اين ز ان كه راى كودكى\r\nكه ندارد تجربه در مسلكى\r\nبگذرد ز انديشهء مردان كار\r\nعاجز آيد كارشان در اضطرار\r\n( ( 1543 ) ) بر دميد انديشهء ز ان طفل خرد\r\nپير با صد تجربه بويى نبرد\r\n( ( 1544 ) ) خود فزون آن به كه آن از فطرت است\r\nز ان فزونى كه ز جهد و فكر توست\r\n( ( 1545 ) ) تو بگو دادهء خدا بهتر بود\r\nيا كه لنگى را هوارانه رود ؟\r\n( ( 1539 ) ) اختلاف عقلها در اصل بود\r\nبر وفاق سنّيان بايد شنود\r\n( ( 1540 ) ) بر خلاف قول اهل اعتزال\r\nكه عقول از اصل دارند اعتدال\r\n\r\nآيا عقول انسانها از اصل با يكديگر اختلاف دارند ؟\r\nاگر مقصود از عقل يك نيروى روانى بوده باشد كه براى تشخيص واقعيات و صحيح و غلط و باطل و حق به كار مىافتد ، به جهت وابستگى شديدى كه بروح دارد ، و روح آدمى هم يك حقيقت مجهول است ، نمىتوان در شناخت عقل و اتحاد و اختلاف آن در انسانها جملهء نهايى را به زبان آورد و اگر مقصود از عقل همان معناى مصدرى است\r\n","description":"","footnote":"","page_name":" 197 ","page_number":201},
  {"content":"\r\nكه به معناى تعقل است ، مسلما در افراد انسانى مختلف بوده و عقيدهء اتحاد تعقل در انسانها ادعايى است كه روش عقلانى آدميان خود به خود تكذيب كنندهء آن است و معتزله نبايد از اين اختلاف بترسند كه مبادا نسبت ظلم به خدا داده شود ، زيرا به مقتضاى آيهء .\r\n« لا يكلف الله نفسا الا وسعها » .\r\nملاك ارزش و فضيلت انسانى به انجام آن تكليف است كه شايستهء استعداد عقلانى و نيروى عضلانى اوست .\r\nبدان جهت كه اين مبحث يكى از با اهميتترين مباحث انسانى است ، لذا ما با نظر به تمام ابيات كه جلال الدين از دفتر اول مثنوى تا دفتر ششم در بارهء عقل و عقول و عاقل و معقول سروده است ، وارد اين مبحث مىشويم .\r\n","description":"","footnote":"","page_name":" 198 ","page_number":202},
  {"content":"\r\nعقل و عقول و عاقل و معقول و نظريهء جلال الدين در بارهء آنها\r\n","description":"","footnote":"","page_name":" 199 ","page_number":203},
  {"content":"\r\n\r\nجلال الدين در بارهء عقل و اقسام و مراتب آن مطالب فراوانى گفته است . اين مطالب را با اين كه از نظر علمى و فلسفى سيستماتيك مطرح نكرده است ، ولى مىتوان گفت : در اين موضوع توانسته است عالىترين مطالب مربوط به عقل را بيان كند .\r\nما اين مطالب را تدريجاً تحت ابياتى كه سروده است ، به طور اختصار بررسى مىكنيم :\r\n1 - عقل كل زير بناى هستى است .\r\n\r\nتا چه عالمهاست در سوداى عقل\r\nتا چه با پهناست اين درياى عقل\r\nعقل بىپايان بود عقل بشر\r\nبحر را غواص بايد اى پسر\r\nعقل پنهان است و ظاهر عالمى\r\nصورت ما موج يا از وى نمى ( 1 ) \r\nاين جهان يك فكرت است از عقل كل\r\nعقل كل شاه است و صورتها رسل ( 2 ) \r\nكل عالم صورت عقل كل است\r\nاوست باباى هر آنك اهل قل است\r\nچون كسى با عقل كل كفران فزود\r\nصورت كل پيش او هم سگ نمود ( 3 ) \r\nعقل كل سر گشته و حيران توست\r\nكل موجودات در فرمان توست\r\nعذر خواه عقل كل و جان تويى\r\nجان جان و تابش مرجان تويى ( 4 ) \r\nزهره نى مر زهره را تا دم زند\r\nعقل كلش گر ببيند كم زند ( 5 ) \r\nعقل كل و نفس كل مرد خداست\r\nعرش و كرسى را مدان كز وى جداست ( 6 ) \r\n\r\n","description":"","footnote":" ( 1 ) دفتر اول ، ص 2 بيت 17 و 18 و 19 . .  ( 2 ) دفتر دوم ، ص 94 بيت 18 . .  ( 3 ) دفتر چهارم ، ص 268 بيت 20 و 21 . .  ( 4 ) دفتر چهارم ، ص 247 بيت 57 و 58 . .  ( 5 ) دفتر سوم ، ص 197 بيت 7 . .  ( 6 ) دفتر پنجم ، ص 286 بيت 38 . . ","page_name":" 200 ","page_number":204},
  {"content":"\r\n\r\nجزء تو از كلّ او كلَّى شود\r\nعقل كل بر نفس چون غلَّى شود ( 1 ) \r\nاين سخنهايى كه از عقل كل است\r\nبوى آن گلزار سرو و سنبل است\r\nهش چه باشد عقل كل اى هوشمند\r\nعقل جزيى هش بود اما نژند ( 2 ) \r\nچون كه قشر عقل صد برهان دهد\r\nعقل كل كى گام بىايقان نهد ( 3 ) \r\nعقل كل را گفت ما زاغ البصر\r\nعقل جزيى مىكند هر سو نظر ( 4 ) \r\nپيش شهر عقل كلى اين حواس\r\nچون خران چشم بسته در خراس\r\nعقل كل را از پس آيينه او\r\nكى تواند ديد وقت گفتگو\r\nعقل جزيى گاه چيره گه نگون\r\nعقل كلى ايمن از ريب المنون ( 5 ) \r\nجهد كن تا پير عقل و دين شوى\r\nتا چو عقل كل باطن بين شوى ( 6 ) \r\nجزو عقل اين از آن عقل كل است\r\nجنبش اين سايه ز ان شاخ گل است ( 7 ) \r\nبىجهت دان عقل و علَّام البيان\r\nعقلتر از عقل و جانتر هم ز جان ( 8 ) \r\nصورت آمد چون لباس و چون عصا\r\nجز به عقل و جان نجنبد نقشها ( 9 ) \r\nنعلهاى باژگونه است اى پسر\r\nعقل كلى را كند هم خيره سر\r\nكى بگنجد در مضيق چند و چون\r\nعقل كل اين جاست از لا يعلمون ( 10 ) \r\n\r\n","description":"","footnote":" ( 1 ) دفتر اول ، ص 42 بيت 44 . .  ( 2 ) دفتر اول ، ص 37 بيت 33 . .  ( 3 ) دفتر سوم ، ص 177 بيت 41 . .  ( 4 ) دفتر چهارم ، ص 237 بيت 7 . .  ( 5 ) دفتر سوم ص 145 بيت 63 و ص 155 بيت 26 و دفتر پنجم ص 303 بيت 24 . .  ( 6 ) دفتر چهارم ، ص 250 بيت 39 . .  ( 7 ) دفتر چهارم ، ص 247 بيت 25 . .  ( 8 ) دفتر چهارم ، ص 275 بيت 33 . .  ( 9 ) دفتر پنجم ، ص 275 بيت 41 . .  ( 10 ) دفتر پنجم ، ص 325 بيت 65 و دفتر ششم ص 376 بيت 58 . . ","page_name":" 201 ","page_number":205},
  {"content":"\r\nالف - جلال الدين در ابيات فوق عقل كل را گاهى مانند هگل زير بناى جهان هستى معرفى مىكند .\r\nما در بارهء طرز تفكر اين دو انديشمند در مبحث آينده مقايسه‌اى صورت داده مشتركات و تمايزاتشان را متذكر خواهيم گشت .\r\nب - عقل كل حامى و تحريك كنندهء هر انسانى است كه شايستگى درك توحيد واقعى را دارد . اين مطلب از مصرع » اوست باباى هر آنك اهل قل است « روشن مىشود .\r\nج - ارتباط با عقل كل باعث خوش بينى بجهان هستى است .\r\nاين كه مىبينيد : گروهى از نادانان با نظر خوش بينى به جهان نمىنگرند و شرور و ناملايمات و آلام دنيا را دستاويز بد بينى نموده ، مانند جغد خرابه نشين همواره ناله و گريه سر مىدهند ، براى آن است كه رابطهء خود را با عقل كل در نيافته‌اند ، اگر يك انسان به جهت گذشت از صورتها و قشرها و با دست آوردن دانش و بينش بتواند عقل كل را درك و با آن رابطه برقرار بسازد خواهد گفت :\r\n\r\nبه جهان خرّم از آنم كه جهان خرّم از اوست\r\nعاشقم بر همه عالم كه همه عالم از اوست\r\n\r\nبلكه خواهد گفت :\r\n\r\nچه عروسى است در جان كه جهان ز عكس رويش\r\nچو دو دست نو عروسان تر و پر نگار بادا\r\n\r\nد - وصول به مقام شامخ عقل كل ، موجودات را تحت فرمان در مىآورد .\r\nاطاعت و بندگى خداوند ، قدرتى بر انسان عطا مىكند كه اولا به خود ، سپس به موجودات ديگر سيطره پيدا مىكند . اين مسئله جاى شگفتى نيست ، زيرا -\r\n\r\nچون ز خود رستى همه برهان شدى\r\nچون كه گفتى بنده‌ام سلطان شدى\r\n\r\nدر اين دنيا هيچ انسانى به وجود نيامده و پس از اين هم ديده نخواهد شد كه بتواند بدون گذشتن از خود به جايى برسد ، چنان كه هيچ فردى از انسان وجود ندارد\r\n","description":"","footnote":"","page_name":" 202 ","page_number":206},
  {"content":"\r\nمگر اين كه به اندازه گذشت از خود طبيعىاش ، قدرتى ما فوق قدرتهاى معمولى به دست مىآورد . گويى ما وراى اين كفهاى ناپايدار كه پيرامون انسان را فرا گرفته است ، درياى بىپايانى از عظمت الهى فرا گرفته است كه با اعراض از آن كفها ، در درياى عظمت خداوندى غوطه ور مىشود .\r\nاين درياى بىپايان همان عقل كل و يا كل عقل است كه به منزلهء نيروى الهى موجودات است مانند عرش و كرسى ، بلكه تو اى انسان ، اگر بتوانى به خود مسلط شوى خواهى ديد :\r\n\r\nعقل كل سر گشته و حيران توست\r\nكل موجودات در فرمان توست\r\n\r\nبدينسان آدمى گام به ما فوق عقل كل مىگذارد :\r\n\r\nزهره نى مر زهره را تا دم زند\r\nعقل كلَّش گر ببيند كم زند\r\n\r\nه - وصول به مقام شامخ عقل كل ، سخنهاى آدمى را تغيير مىدهد .\r\nاين هم يك حقيقت است كه پس از سپرى كردن مراحل اوليهء درك و انديشه و به وسيلهء مجاهدت با نفس ، موجوديت انسانى عوض مىشود ، او اگر چه فلسفه هاى حرفهاى نخواند ، مطالب عالى را كه فلاسفه با سپرى كردن يك عمر هم نمىتوانند به دست بياورند ، در مىيابد و مسايل عاليهء جهان هستى را حتى به طور ناخود آگاه درك مىكند .\r\nهوش واقعى هم همين است ، نه آن چه كه وسيلهء تحريك عقل معمولى است كه قلمرو محدود و مشخص دارد . عقل جزيى در گرداب چون و چرا و براهين و قياسات غوطه ور مىگردد ، در حالى كه عقل كل بدون يقين گامى بر نمىدارد .\r\nسخنى كه از روى يقين و شهود گفته مىشود ، غير از سخنى است كه با قياسات معمولى و با چاره سازى حرفهاى يا چون و چراهاى بىشمار بيان مىشود . آرى ، عقل كل از اشتباه و خطا مصون ، ولى بىنوا عقل جزيى به اين سو و آن سو مىپرد و نظر مىاندازد و بالاخره هم كلافه و سر در گم مىماند .\r\nو - عقل كل در مقابل عظمت كار خداوندى درمانده مىشود .\r\nمىگويد :\r\n\r\nنعلهاى باژگونه است اى پسر\r\nعقل كلى را كند هم خيره سر\r\n\r\n","description":"","footnote":"","page_name":" 203 ","page_number":207},
  {"content":"\r\n\r\n\r\nاز بيت فوق روشن مىشود كه كل عقل يا عقل كل نه تنها اتحادى با خدا ندارد بلكه حقيقتى است كه در عين ما فوق بودن ، در مقابل عظمت مشيت و كار خداوندى عاجز و در مانده است .\r\nمسائل مربوط به عقل كل از نظر هگل و جلال الدين .\r\n1 - آيا ماهيت عقل كلى حقيقتاً از سنخ عقل آدمى است ، يا مقولهء ديگرى است ؟\r\nتوضيحات زيادى در بارهء عقل كل در سيستم فلسفى هگل داده شده است ، از آن جمله در كتاب » فلسفهء هگل تأليف و . ت . سيتس « ( ترجمهء آقاى دكتر حميد عنايت كه حقيقتاً كوشش شايسته در ترجمه به كار رفته و قابل فهم دانش پژوهان صورت گرفته است ) تاريخ الفلسفة الحديثة تأليف دكتر يوسف كرم و سير حكمت در اروپا تأليف فروغى . و چون فروغى موضوع عقل كل را به طور ساده و خلاصه بيان كرده است ، لذا ما عبارات آن شاد روان را در اختيار مطالعه كننده محترم مىگذاريم :\r\n« موجود دو نحو است : موجود در نزد حس كه جزيى و شخصى است و موجود در نزد عقل كه كلى است . » اين مطلب تقريبا مورد اتفاق تمام فلاسفه ى گذشته و دوران متأخر است . مسلم است كه حواس انسانى يا وسايلى كه حواس انسانى را در تماس با محسوسات تقويت مىكند ، همواره با اشياء مشخص و جزيى سر و كار دارد ، در صورتى كه عقل مىتواند كليات را درك ، يا حقايق عينى را كه به وسيلهء حواس به ذهن منتقل مىشود تجريد نموده كليات را از آنها استخراج نمايد . يا حد اقل يكى از فعاليتهاى مهم عقل ، درك يا تجريد كليات است .\r\n« موجود محسوس ثابت شد كه حقيقت ندارد و آن چه حقيقت دارد وجود معقول است . و اين دو نحو وجود را در فلسفهء هگل همواره از نظر دور نبايد داشت و متوجه بايد بود وقتى كه مىگويد : شىء يا شخص كه جزيى است حقيقت ندارد و حقيقت معقول و كلى است ، مقصود اين نيست كه جزيى وجود خارجى ندارد و كلى وجود خارجى دارد ، ) مقصود اين است كه وجود خارجى يعنى محسوس كه مقيد به زمان و مكان است ( زيرا كه اگر مقيد به زمان و مكان نباشد . بحس و ادراك در نمىآيد ) وجودش مستقل و اصيل\r\n","description":"","footnote":"","page_name":" 204 ","page_number":208},
  {"content":"\r\n\r\nو با لذات نيست ، بلكه بالعرض است و تابع وجود عقل و فرع اوست وجودى كه مستقل و اصيل و با لذات است ، معقول است و اين حكم از بيانات حكمايى كه فلسفهء نقادى را تأسيس كرده‌اند ، به خوبى روشن شده و دانسته‌ايم كه هر موجودى وجودش بسته به تصور و علمى است كه ما از او در ذهن خود داريم .\r\nيعنى موجودات همه وجودشان فرعى و نسبى و اضافى است ، مگر معقولات و تصورات كه وجودشان بسته به امر ديگر نيست و اگر نسبتى داشته باشند به خودشان است ، پس اصيل و مستقل و بالذاتند .\r\nنتيجه اين كه وجود حقيقى آن است كه به طور كلى ادراك شود ، پس كليات اصل وجود مىباشند . . . آن چه واقع و متحقق است معقول است و آن چه معقول است متحقق است ، چه روشن است كه آن چه واقع است نمىتواند خلاف عقل باشد ، و آن چه عقل بر او حكم مىكند نمىتواند واقع نباشد .\r\nوجه و دليل هر امرى معقول است و مىتوانيم آن را علت عقلى هم بخوانيم و آن همان عقل است و روشن است كه عقول جزيى همانا براى امور جزيى مىتوانند وجه و دليل يا علت عقل باشند ، اما چون جهان عبارت از كل موجودات است ، وجه او هم كل عقل يا عقلى كل است و ذات مطلق و خود هستى كه آن را مىجوييم عقل مطلق است كه عقول اشخاص نمونه و پر توى از آن و رهبربه سوى آن است « . ( 1 )  مسلم است كه نظريات و توضيحات و استدلالات سيستماتيك هگل در بارهء كل عقل يا عقل كل روشنتر و مفصلتر از گفته هاى گسيختهء جلال الدين است .\r\nاما وجوه مشترك اين دو متفكر در زير بناى موضوع كل عقل يا عقل كل به قدرى است كه مىتواند هگل را در اين موضوع هم مكتب جلال الدين بنمايد .\r\n2 - نكات مشتركه هگل و جلال الدين در موضوع كل عقل يا عقل كل .\r\nالف - عقل كل حقيقتى است دو رويه : رويهء متافيزيكى كه به عقيدهء هگل\r\n","description":"","footnote":" ( 1 ) سير حكمت در اروپا ، فروغى ، ج 3 ص 24 و 25 . . ","page_name":" 205 ","page_number":209},
  {"content":"\r\n\r\nجنبهء عقلانى خالص است ، و بعقيدهء جلال الدين حقيقتى است كه ما فوق كاينات و وابسته مستقيم به خدا و زير بناى ما وراى طبيعى عالم هستى است ، اما رويهء فيزيكى عقل همين جهان هستى است در عقيدهء هگل و جلال الدين .\r\nو با اين بيان جلال الدين و هگل خود را از جنبهء خرافى ايده آليستى بر كنار مىكنند .\r\nجلال الدين مىگويد :\r\n\r\nعقل پنهان است و ظاهر عالمى\r\nصورت ما موج يا از وى نمى\r\nاين جهان يك فكرت است از عقل كل\r\nعقل چون شاه است و صورتها رسل\r\nعقل سايه حق بود حق آفتاب\r\nسايه را با آفتابِ او چه تاب\r\n\r\nتبصره - در بيت دوم ، هستى جهان را مستند به انديشه‌اى از عقل كل مىداند ، نه به خود عقل كل ، بنا بر اين بيت ، موضوع عقل كل از دو رويه بودن تجاوز مىكند و عقل كل به عنوان حقيقتى تلقى مىشود كه جهان هستى مستند به يك انديشه از آن مىباشد .\r\nب - عقول جزيى شعاع هستى خود را از عقل كل در مىيابند ، چنان كه عقول جزيى مىتوانند به نوبت خود دليل اثبات عقل كل بوده باشند .\r\n\r\nعقل عقلت مغز و عقل توست پوست\r\nمعدهء حيوان هميشه پوست جوست\r\nعقل جزء از كل پذيرا نيستى\r\nگر تقاضا بر تقاضا نيستى\r\n\r\nج - با وصول انسان به مقام عقل كل ، جهان هستى عالىترين قيافهء خود را نشان خواهد داد و كسانى كه در بارهء جهان درك صحيحى ندارند ، براى آن است كه از آن زير بناى هستى اطلاعى ندارند . يا به آن نرسيده‌اند :\r\n\r\nچون كسى با عقل كل كفران فزود\r\nصورت كل پيش او هم سگ نمود\r\n\r\n3 - موارد اختلاف جلال الدين و هگل در موضوع عقل كل .\r\nالف - انسان مىتواند به جهت تكامل و اعتلاى روحى به جايى برسد كه گام به ما فوق عقل كل بگذارد -\r\n","description":"","footnote":"","page_name":" 206 ","page_number":210},
  {"content":"\r\n\r\nعقل كل سر گشته و حيران توست\r\nكل موجودات در فرمان توست\r\nعقل جزيى را وزير خود مگير\r\nعقل كل را ساز اى سلطان وزير\r\n\r\nدر صورتى كه در فلسفه هگل هيچ حقيقتى به جز خدا نمىتواند بالاتر از عقل كل بوده باشد كه آهنگ كلى جهان هستى است .\r\nب - احتمال مىرود كه در ذهن جلال الدين عقل كل ( يا عقل به معناى ما فوق عقول جزيى ) متعدد بوده باشد ، او مىگويد :\r\n\r\nغير اين عقل تو حق را عقلهاست\r\nكه بدان تدبير اسباب شماست\r\n\r\nو احتمال مىرود كه مقصود جلال الدين اين است كه عقل كل كه زير بناى هستى است ، داراى مراتب عالى و اعلا بوده باشد .\r\nج - آن بيت كه جلال الدين مىگويد :\r\n\r\nعقل سايهء حق بود حق آفتاب\r\nسايه را با آفتاب او چه تاب\r\n\r\nصريحاً مىرساند كه عقل كل مانند سايهء خدا است كه هيچ گونه استقلال و اختيارى در مقابل او ندارد و با اين نظريه عقل كل را هم مشمول قدرت مطلقهء الهى مىداند كه هر لحظه فيض وجود خود را از خدا مىگيرد ، در صورتى كه مطالب هگل در اين مورد مختلف به نظر مىرسد : بعضى از كلمات او خدا را به كلى جدا از هستى مىداند و به آنان كه فلسفهء او را به وحدت وجود متهم ساخته‌اند مىتازد . گاه ديگر : به نظريه‌اى مانند نظريهء وحدت وجود گراييده مىگويد :\r\n« هنگامى كه ذهن آدمى ميان كلى و جزيى فرق گذارد ، دين حقيقى نخستين امكان پيدايى خود را مىيابد . حاصل اين فرق آن است كه ذهن انسان در مىيابد كه شعورى جزيى و تجربى بيش نيست ، پس كلى را چيزى مخالف خويش مىپندارد و بدين سبب كلى برايش چيزى عينى مىشود ، اين همان جدايى و فرقى است كه فرض قبلى همه اديان شمرده مىشود ، ولى اين كلى كه اكنون انسان به عنوان امرى عينى مىشناسد ، كلى مطلقاً مجرد و ساده و فارغ از هر گونه جزء و محتوا است ، به يك سخن هستى بسيط است ، ولى ذهن علاوه بر اين احساس مىكند كه هر گونه جزئيتى در\r\n","description":"","footnote":"","page_name":" 207 ","page_number":211},
  {"content":"\r\nاين كلى يا هستى بسيط ، محو شده و شعور جزيى و تجربى همراه با همهء اجزاء طبيعت و جهان پايان پذير ، در برابر اين كلى هيچ و پوچ است .\r\nپس كلى هستى مطلق است و هر هستى ديگرى وابستهء آن است و از آن پديد مىآيد و در آن منحل مىشود .\r\nاين هستى ذاتى كه همه موجودات پايان پذير فر آوردهء آن و كيفيات گذران و غير ذاتى آنند ، گوهر است و آن كيفيات عرضهاى آن بشمارند .\r\nاز اين رو در اين مرحله خاصيت ذاتى و عمدهء دين آن است كه خدا را گوهر مىپندارد .\r\nاين گونه دين وحدت وجودى است و دين گوهرى نيز ناميده مىشود « ( 1 )  در مطالب فوق موضوعاتى وجود دارد كه قابل تأمل و تجديد نظر اساسى مىباشد . اختلاف نظر در سخنان جلال الدين مولوى در بارهء خدا و رابطهء آن نيز ديده مىشود .\r\n","description":"","footnote":" ( 1 ) فلسفهء هگل ، ص 687 . . ","page_name":" 208 ","page_number":212},
  {"content":"\r\n\r\n4 - عقل عقل غير از عقل جزيى معمولى است .\r\n\r\nبند معقولات آمد فلسفى\r\nشهسوار عقل عقل آمد صفى ( 1 ) \r\nعقل عقلند اولياء و عقلها\r\nبر مثال اشتران تا انتها\r\nعقل عقلت مغز و عقل توست پوست\r\nمعدهء حيوان هميشه پوست جوست ( 2 ) \r\nعقل دفترها كند يك سر سياه\r\nعقل عقل آفاق دارد پر ز ماه ( 3 ) \r\nغير فهم جان كه در گاو و خر است\r\nآدمى را عقل و جان ديگر است\r\nباز غير عقل و جان آدمى\r\nهست جانى در ولى آن دمى ( 4 ) \r\n\r\nبا قطع نظر از تقيد به اصطلاحات فنى ابيات مربوط به عقل عقل را مىتوان چنين توضيح داد كه : احتمال مىرود مقصود از عقل عقل ، همان عقل كل باشد كه نه تنها مقامى والاتر از عقول جزيى معمولى دارد ، بلكه زير بناى هستى كائنات است و انسان به جهت تسلط بر خود طبيعى و تقرب به بارگاه الهى مىتواند به مقام عقل عقل گام بگذارد .\r\nاحتمال ديگرى وجود دارد و آن اين است كه منظور از عقل عقل يك موضوع عينى نبوده باشد ، بلكه سطوح يا مراتب عالى عقل است كه در وجود آدمى از كثرت دانش و بينش و خلوص در جهان بينى و گذشتن از خود طبيعى حاصل مىشود .\r\n1 - فيلسوف بىچاره در بند معقولاتى است كه عقل جزيى مانند گرد و غبار آنها را منتشر مىسازد و در آخر كار هم انسان را در بيابان بىسر و ته شك و ترديد سر گردان مىگذارد ، در صورتى كه اصفياى اولاد آدم مىتوانند وارد قلمرو عقل عقل\r\n","description":"","footnote":" ( 1 ) دفتر سوم ، ب 38 . .  ( 2 ) دفتر سوم ، ب 39 . .  ( 3 ) دفتر سوم ، ب 41 . .  ( 4 ) دفتر چهارم ، ص 222 ب 55 و 56 . . ","page_name":" 209 ","page_number":213},
  {"content":"\r\n\r\nگشته ، حقايق را دور از مغالطه بازىهاى عقول جزيى در يابند .\r\n2 - اولياء الله كه داراى عقل عقلند ، ساير عقول جزيى را مانند قطار شتر در دنبال خود مىكشانند .\r\nرهبران واقعى آن عقول جزيى ( كه با آشنايى مختصر با مفاهيم معمولى به خود مىبالند ) اولياء ا للهاند .\r\n3 - اگر بخواهى بدانى كه عقل عقل يعنى چه ؟ مثال مغز و پوست را به ياد بياور : عقل عقل همان مغز است كه هدف اصلى از هستى آدمى است ، در صورتى كه عقول جزيى چونان پوست جو بىمقدار است كه همواره معشوق معدهء حيوان است .\r\n4 - اين عقول جزيى كه هميشه تفرعن و نخوت سرا پاى آن را گرفته و براى ما آدميان مكتبهاى متضاد و متناقض ساخته و سر نوشت فرهنگ بشرى را به بازى گرفته است ، كارى جز سياه كردن كتابهاى و انباشتن مغزها از اصطلاحات پوشالى و كنار كشيدن انسان از جويبار حقايق ندارد . در صورتى كه عقل عقل آفاق هستى را چنان روشن مىسازد كه قدم بر داشتن آدم متفكر در مجهولات طبيعت را شبيه به قدم برداشتن در راه هاى پر از سنگ و كلوخ ناچيز رو به سوى گلزار با صفا مىنمايد .\r\n5 - گمان مبر كه عقل و جان در همين خرد و روان طبيعى آدمى منحصر مىشود ، اولياء الله عقل و جان بالاترى دارند كه اگر در وضع محقرى كه دارى ، ميخكوب نشوى و با اشتياق صميمانه رهسپار كوى حقيقت شوى ، آن عقل و جان را به دست خواهى آورد .\r\n5 - مراتب يا تعدد و تنوع عقل .\r\n\r\nتا رهد زين عقل پر حرص و طلب\r\nصد هزاران عقل بيند بو العجب\r\n\r\nبنا به تحقيقاتى كه در موضوع وجدان صورت گرفته است در حدود 50 قيافه با 50 نوع وجدان در درون آدمى تشخيص داده مىشود : مانند - قضاوت ، تشخيص\r\n","description":"","footnote":"","page_name":" 210 ","page_number":214},
  {"content":"\r\n\r\nنيك و بد ، نظارت ، مجرى قانون ، كيفر دهنده ، قطب نما . . . همچنين با نظر به تحقيقات گوناگونى كه در مغز بشرى و فعاليتهاى انديشمندان به دست مىآيد ، اين است كه عقل آدمى نيز داراى مراتب يا داراى تعدد و تنوع مىباشد . اين مراتب يا تعدد و تنوع به دو قسم مىتواند مطرح شود :\r\nقسم يكم - مراتب يا تعدد و تنوع طولى\r\nاين قسم در مثنوى به طور فراوان مشاهده مىشود از قبيل - عقل به طور مطلق ، عقل جزيى ، عقل عقل ، عقل كل ، يا عقل كلى . . . تفاوت ميان اين عقول ، به جهت عظمت عقل است كه موجب عظمت ديدگاه و فعاليت آن مىگردد ، بلكه همين عقل به جهت گذشتن از خود طبيعى و افزايش دانش و بينش بمرتبه‌اى مىرسد كه در زير بناى جهان هستى مؤثر واقع مىگردد ، چنان كه در مبحث عقل كل مطرح كرديم .\r\nابيات مربوط به اين قسم از تعدد ، در مثنوى زياد است ، نهايت امر اين است كه آيا مقصودش از اين تعدد همان عقول دهگانه است كه در فلسفهء گذشتگان مورد بحث قرار گرفته است يا نه ؟ در آن بيت كه مىگويد :\r\n\r\nعقل اول راند بر عقل دوم\r\nماهى از سر گنده گردد نى ز دُم ( 1 ) \r\n\r\nو همچنين ابيات مبحث گذشته كه دلالت به مراتب يا تعدد و تنوع عقل دارد ، شباهتى به همان اصطلاح عقول دهگانه دارد ، ولى از آن جهت كه ترتيب مزبور در عقول دهگانه و شمارهء مشخص براى آنها در مثنوى ديده نمىشود لذا بعيد است كه مقصود جلال الدين همان اصطلاح معروف بوده باشد .\r\nتوضيح - اگر بيت به همان وضع باشد كه نسخهء مير خانى و علايى نقل مىكند ، يعنى مصرع چنين باشد - « عقل اول راند بر عقل دوم . » بايد بگوييم : مقصود اين است كه حركات و سكنات عقل دوم كه عقل جزيى است ( نه به اصطلاح عقول دهگانه )\r\n","description":"","footnote":" ( 1 ) مثنوى علائى ، دفتر سوم ، ص 274 و مير خانى دفتر سوم ص 279 ، ولى مثنوى نيكلسون و انقروى و رمضانى هر سه ، بيت فوق را با كلمهء نفس آورده‌اند : نفس اول راند بر نفس دوم ماهى از سر گنده گردد نى زدم . ","page_name":" 211 ","page_number":215},
  {"content":"\r\nناشى از عقل اول است كه رابطهء مستقيم با خدا دارد كه به آن عقل كل و كل عقل هم مىتوان گفت : ولى اين تفسير بدان جهت كه با اشكال بزرگى روبرو مىشود ، مشكل به نظر مىآيد ، زيرا ابيات مربوطه چنين است :\r\n\r\nانبيا گفتند با خاطر كه چند\r\nمىدهيم اين را و آن را وعظ و پند\r\nچند كوبيم آهن سردى ز غى\r\nدر دميدن در قفس هين تا به كى\r\nدمّ خر پيمودن آخر تا به چند\r\nچون نيفزايد جوى جز ريشخند\r\nجنبش خلق از غذا و وعده است\r\nتيزى دندان ز سوز معده است\r\nعقل اول راند بر عقل دوم\r\nماهى از سر گنده گردد نى ز دُم\r\n\r\nمضمون ابيات چنان كه روشن است اين است كه ما پيامبران چه كارى با دميدن در قفس طبيعى ( موجوديت طبيعى ) اشخاص داريم . دم سرد ما در آهن سرد آنها اثرى نخواهد كرد ، وضع موجوديت طبيعى اشخاص كه عقول جزيى آنها را تحت اختيار دارد ، مربوط به عقل بالاتر است كه در اختيار ما نيست .\r\nدليل اين تفسير بيت بعدى است كه مىگويد :\r\n\r\nليك هم مىدان و خر مىران چو تير\r\nچون كه بلغ گفت حق شد ناگزير\r\n\r\nما فقط مأمور ابلاغ هستيم ، به ما چه كه عمل خواهند كرد يا نه . اشكال اين تفسير در اين است كه بنا بر اين شقاوت و تبه كارى از اختيار مردم خارج است و اين مطلبى است كه در مباحث جبر و اختيار و قضا و قدر بررسى شده و ناسازگارى آن با عدالت خداوندى و عقل سليم و وجدان روشن شده است .\r\nاگر بيت به همان شكل باشد كه نسخهء رمضانى و نيكلسون و انقروى آورده است :\r\n\r\nنفس اول راند بر نفس دوم\r\nماهى از سر گنده گردد نى ز دُم\r\n\r\nهمان اشكال فوق وجود دارد ، فقط تفاوت در اين است كه با نظر به مضمون ابيات و اين كه غرايز حيوانى نفس را با تبه كارى شديدتر از عقل جزيى تحريك مىكند ( كه طبيعتا وسيله‌اى است كه قابل هر دو نوع بهره بردارى است ( خوب و بد ) ( با اين حال\r\n","description":"","footnote":"","page_name":" 212 ","page_number":216},
  {"content":"\r\n\r\n\r\nاگر تعبير نفس به حقيقتى ما وراى طبيعى كه جلوه گاه مستقيم مشيت الهى مىباشد ( مانند عقل كل ) نيز صحيح تلقى شود ( مانند نفس كل ) ، باز اشكال فوق بر طرف نخواهد گشت . )\r\nقسم دوم - تعدد و تنوع فعاليتهاى عرضى عقل\r\n- ما در درون خويش ناظر فعاليتهاى گوناگونى هستيم ، از قبيل : تجريد كليات ، انتخاب هدف و وسيله ، كشف تلازمها و روابط . . . آيا اين فعاليتهاى متنوع اثبات نمىكند كه عقل متعدد و متنوع است ، يا عقل واحد وجود دارد كه آن همه فعاليتها ناشى از نيروهاى آن است ؟ چنان كه اشاره شد همين ترديد ، در موضوع وجدان هم ديده مىشود .\r\n6 - يك توضيح مختصر به عنوان مقدمه‌اى بر مباحث آيندهء عقل .\r\nدر هيچ موردى از مباحث مثنوى ، تعريفى در بارهء موضوعات عالى علمى و فلسفى مانند تضاد و عشق و عقل و حركت و زمان و ماده ديده نمىشود ، روش جلال الدين در اين كتاب مانند روش يك دانشمند نيست كه خود را مجبور به سيستماتيك كردن مدركات خود به بيند و مقيد باشد كه تعريف جامع و مانع براى موضوعات خود بياورد و قواعد و پر نسيبهاى تصفيه شده‌اى را به كار ببرد . او مىخواهد آن چه را كه درك مىكند بگويد خواه قابل نظم و ترتيب علمى و فلسفى بوده باشد يا نه .\r\nكارى كه جلال الدين در باره‌اى موضوعات عالى علمى و فلسفى مانند عقل ، صورت داده است ، اين است كه انواعى از عقل و خواص و فعاليتهاى آن را با مثالها و بيانات كاملًا شيوا مطرح نمايد .\r\nبه همين جهت است كه بارها گفته‌ايم كه جلال الدين در جهان بينى از فرهنگ اسلامى كه داراى سيستم باز است بهره بردارى نموده ، اما در تفسير و جهشهاى فكرى خود به هيچ يك از مكاتب جهان بينى گرايش صد درصد نشان نمىدهد ، او در عين حال كه معتزلى نيست و به معتزله روى خوش نشان نمىدهد در تمجيد و تجليل راسيوناليسم معتزلى داد سخن مىدهد ، گاه ديگر اشعرى مىشود . براى سخنان بودايى هم محملهاى\r\n","description":"","footnote":"","page_name":" 213 ","page_number":217},
  {"content":"\r\n\r\nزيادى در مثنوى پيدا مىشود ، در آن حال كه هگل است ، مونادهاى چوردانو برونو را مىپذيرد ، بر كلى مىشود و مىگويد :\r\n\r\nباده در جوشش گداى جوش ماست\r\nچرخ در گردش اسير هوش ماست\r\nتا بدانى كاسمانهاى سمى\r\nهست عكس مُدركات آدمى\r\n\r\nو در جاى ديگر هم يك رئاليست سر سخت مىشود و عينيت جهان هستى را مىپذيرد و مىگويد : خداوندا ، واقعيتها را آن چنان كه هستند به ما نشان بده . بدينسان او سر تسليم صد در صد به هيچ مكتبى فرود نياورده ، بلكه مكتبهاى ديگر مىتوانند از جلال الدين و انديشهء جوشان او بهره بردارى كنند .\r\n7 - عقل اولين مخلوق خداست .\r\n\r\nتا بدانى كاسمانهاى سمى\r\nهست عكس مدركات آدمى\r\nنى كه اول دست يزدان مجيد\r\nاز دو عالم پيشتر عقل آفريد\r\n\r\nمضمون بيت اول اساسىترين زير بناى فلسفه هاى ايده آليستى است كه چه در شرق و چه در غرب تا كنون نمودار شده است . اين فلسفه همان نگرش افراطى است كه در مقابل تفريطى كه بعضى از مكاتب رئاليست تند دچار آن مىشوند . اگر حقايق عينى واقعا عكس مدركات آدمى بوده باشد ، پس ضمنا اين مطلب هم پذيرفته شده كه موضوع قابل عكس بردارى خارج از ادراك آدمى وجود دارد كه گاهى مطابق آن ادراك مىشود ، گاهى مخالف آن ، و الا مىبايست همگان از جهان واقعى در همه حال يك چيز درك كنند ، زيرا جلال الدين بارها اين مطلب را در مثنوى متذكر شده است :\r\n\r\nبر مثال موجها اعدادشان\r\nدر عدد آورده باشد بادشان\r\nروح انسانى كنفس واحده است\r\nروح حيوانى سفال جامده است\r\n\r\nحال كه روح انسانها حد اقل در رهروان كوى حقيقت يكى است ، پس بايستى درك آنها هم يكى باشد ، تعقل و انديشه شان هم واحد بوده باشد ، از آن طرف جهان واقعى هم كه واحد است در نتيجه اين همه اختلاف از كجا ناشى مىشود ؟\r\n","description":"","footnote":"","page_name":" 214 ","page_number":218},
  {"content":"\r\n\r\nسپس در استدلالى كه جلال الدين در اين مورد به مدعاى ايده آليستى مىكند مىگويد :\r\n\r\nنى كه اول دست يزدان مجيد\r\nاز دو عالم پيشتر عقل آفريد ؟\r\n\r\nمگر چنين نيست كه خداوند متعال پيش از همه چيز عقل را آفريده است ؟ درست است كه در روايات معتبر وارد شده است كه نخستين مخلوق خدا عقل است . ( 1 )  ولى به اضافهء اين كه در بعضى از روايات مانند روايت ذيل : عقل نخستين مخلوق روحانى است نه ماديات ، با اين حال اين مسئله را اثبات نمىكند كه حقايق جهان هستى انعكاسى از مدركات ما است .\r\nمگر همان روش هگل را منظور بداريم كه عقل چونان آهنگ كلى دستگاه هستى است كه به فعليت رسيدن آن عبارت از به وجود آوردن آن آهنگ است . خواستن غرض كه آهنگ كلى است ( عقل ) از نظر غرض بودن مقدم به تمام هستى و زير بناى آن است .\r\n8 - اگر عقل جزيى خود را تحت تأثير عقل كل قرار دهد به كمال خواهد رسيد\r\n\r\nباز عقلى كو رمد از عقل عقل\r\nكرد از عقلى به حيوانات نقل ( 2 ) \r\nعقل كامل را قرين كن با خرد\r\nتا كه باز آيد خرد ز ان خوى بد ( 3 ) \r\nعقل جزء از كل پذيرا نيستى\r\nگر تقاضا بر تقاضا نيستى ( 4 ) \r\n\r\n","description":"","footnote":" ( 1 ) الاصول من الكافى ، ج 1 ص 21 چاپ تهران . سماعة بن مهران مىگويد : « به امام صادق عليه السلام عرض كردم فدايت شوم ، عقل را معرفى فرما ، زيرا ما جز تعليمات شما چيزى را نمىدانيم ، فرمود : خداوند عز و جل عقل را آفريد ، عقل اولين مخلوق روحانى است كه از طرف راست نيروى موجودات آفريده شده است . » .  ( 2 ) دفتر اول ، ص 66 بيت 4 . .  ( 3 ) دفتر پنجم ، ص 291 بيت 11 . .  ( 4 ) دفتر اول ، ص 45 بيت 48 . . ","page_name":" 215 ","page_number":219},
  {"content":"\r\n\r\n1 - بدان جهت كه نيرومندترين عنصر طبيعت انسانى عبارت است از خود طبيعى او ، لذا تمام كوشش آن در اين است كه عقل و هوش را از اعتلاء به مقام عالى عقل و عقل كل بر ماند و در حيطهء استخدام خود قرار بدهد ، اگر خود طبيعى به چنين موفقيتى نائل آيد ، ديگر آن انسان عاقل نمىتواند ادعا كند كه داراى خرد مربى و واقع بين است .\r\n2 - دايماً بكوش تا نيروى عقل را از چنگال خود طبيعى گرفته با عقل كامل آشنا بسازى و الا عقل در همان قلمرو طبيعى و جزيى خود جز به تحكيم موقعيت غرايز و هوى پرستى و رو پوش گذاشتن به خطاها كارى نخواهد كرد .\r\n3 - بالاخره مجبورى اين حقيقت را بپذيرى كه عقل جزء ، مادامى كه خود را تحت تأثير آهنگ كلى هستى كه همان عقل كل يا كل عقل است قرار ندهد ، هرگز به مزاياى الهى عقل كل نخواهد رسيد .\r\n9 - زمينهء نيستى و به وجود آمدن عقل\r\n\r\nدر عدم ما را چه استحقاق بود\r\nتا چنين عقلى و جانى رو نمود\r\n\r\nجاى بسى تأمل و تدبر است كه درنهانگاه نيستى ، چراغى مانند عقل و جان روشن شود .\r\nاين مطلب را كه جلال الدين مىگويد ، بسيار جالب است ، و توجهى كاملًا لطيف است .\r\nمىتوان از اين مطلب به يك نكتهء مهمى رسيد كه جلال الدين محتملا آن را منظور نموده است ، بلكه بدون آن نكته مىتوان گفت : بيت فوق قابل تفسير نيست . و آن اين است كه عقل و جان آدمى مانند قطعه‌اى از وجود الهى نيست كه گسسته و به هستى سرازير شود چون در اين صورت جاى شگفتى نبود ، زيرا اجزاء چنان وجود پاك بايد مانند عقل و جان پاك بوده باشد و اين عظمت در عقل و جان جاى شگفتى نيست .\r\n","description":"","footnote":"","page_name":" 216 ","page_number":220},
  {"content":"\r\n\r\nبنا بر اين موقعى مىتوان به روشن شدن چراغ عقل و جان در قلمرو نيستى تعجب كرد كه موجود ابداعى بىسابقه بوده باشد . ممكن است بگوييم : تعجب جلال الدين به روشن شدن ستارهء عقل و جان در نيستى نمىباشد ، بلكه تعجب او از روشن شدن نور عقل و جان در پهنهء نيستى در وجود ناچيز و ناشايست ما مىباشد .\r\nاين مطلب هم با در نظر گرفتن اين كه روح آدمى شعاعى از خورشيد عظمت الهى است بعيد به نظر مىرسد .\r\nاما با نظر كلى به امر خلقت جان و عقل در قلمرو تاريك نيستى يا مادهء تاريك تعجب جلال الدين كاملًا با مورد است و همين انگيزه را براى تعجب در موارد ديگر از مثنوى بيان نموده است .\r\n10 - اگر چه عقل جزيى از وصول به واقعيات ناتوانست با اين حال وظيفهء آن حركت و فعاليت است .\r\n\r\nقدر تو بگذشت از درك عقول\r\nعقل در شرح شما شد بو الفضول\r\nگر چه عاجز آمد اين عقل از بيان\r\nعاجزانه جنبشى بايد در آن ( 1 ) \r\n\r\nنظير اين مضمون در مثنوى به طور عموم فراوان است ، از آن جمله مىگويد :\r\n\r\nگر چه رخنه نيست در عالم پديد\r\nخيره يوسفوار مىبايد دويد\r\nدوست دارد يار اين آشفتگى\r\nكوشش بىهوده به از خفتگى\r\n\r\nپس از اين تمام مباحثى را كه جلال الدين در بارهء عقل مطرح خواهد كرد به طور اغلب همان عقل نظرى است كه به آن عقل تجربى و عقل اكتسابى و تعقل معمولى نيز گفته مىشود . اين عقل است كه تنها با وسايل كميت و كيفيت و پيامهاى حواس فعاليت مىكند .\r\nچه توصيه عالى است كه جلال الدين با بيت مورد بحث به انسانها مىنمايد ، در حقيقت مىخواهد بگويد : وقتى كه مىبينيد : عقل در شما وجود دارد و هزاران\r\n","description":"","footnote":" ( 1 ) دفتر پنجم ، ص 279 بيت 15 و 16 . . ","page_name":" 217 ","page_number":221},
  {"content":"\r\n\r\nعوامل طبيعى و انسانى كه جلوه گاه مشيت خداست در وجود آوردن آن دست به هم داده‌اند آن را لغو و بىهوده اش نكنيد ، نهايت امر اين است كه مرز و حدش را بشناسيد و در قلمرو خود به فعاليت وادارش كنيد ، اگر هم در ما وراى مرز خويش به فعاليت بپردازد ، از آن جهت كه -\r\n\r\nاين قدر هست كه اميد وصول\r\nنگذارد كه شود شخص ملول\r\n\r\nاميد و اشتياق عقل را با نهيب جاهلانه از بين نبريد ، بلكه آرام آرام به او اثبات كنيد كه گام از مرز خويش فراتر مگذار .\r\n11 - عقل جزيى به جهت محدود بودن وسايل و تحت تأثير قرار گرفتن بخطا مىافتد .\r\n\r\nآن نمىدانست عقل پاى سست\r\nكه سبو دائم ز جو نايد درست ( 1 ) \r\nعقل تو از بس كه باشد خيره سر\r\nهست عذرت از گناه تو بتر\r\nآن كه او افراشت سقف آسمان\r\nتو چه دانى كردن او را امتحان\r\nاى ندانسته تو شرّ و خير را\r\nامتحان خود را كن آن گه غير را ( 2 ) \r\nزين قدم وين عقل رو بيزار شو\r\nچشم غيبى جوى و برخوردار شو\r\nزين نظر وين عقل نايد جز دوا\r\nپس نظر بگذار و بگزين انتظار\r\nعقل جزيى همچو برق است و درخش\r\nدر درخشى كى توان شد سوى رخش\r\nبرق عقل ما براى گريه است\r\nتا بگريد نيستى در شوق هست\r\nعقل رنجور آرَدَش سوى طبيعت\r\nليك نبود در دوا عقلش مصيب\r\nراند ديوان را حق از مرصاد خويش\r\nعقل جزيى را ز استبداد خويش\r\nهمچو آن مرد مفلسف روز مرگ\r\nعقل را مىديد او بىبال و برگ ( 3 ) \r\nعقل كاذب هست خود معكوس بين\r\nزندگى را مرگ پندارد يقين\r\n\r\n","description":"","footnote":" ( 1 ) دفتر چهارم ، ص 218 ، بيت 56 . .  ( 2 ) دفتر چهارم ، ص 221 بيت 63 ، 64 ، 65 . .  ( 3 ) دفتر چهارم ، ص 269 بيت 14 ، 16 ، 20 ، 22 ، 24 ، 40 ، 56 . . ","page_name":" 218 ","page_number":222},
  {"content":"\r\n\r\nاهل دنيا عقل ناقص داشتند\r\nتا كه صبح صادقش پنداشتند ( 1 ) \r\nعقل كان باشد ز دوران زحل\r\nپيش عقل ما ندارد آن محل ( 2 ) \r\nتكيه بر عقل خود و فرهنگ خويش\r\nبودمان تا اين بلا آمد به پيش ( 3 ) \r\nاعتمادى كرد بر تدبير خويش\r\nكه برم من كار خود با عقل خويش\r\nاهل دنيا عقل ناقص داشتند\r\nتا كه صبح صادقش پنداشتند\r\nعقل كان باشد ز دوران زحل\r\nپيش عقل ما ندارد آن محل\r\nتكيه بر عقل خود فرهنگ خويش\r\nبودمان تا اين بلا آمد به پيش\r\nاعتمادى كرد بر تدبير خويش\r\nكه برم من كار خود با عقل خويش\r\n\r\nشاعر ديگر مىگويد :\r\n\r\nاز رهبرىِ عقل به جايى نرسيديم\r\nپيچيده تر از راه بود راهبر ما\r\n\r\nنخستين سؤالى كه در بارهء سند واقع بينى عقل جزيى بودن پاسخ مانده است اين است كه آن سند و مدرك كه عقل جزيى و تجربى را واقع بين معرفى مىكند چيست ؟ اگر گفته شود خود عقل است ، اين پاسخ به يك معنا تكرار سؤال و به معنى ديگر دور است ، زيرا چنين پاسخى شبيه به اين است كه در مقابل اين پرسش كه آيا شما فلسفه خوانده‌ايد يا نه ؟ بگوييم : بلى ، من فلسفه خوانده‌ام . بچه دليل ؟ بدليل اين كه من فلسفه خوانده‌ام تقرير لزوم دور هم بدين نحو است كه بگوييم : عقل جزيى تجربى است كه فقط واقعيت را درك مىكند ، به اين دليل كه واقعيت را درك مىكند صحت اين دليل مبتنى بر صحت ادعا ( عقل جزيى تجربى است كه واقعيت را درك مىكند ) است و صحت ادعا مبتنى بر صحت دليل ( عقل جزيى تجربى واقعيت را درك مىكند ) مىباشد .\r\nمضامين ابيات مربوط به اشتباهات و خطاهاى عقل جزيى و تجربى در ابيات جلال الدين به قرار ذيل است :\r\n1 - اين عقل سست پايه نمىداند كه چنين نيست كه همواره سبو را براى پر كردن به جويبار ببرند و بدون مانع آن را پر كنند و بر گردانند .\r\n","description":"","footnote":" ( 1 ) دفتر پنجم ، ص 309 ، بيت 5 و ص 312 بيت 27 . .  ( 2 ) دفتر پنجم ، ص 323 ، بيت 24 . .  ( 3 ) دفتر پنجم ، ص 408 ، بيت 5 و 21 . . ","page_name":" 219 ","page_number":223},
  {"content":"\r\nاشكال كار عقل جزيى تجربى هم در اين است كه قوانين و حدسيات خود را آن چنان با ارزش مطلق مىداند كه خيال مىكند حتى تمام قوانين هستى هم مجبور است از قوانين و حدسيات آن پيروى كند اين كه خداوند متعال مىفرمايد :\r\n« وَلا تَقُولَنَّ لِشَيْءٍ إِنِّي فاعِلٌ ذلِكَ غَداً إِلَّا أَنْ يَشاءَ الله 18 : 23 - 24 « ( 1 )  ( هرگز مگو من فلان چيز را فردا انجام خواهم داد ، مگر اين كه به مشيت خداوندى مربوط بسازى ) .\r\nبه همين حقيقت دستور مىدهد كه حواس و عقل انسانى هر اندازه هم قوى و نيرومند بوده باشد ، باز عوامل محاسبه نشده از يك طرف و مشيت الهى از طرف ديگر ، از يقين به مقتضاى فعاليت حواس و عقل جلوگيرى مىكند .\r\n2 - هيچ مىدانيد كه گاهى بدون ارزيابى حقيقى در بارهء ماهيت عقل جزيى و تجربى اقدام به كارهايى مىكنيد ، وقتى كه نتيجهء معكوس مىگيريد ، استدلال به اين مىكنيد كه ما به وسيلهء عقل تجربه و معلوماتى اندوخته و به كار اقدام كرده‌ايم ، اين استدلال همان عذر بدتر از گناه است كه تعجب آورتر از خود گناه است 3 - گاهى مىشود عقل تجربى جزيى گام از قلمرو خود فراتر گذاشته ، دست به كارهايى مىزند كه به كلى از منطقهء مجاز او بيرون است ، مىگويد : امتحان كنم به بينم آيا اين موضوع چنين است يا چنان ؟ به بينم آيا مشيت الهى چگونه است ؟ اين بىنواى بلند پرواز با خويشتن نمىگويد :\r\n\r\nآن كه او افراشت سقف آسمان\r\nتو چه دانى كرد او را امتحان\r\nاى ندانسته تو شر و خير را\r\nامتحان خود را كن آن گه غير را\r\n\r\nآرى ، برو از اين گونه گستاخىهاى عقل جزيى تجربى دور شو ، برو آن منبع را پيدا كن كه نيروى عقل ، خود به آن مستند مىباشد . در درك حقيقت هستى ، حقيقت موجوديت انسانى در اين هستى ، وابستگى آن دو بيك ديگر و ارتباط آن دو با خدا ، فلسفه بافىها را دور بريز ، اين همه نظر پردازى و عقل بازيهاى حرفهاى جز گيج\r\n","description":"","footnote":" ( 1 ) سوره الكهف ، آيهء 23 . . ","page_name":" 220 ","page_number":224},
  {"content":"\r\nشدن و دوران سر نتيجه‌اى در بر نخواهد داشت .\r\n« ثُمَّ اِرْجِعِ اَلْبَصَرَ كَرَّتَيْنِ يَنْقَلِبْ إِلَيْكَ اَلْبَصَرُ خاسِئاً وَهُوَ حَسِيرٌ 67 : 4 . » ( 1 )  ( سپس نظر ديده گانت را دوباره بجهان هستى بر گردان ، ديدهء تو در حال ناتوانى و كندى به سوى تو خواهد برگشت ) .\r\n4 - يك مثال براى توضيح مقدار روشنايى عقل جزيى تجربى براى تو بگويم : عقل جزيى چونان برق درخشنده‌اى است كه ثانيه‌اى نمودار مىگردد و سپس راه نيستى را پيش مىگيرد ، با اين روشنايى لحظه‌اى سوى كدامين نور يا مقصدى كه بروشنايى كلى و دائمى نيازمند است مىتوان رهسپار گشت چنان كه برقى كه از ابر توليد مىشود ، باريدن و گريستن ابر را در دنبال دارد ، همچنين اين بارقه هاى عقل جزيى مىخواهد تو انسان نيست را در اشتياق هست حقيقى بگرياند . عقل با بارقه هاى موقت خويش تو را به ياد روشناييها و قلمروهاى عالى هستى ميندازد ، تا در اشتياق به وصول به آنها گريه ها سر بدهى ، نه اين كه در عرصهء اسرار آميز هستى بنشينى و از آن بارقه هاى لحظه‌اى ، روشن شدن حكمت وجود خود و جهان هستى را توقع داشته باشى .\r\n5 - خداوند بزرگ شياطين و استبداد عقل جزيى تجربى را با هم از درگاه خود رانده است .\r\n6 - بىنوا فلسفهء خوان حرفه‌اى ، در آن هنگام كه جان عزيزش مىخواهد از قفس تن پرواز كند ، نگاهى خيره به همان عقل تجربى كه يك عمر به ديده گانش گرد و غبار پاشيده بود ، مىنگرد و آن را از هر گونه زاد و توشه و برگ و نوا محروم مىبيند .\r\n7 - اين عقل فريبنده و كاذب را توجه كنيد كه چقدر حقايق را معكوس و وارونه نشان مىدهد : به جاى اين كه بگويد :\r\n","description":"","footnote":" ( 1 ) سوره الملك ، آيهء 4 . . ","page_name":" 221 ","page_number":225},
  {"content":"\r\n\r\nالعيش نوم و المنية يقظة و المرء بينهما خيال سار ( 1 )  ( زندگى خواب است و مرگ بيدارى است ، انسان ميان اين خواب و بيدارى خيالى است كه در گذر است ) .\r\nعقل جزيى مىگويد : زندگى پس از مرگ كه شروع حيات حقيقى است ، مرگ است اسفا ، اين عقل ناقص اين زندگانى را كه صبح كاذب است ، صبح صادق مىخواند 8 - اين عقل جزيى كه از نظر طبيعت به جهان ماده و كرات فضايى مانند زحل وابسته است ، در مقابل عقول عالى و اولياء الله ارزش و محلى ندارد .\r\n9 - فريب خوردگان همين عقول جزيى و تجربى است كه عمرى انسان را در سراب بىسر و ته اميدهاى بىجا و آرزوهايى كه هرگز جامهء عمل نخواهد پوشيد سر گردان رها مىكنند . پر رويى فريب خوردگان اين عقل تجربى جزيى را تماشا كنيد كه صدها بار در زندگانى به اشتباهات و خطاهاى عقل آگاه مىشوند ، باز دست از احكام مطلق آن بر نمىدارند تبصره - بارها اين نكته را گفته‌ايم و در مسائل آينده عقل هم جلال الدين صريحا خواهد گفت كه تخطئه عقل جزيى و تجربى در منطقه هاى خارج از قلمرو مجاز آن است نه اين كه روش عقلانى تجربى مطلقا محكوم به بطلان است ، بلكه در ابيات آينده ده ها بيت در تمجيد و تشويق از عقل و عقلا خواهيم ديد كه جلال الدين با بهترين شواهد و ادله روش عقل را تحسين و تمجيد نموده ، بلكه ضرورت پيروى از عقل را در قلمرو مجاز خود روشنتر از آن معرفى مىكند كه مورد انتظار است .\r\n12 - عقل جزيى تجربى خط خوان است و بس .\r\n\r\nعقل را خط خوان آن اشكال كرد\r\nتا دهد تدبيرها را ز ان نورد ( 2 ) \r\n\r\n","description":"","footnote":" ( 1 ) ديوان ابو الحسن تهامى ، قصيده رائيه . .  ( 2 ) دفتر پنجم ، ص 284 بيت 15 . . ","page_name":" 222 ","page_number":226},
  {"content":"\r\nگاهى ما براى كشف نظريات مشترك ميان متفكرين به تأويلات و تفسيرات پيچ در پيچ نيازمند مىشويم .\r\nگاه ديگر خود جملات متفكرين بقدرى واضح و روشن اشتراك آنها را در يك نظريه نشان مىدهد كه هيچ گونه نيازى به تفسير و تأويل ديده نمىشود ، در كتاب مثنوى با اين گونه نظريات به طور فراوان روبرو مىشويم ، مثلًا وقتى كه جلال الدين مىگويد :\r\n\r\nدر عدم هست اى برادر چون بود\r\nضد اندر ضد خود مكنون بود\r\n\r\nتطبيق اين بيت با نظريه هگل در بارهء در بر داشتن هر ضدى ، ضد خود را ، احتياجى به تفسير و تأويل و تغيير دادن در مفاهيم الفاظ وجود ندارد . يا موقعى كه مىگويد :\r\n\r\nتا بدانى كاسمانهاى سمى\r\nهست عكس مدركات آدمى\r\nباده در جوشش گداى جوش ماست\r\nچرخ در گردش اسير هوش ماست\r\n\r\nتطبيق مضمون فوق با زير بناى ايده آليستى بركلى بقدرى روشن است كه نيازى به گفتگو و تأويل ندارد ، بيت مورد بحث :\r\n\r\nعقل را خط خوان آن اشكال كرد\r\nتا دهد تدبيرها را ز ان نورد\r\n\r\nدر ابيات پيش از بيت فوق چنين گفته است :\r\n\r\nچند حرفى نقش كرده از رقوم\r\nسنگها از عشق آن شد همچو موم\r\nحرفهاى طرفه بر لوح خيال\r\nبر نوشته چشم و ابرو خطَّ و خال\r\n\r\nخلاصهء مضمون ابيات فوق چنان كه روشن است ، اين است كه جهان هستى در مقابل حواس و عقول ما جز خطوطى كه در ما وراى خود حقايقى را نشان مىدهد ، چيزى ديگر نيست .\r\nاين همان مطلب است كه هلمهولتز و ماكس پلانك دو قهرمان جهان بين مغرب زمين نيز به قرار ذيل متذكر شده‌اند :\r\n« كمال مطلوب فيزيك دان شناسايى جهان خارجى حقيقى است ، با اين همه\r\n","description":"","footnote":"","page_name":" 223 ","page_number":227},
  {"content":"\r\nيگانه وسايل كاوش او ، يعنى اندازه گيريهايش ، هرگز در بارهء خود جهان حقيقى چيزى به او نمىآموزد .\r\nاندازه ها براى او چيزى جز پيامهايى كم و بيش نامطمئن نيستند . يا به تعبير هلمهولتز : جز علاماتى نيستند كه جهان حقيقى به او مخابره مىكند و سپس او به همان طريقى كه زبان شناس مىكوشد تا سندى را كه از بقاياى تمدنى ناشناخته باقيمانده است به خواند در صدد نتيجه گيرى از آنها بر مىآيد .\r\nاگر زبان شناس بخواهد به نتيجه‌اى برسد ، بايد اين را چون اصلى به پذيرد كه سند مورد مطالعه معنايى در بر دارد . » ( 1 )  صائب تبريزى انسان را از ديدگاه جلال الدين و ماكس پلانك هم بىنواتر ديده مىگويد :\r\n\r\nچشم در صنع الهى باز كن لب را ببند\r\nبهتر از خواندن بود ديدن خط استاد را\r\n\r\nاين كه جهان بينى ما در اين دنيا با اين حواس و اندازه گيريها و عقولى كه داريم ، از خواندن خطوط هستى تجاوز نمىكند ، اگر چه به نظر يك رئاليست و راسيوناليست دگماتيست افراطى كاملًا بعيد يا غير ممكن به نظر مىرسد ، ولى چه بايد كرد ؟ هم بر كلىها سنگهاى بزرگى به چاه فرهنگ بشرى انداخته‌اند ، و هم واقعيتها بدون حواس و اندازه گيرى و عقل تجربى خود را به ما نشان نمىدهند . و با درون ما هم متحد نگشته‌اند ، اكنون كه كار حواس طبيعى و وسايل مشاهده و عقول انسانها از جهان عينى خارجى فقط علامات و خطوطى را مىخوانند كه جهان عينى واقعى را در پشت پردهء نمودها و اشكال نشان مىدهد ، حالا كه فيزيك دانان تنها خط خوان و زبان شناس هستند علماى علوم مختلف انسان شناسى چطور ؟ آيا اينان با حقيقت عينى روان و پديده هاى روانى سر و كار دارند ؟ چه ادعاى بزرگ و خنده آور ؟\r\n","description":"","footnote":" ( 1 ) تصوير جهان در فيزيك جديد ، ماكس پلانك ، ص 138 . . ","page_name":" 224 ","page_number":228},
  {"content":"\r\n\r\nآيا اينان جز آثار نمودهاى روانى انسانها چيزى را مىبينند و لمس مىكنند ؟ مخصوصاً جامعه شناس از ميان همهء دانشمندان علوم انسانى بايد به اين حقيقت پى ببرد كه توانايى درك او فقط در ظواهرى منحصر مىشود كه از حقايق زير بنايى انسانى خيلى به دور است . فرض كنيد آقاى جامعه شناس كوشش كرد و تحت تأثير عينك مخصوص به خود قرار نگرفت ، بلكه حقيقتاً او توانست دردناك بودن تمدن فعلى و آلوده شدن انسان را در آن تفسير كند ، او حق كشيها را مىبيند ، عظمت صنايع را مشاهده مىكند ، لا ينحل ماندن مسائل مربوط به كار را هم از نظر مىگذراند ، متلاشى شدن اصول انسانى و ارزشها را هم درك مىكند فراوانى اختلالات روانى را آمارگيرى مىنمايد و آن را تا سر حد سر سام آور مىبيند . بسيار خوب ، اينها يك مشت پديده هايى است كه كسى اگر علم جامعه شناسى هم نخوانده باشد مىتواند به طور اجمال درك كند ، چنان كه بدون اين كه يك فرد بفهمد كه آب مركب از اكسيژن و هيدروژن است ، آن را مىبيند و مىآشامد و در كارهاى مختلف بهره بردارى مىنمايد .\r\nاما فاصله ميان شناسايى صحيح خود آب و ما وراى الكترونها كه در حقيقت عينى آب مىتواند مطرح شود فاصله ايست كه با شوخى و ادعا پر نمىشود .\r\nهمچنين است فاصلهء شناسايى اختلال اعصاب روانى انسانهاى تمدن فعلى ، با شناخت حقيقت خود اعصاب و روان و روح . تازه به همان محاسبه‌اى كه براى فيزيك دان گفته شد ، اگر روان آدمى هم كاملًا شناخته شود ، خطى است كه روان شناس مىخواند كه مدلولش خارج از خود آن خط است .\r\n13 - عقل در قفس صورتها مدهوش اشكال هستى است\r\n\r\nنون ابرو صاد چشم و جيم گوش\r\nبر نوشته فتنهء صد عقل و هوش ( 1 ) \r\nپشت سوى لعبت گل رنگ كن\r\nعقل در رنگ آورنده دنگ كن ( 2 ) \r\n\r\n","description":"","footnote":" ( 1 ) دفتر پنجم ، ص 284 بيت 10 . .  ( 2 ) دفتر پنجم ، ص 348 بيت 4 . . ","page_name":" 225 ","page_number":229},
  {"content":"\r\n\r\nذوق آزادى نديده جان او\r\nهست صندوق صور ميدان او\r\nدائما محبوس عقلش در صور\r\nاز قفس اندر قفس دارد گذر\r\nمنفذش نى از قفس سوى علا\r\nدر قفسها مىرود از جا به جا\r\nگر ز صندوقى به صندوقى رود\r\nاو سمايى نيست صندوقى بود ( 1 ) \r\n\r\n1 - اين نقش و نگارهاى رنگارنگ كه پيكر هستى را با اشكال گوناگون در برابر ديده گان آدمى نهاده است ، موجب تحريك و تهييج عقل و هوش انسانى است .\r\nاين نقشهاى رنگارنگ هستهء اولى عقول ما را مىپروراند و بارور مىسازد ، اما نه براى آن كه آدمى در ميان همين خطوط و نقوش غوطه ور شود و راهى به جايى نبرد و بالاخره بگويد :\r\n\r\nآنان كه محيط فضل و آداب شدند\r\nدر جمع كمال شمع اصحاب شدند\r\nره زين شب تاريك نبردند برون\r\nگفتند فسانه‌اى و در خواب شدند\r\n\r\nخيام 2 - زيرا - عقل جزيى همواره لعبت پرست است ، لذا همواره رو به سوى رنگ و شكل مىآورد .\r\n3 - اين عقل تجربى كه در ميان صندوق صورتها و اشكال گرفتار است ، مانع به دست آوردن آن آزادى است كه جان آدمى بدون آن چيزى جز برگ خزان ديده كه در دامان بادهاى خزانى به اين سو و آن سو مىدود ، نيست .\r\nشما مىگوييد : مگر اين همه تحولات علمى و فلسفى و گسترش معارف بشرى ، به وسيلهء عقل نيست ؟ 4 - مىگوييم : بلى ، اين همه تحولات ، عبارت از گردش و انتقال عقل از يك نقطهء صندوق به نقطهء ديگر آن است و بدين وسيله فقط رابطهء خود را با نقاط گوناگون صندوق ( ظواهر هستى ) افزايش مىدهد ، بدون اين كه بتواند آن صندوق را بشناسد و رابطهء\r\n","description":"","footnote":" ( 1 ) دفتر ششم ، ص 419 بيت 2 ، 3 ، 4 ، 7 . . ","page_name":" 226 ","page_number":230},
  {"content":"\r\n\r\nخويش را با آن تنظيم نمايد .\r\n5 - اين عقل جزيى تجربى توانايى آن را ندارد كه ديوار ضخيم هستى را بشكافد و به آن سوى هستى روانه شود و از آن سو اين هستى را دريابد .\r\n14 - عقل جزيى محصول ماده و موجى از امواج آن است .\r\n\r\nباز نان را زير دندان كوفتند\r\nگشت عقل و جان و فهم هوشمند ( 1 ) \r\nعقل كان باشد ز دوران زحل\r\nپيش عقل ما ندارد آن محل ( 2 ) \r\nموج خاكى فكر و فهم و وهم ماست\r\nموج آبى صحو و سكر است و فناست ( 3 ) \r\n\r\nمغز و فعاليتهاى طبيعى آن ، جلوه‌اى از ماده و موجى از امواج آن است . اين حقيقتى است كه الهيون نيز به آن معتقدند . انديشه ، تداعى معانى ، حافظه ، هوش ، تجسيم ، تعقل همه و همهء اين پديده ها در مغز و در ميدان ماده به عنوان محصولات عالى ماده نمودار مىگردد .\r\nابيات فوق با كمال صراحت اين حقيقت را باز گو مىكند . ولى مطلب اين جا است كه روح انسانى در آن پديده ها خلاصه نمىشود ، به عبارت ديگر الهيون و آنان كه به تجرد و ابديت روح معتقدند ، آن چه را كه ماديون از نظر علمى مىگويند ، منكر نيستند ، بلكه چيزى را اضافه مىكنند و مىگويند :\r\nوقتى كه ما عظمت انسان را مشاهده مىكنيم و مىبينيم كه با تمام محبوس بودنش در قفس ماده مىتواند به جهان هستى مسلط شود و مىتواند همهء انسانها را اجزاء خود و خود را جزء انسانها بداند و مجهولات را كشف كند و اعتلاى روحى فوق تصور پيدا كند و تا بىنهايت كشش پيدا كند ، بايد از اين همه كمالات بدانيم كه روح آدمى موجوديت ديگرى دارد كه باعث اين همه شگفتىها مىگردد .\r\n","description":"","footnote":" ( 1 ) دفتر اول ، ص 63 بيت 28 . .  ( 2 ) دفتر پنجم ، ص 323 بيت 24 . .  ( 3 ) دفتر اول ، ص 14 بيت 16 . . ","page_name":" 227 ","page_number":231},
  {"content":"\r\n\r\n\r\nاما از نظر مادى همان است كه همهء ما او را مىبينيم :\r\n1 - نان و مواد ديگر مبدل به اجزاء درونى و برونى انسان مىگردد .\r\n2 - اين انديشه ها و تعقلها كه وابستهء مواد هستى و ساير كرات فضايى است حقيقتى است ، عقل عالى تجرد يافته كه جهان را در خود مىبيند حقيقت ديگر .\r\n3 - اين همه انديشه و فهم و وهم جز موج ماده چيز ديگرى نيست ، الا اين كه موج ديگرى مىتواند از اقيانوس وجود آدمى بر خيزد و سر بكشد و تا سر منزل لقاء الله برسد .\r\n15 - خواب و رؤياى هر كسى مطابق عقل و انديشهء او در حال بيدارى است .\r\n\r\nخواب احمق لايق عقل وى است\r\nهمچو او بىقيمت است و لا شىء است\r\nخواب ناقص عقل گول آمد كساد\r\nپس ز بىعقلى چه باشد خواب باد ( 1 ) \r\n\r\nدو بيت فوق آن قسم از خوابهاى طبيعى را گوشزد مىكند كه مطابق انديشه ها و توهمات و تجسمات و تعقلهاى حالت بيدارى است . متأسفانه بعضى از عشاق خيره به معبود خويش در علم ، تمام خوابها را در همين قسم منحصر كرده‌اند ، ما در مجلدات گذشته در اين باره مشروحا بررسى كرده‌ايم .\r\n16 - اگر عقل را به فعاليت وادار نكنيم ، رفته - رفته از كار مىافتد .\r\n\r\nده مرو ده مرد را احمق كند\r\nعقل را بىنور و بىرونق كند ( 2 ) \r\n\r\nاين هم يك حقيقت بسيار عالى است كه چنان كه با از كار انداختن بعضى از عضلات ، آن عضله از فعاليت خود ساقط مىشود و اين موضوعى است كه از نظر علمى چنان كه لامارك مورد بررسى قرار داده است قابل قبول است ، همچنان عقل جزئى\r\n","description":"","footnote":" ( 1 ) دفتر ششم ، ص 416 بيت 21 و 23 . .  ( 2 ) دفتر سوم ، ص 145 بيت 56 . . ","page_name":" 228 ","page_number":232},
  {"content":"\r\n\r\nو تجربى با دور شدن از انگيزه هايى كه موجب فعاليت مىشود ، از كار مىافتد ، يا بعضى از فعاليتهاى آن مطابق محيط عوض مىشود .\r\n17 - بازىهاى كودك عقل او را به فعليت مىآورد و ورزيده مىكند .\r\n\r\nتا ز لعبت اندك اندك در صبا\r\nجانش گردد با يم عقل آشنا\r\nعقل از آن بازى همىيابد صبى\r\nگر چه با عقل است در ظاهر ابى\r\nكودك ديوانه بازى كى كند ؟\r\nجزء بايد تا كه كل را پى كند ( 1 ) \r\n\r\nچه توجه روانى عالى است كه در سه بيت فوق از جلال الدين ديده مىشود . توضيح اين كه تماس كودك با اشياء تدريجاً خواص آنها را از گرمى و سردى و سختى و نرمى و تحرك و سكون به او مىفهماند .\r\nاشياء طبيعى و انسانها با پديده ها و حركات مخصوص به خود ، انديشهء او را تدريجاً به درك روابط ميان علل و معلولات و شرايط و مقتضيات تحريك مىكند . استدلالى كه جلال الدين در بيت سوم مىكند و مىگويد :\r\n\r\nكودك ديوانه بازى كى كند ؟\r\nجزء بايد تا كه كل را پى كند\r\n\r\nاز نظر روانى فوق العاده جالب است . كودك مبتلا به اختلالات روانى است حركات طبيعى و پديده ها و روابط اشياء او را به خود جلب نمىكند ، تا با ايجاد آنها و تصرف در آنها لذتى ببرد . اين لذت مقدمهء ورزيده شدن انديشه و تعقل اوست . دو موضوع مهم را در اين مورد متذكر مىشويم :\r\nموضوع يكم - از مطلب فوق مىتوان چنين نتيجه گرفت كه اشخاص و متفكرين كه فعاليت عقل جزيى تجربى را در ميان صندوق اين جهان منحصر مىكنند ، در حقيقت مىخواهند بگويند : موجوديت انسانى عقل خود را بايستى در همين بازيگاه اشباع و مستهلك بسازد ، مثل اين است كه بگويند : بازىهاى لذت بار كودك براى عقل و فعاليت انديشه هاى كودك كفايت مىكند\r\n","description":"","footnote":" ( 1 ) دفتر ششم ، ص 385 بيت 77 و 78 . . ","page_name":" 229 ","page_number":233},
  {"content":"\r\n\r\nموضوع دوم - بطلان نظريهء فرويد در بارهء منشأ وجدان است كه پنداشته است از امر و نهى و ساير انگيزه هاى دوران كودكى در خانواده ناشى مىشود . او نفهميده است كه چنان كه بازيهاى كودك نمىتواند در آن كودك كه سلولهاى مغزى و ارگانيسم انديشه و تعقلش مختل است ، عقل ايجاد كند ، همچنين امر و نهى و ساير انگيزه ها در آن كودك كه هستهء اصلى وجدان را با خود نياورده است ، نمىتواند وجدان ايجاد نمايد .\r\n18 - كار عقل جزيى سود جويى و تقويت خود طبيعى و پيروزى در ميدان تنازع در بقاء است .\r\n\r\nهم مزاج خر شده است اين عقل پست\r\nفكرش اين كه چون علف آرد به دست ( 1 ) \r\nعقل اسير است و همىخواهد ز حق\r\nروزى بىرنج و نعمت بر طبق ( 2 ) \r\nعقل جزيى عقل استخراج نيست\r\nجز پذيراى من و محتاج نيست ( 3 ) \r\nنيز جوع و حاجتم از حد گذشت\r\nصبر و عقلم از تجوّع ياوه گشت ( 4 ) \r\nتا بدين عقل آورى ارزاق را\r\nز ان دگر مفرش كنى اطباق را ( 5 ) \r\nعقل راه نااميدى كى رود ؟\r\nعشق باشد كان طرف بر سر دود\r\nلا ابالى عشق باشد نى خرد\r\nعقل آن جويد كز آن سودى برد ( 6 ) \r\nتاجران ساحران لا شيء فروش\r\nعقلها را تيره كرده از خروش ( 7 ) \r\n\r\n","description":"","footnote":" ( 1 ) دفتر دوم ، ص 117 بيت 55 . .  ( 2 ) دفتر دوم ، ص 177 بيت 18 . .  ( 3 ) دفتر چهارم ، ص 236 بيت 61 . .  ( 4 ) دفتر پنجم ، ص 323 بيت 11 . .  ( 5 ) دفتر پنجم ، ص 333 بيت 58 . .  ( 6 ) دفتر ششم ، ص 381 بيت 67 و 68 . .  ( 7 ) دفتر ششم ، ص 422 بيت 27 . . ","page_name":" 230 ","page_number":234},
  {"content":"\r\n\r\nحزم آن باشد كه نفريبد تو را\r\nچرپ و نوش دانه هاى اين سرا\r\nز انكه يك نوشت دهد با نيشها\r\nكه بكارد در تو نيشش ريشها\r\nزر اگر پنجاه يا شصتت دهد\r\nماهيا او گوشت در شصتت نهد\r\nژغژغِ آن عقل و مغزت را برد\r\nصد هزاران عقل را يك نشمرد ( 1 ) \r\n\r\n1 - بلى ، اگر بخواهيد اين عقل جزيى را حاكم مطلق العنان موجوديت خود نماييد ، از او جز سود پرستى چيزى نخواهيد فهميد ، زيرا عقل جزيى در مقابل خود طبيعى بيش از يك كارگردان ، دست به سينه چيز ديگرى نيست .\r\n2 - عقل اسير و بردهء خاضع خود طبيعى است ، اگر هم بخواهد با خدا به راز و نياز بپردازد ، از خدا جز روزى بىزحمت و گنج بىرنج چيزى نخواهد خواست .\r\n3 - اين عقل جزيى را كه مىبينيد ، قدرت استخراج حقايق در جهان هستى را ندارد . اين عقل كارى كه مىتواند بكند ، اين است كه خود طبيعى و خواسته هاى آن را بپذيرد و گوش به فرمان آن باشد .\r\nاين عقل دايماً نيازمند است ، هرگز روى استغنا را نخواهد ديد . روى احتياجات خود را با نقابهاى فريبنده مىپوشاند . مثل اين عقل همان است كه داستايوسكى مىگويد :\r\n« . . . و حال آن كه عقل حال كودكى را دارد كه پيوسته در پيرامون كوزهء مربا مىچرخد و خود را مخفى مىكند ، عقل افسونگر و سست بنيان است » .\r\nوقتى كه گرسنگى و احتياج به انسان حمله ور مىگردد ، همين عقل كه ادعايش گوش فلك را كر كرده است ، چنان ياوه و لغو مىگردد كه اگر انسان بتواند در آن حال در درون خود تجريد صورت داده و بتماشاى عقل بپردازد ، خود از داشتن چنان موجود ياوه و پست سر افكنده مىشود .\r\n4 - براى آدمى دو عقل داده شده است ، يكى از آن دو تنها براى غوطه ور\r\n","description":"","footnote":" ( 1 ) دفتر سوم ، ص 141 ، بيت 35 ، 36 ، 39 ، 40 . . ","page_name":" 231 ","page_number":235},
  {"content":"\r\n\r\nشدن در ماده و جلب سود و معاش است ، بىهوده آن عقل را به درك حقايق و حركت به واقعيات انسانى - الهى وادارش نسازيد . دوم - عقل عالى است كه انسان را به اوج عظمت بپرواز در مىآورد .\r\n5 - اگر بخواهيد خاصيت اساسى عقل جزيى تجربى را بيابيد ، اين است كه اين سود جو و نقد طلب كارى با اميد و فردا و اشتياق و انتظار ندارد .\r\nاين كامجو تنها ، روز را مىبيند و در روز همان ساعت را درك مىكند كه در آن قرار گرفته است .\r\nنقد امروز گذران بهتر است از نسيه فرداى جاودان .\r\nاين است شعار هميشگى عقل جزيى تجربى 6 - عقل جزيى تجربى گوشهاى بسيار حساس و شنوا دارد ، اما تنها صدايى را كه مىشنود عبارت است از صداى سود آور و سود بخش .\r\nاين هم صحيح است كه هر اندازه كه عقل قوىتر شود ، خود طبيعى ضعيفتر و لاغرتر مىگردد .\r\n\r\nز انكه غالب عقل بود و خر ضعيف\r\nاز سوار زفت گردد خر نحيف ( 1 ) \r\n\r\n19 - هوى و هوس و حرص چشم عقل را كور مىكند ، مگر اين كه رهبر الهى بدادش برسد .\r\n\r\nز ان ندايى كت ز دانش دور كرد\r\nميل دنبه چشم عقلت كور كرد ( 2 ) \r\nرحم بر عيسى كن و بر خر مكن\r\nطبع را بر عقل خود سرور مكن ( 3 ) \r\nعقل تو مغلوب دستور هواست\r\nدر وجودت ره زن راه خداست ( 4 ) \r\nكاين هوا پر حرص و حالى بين بود\r\nعقل را انديشه يوم الدين بود\r\n\r\n","description":"","footnote":" ( 1 ) دفتر دوم ، ص 107 بيت 57 . .  ( 2 ) دفتر دوم ، ص 107 بيت 57 . .  ( 3 ) دفتر دوم ، ص 121 بيت 3 . .  ( 4 ) دفتر دوم ، ص 107 بيت 54 . . ","page_name":" 232 ","page_number":236},
  {"content":"\r\n\r\nعقل را دو ديده در پايان كار\r\nبهر آن گل مىكشد او رنج خار ( 1 ) \r\nعقل ضد شهوت است اى پهلوان\r\nآن كه شهوت مىتند عقلش مخوان ( 2 ) \r\nپير عقلت كودكى خو كرده است\r\nاز جوار نفس كاندر پرده است ( 3 ) \r\nحرص تازد بىهده سوى سراب\r\nعقل گويد نيك بين كاين نيست آب\r\nحرص غالب بود و زر چون جان شده\r\nنعرهء عقل آن زمان پنهان شده ( 4 ) \r\nواى آن كه عقل او ماده بود\r\nنفس زشتش نرّ و آماده بود\r\nلاجرم مغلوب باشد عقل او\r\nجز سوى خسران نباشد نقل او ( 5 ) \r\nاز حريصى عاقبت ناديدنى است\r\nبر دل و بر عقل خود خنديد نيست\r\nعاقبت بين است عقل از خاصيت\r\nنفس باشد كاو نبيند عاقبت ( 6 ) \r\nعقلشان در عقل دنيا پيچ پيچ\r\nفكرشان در ترك شهوت هيچ هيچ ( 7 ) \r\nعقل را افغان ز نفس پر عيوب\r\nهمچو بينىّ بدى بر روى خوب ( 8 ) \r\nاى خنك آن كس كه عقلش نر بود\r\nنفس زشتش ماده و مضطر بود\r\nعقل جزيىّاش نر و غالب بود\r\nنفس انثى را خرد سالب بود ( 9 ) \r\nعقل گاهى غالب آيد در شكار\r\nبر سگ نفست كه باشد شيخ يار ( 10 ) \r\n\r\n","description":"","footnote":" ( 1 ) دفتر چهارم ، ص 236 بيت 6 . .  ( 2 ) دفتر چهارم ، ص 20 بيت 21 . .  ( 3 ) دفتر چهارم ، ص 252 بيت 38 . .  ( 4 ) دفتر پنجم ، ص 291 بيت 10 . .  ( 5 ) دفتر پنجم ، ص 313 بيت 41 و 42 . .  ( 6 ) دفتر پنجم ، ص 321 بيت 10 و 11 . .  ( 7 ) دفتر دوم ، ص 102 بيت 74 . .  ( 8 ) دفتر ششم ، ص 353 بيت 61 . .  ( 9 ) دفتر ششم ، ص 395 بيت 63 . .  ( 10 ) دفتر پنجم ، ص 32 بيت 12 و 13 . . ","page_name":" 233 ","page_number":237},
  {"content":"\r\n\r\nبراى توضيح مضامين ابيات فوق مجبوريم مقدمهء مختصرى را در بارهء عقل متذكر شويم :\r\n20 - عقل چيست ؟\r\nغالباً از كلمهء » عقل « دو مفهوم جداگانه تقريباً منظور مىگردد :\r\n1 - نيروى مستقلى كه در مقابل ساير نيروهاى روانى از قبيل نيروى تجسيم ، تداعى معانى ، تصميم ، انديشه ، اراده . . . در درون ما وجود دارد .\r\n2 - ذهن آدمى مواد خام را به وسيلهء حواس و ساير وسايل در مىيابد ، فعاليتى را كه براى تنظيم آنها صورت مىدهد عقل ناميده مىشود .\r\nاين نيرو يا فعاليت در مغز آدمى به هيچ وجه قابل ترديد و انكار نيست و در اين كه عقل از عالى وسائل زندگى مادى و معنوى ماست ، هيچ فرد آگاهى شك نكرده است .\r\nآيات و روايات مربوط به عظمت همين عقل جزيى و تجربى و ملامت تخلف از فعاليتهاى عقلانى بقدرى فراوان است كه احتياجى به شرح و تفصيل زياد ندارد .\r\nبه طور اجمال آيات قرآنى در بارهء عقل و دستور بلزوم تبعيت از آن به چند گروه است :\r\nگروه يكم : آياتى است كه به طور مستقيم به تعقل تحريك مىكند ، مانند :\r\n« وَسَخَّرَ لَكُمُ اَللَّيْلَ وَاَلنَّهارَ وَاَلشَّمْسَ وَاَلْقَمَرَ وَاَلنُّجُومُ مُسَخَّراتٌ بِأَمْرِه إِنَّ فِي ذلِكَ لَآياتٍ لِقَوْمٍ يَعْقِلُونَ 16 : 12 . » ( 1 )  ( خداوند شب و روز و خورشيد و ماه را براى شما مسخر نموده و كرات فضايى همه تحت فرمان اوست ، اين نظم و ترتيب براى انسانهايى كه تعقل مىكنند ، دلايلى در بر دارد ) .\r\nمضمون اين گروه در سورهء بقره آيات 73 ، 164 ، 144 و در سورهء مؤمنون\r\n","description":"","footnote":" ( 1 ) سوره النحل ، آيهء 12 . . ","page_name":" 234 ","page_number":238},
  {"content":"\r\nآيهء 80 و رعد آيه 1 تا 4 و جاثيه آيه 5 وارد شده است .\r\nگروه دوم - ندامت انسانى را در هنگام احساس نتيجهء تقصير مربوط به عدم تعقل بيان مىنمايد ، مانند :\r\n« قالُوا لَوْ كُنَّا نَسْمَعُ أَوْ نَعْقِلُ ما كُنَّا فِي أَصْحابِ اَلسَّعِيرِ 67 : 10 . » ( 1 )  ( تبه كاران در عذاب اخروى مىگويند : اگر حقيقت را مىشنيديم و تعقل مىكرديم از معذبين در آتش نبوديم ) .\r\nگروه سوم - مردمى را با اين كه تعقل داشتند ، حقيقت را پوشانيده‌اند توبيخ مىنمايد ، مانند :\r\n« يَسْمَعُونَ كَلامَ الله ثُمَّ يُحَرِّفُونَه مِنْ بَعْدِ ما عَقَلُوه 2 : 75 « ( 2 )  ( آنان كلام خدا را مىشنوند ، سپس آن را با اين كه تعقل كرده‌اند ، منحرف مىسازند ) .\r\nگروه چهارم - مردم بىاعتنا به تعقل را توبيخ مىكند - مانند :\r\n« أَ تَأْمُرُونَ اَلنَّاسَ بِالْبِرِّ وَتَنْسَوْنَ أَنْفُسَكُمْ وَأَنْتُمْ تَتْلُونَ اَلْكِتابَ أَ فَلا تَعْقِلُونَ 2 : 44 « ( 3 )  ( آيا مردم را به نيكو كارى دستور مىدهيد و خودتان را فراموش مىكنيد ، با اين كه كتاب الهى را مىخوانيد ، مگر تعقل نمىكنيد ) .\r\nگروه پنجم - آيات مربوط به ملامت آنان كه تعقل نمىكنند ، با اين كه وسايل تعقل براى آنان روشن است . اين گروه در موارد فراوانى از قرآن وارد شده است مانند البقرة آيه 76 - آل عمران آيه 65 - الانعام آيه 32 الاعراف آيه 169 يونس آيه 16 - هود آيه 51 - يوسف آيهء 109 - الانبياء آيهء 67 - المؤمنون آيه 80 -\r\n","description":"","footnote":" ( 1 ) سوره ملك ، آيهء 10 . .  ( 2 ) سوره البقرة ، آيهء 75 . .  ( 3 ) سوره البقرة ، آيهء 44 . . ","page_name":" 235 ","page_number":239},
  {"content":"\r\nالنور آيهء 61 - الشعراء آيه 28 .\r\nبعضى از آيات كسانى را كه تعقل نمىكنند ، پستترين جانوران معرفى مىكند ، مانند :\r\n« إِنَّ شَرَّ اَلدَّوَابِّ عِنْدَ الله اَلصُّمُّ اَلْبُكْمُ اَلَّذِينَ لا يَعْقِلُونَ 8 : 22 « . ( 1 )  ( بدترين جانوران در نزد خدا مردمى هستند كه از شنيدن حق كر و از گفتن حق لال هستند كه تعقل نمىكنند ) .\r\nبعضى ديگر از آيات پليدى و ذلت را ناشى از عدم تعقل معرفى مىكند . مانند :\r\n« وَيَجْعَلُ اَلرِّجْسَ عَلَى اَلَّذِينَ لا يَعْقِلُونَ 10 : 100 « . ( 2 )  ( و پليدى را براى كسانى قرار داده است كه تعقل نمىكنند ) .\r\nبعضى ديگر از آيات تقليد كورانه از نياكان و پاى بند بودن به موهومات و خرافات گذشتگان را كه عارى از تعقل بوده است ملامت مىكند . مانند :\r\n« بَلْ نَتَّبِعُ ما أَلْفَيْنا عَلَيْه آباءَنا أَ وَلَوْ كانَ آباؤُهُمْ لا يَعْقِلُونَ شَيْئاً وَلا يَهْتَدُونَ 2 : 170 « . ( 3 )  ( آنان مىگفتند ، بلكه ما آن چه را كه پدرانمان عمل مىكردند ، پيروى خواهيم كرد » به آنان « بگو باز بپدرانتان تقليد خواهيد كرد ، اگر چه آنان تعقلى نداشته و راستكار نبودند ؟ ) آيات ديگرى در قرآن با كلمهء الباب كه جمع لب به معناى عقلاست در موارد مختلف آمده است ، اما از حيث روايات ، تمجيد و تعظيم عقل و خرد به اندازه‌اى است كه مىتوان آنها را در يك مجلد ضخم جمع آورى كرد .\r\nعقل و تعقل به طور اختصار آن فعاليت ذهنى است كه روى مواد خام كه از\r\n","description":"","footnote":" ( 1 ) سوره الانفال ، آيهء 22 . .  ( 2 ) سوره يونس ، آيهء 100 . .  ( 3 ) سوره البقرة ، آيهء 170 . . ","page_name":" 236 ","page_number":240},
  {"content":"\r\n\r\nجهان طبيعت و انسان و روابط ميان آن دو صورت گرفته ، از جزئيات ، كليات را انتزاع مىكند و از مقدمات نتيجه مىگيرد ، و هدف انتخاب مىنمايد ، و قوانين و اصول احراز شده را به موارد خود تطبيق مىكند .\r\nمسلم است كه كه اگر يك انسان كوچكترين درك داشته باشد ، نمىتواند ضرورت اين فعاليت را در زندگانى مادى و معنوى منكر شود .\r\nو اگر خردمندانى در تاريخ پيدا شده‌اند كه در بارهء عقل و تعقل قيافهء مخالف به خود گرفته‌اند ، نه از آن جهت بوده است كه آنان حقيقتاً عقل را چيز لغو و بىهوده يا مضر مىدانستند ، بلكه اشخاص بسيار آگاه و هشيارى مانند جلال الدين و كانت بودند كه مىخواستند قلمرو عقل جزيى و تجربى را معين كنند ، چنان كه در همين مباحث مشاهده مىشود و الا هيچ انسان معتدل نمىتواند منكر آن شود كه بدون تعقل كرهء خاكى ما نه تنها جنگل حيوانات مىشود ، بلكه به تيمارستانى مبدل مىگردد كه قابل تصور نيست ، در مسائل آينده همين مباحث از جلال الدين ابيات فراوانى در تمجيد همين عقل و خرد ملاحظه خواهد شد .\r\nتوقع بىجا و وادار كردن عقل تجربى به ورود به قلمروهاى غير قابل تجربه بوده است كه عقل را با يك قيافهء زشت به مردم نشان داده است .\r\n21 - در پيكار آشتى ناپذير عقل و هوى و هوس پيروزى نهايى با جلال الدينها بوده و اپيكوريستها و فرويديستها به زانو خواهند در آمد .\r\nالبته هم رديف قرار دادن اپيكور با فرويد به آن معنا نيست كه اين دو نفر از همه جهات هم مكتب مىباشند ، زيرا اپيكور پديدهء لذت را كه هدف حركات و سكنات بشرى قرار مىدهد ، تنها در لذايذ حيوانى منحصر نمىكند ، بلكه بنا به نظريهء شارحين مكتب لذت ، يك معناى عمومى از آن را منظور مىكند كه حتى شامل لذايذ روحى هم مىباشد ، در حقيقت مكتب اپيكور به منزلهء مادهء خام نظريات بنتام در فلسفهء حقوق بوده است .\r\n","description":"","footnote":"","page_name":" 237 ","page_number":241},
  {"content":"\r\nدر صورتى كه فرويد در نظريات رسمى خود لذتى بجز لذايذ حيوانى محض نمىشناسد ، يعنى لذايذ ديگر را فرع و تبديل يافتهء لذت حيوانى محض مىداند . پيكار ميان جلال الدين و فرويد ، همان پيكار آشتى ناپذير هوى و هوس در مقابل تعقل و انديشه و وجدان و دريافتهاى عالى ديگرى است كه انسان را به عالىترين اوج عظمت مىرساند .\r\nهوى و هوس كه در مكتب فرويد محصول فعاليت غرايز طبيعى است ، همواره با قيد و شرط و اصل و قانون چه طبيعى و چه روانى و چه قرار دادى مىجنگد . زيرا غرايز در جستجوى اشباع بىقيد و شرط است ، در صورتى كه عقل و انديشه بدون قيد و شرط و اصل و قانون نمىتواند به فعاليت بپردازد .\r\nبنا بر اين اگر بخواهيم كمى با صراحت صحبت كنيم ، بايد بگوييم : « فرويد » نه تنها با اخلاق و مذهب و معنويات بشرى بمبارزه بر خاسته است ، بلكه لبهء تيز شمشير او متوجه عقل و انديشه بوده است .\r\nو چون دور سر « فرويد » را هاله مقدسى از مفهوم فريباى دانش بىمحاسبه فرا گرفته بود ، لذا معاصرينش از ترس چوب تكفير دانش پرستان بىمحاسبه ، نتوانستند به او بگويند : شما كه مىگوييد ، غرايز ( ايد ) و من ( اگو ) و من برتر ( سوپراگو ) يك سازمان واحد روانى را تشكيل مىدهند ، و غرايز كه يكى از اجزاى اين سازمان است ، اشباع بلاقيد و شرط و اصل را مىخواهد و من و من برتر كه به وسيلهء عقل و انديشه و ساير احساسات مخالف غرايز ، جبهه متضاد با غرايز دارند ، يعنى همواره مىخواهند روى قيد و شرط و اصل فعاليت كنند ، آيا چاره‌اى انديشيده‌ايد كه بتواند تضاد در سيستم واحد سازمان روانى را حل و فصل يا به يك حالت ثالث ( سنتز ) ارتقاء بدهد ؟ به جاى اين كه فرويد بگويد : بهر شكلى كه لازم است طبقات مسئول بهداشت روانى و روان پزشكان و اخلاقيون و مذاهب بايستى در شعاع يك بينش و سياست خردمندانه غرايز طبيعى را در قلمرو خود محدود بسازند و عقل و انديشه را هم در قلمرو خود به فعاليت وادار كنند ، مىگويد : اگر غرايز طبيعى محدود و مقيد شوند ، وازدگى در روان ايجاد\r\n","description":"","footnote":"","page_name":" 238 ","page_number":242},
  {"content":"\r\nمىشود و موجب عقده هاى روانى مىگردد . بسيار خوب ، آيا معناى اين نظريه اين نيست كه پس از من و من برتر كه عقل و انديشه مهمترين كار گردانان آنها مىباشد ، بايد منكوب و وازده شود در اين صورت آيا وازدگى عقل و انديشه و فعاليتهاى معنوى انسانى موجب عقده هاى روانى نخواهد گشت ؟ امروزه در اغلب كشورهاى متمدن به توصيه و انسان دوستى شما عمل كرده و شلوارهاى كودكان و جوانان را از پايشان در آوردند و به بهشت موعود آزادى غريزهء جنسى دست يافتند ، با اين حال بيمارىهاى روانى چنان تعميم يافته است كه شايد بيست در صد افراد نتوانند بدون قرصهاى مخدر يا حد اقل به دو تقلاها و تشويشها بخواب گوارا فرو روند ، يك بخش امراض عفونى بر چيده مىشود به جايش يك بخش بيمارى روانى اضافه مىشود ، بلكه بايد گفت : چون امور زندگى ماشينى فراغتى نگذاشته است كه مردم به وضع خود هم رسيدگى كنند ، لذا بيمارى روانى را فقط در بيمارستانها يا تيمارستانها جستجو مىكنند ، نه در خيابانها و پاركها و سينماها و قطارها و هواپيماها و كارخانجات . در صورتى كه با كمى مبالغه مىتوان گفت : همه اين محلها بيمارستانهاى روانى است .\r\n","description":"","footnote":"","page_name":" 239 ","page_number":243},
  {"content":"\r\nخلاصه تضاد در سيستم روانى انسانها را پيش از فرويد صدها بلكه هزاران متفكر شرق و غرب ديده و بمحاسبه آورده بودند ، تنها تفاوتى كه ميان فرويد و ديگران وجود دارد ، اين است كه آنان لزوم تعديل تضاد غرايز طبيعى را با تعقل و انديشه و هماهنگ ساختن آنها را توصيه نموده و در رهبرى و توجيه تضاد مزبور ، عقل و انديشهء والاى آدمى را مقدم مىداشتند . فرويد انسان را وارونه كرده و با اين جمله كه در سازمان روانى وازدگى ايجاد نكنيد دستور دادند : كه حق تقدم با غرايز طبيعى است . دو صدمهء روشن از اين نظريه بجهان بشريت وارد آمد :\r\nيك - ديوانگى و بيزارى از عقل و انديشه ، تا جايى كه مجلهء تايم علنا در اين موضوع مقاله‌اى منتشر كرد كه : « تمجيد از ديوانگى و انديشه عادت بدى است » . ( 1 )  دوم - ايجاد عقده هاى روانى و به زانو در افتادن انسانها در مقابل آنها . توضيح اين كه در امتداد تاريخ بشر همواره انسانها از ناتوانى از اشباع غرايز طبيعى مخصوصاً غريزهء جنسى محروميتها مىديدند ، اما اين محروميتها غالبا جنبهء ضربه‌اى و عقده‌اى نداشته است ، بلكه بدان جهت كه تحت تعليم اخلاق و مذاهب هوا و هوس و شهوات را تعديل مىكردند ، اين كوشش موجب تقويت عقل و انديشه و روح مىگشت و جلال الدينها و ابن سيناها و توماسها و اوگوستينها و ساير عظماى بشريت را به وجود مىآورد .\r\nاين داد و فريادها : ( با مهار كردن غرايز عقدهء روانى در خود ايجاد نكنيد ) خود موجب آن شد كه بىاعتنايى يك دختر و اشاره نكردن با ابرو به يك پسر ، كه او را مىخواست ، آن آقا پسر در انديشهء فرو رفت و به خود تلقين كرد كه به بيمارى روانى ناشى از عقده و وازدگى مبتلا شده‌ام بدينسان فرويد بيش از آن كه واقعيات را كشف كند و راه چاره به مشكلات بشرى كه ناشى از عدم توجيه صحيح تضاد سازمان روانى است . نشان بدهد ، دست به كار تلقين شده باهالهء مقدس دانش بىمحاسبه كه چشمهاى عاميان را خيره مىكند ، و با به دست آوردن بعضى از مطالب صحيح در ضمير خود آگاه و ناخود آگاه و مراحل متوسط\r\n","description":"","footnote":" ( 1 ) مجله تايم ، مورخ 13 مارس 1972 ص 27 و 30 . . ","page_name":" 240 ","page_number":244},
  {"content":"\r\nروح تعبد محض را حتى در دانش پژوهان ايجاد كرد . مطالبى را كه ادگارپش ذيلا از فرويد نقل مىكند به طور دقيق ملاحظه كنيد :\r\n« تسلط به نفس - هر كس مىتواند به دون آن كه در صدد از بين بردن يا مكتوم داشتن غرايز خود باشد ، براى تسلط به اين غرايز كوشش كند و آن را كم و بيش تحت سلطه و ارادهء خويش قرار دهد . فرويد موضوع رام نمودن و مطيع ساختن تحريكهاى غريزى را كه مورد توصيه و عمل رواقيون بوده است بطريق زير توضيح مىدهد « خواهشها و تمناهاى روحى كه در مقابل اصالت حقيقت تسليم مىشود ، موجب تسلط به غرايز مىگردند .\r\nالبته اين كار دليل بر آن نيست كه مردم از راضى كردن غرايز منصرف شده باشند . منتهى چون عدم ارضاى غرايز آزاد دردناك نيست ، لذا انسان با مطيع و منقاد ساختن خواهشهاى غريزى ، تضمينى در برابر رنج و محنت براى خود تأمين مىنمايد .\r\nبايد دانست كه انجام يافتن اين عمل به طور انكار ناپذير امكانهاى تمتع و لذت را تقليل مىدهد ، زيرا شادى و مسرت حاصل از اقناع يك غريزهء آزاد و غير مقيد بمراتب شديدتر از فرو نشاندن و راضى ساختن يك غريزه رام شده و مقيد است .\r\nمىتوان گفت كه دو مثلث اعمال روحى متكى به تسلط بر غرايز و توسعهء نيروى اخلاقى است ، ولى اين انضباط بالنسبه سخت كه اجراء كردن آن هم مستلزم طى يك راه طولانى است ، معمولا به اندازهء كافى رضايت خاطر انسان را فراهم نمىسازد و در وجدان باطن تأسفها و حسرتهاى مبهم و گاهى خرد كننده به ياد بود غرايز قديم و شادىهاى ابتدايى باقى مىمانند به جز در بعضى از طبايع نخبه . تسلط بر غرايز يك خصلت خشونت آميز و گاهى غير انسانى را در شخص به وجود مىآورد . » ( 1 )  اگر اين عبارات را كه نقل كرديم به طور صد در صد گفتهء خود فرويد بوده باشد ،\r\n","description":"","footnote":" ( 1 ) انديشه هاى فرويد ، ادگارپش ترجمه توسلى ، ص 110 و 111 . . ","page_name":" 241 ","page_number":245},
  {"content":"\r\nداراى مطالب و نظرياتى است كه تقريبا با موضوع عقده هاى روانى سازگار نمىباشد . زيرا - در عبارات فوق مطلب چنين است كه تسلط به غرايز و محدود كردن آنها خلاف رضايت و خواستهء مردم است و اين مطلب كاملًا صحيح است ، تا آن گاه كه روح برشد واقعى خود برسد ، چنان كه فرويد در جملات اخير هم اعتراف مىكند و مىگويد : « بجز در بعضى از طبايع نخبه » البته اين جمله هم غلط انداز است ، زيرا به جاى اين كه رشد روانى و اعتلاى روح را كه ناشى از تسلط بنفس است به كار ببرد ، طبايع نخبهء كه يك موضوع ابهام انگيز و عمومى است ، گفته است .\r\nدر حقيقت با قطع نظر از بعضى مناقشات ، فرويد با جملات بالا و همچنين جمله‌اى كه از ص 89 و 90 همين مدرك نقل كرديم ، تناقض نظريات خود را آشكار ساخته است .\r\nبر گرديم به اصل مطلب . جلال الدين مىگويد : رها ساختن غرايز طبيعى كه جز هوى و هوس چيزى ببار نمىآورد و افراد انسانى بارها ساختن آنها عقل را از كار مىاندازند .\r\n1 - تمايل به خوراكهاى لذت بار و خود باختن در مقابل آنها عقل را نابينا مىسازد .\r\n2 - نفس آدمى مانند خر حضرت عيسى عليه السلام و عقل مانند خود عيسى است ، تو با خود عيسى سر و كار دارى نه با خرش .\r\n3 - اين هوى و هوس راه زن راه آدمى به سوى خداست . مگذار آن راه زن پليد به عقل تو كه رهسپار كوى الهى است پيروز گردد .\r\n4 - هوا و شهوات ، پر از حرص و آز و فقط همين لحظه را كه به جوش آمده است مىبيند ، در صورتى كه عقل فرداى تو را مىبيند كه موجوديت وابسته به آن است .\r\n5 - عقل تو را امروز به تحمل رنج و مشقت وادار مىكند و مىگويد :\r\nخارا چه جان بكاهد گل عذر او بخواهد 6 - هرگز به فرياد اپيكوريان و فرويديان گوش فرا مده و بدان كه : عقل فعاليتى ضدّ\r\n","description":"","footnote":"","page_name":" 242 ","page_number":246},
  {"content":"\r\n\r\nفعاليت شهوت دارد ، راهى كه اين مىرود ، آن يكى در سمت متضاد آن گام بر مىدارد . عقل و آن گاه اسير شهوت ؟ هرگز باور مكن .\r\n7 - اين عقل كهنسال كه امروز از تكامل و اعتلا باز ايستاده است ، يك مطلب ساده نيست ، بلكه براى آن است كه عقل دوران كودكى را به همسايگى نفس تبه كارت در خود حفظ كرده است . نفس با گذشت زمانها با مكر پردازىهاى دقيق نگذاشته است كه عقل حركت كند و اعتلا بگيرد . آرى -\r\n\r\nخلق اطفالند جز مرد خدا\r\nنيست بالغ جز رهيده از هوا\r\n\r\n8 - حرص و آز غرايز طبيعىات در مقابل سرابها مىايستد و فرياد مىزند : آب ، آب اين عقل تو است كه مىگويد : اين فرياد دروغين را مشنو ، نيكو بنگر ، اين سراب است و آب نيست .\r\n9 - هيچ مىدانيد كه فرياد و نعرهء عقل در چه وقتى پنهان مىشود و خاموش مىگردد ؟ در آن موقع كه حرص و آز پيروز مىشود و مال و منال دنيا در اعماق جانت جاى گير مىگردد .\r\n10 - واى به حال كسى كه در سيستم تضاد روانى ، عقلش مانند ماده‌اى بود كه در حال انفعال است ، نه در فعاليت .\r\n22 - در مقابل اتحاد و دمسازى دو نفس ، عقل جزيى به كلى از كار مىافتد .\r\n\r\nنفس با نفس دگر چون يار شد\r\nعقل جزيى باطل و بىكار شد\r\nهر كه با ناراستان هم سنگ شد\r\nدر كمى افتاد و عقلش دنگ شد ( 1 ) \r\n\r\nهماهنگى دو انسان با يكديگر كه تمام موجوديتشان را غرايز حيوانى و هوى و هوسهاى بىسر و ته اداره مىكند ، باعث ركود و سقوط عقل جزيى طرفين مىگردد ، تفاوت مبارزهء يك نفس با يك عقل ، با مبارزهء دو نفس با دو عقل در اين است كه اگر دو طرف مبارز يك نفس و يك عقل بوده باشد ، احتمال پيروزى عقل در مقابل نفس بيشتر است\r\n","description":"","footnote":" ( 1 ) دفتر دوم ، ص 79 بيت 21 و ص 81 بيت 6 . . ","page_name":" 243 ","page_number":247},
  {"content":"\r\n\r\nتا صورت دوم ( دو نفس و دو عقل ) زيرا اتحاد و فعاليت دو نفس به قيد و شرط كمترى نيازمند است ، در صورتى كه براى فعاليت هماهنگ دو عقل قيد و شرط و موانع زيادترى وجود دارد .\r\n23 - عقل آدمى كه با ايمان اشباع شده است ، مىتواند غرايز و هوى و هوس را مهار كند .\r\n\r\nطبع خواهد تا كشد از خصم كين\r\nعقل بر نفس است بند آهنين\r\nآيد و منعش كند واداردش\r\nعقل چون شحنه است در نيك و بدش\r\nعقل ايمانى چو شحنهء عادل است\r\nپاسبان و حاكم شهر دل است\r\nگربهء چه ؟ شير شير افكن بود\r\nعقل ايمانى كه اندر تن بود\r\nعقل در تن حاكم ايمان بود\r\nكه ز بيمش نفس در زندان بود ( 1 ) \r\nز انكه عقلش غالب آمد بىز شك\r\nعقل جنس آمد به خصلت با ملك\r\nور به هر دو مايلى انگيخته\r\nنفس و عقلى هر دوان آميخته\r\nهر دو در جنگند هان و هان بكوش\r\nتا شود بر نفس غالب عقل و هوش ( 2 ) \r\nاى خنك آن كس كه عقلش نر بود\r\nنفس زشتش ماده و مضطر بود\r\nعقل جزيىاش نر و غالب بود\r\nنفس انثى را خرد سالب بود ( 3 ) \r\n\r\nچون ابيات فوق احتياج به توضيح نداشت ، لذا به بيان يك مسئلهء كلى مىپردازيم :\r\nاز مجموع ابيات جلال الدين در بارهء عقل جزيى تجربى با ملاحظهء مشهودات تجربى و منابع معتبر اسلامى و نظريات اخلاقيون ، اين حقيقت روشن مىشود كه عقل مانند وجدان فعاليتهاى گوناگون دارد ، بعضى از آنها تنها در تنظيم معلومات و پى ريزى اصول و قوانين و تطبيق بموارد و تجريد كليات به كار مىرود ، بعضى ديگر\r\n","description":"","footnote":" ( 1 ) دفتر چهارم ، ص 247 بيت 48 ، 49 ، 50 ، 53 ، 56 . .  ( 2 ) دفتر چهارم ، ص 259 بيت 16 ، 31 ، 32 . .  ( 3 ) دفتر پنجم ، ص 321 بيت 12 ، 13 . . ","page_name":" 244 ","page_number":248},
  {"content":"\r\nفعاليتهايى است كه آدمى را به سوى اعتلاى روحى تحريك مىكند .\r\nدستهء اول تقريبا فعاليتهاى بىطرف است كه بهره بردارى از آنها تابع تفسير و توجيهى است كه انسان در بارهء خود معتقد شده است .\r\nدستهء دوم آن جنبه روحانى عقل است كه جلال الدين مىگويد :\r\n\r\nعقل جنس آمد به خلقت با ملك\r\n\r\nهمين عقل ايمانى است كه مىتواند نفس و خواهشها و تمنيات حيوانى آن را مهار كند .\r\nدر آن نزاع و كشاكش كه ميان عقل و نفس است ، تلفات بىشمار به انسانهايى كه متوجه نيستند كه عقل مىتواند بر نفس غالب شود و غلبهء عقل بر نفس لذت ما فوق لذايذ نفسانى دارد ، وارد مىشود . گروه ديگر كه در اين پيكار شكست مىخورند ، علت شكست آنها را در تفسيرى كه براى عقل و نفس نموده‌اند بايد جستجو كرد .\r\nاينان نفس و هوى و هوس و هيجان آنها را كاملًا طبيعى و مطابق قوانين جاريهء هستى شمرده و مىگويند : اگر خداوند نمىخواست كه مردم در لذايذ نفس و هوس غوطه ور شوند ، ريشه هاى آنها را به قوانين جبرى طبيعت پيوند نمىزد . بنا بر اين فعاليت عقل هم بايستى در همين راه مصرف شود . اما ديگر در اين باره فكر نمىكنند كه همين پيوند ناگسستنى ميان تعقل و وجدان با قوانين جاريه در وجود آدمى و موقعيت او در عالم هستى نيز وجود دارد در مكتب اپيكور و فرويد اين نظريه عملا تثبيت شده است ، اگر چه فرويد و امثال او سفارش اكيد به مغز و قلبشان كرده‌اند كه خدا را بهر شكل است از ديده گان انديشه و دريافت خود بر كنار كنند اين تفسير و توجيه استدلال به پيروى عقل از نفس است به وسيلهء خود عقل آقايان با عقل بىطرف از تمايلات و هوى و هوس ، آتش در ريشهء عقل شعله ور ساخته و دنيايى را به لجن كشيده و وادار كردند كه قرن ما را قرن ديوانگى بنامند در مبارزهء خود طبيعى و عقل -\r\n","description":"","footnote":"","page_name":" 245 ","page_number":249},
  {"content":"\r\n\r\n\r\n24 - هر اندازه كه خود طبيعى تقويت پيدا كند ، عقل ضعيفتر مىگردد .\r\n\r\nحرفهاى خط او كژ مژ بود\r\nمزمن عقل است اگر تن مىدود\r\nپاى پير از سرعت ار چه باز ماند\r\nيافت عقل او دو پر بر اوج راند ( 1 ) \r\nعقل سر تيز است لكن پاى سست\r\nز انكه دل ويران شده است و تن درست ( 2 ) \r\n\r\n1 - آرى چنين است قانون هميشگى موجود انسانى ، مادامى كه كالبد مادى آدمى در راه هوس و اشباع غرايز در جنبش و فعاليت است ، عقل بىنوا در گوشه‌اى از مغز زمين گير مىشود و روز بروز ضعيفتر مىگردد ، آن گاه آدمى با چشم باز و زبان گويا كور و كر و لال مىشود .\r\n2 - در دنيا چه بسا افراد سالخورده هستند كه گذشت ساليان عمر پاهاى آنها را سست نموده ، آنان را از حركت طبيعى باز داشته است ، اما عقل آنان در اوج كمالات انسانى در پرواز است .\r\n3 - عقل آدمى قدرت شگرفى براى حركت در عرصهء كمالات دارد ، اما در آن هنگام كه دل آدمى ويران گشت ، در حقيقت پا و پر و بال عقل بريده شده است ، كجا برود ؟ و چگونه به پرواز در آيد ؟\r\n25 - عقل جزيى را به بازار سوداگرى عرضه نكنيد ، زيرا عقل جزيى قابل فروش است .\r\n\r\nعقل و ايمان را از اين قوم جهول\r\nمىخرد با ملك دنيا ديو غول ( 3 ) \r\n\r\nشايد براى بعضى از ساده لوحان مضمون بيت فوق خنده آور جلوه كند و بگويد : چطور مىشود كه عقل و ايمان قابل خريد و فروش بوده باشد ؟ اگر اينان يك انديشهء\r\n","description":"","footnote":" ( 1 ) دفتر چهارم ، ص 248 ، بيت 52 و 53 . .  ( 2 ) دفتر ششم ، ص 353 بيت 60 . .  ( 3 ) دفتر ششم ، ص 367 بيت 29 . . ","page_name":" 246 ","page_number":250},
  {"content":"\r\n\r\nلازم و كافى داشته باشند ، خواهند ديد كه عقل و ايمان سهل است كه انسانها تمام موجوديت خود را ، وجدان خويش را كه به هيچ وجه قابل خريد و فروش به نظر نمىرسد مىخرند و مىفروشند اين همه خود باختگىها ، اين همه سنگر خالى كردنها در مقابل موانع انسانى و طبيعى ، اين همه خود را به بىخيالى و بىطرفى زدن در ضرورتها و بايستگىهاى فردى و اجتماعى ، اگر ناشى از فروخته شدن خود نباشد ، پس از چيست ؟ مخصوصاً كسانى كه وجدان و عقل و ايمان و خود را ارزان خريده باشند .\r\nآنان در مقابل يك دروغ ، وجدان ، عقل ، ايمان ، بلكه همهء خود را ببازار سوداگرى مىبرند و مىفروشند و شادمان به خانه و محل كار خود بر مىگردند و خود را در قلهء مرتفع پيروزى مىبينند و نامش را با اجازه فلسفه ها سياسى معمولى ، هشيارى سياست مىگذارند و آن گاه همين پيروزمندان بازار وجدان فروشى و عقل فروشى و خود فروشى با قيافهء تمام جدى مىگويند : ما عمرمان را وقف تقويت وجدان ، عقل ، شخصيت در انسانها نموده ايم\r\n26 - فراوانى خطاهاى عقل جزيى است كه انسان را به آرزوى جنون وادار مىسازد .\r\n\r\nعقل را هم آزمودم من بسى\r\nزين سپس جويم جنون را مغرسى ( 1 ) \r\nاو ز شر عامه اندر خانه شد\r\nاو ز ننگ عاقلان ديوانه شد\r\nاو ز عار عقل كند تن پرست\r\nقاصدا رفتست و ديوانه شده است ( 2 ) \r\nآزمودم عقل دور انديش را\r\nبعد از اين ديوانه سازم خويش را ( 3 ) \r\nرفت روبه گفت اى شه همتى\r\nتا بپوشد عقل او را غفلتى\r\nتوبهء او را به فن بر هم زنيم\r\nما عدوّ عقل و عهد روشنيم ( 4 ) \r\n\r\n","description":"","footnote":" ( 1 ) دفتر دوم ، ص 115 بيت 3 . .  ( 2 ) دفتر دوم ، ص 14 بيت 15 . .  ( 3 ) دفتر دوم ، ص 114 بيت 68 . .  ( 4 ) دفتر پنجم ، ص 323 بيت 22 و 24 . . ","page_name":" 247 ","page_number":251},
  {"content":"\r\nاين هم يكى از نتايج بنيان كن افراط در عقل پرستى مىخواهيد بگوييد هر چه هست ، همان عقل است ، ملاك تمام واقعيتها عقل است كه مدار صحيح و باطل است ، عقل است كه انسان را به جهان بينى واقعى نايل مىسازد ، هر چه را كه عقل بدان راهيابى ندارد ، دورش بيندازيد . البته مقصود از اين عقل ، همان عقل جزيى ، تجربى است كه به طور استقلال مورد پرستش واقع مىشود .\r\nدر مقابل اين او راد و ادعيه‌اى كه شما براى عقل مىخوانيد ، بهترين پاسخ شما همان چهار بيت است كه جلال الدين به وكالت از تمام انديشمندان واقع بين تاريخ و مشاهدات واقعى سروده است .\r\n1 - من عقل را كاملًا آزمايش كرده‌ام ، عقل منطق مىسازد وقتى كه مشكل منطقى يك استدلال درست شد ، مىگويد : اين استدلال صحيح است ، آن گاه نقض همان مطلب را با يك استدلال صحيح منطقى ديگر بشما نشان مىدهد . مثلًا خردمند انديشمند است و هر انديشمند انسان است ، پس خردمند انسان است . اين درست است . خردمند سنگ است و هيچ سنگى انسان نيست ، پس خردمند انسان نيست .\r\nصورت استدلال در هر دو قياس كاملًا منطقى است ، عقل آدمى است كه همين منطق را براى وصول به واقعيات ساخته است ، در صورتى كه در دو مثال مزبور مىبينيم : با اين كه يكى از دو نتيجهء باطل است هر دو آنها از استدلال قياسى منطقى به طور كامل بر خوردارند عقل منطقى راهى به اكتشافات و استنتاجات روانى شخصى كه عامل پيش رفت انسانها است كارى ندارد .\r\nآيا اين جسم محدود مثلًا يك صفحه كاغذ قابل قسمت است يا نه ؟ البته كه قابل قسمت است ، بسيار خوب ، پس از تقسيم ، باز نيم صفحهء قسمت شده قابل قسمت است ؟ آرى ، كاملًا صحيح است .\r\nاين تقسيم تا كجا مىتواند ادامه داشته باشد ؟ آيا به جايى مىرسد كه جزيى از\r\n","description":"","footnote":"","page_name":" 248 ","page_number":252},
  {"content":"\r\nكاغذ وجود دارد و قابل قسمت نيست ؟ اين مطلبى است كه عقل آن را نمىپذيرد ، زيرا اگر بعدى در خارج وجود دارد : بايد قابل قسمت باشد ، و اگر همان جزء اخيرى باز قابل قسمت است ، مىپرسيم تا كجا ؟ بايد بگوييد تا بىنهايت گفته مىشود با اين كه كل محدود است ، چگونه به اجزاء بىنهايت تقسيم مىگردد . بيا اى عقل تجربى جزيى ، جواب بده آيا منطق و عقل جزيى و تجربى مىتواند جهان بينى ما را كه محصولى از بازيگرى و تماشاگرى است تغيير داده به تماشاگرى خالص مبدل بسازد ؟ نه هرگز .\r\nحالا چكار كنيم ؟ آيا به كلى از عقل اعراض كنيم - زيرا در اين مسائل .\r\n\r\nآزمودم عقل دور انديش را\r\n\r\nو به جايى نرسيد ، پس\r\n\r\nبعد از اين ديوانه سازم خويش را\r\n\r\nوانگهى براى انسانهايى كه در راه وصول به حقايق و واقعياتند ، مشاهدهء اين كه اغلب آن اشخاص كه ادعاى عقل مىكنند و خود را خردمند و عاقل مىدانند ، راه فساد و بىعقل گرايى را در پيش گرفته‌اند موجب اين نمىشود كه بگويند : عقل و خرد مال خودتان ، بگذاريد ، زندگى كنيم ؟ يا اين كه بايد بگوييم : عقل و خرد ، عقل و خرد است ، براى هميشه هم عقل و خرد خواهد بود .\r\nاين عقل جزيى تجربى قلمروى دارد ، به زور وادارش نكنيد از آن قلمرو تجاوز كند ، زيرا در نخستين مرحله ريشه هاى خود را آتش زده و شعله ور خواهد ساخت و نيز بايد بگوييم : عقل و خرد غير از عاقل و خردمند است ، زيرا چنين نيست كه هر كسى كه سرمايه‌اى دارد مىتواند از آن بهره بردارى كند .\r\n","description":"","footnote":"","page_name":" 249 ","page_number":253},
  {"content":"\r\n\r\n27 - در آن هنگام كه عقل جزيى در ما فوق قلمرو مخصوص به خود حركت مىكند ، در گمان و وهم وسواس گرفتار و كارش جز افزودن چون و چرا چيز ديگرى نيست .\r\n\r\nآب و روغن نيست مر رو پوش را\r\nراه حيلت نيست عقل و هوش را ( 1 ) \r\nآن كه در عقل و گمان هستش حجيب\r\nگاه پوشيده است و گه بدريده جيب ( 2 ) \r\nعقل جزيى آفتش وهم است و ظن\r\nز انكه در ظلمات شد او را وطن ( 3 ) \r\nكشف اين نز عقل كار افزا بود\r\nبندگى كن تا تو را پيدا شود ( 4 ) \r\nعقل درّاك از فراق دوستان\r\nهمچو تير انداز بشكسته كمان ( 5 ) \r\nگريهء او خندهء او ز ان سريست\r\nز انچه وهم و عقل باشد ز ان بريست\r\nآن چه او بيند نتان كردن مساس\r\nنز قياس عقل و نز راه حواس ( 6 ) \r\nهست آن از بعد سى ساله جهاد\r\nعقل اين جا هيچ نتواند فتاد\r\nهست آن سوى خرد صد مرحله\r\nعقل را ياوه مكن اين جا هله ( 7 ) \r\n\r\n1 - در آن هنگام كه پرده ها برداشته شود ، هيچ آب و روغنى وجود ندارد كه بتواند زشتى اندوخته هاى تبه كارانهء انسان را بپوشاند . اما عقل و هوش پس از آن كه مقياس و وسايل درك و حكم را از دست آنها گرفتند ، چه كار مىتوانند انجام بدهند ؟ هيچ .\r\n2 - اين عقل و گمان انسان را نه همواره در تاريكى غوطه ور مىسازند و نه\r\n","description":"","footnote":" ( 1 ) دفتر سوم ، ص 139 بيت 69 . .  ( 2 ) دفتر سوم ، ص 155 بيت 25 . .  ( 3 ) دفتر سوم ، ص 162 بيت 6 . .  ( 4 ) دفتر سوم ، ص 177 بيت 38 . .  ( 5 ) دفتر سوم ، ص 169 بيت 46 . .  ( 6 ) دفتر پنجم ، ص 301 بيت 26 و 28 . .  ( 7 ) دفتر پنجم ، ص 301 بيت 23 و 24 . . ","page_name":" 250 ","page_number":254},
  {"content":"\r\nهميشه روشنايى را نصيب انسان مىسازند بدين جهت كار آدمى ناشى از وسايلى است كه دو پهلو بازى مىكنند .\r\nاو با تمام اطمينان مقدمات عقلانى را تنظيم مىكند ، كليات را بر جزئيات تطبيق مىنمايد ، قياس مىسازد و برهان مىپردازد و با تكيه به احكام عقل يقين پيدا مىكند كه وارد متن واقعيت شده است ، وقتى كه عوامل ديگر كشف مىشود ، حوادث محاسبه نشده سر راهش را مىگيرد ، خطا در تطبيقش آشكار مىگردد ، اختلال كليت آن قانون كه تجريد نموده است ، آشكار مىگردد ، مىبيند : نه تنها به واقعيت نرسيده است ، بلكه راه ضد واقعيت را در پيش گرفته است .\r\nاز طرف ديگر ، هيچ حد و مرز حقيقى در ميان فعاليتهاى مغزى آدمى ديده نمىشود ، در عين حال كه مشغول تعقل است ، ناگهان در خيالات غوطه ور مىشود در همان حال كه با تنظيم مقدمات عقلى راه مىرود ، ناگهان در دريايى از اوهام دست و پا مىزند . بدين جهت است كه مىگوييم : كسى كه در حال انديشه و تعقل است ، بايد از دو آگاهى برخوردار شود .\r\nآگاهى يكم - هدف و نتيجه‌اى را كه در نظر گرفته است ، همواره بايد در مقابل ديدگاهش قرار داده ، مقدمات را مطابق آن منظم نمايد و آنها را از جنگل پديده ها و رويدادها استخراج كند .\r\nآگاهى دوم - به اين كه در حال تعقل است ، اگر اين آگاهى مختل شود ، ندانسته در اوهام و خيالات غوطه ور مىگردد .\r\nاين مثال ذيل را توجه فرماييد : انسانى را فرض كنيم كه كشف اين حقيقت را هدف گيرى كرده است كه « آيا حيات آدمى مىتواند از سعادت مطلق برخوردار باشد ؟ » اين انسان مشغول بررسى مقدمات مىشود ، اولا عناصر اساسى هدف را براى خود تفسير مىكند . ( حيات ، آدمى ، سعادت مطلق ، بهره بردارى ) اگر در تفسير اين عناصر به مشهودات و دريافتىهاى واقعى بخواهد تكيه كند ، آگاهى فوق العاده\r\n","description":"","footnote":"","page_name":" 251 ","page_number":255},
  {"content":"\r\n\r\nبه مفاهيمى را نيازمند است كه هم مرز عناصر مزبوره مىباشند ، مثلًا حيات طبيعى هم مرز حيات انسانى و حيات انسانى هم مرز حيات ايده آل است ، در موقع انديشه شرايط ذهنى آدمى و صرفه جويى آن نمىگذارد ، آن حيات را كه در هدف قرار داده بود ، در تمام طول انديشه اش ثابت و پا بر جا بماند ، مثلًا ناگهان احساس مىكند كه شئون حيات طبيعى را بررسى كند ، در صورتى كه حيات مأخوذ در هدف ، حيات ايده آل بوده است . در اين صورت است كه مىگوييم : اين انسان به جاى تعقل توهم مىكند . ثانيا - به اثبات قضيهء فوق مىپردازد . در اين اثبات تجسمات و تداعى معانىها به طور فراوان جاى انديشهء عقلانى و منطقى را مىگيرد ، مثلًا براى اثبات قضيهء فوق بدين ترتيب مغز او به فعاليت مىپردازد : آرى انسان مىتواند به سعادت مطلق برسد . براى اين كه در تاريخ عدهء زيادى را مىبينيم كه به سعادت مطلق رسيده‌اند دليلش اين است كه آنها مىگفتند : ما در زندگانى هيچ گونه اندوهى نداريم اين اثبات كننده ناخود آگاه سعادت را با شادمانى اشتباه گرفته و مشغول استدلال شده است . آن گاه اضافه مىكند كه : آرى شادمانى چنين و چنان است . اين شخص پديدهء شادى را در خلال انديشه اش به طور خصوصى تحت شرايط ذهنى خود ، چنان تجسيم مىكند كه با پيدا كردن چند نفر شادمان بىخيال از حيات آدمى ، گمان مىكند : قضيهء فوق را اثبات كرده است به همين جهت است كه جلال الدين در امتداد مثنوى بارها تذكر مىدهد كه مواظب باشيد . محكمى به دست بياوريد تا تعقل را از توهم تفكيك كنيد\r\n28 - محكى براى تفكيك تعقل از اوهام و خرافات به دست بياوريد .\r\n\r\nغرق گشته عقلهاى چون جبال\r\nدر بحار وهم و گرداب و خيال\r\nبىمحك پيدا نگردد وهم و عقل\r\nهر دو را سوى محك كن زود نقل ( 1 ) \r\n\r\n","description":"","footnote":" ( 1 ) دفتر پنجم ، ص 324 بيت 35 . . ","page_name":" 252 ","page_number":256},
  {"content":"\r\n\r\nعقل را گر ارّه‌اى سازد دو نيم\r\nهمچو زر باشد در آتش او به سيم\r\nوهم مر فرعون عالم سوز را\r\nعقل مر موسىّ جان افروز را\r\nگفت من عقلم رسول ذو الجلال\r\nحجة الله‌ام امان از هر ضلال\r\nهست مىهاى سعادت عقل را\r\nكه بيايد منزل بىنقل را\r\nتا رهى از فكر و وسواس و حيل\r\nبىعقال عقل در رقص الجمل ( 1 ) \r\nبر خيال و خواب چندين رو كنى\r\nنيست عقلت را تسويى روشنى ( 2 ) \r\nپيش وهم اين گفت وعده دادن است\r\nعقل گويد مژده چه ؟ نقد من است ( 3 ) \r\n\r\nغزالى مىگويد : « در اين جا ممكن است اين سؤال پيش بيايد كه عقل بشر نيز گاهى اشتباه مىكند و به همين مناسبت است كه غالبا در بين عقلا و دانشمندان اختلاف نظر وجود دارد ؟ در جواب اين سؤال مىگويم : گاهى اوهام و خيالات بشر ، صورتهايى را در ذهن ايجاد مىكند و عده‌اى از افراد اشتباهات چنين صورتهايى را احكام و تصورات عقل مىدانند و در اين قبيل موارد بايد گفت : هيچ گونه اشتباهى متوجه عقل نيست و راه غلط را نپيموده است ، بلكه اين گونه افراد نتوانسته‌اند خيالهاى واهى را از احكام عقلى تشخيص دهند و موضوع را در كتابهاى معيار العلم و محك النظر توضيح داده‌ام . عقل كه جوهر مجرد است ، اگر با اوهام و خيالات آلوده نگردد ، هيچ گاه اشتباه نمىكند و راه غلط را نمىپيمايد ، بلكه به حقيقت اشياء پى مىبرد ، ولى جلوگيرى از اين آلودگى كارى دشوار است و وقتى كاملًا ميسر مىگردد و پردهء ضخيم خيالات واهى از چهرهء عقل برداشته مىشود كه با مرگ بدن ، تجرد خود را به دست بياورد و در اين حال است كه به كشف تمام اسرار موفق مىشود و حقايق موجودات و رازهاى نهفته در برابرش آشكار و جلوه گر مىگردند . . . » ( 4 )  اين محك نمىتواند جز مدرك اصيل\r\n","description":"","footnote":" ( 1 ) دفتر چهارم ، ص 252 بيت 41 ، 46 ، 48 ، 51 ، 52 ، 54 . .  ( 2 ) دفتر ششم ، ص 416 بيت 14 . .  ( 3 ) دفتر چهارم ، ص 368 بيت 48 . .  ( 4 ) مشكاة الانوار ، غزالى ، ترجمه برهان الدين حمدى ، ص 13 . . ","page_name":" 253 ","page_number":257},
  {"content":"\r\n\r\nالهى چيز ديگرى باشد كه به وسيلهء تقوى و تخلق به اخلاق الله به دست مىآيد .\r\nجلال الدين در بعضى ابيات ، محك را خود عقل معرفى مىكند ، و مىگويد :\r\n\r\nفرق زشت و نغز از عقل آوريد\r\nنى ز چشمى كه سيه ديد و سفيد\r\nچشم غرّه شد به خضراء و دمن\r\nعقل گويد بر محكّ ماش زن ( 1 ) \r\n\r\nآن گاه براى تشخيص خود تعقل صحيح از اوهام و خرافات مىگويد :\r\n\r\nدام ديگر بد كه عقلش در نيافت\r\nوحى غايب بين بدين سوزان شتافت ( 2 ) \r\n\r\n29 - عقل جزيى در قلمرو عشق و ما وراى طبيعت و پيشگاه حق مبهوت است .\r\n\r\nعاشق از حق چون غذا يابد رحيق\r\nعقل آن جا گم شود گم اى رفيق\r\nعقل جزيى عشق را منكر بود\r\nگر چه بنمايد كه صاحب سرّ بود ( 3 ) \r\nعقل جزء از رمز اين آگاه نيست\r\nواقف اين سرّ به جز الله نيست\r\nعقل را خود با چنين سودا چكار\r\nكرّ مادر زاد را سرنا چكار ( 4 ) \r\nاى ببرده عقل هديه تا إله\r\nعقل آن جا كمتر است از خاك راه ( 5 ) \r\nعقل خود شحنه است چون سلطان رسيد\r\nشحنهء بىچاره در گنجى خزيد\r\nعقل سايهء حق بود حق آفتاب\r\nسايه را بىآفتاب او چه تاب\r\nعقل تو بگذشت از درك عقول\r\nعقل در شرح شما شد بو الفضول ( 7 ) \r\nليك چون من لم يذق لم يدر بود\r\nعقل و تخييلات او حيرت فزود\r\n\r\n","description":"","footnote":" ( 1 ) دفتر ششم ، ص 396 بيت 8 و 9 . .  ( 2 ) دفتر ششم ، ص 396 بيت 11 . .  ( 3 ) دفتر اول ، ص 41 بيت 11 و 2 . .  ( 4 ) دفتر دوم ، ص 82 بيت 18 و 19 . .  ( 5 ) دفتر چهارم ، ص 225 بيت 39 . .  ( 7 ) دفتر پنجم ، ص 279 بيت 15 . . ","page_name":" 254 ","page_number":258},
  {"content":"\r\n\r\nكى شود كشف از تفكر اين انا\r\nاين انا مكشوف شد بعد الفنا\r\nمىفتد اين عقلها در افتقاد\r\nدر مغاكىّ حلول و اتحاد ( 1 ) \r\nپس چه باشد عشق درياى عدم\r\nدر شكسته عقل را آن جا قدم ( 2 ) \r\nآن زمان چون عقلها در باختند\r\nبر رواق عشق يوسف تاختند ( 3 ) \r\nعقلشان يك دم ستد ساقى عمر\r\nسير گشتند از خرد باقى عمر\r\nعقل لرزان از اجل و آن عشق شوخ\r\nسنگ كى ترسد ز باران چون كلوخ ( 4 ) \r\nاژدهايى ناپديد و دل ربا\r\nعقل همچون كوه را او كهربا ( 5 ) \r\nنيست از عاشق كسى ديوانه تر\r\nعقل از سوداى او كور است و كر ( 6 ) \r\nچيست آن جاذب نهان اندر نهان\r\nدر جهان تابيده از ديگر جهان ( 7 ) \r\nعقل محجوب است و جان هم زين كمين\r\nمن نمىبينم تو مىتانى ببين\r\nبيخشان از شاخ خندان روى تر\r\nعقل از آن اشكالشان زير و زبر ( 8 ) \r\nبنگر اين كشتىّ خلقان غرق عشق\r\nاژدهايى گشته گويى حلق عشق\r\nعقل هر عطار كاگه شد ازو\r\nطبله ها را ريخت اندر آب جو ( 9 ) \r\nعقل گويد مر جسد را كاى جماد\r\nبوى بردى هيچ از آن بحر معاد ؟\r\nجسم گويد من يقين سايهء تواَم\r\nبوى از سايه كه جويد جان عم ؟\r\nعقل گويد كاين نه آن حيرت سر است\r\nكه سزا گستاختر از ناسزاست ( 10 ) \r\n\r\n","description":"","footnote":" ( 1 ) دفتر پنجم ، ص 349 بيت 5 و 6 و 7 . .  ( 2 ) دفتر سوم ، ص 214 بيت 37 . .  ( 3 ) دفتر پنجم ، ص 333 بيت 60 و 61 . .  ( 4 ) دفتر پنجم ، ص 350 بيت 18 . .  ( 5 ) دفتر ششم ، ص 361 بيت 69 . .  ( 6 ) دفتر ششم ، ص 382 بيت 9 . .  ( 7 ) دفتر ششم ، ص 401 بيت 58 و 59 . .  ( 8 ) دفتر سوم ، ص 169 بيت 32 . .  ( 9 ) دفتر ششم ، ص 361 بيت 70 و 71 . .  ( 10 ) دفتر ششم ، ص 376 بيت 59 و 61 و 62 . . ","page_name":" 255 ","page_number":259},
  {"content":"\r\n1 - عقل جزيى كجا مىتواند عشق را ادراك كند ، در صورتى كه تمام وسايل فعاليت عقل در موقع بروز عشق متلاشى مىشود و از بين مىرود . تناقض نه تنها ممكن مىشود بلكه در هنگام بروز عشق به نظر عاشق تناقض گويى و تناقض كردارى از لوازم حتمى وفا به عشق و عاشقى تلقى مىشود .\r\nكميتها و كيفيتها با صدها اصول و قوانين خود توانايى عرض اندام در مقابل ارادهء عاشق ندارد .\r\n2 - چون عقل و خرد خود را در برابر عشق مبهوت و شكست خورده احساس مىكند ، بانكار عشق بر مىخيزد اين بلند پروازها و نخوتى كه عقلاء به وسيلهء عقل ابراز مىكنند ، بزرگترين عوامل سقوط اعتبار آن را فراهم مىآورد .\r\n\r\nخرد مومين قدم وين راه تفته\r\nخدا مىداند و آن كس كه رفته\r\n\r\n3 - به اين عقول جزيى زياد فشار نياوريد ، زيرا عقل رموزى از اسرار الهى را چونان خط شناس كه خط مىخواند و واقعيت عينى در دستش نيست ، درك مىكند .\r\n4 - اگر در ارزيابى عقل زياد مبالغه كنيد خواهم گفت : برويد و بار ديگر به بررسى عقل تجربى به پردازيد ، خواهيد ديد : كه عقل با سوداى عشق الهى و حقايق ما وراى طبيعى آن اندازه مأنوس است كه كر مادرزاد با صداى سرنا 5 - هيچ نمىدانم به ساده لوحى شما بخندم يا گريه كنم ؟ اين عقل محدود خطا پيشه را كجا مىبريد ؟ مىخواهيد به عنوان هديه‌اى به بارگاه الهى عرضه بداريد ؟ كدامين عقل ؟ عقلى كه از حواس محدود بهره بردارى مىكند و كوزهء موجوديت شما را با آب تلخ و شور مالامال مىكند و سپس اين كوزه را به خداى صاحب اقيانوسهاى جلال و جمال بىنهايت تحفه مىفرستد ؟ من همواره صراحتاً گفته‌ام :\r\n\r\nچيست اين كوزه تن محصور ما\r\nو اندران آب حواس شور ما\r\n\r\n6 - اين عقل نظرى داروغهء بسيار خوبى است براى جلوگيرى از نافرمانىهاى غرايز طبيعى . اما آن گاه كه خود فرمانده و امير اصلى قدم به كوى وجود آدمى مىگذارد ، چه نيازى به داروغهء جزيى باقى مىماند\r\n","description":"","footnote":"","page_name":" 256 ","page_number":260},
  {"content":"\r\n\r\n7 - تشبيه ديگرى براى شما بيان كنم : عقل آدمى اگر از جادهء خود منحرف نشود ، مىتواند اين منصب عالى را به دست بياورد كه سايهء حق و حقيقت باشد ، ولى در آن هنگام كه خود آفتاب روح افروز حق و حقيقت در افق روح تابيدن مىگيرد ، ديگر محلى براى آن سايه وجود ندارد .\r\n8 - آه ، دريغا ، زندگانى بشرى بپايان مىرسد و جز تخيلات و اوهام بهره‌اى از آن نمىبرد . چرا ؟ براى اين كه نيروى چشيدن طعم حقايق را از دست مىدهد ، وقتى كه طعم حقيقت را كسى نتواند بچشد ، بدون ترديد با خيال و وهم حقيقت ، خود را دل خوش خواهد ساخت .\r\n9 - جاى تعجب است كه انسانى كه به درك من حقيقى خويش عشق مىورزد مىنشيند و شروع به انديشه مىكند ، نمىفهمد كه خود او دمى از سطح من حقيقى است كه لحظاتى موج مىزند و سپس از بين مىرود . مگر نمىدانيد :\r\n\r\nهر چه گويى اى دم هستى از آن\r\nپردهء ديگر بر او بستى بدان\r\n\r\nمگر نمىدانيد : تيرى كه از كمان پريده است ، نمىتواند بر گردد و آن كمان را بشناسد ؟ 10 - براى همين است كه عقل جزيى تجربى در رابطهء خدا با انسانها به ورطهء حلول و اتحاد مىافتد ، زيرا او من حقيقى خود را درك نكرده است تا بداند رابطهء او با خدا چگونه و چيست .\r\n30 - عقل جزيى با قوانين و روابط طبيعت سر و كار دارد و بس .\r\n\r\nاين سببها راست محرم عقل ما\r\nآن سببها راست محرم انبيا ( 1 ) \r\nبحث عقل و حس اثر دان يا سبب\r\nبحث جانى بو العجب يا بو العجب ( 2 ) \r\nفلسفى گويد ز معقولات دون\r\nعقل از دهليز مىماند برون ( 3 ) \r\n\r\n","description":"","footnote":" ( 1 ) دفتر اول ، ص 20 بيت 2 . .  ( 2 ) دفتر اول ، ص 32 بيت 40 . .  ( 3 ) دفتر اول ، ص 65 بيت 31 . . ","page_name":" 257 ","page_number":261},
  {"content":"\r\n\r\n\r\nدر زمان هيزم شد آن اغصان زر\r\nمست شد در كار او عقل و نظر ( 1 ) \r\nپس يقين در عقل هر داننده هست\r\nاين كه با جنبنده جنباننده هست ( 2 ) \r\n\r\n31 - عقل كه در اصول مقلد است ، در فروع بطريق اولى مقلد خواهد بود .\r\n\r\nچون مقلد بود عقل اندر اصول\r\nدان مقلد در فروعش اى فضول ( 3 ) \r\n\r\nشايد بعضىها گمان كنند چطور ممكن است عقل در اصول به جاى نظر و انديشه و استنباط مقلد باشد ؟ مىگوييم : نه تنها چنين چيزى امكان دارد ، بلكه متأسفانه اغلب عقلاى عالم در تعقل و انديشه آگاهانه يا ناآگاهانه تحت تاثير ظريفى از ديگران انديشند و شمارهء آنان كه حقيقتاً منبع تعقل و انديشهء خود را جوشانيده‌اند به طورى كه بتوان گفت : آنان واقعا خودشان هستند ، در هر دوره‌اى انگشت شمار بوده است .\r\nبه قول ويكتور هوگو : اين ضعف باصرهء ماست كه به همه جا مىنگريم ، قهرمان مىبينيم و گله گله عاقل مشاهده مىكنيم .\r\nهر چه كه رشد عقلانى يك فرد اوج بگيرد ، خطر سقوطش در تقليد مخفيانه بيشتر و شديدتر مىگردد . او در ظاهر ممكن است دم از دليل و برهان بزند ، ولى اگر وضع عقلانى چنين اشخاص را دقيقا مورد بررسى قرار بدهيد ، خواهيد ديد : بدون اين كه متوجه باشند ، مطالبى از شخصيتهاى بزرگ آنان را به خود جلب كرده ، سپس شرايط ذهنى و تمايلاتشان آن مطالب را تقويت نموده به صورت مطالب اثبات شدهء عقلانى و منطقى جلوه داده است . حتى ما نمىتوانيم : در مضمون آن جمله كه هگل مىگويد : من فلسفه هاى گذشتگان را مىپذيرم ، نهايت امر آنها را تنظيم و باور مىسازم ، تعقل خود هگل چقدر تأثير داشته است ؟ اگر آن فلسفه ها گفته نمىشد ، مثلًا هراكليد وجود نداشت ، كتابهاى فلسفى ارسطو را موريانه خورده بود و به جاى كليسا ، با معابد بودا\r\n","description":"","footnote":" ( 1 ) دفتر چهارم ، ص 227 بيت 53 . .  ( 2 ) دفتر چهارم ، ص 218 بيت 33 . .  ( 3 ) دفتر ششم ، ص 368 بيت 42 . . ","page_name":" 258 ","page_number":262},
  {"content":"\r\n\r\nيا مساجد اسلامى روبرو مىگشت ، باز همان هگل بود كه امروز مىشناسيم ؟ .\r\nاما تقليد در فروع كه بملاك دانش تخصصى به وجود آمده است ، جاى اعتراض نيست .\r\nو اين مطلب از همان اصل رجوع نادان به دانا سر چشمه مىگيرد كه امروزه تقريبا در همهء قلمروهاى علمى و صنعتى و اخلاقى رايج است .\r\nاما با اين حال بايد بدانيم كه اين عقل حقيقى نيست كه انسان را وادار به تقليد مىكند ، بله تقليد ناشى از ناتوانى از مديريت خود است .\r\n32 - عقل را قربانى عشق الهى نماييد .\r\n\r\nگر چه عقلت سوى بالا مىپرد\r\nمرغ تقليدت به پستى مىچرد ( 1 ) \r\nعقل قربان كن به پيش مصطفى\r\nحسبى الله گو كه الله كفى\r\nعقل را قربان كن اندر عشق دوست\r\nعقلها بارى از آن سويست كاوست ( 2 ) \r\nعشر امثالت دهد تا هفت صد\r\nگر ببازى عقل در عشق صمد ( 3 ) \r\n\r\nدر آن هنگام كه عقل را ارزيابى كنى ، خواهى ديد ، بدان جهت كه عقل شعاعى از پرتو لا يزال الهى است ، شوق و عشق فراوانى به باز گشت به سوى آن پرتو دارد . اين خود طبيعى ما است كه عقل را در قلمرو ماده و ماديات ميخكوب مىكند و قيافهء اصلى او را چنان عوض مىكند كه انسان مىپندارد : عقل به طور كلى وسيلهء سود جويى و تنازع در بقا و حيله پردازى براى باز كردن موقعيت خود طبيعى در زندگانى است .\r\nمعناى قربانى كردن عقل در عشق الهى آن نيست كه عقل را از دست بدهيم ، بلكه به جهت تقوى و واقع بينى ، نورانيتى به دست بياوريم كه قيافهء اصلى و الهى عقل را به ما نشان بدهد .\r\n","description":"","footnote":" ( 1 ) دفتر دوم ، ص 114 بيت 90 . .  ( 2 ) دفتر چهارم ، ص 238 بيت 38 و 55 . .  ( 3 ) دفتر چهارم ، ص 333 بيت 59 . . ","page_name":" 259 ","page_number":263},
  {"content":"\r\n\r\n\r\n33 - عقل پيامبر الهى است .\r\n\r\nگفت من عقلم رسول ذو الجلال\r\nحجة الله‌ام امان از هر ضلال ( 1 ) \r\n\r\nمضمون اين بيت در روايات معتبرى از منابع اسلامى وارد شده است ، از آن جمله :\r\n« ابو عبد الله عليه السلام قال : حجه الله على العباد النَّبىّ و الحجة فيما بين العباد و بين الله العقل » . ( 2 )  ( امام صادق فرموده است حجت خداوندى بر بندگان پيامبر است و حجت ميان بندگان و خدا عقل است ) يعنى خدا مرد مرا به وسيلهء پيامبران مسئول قرار مىدهد و اما مدار قدرت بندگان به مسئوليت و درك آن به وسيلهء عقل است .\r\n« موسى بن جعفر عليهما السلام قال : يا هشام ان لله على الناس حجتين : حجه ظاهره و حجه باطنه فاما الظاهرة فالرسل و الانبياء و الائمة عليهم السلام و اما الباطنة فالعقول . » ( 3 )  ( اى هشام خدا بر مردم دو حجت دارد : حجت آشكار و حجت باطن ، حجت آشكار پيامبران و امامان و حجت باطن عقول انسانهاست . )\r\n34 - چشم عقل در موقع فرود آمدن قضا بسته مىشود\r\n\r\nزاغ كاو حكم خدا را منكر است\r\nگر هزاران عقل دارد كافر است\r\nمن ببينم دام را اندر هوا\r\nگر نپوشد چشم عقلم را قضا ( 4 ) \r\nاين قضا را هم قضا داند علاج\r\nعقل خلقان در قضا گيج است و كاج ( 5 ) \r\n\r\n","description":"","footnote":" ( 1 ) دفتر چهارم ، ص 252 بيت 54 . .  ( 2 ) كافى ، ج 1 ص 25 . .  ( 3 ) كافى ، ج 1 ص 16 . .  ( 4 ) دفتر اول ، ص 27 بيت 18 و 20 . .  ( 5 ) دفتر دوم ، ص 114 بيت 60 . . ","page_name":" 260 ","page_number":264},
  {"content":"\r\n\r\n\r\n\r\nاى كه عقلت بر عطارد دق كند\r\nعقل و عاقل را قضا احمق كند ( 1 ) \r\nحكم و تقديرش چو آيد بىوقوف\r\nعقل كه بود ؟ در قمر افتد خسوف ( 2 ) \r\n\r\nدر مجلدات گذشته در موارد مختلف به طور اختصار در موضوع قضا و قدر بررسى كرده‌ايم . در اين مبحث آن چه را كه مربوط به وضع عقل در مقابل قضا است مطرح مىكنيم : در سه بيت فوق جلال الدين مىگويد : قضاى الهى عقل را نابينا مىكند و عقل انسانى در مقابل قضا گيج و مبهوت است . تصوير اين مسئله به سه صورت امكان پذير است :\r\nصورت يكم\r\n- بگوييم : وقتى كه قضا در حال فرود آمدن به موجوديت يك موجود است ، وسايل درك و تميز و توانايى فرار از آن قضا مختل مىگردد و از كار مىافتد بنا به اين فرض نيروهاى طبيعت و وسايل درك انسانى و ساير امور كه در مجراى طبيعى خود در جريان است ، در مقابل قضا و قدر راكد مىگردد و از جريان مىافتد ، يعنى مثلًا اسكنجبين و روغن بادام ( مطابق مثالى كه جلال الدين در داستان پادشاه و كنيزك گفته است ) دو موجود طبيعى هستند كه داراى خواص و لوازم ( صفرا را تعديل كردن و معده را به كار انداختن ) مخصوص به خود مىباشند . موقعى كه قضاى الهى به سوى يك آدم سرازير مىشود -\r\n\r\nاز قضا اسكنجبين صفرا فزود\r\nروغن بادام خشكى مىنمود\r\n\r\nبلكه نه تنها آن دو موجود از جريان طبيعى خود متوقف مىشوند ، بلكه ضد جريان طبيعى مخصوص به خود را در پيش مىگيرند . بنا بر اين قضا جنبهء مانعيت از بروز جريانات طبيعى موجودات دارد .\r\nصورت دوم\r\n- اين است كه قضاى الهى پيش از به جريان افتادن موجودات در مجراى طبيعى ، خواص و لوازم و ساير جريانات طبيعى موجودات از آن جمله عقل را محدود و مقيد به احكام قضا نموده است ، به اين معنى كه عقل آدمى مثلًا از اول طورى\r\n","description":"","footnote":" ( 1 ) دفتر سو ، ص 199 بيت 44 . .  ( 2 ) دفتر پنجم ، ص 315 بيت 47 . . ","page_name":" 261 ","page_number":265},
  {"content":"\r\n\r\n\r\nتعبيه شده كه در آن روز معين در مقابل آن رويدادهاى مشخص نخواهد توانست به فعاليتهاى عادى و طبيعى خود موفق شود .\r\nصورت سوم\r\n- دخالت قضاى الهى در جريان موجودات عبارت ديگرى از تسلط و سيطره و نظارت دائمى و استمرارى خداوند به جريان موجودات است ، به طورى كه هر يك از موجودات اعم از انسانى و طبيعى در هر لحظه خواص و لوازم خود را از خدا دريافت مىكند ، مانند جريان فوتونهاى نور و ريزش آن به لامپ برق كه يك جريان استمرارى بوده و با كوچكترين ارادهء متصدى ماشين مولد برق از ريزش فوتونها جلوگيرى مىشود .\r\nمعناى قضاى الهى بهر تقدير كه مورد پذيرش بوده باشد ، با موضوع شخصيت و مسئوليت آدمى كوچكترين منافاتى ندارد ، زيرا مسئوليت لامپ برق ( اگر قابل مسئوليت بود ) به همان اندازهء ريزش فوتون و جريان الكتريسيته و مقتضيات مجراى آن مىباشد .\r\n35 - براى اين كه هر عقلى حاكمى است كه مىتواند در آن تصرف كند .\r\n\r\nهست پنهان حاكمى بر هر خرد\r\nهر كه را خواهد به فن از خود برد ( 1 ) \r\nصورت آيد چون لباس و چون عصا\r\nجز به عقل و جان نجنبد نقشها\r\nبىخبر بود او كه آن عقل و فؤاد\r\nبىز تقليب خدا باشد جماد\r\nيك زمان از وى عنايت بر كند\r\nعقل زيرك ابلهىها مىكند ( 2 ) \r\nاى كه خاك تيره را تو جان دهى\r\nعقل و حس و روزى و ايمان دهى\r\nباز سوى عقل و تمييزات خويش\r\nباز سوى خارج اين پنج و شش\r\nنعمت حق را به جان و عقل ده\r\nنى به طبع پر ز حير پر گره ( 3 ) \r\nذرّه‌اى از عقل و هوش ار با من است\r\nاين چه سودا و پريشان گفتن است\r\n\r\n","description":"","footnote":" ( 1 ) دفتر ششم ، ص 410 بيت 20 . .  ( 2 ) دفتر چهارم ، ص 275 بيت 33 و 44 و 45 . .  ( 3 ) دفتر پنجم ، ص 291 بيت 65 و ص 292 بيت 10 و ص 297 بيت 4 . . ","page_name":" 262 ","page_number":266},
  {"content":"\r\n\r\nچون كه مغز من ز عقل و هش تهيست\r\nپس گناه من در اين تخليط چيست ؟\r\nنى گناه او راست كه عقلم ببرد\r\nعقل جملهء عاقلان پيشش بمرد\r\nيا مجير العقل فتان الحجى\r\nما سواك للعقول مرتجى\r\nما اشتهيت العقل مذ جننتنى\r\nما حسدت الحسن مذ زينتنى ( 1 ) \r\n\r\nترجمهء دو بيت عربى : اى پناه دهنده و تحريك كنندهء عقل ، براى عقل مردم پناهگاهى جز تو وجود ندارد . از آن هنگام كه ديوانه‌ام كرده‌اى آرزوى عقل ننموده و از آن موقع كه وجودم را تو آراسته‌اى هرگز بزيبايى رشكى نبرده‌ام . با ملاحظهء ابيات مربوط ، مقصود از يك حاكم ما فوق عقل روشن نشد . دو احتمال در اين مورد وجود دارد :\r\nاحتمال يكم - مضمون همان آيهء شريفه كه مىگويد :\r\n« نَرْفَعُ دَرَجاتٍ مَنْ نَشاءُ وَفَوْقَ كُلِّ ذِي عِلْمٍ عَلِيمٌ 12 : 76 . » ( 2 )  ( درجات كسانى را كه بخواهيم بالا مىبريم ، و بالاتر از هر دانايى داناترى است ) .\r\nاين پديده كاملًا روشن است كه مشهودات عينى ما هم آن را نشان مىدهد .\r\nاحتمال دوم - مقصود از حاكم ، حقيقتى ما فوق طبيعى بوده باشد ، كه در تمام عقول انسانها تصرف مىكند و آنها را توجيه مىنمايد ، مانند عشق ، و گرايشهاى ما فوق طبيعى .\r\nاين احتمال با مثل افلاطونى مىسازد ، و با مشيت الهى نيز قابل تطبيق است . اما از مجموع مشاهدات حسى و منابع معتبر اسلامى و صدها بيت كه جلال الدين در مثنوى در بارهء تكامل عقول انسانى سروده است ، بايد معتقد بود كه حاكم ما فوق هر اندازه هم مسلطتر فرض شود ، هرگز از تكامل و اعتلاى خود عقل جلوگيرى نمىكند .\r\n","description":"","footnote":" ( 1 ) دفتر پنجم ، ص 311 بيت 15 تا 19 . .  ( 2 ) سوره التوبة ، آيهء 76 . . ","page_name":" 263 ","page_number":267},
  {"content":"\r\n\r\n36 - عقل خدا دادى و عقل اكتسابى .\r\n\r\nعقل دو عقل است اول مكسبى\r\nكه در آموزى چو در مكتب صبى\r\nاز كتاب و اوستاد و فكر و ذكر\r\nارمغانى وز علوم خوب بكر\r\nعقل تو افزون شود بر ديگران\r\nليك تو باشى ز حفظ آن گران\r\nلوح حافظ تو شوى در دور و گشت\r\nلوح محفوظ است كاو زين در گذشت\r\nعقل ديگر بخشش يزدان بود\r\nچشمهء آن در ميان جان بود\r\nچون ز سينه آب دانش جوش كرد\r\nنى شود گنده نه ديرينه نه زرد\r\nور ره نبعش بود بسته چه غم\r\nكاو همىجوشد ز خانه دم بدم\r\nعقل تحصيلى مثال جوىها\r\nكان رود در خانه‌اى از كوىها\r\nراه آتش بسته شد شد بىنوا\r\nتشنه ماند و زار با صد ابتلا\r\nاز درون خويشتن جو چشمه را\r\nتا رهى از منت هر ناسزا ( 1 ) \r\n\r\nغزالى ابيات ذيل را به امير المؤمنين على بن ابى طالب عليه السلام نسبت مىدهد :\r\n\r\nرايت العقل عقلين\r\nفمطبوع و مسموع\r\nو لا ينفع مسموع\r\nإذا لم يك مطبوع\r\nكما لا تنفع الشمس\r\nو ضوء العين ممنوع ( 2 )  (\r\n\r\nعقل را به دو قسم ديدم : طبيعى و اكتسابى ، عقل اكتسابى بدون طبيعى سودى ندارد ، چنان كه اگر چشم روشنايى نداشته باشد نور آفتاب براى آن نفعى ندارد ) .\r\nوجود عقل اكتسابى ، يعنى تعقل ناشى از تجربيات و مشاهدات و انديشه ها ، در هيچ مكتبى جاى ترديد نيست ، و اين كه عقل آدمى مانند ساير عضلاتش به جهت فراوانى فعاليت ورزيده تر مىشود ، نيز جاى شك نيست ، تنها تفاوتى كه ميان فعاليت يك عضو و عقل وجود دارد ، اين است كه :\r\n","description":"","footnote":" ( 1 ) دفتر چهارم ، ص 247 بيت 23 تا 33 . .  ( 2 ) احياء العلوم ، غزالى ، ج 4 ، ص 16 . . ","page_name":" 264 ","page_number":268},
  {"content":"\r\n\r\nفعاليت عضو مادى در هر رشته باعث ورزيدگى عضو در همان رشته مىگردد ، بخلاف عقل كه تقويت آن باعث باز شدن ديدگاههاى متنوعترى در برابر انسان مىگردد اگر چه بروز ديدگاههاى گوناگون هم اغلب با آن رشتهء فعاليت عقل داراى ارتباط مستقيم يا غير مستقيم مىباشد .\r\nوجود عقل خدا دادى - اين نوع عقل مخصوصاً اگر با قدرت طبيعت انسان به تعقل تعبير شود ، مورد پذيرش اكثريت قريب به اتفاق متفكرين است .\r\nاگر مكتبى يا شخصى پيدا شود كه اين حقيقت را منكر شود ، و در اين انكارش مقاومت لجوجانه نمايد ، ما با چنين مكتب و شخصى كارى نداريم ، جز اين كه بگوييم : تمام جانداران در عرصهء هستى زندگى مىكنند ، مشهودات ما براى آنها هم مطرح است ، پس چرا تعقل نمىكنند ؟ اين يك اصل بديهى است كه : در جريان طبيعى علت يا به عبارت عمومىتر تأثير متقابل هر موجودى ، آن اثر را نمودار مىسازد كه هستهء آن را دارا بوده باشد . از باريدن باران روى مزرعهء گندم كه دانه ها در آن پاشيده‌اند كتاب نمىرويد ، هواپيما سر در نمىآورد ، شتر هم زاييده نمىشود ، بلكه گندم مىرويد . زيرا اثر باران در خاكى كه داراى دانه هاى گندم است ، به وجود آمدن گندم است نه امور مزبوره .\r\nاگر موجود انسانى در ساختمان مغزى خود نيروى اولى را نداشت ، با روبرو شدن با پديده ها و قوانين طبيعت نمىتوانست آنها را تنظيم نمايد و تعقل بورزد .\r\n37 - اختلاف عقول چه معنا دارد ؟\r\n\r\nگفت از اين ره كوره آوردى بيار\r\nدر خور فهم و عقول اين ديار\r\nهمچو پرهاى عقول انسيان\r\nكه بسى فرقستشان اندر ميان ( 1 ) \r\nاختلاف عقلها از اصل بود\r\nبر وفاق سنّيان بايد شنود\r\nبر خلاف قول اهل اعتزال\r\nكه عقول از اصل دارند اعتدال ( 2 ) \r\n\r\n","description":"","footnote":" ( 1 ) دفتر اول ، ص 69 بيت 7 و ص 71 بيت 38 . .  ( 2 ) دفتر سوم ، ص 161 بيت 46 و 47 و 48 . . ","page_name":" 265 ","page_number":269},
  {"content":"\r\n\r\nاين تفاوت عقلها را نيك دان\r\nدر مراتب از زمين تا آسمان\r\nهست عقلى همچو قرص آفتاب\r\nهست عقلى كمتر از زهره و شهاب\r\nهست عقلى چون ستارهء آتشى\r\nهست عقلى چون چراغ سر خوشى ( 1 ) \r\nعقل كاو عقل دگر را سخره كرد\r\nمهره زو دارد وى است استاد نرد ( 2 ) \r\n\r\nبحث اختلاف در عقول ، در هر دو قسم خدا دادى و اكتسابى مطرح است . يعنى مردم هم در عقل خدا دادى با يكديگر اختلاف دارند و هم در عقل اكتسابى و تجربى . راه براى اثبات اختلاف در قسم اول غير مستقيم و در قسم دوم مستقيم است ، به اين معنى وقتى كه در رفتار و حركات و انديشه هاى كودكان دقت كنيم ، خواهيم ديد : طرز تفكر و تعقل آنها از همان به دو بروز انديشه نمودار مىگردد .\r\nدر انتخاب اقسام بازيها و در چگونگى رابطه‌اى كه ميان خود و ساير كودكان و پدر و مادر و خواهر و برادر برمى گزينند ، اين اختلاف روشن است .\r\nاين معنى از نظر فلسفهء الهى با هيچ گونه اشكالى روبرو نمىشود ، زيرا تكامل و اعتلايى كه از انسانها خواسته شده است به اندازه و چگونگى وسايلى است كه به آنها داده شده ، در اين مورد تفاوتهاى موجوده علامت پستى و برترى نيست ، زيرا اين تفاوت از منطقهء فضيلت كه نقطهء مركزى دائرهء ارزش انسانى است ، كاملًا بيرون است .\r\nنه تنها تفاوتهاى موجوده اشكالى در فلسفهء الهى به وجود نمىآورد ، بلكه بدون اختلاف و تفاوت ، سيستم زندگى دسته جمعى بشرى خواه در قلمرو ماديات و يا در قلمرو معنويات امكان پذير نيست . آيات و احاديث وارده در اين باره كه اختلاف در وسايل درك و تعقل انسانها به سود خود آنان ، بلكه مانند يك اصل ضرورى براى زندگى آنها لازم است ، به حد كافى وجود دارد .\r\nتجربيات خارجى ما هم مؤيد اين ضرورت است ، مانند تضاد يا تخالف موجود\r\n","description":"","footnote":" ( 1 ) دفتر پنجم ، ص 33 و 34 و 35 . .  ( 2 ) دفتر ششم ، ص 410 بيت 23 . . ","page_name":" 266 ","page_number":270},
  {"content":"\r\n\r\nميان اشياء كه باعث تفاعل و سيستم سازى و پيش رفت و تبديل آنها مىگردد .\r\nاگر چه متأسفانه اين تخالف و تضاد در عقول ، موجب هرج و مرج و سوء استفاده هاى كشنده گشته است اما اختلاف عقول تجربى روشنتر از آن است كه احتياجى به تفصيل داشته باشد زيرا موقعيتهاى شخصى انسانها كه در طبيعت و اجتماع به دست مىآورند ، بدون ترديد ، عينك مخصوصى براى زندگى و جهان بينى و جهان يا بى به ديده گان آنها مىزند .\r\n38 - تعاون عقول و پذيرش آنها از يكديگر\r\n\r\nز انكه با عقلى چو عقلى جفت شد\r\nمانع بد فعلى و بد گفت شد ( 1 ) \r\nگفت امت مشورت با كه كنيم ؟\r\nانبياء گفتند با عقل اميم\r\nعقل قوت گيرد از عقل دگر\r\nپيشه گر كامل شود از پيشه گر ( 2 ) \r\nآشنايى عقل با عقل از صفا\r\nچون شود هر دم فزون باشد و لا ( 3 ) \r\nعقل را با عقل يارى يار كن\r\nامرهم شورى بخوان و كار كن ( 4 ) \r\nدر مجالس مىطلب اندر عقول\r\nآن چنان عقلى كه بود اندر رسول ( 5 ) \r\nز انكه عقل هر كه را نبود رسوخ\r\nپيش عاقل همچو سنگ است و كلوخ ( 6 ) \r\n\r\nجلال الدين با چند بيت فوق بار ديگر اثبات مىكند كه از آن خراباتيان بىخبر و بىخيال به وضع بشرى نيست كه بگويد : انسان خود به تنهايى مىتواند به كمال مورد انتظارش برسد .\r\nآن اندازه كه نمودها و قوانين طبيعت ناخود آگاه در تحريك انديشه و تعقل\r\n","description":"","footnote":" ( 1 ) دفتر دوم ، ص 79 ، بيت 20 . .  ( 2 ) دفتر دوم ، ص 114 ، بيت 4 و 12 . .  ( 3 ) دفتر سوم ، ص 179 ، بيت 66 . .  ( 4 ) دفتر پنجم ، ص 181 ، بيت 47 . .  ( 5 ) دفتر ششم ، ص 391 ، بيت 12 . .  ( 6 ) دفتر ششم ، ص 59 ، بيت 45 . . ","page_name":" 267 ","page_number":271},
  {"content":"\r\n\r\nانسانها مؤثر است ، انديشه ها و عقول آدميان كه آگاهانه صورت مىگيرد ، هزاران برابر بالاتر از آن است .\r\nپس نمود طبيعت در آن هنگام كه انديشه و تعقل آدمى را تحريك نموده و به فعاليت وا مىدارد با اين كه محدود است نه زبان دارد ، نه چشم دارد ، نه گوش ، در ظاهر از هر گونه آگاهى و وسيلهء آگاهى محروم است ، در صورتى كه موقعى كه شما در مقابل يك انسان قرار مىگيريد كه عقلش در تحريك و فعاليت است ، به اضافهء اين كه در مقابل يك جهان نامحدود قرار گرفته‌ايد ، اين جهان زبان دارد و چشم دارد و گوش دارد ، و از مرتبه‌اى از آگاهى تا عالىترين درجهء آگاهى را ممكن است دارا بوده باشد لذا اين رو در رو قرار گرفتن مىتواند با يك تصاعد ما فوق هندسى عقل شما را افزايش دهد و ديدگاه وسيعتر از آن چه را كه هزاران نمود و جريان طبيعى در مقابل شما بر مىنهد ، در اختيار شما بگذارد .\r\nمخصوصاً فراموش نكنيد كه - انفجارهاى روانى فوق العاده شگفت انگيز كه انسان قهرمان مىسازد ، غالبا از ديدار عقلى با عقل والاتر صورت مىگيرد . و بالعكس - عوامل و انگيزه هاى ناشايست كه در مقابل عقل قرار مىگيرد ، آن را تحت تاثير قرار مىدهد :\r\n\r\nعقل تو گر اژدهايى گشت مست\r\nيار بد آن را زمرد دان كه هست ( 1 ) \r\n\r\nاز ملاك كلى اين مبحث و مباحث ديگر عقل كه به اين مسئله مربوط است ، آشكار مىشود كه جلال الدين مىپذيرد كه عقل آدمى تحت تاثير اجتماع قرار مىگيرد ، ولى نه به آن معنا كه سازندهء عقل تنها خود اجتماع باشد ، چنان كه دوركايم مىگويد .\r\n39 - آيا بخت و شانس موجب افزايش عقل و بالعكس ، عقل موجب افزايش بخت و شانس مىگردد ؟\r\n\r\nاز كبابش مانع آمد آن سخن\r\nبخت نو بخشد تو را عقل كهن ( 2 ) \r\n\r\n","description":"","footnote":" ( 1 ) دفتر پنجم ، ص 324 ، بيت 26 . .  ( 2 ) دفتر سوم ، ص 140 ، بيت 33 . . ","page_name":" 268 ","page_number":272},
  {"content":"\r\n\r\nآن كه روزى نيستش بخت و نجات\r\nننگرد عقلش مگر در نادرات ( 1 ) \r\n\r\nبا نظر به مطالبى كه جلال الدين در بارهء علت و معلول و سبب و مسبب گفته است بعيد به نظر مىرسد كه موضوع شانس و بخت را به معناى حقيقى آن كه بروز يك حادثه بدون علت است ، تصديق نمايد ، لذا مجبوريم بگوييم : منظور جلال الدين از بخت و شانس رويدادهاى غير قابل محاسبه كه مستند به عوامل و انگيزه هاى محاسبه نشده است ، مىباشد . و اين يك اصطلاح رايج در بارهء مفهوم بخت و شانس است .\r\nدو مسئله فوق كه ( آيا بخت و شانس موجب افزايش عقل و بالعكس ، عقل موجب افزايش بخت و شانس مىگردد ) به همان معناى شانس و بخت كه متذكر شديم ، مطلب صحيح است ، زيرا چنان كه ورزيدگى انديشه و تعقل و جريان صحيح آن ، موجب وصول انسان به حقايق و واقعيات محاسبه نشده در اذهان معمولى مىشود ، همچنين واقعيات و حقايق محاسبه ناشده تغييرات در وضع روانى انسانها به وجود مىآورد كه باعث شدت فعاليت عقل مىگردد .\r\nعكس همين قضيه هم صحيح است ، به اين معنا كه گاهى بروز واقعيات محاسبه نشده باعث ركود و كندى عقل مىگردد .\r\nاين ركود و جريان وابستگى به شخصيت آدمى دارد ، مانند وابستگى اثر ضربه هاى روانى به شخصيت انسان . يك حادثهء معين موقعى كه مانند ضربه به روان انسانى فرود مىآيد ، اگر شخصيت مفروض آمادهء پذيرش و تموج اثر آن ضربه بوده باشد ، با جهش شگفت انگيزى وضع تكاملى پيدا مىكند و بالعكس ، اگر شخصيت حالت منفى با آن ضربه را داشته باشد ، ممكن است موجب سقوطش گردد .\r\nدر بيت دوم كه مىگويد :\r\n\r\nآن كه روزى نيستش بخت و نجات\r\nننگرد عقلش مگر در نادرات\r\n\r\nمقصودش از بخت بقرينهء كلمهء نجات ، همان معناى اعتلا و وصول به ايده آل است\r\n","description":"","footnote":" ( 1 ) دفتر سوم ، ص 214 ، بيت 37 . . ","page_name":" 269 ","page_number":273},
  {"content":"\r\n\r\nنه بخت به معناى اصطلاحى آن .\r\nمضمون بيت فوق العاده عالى و جنبهء تربيتى بسيار با اهميت را دارد . به توضيح اين كه هر فردى كه اين همه وسايل آموزش زندگى مادى و معنوى را كنار بگذارد و از آن عرصه كه موجب افزايش معلومات مفيد براى او است ، بيرون برود و تمام انديشه و تعقل خود را در بارهء مسائلى كه به هيچ وجه سودى براى او ندارد و كوچكترين تقويتى براى حركت او در راه تكامل نمىبخشد ، به كار بيندازد . چنين شخصى خود را از بخت و نجات محروم مىكند .\r\n40 - پس از آن كه روح قدم به قلمرو كمال گذاشت ، عقل معمولى مانند سايه‌اى به پاى روح مىافتد .\r\n\r\nاين عقول ما چو سايه‌اى عمو\r\nمىفتد از هر طرف بر پاى او ( 1 ) \r\nلوح حافظ لوح محفوظى شود\r\nعقل او از روح محفوظى شود\r\nچون معلم بود عقلش ز ابتداء\r\nبعد از آن شد عقل شاگردى و را ( 2 ) \r\n\r\nمضمون سه بيت فوق هم بسيار عالى و با ارزش است ، حاصل مضمون اين است كه مادامى كه انسان در زادگاه اصليش كه عرصهء طبيعت است ، مشغول تماشاگرى و بازيگرى است يگانه راهنماى او همين انديشه ها و تعقلهاى معمولى تجربى است كه تماشاگرى و بازيگرى او را تأمين مىكند ، از آن هنگام كه عرصهء طبيعت را به منزلهء نمودها و علاماتى به قول ( هلمهولتز و ماكس پلانك ) تلقى كرد ، كه يك جهان واقعى عينى خارج از اين نمودها و علامات را نشان مىدهد ، اگر چه به تفصيل تمام جزئيات آن جهان عينى واقعى آشنايى هم پيدا نكند ، ولى بدون هيچ گونه ترديد افقى كه در مقابل ديده گان او گسترده مىشود ، بسى پر معناتر و وسيعتر از آن عرصهء طبيعت است كه جز\r\n","description":"","footnote":" ( 1 ) دفتر سوم ، ص 194 ، بيت 54 . .  ( 2 ) دفتر اول ، ص 24 ، بيت 34 و 35 . . ","page_name":" 270 ","page_number":274},
  {"content":"\r\n\r\nتماشاگرى و بازيگرى محدود نمىتوانست كارى در آن انجام بدهد ، با باز شدن آن افق پر معنا و وسيع ، اندازه گيريهاى عقل نيز عوض مىشود ، دريافت ديگرى كه با نامهاى مختلفى آن را تعبير مىتوان كرد ، در درون آدمى به وجود مىآيد كه عقل معمولى تجربى كه در مرحلهء پيش از آن تمام موجوديتش را اداره مىكند ، مانند چراغ دستى در مقابل آفتاب مىنمايد .\r\nيا به حقيقتى دست مىيابد كه مانند مثل افلاطونى ، عقل تجربى و جزيى مانند سايه آن نمودار مىگردد .\r\n41 - عقل و قلب آدمى در تصرف خداست ، اوست كه هر دو نيرو را تكامل مىبخشد\r\n\r\nگفت حق تمييز را پيدا كنم\r\nعقل بىتمييز را بينا كنم\r\nچون كه معجزهات را ظاهر كنم\r\nعقل را در ديدنش فاخر كنم\r\nديده بخشم عقل بىتمييز را\r\nكور سازم جاهل ناچيز را ( 1 ) \r\nبىخبر بود او كه آن عقل و فؤاد\r\nبىز تقليب خدا باشد جماد\r\nيك زمان از وى عنايت بر كند\r\nعقل زيرك ابلهىها مىكند ( 2 ) \r\nعقل او و وهم او و حس او\r\nنيست از وى هست آن جمله ز هو ( 3 ) \r\n\r\nاگر چه تمام موجودات عالم هستى در تصرف و تحت سيطرهء خداوندى است و اوست تكامل دهنده و محرك تمام اجزاء هستى ، ولى با ملاحظهء دخالت مستقيم عنصر قلب و عقل در هدف ايجاد هستى ، سيطرهء الهى به آن دو ، عالىتر و مستقيمتر از ساير كائنات است . همچنين اثر سلطهء خداوندى در عقل و قلب و روح آدمى مانند اثر شعاع مستقيم خورشيد در نباتات و حيوانات است . از اين رواست كه مىفرمايد :\r\n« وَاِعْلَمُوا أَنَّ الله يَحُولُ بَيْنَ اَلْمَرْءِ وَقَلْبِه وَأَنَّه إِلَيْه تُحْشَرُونَ 8 : 24 » . ( 4 ) \r\n","description":"","footnote":" ( 1 ) دفتر چهارم ، ص 242 ، بيت 53 و 54 و 55 . .  ( 2 ) دفتر چهارم ، ص 257 ، بيت 44 و 45 . .  ( 3 ) دفتر پنجم ، ص 301 ، بيت 49 . .  ( 4 ) سوره الانفال ، آيهء 24 . . ","page_name":" 271 ","page_number":275},
  {"content":"\r\n\r\n( بدانيد خداوند ميان مرد و قلبش حجاب مىاندازد و البته همه شما به سوى او محشور خواهيد شد . )\r\n42 - عقل يك حقيقت الهى است و بهره بردارى از آن تابع نورانيتى است كه از هماهنگى عقل با دل كه جلوه گاه الهى است به دست آمده است .\r\n\r\nصورت پنهان آن نور جبين\r\nكرده چشم انبيا را دور بين\r\nنور آن رخسار برهاند ز نار\r\nهين مشو قانع به نور مستعار\r\nچشم را اين نور حالى بين كند\r\nجسم و عقل و روح را گرگين كند ( 1 ) \r\nعقل و دلها بىگمانى عرشىاند\r\nدر حجاب از نور عرشى مىزيند\r\nعقل بايد نور ده چون آفتاب\r\nتا زند تيغى كه نبود جز صواب ( 2 ) \r\nداند آن عقلى كه او دل روشنى است\r\nدر ميان ليلى و من فرق نيست ( 3 ) \r\n\r\nچنان كه در شمارهء 40 و بعضى شماره هاى پيشين گفتيم ، بدان جهت كه روح مجرد آدمى با اين كه جايگاه فعاليتش عرصهء ماده و جسمانيات است ، از عالم بالاست ، لذا كارگردانان آن نيز سنخيتى با همان حقيقت علوى دارد .\r\nعقل و قلب آدمى عبارت ديگر اين دو نوع فعاليت درونى موقعى كه نورانيت روح را كه روشنايى خود را از مبدا اعلى - نور السماوات و الارض - گرفته است ، بپذيرد تمام احكام و فعاليتهاى نورانى مىشود و اگر آن دو پديده به همين روشنايىهاى طبيعى قناعت بورزند و رابطه خود را از روح و نورانيت آن قطع كنند ، مانند حواس طبيعى كه داريم ، تنها پديده ها و روابط صورى جهان طبيعت را در مىيابند ، چنان كه - چشم را اين نور حالى بين كند ، همچنين : جسم و عقل و روح را گرگين كند .\r\n","description":"","footnote":" ( 1 ) دفتر چهارم ، ص 267 بيت 55 و 56 و 57 . .  ( 2 ) دفتر پنجم ، ص 289 بيت 59 و 51 . .  ( 3 ) دفتر پنجم ، ص 312 بيت 67 . . ","page_name":" 272 ","page_number":276},
  {"content":"\r\n\r\n43 - آيا عقل قابل تجزيه است ؟\r\n\r\nعقل را گر اره‌اى سازد دو نيم\r\nهمچو زر باشد در آتش او به سيم ( 1 ) \r\nعقل تو قسمت شده بر صد مهم\r\nبر هزاران آرزو و طمّ و رم ( 2 ) \r\n\r\nهر يك از دو بيت فوق يك معناى مخصوصى از تجزيه عقل را بيان مىكند : مضمون بيت دوم يك معناى معمولى و كاملًا واضح است ، مىگويد : چگونه مىتوانى از عقل و فعاليتهاى آن توقع داشته باشى كه تو را به سوى حقايق و واقعيات رهنمون شوند ، در حالى كه عقل را در اميدها و آرزوهاى بىجا و دعاوى و گزاف و شئون ناچيز ماده و هوى و هوس مستهلك نموده و توانايى فعاليت را از او گرفته‌اى ؟ درست است كه براى سرمايهء عقل پايانى نيست ، اما در آن سمت و مقصد كه به كار وادار شده است ، مگر نشنيده‌ايد :\r\n« ما جَعَلَ الله لِرَجُلٍ مِنْ قَلْبَيْنِ فِي جَوْفِه 33 : 4 » ؟ ( خداوند در درون هيچ انسانى دو قلب نيافريده است ) .\r\nيا خدا و فعاليتهاى بىنهايت عقل و قلب در بارهء آن ، و يا خرما و فعاليتهاى بىنهايت عقل و قلب در بارهء آن .\r\nشايد مقصود جلال الدين در آن بيت كه مىگويد :\r\n\r\nپس به هر ميلى كه دل خواهى سپرد\r\nاز تو چيزى در نهان خواهند برد\r\n\r\nهمين استهلاك سرمايهء عقل و قلب و نيروى شگرف آنهاست كه مىتواند هر گونه محصول را نصيب آدمى بسازد .\r\nمضمون بيت اول :\r\n\r\nعقل را گر اره‌اى سازد دو نيم\r\nهمچو زر باشد در آتش او به سيم\r\n\r\n","description":"","footnote":" ( 1 ) دفتر چهارم ، ص 252 بيت 46 توضيح : بسيم خندان . .  ( 2 ) دفتر چهارم ، ص 268 بيت 48 . . ","page_name":" 273 ","page_number":277},
  {"content":"\r\nدقيقتر از مضمون بيت دوم است . جلال الدين در مقابل تعظيم و تمجيد از عقل مىگويد : موضوع عقل مانند ساير موضوعات نيست كه خاصيت خود را در وضع تركيبى موجود داشته باشد ، به طورى كه كمترين اخلال به آن وضع تركيبى موجود ، خاصيت آن را از بين ببرد ، مانند اجزاء ساعت ، بلكه عقل آن نيرو است كه حقيقت طلايى خود را از دست نمىدهد ، بلكه آتش شعله ور واقعيت درخشان ، طلا را خندان مىسازد . در اين مورد مسئله مهمى كه مطرح مىشود ، اين است كه آيا عقل واقعا قابل تجزيه است يا نه ؟ اين مسئله را در سه شكل مىتوان بررسى كرد :\r\n1 - نيروى عقل .\r\n2 - خود تعقل .\r\n3 - محصول تعقل .\r\nمسلم است كه تجزيه و تفكيك جسمانى در هيچ يك از مراحل سه گانهء مزبور عقل امكان ندارد ، زيرا نيروى عقل و خود تعقل و محصول آن امورى هستند كه در ميدان سلولها و اعصاب مغزى به وجود مىآيند ، ولى داراى بعد جسمانى و حتى رياضى هم نيستند كه قابل تقسيم و تجزيه باشند .\r\nشكل يكم - نيروى عقل مانند يك حقيقت مستقل در درون آدمى همچون يكى از اعضاء درونى و برونى فرض شود و آن گاه اين سؤال پيش بيايد كه آيا نيروى عقل قابل تجزيه است يا نه ؟ اگر سؤال به اين شكل مطرح شود ، بايد در نظر گرفت كه منظور از تجزيه چيست ؟ اگر منظور از تجزيه همان تفكيك جزيى از جزء ديگر در يك مجموعهء مركب باشد ، چنان كه اشاره كرديم ، نه تنها در اين شكل ، بلكه در هيچ يك از اشكال سه گانه ، عقل قابل تجزيه نيست ، زيرا نه بعد مجسم دارد و نه بعد رياضى . مسئله استهلاك و افزايش نيروى عقل مانند تجزيه و تركيب يك بعد مجسم يا بعد رياضى نيست ، زيرا در تجزيه پديده هاى روانى هيچ يك از اجزاء تقسيم شده به طور منفرد كار سنخ مجموع را و لو به طور ضعيف نمىتواند انجام بدهد و همچنين افزايش بعد ، خاصيت كميت را اضافه و افزايش مىدهد ، در صورتى كه ضعف نيروى عقلانى ضعف و استهلاك كيفى\r\n","description":"","footnote":"","page_name":" 274 ","page_number":278},
  {"content":"\r\nاست نه كمّى ، يعنى ممكن است شخصى كه نيروى عقلانى ضعيف و استهلاك شده‌اى دارد ، از نظر كميت ، انديشه و تعقل فراوانى داشته باشد ، ولى ماهيت و واقع يا بى تعقلش ضعيف و ناچيز بوده باشد .\r\nشكل دوم - تجزيه و تركيب در خود تعقل - اگر چه واحدهاى يك رشته تعقل رياضى براى حل معادلهء پيچيده خيلى زياد باشد يا براى رسيدن به يك منظور فعاليت عقل به چند واحد معدود نيازمند باشد ، ولى اين واحدها وسيله و ميدان كار تعقل است نه خود تعقل ، به اين دليل ممكن است يك انسان همهء آن واحدها را در ذهن خود داشته باشد ، ولى مادامى كه تعقل روى آنها صورت نگيرد ، مانند دانه هاى مرواريد است كه به طور گسيخته روى ميز ريخته شده باشد .\r\nشكل سوم - محصول تعقل : جاى ترديد نيست كه تجرد و بروز كامل محصول تعقل كه ( نتيجه يك رشته مقدمات است كه عقل آنها را براى رسيدن به نتيجه تنظيم نموده است مانند تأثير متقابل حيات و ماده نيست كه انسان پس از به دست آوردن مقدمات لازم اعتقاد پيدا كرده است كه حيات و ماده به طور متقابل در يكديگر تأثير مىكنند . ) دو درجه بيشتر از نيروى عقل است ، كه مستقيما در ميدان ماده ( سلولها و اعصاب مغزى ) فعاليت مىكند .\r\nواقعيت عينى تأثير متقابل حيات و ماده را نبايد با حالت محصول تعقل بودن آن اشتباه كرد .\r\nاين اشتباه شبيه به اين است كه بگوييم : دو سيب عينى همان رقم 2 است كه در پيچيده ترين مسائل رياضى تجربى در ذهن رياضى دان نمودار شده است با اين ملاحظات مضمون بيت جلال الدين اين نيست كه واقعا عقل قابل تجزيه است ، بلكه مىخواهد با يك فرض محال ، عظمت عقل را گوشزد كند ، گويا چنين مىگويد : كه اگر هم بر فرض محال عقل قابل تجزيه باشد و اره‌اى آن را دو نيم كند ، باز همان عقل است كه بوده است ، مانند طلا پس از تجزيه .\r\n","description":"","footnote":"","page_name":" 275 ","page_number":279},
  {"content":"\r\n\r\n44 - گذشت ساليان عمر عقل را ورزيده تر مىكند و بالعكس با شروع دوران پيرى بناتوانى مىگرايد .\r\n\r\nبرگ زرد ريش و آن موى سپيد\r\nبهر عقل نخبه مىآرد نويد\r\nپاى پير از سرعت ار چه باز ماند\r\nيافت عقل او دو پر بر اوج راند ( 1 ) \r\nمكر گاهش كند شد عقلش خرف\r\nعمر شد چيزى ندارد جز الف ( 2 ) \r\nنرگس چشم خمارى همچو جان\r\nآخر اعمش بين و آب از وى چكان\r\nطبع تيز دور بين محترف\r\nچون خر پيرش ببين آخر خرف ( 3 ) \r\nپير عقل آمد ، نه آن موى چو شير\r\nمو نمىگنجد در اين جا اى فقير ( 4 ) \r\n\r\nيكى از دشوارترين مسائل روانى ما ، همين مسئله است كه آيا با گذشت ساليان عمر و فرا رسيدن دوران پيرى عقل به ناتوانى مىگرايد يا اين كه ورزيده تر مىشود ؟ غالبا مردم حتى بعضى از متفكرين هم در اين مسئله به اشتباه مىافتند و حكم يك جانبه مىكنند .\r\nآن چه كه مشهود است و تجربيات فراوان تأييد مىكند ، اين است كه گرايش اعضاء جسمانى به ضعف و ناتوانى به هيچ وجه دليل تبعيت عقل از آن گرايش نيست ، مسلم است كه بالاتر از سال چهلم وضع جسمانى ما رو به ضعف است ، در صورتى كه آغاز ورزيدگى تعقل و انديشه معمولا از همين موقعها فرا مىرسد ، اغلب جهشهاى فكرى چه در زمينهء علمى و چه در زمينهء اجتماعى و سياسى پس از ورود به ميانسالى است نه دوران جوانى كه نيروهاى جسمانى در عالىترين حد خود فعاليت مىكنند . اين يك مثل معروف است كه شايد در تمام ملل با اشكال گوناگون مورد قبول باشد كه مىگويند : تا توانستن وجود دارد ، دانستن نيست ، موقعى كه فصل دانستن فرا مىرسد\r\n","description":"","footnote":" ( 1 ) دفتر چهارم ، ص 248 بيت 48 و 53 . .  ( 2 ) دفتر دوم ، ص 126 بيت 39 . .  ( 3 ) دفتر چهارم ، ص 241 بيت 52 و 54 . .  ( 4 ) دفتر سوم ، ص 173 بيت 52 . . ","page_name":" 276 ","page_number":280},
  {"content":"\r\nتوانستن رو به نيستى است .\r\nخلاصه ، به طور محسوس عينى قدرت و ضعف جسمانى هيچ تلازمى با قدرت و ضعف عقلانى ندارد .\r\nو اين مطلب كه امروز رايج شده و مىگويد : كارها را به جوانان بسپاريد ، اگر مقصود اين است كه تدريجاً آنها را وارد ميدان زندگى كنيد و در مقابل بهره بردارى از نيروهاى انسانى آنان ، تعقل و انديشهء آنها را به كار و كوشش وادار كنيد ، مطلب بسيار منطقى و متين و واقع بينانه است و اگر مقصود اين است كه آدم بيست و پنج ساله از آدم چهل ساله در همهء شرايط بهتر مىفهمد ، اگر از غرض ورزى ناشى نشده باشد ، حتما خطا و غلط است .\r\nآن چه كه قابل مشاهده و اثبات است اين است كه تكامل عقلانى انسان دائما در حال تزايد است . اگر عوارض خارجى جلو اين تكامل را نگيرد و اگر اختلالات روانى و ضايعات مغزى پيش نيايد ، عقل آدمى در مسير خود همواره رو به رشد حركت مىكند ناتوانى كهنسالان از تعقل در دوران كهولت مربوط به سقوط خود تعقل نيست ، بلكه وسايل و ابزار و ميدان كار تعقل ، رو به تنزل و كاهش رفته است .\r\nاين مثل قديمى كه مىگويد : « عقل سالم در بدن سالم است » همين معنى را منظور مىدارد ، چه در دوران جوانى و چه در روزگار پيرى و سالخورده گى . بنا بر اين مسير خود تعقل از مسير قوانين مادى بدن جدا مىشود و از نظر ماهيت دو مسير مشخص و متمايز را در پيش مىگيرند ، يك نقاش زبر دست موقعى مىتواند تابلوى بسيار نفيس را به وجود بياورد كه وسايل كارش مرتب و آماده باشد ، مرتب و آماده بودن وسايل و ابزار خود نقاش را نمىآفريند ، بلكه نقاش بدون آنها اثر خود را نمىتواند به فعليت برساند .\r\nبلى ، موضوع اخلاق و گرايش بامور عالى انسانى و الهى ، مانند رشد قانونى عقل نيست ، بلكه بدان جهت كه طبيعت مادى انسان همواره رو به هوى و هوس و سود جويى و به عبارت مختصرتر غلطيدن در ماديات است ، لذا همواره براى بالا بردن فعاليتهاى\r\n","description":"","footnote":"","page_name":" 277 ","page_number":281},
  {"content":"\r\n\r\n\r\n\r\nمزبور احتياج به تحريك و توجه و اراده مستمر دارد ، مانند آب چاه كه بالا آمدنش احتياج به تلمبه و فشار دائمى دارد .\r\n45 - تفاهم معمولى همواره به وسيلهء عقل جزئى است .\r\n\r\nگفت ازين ره كو ره آوردى بيار\r\nدر خور فهم و عقول اين ديار\r\nپست مىگويم به اندازهء عقول\r\nعيب نبود اين بود كار رسول ( 1 ) \r\nبهر طفل نو پدر تىتى كند\r\nگر چه عقلش هندسهء گيتى كند\r\nگوهر معقول را محسوس كرد\r\nپير بينا بهر كم عقلى مرد ( 2 ) \r\n\r\nتفاهم انسانهاى بزرگ كه داراى عقل عالى و انديشه هاى نيرومند مىباشند با مردم معمولى و همچنين مردم معمولى در ميان خود با عقول معمولى و مقتضيات آنها بايد صورت بگيرد . اين است قانون عمومى محاورات و تفهيم معانى در جوامع انسانها ، ولى دو نكتهء مهم را در اين مسئله نبايد فراموش كرد :\r\nنكته يكم\r\n- بايد متوجه بود كه اين تفاهم ناشى از ضرورت آمادگى به پذيرش حقايق و واقعيات است و بايد انسانها را به حركت به سوى حقايق و واقعيات تحريك نمود ، اگر چه در اين تحريك مراعات حال كاروانيان لازم است . اما بايد ضمنا به اين كاروانيان تفهيم كرد كه راه به سوى مقصد هميشه سطح هموار نيست ، بلكه ما در پيش رو سنگلاخ داريم و از رودخانه ها بايد عبور كنيم ، از قلهء كوه ها بالا رويم و به دره ها سرازير شويم . . . اين همان تفاهم متحرك است كه روى بنياد تكامل استوار شده است .\r\nنكته دوم\r\n- اين است كه عقل رشد يافته براى تفاهم نبايد آن اندازه تنزل ناخود آگاه كند كه موجب سقوط خويشتن شود ، اين همان نتيجه را دارد كه مىگويد :\r\nشد غلامى كه آب جو آرد آب جو آمد و غلام ببرد\r\n","description":"","footnote":" ( 1 ) دفتر اول ، ص 69 بيت 7 و ص 74 بيت 16 و ص 133 بيت 31 . .  ( 2 ) دفتر دوم ، ص 129 بيت 68 . . ","page_name":" 278 ","page_number":282},
  {"content":"\r\nاين يك مسئله حساس است و تنزل تدريجى هم با پرچم و كر و ناى وارد مغز آدمى نمىشود ، تا انسان را مطلع بسازد و انسان خود را از سقوط به تنزل جلوگيرى كند .\r\nرشد و عظمت عقلانى فوق العاده‌اى لازم است كه انسان بدون اين كه از مفاهيم معمولى عاميانه كنار برود و عقل خود را در چنگال آنها گرفتار نمايد ، با اين حال به فعاليت تصاعدى عقل ادامه داده و مردم معمولى را هم در جريان تصاعد خويش قرار دهد يكى از شگفتىهاى مغز جلال الدين همين است : گاهى براى تفهيم مطلب به مثالهاى عاميانه دست مىزند كه واقعا حيرت آور است .\r\nمثلًا براى بيان اين كه جريان تضاد در حقايق هستى از روى حكمت و ضرورت است ، با يك مثال ساده و عاميانه مقصود خود را بيان مىكند :\r\n\r\nحكمت اين اضداد را با هم ببست\r\nاى قصاب اين گرد ران با گردن است\r\n\r\nبراى توضيح اين كه فهم و شعور و حال و قال ، همه و همه دامنهء خود هستى است ، چگونه مىتوان با جزيى از هستى ، كل هستى را شناخت ، مثال سادهء همه فهم را مىآورد و مىگويد :\r\n\r\nكاشكى هستى زبانى داشتى\r\nتا ز هستان پرده ها بر داشتى\r\nهر چه گويى اى دم هستى از آن\r\nپردهء ديگر بر او بستى بدان\r\n\r\nپيامبران و پيشوايان الهى شگفت انگيزترين روش را با جهانيان بروز داده‌اند با اين كه تمام اسرار انسان و جهان را در دست داشتند ، با اين حال تفاهمشان با محقرترين انسانها و بزرگترين متفكران تفاوتى نمىكرد . قرآن مجيد را كه در گذرگاه قرون و اعصار به سير خود ادامه مىدهد مورد توجه قرار بدهيد .\r\nبياناتش به طورى است كه هر گونه تعقل ساده و ورزيده و بلند پرواز را اشباع و قانع مىسازد ، مثلًا باز گشت همه به سوى خدا موضوعى است كه با كمك عقل و وجدانهاى مختل نشدهء همهء انسانها قابل دريافتاست .\r\nاين موضوع را ممكن است با صدها لفافه و اصطلاحات علمى و فلسفى مطرح\r\n","description":"","footnote":"","page_name":" 279 ","page_number":283},
  {"content":"\r\n\r\n\r\nنمود كه در هر قرنى دو يا سه يا چهار نفر درك كنند ، ولى در قرآن مجيد همين موضوع با ساده ترين شكل بيان شده است كه همهء عقول را به كلى قانع مىسازد .\r\n« شما اگر ديدار خدا را مىخواهيد عمل صالح به جا بياوريد » ، « باز گشت همه به سوى او است » ، « اى نفس كه به آرامش خود رسيده‌اى در حالى كه تو از خدا و خدا از تو راضى است به سوى خدايت بر گرد . » .\r\n46 - مغرور عقل جزيى نباشيد .\r\n\r\nحيله و مكر اندرين ره سود نيست\r\nهر كه شد مغرور عقل او كودنى است ( 1 ) \r\n\r\nبا مشاهدهء آن همه خطاها و اشتباهات ، مغرور شدن به عقل ، انسان را از زمرهء انسانيت بيرون مىكند ، جاى تأسف است كه انسان نه يك بار نه دو بار نه صد بار ، بلكه هزاران بار در فراز و نشيب زندگى به خسارت ناشى از پرستش عقل محدود خود مبتلا شود ، باز از عقل و تعقل به معنايى كه شرايط محدود خود اجازه مىدهد دم بزند\r\n\r\nعجب از گمشدگان نيست ، عجب\r\nديو را ديدن و نشناختن است ( 2 ) \r\n\r\nپروين اعتصامى اينان در سر چشمهء آب حيات با لب تشنه نشسته و زانو به بغل گرفته ، كوزه هاى پر از آب شور به سر مىكشند و هيجانات نارواى درونى را با سيراب شدن اشتباه مىكنند\r\n47 - اى عقل بىنوا با احساس وظيفه مخالفت مكن .\r\n\r\nعقل تو از آفتابى بيش نيست\r\nاندر آن فكرى كه نهى آمد مايست\r\nكژ منه‌اى عقل تو هم گام خويش\r\nتا نيايد آن كسوفت رو به پيش ( 3 ) \r\n\r\n","description":"","footnote":" ( 1 ) دفتر دوم ، ص 127 بيت 61 . .  ( 2 ) ديوان پروين اعتصامى . .  ( 3 ) دفتر ششم ، ص 366 بيت 57 و 58 . . ","page_name":" 280 ","page_number":284},
  {"content":"\r\nاى عقل روشن و روشنگر ، چنان تصورت مىكنم كه در روشنايى آفتاب جهان تابى بلكه نيرويى با عظمتتر از خورشيد سپهر لاجوردين دارى ، اثر وجودى تو چونان مهر عالم آراست كه بىفروغش عالمى در تاريكى وحشتناك فرو مىرود .\r\nتو اى عقل ، كه نامت در هر كجا كه برده شود نغمهء حاكميت و فرمانروايى مطلق را در آفاق و انفس جهان هستى طنين انداز مىنمايى . هيچ در اين باره انديشيده‌اى كه سند اين همه عظمت را از كه دريافته‌اى ؟ آيا اتفاق افتاده است كه از سيطره و تماشا و حكومت بر حيطه هاى خارج از خود دست بر داشته و خويشتن را مقابل ميز محاكمه قرار داده ، شخصيتى را كه تو را نمايندهء امين خود قرار داده است ، به بينى ؟ آخر اگر ماهيت خود را ندانى ، اين همه روشنايى و روشنگرىها بچه كار آيد ؟ چيزى كه بذات خويش پرتوى نمىافكند ، روشنايى ناخود آگاهش در بارهء ديگر چيزها عاريتى بوده و چونان بارقه هاى زود گذر است كه نمىتواند دردى از جهالت را چاره كند .\r\nتو خود بهتر از همه مىدانى كه در كدامين قلمرو محدود جست و خيز مىكنى و با كدامين وسايل نارسا و با كدامين عصاى شكسته در سنگلاخ بىسر و ته گام برمىدارى .\r\nنمىتوانم بگويم : تو يك موجود مغرورى ، تو يك حقيقت خوش باورى اما مىتوانم بگويم : تو اسيرى ، اسير دژخيم خود طبيعى و هوى و هوس حيوانى ، ( آن خود كه تو را وسيلهء تثبيت موقعيت خويش در جولانگاه تنازع در بقاى محدود و فريبا قرار داده است ، ) هم اكنون قدرت شگفت انگيزت را كه نيروى لا يزالى به تو عنايت كرده است به كار بينداز و برخيز ، كدامين زنجير ، است كه در مقابل نيروى شگرف الهى تو تاب مقاومت داشته باشد ؟ برخيز ، هرگز گمان مبر كه خداى هستى و نيرو بخش تمام مظاهر قدرت وجودى ، بدون علت قانونى ، حقيقتى را به جريان بيندازد . علت قانونى حركت و فعاليت و اعتلاى تو ، همانا خضوع در مقابل وظيفه ايست كه احساس مىكنى :\r\n","description":"","footnote":"","page_name":" 281 ","page_number":285},
  {"content":"\r\nتسليم در مقابل وظيفه اين زانو به زمين زدن و توقف نيست ، اين ايستادنى است براى گرفتن نيرو در گذرگاه كمال .\r\nبىاعتنايى تو به وظيفه بوده است كه سلاح بران به دست انديشمندان بزرگ بشرى داده آنها را وادار به طعن و سخريه ات كرده و مىگويد :\r\n\r\nعقل بند رهروان است اى پسر\r\nآن رها كن ره عيان است اى پسر\r\n\r\nباز مىگويد :\r\n\r\nآزمودم عقل دور انديش را\r\nبعد از اين ديوانه سازم خويش را\r\n\r\nدر بارهء راد مردى كه از جولانگاه جانوران عقل باره فرار كرده در نهانگاه عزلت خزيده بود ، مىگويد :\r\n\r\nاو ز شر عامه اندر خانه شد\r\nاو ز ننگ عاقلان ديوانه شد\r\n\r\nاى عقل نازنين ، مگر تو نيستى كه شب و روز به ما فرياد مىزنى : قانون ، قانون آزادى مطلق از قانون در آن پهنهء هستى كه زير بنا و رو بنايش تبلور يافتهء قانون است ادعايى است كه سر سختترين مبارزش وجود خود تست ، با اين حال چه كنيم ؟ تكليف ما چيست ؟ اگر روش تو ، ادعاى تو آزادى بىبند و بار در تبلور گاه قوانين را در بر داشته باشد مگر يكى از اصول پذيرفتهء تو ، مبارزه با خويشتن است ؟ اى راهبر منزلگه حقايق و واقعيات ، در حركت به سوى آن منزلگه مراكز نيرو بخش براى تو همين تعيين شده است ، خود سرانه از آن مراكز دامن كشان مگذر ، آن راهبر راهرو كه براى گرفتن نيرو ، ساعتى نايستد ادعاى حركت بىنهايتش تنها سزاوار سخريه و انداختن خود از اعتبار است .\r\nاين توقفگاه هايى است كه شخصيت وابسته به مقام ربوبى تو علامت گذارى نموده با چراغ بايستى ، نبايستى ، شايستى ، نشايستى ، روزان و شبان روشنش ساخته است .\r\n","description":"","footnote":"","page_name":" 282 ","page_number":286},
  {"content":"\r\n\r\nبگذار بىپرده بگويم : اگر در اين نقاط توقف بىاعتنا بگذرى و سر به پايين انداخته به سير خود ادامه بدهى ، نخستين لحظات روشنايى و روشنگرى ذاتى تو علامت خطر را روشن خواهد ساخت .\r\nاگر به آن علامت هم اعتنايى نكنى ، مدتى سير قهقرا در پيش دارى و سپس سقوط به سيه چال نيستى . چرا پيش بينىهاى عظماى بشريت را در بارهء سر نوشت ، به منزلهء اخطار جدى تلقى نكردى ، تا در اين دوران ما ، مردم بديوانگى خود نبالند و نشانهء دست يافتن به جنون را چونان پرچم پيروزى موفقيت آميز بر تارك تاريخ نصب كنند\r\n48 - به مقام والاى حيرت گام بگذاريد ، در آن موقع اگر به خود بياييد خواهيد ديد عقول ورزيده بشما رشك مىبرند .\r\n\r\nآن چنان مستى مباش اى بىخرد\r\nكه به عقل آيد پشيمانى خورد\r\nبلكه ز ان مستان كه چون مىمىخورند\r\nعقلهاى پخته حسرت مىبرند ( 1 ) \r\nعقل به فروش و هنر حيرت بخر\r\nرو به خوارى نى بخارا اى پسر ( 2 ) \r\nخيره گشتم خيرگى هم خيره گشت\r\nموج حيرت عقل را از سر گذشت ( 3 ) \r\nزين سر از حيرت گر اين عقلت رود\r\nهر سر مويت سر و عقلى شود ( 4 ) \r\n\r\nدر آخر مجلد ششم از تفسير و نقد و تحليل مثنوى ، مباحثى را تحت عنوان حيرت مطرح كرده‌ايم ، مراجعه شود . در اين مورد نكته‌اى وجود دارد كه به طور اختصار بيان مىكنيم :\r\nمستى و هوى و هوس و تحيرهاى جاهلانه را ، نبايد با حيرت عالى كه پس از طى مراحل لازم از دانش و بينش به انسان دست مىدهد ، مخلوط كرد ، آن گونه مستىها\r\n","description":"","footnote":" ( 1 ) دفتر سوم ، ص 48 بيت 37 و 38 . .  ( 2 ) دفتر سوم ، ص 155 بيت 27 . .  ( 3 ) دفتر سوم ، ص 169 بيت 10 . .  ( 4 ) دفتر چهارم ، ص 238 بيت 57 . . ","page_name":" 283 ","page_number":287},
  {"content":"\r\n\r\nو تحيرها ، مانند تاريكىها و اضطرابهاى روانى است كه با بروز نخستين طلايه هاى علم و بينايى و بر طرف شدن جوش غرايز حيوانى ، از بين مىرود و انسان را در حالى كه احساس زشتى و سقوط در آن تاريكى و اضطراب پشيمانش كرده است ، به دنبال خود نگران مىگذارد .\r\nدر جستجوى آن مستى و تحير باشيم كه پس از نائل شدن به آن ، عقول تيز بين و ورزيده حسرت آن را مىخورند ، اين موقعى است كه مستى و تحير انسان را وادار مىسازد كه تمام وسايل درك و تعقل خود را ارزيابى نموده و پى به محدوديت و خطاهاى خود ببرد .\r\n49 - حس اسير عقل و عقل اسير روح و تأثير متقابل آن سه در يكديگر .\r\n\r\nحس اسير عقل باشد اى فلان\r\nعقل اسير روح باشد هم بدان\r\nدست بسته عقل را جان باز كرد\r\nكارهاى بسته را هم ساز كرد\r\nدست عقل آن خس به يك سو مىبرد\r\nآب پيدا مىشود پيش خرد\r\nچون كه دست عقل نگشايد خدا\r\nخس فزايد از هوى بر آب ما ( 1 ) \r\nعقل از جان گشت با ادراك و فر\r\nروح او را كى شود زير نظر\r\nعقل اثر را روح پندارد و ليك\r\nنور خور از قرص خورد و راست نيك\r\nليك جان در عقل تأثيرى كند\r\nز ان اثر آن عقل تدبيرى كند ( 2 ) \r\nسايه هايى كان بود جوياى نور\r\nنيست گردد چون كند نورش ظهور\r\nعقل كى ماند ؟ چو باشد سر ده او\r\nكل شيء هالك الا وجهه ( 3 ) \r\nهمچو جان باشد شه و صاحب چو عقل\r\nعقل فاسد روح را آرد به نقل ( 4 ) \r\n\r\n","description":"","footnote":" ( 1 ) دفتر سوم ، ص 164 بيت 51 و 52 و 54 و 56 . .  ( 2 ) دفتر سوم ، ص 194 بيت 58 و 59 و 61 . .  ( 3 ) دفتر سوم ، ص 212 بيت 46 و 47 . .  ( 4 ) دفتر چهارم ، ص 236 بيت 16 . . ","page_name":" 284 ","page_number":288},
  {"content":"\r\n\r\nعقل دشنامم دهد من راضيم\r\nز انكه فيضى دارد از فياضيم\r\nمائده عقل است نى نان و شوى\r\nنور عقلت اى پسر جان را غذى ( 1 ) \r\nدل چو بر انوار عقل پير زد\r\nز ان نصيبى هم به دو ديده دهد ( 2 ) \r\n\r\n1 - حواس طبيعى انسانى اسير و تابع عقل اوست ، زيرا وقتى كه عقل از روى اصول و قواعد هدفهايى را براى خود پى ريزى كرد ، حواس را به سوى تحصيل وسايل و مقدمات آن هدفها مىگرداند . مثلًا مرد خار كن كه پيدا كردن خار و كندن و جمع آورى آن را هدف خود قرار داده است ، ديده گان خود را در دشتها و تپه ها به آن نقاط مىگرداند كه احتمال وجود خار مىرود . گوشهايش را آماده كرده است كه خبرى از وجود خار در فلان نقطه بشنود و به آن نقطه رهسپار گردد .\r\n2 - بالعكس ، عقل انسانى از تجربيات و مشهودات حواس ، مواد خام پديده ها و روابط را مىگيرد و روى آنها قانون مىسازد و كليات را تجريد مىكند ، به طورى كه مىتوان گفت : عمدهء ورزيدگى عقل مرهون فعاليتهاى حواس طبيعى است .\r\n3 - جان آدمى دستهاى بستهء عقل را باز مىكند . يعنى چه ؟ مقصود اين است كه بدان جهت كه روح و جان انسانى ما فوق عقل بوده و عقل چونان كار گردان امين براى آن است ، لذا مىتواند اشتباهات و خطاها و ميدانهايى را كه عقل مىتواند در آنها به فعاليت بپردازد ، گوشزد نمايد .\r\nتبصره - جلال الدين در بيت سوم ميان عقل و خرد تفاوت قائل شده ، مىگويد : عقل از روى جويبار حوادث يا حقايق درونى و بيرونى خس و خاشاك را كنار مىزند ، تا خرد آدمى بتواند آب جويبار را ببيند .\r\nاين مطلب مبتنى به اين مسئله است كه عقل با استخدام استعداد و هوش و علم مىتواند خرد را كه از محصولات و مواد آماده شده به وسيلهء عقل بهره بردارى مىكند ،\r\n","description":"","footnote":" ( 1 ) دفتر چهارم ، ص 247 بيت 10 و 11 . .  ( 2 ) دفتر سوم ، ص 206 بيت 63 . . ","page_name":" 285 ","page_number":289},
  {"content":"\r\nبه واقعيات ، روشن و آشنا بسازد .\r\nاز اين جا معلوم مىشود ( چنان كه در اصطلاحات ادبى هم مورد مشاهده است ) اين كه رابطهء عقل و خرد ، بىشباهت به رابطهء كارگر و كارمند نيست .\r\n4 - تصرف جان در عقل از عنايات ربانى است ، در حقيقت كسى كه دست عقل را در حقيقت جويى و واقع بينى مىگشايد ، خداست -\r\n\r\nچون كه دست عقل نگشايد خدا\r\nخس فزايد از هوا بر آب ما\r\n\r\n5 - اكنون كه فر و شكوه و درك و فعاليت عقل ناشى از روح است يا برهبرى روح و جان انسانى است ، پس روح و جان هرگز تحت سيطرهء عقل قرار نمىگيرد .\r\n6 - حتى عقل خود روح را كه داراى مقام عالى است نمىشناسد ، عقل آثار روح را خود روح مىپندارد و نمىداند كه نور خورشيد غير از قرص و ذات خورشيد است ، بنا بر اين عقل نمىتواند در روح و جان تأثيرى داشته باشد . نيز در آن هنگام كه نور الهى بر جان و روح انسانى فروزان شود ، عقل ياراى مقاومت و عرض اندام در مقابل آن نمىتواند داشته باشد .\r\n7 - با اين حال جلال الدين مىگويد :\r\n\r\n« عقل فاسد روح را آرد به نقل »\r\n\r\nوقتى كه عقل يك انسان فاسد گشت ، مسير روح را تغيير مىدهد و از عالم معقول و روحانيت بدرجهء پايين نقل و مسموعات تنزل مىدهد . باز مىگويد :\r\n\r\n« نور عقلست اى پسر جان را غذى »\r\n\r\nيعنى نور عقل غذاى جان است ، از دو مضمون فوق اين معنا نتيجه مىشود كه روح هم تحت تأثير عقل واقع مىشود .\r\n","description":"","footnote":"","page_name":" 286 ","page_number":290},
  {"content":"\r\n\r\n50 - يك ترتيب ديگر در بارهء حيات و عقل و روح\r\n\r\nجسم ظاهر روح مخفى آمده است\r\nجسم همچون آستين جان همچو دست\r\nباز عقل از روح مخفىتر بود\r\nحس به سوى روح زوتر ره برد\r\nجنبشى بينى بدانى زنده است\r\nاين ندانى كاو ز عقل آكنده است\r\nتا كه جنبشهاى موزون سر كند\r\nجنبش مس را به دانش زر كند\r\nز ان مناسب آمدن افعال دست\r\nفهم آيد مر تو را كه عقل هست\r\nروح وحى از عقل پنهانتر بود\r\nز انكه او غيب است و او ز ان سر بود\r\nعقل احمد از كسى پنهان نشد\r\nروح وحيش مدرك هر جان نشد\r\nروح وحيى را مناسبهاست نيز\r\nدر نيابد عقل كان آمد عزيز\r\nگه جنون بيند گهى حيران شود\r\nز انكه موقوف است تا او آن شود\r\nچون مناسبهاى افعال خضر\r\nعقل موسى بود در ديدش كدر\r\nنامناسب مىنمود افعال او\r\nپيش موسى چون نبودش حال او ( 1 ) \r\n\r\nجلال الدين در ابيات فوق ترتيب مقامات عقل و روح را به طور ديگر بيان مىكند ، حاصل اين ترتيب به قرار زير است :\r\n1 - جسم كه پديدهء مادى آشكار و قابل مشاهده و لمس است ، براى پى بردن به آن كافى است كه حواس آدمى با آن تماس بگيرد .\r\n2 - بالاتر از جسم حيات است . حيات قابل ديدن نيست ، لذا راه براى اثبات حيات حركت و احساس و ساير پديده ها مخصوص است .\r\n3 - بالاتر از حيات تعقل است ، تنها حركت و جنبش نمىتواند اثبات كند كه جاندار مفروض عاقل است ، بلكه بايد حركات موزون و منظم كه كاشف از فعاليت عقلانى باشد ديد شود . در بيت دوم عقل را از روح مخفى معرفى مىكند ، مسلما مقصودش روح انسانى ملكوتى نيست و الا با ترتيب گذشته تناقض پيدا مىكند ، به اضافهء\r\n","description":"","footnote":" ( 1 ) دفتر دوم ، ص 129 بيت 4 تا 14 . . ","page_name":" 287 ","page_number":291},
  {"content":"\r\n\r\nاين كه صحيح هم نيست ، زيرا عقل به معناى معمولى آن يكى از كار گردانان روح است بلكه مقصود همان روح حيوانى است كه دلالت بر زنده بودن جاندار مىكند .\r\n4 - پس از عقل و در مقام والاتر روح وحيى است كه مخصوص پيامبران الهى است و آن مخفىتر از عقل است ، زيرا ريشهء ما وراى طبيعى داشته و به غيب وابستگى دارد .\r\n5 - اين روح وحيى هم مراتب گوناگون دارد كه بعضى از آنها پوشيده تر از ديگرى است ، مانند مرتبهء وحيى كه حضرت خضر عليه السلام دارا بود .\r\nتبصره - هر يك از درجات پايين از مراتب پنجگانه به جهت ترتيبى كه دارد به وضع درجهء عالىتر از خود ناهشيار مىباشد ، لذا عقل معمولى وقتى كه حركات مستند به وحى را مىبيند -\r\n\r\nگه جنون بيند گهى حيران شود\r\nز انكه موقوف است تا او آن شود\r\n\r\nبه همين ترتيب اگر خود حيات هم هشيارى داشته باشد ، از كارهاى عقل به شگفتى فرو مىرود .\r\n51 - توضيح در بارهء تأثير متقابل حس و عقل و روح\r\nبا نظر بمباحث حس و عقل و روح ، فلاسفه و متفكرين مطالب قاطعانه‌اى در اين باره نگفته‌اند كه بتواند پاسخگوى اين اعتراض شود كه سه حقيقت فوق با اين كه از حيث درجه يكى ما فوق ديگرى است ، چگونه مىتوانند با يكديگر اثر متقابل داشته باشند ؟ مىتوانيم بگوييم : با نظر به مجموع مطالعات و مشاهدات و انديشه در مسائل مربوطه ، هر يك از سه حقيقت فوق دو رويه دارد : رويه‌اى به مادون ، رويه‌اى به ما فوق .\r\nمثلًا حس دو رويه دارد : رويه اول به عالم محسوسات و مدركات و رويهء دوم به عقل . حواس انسانى در محسوسات اثر مىكند ، آنها را مطابق ساختمان خود مىسازد همين حواس از محسوسات متأثر مىشود ، مثلًا چشم در مقابل رنگها عكس العملهاى\r\n","description":"","footnote":"","page_name":" 288 ","page_number":292},
  {"content":"\r\n\r\nگوناگون نشان مىدهد ، اين تأثر و تأثير متقابل كه ميان حواس و محسوسات بر قرار مىشود مربوط به رويهء اول يعنى رويهء مادون حواس است .\r\nاما رويهء دوم حواس كه ، رو به تعقل است از تأثير محسوسات در آنها بر كنار است اين رويه هم مرز تعقل است و بدين جهت است كه مشهودات و ملموسات عينى در مرز تعقل حالت تجريد از مشخصات زمانى و فضايى به خود مىگيرد و تدريجاً وارد كارگاه تعقل مىگردد .\r\nهمچنين عقل دو رويه دارد ، با رويهء مادون كه رو به حواس است از حواس متأثر مىگردد ، محصولات موجب توسعهء ميدان فعاليت عقل و تيز بينى او مىشود و با رويهء ما فوق است كه از تأثر متقابل حواس بر كنار است .\r\nاين رويهء عقل هم مرز جان انسانى است ، كه از تأثير حواس بر كنار و داخل در منطقهء تأثير و تأثر متقابل روح است ، رويهء مادون روح با رويهء ما فوق عقل هم مرز و در مجراى تأثير و تأثر متقابل قرار مىگيرند . رويهء ما فوق روح هم مرز روح ملكوتى است كه وابسته به شعاع نور الهى مىباشد .\r\n52 - عقل به روح رشك مىبرد .\r\n\r\nغيرت عقل است بر خوبى روح\r\nپر ز تمثيلات و تشبيه‌اى نصوح\r\nبا چنين پنهانيى كه روح راست\r\nعقل بر وى اين چنين رشكين چراست ( 1 ) \r\n\r\nپس از بيان رابطهء حس و عقل و جان ، مضمون دو بيت فوق تقريبا جنبهء ادبى پيدا مىكند ، زيرا آرزو كردن عقل مقام روح را ناشى از درك اختلاف عظمتى است كه روح در مقابل حقايق دوگانه ( حس و عقل ) احساس مىكند و اين روح است كه گويى مىخواهد نه تنها عقل را بلكه حواس و تمام كالبد مادى آدمى را هم به قلمرو روح ارتقاء دهد و اما براى رشك بردن عقل به روح ، منطقى وجود ندارد .\r\n","description":"","footnote":" ( 1 ) دفتر ششم ، ص 362 بيت 53 و 54 . . ","page_name":" 289 ","page_number":293},
  {"content":"\r\n\r\n53 - لطف الهى به جماد عقل مىبخشد و قهر او عقل را از عاقل مىگيرد .\r\n\r\nدر جمادات از كرم عقل آفريد\r\nعقل از عاقل به قهر خود بريد\r\nدر جماد از لطف عقلى شد پديد\r\nوز نكال از عاقلان دانش بريد\r\nعقل چون باران به امر آن جا بريخت\r\nعقل اين سو خشم حق ديد و گريخت ( 1 ) \r\n\r\n1 - اسناد عقل به جمادات بملاك تسبيح و سجده‌اى كه به آنها نسبت داده شده است ، به يك معناى غير ظاهرى امكان پذير است ، يعنى چنان كه خداوند به جمادات نيروى تسبيح و سجده عطا فرموده است - و لكن لا تفقهون تسبيحهم .\r\n( ولى شما تسبيح آنها را نمىفهميد ) همچنين مىتواند آنها را هوش و تعقل ببخشد اين هوش و تعقل موقع تسليم شدن جمادات به اعجاز پيامبران و اولياء الله روشن مىشود .\r\nاز طرف ديگر به جهت تبه كارى و رذالتى كه گروهى از مردم در پيش مىگيرند ، عقل خدا دادى آنها مبدل به شيطنت و بازيگرىهاى تعقل نما مىشود ، كسانى كه عقل الهى را از دست مىدهند ، عذاب خويش و بيگانه مىشوند . و به قول جلال الدين :\r\n\r\nچون كه عقل تو عقيله مردم است\r\nآن نه عقل است بلكه مار و كژدم است ( 2 ) \r\n\r\n2 - مضمون بيت دوم موضوع مهمى را مطرح مىكند و آن اين است كه گمان نرود هر خاصيت و نيرويى كه به يك موجود داده شده است ، آن خاصيت و نيرو براى همان موجود ابديست ، بلكه چنان كه در مباحث گذشته روشن شده است ، حقايق و قوانين و خواص و نيروهاى هستى لحظه به لحظه از مشيت الهى به عالم هستى سرازير مىشود .\r\n","description":"","footnote":" ( 1 ) دفتر چهارم ، ص 261 بيت 11 و 12 و 13 . .  ( 2 ) دفتر اول ، ص 48 ، بيت 10 . . ","page_name":" 290 ","page_number":294},
  {"content":"\r\n\r\nوَإِنْ مِنْ شَيْءٍ إِلَّا عِنْدَنا خَزائِنُه وَما نُنَزِّلُه إِلَّا بِقَدَرٍ مَعْلُومٍ 15 : 21 . ( 1 )  ( هيچ چيزى وجود پيدا نمىكند مگر خزائن آن در نزد ما است و ما آن را فرو نمىفرستيم مگر به اندازهء معين ) .\r\nبه همين جهت بود كه اينشتين مىگفت : من خدا را به عنوان حفظ كنندهء قوانين مىشناسم . بنا بر اين روشن است كه سرازير كردن عقل و درك نيز لحظه به لحظه و در هر مورد كه بخواهد بسته به مشيت او است .\r\n54 - كجا است آن عقل كه بارقه هايى را كه در روح فروزان مىگردد ببيند ؟\r\n\r\nعقل ما كو ؟ تا ببيند غرب و شرق\r\nروحها را مىزند صد گونه برق ( 2 ) \r\n\r\nجاى بسى شرمندگى است كه بگوييم : در آن لحظات كه بارقه هايى در روح فروزان مىشود ، عقل ما در ميدان تنازع در بقا مشغول زور آزمايى است . در آن هنگام كه فرو زندگى روح تا سر حد هدف هستى ، روشنايى مىبخشد ، عقل در گير و دار هدف گيرى براى خود طبيعى است . در آن هنگام كه ستارهء نورانى زير بناى كميتها و كيفيتها ، در افق روح درخشيدن مىگيرد ، عقل مشغول وجب كردن ابعاديست كه در حيطهء مملوكيت خود در آورده و با عشق ورزى به بعد ، شخصيت صاحبش را بردهء مملوك قرار داده است . شعاعى از خورشيد الهى بر زواياى مخفى روح پرتو مىافكند ، در حالى كه عقل مانند نابينايان با هدايت انگشتانش مشغول خواندن خطوط برجسته‌اى از سطوح ظاهرى ماده در جهان تاريك است .\r\nاى يوسف گمشدهء جان آدمى ، اى عقل ، ديدار تو اگر چه براى يك لحظه هم باشد ، براى ما عبادت آفرينندهء تو بود ، آرى ، مقياس جوهر عبادت آدمى به معبود لا يزالش به وسيلهء تو بود .\r\n","description":"","footnote":" ( 1 ) سوره الحجر ، آيهء 21 . .  ( 2 ) دفتر ششم ، ص 401 بيت 18 . . ","page_name":" 291 ","page_number":295},
  {"content":"\r\n\r\n\r\nز انكه عقلت جوهر است اين دو عرض\r\nاين دو در تكميل آن شد مفترض ( 1 ) \r\n\r\nكجايى ؟ خدا نكند كه با دست خويش خود را در چاه طبيعت انداخته باشى\r\n\r\nدر چاه مانده دستى چرا اى يوسف جان\r\nبگذار اين چَه را و بر گير اين رسن را\r\n\r\nخود را براى فروش بكدامين مشترى عرضه كرده‌اى ؟ اگر تو در بارهء خويشتن اين اعتقاد را دارى كه قابل فروش هستى ، ديگر تو براى ما كدامين واقعيت را نشان خواهى داد قيمت تو بسى گران است ، كيست جز خداى هستى كه بتواند قيمت تو را بدهد ؟ آرى ،\r\n\r\nخود نيابى سود مايه گر خرد\r\nنبودش خود قيمت عقل و خرد ( 2 ) \r\n\r\n55 - آرى عقل عدالت جوست ، اما كو عقل ؟\r\n\r\nعقل باشد ايمنى و عدل جو\r\nبر زن و بر مرد اما عقل كو ؟\r\n\r\nبلى ، اگر هوى و هوس و لجن زار محيط بگذارد ، عقل افراد اجتماع مىتواند با كمال اعتدال به رشد خود برسد .\r\nبدون ترديد ، آن عقل به ايمنى و عدالت فردى و اجتماعى حكم خواهد كرد . اين مطلبى است كه تقريبا اغلب متفكرين همه جانبه مانند ژان ژاك روسوها پذيرفته‌اند ، نيروى فطرت پاك آدمى و وجدان از يك طرف ، پيامبران و مصلحين انسان دوست واقعى از طرف ديگر ، مىتوانند نيروى عقلانى انسانها را پرورش بدهند و قابل بهره بردارى بسازند اما متأسفانه به اضافهء شكست انسانها در مقابل هوى و هوس و عدم توجه به نداى فطرت و وجدان پاك و فرياد پيامبران الهى ، عملا عقل به عنوان يك وسيله و سلاح قاطع در راه به دست آوردن آرمانهاى حيوانى به كار مىافتد ، بدين جهت مىتوان گفت : آن وضع\r\n","description":"","footnote":" ( 1 ) دفتر پنجم ، ص 286 بيت 29 . توضيح - مقصود از دو عرض چنان كه در بيت سابق گفته است ، نماز و روزه مىباشد . .  ( 2 ) دفتر پنجم ، ص 305 ، بيت 5 . . ","page_name":" 292 ","page_number":296},
  {"content":"\r\n\r\nوجودى اولىاش را از دست مىدهد و قيافهء ثانوى به خود مىگيرد .\r\n56 - تمجيد از نيروى عقل و شخص عاقل به طور عموم .\r\n\r\nآن خزان نزد خدا نفس و هواست\r\nعقل و جان عين بهار است و تقاست\r\nبر دل عاقل هزاران غم بود\r\nگر ز باغ دل خلالى كم شود ( 1 ) \r\nهر چه معقول است عقلش مىخرد\r\nبىبيان معجزه بىجزر و مد ( 2 ) \r\n\r\n1 - خزان موجوديت آدمى از تسلط نفس و هواست ، آنان كه در دامان طوفانهاى خزانى هوى و هوس دست و پا مىزنند ، اگر چه ظاهرى بس شاداب و با طراوت دارند ، ولى در درونشان جانى افسرده و عقلى پژمرده در حال جان كندن است .\r\n2 - در درون انسان عاقل خطوط و اشكال و حقايق هستى چنان منظم و مرتب شده است كه اگر از باغ دلش حتى خلال ناچيزى هم كم شود . اندوه سراسر وجود او را فرا مىگيرد . اين يك مطلب فوق العاده مهم است كه حساسيت شديد روح آدم عاقل را باز گو مىكند . متأسفانه اكثريت انسانها درونى دارند كه به جاى كلمهء دل بهتر است براى آن زباله دان زندگى طبيعى به كار برده شود ، نه تنها محتويات آن درونها نظم و ترتيب و ارتباط و حساسيت ندارند ، بلكه اصلا هستى و نيستى همهء آنها از نظرشان يكسان است ، زيرا شخصيت و عقلى وجود ندارد كه در بارهء آن محتويات محاسبه‌اى به كار ببندد .\r\n3 - براى يك انسان خردمند استشمام فوق العاده‌اى به وسيلهء عقلش وجود دارد كه حق را از باطل ، جادو و سحر را از معجزه فورا تفكيك مىكند ، بلكه بدون اين كه احتياجى به معجزه و ساير فراز و نشيبها داشته باشد پيامبر را مىشناسد .\r\n\r\nعقل خود زين فكرها آگاه نيست\r\nدر دماغش جز غم الله نيست ( 3 ) \r\n\r\n","description":"","footnote":" ( 1 ) دفتر اول ، ص 42 بيت 42 و 44 . .  ( 2 ) دفتر اول ، ص 54 بيت 28 . .  ( 3 ) دفتر اول ، ص 53 بيت 21 . . ","page_name":" 293 ","page_number":297},
  {"content":"\r\nآرى مىتوان نيروى عقل را از پرتگاه ماديات جدا كرده و چنان صيقلى كرد كه توانايى منعكس ساختن عالىترين حقايق الهى را به دست بياورد ، عقلى كه بچنين مقام و الا برسد ، حواس طبيعى را هم به دنبال خود مىكشد ، تا آن جا كه بهر چيز كه بنگرد ، نشانه‌اى از خدا را به بيند ، ديگر نه حواسش براى او چيز غير الهى تحويل مىدهند و نه خود او به تحويل گرفتن حقيقت غير الهى حاضر مىشود .\r\n\r\nاى على كه جمله عقل و ديده اى\r\nشمّه‌اى واگو از آن چه ديده‌اى ( 1 ) \r\n\r\nاى نازنين فرزند آدم ، اى معرف مقام والاى انسانيت ، اى على ، اى عقل مطلق و بينايى مطلق ، ديگر گوش ما ياراى شنيدن سخنان بىحقيقت عاقل نماها را از دست داده است ، ديگر گوش از شنيدن نغمه هاى عقل فروشان انسان نما و انسان فروشان عاقل نما بستوه آمده است ، ما پس از اين گوش به ترانه هاى ساختگى بازرگانان سروش انسانيت فرا نخواهيم داد ، آنان با عقول غوطه ور در لجن زار ماديات راهنمايى ما را به عهده گرفته‌اند گوش عقل ما را گرفته دنبال نابخردىهايشان مىكشانند ، تو كه عقل مطلق و بينايى مطلق گشته‌اى با ما سخنى بگو ، بگو تا بشنويم ، تا كنون شنيدنيهاى ما از آن زبانها بوده است كه به وسيلهء تقليد كورانه ، از اين و از آن جمع آورى كرده در قالب جوش و خروش درونى شان به ما تحويل داده‌اند . اگر رديف ارزندهء اغلب گويندگان را در نظر بگيريم ، كسانى بودند كه از راه حواسشان مطالبى را به عقل جزيى شان منتقل ساخته ، پس از مقدارى دست كارى كه بعقيدهء خودشان آنان را به قلمرو دانستن وارد كرده بود به ما باز گو كرده‌اند .\r\nما ديگر از شنيدن آن سخنانى كه محصول موج هواهاى نفسانى و عقل بارگى بوده است ، خسته شده‌ايم . حالا ديگر -\r\n\r\nاى على كه جمله عقل و ديده اى\r\n\r\n","description":"","footnote":" ( 1 ) دفتر اول ، ص 63 بيت 21 . . ","page_name":" 294 ","page_number":298},
  {"content":"\r\nمىخواهيم از تو كه حقايق را بىپرده ديده‌اى بشنويم ، بگو - شمه‌اى واگو از آن چه ديده‌اى تمام هشياران و نقادان ماهر تاريخ اين نكته را پذيرفته‌اند كه روح پاك تو هرگز دستخوش طوفان شك و ترديد نگشته است . همگان اعتراف كرده‌اند كه تاريكى جهل به كانون نورانى الهى تو دست نيافته است . بيا -\r\n\r\nراز بگشا اى على مرتضى\r\nاى پس از سوء القضاء حسن القضاء\r\nنفس نمرود است و عقل و جان خليل\r\nروح در عين است و نفس اندر دليل ( 1 ) \r\n\r\nخود طبيعى آدمى بدان جهت كه در نقاط تقاطع ماده و حيات طبيعى غوطه مىخورد ، وضع وجوديش شبيه به نمرود تبه كار است كه جهان و انسان را در راه خواسته هايش به آتش مىكشد ، در حالى كه عقل و جان پاك انسان مانند ابراهيم خليل است كه در راه انسان خود را به آتش ميندازد .\r\nروح انسان در ميان حقايق و واقعيات غوطه مىخورد ، زيرا ميان روح و حقايق فاصله‌اى وجود ندارد ، پرده‌اى ميان روح و واقعيات انداخته نشده است كه براى وصول به آنها نيازى به بر طرف كردن پرده بوده باشد ، بلكه بالعكس ، هم مىتوان گفت : حقايق و واقعيات در روح آدمى وجود دارد .\r\n\r\nأ تزعم انك جرم صغير\r\nو فيك انطوى العالم الاكبر (\r\n\r\nآيا گمان مىبرى كه تو يك جرم كوچك و ناچيز هستى ، در صورتى كه جهان بزرگتر در درون تو پيچيده شده است ) .\r\nلذا اگر روح انسانى واقعا به فعاليت بيفتد ، مىتواند همهء حقايق را در خود ببيند و الا راه ديگرى براى تفسير اكتشافات و اختراعات و نبوغ آدميان نمىماند . نابغه‌اى كه به پشت پردهء مجهولات گام نهاده و حقايقى را بيرون مىكشد و جزء معلومات قرار مىدهد ، كارى جز تحريك روح و واداشتن آن به فعاليت ( اگر چه ناخود آگاه ) صورت نداده است .\r\nدر صورتى كه نفس و عقل معمولى بدان جهت كه از حقايق و واقعيات بر كنار\r\n","description":"","footnote":" ( 1 ) دفتر دوم ، ص 129 بيت 64 . . ","page_name":" 295 ","page_number":299},
  {"content":"\r\n\r\nايستاده و ميان آنها پرده هاى تاريكى آويخته شده است ، براى وصول به آنها به دليل و راهنما نيازمند است .\r\n\r\nعقل با حس زين طلسمات دو رنگ\r\nچون محمد با ابو جهلان به جنگ\r\nخاك زن در ديدهء حس بين خويش\r\nديدهء حس دشمن عقل است و كيش ( 1 ) \r\n\r\nدر پيكار دائمى عقل و حواس ، نظارت دقيق خود را از دست مدهيد . با كوچكترين غفلت ، حواس نزديك بين شما عقل را اسير طلسمها و گردابهاى بىسر و ته خواهد ساخت .\r\nچنان كه در مباحث گذشته گفته‌ايم ، بكوشيد حواس شما از وظيفهء طبيعى خود تجاوز نكند ، با تمام صدق و امانت برود و مواد خام را از جهان عينى جمع آورى نموده ، تحويل كارگاه عقل بدهد .\r\nاگر چنين سازگارى ميان عقل و حواس به وجود نيايد ، نه تنها كارگاه عقل مستهلك و از بين خواهد رفت ، بلكه خود حواس هم بدون وجود فرمانده دانايى مانند عقل در بيابان بىكران محسوسات جزيى و غير مربوط به هم ديگر افسرده و از كار خواهد افتاد .\r\n57 - ارتفاعات عقل را با بلنديهاى مكانى ( هندسى ) اشتباه نكنيد .\r\n\r\nاين بلندى نيست از روى مكان\r\nاين بلندىهاست سوى عقل و جان ( 2 ) \r\n\r\nاستعمال كلماتى از قبيل پايين و بالا و كوتاهى و بلندى و سطحى و عميق ، تنگ و باز و گسترده و سبك و سنگين كه همه و همه از خواص اجسام و ابعاد هندسى است در مفاهيمى از قبيل عقل و روح ، بلكه در تمام مفاهيم روانى جز تشبيه معقول بر محسوس چيز ديگرى نيست ، زيرا ماهيت پديده هاى روانى از مقولات كمى و كيفى اجسام به كلى\r\n","description":"","footnote":" ( 1 ) دفتر دوم ، ص 103 بيت 61 و 63 . .  ( 2 ) دفتر دوم ، ص 109 بيت 18 . . ","page_name":" 296 ","page_number":300},
  {"content":"\r\n\r\nبر كنار است ، حتى در آن موقع كه قوت و ضعف را در بارهء تعقل و فعاليت روح به كار مىبريم ، اگر چه به نظر مناسب مىرسد ، مثلًا مىگوييم : تعقل فلان شخص ضعيف است ، يا تعقل او قوى است ، ولى اين ضعف و قوت به معناى كاهش و افزايش كمى نيست ، به طورى كه اگر بخواهيم مغز كسى را كه داراى تعقل قوى است ، يا در حال تعقل عالى است ، وزن كنيم سنگين تر ، يا شمارش تموجات خود تعقل در آن حال بيشتر است ، اگر چه تغييرات در ميدان كار عقل كه سلولها و اعصاب مغزى است به وجود مىآيد .\r\n58 - در فراز و نشيب زندگى به درك و دريافتهاى ابتدايى ارزش مطلق ندهيد ، بلكه گوش به عقل فرا دهيد و به بينيد چه مىگويد .\r\n\r\nعجلوا اصحابنا كى تربحوا\r\nعقل مىگفت از درون لا تفرحوا (\r\n\r\nاى ياران ما ، عجله كنيد برويم ( به ده ) تا سودى ببريد عقل مىگفت : شتابزده نباشيد ( و خوشحال نشويد ) ، براى اين كه از شكنجهء ضربات عوامل دقيق و پشت پردهء رويدادها پشت خم نكنيد و براى اين كه از سقوط در پشيمانىهاى ناشى از خطاها در امان باشيد ، عنان اختيار خود را به دست هوى و هوس و تفكرات سطحى كه خود با زنجيرهاى فولادين انگيزه هاى بىسر و ته ، بسته است ، مسپاريد . در نظر دادن عجله نكنيد ، در قضاوت شتابزده نباشيد . در مقابل تحريكات خود طبيعى خود را مبازيد ، قانونى وجود دارد ، اصولى در جريان است .\r\nبه خاطر بسپاريد كه رويدادهاى عالم هستى با يك قيافه با شما رو در رو قرار مىگيرد يا شما با يك ديدگاه به آنها نگريد ، در صورتى كه هم رويدادها صدها قيافه مربوط بزنجير هستى دارد و هم خود شما با اختلاف موقعيتهايى كه به دست مىآوريد ديدگاه هايتان عوض مىشود .\r\n","description":"","footnote":"","page_name":" 297 ","page_number":301},
  {"content":"\r\n\r\n59 - صداهاى تحريك كننده زياد است ، متوجه باشيد كه عقل را با اين صداها مضطرب نسازيد .\r\n\r\nاين سزاى آن كه بىتدبير عقل\r\nبانگ غولى آمدش بگزيد نقل\r\n\r\nافراد آدمى داد و فرياد مىزنند ، شعر مىخوانند ، مكتب مىسازند ، نطق مىكنند ، شعار مىدهند ، در بوق و كرنا مىدمند ، گوش كرات فضايى را هم كر كرده‌اند ، چه مىگويند ؟ انسانها را به كدامين هدف مىخوانند ؟ اين سؤالى است كه تاريخ پاسخ آن را به عهده گرفته است . اوراق تاريخ را باز كنيد ، هياهوها داريم ، جنجالها راه انداخته‌ايم ، در عين حال شش هزار سال است كه مشغول آدم كشى هم هستيم ، در بارهء برابرى و عدالت و آزادى آن قدر داد زده‌ايم كه خود برابرى و دادگرى و آزادى را به خنده وادار كرده‌ايم ، زيرا درست همين داد و فريادها بوده است كه پرده‌اى به روى آدم كشى شش هزار سالهء ما كشيده است .\r\nدر خلال اين خون پيشه اىها سخنها گفته‌ايم ، سخن ما يك درخشندگى رؤيايى به روى كشته شدگان آدمى در دشتها و هامونها و تپه ها و چاه ها و خانه ها انداخته است و كلماتى را از قبيل : « تمدن و ترقى بايد از روى اين در خاك افتادگان بگذرد » براى خواندن فلسفهء خونريزىها نقش كرده است آرى ، تا كنون گفته‌ايم ، باز هم خواهيم گفت ، عقلهاى آدميان هم باور خواهد كرد هنوز كارى نكرده‌ايم ، فلسفه ها خواهيم گفت ، مكتبها خواهيم داشت ، شعارها خواهيم داد و تا شش هزار سال را به شش ميليون سال امتداد ندهيم ، دست بر نخواهيم داشت ، در آن موقع تازه به آغاز كار خواهيم رسيد و دور هم خواهيم نشست تا اين معما را حل كنيم كه آيا مىتوان گفتن و عمل را كه تا كنون يعنى تا سر شش ميليون سال ، دو خصم ائتلاف ناپذير بوده‌اند ، سازگار نموده و آن دو را با يكديگر آشتى داد ؟\r\n","description":"","footnote":"","page_name":" 298 ","page_number":302},
  {"content":"\r\n\r\n\r\n60 - تا نيروى تعقل در انسان به فعاليت نيفتد ، حقايق قيافهء اصلى خود را نشان نخواهد داد .\r\n\r\nكى نمايد كودكان را سنگ سنگ ؟\r\nتا نگيرد عقل دامنشان به چنگ ( 1 ) \r\n\r\nگمان نرود كه تا نيروى عقل بيدار نشده و به فعاليت نيفتاده است ، بتوان با واقعيات تماس گرفت . اگر ما درست توجه كنيم ، خواهيم ديد : كه راكد كردن عقل و خنثى نمودن فعاليتهايش ، موجب تسلط جهان عينى ناخود آگاه ، بر ما خواهد گشت . در مثل معروف عاميانه مىگويند : ديوار بنا را خواهد ساخت اين معكوس شدن سازندگى مساوى نيستى بشريت مىباشد . نه اين كه بشرى وجود خواهد داشت و جهان عينى به طور ناخود آگاه او را خواهد ساخت .\r\nآن جا كه بشر بىنوا با وجود تعقل صحيح نمىتواند به جهت بازيگرى طبيعى كه به وسيلهء حواس و فعاليتهاى ذهنى روى واقعيات انجام مىدهد ، واقعيات را دريابد ، اگر عقل را هم از دست بدهد ، يا آن را دستخوش هوا و هوس و خواسته هاى غرايز بسازد ، چه نتيجه‌اى عايد او خواهد گشت\r\n61 - گاهى با حجت و برهان ساختگى خود را فريب مىدهيم و عقل در گوشه‌اى از كار افتاده ناظر حركات تبه كارانهء ما است .\r\n\r\nحجت بارد رها كن اى دغا\r\nعقل در تن آور و با خويش آ ( 2 ) \r\n\r\nبراى توضيح مضمون بيت مىگوييم : گاهى مىشود بعضى از خواص عقل در مغز آدمى ديده مىشود و براى شخص ساده لوح چنين مىنمايد كه عقل مشغول فعاليت است ، و خاصيت مفروض به فعاليت فعلى عقل مستند است . در صورتى كه در اين حالات وضع ما شبيه به احساس گرمى خاكسترى است كه پيش از اين آتشى بر افروخته بود و آن آتش از بين رفته و تا مدت كمى گرمى خود را در خاكستر نشان مىدهد . دليل بازى و\r\n","description":"","footnote":" ( 1 ) دفتر سوم ، ص 173 بيت 51 . .  ( 2 ) دفتر سوم ، ص 174 بيت 15 . . ","page_name":" 299 ","page_number":303},
  {"content":"\r\n\r\nقياس آورى در هر زمان ، هرگز دليل آن نيست كه ما از فعاليت تعقل برخوردار مىباشيم .\r\nبراى آن كه انديشه و تفكر و استدلال ما حقيقتاً قابل استناد به عقل باشد ، به قول جلال الدين دو شرط لازم است :\r\nشرط يكم - به خود آمدن و خود را داشتن كه عبارت ديگرى از داشتن شخصيتى است كه در موقع انديشه حاضر و هشيار است و مىتواند راه را براى تعقل هموار كند و خس و خاشاك اوهام و خيالات را از سر راه تعقل بر دارد و از دخالت نابجاى مفاهيم و اصطلاحات خوش آب و رنگ جلوگيرى كند .\r\nشرط دوم - دست به كار شدن خود عقل ، كه مستلزم استخدام صحيح معلومات تجربى و دريافتى صحيح است كه از دو قلمرو انسان و جهان اندوخته شده است . به همين جهت است كه هرگز نمىتوان با مشاهدهء حركت در انديشه فورا آن را به عقل مستند ساخت .\r\n62 - اگر عقل حقيقتاً عقل است ، هم راز خداست .\r\n\r\nچون بت سنگين شما را قبله شد\r\nلعنت و كورى شما را ظله شد\r\nچون كه نايد سنگتان انباز حق\r\nچون نشايد عقل و جان هم راز حق ( 1 ) \r\n\r\nآن قدر براى خود بتهاى جامد و ذى شعور تراشيديم ، آن قدر مسئله پرستش را پايين آورديم كه خودمان مبدل به سنگ و همان موضوع گشته‌ايم كه مورد پرستش قرار داده‌ايم . مفهوم عالى پرستش عظمت خود را از دست داد و عقل و جان ما كه تشنهء پرستش معبود واقعى بودند به جهت اتحاد با مورد پرستش كه شأن مقتضاى اين پديدهء ما فوق عشق است ، به صورت پول و مقام و شهرت و پيروزى و شهوات در آمده ، و به جهت جامد بودن اين امور ، عقل و جان ما هم كه توانايى هم رازى با حق جلت عظمته\r\n","description":"","footnote":" ( 1 ) دفتر سوم ، ص 181 بيت 11 و 13 . . ","page_name":" 300 ","page_number":304},
  {"content":"\r\n\r\n\r\nداشتند ، جمود پيدا كردند و از عظمت خود ساقط گشتند .\r\n63 - عقل و فرشتهء ملكوتى دو صورت از يك حقيقتاند .\r\n\r\nچون ملك با عقل يك سر رشته اند\r\nبهر حكمت را دو صورت گشته اند\r\nهم ملك هم عقل حق را واجدى\r\nهر دو آدم را معين و ساجدى ( 1 ) \r\n\r\nدر ابيات گذشته ، بيتى به اين مضمون وجود داشت كه عقل حجت الهى است و در بعضى از احاديث كه نقل كرديم عقل را پيامبر درونى معرفى كرده است .\r\nدر دو بيت فوق عقل و فرشته را مانند دو صورت به يك حقيقت و يا دو حقيقت معرفى مىكند كه اتحاد در روش دارند ( سجده بر آدم ) . حاصل مضمون دو بيت را مىتوان بدين صورت تقرير كرد كه چنان كه فرشتهء ملكوتى حقيقتى است پاك و مجرد از هر گونه علائق مادى و حيوانى ، همچنين عقل آدمى هم حقيقت مجرد و پاكى است كه مىتوان آن را از آلوده شدن به هوى و خود بينى بر كنار نگذاشت .\r\nاين دو حقيقت پاك ، به مقام والاى آدم كه آشنايى دارند خضوع و سجده مىكنند ، اگر ملكى را ديديد كه به آدم سجده نمىكند ، آن ملك نيست بلكه شيطان مغرور است كه نخوتش نگذاشت به دستور خداوندى اطاعت كند و اگر ديديد عقلى به مقام والاى آدم و آدميت سر فرود نمىآورد و فقط مشغول جست و خيز در ميدان سود جويى و سود پرستى است ، بدانيد كه آن عقل نيست ، بلكه نفس مكار و نمايندهء شيطان است كه محل مأموريتش درون انسانها و لباس مأموريتش تعقل است .\r\n64 - از دريوزگى براى به دست آوردن عقل از عاقلان امتناع نكنيد .\r\n\r\nلنگر عقل است عاقل را امان\r\nلنگرى در يوزه كن از عاقلان ( 2 ) \r\n\r\nشهامت طبع و وقار و متانت و استغناء طبع را نبايد دليل براى ادامهء حماقت محسوب كرد . با حماقت و جنون بايد مبارزه كرد و براى اين كه كشتى وجود ما در پهنهء\r\n","description":"","footnote":" ( 1 ) دفتر سوم ، ص 389 بيت 55 و 59 . .  ( 2 ) دفتر سوم ، ص 206 بيت 59 . . ","page_name":" 301 ","page_number":305},
  {"content":"\r\n\r\nاقيانوس زندگى طعمهء نابودى نشود ، لنگرى بايد به دست آورد . اين لنگر همان نيروى با عظمت عقل است .\r\nاگر براى به دست آوردن عقل به كشيدن بار منت و شكستن برج شخصيت طبيعى احتياج افتد ، امتناع نبايد ورزيد ، زيرا بدون عقل شخصيت انسانى وجود ندارد تا با كشيدن منت متلاشى شود ، علم و هشيارى و تعقل كالايى نيستند كه به دست آوردنشان نيازى به دادن عوض داشته باشد ، تا در صورت اعطاى بلا عوض به جهت مجانى بودن و دريوزگى ، شخصيت از بين برود . علم و هشيارى و عقل نعمتهاى خدا دادى هستند كه اگر چه در افراد معينى وجود داشته باشند ، باز مربوط به تمام بشريت هستند . در آن هنگام كه براى به دست آوردن علم دست نياز به سوى استاد باز مىكنى . تو در حقيقت به شخصيت كلى انسانها كه خود جزيى از آن هستى ، دست حاجت باز كرده‌اى .\r\nمىتوان به اين اصل با آن حديث معروف استشهاد كرد كه پيغمبر اكرم فرمود : « اگر كسى در بارهء يك مسئله علمى مسئول واقع شود و او آن مسئله را بداند و پاسخ نگويد ، خداوند در رستاخيز افسار آتشين به دهان او خواهد زد » روشن است كه اگر امتناع از جواب يك مسئله علمى در اختيار شخص عالم بود ، چنان تهديد شديد معنايى نداشت و همچنين قدرت تعقل .\r\n65 - ريشه اصلى تمام دانشها وحى بوده است نه عقل .\r\n\r\nاين نجوم و طب وحى انبياست\r\nعقل و حس را سوى بىسو ره كجاست ؟\r\nعقل جزيى عقل استخراج نيست\r\nجز پذيراى فن و محتاج نيست\r\nقابل تعليم و فهم است اين خرد\r\nليك صاحب وحى تعليمش دهد\r\nجمله حرفتها يقين از وحى بود\r\nاول او ، ليك عقل آن را فزود\r\nهيچ حرفت را ببين كاين عقل ما\r\nتاند او آموختن بىاوستا ؟\r\nگر چه اندر مكر موى اشكاف بد\r\nهيچ پيشه رام بىاستا نشد\r\n\r\n","description":"","footnote":"","page_name":" 302 ","page_number":306},
  {"content":"\r\n\r\nدانش پيشه ازين عقل ار بدى\r\nپيشهء بىاوستا حاصل شدى ( 1 ) \r\n\r\nشايد اين مسئله را كه جلال الدين مطرح كرده است ، بدوا غير قابل قبول به نظر برسد ، به اين دليل كه هوش و استعداد آدمى و تعقل تيز بين او بوده است كه او را به مجهولات پشت پرده رهنمون شده است . ولى اين يك قضاوت سطحى در بارهء موضوع مورد بحث است .\r\nبايستى اين موضوع را با آن اهميتى كه دارد مورد بررسى قرار داد و معلومات كلاسيك و روزمره‌اى نمىتواند از عهدهء حل اين مسئله بر آيد .\r\nما به طور اختصار در اين مسئله مطالبى را متذكر مىشويم . آن چه كه از دست تعقل تجربى بر مىآيد ، عبارت است از تنظيم معلومات و تهيهء روشنايىها براى به دست آوردن مجهولات و روشن كردن تاريكىها .\r\nعقل تجربى در اين ميدان كارى كه صورت مىدهد از واحدهاى موجود در عرصهء معلومات بهره بردارى نموده مرحله به مرحله انسان عاقل را به نتيجهء مطلوبش نزديك مىكند ، مقدارى قوانين مورد تصديق اين روش عقلانى را ، منطق با اقسام گوناگونش مانند منطق ارسطويى و سمبوليك و منطق رياضى و منطق وضعى ، به عهده گرفته است و ما در گذشته اشاره كرديم كه تتبع وضع دانشمندان متخصص در منطق ، نشان مىدهد كه با آگاهى به تمام اصول منطقى در حد اعلا هم نمىتوانند موجب اكتشاف و بيرون آوردن يك مجهول از پشت پردهء تاريكىها بوده باشند ، اگر چنين چيزى امكان داشت ، مىبايست تمام مكتشفين و نوابغى كه مطالب تازه‌اى را به بشريت عرضه كرده‌اند ، نشان مىدهد كه آنان نه تنها منطق دان متخصص نبوده‌اند ، بلكه شايد حتى يك كتاب منطق را كه تمام مسائل و قوانين آن را در بر داشته باشد نخوانده‌اند . چيزى كه موجب اشتباه شده است ، فرق نگذاشتن ميان انتقالات ذهنى معمولى و اكتشافات بوده است .\r\n","description":"","footnote":" ( 1 ) دفتر چهارم ، ص 236 بيت 58 تا 64 . . ","page_name":" 303 ","page_number":307},
  {"content":"\r\nهر صبح تا شام و شام تا بامداد در تمام جوامع روى زمين ميلياردها انتقال ذهنى بروز مىكند ولى اين انتقالات جهشهاى فكرى شخصى در عرصهء معلومات بشرى است .\r\nاكتشافات حقيقى در هر دوره و عصرى بسيار محدود و اندك و غير قابل پيش بينى مىباشد .\r\nعبارت كلود برنار در اين باره معروف است كه مىگويد :\r\n« هيچ قاعده و دستورى نمىتوان به دست داد كه هنگام مشاهدهء امرى معين در سر محقق فكرى درست و مثمر كه يك نوع راهيابى قبلى ذهن به تحقيق صحيح باشد ، ايجاد شود و تنها پس از آن كه فكر به وجود و ظهور آمد ، مىتوان گفت : چگونه بايد آن را تابع دستورهاى معين قواعد منطقى مصرح كه براى هيچ محقق انصراف از آنها جايز نيست قرار داد ، و لكن علت ظهور آن نامعلوم و طبيعت آن كاملًا شخصى و چيزى است مخصوص كه منشأ ابتكار و نبوغ هر كس شمرده مىشود » . ( 1 )  اگر چه ممكن است ريشهء روانى همهء انتقالات بىسابقه براى اشخاص را يك عنصر بدانيم ، ولى كشف اين ريشه در پديده هاى روانى معمولى كه علوم روان شناسى فعلى به عهده گرفته است ، به هيچ وجه ميسر نيست ، اقدام به چنين اكتشاف ما را در اصطلاحات ابهام آميز و مفاهيم تجريدى بىسر و ته گرفتار خواهد كرد .\r\nتذكر به اين نكته لازم است كه كشف يك موضوع جديد براى كسى امكان پذير است كه در پيرامون آن موضوع و مسائل مربوط به آن ، معلوماتى به دست آورده باشد ، به عبارت ديگر بايستى بتواند پس از طى مراحل مقدماتى قواى دماغى خود را در حوزهء موضوع مفروض متمركز نمايد .\r\nبا اين حال آن چه كه از مجموع ملاحظات تجربى بر مىآيد ، به قول كلود برنار علت ظهور فكر تازه نامعلوم و طبيعت آن كاملًا شخصى است . بنا بر اين مىتوان گفت : تكامل و گسترش دانشها ، ناشى از خود تعقل تجربى و منطق رسمى نيست ، و اگر كسى بخواهد براى طبيعى محض بودن پديدهء اكتشاف دست به بازى با الفاظ ابهام انگيز\r\n","description":"","footnote":" ( 1 ) متدولوژى ، شناخت روشهاى علوم ، فيليسين شاله ، ص 42 . . ","page_name":" 304 ","page_number":308},
  {"content":"\r\n\r\nمانند هوش و استعداد بزند ، مانعى ندارد ، زيرا آن كدامين معناى غير قابل درك است كه نتوان آن را با كلماتى كه داراى مفاهيم عمومى است مطرح كرد ، وقتى كه ما نخواهيم توانست معناى اين جمله را « استعداد انسانى موجب اكتشاف مىگردد » توضيح دهندهء واقعى علت ابتكار و اكتشاف بدانيم ، فرق چندانى با اين جمله نخواهد داشت كه « انسان است كه ابتكار و اكتشاف مىكند » يا بگوييم : موجودى از موجودات مىتواند دست به ابتكار و اكتشاف بزند البته اين موضوع هم روشن است كه وحيى كه ريشهء اصلى دانشها به آن منسوب مىشود . داراى آن معناى عمومى است كه حتى در بارهء زنبور عسل به كار رفته است :\r\n« وَأَوْحى رَبُّكَ إِلَى اَلنَّحْلِ أَنِ اِتَّخِذِي مِنَ اَلْجِبالِ بُيُوتاً 16 : 68 . . . » ( 1 )  ( خداى تو به زنبور عسل وحى كرد كه از كوه ها براى خود خانه ها قرار بدهد )\r\n66 - وقتى كه سلاح را در دست انسان بىعقل ديديد فورا يا سلاح را از دستش بگيريد ، يا دستهايش را ببنديد .\r\n\r\nواستان از دست ديوانه سلاح\r\nتا ز تو راضى شود عدل و صلاح\r\nچون سلاحش هست و عقلش نى ببند\r\nدست او را ور نه آرد صد گزند ( 2 ) \r\nگر مرا عقلى بُدستى منزجر\r\nتيغ اندر دست من بودى ظفر\r\nعقل بايد نور ده چون آفتاب\r\nتا زند تيغى كه نبود جز صواب\r\nچون ندارم عقل تابان و صلاح\r\nپس چرا در چاه نندازم سلاح ( 3 ) \r\n\r\nاين است درد بىدرمان بشرى كه به دست آوردن سلاح نابود كننده ، خواه به طور طبيعى خواه به وسيلهء قوانين ساختهء بشرى ، بسيار سهل و آسان ، ولى به دست آوردن انديشه و تعقل و انسانيت فوق العاده دشوار است .\r\n","description":"","footnote":" ( 1 ) سوره النحل ، آيهء 68 . .  ( 2 ) دفتر چهارم ، ص 238 بيت 65 و 66 . .  ( 3 ) دفتر پنجم ، ص 289 بيت 60 و 61 . . ","page_name":" 305 ","page_number":309},
  {"content":"\r\nبراى اين كه يك نفر بتواند وسيلهء كشتن يك نفر را به دست بياورد ، كافى است كه سنگى را از زمين بر دارد و بكوبد به مغز شخص ديگر . بلكه امروزه براى كشتن صدها هزار نفر ، بلكه ميليونها نفوس انسانى كافى است كه انگشت يك مقام مربوط به روى تكمهء ناچيزى فشرده شود كه موشك و اتمها راه بيفتد و دمار از روزگار بشر در آورد در صورتى كه براى به دست آوردن تعقل ، شايد به اندازهء انرژى فكرى و بودجهء مالى يك قرن كافى باشد .\r\nاگر مقصود از خطرناك بودن سلاح در دست غير عاقل ، با يك معناى عمومى تفسير شود ، شامل خطرهاى آدم كشى و قدرتهاى سياسى نامحدود و برترىهاى گوناگون هم مىگردد . در تاريخ روز شنبه 21 مرداد 1349 بشمارهء 8128 روزنامهء كيهان مقاله‌اى را از فرانسوا هونتى به قرار ذيل منتشر نمود :\r\n« بعد از جنگ جهانى اول » بازرگانان اسلحه « يعنى سازندگان سلاحهاى جنگى بهترين هدف حملات آرامش طلبان بودند . آنها مردمانى را كه بتوانند از وسايل نابودى دسته جمعى انسانهاى ديگر سود ببرند به چشم اهريمنى مىنگريستند و بدانها بد گمان بودند كه در حفظ يك محيط جنگى مىكوشند ، تا بدان وسيله سود عظيمى از صنعت خود ببرند . در آن زمان وزير خارجه بنام آريستيد بريان ( وزير خارجهء معروف فرانسه ) بود كه از پشت تريبون مجلس فرياد اعتراض پر آوازه‌اى - هر چند كه هيچ فايدهء عملى نداشت - در بارهء نقش سلاحهاى جنگى در سر نوشت بشر بلند كرد . او چنين گفت : توپها را دور كنيد ، مسلسلها را دور كنيد ، اما ديرى نگذشت كه پيروزى ناسيونال سيوسياليسم در آلمان به تمام اين جريانات فكرى پايان داد .\r\nامروز مجموعهء صنعت و نظامى گريست كه به عنوان يك گروه فشار محكوم مىشود ، زيرا آن را متهم مىكنند كه در راه تسليحات و جنگ گام بر مىدارد .\r\nاما اگر در نفوذ شوم مجموعهء فوق در بعضى از كشورها ، مانند ايالات متحده ترديدى نباشد روى هم رفته در اغلب كشورها مىتوان گفت كه خود دولتها تجارت اسلحه را بر عهده دارند و اين موضوع حتى در جاهايى كه توليد شان وابسته به دولت نيست\r\n","description":"","footnote":"","page_name":" 306 ","page_number":310},
  {"content":"\r\nمصداق دارد ، چه خريد و فروش سلاحهاى جنگى زير كنترل مقامات دولتى است و هيچ معامله‌اى بدون اجازه قبلى آن مقامات صورت نمىگيرد . فهم اين موضوع بسيار سهل است ، زيرا دولتها در داخل مشترىاى جز آرتش ملى خود ندارند و خريداران خارجى هم معمولا دولتها هستند . مگر در مورد عناصر شورشى كه دولتهاى فروشنده قصد حمايت از آنها را داشته باشند . همانطور كه به خاطر مسائل امنيتى ، قابل تصور نيست كه عناصر ملى بتوانند سلاحهايى از قبيل مسلسل و توپ و ارابهء جنگى به دست آورند ، اين امكان هم داده نمىشود كه سلاحهاى توليد شدهء بنيهء نظامى كشورى را كه مىتواند يك دشمن احتمالى باشد تقويت نمايد .\r\nدر سطح بين المللى - اما در دورهء ما اين مرحله پشت سر مانده است ، زيرا خود دولتها به مثابهء » بازرگانان اسلحه « عمل مىكنند و هر جا كه سود خود را به بينند به فروش اسلحه اقدام مىنمايند ، لذا اين مسئله امروز در سطح ملى خود مطرح نبوده و در سطح بين المللى مطرح مىشود . صدور اسلحه ، مخصوصاً هواپيما ، موشك ، رادار ، ارابه و كشتىهاى جنگى تجارت بسيار خوبى براى ايجاد موازنه در پرداختها است . اين امر اجازه مىدهد صنعتى توسعه پيدا كند كه نياز آرتش ملى را هم نه تنها در زمان صلح ، بلكه در صورت لزوم در زمان جنگ بر آورد . بنا بر اين بازار داخلى نمىتواند جواب گوى هزينه كمر شكنى باشد كه از هماهنگ ساختن سلاحها با پيش رفت تكنيك ناشى مىشود .\r\nبه علاوه جنبهء مهمتر موضوع اين است كه تجارت اسلحه براى قدرتهاى بزرگ وسيلهء بسط نفوذ سياسى شده است . وسيله‌اى شده است براى كمك به يك كشور و يا تضعيف كشور ديگر . . . تنها افكار عمومى مىتواند جلو اين تجارتى را بگيرند كه سازمان ملل متحد از جلوگيرى آن عاجز مانده است » .\r\nاكنون به شرح مختصرى از روزنامهء كيهان ( چهار شنبه 22 شهريور ماه 1351 در بارهء ناتوانى سازمان ملل متحد توجه كنيم .\r\n","description":"","footnote":"","page_name":" 307 ","page_number":311},
  {"content":"\r\n\r\n« دنيا در زمانى كه بيش از همه به اين ارزشهاى اخلاقى و ضمانتهاى اجرايى آن ، در سطح ملى و بين المللى نياز دارد ، فاقد اين ارزشهاست . و آن جايى كه به شناسايى اين ارزشها تظاهر مىكند هيچ گونه ضمانتى براى اعمال و اجراى آن در روابط انسانها و دولتها وجود ندارد . دبير كل سازمان ملل در مصاحبه خود به ضعف سازمان ملل در اين مورد اشاره مىكند و مىگويد : سازمان ملل فاقد قدرت آمره و اجرايى است .\r\nبنا بر اين بايد از قدرت اخلاقى خود استفاده كند و در جاى ديگر مىگويد : قدرتهاى بزرگ هميشه سعى دارند اختلافات خود را به طور دو جانبه و بين خودشان حل كنند و حتى اگر از اين راه هم موفق به حل اختلافات خود نشوند ، باز هم به سازمان مراجعه نمىكنند . . . بنا بر اين مىبينيم كه سازمان ملل در سلطه اخلاق و شيوه هاى اخلاقى قدرتمندان قرار گرفته است .\r\nآيا نخستين گام براى اين كه سازمان ملل به نقش اصلى و واقعى خود باز گردد اين نيست كه امتيازات مريى و نامريى ابر قدرتها در اين سازمان لغو شود » .\r\nاز ملاحظهء مجموع مطالب دو مقالهء فوق ، مضمون بيت جلال الدين به خوبى خود را مىنماياند و لزوم تحديد قدرتها كه اسلحه در اختيار آنها قرار گرفته است روشن مىشود .\r\nيعنى مضمون بيت جلال الدين از يك فرد قدرتمند كه سلاح به دست دارد و پاى بند اخلاق كلى انسانى نيست ، گرفته تا ابر قدرتهاى امروز دنيا را در بر مىگيرد .\r\n67 - آيا عقل و فعاليت آن را مىتوان يكى از زيبايىها محسوب كرد ؟\r\n\r\nاز عدم چون عقل زيبا رو نمود\r\nخلقتش داد و هزاران عز فزود\r\nعقل چون از عالم غيبى گشاد\r\nرفعت افزود و هزاران نام داد\r\nكمترين ز ان نامهاى خوش نفس\r\nاين كه نبود هيچ او محتاج كس\r\nگر به صورت وا نمايد عقل رو\r\nتيره باشد روز پيش نور او ( 1 ) \r\n\r\n","description":"","footnote":" ( 1 ) دفتر چهارم ، ص 250 ، بيت 40 ، 41 ، 42 ، 43 . . ","page_name":" 308 ","page_number":312},
  {"content":"\r\n\r\nبيت اول و چهارم با به كار بردن كلمهء زيبا و نورانيت ، اشارهء اجمالى به زيبايى عقل و فعاليت او دارد .\r\nآيا اين مسئله صحيح است يا نه ؟ زيبايى در آن معناى عمومىاش كه نظم و سيستم عالى را هم شامل مىشود ، قابل تطبيق به عقل و فعاليت آن نيز مىباشد .\r\nاگر چه مفهوم كلى زيبايى و خوشايند بودن يك پديده براى انسان ، قائده كلى ندارد ، اما بعضى از موارد زيبايى مورد تسليم همگان است ، يكى از آن موارد نظم عالى است كه در ميان اجزايى كه طبيعتاً بدون نظم بروز مىكنند ، مىباشد .\r\nمىدانيم كه عقل آدمى به جهت قرار گرفتنش در باد پاى غرايز و حاكميت خود طبيعى و توهمات و تجسمات و پذيرش از ديگران و ساير عوامل خارج از خود محكوم به بىنظمى و خطا و غلط است .\r\nوقتى كه در يك مورد بر خلاف جريان مزبور ، عقل يك انسان در نتيجه گيرىها و آماده كردن مقدمات و تجريد كليات . . . منظم كار مىكند ، به اضافهء بهره بردارى از واقعيات فى نفسه از يك زيبايى عالى هم بر خوردار است .\r\n68 - انسان عاقل واقعاً خودش است ، انسان نيم عاقل از عقل ديگران بر خوردار مىشود ، بد بخت آن انسانى كه نه عقلى دارد كه واقعاً خودش باشد ، و نه از عقل ديگران برخوردار مىگردد\r\n\r\nعاقل آن باشد كه آن با مشعله است\r\nاو دليل و پيشواى قافله است\r\nپيرو نور خود است آن پيش رو\r\nتابع خويش است آن بىخويش رو\r\nمؤمن خويش است و ايمان آوريد\r\nهم به آن نورى كه جانش زو چريد\r\nديگرى كه نيم عاقل آمد او\r\nعاقلى را ديده كرد آن راه جو\r\nدست در وى زد چو كور اندر دليل\r\nتا به دو بينا شد و چست و جليل\r\nو ان خرى كز عقل جو سنگى نداشت\r\nخود نبودش عقل و عاقل را گذاشت\r\nحق نداند نى قليل و نى كثير\r\nمىنجويد هم نذير و هم بشير\r\nغرقه اندر غفلت و در قال و قيل\r\nننگش آيد آمدن خلف دليل\r\nمىرود اندر بيابان دراز\r\nگاه لنگان آيس و گاهى به ناز\r\n\r\n","description":"","footnote":"","page_name":" 309 ","page_number":313},
  {"content":"\r\n\r\n\r\nشمع نى تا پيشواى خود كند\r\nنيم شمعى نى كه نورى كد كند\r\nنيست عقلش تا دم زنده زند\r\nنيم عقلى نى كه خود مرده كند\r\nمردهء آن عاقل آيد او تمام\r\nتا بر آيد از نشيب خود به بام\r\nعقل كامل نيست خود را مرده كن\r\nر پناه عاقلى زنده سخن ( 1 ) \r\n\r\nمضامين ابيات فوق كاملًا آشكار است . فقط يك نكتهء بسيار عالى در بيت دوم وجود دارد كه ما متذكر مىشويم :\r\nعقل نيرويى است كه اگر در يك انسان بيدار شود و به فعاليت بيفتد ، آن انسان واقعاً خودش است ، تابع كسى نيست ، وجود و حركات او ساخته شدهء عوامل انسانى ديگران و طبيعت نيست او از خويشتن بيگانه نمىباشد .\r\nاما اين مقام شامخ موقعى به وسيلهء عقل به انسان دست مىدهد كه از خود طبيعى دست بر دارد و به قول جلال الدين « بىخويش » شود ، زيرا تا خود طبيعى فرمانرواى مطلق وجود انسانى باشد ، انسان نمىتواند واقعاً خودش باشد و از نيروى عقل بهره بردارى كند .\r\nخود طبيعى كلمه‌اى است كه ظاهرش خود انسان را مىنماياند ، ولى واقعش بدان جهت كه گرفتار عوامل و انگيزه هاى حيات طبيعى است ( كه خود محصول ماده و جريانات آن و انسانهاى ديگر است ) خود انسان نيست .\r\n69 - عقل را داشته باشيد ، تا هم از ساير نيروهاى روانى بهره مند شويد و هم به درد پشيمانى مبتلا نگرديد .\r\n\r\nاو همىجوشيد از تفّ سعير\r\nعقل مىگفتش أ لم يأتك نذير ؟\r\nعقل مىگفتش حماقت با تو هست\r\nبا حماقت عهد را آيد شكست\r\nعقل را باشد وفاى عهدها\r\nتو ندارى عقل رو اى خربها\r\nعقل را ياد آيد از پيمان خود\r\nپردهء نسيان بدرّاند خرد\r\n\r\n","description":"","footnote":" ( 1 ) دفتر چهارم ، ص 250 بيت 50 تا 62 . . ","page_name":" 310 ","page_number":314},
  {"content":"\r\n\r\nچون كه عقلت نيست نسيان مير توست\r\nدشمن و باطل كن تدبير توست از كمىّ عقل پروانه خسيس\r\nياد نارد ز آتش و نار و حسيس چون كه پرّش سوخت توبه مىكند\r\nآز و نسيانش بر آتش مىزند ضبط و درك و حافظى و ياد داشت\r\nعقل را باشد كه عقل آن را فراشت آن ندامت از نتيجهء رنج بود\r\nنى ز عقل روشن چون گنج بود ( 1 ) \r\nحق اگر چه سر نجنباند برون\r\nپاس آن ذوقى دهد در اندرون\r\nكه دو صد جنبيدن سر ارزد آن\r\nسر چنين جنباند آخر عقل و جان\r\nعقل را خدمت كنى در اجتهاد\r\nپاس عقل آن است كافزايد رشاد ( 2 ) \r\nاز خرد غافل شود بر بد تند\r\nبعد از آن عقلش ملامت مىكند\r\nتو شدى غافل ز عقلت عقل نى\r\nكز حضورستش ملامت كردنى\r\nپس تو را عقلت چو اصطرلاب بود\r\nز ان بدانى قرب خورشيد وجود ( 3 ) \r\n\r\n1 - در آن هنگام كه انسان درمقابل تازيانهء كيفر اعمال پليدش بهت زده مىايستد نخستين كسى كه دهان به ملامت و توبيخش گشايد ، عقل اوست . عقل اوست كه مىگويد : مگر براى تو حجت ابلاغ نشده بود ، مگر تو را از اين كيفر نترسانيده بودند ؟ اى احمق ، همين است كيفر تلخ پيمان شكنىها كه من بارها از آن بر حذرت داشتم و گفتم : تو موجود متعهد هستى ، تويى كه دائما از طرف وجدان و خود من كه عقل تو هستم هشدار مىشنيدى . من كه عقل تو هستم ، عهد و پيمان و عظمت آن را شناخته به تو گوشزد مىكردم ، من بودم كه به تو مىگفتم ، همهء ارزش انسانى تو در وفا به پيمان و بر آمدن از عهدهء پيمان است .\r\n2 - خيلى فراموش كار شده‌اى ؟ مىگويى : چه بود ؟ كه بود ؟ كجا بود ؟\r\n","description":"","footnote":" ( 1 ) دفتر چهارم ، ص 252 بيت 32 تا 40 . .  ( 2 ) دفتر چهارم ، ص 271 بيت 66 و 67 و 68 . .  ( 3 ) دفتر چهارم ، ص 274 بيت 63 و 64 و 67 . . ","page_name":" 311 ","page_number":315},
  {"content":"\r\nچطور بود ؟ مىدانى اين فراموش كارى از كى دامن تو را گرفت و گلوى شخصيت تو را فشرد ؟ از موقعى كه به من بىاعتنايىها كردى . هم اكنون بسوز تا دود از دودمانت بر آيد ، اى پروانه صفت كه كارش فراموشى لحظهء پيشين است ، مانند همين موجود محقر كه هر لحظه خود را بر آتش مىزند و مىسوزد و فراموش مىكند ، دوباره خود را به آتش مىزند تو مگر آن ندامتها و شرمندگىهاى وجدانى را نمىديدى چرا احتمال ندادى كه ممكن است روزى فرا رسد و آن ندامتها و شرمندگىها مجسم شود و قيافهء هولناك آتش سوزان ابدى بر خود بگيرد .\r\nآرى تو عقل را ناديده مىگرفتى ، ولى عقل همواره حاضر بود و نظارهء عميق بكردارت داشت كه اكنون مىتواند تو را ملامت كند .\r\nتبصره - عقل به اين معنى كه بر نفس لوامه تطبيق مىشود ، عقل تجربى جزئى نيست ، بلكه آن نيروى اصيل عقل است كه با وجدان هماهنگ مىباشد .\r\n3 - پاى مال كردن عقل نه تنها حافظهء تو را از دستت گرفته است ، بلكه درك و ضبط و تذكر را هم از تو سلب نموده است . زيرا آن گاه كه عقل از قلمرو درونى يك انسان شكست خورده رو به نابودى مىگرايد ، ساير نيروهاى روانى او هم به دنبالش يا نابود مىشوند و يا تغيير قيافه داده ، به شكل وسايل پيش برد خود طبيعى در مىآيند .\r\n4 - عقل آدمى هرگز انسان را به كارى وادار نمىكند كه ندامت در دنبال داشته باشد .\r\n5 - در آن موقع كه حق انسانيت را به جاى مىآورى ، خود عقل سپاس تو را خواهد گفت : از روى ساده لوحى گمان مبر كه سپاس عقل مانند تشكر آدميان بايد با جنبانيدن سر صورت بگيرد ، بلكه سپاس عقل چنين است كه با ديدن كوشش و تقلا در راه اعتلاى آن ، تمام راههاى رشد و تكامل را به تو نشان مىدهد و درون تو را از ذوق الهى سرشار مىكند .\r\n","description":"","footnote":"","page_name":" 312 ","page_number":316},
  {"content":"\r\n\r\n70 - رابطهء عقل با موجوديت انسان و رابطهء خدا با جهان هستى\r\n\r\nقرب بىچون است عقلت را به تو\r\nنيست از پيش و پس و سفل و علو\r\nقرب بىچون چون نباشد شاه را\r\nكه نيابد بحث عقل آن راه را\r\nبىجهت دان عقل و علام البيان\r\nعقلتر از عقل و جانتر هم ز جان ( 1 ) \r\n\r\nمسلم است كه اگر تمام زواياى اعصاب و سلولهاى مغزى را بگرديم ، موجودى با نمود قابل لمسى بنام عقل پيدا نخواهيم كرد . اگر چه هر يك از نقاط مخ انسان ميدان و جايگاه هر يك از نيروها و پديده هاى روانى است ، مانند جايگاه اراده ، حافظه ، تخيلات ، تعقل ، تجسيم و غيره ، ولى مىدانيم كه جايگاه بروز آن امور نمىتواند اثبات كند كه آن امور در توى آنها يا در روى آنها مانند جسمى در تو يا روى جسمى قرار گرفته است . حتى مانند انعكاس صورت در آينه هم نيست ، بخصوص پديدهء تعقل كه بعضى از فعاليتهاى آن تجريد كليات است ، و كلى نمىتواند بعنوان يك موجود عينى در مغز تحقق بيابد .\r\nبنا بر اين رابطهء عقل با موجوديت انسانى از قبيل رابطهء يك جسم با جسم ديگر نيست . عقل در ما وجود دارد ، اين جمله ايست كه همگان به معناى آن اعتراف و تصديق مىكنند ، ولى اين وجود داشتن عقل در ما شبيه به وجود داشتن دست و پا و گوش و چشم در ما نيست .\r\nاگر بگوييم : عقل به ما نزديك است . اين نزديكى از سنخ نزديكى يك صندلى به صندلى ديگر نمىباشد .\r\nاگر حقيقتاً ارتباط عقل با بدن ، هم سنخ ارتباط جسمانى بود ، مسلما با فرا رسيدن دوران ميانسالى تا بالاتر ، مىبايست عقل به طور طبيعى و تدريجى رو به سقوط باشد ، در صورتى كه چنانچه در گذشته اشاره كرديم چنين تلازمى وجود ندارد ، اگر ضايعات مغزى بوجود نيايد و ميدان فعاليت تعقل از اختلالات فيزيولوژيكى محفوظ بماند ، عقل كار خود را انجام خواهد داد ، بلكه چنان كه گفتيم : اغلب نبوغها و اكتشافات\r\n","description":"","footnote":" ( 1 ) دفتر چهارم ، ص 274 بيت 68 و 69 و ص 275 بيت 5 . . ","page_name":" 313 ","page_number":317},
  {"content":"\r\nو جهشهاى فكرى و عقلانى از ميانسالى ببالاتر بروز مىكند . واحدهايى را كه عقل انسانى بعنوان عناصر تعقل در جريان خود در بر دارد ، پس از انقطاع رشتهء تعقل يا به جهت تغيير واحدها ، بمادهء ديگرى در مغز تبدل نمىيابد . بلكه مانند ابداعاتى است كه در جريان تعقل بوجود مىآيند و سپس نيست مىگردند .\r\nمگر اين كه اهميت واحدهاى مفروض ، آنها را به مركز حافظه تحويل داده در آن جا بايگانى كند .\r\nبهر حال تا كنون هيچ يك از دانشمندان علوم مربوطه بروانشناسى و ارگانيسم مغز نتوانسته است چنين ادعايى را ثابت كند كه تعقل به طور عينى در مغز وجود پيدا مىكند .\r\nآن چه كه در قرن اخير در توضيح مادى تعقل و تفكر صورت گرفته است ، كوشش سودمندى در نشان دادن خواص طبيعى تفكر و تعقل در مغز و علامات و انعكاسات مادى آنها در مغز و انگيزه هاى تفكر و تعقل و اين كه چه چيز در مغز ايجاد مىشود كه آن را از تخيل و تجسيم و اراده متمايز مىسازد ، بوده است . اما خود تعقل و تفكر به عنوان يك موجود فيزيكى در مغز مانند خود سلولها نشان داده نشده است . تازه ترين تحقيقى كه در اين باره صورت گرفته است بقرار زير است :\r\n« تفكر پيش از آن كه در خصوص امكان وجود ماشين متفكر به بحث بپردازيم لازم است معنى كلمهء » تفكر « را روشن كنيم . تعريف مفاهيم مشكل آن هم به شكل كوتاه و مجمل كه تمام جهات و وجوه را در بر گيرد بسى دشوار است ، تفكر در عداد اين مفاهيم به شمار مىآيد .\r\nاز نقطهء نظر فلسفى و گنسولوژى ( علم معرفت ) تفكر انعكاس عمومى واقعيت مغز آدمى است : تفكر ظهور عمليات عصبى است ، تأثيرات متقابل تأثر و باز دارى است كه در ساختمان عصبى جنبش دارد .\r\nهر دو تعريف هم فلسفى و هم فيزيولوژيكى داراى يك نقص است ، در اين تعاريف تصريح شده كه تفكر با مغز ارتباط دارد و بروشنى تأكيد گشته كه تفكر يكى از\r\n","description":"","footnote":"","page_name":" 314 ","page_number":318},
  {"content":"\r\nپديده هاى مغز آدمى است . در واقع اين كه تفكر ويژه انسان است در اين تعاريف به عنوان اصل تعريف ( آكسيوم ) پذيرفته شده است .\r\nروان پزشكان مىگويند : كه تفكر عمل هوش است . ليكن آن گاه براى شناسايى كامل لازمست كه هوش نيز تعريف شود و دوباره در دور تعاريف بسته مىافتيم : تفكر محصول مغز است و مغز حامل تفكر . پذيرش اين تعاريف فى نفسه تفكر ماشينى را نفى مىكند . زيرا اگر تفكر تنها مختص مغز آدمى باشد ، فرايندى را كه در مغز انجام نگيرد ، نمىتوان تفكر ناميد و ليكن بايد توجه داشت كه اين نتيجه از تعريف مأخوذ است و برداشت واقعى از خصوصيات مغز نيست .\r\nبراى اين كه تعريف تفكر جامع بوده ، عارى از نقص باشد ، بايد از ديدگاه سيبر نيتيكى به آن توجه نمود ، از تفكر بمانند فرايندى مستقل تعريف نمود كه مستقل از موضوع و دستگاهى باشد كه فرايند انجام مىگيرد . آموسف از ديدگاه سيبر نيتيكى به طور روشنى تفكر را تعريف نمود :\r\nتأثيرات متقابل بين دو دستگاه به مثابهء ارتباط خبرى ميان آنهاست ، در واقع خبر محتوى تأثيرات متقابل است . انتقال خبر به وسيلهء رمزهاى مختلفى امكان دارد كه بعضى ساده و بعضى مركب هستند . تركيب محتوى تأثيرات متقابل متفاوت است و رمزى كه نشان دهندهء اين تركيب است گوياى پيچيدگى تأثير متقابل مىباشد ، شرط وجودى رمز ماده است ، زيرا تأثير متقابل همواره بين دو نظام مادى وجود دارد ، اما ماده ممكن است در مراحل مختلف تكامل باشد كه عبارتند از ذرهء بنيادى ، آتم ، ملكول ، ماده بيولوژيكى - حيات ساده ، مادهء فيزيولوژيكى - حيات عالى و مادهء اجتماعى . بسته به مرحلهء تكاملى ماده نوع تأثير متقابل و رمز تفاوت مىكند . . . » ( 1 )  جملات فوق توضيحات سودمندى در بارهء بيان ميدان كار تفكرات و نمودهايى است كه در عمل انديشه به وجود مىآيد ، اما تعريف تفكر ، در جملات بالا خود نمود تفكر\r\n","description":"","footnote":" ( 1 ) سيبرنيتيك و حافظه از آكادمى علوم اتحاد جماهير شوروى ، ترجمه جلالى نائينى ، ص 195 و 196 . . ","page_name":" 315 ","page_number":319},
  {"content":"\r\n\r\nرا كه مطلوب ما است مانند يك نمود فيزيكى در اختيار ما نمىگذارد ، اشاره جملات بالا به اين كه : شرط وجودى رمز ماده است . خود شاهد همين معنى است ، زيرا در جايى كه يك نمود مادى بتواند خود را براى ما محسوس و ملموس نمايد ، از شرط و مقتضى و لازمه آن ، براى نشان دادن خود نمود استمداد نمىجوييم .\r\n71 - عقل به رشد نهايى خود مىرسد و گام به ابديت مىگذارد .\r\n\r\nماند آن خنده بر او وقف ابد\r\nهمچو جان و عقل عارف بىكبد\r\nاو ز جمله پاك وا گردد به ماه\r\nهمچو نور عقل و جان سوى إله ( 1 ) \r\nعاقلان را چون بقا آمد ابد\r\nپس به معنى اين جهان باقى بود ( 2 ) \r\nتا حروفش جمله عقل و جان شوند\r\nسوى خلدستان جان پرّان شوند ( 3 ) \r\n\r\nورود عقل به ابديت ممكن است به دو صورت تصور شود :\r\nصورت يكم - به عنوان آهنگ كلى هستى كه از عالىترين محصول طبيعت يعنى موجود انسانى استخراج مىشود و بسوى ابديت رهسپار مىگردد ، اين مطلبى است كه در فلسفهء هگل هم اشاره‌اى به آن شده است ، نهايت امر اين است كه اين عقل سير كننده به سوى ابديت عقل كل است ، نه عقول جزئى ، اما بنا به مباحث گذشته جلال الدين عقل جزئى را كه برشد و كمال خود برسد ، شايستهء هماهنگ شدن با عقل كل مىداند ، بنا بر اين عقل جزئى هم مىتواند رهسپار ابديت شود .\r\nصورت دوم - رهسپار شدن عقل به ابديت به وسيلهء روح است كه ابديتش مورد اعتراض فلاسفه ى الهيون نيست . بيت اول تنها سير عقل را به ابديت مطرح كرده بيت دوم عقل و جان را با هم ، ولى از اين جهت كه ابديت عقل مستقل است يا به وسيله روح صورت مىگيرد ، توضيح نمىدهد جلال الدين در بيت شمارهء 3 مطلب مهمى را متذكر مىشود :\r\n","description":"","footnote":" ( 1 ) دفتر پنجم ، ص 300 بيت 6 و 8 . .  ( 2 ) دفتر پنجم ، ص 388 بيت 33 . .  ( 3 ) دفتر پنجم ، ص 354 بيت 59 . . ","page_name":" 316 ","page_number":320},
  {"content":"\r\n\r\nاولا از ميان همه موجودات ابديت را به مردم عاقل اثبات مىكند ، سپس ابديت جهان را از ابديت عقلا نتيجه مىگيرد .\r\nتوضيح اين كه در مباحث عقل كل اشاره كرديم و گفتيم كه جلال الدين مانند هگل رويه ما وراى طبيعى موجودات را عقل مىداند و آن را عقل كل مىنامد . اين عقل كل از مجراى علت و معلول طبيعى و زمان و مكان و ساير خواص طبيعت بالاتر است ، بدين جهت فساد و نيستى را براى آن راهيابى نيست . و انسان عاقل هم كه توانسته است از نظر رشد روحى به حيطهء عقل كل گام بگذارد ، پس براى او هم فنايى تصور نمىشود . اين توضيح بر عكس روش جلال الدين در بيت مورد بحث است زيرا در بيت مورد بحث از بقاء عاقل به بقاء جهان استدلال مىكند . آن چه كه براى توضيح مقصود جلال الدين مناسب است ، اين است كه بگوييم : بنا بمضامين ابيات فراوانى كه در مثنوى وارد شده و مىگويد :\r\n\r\nتا بدانى كاسمانهاى سمى\r\nهست عكس مدركات آدمى\r\nباده در جوشش گداى جوش ماست\r\nچرخ در گردش اسير هوش ماست\r\n\r\nبا قطع نظر از درك و عقل آدمى جهانى وجود ندارد ، و اين موجودات زمينى و آسمانى جز انعكاسى از مدركات انسانها چيز ديگرى نيستند : و از آن جهت كه عقل و درك آدمى از جهان ماده و كون و فساد بالاتر است ، يا بدان جهت كه عقل و درك آدمى موجى از امواج روح است كه براى ابديت آفريده شده است ، در نتيجه جهان نيز ابدى است ، زيرا جهان جز انعكاسى از معقول و مدرك آدمى چيز ديگرى نيست . البته اين يك روش ايده آليستى خالص است كه جلال الدين هم در همهء مثنوى آن را نمىپذيرد ، ولى معناى اولى از اين اعتراض به دور است .\r\n72 - عقل مىتواند خير خواهى و بد خواهى را از يكديگر تشخيص بدهد\r\n\r\nمشفقى گر كرد جور و امتحان\r\nعقل مىبايد كه نبود بد گمان ( 1 ) \r\n\r\n","description":"","footnote":" ( 1 ) دفتر پنجم ، ص 324 بيت 26 . . ","page_name":" 317 ","page_number":321},
  {"content":"\r\n\r\nاين مسئله در ارتباطات فرد با فرد و فرد با اجتماع فوق العاده اهميت دارد . جلال الدين مىخواهد بگويد : اگر عقل انسانى در فعاليت خود منحرف نشود و گمانها و خيالات سد راه حركت عقل به سوى حقايق نباشد ، به خوبى از عهدهء تشخيص خير خواه و بد خواه بر مىآيد و استشمامى به دست مىآورد كه از لابلاى پيچيده و در هم رويدادها ، اگر چه در ظاهر به عليه او باشد ، درك مىكند كه آن حوادث بسود اوست يا به ضرر او تمام خواهد گشت .\r\nاين مسئله در صورتى كه احراز شود و عقل آدمى بتواند با به دست آوردن نيروى استشمام ، تبه كاران را از راد مردان تشخيص بدهد . معمولا در حركت مطابق ارادهء راد مردان پيش رو و متحمل زحمات و ناملايمات مىگردد . آن چه كه مهم است اين است كه در روابط اجتماعى بقدرى مسائل پيچيده بوجود مىآورند كه عقل در تشخيص انسان از ضد انسان واقعاً مبهوت مىگردد .\r\nمكاران و حيله پردازان هر گونه رابطه را در هر حال مىتوانند به سود خويش توجيه و تفسير كنند .\r\nبا اين وضع يك زندگانى صد ساله مورد احتياج است كه يك فرد از هنگام بلوغش تمام مسائل حيات را رها كند و به فرا گرفتن زير بناها و روبناهاى روابط و مقاصد بپردازد و هدفهاى مورد يقين و احتمال را از يكديگر جدا كند ، بلكه بتواند نه هميشه ، بلكه گاهى موقعيت خود را در ميان روابط مثلث را از طبقهء ( بالا ، پائين ، هم رديف ) درك و توجيه نمايد .\r\n73 - آيا عقل حكم مىكند كه انسان در جستجوى نيستى است ؟\r\n\r\nگر همىخواهى سلامت از ضرر\r\nچشم ز اول بند و پايان را نگر\r\nتا عدمها را ببينى جمله هست\r\nهستها را بنگرى محسوس و پست\r\nاين ببين بارى كه هر كش عقل هست\r\nروز و شب در جستجوى نيست است\r\nدر گدايى طالب جودى كه نيست\r\nبر دكانها طالب سودى كه نيست\r\n\r\n","description":"","footnote":"","page_name":" 318 ","page_number":322},
  {"content":"\r\n\r\nبر مزارع طالب دخلى كه نيست\r\nدر مغارس طالب نخلى كه نيست\r\nدر مدارس طالب علمى كه نيست\r\nدر صوامع طالب حلمى كه نيست\r\nهستها را سوى پس افكنده اند\r\nنيستها را طالبند و بنده‌اند ( 1 ) \r\n\r\nمضمون ابيات فوق داراى سه احتمال است :\r\nاحتمال يكم - اين كه بالاخره پايان همهء هستها ، نيستى است ، لذا مردم در طلب چيزهايى هستند كه به نيستى منجر مىشود . اين احتمال سطحى ، موضوعى سطحى را در بر دارد و داراى اهميت نيست .\r\nاحتمال دوم - محدوديت و متزلزل بودن هستهاى مطلوب انسانها است كه توانايى اشباع تمايلات بىنهايت جوى انسانى را دارا نمىباشد ، زيرا مطلوب ذاتى انسان عبارت است از اشباع مىخواهم خويش . هستهاى جزئى و موقت در مقابل آن « مىخواهم » بقدرى ناچيز است كه اگر هم « مىخواهم » انسان در جستجوى هست واقعى مطلق باشد ، در عالم عينى و عملا اين آرمان او به هيچ وجه بر آورده نمىشود . اين احتمال بهتر و مناسب تر از احتمال اول است .\r\nاحتمال سوم - بدان جهت كه انسانها هست واقعى را كه شايستگى مطلوبيت انسانى را دارد - كه از « هست » حقيقى بهره مند است - مورد توجه قرار نمىدهند « هستها را سوى پس افكنده‌اند » .\r\nلذا با از دست دادن ايده آل حقيقى كه روح هستى جوى آنان در جستجوى آن تقلا مىكند ، در ميان هستىهاى ناپايدار و كفهاى ناچيز غوطه مىخورند و به جاى به دست آوردن هست واقعى ، با هست نماهاى زود گذر « مىخواهم » بىنهايت جوى خود را اشباع مىكنند . اين نكته را بايد در نظر بگيريم كه رشد روحى و اعتلاى تعقل اين هست نماها را و به قول جلال الدين « جود ، سود ، دخل ، نخل ، علم ، حلم » نمىتواند نيست واقعى تلقى كند ، بلكه با ارزيابى صحيحى كه در بارهء آنها انجام مىدهد ، بهره بردارى وسيله‌اى از آنها صورت مىدهد .\r\n","description":"","footnote":" ( 1 ) دفتر ششم ، ص 373 بيت 1 تا 7 . . ","page_name":" 319 ","page_number":323},
  {"content":"\r\nوَلا تَنْسَ نَصِيبَكَ مِنَ اَلدُّنْيا 28 : 77 ( 1 )  ( سهم خود را از دنيا فراموش مكن ) هيچ گونه منافاتى با « وَمَا اَلْحَياةُ اَلدُّنْيا إِلَّا لَعِبٌ وَلَهْوٌ 6 : 32 » ( 2 )  ( جز اين نيست كه زندگانى دنيا بازيچه‌اى بيش نيست ) ندارد ، زيرا اصلى كه مىگويد : « عظمت و نفوذ روح بقدرى است كه بهر موجود طبيعى توجه و نفوذ كند ، آن را متلاشى مىسازد و مانند گرد ناچيزى به هوا مىدهد ، هر دو آيه را تفسير مىكند . يعنى اگر بخواهيد براى به دست آوردن آرمان واقعى روح به حيات طبيعى دنيا نفوذ كنيد آن را لهو و لعب خواهيد ديد و اگر بخواهيد از روى حيات طبيعى گام بر داريد و عبور كنيد ، خواهيد ديد : راهى براى عبور به قلمرو و حيات حقيقى و اصيل جز همين راه نداريد .\r\n","description":"","footnote":" ( 1 ) سوره القصص ، آيهء 77 . .  ( 2 ) سوره الانعام ، آيهء 32 . . ","page_name":" 320 ","page_number":324},
  {"content":"\r\n\r\n\r\n« در وهم افكندن كودكان استاد را »\r\n\r\n( ( 1546 ) ) روز گشت و آمدند آن كودكان\r\nبر همين فكر ت بمكتب شادمان\r\n( ( 1547 ) ) جمله استادند بيرون منتظر\r\nتا در آيد از در آن يار مصر\r\n( ( 1548 ) ) ز ان كه منبع او بُدست اين راى را\r\nسر امام آمد هميشه پاى را\r\n( ( 1549 ) ) اى مقلد تو مجو پيشى بر آن\r\nكو بود منبع ز نور آسمان\r\n( ( 1550 ) ) او در آمد گفت استارا سلام\r\nخير باشد ، رنگ و رويت زرد فام\r\n( ( 1551 ) ) گفت استا نيست رنجى مر مرا\r\nتو برو بنشين مگو ياوه هلا\r\n( ( 1552 ) ) نفى كرد اما غبار وهم بد\r\nاندكى اندر دلش ناگاه زد\r\n( ( 1553 ) ) اندر آمد ديگرى گفت اين چنين\r\nاندكى آن وهم افزون شد بدين\r\n( ( 1554 ) ) همچنين تا وهم او قوّت گرفت\r\nماند اندر حال خود بس در شگفت\r\n\r\nتفسير ابيات\r\nهنگام روز شد و كودكان به فكر اغواى استاد ، شادمان بمكتب آمدند . همهء آنان بيرون در منتظر آن كودك با هوش بودند كه نقشه ها را مىچيد و عملى مىساخت آرى منتظر آن منبع رأى و نظر بودند ، چنان كه پاى در رفتن منتظر سر مىباشد ، تا چشمان و مغز آدمى راه را نشان بدهد و پاها راه بيفتد . اى آدم مقلد بانسانهاى صاحب نظر تقدم مجوى ، زيرا نورانيتى كه صاحب نظران دارند منبعش از عالم بالاست .\r\nآن كودك باهوش اول وارد شد و به استاد سلام كرد و گفت : استاد عزيز ، خير است ، چرا رنگ رويت زرد شده است ؟ استاد گفت : من رنج و مرضى ندارم ، برو ، برو بنشين سر جايت ، ياوه گويى مكن . استاد اگر چه قول كودك و بيمارى را از خود نفى كرد ، اما وهم بد اگر چه مانند غبار ناچيز در دلش اثرى گذاشت . كودك دوم نيز از در در آمد و سلام كرد و سخن كودك اول را تاييد كرد و آن گاه كودكان همگى يك بيك از در مكتب وارد شدند و بىچاره استاد را بداشتن بيمارى تلقين نمودند و استاد در شگفتى فرو رفت .\r\n","description":"","footnote":"","page_name":" 321 ","page_number":325},
  {"content":"\r\n\r\n\r\nرنجور شدن فرعون به وهم از تعظيم خلقان\r\n\r\n( ( 1555 ) ) سجدهء خلق از زن و از طفل و مرد\r\nزد دل فرعون را رنجور كرد\r\n( ( 1556 ) ) گفتن هر يك خداوند و ملك\r\nآن چنان كردش ز وهمى منتهك\r\n( ( 1557 ) ) كه به دعوى الهى شد دلير\r\nاژدها گشت و نمىشد هيچ شير\r\n( ( 1558 ) ) عقل جزئى آفتش وهم است و ظن\r\nز ان كه در ظلمات شد او را وطن\r\n( ( 1559 ) ) بر زمين گر نيم گز راهى بود\r\nآدمى بىوهم ايمن مىرود\r\n( ( 1560 ) ) بر سر ديوار عالى گر رود\r\nگر دو گز عرضش بود كج مىشود\r\n( ( 1561 ) ) بلكه مىافتد ز لرز دل به وهم\r\nترس و وهمى را نكو بنگر بفهم\r\n\r\nتفسير ابيات\r\nفرعون تبه كار قربانى و هم خويشتن بود ، وقتى كه سجده و كرنش زن و مرد و كودك را ديد ، تبه كار از وهم و تلقين به بيمارى دل دچار گشت به جهت گفتن خداوند و پادشاه ، از وهم و خيال اين كه واقعاً خداوند و شاه است روح خود را هتك نمود ، آن وقت شروع به ادعاى خدايى كرد و مانند اژدها سير شدن از مقام و مال نشناخت . اين كه مىگويم : به عقل جزئى اعتنا نكنيد ، براى همين است كه همواره در ظلمات و هم و ظن گرفتار است . در بارهء وهم يك مثال روشن بگويم : موقعى كه در زمين راه مىرويد ، پهناى مسير شما نيم گز است ، اما چون پيرامون آن نيم گز مسطح است بدون تو هم راه مىرويد ، اما اگر در سر ديوار به پهناى دو گز هم باشد اگر راه برويد ، از لرزش دل به وهم مىفتيد و مضطرب مىگرديد ، فهم خود را جمع كنيد و در بارهء ترس و وهم و نتايجش بينديشيد .\r\n","description":"","footnote":"","page_name":" 322 ","page_number":326},
  {"content":"\r\n\r\n\r\nرنجور شدن استاد به وهم\r\n\r\n( ( 1562 ) ) گشت استا سخت سست از وهم و بيم\r\nبر جهيد و مىكشانيد او گليم\r\n( ( 1563 ) ) خشمگين با زن كه مهر اوست سست\r\nمن بدين حالم نپرسيد او نخست\r\n( ( 1564 ) ) خود مرا آگه نكرد از رنگ من\r\nقصد دارد تا رهد از ننگ من\r\n( ( 1565 ) ) او به حسن و جلوهء خود مست گشت\r\nبىخبر كز بام من افتاد طشت\r\n( ( 1566 ) ) آمد و در را به تندى وا گشاد\r\nكودكان اندر پى آن اوستاد\r\n( ( 1567 ) ) گفت زن خير است چون زود آمدى\r\nكه مبادا ذات نيكت را بدى\r\n( ( 1568 ) ) گفت كورى ، رنگ و حال من ببين\r\nاز غمم بيگانگان اندر حنين\r\n( ( 1569 ) ) تو درون خانه از بغض و نفاق\r\nمىنبينى حال من در احتراق\r\n( ( 1570 ) ) گفت زن اى خواجه عيبى نيستت\r\nوهم و ظن لا شىء بىمعنى استت\r\n( ( 1571 ) ) گفت اى زن تو هنوزى در لجاج\r\nمىنبينى اين تغير و ارتجاج\r\n( ( 1572 ) ) گر تو كور و كر شدى ما را چه جرم\r\nما در اين رنجيم و در اندوه و كرم\r\n( ( 1573 ) ) گفت اى خواجه بيارم آينه\r\nتا بدانى كه ندارم من گنه\r\n( ( 1574 ) ) گفت رو نه تو رهى نه آينه ات\r\nدائماً در بغض و كينى و عنت\r\n( ( 1575 ) ) جامهء خواب مرا رو گستران\r\nتا بخسبم كه سر من شد گران\r\n( ( 1576 ) ) زن توقف كرد مردش بانگ زد\r\nكاى عدو زوتر تو را اين مىسزد\r\n\r\nتفسير ابيات\r\nاستاد از تلقينات كودكان و توهم و بيمى كه در او ايجاد كرده بودند ، شديدا سست شد و برخاست و رخت خود را بسوى خانه كشيد با خودش مىگفت : آرى ، اين است محبت زن ، من به اين حال بيمارى دچار شده‌ام ، از حال من نمىپرسد ؟ اين بىوفاى بىمهر به من نمىگويد كه رنگ تو پريده است ، تا من به استراحت پردازم و خود را معالجه كنم ، معلوم مىشود كه از من سير شده ، مىخواهد من بميرم و از ننگ همسرى من رهايى يابد او بزيبايى و جلوه هاى خود مست گشته و نمىداند كه كار من از كار گذشته\r\n","description":"","footnote":"","page_name":" 323 ","page_number":327},
  {"content":"\r\nو طشتم از بام افتاده است .\r\nدر حالى كه شاگردان به دنبالش روان بودند رفت و به در خانه رسيد و خشمگين در را باز كرد .\r\nزنش گفت : شوهر عزيزم ، خير است ، امروز زودتر آمده‌اى ؟ مگر تازه‌اى رو داده ؟ خدا جان نيكويت را از هر بدى محفوظ بدارد .\r\nشوهر مىگويد : زن مگر كورى نمىبينى رنگ و حالم را ببين كه در چه وضعى هستم ، از اندوه بيمارى من ديگران ناله مىكنند ، ولى در درون خانه تو كه با من سر بيك بالش مىنهى از بغض و نفاقى كه با من دارى ، حال مرا نمىبينى كه چگونه در آتش درد مىسوزم زن مىگويد : آقاى من ، تو هيچ ملالى و عيبى ندارى و هم و گمان لا شيء و بىمعناست كه تو را در خود غوطه ور ساخته است .\r\nاستاد گفت : شگفتا ، زن هنوز در لجن لجاجت غوطه مىخورى مگر اين پريدگى رنگ و لرزه را نمىبينى تو كور هستى ، گناه من چيست ؟ رنج و درد و اندوه و دل تنگى سر تا پايم را در خود فرو برده است .\r\nزن مىگويد : همين الان مىروم و آيينه را مىآورم به صورت خود تماشا كن و ببين كه من گناهى ندارم ، حال تو كاملًا خوب و طبيعى است .\r\nاستاد گفت : برو ، نه تو با من سر سازش دارى و نه آيينه ات ، كار هميشگى تو بغض و كينه و عناد با من است . برو زود رختخوابم را پهن كن كه سرم سنگين است و مىخواهم بخوابم .\r\nزن كمى توقف كرد : استاد فرياد زد كه زود باش رختخوابم را بينداز ، اى دشمن جانم ، شايستهء وضع تو همين است كه مىبينم .\r\n","description":"","footnote":"","page_name":" 324 ","page_number":328},
  {"content":"\r\n\r\n\r\n« در جامهء خواب افتادن استاد و ناليدن او به وهم رنجورى »\r\n\r\n( ( 1577 ) ) جامه خواب آورد و گستردش به روز\r\nگفت امكان نى و باطن پر ز سوز\r\n( ( 1578 ) ) گر بگويم متهم دارد مرا\r\nور نگويم جد شود اين ماجرا\r\n( ( 1579 ) ) فال بد رنجور گرداند همى\r\nآدمى را كه نبودستش غمى\r\n( ( 1580 ) ) قول پيغمبر قبوله يفرض\r\nان تمارضتم لدينا تمرضوا\r\n( ( 1581 ) ) گر بگويم او خيالى بر زند\r\nفعل دارد زن كه خلوت مىكند\r\n( ( 1582 ) ) مر مرا از خانه بيرون مىكند\r\nبهر فسقى فعل و افسون مىكند\r\n( ( 1583 ) ) جامه خواب افكند و استاد اوفتاد\r\nآه آه و ناله از وى مىبزاد\r\n( ( 1584 ) ) كودكان آن جا نشستند و نهان\r\nدرس مىخواندند با صد اندهان\r\n( ( 1585 ) ) كاين همه كرديم و ما زندانئيم\r\nبد بنايى بود و ما بد بانئيم\r\nهين دگر انديشه‌اى بايد نمود\r\nتا از اين محنت فرج يابيم زود\r\n\r\nروايت\r\n« لا تمارضوا فتمرضوا و لا تحفروا قبوركم فتموتوا » ( 1 )  ( خود را به بيمارى نزنيد ، واقعاً بيمار مىشويد و براى خود گور نكنيد ، واقعاً مىميريد ) .\r\nاين مضمون را جلال الدين در ابيات گذشته هم گفته است :\r\n\r\nگفت پيغمبر كه رنجورى به لاغ\r\nرنج آرد تا بميرد چون چراغ\r\n\r\nنتيجهء تلقين به نفس چنان كه اثر مثبت و سازندگى دارد ، همچنين اثر منفى و نابودى هم مىتواند داشته باشد ، اين يكى از شگفتىهاى روان آدمى است كه كوششهاى سيبرنيتيك براى توضيح آن هيچ گونه امكانى به دست نخواهد آورد ، كامپيوتر بهر حدى هم از تكامل برسد ، بدان جهت كه خود ندارد نمىتواند ، از پديدهء تلقين مثبت يا تلقين منفى هم بر خوردار شود ، كامپيوتر نمىتواند لجاجت كند ،\r\n","description":"","footnote":" ( 1 ) كنوز الحقائق ، ص 156 . . ","page_name":" 325 ","page_number":329},
  {"content":"\r\n\r\nكامپيوتر خستگى نخواهد داشت .\r\nبراى كار خود هدف و تكاملى نمىشناسد ، به كامپيوتر ديگر حسادت نمىورزد . الهام را براى آن راهيابى نيست ، به هيچ وجه دروغ نمىگويد . . .\r\nتفسير ابيات\r\nزن بىنوا در هنگام روز رفت و رختخواب آورد و پهن كرد ، در دل خود مىگفت : عجب گرفتار شدم امكان گفتن حقيقت را ندارم و درونم هم از اين خيالات و زود باورىهاى شوهر در آتش اندوه شعله ور است .\r\nاگر چيزى بگويم ، مرا متهم خواهد كرد كه من خيال بدى در سر دارم مىخواهم او بيرون برود ( و من به كار زشت خود برسم ) اگر حقيقت را نگويم ، اين مرد بيمارى را جدى گرفته ، اسباب زحمت من و خود را فراهم خواهد آورد . اين همانست كه پيامبر ما - كه بايد گفتهء او را بپذيريم - فرموده است : اگر خودتان را به بيمارى بزنيد بيمار مىشويد .\r\nاگر بگويم : شوهر عزيزم ، حال تو خوبست و تو خيال مىكنى ، خيال بدترى به مغز او خواهد رفت ، گمان خواهد كرد كه اين خير خواهىهاى من ، افسونگرىهايى است كه من مىخواهم او بيرون برود و خانه خلوت شود و فسقى را مرتكب شوم . بالاخره رختخواب را انداخت ، استاد روى رختخواب افتاد و شروع به زارى و ناله كرد . اما كودكان كودكان آمده و در گوشه‌اى از خانهء استاد نشسته مشغول درس خواندن بودند ، اما غم و اندوه زيادى داشتند كه عجب اشتباهى كرديم .\r\nاين همه توطئه ها و مقدمات و حيله پردازىها كه راه انداختيم ، بالاخره خودمان را به زندان انداختيم و به هدف منظور نرسيديم اكنون بياييد بينديشيم به بينيم براى نجات از اين زندان چه بايد كرد ؟\r\n","description":"","footnote":"","page_name":" 326 ","page_number":330},
  {"content":"\r\n\r\n\r\nدوم بار به وهم افكندن كودكان استاد را كه او را از قرآن خواندن ما درد سر افزايد\r\n\r\n( ( 1586 ) ) گفت آن كودك كه اى قوم پسند\r\nدرس خوانيد و كنيد آوا بلند\r\n( ( 1587 ) ) چون همىخواندند گفت اى كودكان\r\nبانگ ما استاد را دارد زيان\r\n( ( 1588 ) ) درد سر افزايد استا را ز بانگ\r\nارزد اين كو درد يابد بهر دانگ\r\n( ( 1589 ) ) گفت استا : راست مىگويد رويد\r\nدور بادا از تو رنجورى و بيم\r\n( ( 1591 ) ) پس برون جستند سوى خانه ها\r\nهمچو مرغان در هواى دانه ها\r\n\r\nتفسير ابيات\r\nآن كودك هشيار كه بنيان گذار اصلى اين نقشه ها بود ، آهسته به بچه ها گفت : بچه ها درسهايتان را با آواز بلند بخوانيد ، آنها هم اطاعت كرده جيغ و داد راه انداختند .\r\nكودك كار گردان گفت : بچه ها ، استاد ما بيمار است اين داد و فرياد ما براى او زيان دارد ، يك دانگ ناچيز از درس ارزش آن را ندارد كه ما استاد را ناراحت كنيم .\r\nاستاد گفت : آفرين راست مىگويد ، درد سرم بيشتر شد ، بر خيزيد و بيرون برويد [ كودكان به آرزوى خويش رسيده 
  ] در مقابل استاد خضوع كرده و در حالى كه آمادهء رفتن بودند ، گفتند : استاد ، خدا اين رنجورى و بيم را از تو دور گرداناد [ بجاى اين كه آهسته بسوى خانه ها بروند 
  ] از محضر استاد چنان با اشتياق بر جستند و راه افتادند كه گويى پرندگان گرسنه بسوى دانه ها به پرواز در آمده‌اند .\r\n","description":"","footnote":"","page_name":" 327 ","page_number":331},
  {"content":"\r\n\r\n\r\nخلاص يافتن كودكان از مكتب بدين مكر\r\n\r\n( ( 1592 ) ) مادرانشان خشمگين گشتند و گفت\r\nروز كتاب و شما با لهو جفت\r\nوقت تحصيل است اكنون و شما\r\nمىگريزيد از كتاب و اوستا\r\n( ( 1593 ) ) عذر آوردند كاى مادر تو بيست\r\nاين گناه از ما و از تقصير نيست\r\n( ( 1594 ) ) از قضاى آسمان استاد ما\r\nگشت رنجور و سقيم و مبتلا\r\n( ( 1595 ) ) مادران گفتند مكر است و دروغ\r\nصد دروغ آريد بهر طمع دوغ\r\n( ( 1596 ) ) ما صباح آييم پيش اوستا\r\nتا ببينيم اصل اين مكر شما\r\n( ( 1597 ) ) كودكان گفتند بسم الله رويد\r\nبر دروغ و صدق ما واقف شويد\r\n\r\nتفسير ابيات\r\nوقتى كه كودكان به خانه رسيدند ، مادرانشان تعجب كرده و خشمگين گشتند و گفتند : حالا در اين وقت روز موقع كتاب خواندن است ، شما آمده‌ايد بازى مىكنيد ؟ مگر الان موقع تحصيل نيست ؟ چرا از كتاب و درس گريزان گشته‌ايد كودكان هر يك عذر آورد كه ما را ، مشوش مباش ، ما تقصير نداريم ، قضاى آسمانى استاد ما را بيمار و رنجور و مبتلا ساخته است .\r\nمادران گفتند : مكر و دروغ راه انداخته‌ايد ، براى بازى خودتان صدها دروغ آورده‌ايد ما فردا طرف بامداد نزد استادتان مىرويم و پرده از روى مكر بازى شما برمىداريم .\r\nكودكان هم گفتند : بسم الله بفرماييد ، فردا پيش استاد ما برويد ، تا معلوم شود كه ما دروغ مىگوييم يا راست .\r\n","description":"","footnote":"","page_name":" 328 ","page_number":332},
  {"content":"\r\n\r\n\r\nرفتن مادران كودكان به عيادت استاد\r\n\r\n( ( 1598 ) ) بامدادان آمدند آن مادران\r\nپرسش استا ز هر گوشه روان\r\nخفته استا هم چو بيمار گران\r\nدرد سر را سر كشيده در شجاف ( 1 ) \r\n( ( 1600 ) ) آه آهى مىكشد آهسته او\r\nجملگان گشتند هم لا حول گو\r\n( ( 1601 ) ) خير باشد اوستا اين درد سر\r\nجان تو ما را نبود از اين خبر\r\n( ( 1602 ) ) گفت من هم بىخبر بودم از اين\r\nآگهم اين كودكان كردند هين\r\n( ( 1603 ) ) من بدم غافل به شغل قال و قيل\r\nبود در باطن چنين رنجى ثقيل\r\n( ( 1604 ) ) چون به جد مشغول باشد آدمى\r\nاو ز ديد رنج خود باشد عمى\r\n( ( 1605 ) ) از زنان مصر يوسف شد سمر\r\nكه ز مشغولى بشد ز ايشان خبر\r\n( ( 1606 ) ) پاره پاره كرده ساعدهاى خويش\r\nروح واله كه نه پس داند نه پيش\r\n( ( 1607 ) ) اى بسا مرد شجاع اندر حراب\r\nكه ببرّد دست يا پايش ضراب\r\n( ( 1608 ) ) او همان دست آورد در گير و دار\r\nبر گمان آن كه هست او برقرار\r\n( ( 1609 ) ) خود نبيند دست رفته در ضرر\r\nخون او بسيار رفته بىخبر\r\n\r\nآيه\r\nفَلَمَّا رَأَيْنَه أَكْبَرْنَه وَقَطَّعْنَ أَيْدِيَهُنَّ وَقُلْنَ حاشَ لِلَّه ما هذا بَشَراً إِنْ هذا إِلَّا مَلَكٌ كَرِيمٌ 12 : 31 . ( 2 )  ( وقتى كه آن زنها يوسف را ديدند ، با عظمتش شمردند ، و دستهاى خود را بريده و گفتند : نه هرگز اين بشر نيست ، اين شخص نيست ، مگر فرشتهء كريم )\r\n","description":"","footnote":" ( 1 ) كلمهء شجاف معنايى ندارد . در نسخهء انقروى ، سجاف با سين بىنقطه است . بنا بر اين معناى بيت روشن است . .  ( 2 ) سوره يوسف ، آيهء 31 . . ","page_name":" 329 ","page_number":333},
  {"content":"\r\n\r\n\r\n( ( 1606 ) ) پاره پاره كرده ساعدىهاى خويش\r\nروح واله كه نه پس داند نه پيش\r\n\r\nروحى كه به يك موضوع خيره و واله شد از همهء اشياء ديگر غافل مىگردد\r\nاين يك اصل كلى است : هر اندازه كه قواى دماغى انسان يا روح بيك موضوع خيره و واله شد ، به همان اندازه از توجه او به ساير نمودها و حقايق كاسته مىشود .\r\nنكتهء ديگرى كه در اين مورد وجود دارد كه بايد مورد توجه قرار بدهيم ، آن نكته اين است كه اين اصل بالنسبه به سطوح مجاور روح با نمودها قابل پذيرش است ، نه بالنسبه به سطوح عميق آن .\r\nبه توضيح اين كه اگر چه به كار بردن كلمهء سطوح در بارهء روح و روان آدمى از نظر علمى صحيح نيست ، زيرا بعد هندسى در روح وجود ندارد ، اما اين حقيقت مورد قبول همهء ماست كه موجوديت روح به طورى است كه گويى مانند لابلاى پوستهاى يك مغز ، يكى در توى ديگرى قرار گرفته ، آن لايى كه در تو قرار گرفته است ، داراى خاصيت روحى بيشتر مىباشد از آن چه كه در روى واقع شده است .\r\nمىتوان براى تصور اين لابلاى مختلف مراتب خود آگاه و ناخود آگاه و سطوح نيمه آگاه را كه در روان شناسى و روان كاوى مطرح است متذكر شد . بر مبناى پذيرش اين سطوح ، هر چه فعاليت روح به سطوح عميق تر و درونى تر مستند باشد ، اصل تمركز قواى دماغى و خيرگى روح آسيب پذيرى خود را از دست مىدهد ، به اين معنى كه خيره شدن و واله گشتن روح بيك موضوع مانع از توجه به موضوعات ديگر نمىباشد .\r\nمثلًا هر يك از حواس طبيعى ما كار مخصوص به خود را دارد مانند چشم كه كار مخصوصش ديدن است ، گوش كه كار مخصوصش شنيدن است ، ولى وقتى كه از خود حواس رو به عمق مىرويم ، مىبينيم ذهن آدمى مىتواند همهء خواص قواى حسى ما را\r\n","description":"","footnote":"","page_name":" 330 ","page_number":334},
  {"content":"\r\n\r\nدرك و منعكس بسازد .\r\nيك قدم ديگر ما را به انديشه و تعقل مىرساند ، در آن جا مىبينيم ، فعاليتهاى گسترده تر و عميقترى انجام مىگيرد كه با فعاليت حواس قابل مقايسه نيست ، در همان هنگام كه يكى از واحدهاى انديشه از مقوله شنيدنىها ست ، واحد ديگرش از ديدنىها مىباشد و تعقل آدمى در لحظهء واحد ، در يك رشته از فعاليت خويش همهء آن واحدهاى متنوع را در جريان مىاندازد ، به همين ترتيب جلوتر مىرويم ، فعاليتها و دريافتها دقيقتر مىشود ، تا آن جا كه روح در آن حال كه به نظم هندسى يك منظره متوجه است زيبايى آن را هم در مىيابد .\r\nلذا مىتوان گفت : وقتى كه مىگوييم : حيرت و خيرگى روح آدمى ، انسان را از توجه به اشياء ديگر باز مىدارد ، بايد بدانيم كه مقصود كدامين سطح روح است ؟\r\nتفسير ابيات\r\nبامداد فردا مادران كودكان از هر سو به طرف استاد رهسپار گشته ديدند : استاد بىنوا مانند يك بيمار سنگين ، سر را مانند زنان بسته و خوابيده است . از زيادى لحاف كه برويش كشيده عرق كرده و رويش را در سجاف لحاف پوشانيده است .\r\nپى در پى آه مىكشد و زارى مىكند ، مادران هم كه دور استاد نشسته بودند لا حول و لا قوه الا بالله مىگفتند ، و ابراز هم دردى با استاد مىنمودند .\r\nمادران گفتند : استاد خير است ، اين درد سر از چه و از كى شروع شده ؟ سوگند به جان تو ما اصلا اطلاعى نداشتيم . استاد گفت : من خودم هم از بيماريم مطلع نبودم اين كودكان شما مرا به بيماريم آگاه ساختند . به جهت اشتغال به تدريس و قال و قيل نمىدانستم كه در درون من چنين رنج و بيمارى وجود دارد .\r\nوقتى كه آدمى به طور جدى مشغول شود حتى بيمارى خود را نمىبيند و درك نمىكند . شما داستان زنان مصرى را به ياد بياوريد كه جمال يوسف چنان خيره شان ساخت كه از خود بىخبر گشته به جاى بريدن ميوه دستهاى خود را پاره پاره كردند ، آرى\r\n","description":"","footnote":"","page_name":" 331 ","page_number":335},
  {"content":"\r\nروحى كه واله شده است نه پس مىبيند نه پيش .\r\nمردان دلاور در ميدان جنگ از ضربه شمشير دست و پاشان بريده مىشود و چون تمام قواى دماغى آنها به پيكار متمركز است ، همان دست بريده را بلند مىكنند كه آن را به كار بيندازند و در آن موقع نمىفهمند كه چه شده است ؟ دستش بريده و خون فراوان از آن رفته است\r\n","description":"","footnote":"","page_name":" 332 ","page_number":336},
  {"content":"\r\n\r\n\r\n\r\nدر بيان آن كه تن روح را چون لباسى است و اين دست آستين دست روح است و اين پاى موزه پاى روح است\r\n\r\n( ( 1610 ) ) تا بدانى كه تن آمد چون لبيس\r\nرو بجو لابس لباسى را مليس\r\n( ( 1611 ) ) روح را توحيد الله خوشتر است\r\nغير ظاهر دست و پاى ديگر است\r\n( ( 1612 ) ) دست و پا در خواب بينى و ايتلاف\r\nآن حقيقت دان مدانش از گزاف\r\n( ( 1613 ) ) آن تويى كه بىبدن دارى بدن\r\nپس مترس از جسم جان بيرون شدن\r\nروح دارد بىبدن بس كار و بار\r\nمرغ باشد در قفس بس بىقرار\r\nباش تا مرغ از قفس آيد برون\r\nتا ببينى هفت چرخ او را زبون\r\nآن تويى كه بىبدن دارى بدن\r\nپس مترس از جسم جان بيرون شدن\r\nروح دارد بىبدن بس كار و بار\r\nمرغ باشد در بدن بس بىقرار\r\n\r\nآيا براى روح كالبد مثالى وجود دارد ؟\r\nاين مسئله از روزگاران پيشين مورد بحث و مناقشات فراوان بوده است ، بدان جهت كه موضوع كالبد مثالى جنبهء متافيزيكى ( پشت پردهء نمودهاى طبيعى ) دارد هر كسى در اين باره تصورى و استدلالى داشته است . ما در اين مورد تنها به بيان دو موضوع مهم قناعت مىكنيم :\r\nموضوع يكم\r\n- هيچ فورمول رياضى و هيچ شناسايى علمى توانايى انكار ، وراى محسوسات را در جهان عينى ندارد .\r\nاين مسئله بعنوان يك اصل مورد پذيرش هر انسانى است كه نامحدود دانستن واقعيات و محدوديت دانشهاى مأخوذ از حس و تجربه در مغز او يك متانت مخصوص\r\n","description":"","footnote":"","page_name":" 333 ","page_number":337},
  {"content":"\r\n\r\nايجاد كرده است كه هرگز نمىدانيم و نمىبينم را با وجود ندارد مخلوط نمىسازد . امروز صدها پديدهء ظريف و شبيه به مجردات كشف شده و مورد بهره بردارى ما قرار گرفته است كه براى مغز طبيعى دانان و جهان بينان قرون و اعصار گذشته يكى از مصاديق « نمىدانم و نمىبينم پس وجود ندارد » بوده است .\r\nفرض كالبد ديگرى براى روح غير از همين بدن مادى فيزيكى فرض ضد دانش نيست ، بلكه يا خود دانش است و يا در حاشيهء دانش فعلى است كه بشر به آن دسترسى دارد .\r\nموضوع دوم\r\n- توجه به عظمت و گسترش و قدرت عجيب روح آدمى است . روح انسانى مىتواند در مقابل باغ و گلشن و دشت و كوه و درياى عينى خارجى جهانى براى خود بسازد كه نه تنها شبيه به آن امور عينى خارجى باشد ، بلكه بهتر از آنها و كامل تر از آنها را در خود بوجود مىآورد .\r\nروح آدمى جهانى را براى خود ايجاد مىكند و آن را از رودخانهء زمان و بستر مكان و فضا بالاتر مىبرد و جهان عينى خارجى را به شكل سايه‌اى از آن حقايق در مىآورد . افلاطون در مسئله مثل از اين موضوع بهره بردارى مىكند .\r\nمصلحين بشرى و آنان كه دست به ساختن يك مكتب اجتماعى شايسته مىزنند ، در حقيقت روح آنان اجتماعى را با روابط عادلانه واقعى مىسازد ، حتى ممكن است آن اجتماع ايده آل را كه متفكر مفروض پى ريزى مىكند در آن روز از نظر حقائق و واقعيات عينى خنده آور و امكان ناپذير جلوه كند ، اما روح آن مكتب چنان اجتماعى را در روح صاحب مكتب ايجاد كرده است .\r\nروح او در حال پندار و تجسيم غير واقعى نيست ، زيرا پندار و تجسيمات و خيالات زندگى آدمى را به كف دستش نمىگذارد و فدا كارى واقعى از او مطالبه نمىكند ، و به طور اختصار پندار و وهم و تجسيم جدىترين موضوعى را كه براى انسان مطرح است ( حيات و نمودها و فعاليتهاى آن را ) ببازى نمىگيرد ، لذا بايد بگوييم : واقعاً چنين شخصى جهانى را يا اجتماعى را در آيندهء دور در روح يا به اصطلاح عمومى تر در مغز خود ساخته است .\r\n","description":"","footnote":"","page_name":" 334 ","page_number":338},
  {"content":"\r\n\r\nاين سازندگى روح چنان كه گفتيم خيالى نيست .\r\nبنا بر اين مقدمه مىتوان گفت : روح مىتواند براى خود كالبد مثالى را كه از نظر ماهيت ظريف تر از كالبد مادى است بسازد و با آن زندگى كند .\r\nتفسير ابيات\r\nبايد بدانى كه بدن مانند پوشاكى براى روح است ، اين قدر شيفتهء لباس مباش ، و آن را مليس ، برو آن حقيقت را كه لباس تن را پوشيده است جستجو كن .\r\nروح آدمى يك ايده آل بيشتر ندارد و آن لقاء الله است .\r\nاما اين را بدان كه روح در ما وراى اين دست و پاى ظاهرى دست و پاى ديگرى دارد .\r\nبه عنوان شاهد تو در خواب گاهى دست و پايى با تركيب و ائتلاف بينى كه كالبد مادى تو نيست ، ولى اين حقيقت است ، خواب و خيال پا در هوا نيست .\r\nتو همان انسانى كه بدون داشتن اين بدن مادى بدن ديگرى دارى ، كه حامل روح است ، بنا بر اين ، از بيرون رفتن جان از بدن بيمى به خود راه مده .\r\nاين روح بدون احتياج به بدن فعاليتها دارد كه در بدن امكان پذير نيست . چنان كه بىقرارى پرنده در قفس ناشى از آن است كه مىداند فعاليتهايى ما فوق حركات ناچيز در قفس را مىتواند انجام بدهد .\r\nباش تا آن لحظه فرا رسد كه مرغ روح از قفس تن پرواز كند ، تا ببينى كه هفت گنبد لاجوردين در مقابل آن چگونه رام است .\r\n","description":"","footnote":"","page_name":" 335 ","page_number":339},
  {"content":"\r\n\r\n\r\nحكايت آن درويش كه در كوه خلوت كرده بود و بيان حلاوت انقطاع و خلوت و داخل شدن در اين منقبت كه انا جليس من ذكرنى و انيس من استانس بي\r\n\r\nگر با همه‌اى چو بىمنى بىهمه اى\r\nور بىهمه‌اى چو با منى با همه اى\r\nيك حكايت گويمت گر بشنوى\r\nدر حقيقت بر حقيقت بگروى\r\n( ( 1614 ) ) بود درويشى به كهسارى مقيم\r\nخلوت او را بود هم خواب و نديم\r\n( ( 1615 ) ) چون ز خالق مىرسيد او را شمول\r\nبود از انفاس مرد و زن ملول\r\n( ( 1616 ) ) هم چنان كه سهل شد ما را حضر\r\nسهل شد هم قوم ديگر را سفر\r\n( ( 1617 ) ) آن چنان كه عاشقى بر سرورى\r\nعاشق است آن خواجه بر آهنگرى\r\n( ( 1618 ) ) هر كسى را بهر كارى ساختند\r\nميل آن را در دلش انداختند\r\n( ( 1619 ) ) دست و پا بىميل جنبان كى شود\r\nخار و خس بىب و بادى كى رود\r\n( ( 1620 ) ) گر ببينى ميل خود سوى سما\r\nپر دولت برگشا همچون هما\r\n( ( 1621 ) ) ور ببينى ميل خود سوى زمين\r\nنوحه مىكن هيچ منشين از حنين\r\n( ( 1622 ) ) عاقلان خود نوحه ها پيشين كنند\r\nجاهلان آخر به سر بر مىزنند\r\n( ( 1623 ) ) ز ابتداى كار آخر را ببين\r\nتا نباشى تو پشيمان يوم دين\r\n\r\nروايت\r\nمضمون حديث فوق كه در عنوان ابيات ذكر شده ، از امير المومنين عليه السلام چنين نقل شده است :\r\n« اللَّهم انك آنس الآنسين لأوليائك و أحضرهم بالكفايه للمتوكلين عليك تشاهدهم فى سرائرهم و تطلع عليهم فى ضمائرهم و تعلم مبلغ بصائرهم فأسرارهم لك مكشوفة و قلوبهم اليك ملهوفة . ان أوحشتهم الغربة آن سهم ذكرك\r\n","description":"","footnote":"","page_name":" 336 ","page_number":340},
  {"content":"\r\n\r\nو ان صبت عليهم المصائب لجئوا الى الاستجارة بك علما بان أزمة الأمور بيدك و مصادرها عن قضائك » . ( 1 )  ( بار خدايا ، تويى مانوسترين انس گيرندگان با دوستانت و حاضرتر از همهء موجودات به كفايت كردن به امور انسانى كه به تو توكل كرده است . درون آنان را مىبينى و از دلهاى آنان آگهى ، اندازهء بينايى آنان را مىدانى ، رازهاى پوشيدهء آنان به تو آشكار و دلهايشان مشتاق تو است . اگر بيگانگى از همهء موجودات آنان را بوحشت بيندازد ، با ياد تو مانوسند و اگر مصيبتها به سوى آنان سرازير گردد پناه به تو مىآورند ، زيرا مىدانند كه زمام امور به دست تو و ريشه هاى آنها وابسته قضاى تو مىباشد . )\r\n\r\n( ( 1615 ) ) چون ز خالق مىرسيد او را شمول\r\nبود از انفاس مرد و زن ملول\r\n\r\nآيا خلوت و كناره گيرى براى روح سودمند است ؟\r\nخلوت و كناره گيرى معانى مختلفى دارد كه هر يك از آنها داراى خصوصيتى است . از آن جمله :\r\n1 - خلوت به طور مطلق به قصد اعراض از انسانها ، بدان جهت كه همهء مردم بد و زشت و هيچ فردى از انسانها قابل انس و الفت نيست .\r\nاين معنى روشى است ضد عقل و وجدان و مخالف شرع مقدس اسلام .\r\nكسى كه به همهء انسانها بد بين باشد ، با اين كه مىبيند : افرادى وجود دارند كه به تمام دنيا مىارزند و نيز مىبيند كه اكثر افراد قابل تعليم و تربيت هستند و كسى از آنها ذاتا بد نيست .\r\nبا اين ملاحظات بايد گفت : چنين انسان يا جنگل نشين است يا بايستى يك\r\n","description":"","footnote":" ( 1 ) نهج البلاغه ، ج 2 ص 248 . . ","page_name":" 337 ","page_number":341},
  {"content":"\r\nتخت خواب براى همهء عمرش در تيمارستان اشغال كند ، خلوت و كناره گيرى اينان ناشى از خود بينى و خود پرستى و دشمن داشتن ديگران است .\r\n2 - خلوت به معناى اين كه چون روابط اجتماعى غالبا انسان را محل انعكاس فعاليتهاى ديگران قرار مىدهد و استقلال وجودى انسان را پاى مال مىكند ، لذا هر اندازه كه رابطهء انسان از ديگران گسيخته باشد ، به استقلال وجودى خود نزديكتر خواهد بود . اين معنا از كناره گيرى هم از نظر عقل و منطق و وجدان صحيح نيست ، زيرا - تشخيص اين كه بايستى انسان استقلال و رشد روحى به دست آورد از كجا ناشى شده است ؟ خود همين تشخيص اگر چه نيروى خود را در نهاد انسانها باز يافته است ، با اين حال به ثمر رسيدن آن مربوط به ساير انسانها و روابطى بوده است كه شخص در اجتماع به دست مىآورد .\r\nبه اضافه اين كه اين گونه خلوت و كناره گيرى نمىگذارد خود همان انسان استقلال جو به هدف خويشتن برسد ، زيرا گسيخته شدن از عوامل انسانى موجب بوجود آمدن يك خود مبهم در درون انسانى مىگردد كه نه استقلال مىفهمد و نه رشدى ، زيرا در محيطى كه انسان جز خود كسى را نبيند ، مجبور است با عوامل ناخود آگاه طبيعت انس بگيرد و براز و نياز بپردازد و بنا بقانون تاثر از عوامل مربوط ، كم كم خود آگاهى خويش را خنثى نمايد يك مثال در اين مورد وجود دارد كه مىتواند مطلب را توضيح بدهد : حركت و جنبش روح آدمى شبيه به دو سنگ آسياب است ، كه دائما در تحرك است . مادامى كه دانه در آن ريخته مىشود ، آسياب آن دانه ها را آرد مىكند و خود را نمىسايد ، همين كه از خارج دانه‌اى بر آن وارد نشود ، بدان جهت كه جنبش و حركت آسياب دائمى است ، در نتيجه خود را خواهد ساييد .\r\n3 - خلوت به معناى رهايى از وابستگى به ديگران با حفظ روابط ضرورى . تفاوت اين قسم با قسم فوق ( شمارهء 2 ) در اين است كه كناره گيرى در اين قسم قطع رابطهء كلى با انسانها نيست ، بلكه مبارزه با وابستگى است كه در نتيجهء خود باختن ، انسان را\r\n","description":"","footnote":"","page_name":" 338 ","page_number":342},
  {"content":"\r\nاز شخصيت به كلى محروم مىسازد ، در عين حال كه روابط خانوادگى و وطن و بشريت به طور كلى و رابطه در ايده ئولوژى براى او مطرح است ، شخصيت خود را از تفاله هاى و پوستهاى زائد و مضر آن روابط دور مىدارد .\r\nاين خلوت پديدهء بسيار عالى است ، و براى به دست آوردن آن هيچ گونه احتياجى به خزيدن به گوشهء خانه و فرار كردن به بيابانها و مغارهء كوهها نيست .\r\nبايد اعتراف كرد كه چنين خلوت و كناره گيرى با اين كه براى افراد فراوانى امكان پذير است ، ولى عملا كار بس دشوارى است . زيرا متأسفانه معمولا هم در ساخته شدن شخصيت و هم در ادامه و تحول يافتن آن ، محيط و روابط اجتماعى تاثير شديد دارد به طورى كه كه براى تعديل آن تاثير و حفظ شخصيت و بهره بردارى از استقلال آن ، گذشتها و مبارزات شديدى لازم است . اما چون نتيجهء فوق العاده‌اى در دنبال دارد ، لذا مىتوان گفت : آن همه تلاش و گذشت به چنان نتيجه‌اى كه انسان را به مالكيت به شخصيت مىرساند ، مىارزد .\r\n4 - خلوت با خود به معناى مطرح كردن و بررسى خويشتن و تشخيص بايستگىها و شايستگىهايى كه در راه رشد شخصيت لازم است .\r\nاين افراد واقعاً در اقليتاند . افرادى كه به اين مرحله مىرسند ، چنان كه مىتوانند خود را بسازند ، مىتوانند شخصيتهاى ديگر را هم بسازند .\r\nاين خلوت با خود هر اندازه كه همراه با دانش و بينش باشد ، به همان اندازه مثمر تر و نتيجه بخش تر مىشود . به همين جهت است كه مىگوييم : هر كس كه بتواند بدون اين كه غرق شود ، وارد اقيانوس خويشتن گردد و به سير و سياحت و شناورى و استخراج مواد پر قيمت روح موفق شود ، اوست كه مىتواند انسانى بسازد و جهانى را تغيير بدهد .\r\n5 - خلوت انس با خدا - غالبا مردم در اين باره اشتباه بزرگى مرتكب مىشوند و خلوت را به معناى كناره گيرى از دو قلمرو انسان و طبيعت تفسير كرده مىگويند : خدا را در گوشه هايى از جهان مىتوان ديد كه جاندارى در آن جا پيدا نشود ، سكوت\r\n","description":"","footnote":"","page_name":" 339 ","page_number":343},
  {"content":"\r\n\r\nمطلق بر آن محيط حكمفرما باشد .\r\nاين تصور يا براى مردمى است كه داراى شخصيت ضعيف و احساس خدا يا بى شان ناتوان است . يا براى اشخاصى شايسته است كه اگر از آن حال خلوت بر گردند و در ميان پر غوغاترين محيط زندگى كنند ، تفاوتى نداشته باشد ، مانند خلوت على ابن ابى طالب عليه السلام در گوشه‌اى از مكان و در دل شب تاريك ، در صورتى كه بامداد همان شب در غوغاى حكومت و اجتماع به حركت و تلاش مىافتد .\r\nبراى انسانى كه خدا واقعاً مطرح شده است انس گيرى با خدا در خلوت ، همان لذت و اثر انجام وظيفه را دارد كه ورود در پيكار حيات . با اين حال نمىتوان منكر شد كه معمولا بدون بر طرف ساختن پديده ها و امواج عالم طبيعت خواه در صورت مواد ناآگاه طبيعت يا در صورت جانداران و انسانهاى آگاه ، از ديدگاه مغز ، روح آدمى راهى براى تمركز خود به پيشگاه الهى پيدا نمىكند . لذا اين خلوت حد اقل براى افراد معمولى ضرورت وسيله‌اى دارد .\r\nتفسير ابيات\r\nمىخواهم براى اين كه حقيقتا بتوانى به حقيقت بگرايى ، داستانى را بگويم ، تو هم گوش فرا ده . درويشى در كهسارى اقامت گزيده خلوت با خود و خدا را هم خواب و نديم خود ساخته بود . بدان جهت كه مشمول عنايت الهى شده بود ، از انفاس مرد و زن ملول مىگشت . چنان كه براى ما شهر نشينهاى معمولى حضور در وطن و جايگاه زندگى اجتماعى مطلوب است ، بالعكس افرادى هم هستند كه سفر براى آنان ايده آل است فردى عاشق سرورى مىشود ، فرد ديگرى به آهنگرى عشق مىورزد . اصل مهمى است كه .\r\n\r\nهر كسى را بهر كارى ساختند\r\nميل آن را در دلش انداختند\r\n\r\nهيچ يك از عضلات بدن آدمى بدون اراده حركت نمىكند ، چنان كه اگر آب و بادى حركت نكند ، خس و خاشاك در همانجا كه افتاده‌اند ، مستقر مىمانند .\r\n","description":"","footnote":"","page_name":" 340 ","page_number":344},
  {"content":"\r\nدر آن هنگام كه ميل پرواز به عالم اعلا را در خود احساس مىكنى ، پر و بال همايى باز نموده حركت كن .\r\nاگر ديدى ميل تو به سقوط به پستى است ، بنشين و به بىچارگى و بد بختى خود ناله كن . نوحه و نالهء خردمندان پيش از وصول به نتايج زشت است ، نادانان پس از آن كه در خاك مذلت نشستند بر سر و صورت خود مىكوبند .\r\nبراى اين كه در روز رستاخيز پشيمان نشوى از هم اكنون آخر كار را ببين و در جستجوى چاره باش .\r\n","description":"","footnote":"","page_name":" 341 ","page_number":345},
  {"content":"\r\n\r\n\r\nديدن زرگر عاقبت كار را و سخن بر وفق عاقبت گفتن با مستعير ترازو\r\n\r\n( ( 1624 ) ) آن يكى آمد به پيش زرگرى\r\nكه ترازو ده كه بر سنجم زرى\r\n( ( 1625 ) ) گفت رو خواجه مرا غربال نيست\r\nگفت ميزان ده بر اين تسخر مأيست\r\n( ( 1626 ) ) گفت جارويى ندارم بر دكان\r\nگفت بس كن اين مضاحك را بمان\r\n( ( 1627 ) ) من ترازويى كه مىخواهم بده\r\nخويشتن را كر مكن هر سو مجه\r\n( ( 1628 ) ) گفت بشنيدم سخن كر نيستم\r\nتا نپندارى كه بىمعنيستم\r\n( ( 1629 ) ) اين شنيدم ليك پيرى مرتعش\r\nدست لرزان جسم تو نامنتعش\r\nفهم كردم ليك پيرى ناتوان\r\nدستت از ضعف است لرزان هر زمان\r\n( ( 1630 ) ) و آن زر تو هم قراضهء خورد و مرد\r\nدست لرزد پس بريزد زرّ خرد\r\n( ( 1631 ) ) پس بگويى خواجه جارويى بيار\r\nتا بجويم زر خود را در غبار\r\n( ( 1632 ) ) چون بروبى خاك را جمع آورى\r\nگويىام غربال خواهم اى حرى\r\nتا بريزم خاك و زر جويم از آن\r\nكى بود غربال ما را در دكان\r\n( ( 1633 ) ) من ز اول ديدم آخر را تمام\r\nجاى ديگر رو از اين جا و السلام\r\nهر كه اول بين بود اعمى بود\r\nهر كه آخر بين چه با معنى بود\r\nهر كه اول بنگرد پايان كار\r\nاندر آخر او نگردد شرمسار\r\nحكم چون بر عاقبت انديشى است\r\nپادشاهى بندهء درويشى است\r\nعاقبت بينان بوند اهل رشاد\r\nدر نگر و الله اعلم بالسداد\r\n\r\nتفسير ابيات\r\n[ يك داستان كوتاه و شيرين براى تو مىگويم ، تا خوبى انديشه در ابتداى كار را بفهمى : 
  ] درويشى به پيش زرگرى رفت و گفت : ترازو بده كه مىخواهم طلايى را وزن كنم .\r\n","description":"","footnote":"","page_name":" 342 ","page_number":346},
  {"content":"\r\nزرگر گفت : برو آقاى عزيز ، من غربال ندارم .\r\nدرويش گفت : من كه از تو غربال نخواستم ، من ترازو مىخواهم ، مسخره مكن ، ترازو را بده . زرگر گفت : درويش عزيز برو جاروب هم ندارم .\r\nدرويش گفت : خواهشمندم اين مطالب خنده آور را مگو ، من از تو ترازو مىخواهم ، طفره مزن و خود را كرمساز .\r\nزرگر گفت : سخن تو را شنيدم ، كر نيستم ، من آدم بىمعنى هم نيستم ، اما در بارهء وضع تو دقت كردم ، تو پير مردى هستى كه دستهايت مىلرزد و جسم تو نعشه و نشاط جوانى را از دست داده است ، از طرف ديگر طلاهاى تو هم ريز و خرد است ، وقتى كه مىخواهى بسنجى ، طلاها به زمين خواهد ريخت و آن گاه بسراغ من آمده خواهى گفت : خواهشمندم جاروب بده تا خاكهايى را كه طلاهايم در آن ريخته و مخلوط شده است ، جاروب كنم . پس از آن كه آن خاك را جاروب كردى ، بار سوم خود را كشان كشان بدكانم مىرسانى و مىگويى : تمنا مىكنم : غربالى به من بده تا خاكها را غربال نموده طلاهايم را تصفيه كنم .\r\nلذا من از اول كار فكر تو را راحت كردم و خود را هم از درد سر نجات دادم . حالا برو جاى ديگر .\r\nاين است مثل انسانها در جريان زندگى كسى كه فقط اول كار را مىبيند ، او يقينا نابيناست . فردى كه آخر كار را و مراحل متوسط ميان آغاز و انجام را مىنگرد ، داراى معنى و رشد روحى است ، چنين فردى در آتش ندامت و شرمسارى نخواهد سوخت .\r\nاين همه عناوين پر طمطراق و اشكال پستى كه انسانها را در ظاهر تفسير مىكند معلول كوتاه نظرى در آغاز و انجام كارهاست . خوب دقت كن . بينا باش ، آنان كه عاقبت بينند اهل رشد و اصابت به واقعياتند .\r\n","description":"","footnote":"","page_name":" 343 ","page_number":347},
  {"content":"\r\n\r\nبقيه آن زاهد كوهى كه نذر كرده بود كه ميوهء كوهى از درخت نيفشانم و كسى را نگويم به صريح و كنايت كه بيفشان مگر آن خورم كه باد افكنده باشد از درخت\r\n\r\nاين سخن پايان ندارد راز گوى\r\nقصهء آن مرد زاهد باز گوى\r\nكن تمام اكنون حديث شيخ فرد\r\nكاندران كهسار بودش خواب و خورد\r\n( ( 1634 ) ) اندر آن كه بود اشجار و ثمار\r\nسيب و امرود و انار بىشمار\r\nقوت آن درويش بود آن ميوه ها\r\nغير آن چيزى نخوردى دائما\r\n( ( 1635 ) ) گفت آن درويش يا رب با تو من\r\nعهد مردم زين نچينم در زمن\r\nخود نچينم ميوه‌اى در كلّ حين\r\nنيز غيرى را نگويم كه بچين\r\n( ( 1636 ) ) جز از آن ميوه كه باد اندازدش\r\nمن نچينم از درخت منتعش\r\n( ( 1637 ) ) مدتى بر نذر خود بودش وفا\r\nتا در آمد امتحانات قضا\r\n( ( 1638 ) ) زين سبب فرمود استثنا كنيد\r\nگر خدا خواهد به پيمان بر زنيد\r\nز ان كه حكم كار در دست من است\r\nاختيار جملگان پست من است\r\n( ( 1639 ) ) هر زمان دل را دگر ميلى دهم\r\nهر نفس بر دل دگر داغى نهم\r\n( ( 1640 ) ) كل اصباح لنا شأن جديد\r\nكل شىء عن مرادى لا يحيد\r\n( ( 1641 ) ) در حديث آمد كه دل همچون پريست\r\nدر بيابانى اسير صرصريست\r\n( ( 1642 ) ) باد پر را هر طرف راند گزاف\r\nگه چپ و گه راست با صد اختلاف\r\n( ( 1643 ) ) در حديث ديگر آن دل دان چنان\r\nكآب جوشان ز آتش اندر قازغان\r\n( ( 1644 ) ) هر زمان دل را دگر رائى بود\r\nآن نه از وى ليك از جايى بود\r\n( ( 1645 ) ) پس چرا ايمن شوى بر راى دل\r\nعهد بندى تا شوى آخر خجل\r\n( ( 1646 ) ) اين هم از تأثير حكم است و قدر\r\nچاه مىبينى و نتوانى حذر\r\n( ( 1647 ) ) نيست خود از مرغ پرّان اين عجب\r\nكو نبيند دام و افتد در عطب\r\n( ( 1648 ) ) اين عجب كه دام بيند با وتد\r\nگر بخواهد ور نخواهد مىفتد\r\n\r\n","description":"","footnote":"","page_name":" 344 ","page_number":348},
  {"content":"\r\n\r\n\r\nآيه\r\n« وَلا تَقُولَنَّ لِشَيْءٍ إِنِّي فاعِلٌ ذلِكَ غَداً إِلَّا أَنْ يَشاءَ الله 18 : 23 - 24 » ( 1 )  ( در بارهء هيچ چيز مگو من آن كار را فردا خواهم كرد ، مگر اين كه مربوط به مشيت خدا نمايى ) « كُلَّ يَوْمٍ هُوَ فِي شَأْنٍ 55 : 29 » ( 2 )  ( او ( خداوند ) در هر روز ( در هر لحظه ) كارى انجام مىدهد . )\r\nروايت\r\n« مثل القلب كمثل ريشه فى ارض فلاة تقلبها الرياح ظهرا لبطن » ( 3 )  ( مثل قلب مانند پرى در پهنهء بيابان است كه باد آن را در حركت مىآورد و پشت و رو مىكند ) .\r\n« كان ( رسول الله صلى الله عليه و آله ) يحلف به ( بتقلب القلب ) و يقول : « لا و مقلب القلوب » ( 4 )  ( پيامبر اكرم سوگند به سرعت تحول و تغير قلب مىخورد و مىگفت : نه ، سوگند به آن خدا كه قلبها را دگرگون مىكند ) .\r\n« و كان كثيرا ما يقول : يا مقلب القلوب ثبت قلبى على دينك » قالوا او تخاف يا رسول الله ؟ فقال و ما يؤمننى و القلب بين اصبعين من اصابع الرحمن يقلبه كيف يشاء » و فى لفظ آخر :\r\nان شاء ان يقيمه اقامه و ان شاء ان يزيغه ازاغه . » ( 5 ) \r\n","description":"","footnote":" ( 1 ) سوره الكهف ، آيهء 23 . .  ( 2 ) سوره الرحمن ، آيهء 29 . .  ( 3 ) احياء العلوم غزالى ، ج 3 ص 44 - محجة العلماء ، فيض كاشانى ، ج 5 - ص - 82 نقل از ابن ماجه شماره 88 . .  ( 4 ) همان مأخذ ، نقل از صحيح بخارى ، ج 8 - ص 160 . .  ( 5 ) همان مأخذ ، نقل از ابن ماجه شماره 199 - مستدرك حاكم ، ج 1 - ص 526 . . ","page_name":" 345 ","page_number":349},
  {"content":"\r\n\r\n[ پيامبر اكرم ص 
  ] به طور فراوان در حال نيايش مىگفت : اى دگرگون كنندهء دلها ، دلم را در دينت ثابت قدم فرما ، يارانش گفتند : يا رسول الله مگر تو هم مىترسى ؟ فرمود : چه چيز است كه مرا تامين كند در حالى كه قلب ميان دو انگشت خداست ، هرطور كه بخواهد آن را تغيير مىدهد و دگرگون مىسازد ، ( در لفظ ديگر فرمود : ) اگر بخواهد قلب را در وضع مطلوب خود نگه مىدارد و اگر بخواهد آن را منحرف بسازد ، مىلغزاند ) .\r\n« مثل القلب كالقدر إذا استجمعت غليانا » . ( 1 )  ( مثل قلب در دگرگونىهايش مانند ديگ در حال جوش است . )\r\n\r\nهر زمان دل را دگر ميلى دهم\r\nهر نفس بر دل دگر داغى نهم\r\n( ( 1644 ) ) هر زمان دل را دگر رائى بود\r\nآن نه از وى ليك از جايى بود\r\n\r\nدگرگونىهاى دل\r\nتصورات گوناگون يكى پس از ديگرى لحظاتى فضاى دل را اشغال مىكنند و سپس راه خود را پيش مىگيرند ، اين تصورات هر يك مانند سنگها و چوبهايى است كه به حوض دل مىفتد و موجى مناسب خود پديد مىآورد . تصديقات متنوع يك بيك از راه مىرسند ، هر يك جنبش و حركتى در دل ايجاد مىكنند و مثبت و منفى و پذيرش و امتناعى مناسب خود را نمودار مىسازند و مىروند .\r\nنوبت تجسيمات مىرسد ، قلب برده مىشود ، آقاى مطلق مىگردد ، ظالم مىشود ، مظلوم بىنوا مىگردد ، شاديهاى خالص ، شاديهاى مخلوط ، موقت و زود گذر و طولانى و اندوههاى خالص و مخلوط و موقت و زود گذر و طولانى ، خوش بينىها ، بد بينى ، خنده ها\r\n","description":"","footnote":" ( 1 ) محجة العلماء ، فيض كاشانى ، ج 5 ، ص 82 نقل از احمد . . ","page_name":" 346 ","page_number":350},
  {"content":"\r\nو گريه ها و انبساط و انقباضها ، اضطرابها و آرامشها . . . . خدايا ، اگر به سختترين پولاد اين ضربه و نوازش فرود آيد ، آن را ذوب مىكند چيست اين قلب ؟\r\n\r\nمگر شير و پلنگى اى دل اى دل\r\nبمو دائم بجنگى اى دل اى دل\r\nاگر دستم فتى خونت بريزم\r\nببينم تا چه رنگى اى دل اى دل\r\n\r\nسه نوع متمايز در حركات و دگرگونىهاى قلب مىتوان سراغ گرفت :\r\nنوع يكم - طبيعى خالص - به اين معنى كه انگيزه ها و عوامل طبيعى و روانى تغيير و هيجانهاى مثبت يا منفى در قلب ايجاد مىكند ، هر اندازه كه مقاومت و انعطاف شخصيت آدمى در مقابل اين عوامل به طور محاسبه شده عرض اندام كند ، دگرگونىها نه تنها به ضرر انسان نيست ، بلكه مىتواند سود منطقى از آنها ببرد .\r\nنوع دوم - دگرگونىهايى مستند به عوامل ناشناخته .\r\nاين عوامل ممكن است مستند به وراثت بوده باشد و ممكن است از اندوخته هاى اختيارى و غير اختيارى ناشى شود ، تحريكاتى كه از عقده هاى روانى بروز مىكند و شخص هر چه فكر مىكند و تجزيه و تحليل صورت مىدهد ، نمىتواند علل آن تحريكات را بفهمد ، داخل در همين نوع است .\r\nنوع سوم - تحريكات ما وراى طبيعى است . اين قسم تحريكات كه در قلب نمودار مىگردد ، فوق العاده اهميت دارد . چه بسا تبه كارانى كه با يك دگرگونى قلبى كه از قلمرو ما وراى طبيعى نمودار شده است ، به عالىترين رشد روحى گام گذاشته‌اند .\r\nهر اندازه كه تقوى و فضيلت انسانى افزايش مىيابد ، اين گونه تحريكات به جهت ظرافت و حساسيت قلب رو به افزونى مىرود ، آيه‌اى كه مىگويد : « بدانيد خداوند ميان انسان و قلبش پرده مىاندازد » و آن آيه كه مىگويد : شما به خدا تقوى بورزيد او بشما راههاى خود را نشان خواهد داد ، دليل همين نوع تحريكات است . جلال الدين با اين بيت :\r\n\r\n( ( 1644 ) ) هر زمان دل را دگر رايى بود\r\nآن نه از وى ليك از جايى بود\r\n\r\nعامل دگرگونى را به قسم سوم منحصر مىكند .\r\n","description":"","footnote":"","page_name":" 347 ","page_number":351},
  {"content":"\r\n\r\nتفسير ابيات\r\nاين سخن كه شروع كرده بوديم پايانى ندارد ، بر گرديم داستان آن زاهد كوه نشين را باز گو كنيم داستان آن مرد زاهد خلوت نشين را باز گو كنيم كه خوردن و خوابيدنش در آن كهسار بود . در آن كوه درختان و ميوه هاى سيب و گلابى و انار فراوانى وجود داشت . آن درويش از همان ميوه ها آذوقه خود را تهيه مىكرد و دنبال چيز ديگرى نمىرفت .\r\nروزى آن درويش با خدا براز و نياز پرداخته مىگويد : پروردگارا ، من با تو عهد بسته‌ام كه ميوه‌اى از اين درختها نچينم و بكس ديگرى هم نگويم كه : برايم ميوه‌اى بچيند آرى ، من از درخت شاداب ميوه‌اى نخواهم چيد ، مگر اين كه بادى بوزد و ميوه را از درخت بيندازد .\r\nدرويش مدتى به همين عهد خود وفا مىكرد ، تا آن گاه كه آزمايشات قضا شروع شد . به همين جهت است كه خدا فرموده است ، هرگز نگوييد من كارى خواهم كرد مگر اين كه كار خود را بمشيت من مشروط بسازيد ، زيرا حكم قضا به دست من و اختيار همگان تحت سلطهء من قرار گرفته است .\r\nمن آن خداى فعالم كه هر زمانى براى دل آدمى ميل ديگرى مىدهم و در هر نفس به دلهاى آدميان مىتوانم داغ تازه‌اى بنهم .\r\nهر بامدادى كار تازه‌اى دارم و هيچ چيزى نمىتواند از ارادهء من بر كنار باشد . برويد حديث شريف پيامبر را بخوانيد كه فرموده است : قلب آدمى مانند پر سبك و ناچيزى است كه در بيابان اسير و گرفتار تند باد است . تند بادى كه وزيدن مىگيرد ، پر ناچيز را به هر طرف بدون مقاومتى از طرف پر ، براست و به چپ و سمتهاى گوناگون بر پشت و بر رو و روى سر مىراند .\r\nيك حديث ديگر مىگويد : مثل قلب آدمى مانند آب جوشان در ديگ است .\r\nهر زمان دل انسانى رايى دارد و ميلى ، اين نوسانات و تحركات از خود قلب نيست\r\n","description":"","footnote":"","page_name":" 348 ","page_number":352},
  {"content":"\r\nبلكه از عامل ديگرى است . [ به نقد و تحليل ابيات مربوط مراجعه شود 
  ] .\r\nبنا بر اين هرگز به ميل و راى فعلى دل ايمن مباش و عهد و پيمانى منعقد مساز ، تا در نتيجهء تخلف شرمسار و سر افكنده نگردى ، اين هم يكى از تاثيرات احكام قضاى الهى است كه چاه را ببينى و نتوانى از افتادن در آن اجتناب كنى .\r\nاز مرغ پرنده جاى شگفتى نيست كه دام گسترده را نبيند و در هلاكت بيفتد شگفت انگيز آنست كه مرغ بىنوا دام را ببيند و بخواهد و نخواهد در دام بيفتد\r\n","description":"","footnote":"","page_name":" 349 ","page_number":353},
  {"content":"\r\n\r\nتشبيه بند دام قضا به صورت پنهان و به اثر پيدا\r\n\r\n( ( 1649 ) ) چشم باز و گوش باز و دام پيش\r\nسوى دامى مىپرد با پرّ خويش\r\n( ( 1650 ) ) بنگر اندر دلق مهتر زاده اى\r\nسر برهنه در بلا افتاده اى\r\n( ( 1651 ) ) در هواى نابه كار سوخته\r\nاقمشه و املاك خود بفروخته\r\nخوار گشته در ميان قوم و خويش\r\nمرهمش ناياب دل ريش از مريش\r\n( ( 1652 ) ) خان و مان رفته شده بد نام و خوار\r\nكام دشمن مىرود ادبار وار\r\n( ( 1653 ) ) زاهدى بيند بگويد اى كيا\r\nهمتى مىدار از بهر خدا\r\n( ( 1654 ) ) كاندرين ادبار زشت افتاده ام\r\nمال و ملك و نعمت از كف داده ام\r\n( ( 1655 ) ) همتى تا بو كه من زين وا رهم\r\nزين گل تيره بود كه بر جهم\r\n( ( 1656 ) ) اين دعا مىخواهد او از عام و خاص\r\nكالخلاص و الخلاص و الخلاص\r\n( ( 1657 ) ) دست باز و پاى باز و بند نى\r\nنى موكل بر سرش نى آهنى\r\n( ( 1658 ) ) از كدامين بند مىجويى خلاص\r\nوز كدامين حبس مىجويى مناص\r\n( ( 1660 ) ) گر چه پيدا نيست آن در مكمن است\r\nبدتر از زندان و بند آهن است\r\n( ( 1661 ) ) ز ان كه آهنگر مر آن را بشكند\r\nحفره گر هم خشت زندان بر كند\r\n( ( 1662 ) ) اى عجب اين بند پنهان گران\r\nعاجز از تكسير آن آهنگران\r\n( ( 1663 ) ) ديدن آن بند احمد را رسد\r\nبر گلوى بسته حبل من مسد\r\n( ( 1664 ) ) ديد بر پشت عيال بو لهب\r\nتنگ هيزم گفت حمالهء حطب\r\n( ( 1665 ) ) حبل و هيزم را جز او چشمى نديد\r\nكه پديد آيد برو هر ناپديد\r\n( ( 1666 ) ) باقيانش جمله تأويلى كنند\r\nكاين ز بىهوشيست و ايشان هوشمند\r\n( ( 1667 ) ) ليك از تأثير آن پشتش دو تو\r\nگشته و نالان شده او پيش تو\r\n( ( 1668 ) ) كه دعايى همتى تا وارهم\r\nتا از اين بند نهان بيرون جهم\r\n( ( 1669 ) ) آن كه بيند اين علامتها پديد\r\nچون نداند او شقى را از سعيد\r\n\r\n","description":"","footnote":"","page_name":" 350 ","page_number":354},
  {"content":"\r\n\r\n\r\n\r\n( ( 1670 ) ) داند و پوشد به امر ذو الجلال\r\nكه نباشد كشف راز حق حلال\r\n\r\nآيه\r\n« وَاِمْرَأَتُه حَمَّالَةَ اَلْحَطَبِ . فِي جِيدِها حَبْلٌ مِنْ مَسَدٍ 111 : 4 - 5 » ( 1 )  ( و آن زنش ( زن ابو لهب ) كه هيزم [ براى آتش زدن و انداختن در راه پيامبر 
  ] حمل مىكرد ، در گردنش طنابى از ليف سوزان است . )\r\nتفسير ابيات\r\n[ اگر مىخواهيد ديدن دام و ناتوانى از احتراز از آن دام را درك كنيد ، مثال زير را توجه نماييد : 
  ] با چشم باز و با گوش باز چگونه سوى دام مرگ خود بپرواز در آمده است بزرگ زاده‌اى در لباس ژنده كه با سر برهنه در بلا افتاده است بنگريد . اين مهتر زاده در هواى نابه كارى شعله ور شده لباسها و املاك خود را از دست داده ، خوار و پست در ميان خاندانش براى دل مجروحش مرهمى را پيدا نمىكند .\r\nخان و مان از دست داده ، بد نام و ذليل گشته .\r\nبا اين حال رقت بار بكام دشمن قدم بر مىدارد و خود در حال نگون بختى است . سر گشته و حيران ، وقتى كه بيك پارسا مىرسد ، التماس مىكند كه اى راد مرد همتى كن و براى خدا دعايى در حقم نما ، من در بد بختى و نگون سارى زشتى افتاده‌ام مال و ملك و نعمت ، همه را از دست داده‌ام همتى بدرقهء را هم كن اى مرد پارسا ، باشد كه از اين بلا رهايى يابم و از اين گل تيره كه تا حلق در آن فرو رفته‌ام بجهم . بهر كس كه مىرسد از خاص و عام ، دعا مىخواهد و خلاصى خود را مىطلبد .\r\nآخر مگر اين شخص دست و پايش آزاد نيست ؟ مگر بند آهنين بگردنش نهاده‌اند ؟ مگر موكلى بالاى سرش ايستاده و او را به آن بد بختى مجبورش مىسازد ؟ كسى نيست به او بگويد : اى بىنواى خود باخته ، از كدامين زنجير خلاصى مىطلبى ؟ آن كدامين حبس است كه رهايى از آن را جستجو مىكنى ؟\r\n","description":"","footnote":" ( 1 ) سوره تبت ، آيهء 3 و 4 . . ","page_name":" 351 ","page_number":355},
  {"content":"\r\nآرى اين بىنوا بند و زندانى دارد كه از نظر عموم پوشيده ، فقط بر اصفيا و پاكان اولاد آدم قابل درك است ، آن بند و زندانى كه آشكار نيست و مخفى است ، از بند و زندان آشكار بدتر و مرگ بار تر است ، زيرا بند آهنين آشكار را آهنگرى مىتواند از هم بگسلد ، زندان محسوس را هم مىتوان با برداشتن خشت و آجر شكافت و رهايى يافت . اين بند مرگبار نه چنان است كه آهنگرش از هم بگسلد . ديدن آن زنجير مخفى شايسته محمد صلى الله عليه و آله است كه در گردن زن ابو لهب طناب ليف آتش زا را مىديد . او بر پشت زن ابو لهب بستهء هيزم را ديد و گفت : اين حمل كنندهء هيزم در گردنش طنابى است از ليف آتش زا .\r\nچشم ديگرى آن را نديد ، زيرا تمام پوشيده ها تنها براى محمد صلى الله عليه و آله روشن و آشكار است .\r\nساير مردم بدان جهت كه از هوش واقعى بىبهره هستند ، موضوع ليف آتش زا را در گردن زن ابو لهب تاويل مىكنند . يا در داستان آن مهتر زاده كه در ابيات مورد تفسير مىخوانيم ، زنجير و زندان او به هيچ كس قابل مشاهده نيست ، در صورتى كه آن بد بخت از تاثير آن بند و زندان پشتش خم شده و در پيش تو مىنالد و از تو دعا و همتى مىخواهد كه شايد ببركت همت و دعاى تو از زندان قضا بيرون بجهد .\r\nآن انسان پاك و بر گزيده كه اين حقايق پوشيده را با علامات آشكار مىبيند ، چگونه نمىتواند شقى و سعيد را تشخيص بدهد .\r\nاو مىداند و همه را مىشناسد ، ولى به امر خداوند ذو الجلال پرده بر روى آنها مىاندازد كه راز نهانى الهى كشف نشود ، زيرا هر كس توانايى ديدن و هضم راز الهى را ندارد .\r\n","description":"","footnote":"","page_name":" 352 ","page_number":356},
  {"content":"\r\n\r\nمضطر شدن فقير نذر كرده به كندن امرود از درخت و گوشمال حق رسيدن بىمهلت\r\n\r\n( ( 1671 ) ) اين سخن پايان ندارد آن فقير\r\nاز مجاعت شد زبون و تن اسير\r\n( ( 1672 ) ) پنج روز آن باد امرودى نريخت\r\nز آتش جوعش صبورى مىگريخت\r\n( ( 1673 ) ) بر سر شاخى مرودى چند ديد\r\nباز صبرى كرد و خود را وا كشيد\r\n( ( 1674 ) ) باد آمد شاخ را سر زير كرد\r\nطبع را بر خوردن آن چير كرد\r\n( ( 1675 ) ) جوع و ضعف و قوت جذب غذا\r\nكرد زاهد را ز نذرش بىوفا\r\n( ( 1676 ) ) چون كه از امرودبن ميوه شكست\r\nگشت اندر عهد و نذر خويش سست\r\n( ( 1677 ) ) هم در آن دم گوشمال حق رسيد\r\nچشم او بگشاد و گوش او كشيد\r\nمخلصان باشند دائم در خطر\r\nامتحانها هست در راه‌اى پسر\r\nيا مكن نذرى كه نتوانى وفا\r\nبر خطر منشين و بيرون جه هلا\r\nنذر را بايد وفا در راه حق\r\nليك حق تا خود كرا بدهد سبق\r\nعهدها بستيم بس در كارها\r\nنذرها كرديم در سر بارها\r\nقوت آن كو كه پايان آوريم\r\nعاجزيم و ناتوان و مضطريم\r\nگرنه فضلت دستگير ما شود\r\nواى بر ما ز انكه رسوايى بود\r\nنذر ما را با وفا پيوسته دار\r\nعهد ما را از كرم دار استوار\r\nباز گشتم سوى قصه كان فقير\r\nعهد چون بشكست در دم شد اسير\r\nغيرت حق گوشمالش داد زود\r\nز ان كه فرمودست اوفوا بالعقود\r\nجمعى از دزدان بُدند آن جا مگر\r\nدر ميان آورده بيم سيم و زر\r\nاتفاقاً دزد چندى تاختند\r\nو اندر آن كهسار منزل ساختند\r\n\r\n","description":"","footnote":"","page_name":" 353 ","page_number":357},
  {"content":"\r\n\r\n\r\n\r\nآيه\r\n« يا أَيُّهَا اَلَّذِينَ آمَنُوا أَوْفُوا بِالْعُقُودِ 5 : 1 . » ( 1 )  ( اى مردم با ايمان به پيمانها وفا كنيد . )\r\nروايت\r\n« و المخلصون على خطر عظيم . » ( 2 )  ( انسانهاى مخلص در خطر بزرگى قرار گرفته‌اند )\r\nتفسير ابيات\r\nاين سخن هم پايانى ندارد ، بقيهء داستان آن فقير را باز گو كنيم : گرسنگى آن بىچاره را اسير و تنش را ناتوان ساخت ، مدت پنج روز باد ، امرودى از درخت نينداخت و از شعلهء آتش گرسنگيش ، صبر فرار مىكرد .\r\nچند گلابى بر سر شاخه‌اى ديد و باز تحمل كرد و دست به شاخه گلابى نيازيد . ناگهان بادى وزيد و شاخه را پائين آورد و طبيعت گرسنهء آن درويش فقير پيروز گشت و براى جذب غذا زاهد بىنوا را در مقابل عهدى كه بسته بود ، به زانو در آورد ، پيمانش را شكست . وقتى كه ميوه گلابى از درخت چيده شد ، سستى در عهد و نذر فقير راه يافت . فورا گوشمالى حق بسراغش رسيد و ديده گان در خواب رفته اش را باز و گوشش را كشيد . آرى مگر آن حديث را نشنيده‌ايد كه مىگويد : . . . حتى پس از سپرى كردن دوران علم و عمل و گام گذاشتن به مقام اخلاص مغرور مباشيد ، زيرا مخلصين هم در خطر انحراف قرار گرفته‌اند .\r\nاى فرزند ، اين راه سنگلاخ هستى امتحانها دارد . يا اصلا نذرى و پيمانى كه نتوانى به آن وفا كنى مبند و خود را در مخاطرات ميفكن ، يا اگر نذر و پيمان بستى\r\n","description":"","footnote":" ( 1 ) سوره المائدة ، آيهء 1 . .  ( 2 ) مدرك اين روايت در مجلدات پيشين ذكر شده است . . ","page_name":" 354 ","page_number":358},
  {"content":"\r\nبدان كه در راه حق بايد به آن نذر و پيمان وفا كنى اما -\r\n\r\n« تا يار كه را خواهد و ميلش به كه باشد »\r\n\r\nبار الها ، در كارها و در جريانات زندگى عهدها بستيم و نذرها كرديم و سوگندها ياد نموديم ، كجاست توانايى وفا كردن به آنها ، ما عاجز و مضطريم . اگر فضل و عنايتت دستگير ما نشود ، چه رسوايىها كه نصيب ما نخواهد گشت .\r\nخداوندا ، كرم و عنايتت را بر ما ناتوانان كاروانيان هستى بفرست و ما را در پيمانهايى كه مىبنديم ثابت قدم فرما .\r\nبر مىگرديم به داستان خود : در همان لحظه كه درويش فقير پيمان شكنى كرد اسير نتيجهء كار خود شد و حق جل و علا گوشمالش داد ، گويى بىنوا نشنيده بود كه خدايش گفته است : « به پيمانها وفا كنيد « . گروهى از دزدان در آن محل بودند براى مخفى كردن طلا و نقره هاى مسروقه كه با خود داشتند ، به آن كهسار پناهنده شده و منزل ساختند .\r\n","description":"","footnote":"","page_name":" 355 ","page_number":359},
  {"content":"\r\n\r\nمتهم كردن آن شيخ با دزدان و بريدن دستش را\r\n\r\n( ( 1678 ) ) بيست از دزدان بُدند آن جا و بيش\r\nبخش مىكردند مسروقات خويش\r\n( ( 1679 ) ) شحنه را غمّاز آگه كرده بود\r\nمردم و شحنه در افتادند زود\r\nشحنه حالى عزم آن كهسار كرد\r\nجمله را بگرفت و بست آن شير مرد\r\nپس بفرمود از غضب جلاد را\r\nدست و پاى هر يك از تن كن جدا\r\n( ( 1680 ) ) هم بدان جا پاى چپ و دست راست\r\nجمله ببريدند و غوغايى بخاست\r\n( ( 1681 ) ) دست زاهد هم بريده شد غلط\r\nپاش را مىخواست هم كردم سقط\r\n( ( 1682 ) ) در زمان آمد سوارى بس گزين\r\nبانگ بر زد بر عوان كاى سگ ببين\r\n( ( 1683 ) ) اين فلان شيخ است و ابدال خدا\r\nدست او را تو چرا كردى جدا\r\n( ( 1684 ) ) آن عوان بدريد جامه تيز رفت\r\nپيش شحنه داد آگاهيش تفت\r\n( ( 1685 ) ) شحنه آمد پا برهنه عذر خواه\r\nكه ندانستم خدا بر من گواه\r\n( ( 1686 ) ) هين بحل كن مر مرا زين كار زشت\r\nاى كريم و سرور اهل بهشت\r\n( ( 1687 ) ) گفت مىدانم سبب اين نيش را\r\nمىشناسم من گناه خويش را\r\n( ( 1688 ) ) من شكستم حرمت ايمان او\r\nپس يمينم برد دادستان او\r\n( ( 1689 ) ) من شكستم عهد و دانستم بد است\r\nتا رسيد آن شومى جرأت بدست\r\n( ( 1690 ) ) دست ما و پاى ما و مغز و پوست\r\nباد اى والى فداى حكم دوست\r\n( ( 1691 ) ) قسم من بود اين تو را كردم حلال\r\nتو ندانستى تو را نبود و بال\r\n( ( 1692 ) ) آن كه او دانست او فرمان رواست\r\nبا خدا سامان پيچيدن كراست\r\n( ( 1694 ) ) اى بسا مرغا ز معده وز مغص\r\nبر كنار بام محبوس قفص\r\n( ( 1693 ) ) اى بسا مرغى پريده دانه جو\r\nكه بريده حلق او هم حلق او\r\n( ( 1695 ) ) اى بسا ماهى در آب دور دست\r\nگشته از حرص گلو مأخوذ شست\r\n( ( 1696 ) ) اى بسا مستور در پرده بده\r\nشومى فرج و گلو رسوا شده\r\n\r\n","description":"","footnote":"","page_name":" 356 ","page_number":360},
  {"content":"\r\n\r\n\r\n( ( 1697 ) ) اى بسا قاضىّ حبر نيك خو\r\nاز گلوى رشوتى او زرد رو\r\nاى بسا حاجى به حج رفته به عشق\r\nوقت باز آمد شده او يار فسق\r\n( ( 1698 ) ) بلكه در هاروت و ماروت اين شراب\r\nاز عروج چرخشان شد سد باب\r\n( ( 1699 ) ) بايزيد از بهر اين كرد احتراز\r\nديد در خود كاهلى اندر نماز\r\n( ( 1700 ) ) از سبب انديشه كرد آن ذو لباب\r\nديد علت خوردن بسيار آب\r\n( ( 1701 ) ) گفت تا سالى نخواهم خورد آب\r\nآن چنان كرد و خدايش داد تاب\r\n( ( 1702 ) ) اين كمينه جهد او بد بهر دين\r\nگشت او سلطان و قطب العارفين\r\n( ( 1703 ) ) چون بريده شد جزاى حلق و دست\r\nمرد زاهد را در شكوى ببست\r\nاين چنين باشد چو يك در بسته شد\r\nصد در ديگر بر او اشكسته شد\r\n( ( 1680 ) ) هم بدان جا پاى چپ و دست راست\r\nجمله ببريدند و غوغايى بخاست\r\n\r\n« إِنَّما جَزاءُ اَلَّذِينَ يُحارِبُونَ الله وَرَسُولَه وَيَسْعَوْنَ فِي اَلأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَأَرْجُلُهُمْ مِنْ خِلافٍ أَوْ يُنْفَوْا مِنَ اَلأَرْضِ 5 : 33 « ( 1 )  ( جز اين نيست جزاى آنان كه با خدا و رسولش به پيكار بر مىخيزند و در روى زمين براى ايجاد فساد مىكوشند . اين كه كشته شوند ، يا بدار آويخته شوند ، يا دستها و پايهاى آنان به طور خلاف بريده شود ( دست راست با پاى چپ يا بالعكس ، ) يا از زمين طرد شوند ( تبعيد گردند . ) )\r\n\r\n( ( 1693 ) ) اى بسا مرغى پريده دانه جو\r\nكه بريده حلق او هم حلق او\r\n\r\nاين هم يك امر هشدار دهنده : متوجه باشيم در تحصيل اشباع تمايلات گاهى تا سر حد نابود شدن همان تمايلات تكاپو مىكنيم\r\nتكاپوى ناخود آگاه يا تلاش براى وصول به آرمانها در زمينه خود طبيعى\r\n","description":"","footnote":" ( 1 ) سوره المائدة ، آيهء 33 . . ","page_name":" 357 ","page_number":361},
  {"content":"\r\nاگر چه خود آگاهانه صورت بگيرد ، گاهى به از دست دادن خود همان آرمانها مىانجامد ، اگر چه از مقولهء واقعيات بوده باشد . اين يك اصل مخفى است در عين حال اثرش در شئون زندگانى ما كاملًا آشكار است .\r\nآرمانهايى كه براى آدميان به شكل مطلوب جلوه مىكند ، چنان نيست كه ماهيت آنها تنها يك رويه داشته و در هر گونه شرايط به سود انسان تمام شوند . اگر تكاپو براى رسيدن به مطلوب ناخود آگاه باشد ، يا با خود آگاهى كامل ( فرضا ) در زمينهء خود طبيعى خالص صورت بگيرد ، در آن صورت كه همان موضوع مطلوب قيافهء متضاد خود را با نقطهء مطلوب نشان بدهد ، انسان را اولا گيج مىكند ، سپس از همان موضوع متنفر مىسازد .\r\nمثلًا وقتى كه در دنبال فرا گرفتن دانش به تكاپو مىفتيم ، اگر آگاهى نداشته باشيم كه با افزايش دانش مسئوليت انسانى ما زيادتر شده و وظايفى به طور اجبار بعهدهء ما گذاشته مىشود ، در آن موقع كه دانش همين قيافهء مسئوليت را به ما نشان مىدهد ، به جاى اين كه بر گرديم و در تحصيل آگاهى بيشتر بموضوع دانش باشيم ، از علم متنفر مىشويم ، اگر درست دقت كنيم در اين موارد ما از دانش كراهتى نداريم ، بلكه روان ما آمادگى كشيدن بار مسئوليت نداشته و ما ناهشيارانه دنبال عامل جبرى مسئوليت رفته و آن را به دست آورده‌ايم .\r\nباز مثال ديگرى وجود دارد كه قضيه را روشن تر مىسازد . كسى كه به دنبال دانش مىرود و زمينهء حركت او تنها تورم خود طبيعى است وقتى كه پس از تكاپوى زياد ، مىبيند كه اين دانش جز در خدمت شهوات و پيروزىهاى غير انسانى او مزيتى را براى او نبخشيده است ، به پديدهء دانش با نظر تحقير مىنگرد . فرد ديگرى به گمان اين كه دانشهاى محدود مىتواند پاسخ تمام سؤالات او را بدهد به تكاپو مىافتد ، هنگامى كه محدوديت معلومات به روى او لبخند استهزاء مىزند ، و طوفان شك و ترديد وجود او را فرا مىگيرد ، از دانش بيزار مىشود . پس همهء وازدگىهاى ما ناشى از آن است كه ما ناخود آگاه يا در زمينهء » خود\r\n","description":"","footnote":"","page_name":" 358 ","page_number":362},
  {"content":"\r\n\r\nطبيعى « فقط به دنبال آرمانها مىرويم و نيروى بىنهايت شخصيت خويش را در آنها مستهلك مىسازيم و با دست خالى و دلى پر از كينه به آن آرمانها بر مىگرديم .\r\nاما در امور مطلوب طبيعى و غريزى حيوانى ، اين اصل در هنگام افراط و تفريط به خوبى نمودار مىشود .\r\nغريزهء جنسى را به جاى بهره بردارى قانونى - انسانى ، ببازى مىگيرد ، اين بازى گرفتنها منجر به انحراف گشته ، وضع طبيعى غريزه پست و محقر و بىارزش جلوه نموده ، مغز چنين فردى حتى تنها به بازيگرى بىلذت با آن غريزه قناعت مىورزد گاهى هم عوامل محاسبه ناشده و به اصطلاح قضاى الهى است كه انسان در جستجوى مطلوبى همان مطلوب را از دست مىدهد ، يعنى جستجوى انسان را عواملى توجيه مىكند كه ناگهان مىبيند : در ضد مطلوب غوطه ور گشته است .\r\nاسكنجبينها صفرا مىآورد و روغنهاى بادام خشكى مزاج توليد مىكند و به قول جلال الدين براى اشباع شكم به سوى دانه‌اى مىپرد و نمىداند كه همان دانه دام اوست .\r\nتفسير ابيات\r\nدر همان كهسار كه درويش فقير خلوت كرده بود ، بيش از بيست دزد آمده ، اموالى را كه بسرقت برده بودند ميان خود تقسيم مىكردند ، كار آگاه داروغه را از محل دزدان آگاه ساخته بود مأمورين داروغه عازم كهسار گشته و همهء دزدان را گرفتند و دست و پايشان را بستند . سپس دستور دادند جلاد دست و پاى آنان را به طور خلاف ( پاى چپ و دست راست يا بالعكس ، ) ببرند ، غوغايى بر پا شده بود و در آن غوغا از روى اشتباه دست زاهد بىنوا هم بريده شد ، مىخواستند پايش را هم قطع كنند ، ناگهان سوار بر گزيده‌اى مىرسد و بر مأمور فرياد مىزند كه : اى سگ ، ديده بگشا و ببين پاى چه كسى را قطع مىكنى اين مرد از اولياء الله است ، چرا دستش را بريدى ؟ مأمور جامه بر تن مىدرد و مىرود و داروغه را اطلاع مىدهد .\r\nداروغه با سرعت به كهسار مىآيد و بناى پوزش طلبى از درويش مىگذارد و\r\n","description":"","footnote":"","page_name":" 359 ","page_number":363},
  {"content":"\r\nسوگند مىخورد كه خدا گواه است كه من ندانستم شما كيستيد ، مرا از اين كار زشت حلال كن تو مرد كريم و سرور ما و اهل بهشتى .\r\nدرويش فقير مىگويد : من خودم علت اين نيش را مىدانم ، من گناه خود را بهتر از شما مىشناسم . من بودم كه احترام پيمان با خدا را شكستم . در نتيجه دادستان الهى دست راستم را قطع كرد ، من با اين كه مىدانستم عهد شكستن بد است ، عهد را شكستم . لذا شومى پيمان شكنى وجودم را فرا گرفت . دست و پاى و مغز ما فداى حكم دوست باد . اين بلا نصيب واقعى من بود ، حلالت كردم ، تو هم كه نمىدانستى ، لذا براى تو گناهى نيست . و كسى كه بگناه من داناست فرمانرواى مطلق هستى است اين خداى فرمانروا كسى است كه هيچ موجودى را ياراى مكر پردازى و مقاومت در مقابل او نيست .\r\nچه بسا مرغان بىنوا كه براى اشباع معده و علاج تمناى روده ها در كنار بام به ظاهر آزاد ، نشسته ولى در حقيقت در قفس تنگ تمنايش محبوس است .\r\nچه بسا مرغى كه براى به دست آوردن دانه بپرواز در آمده ، براى فرو بردن غذا از گلو ، خود موجب بريدن گلويش گشته است . ماهىهاى فراوانى در آبهاى دور دست از طمع خوش داشتن گلو خود را به تور انداخته است .\r\nانسانهاى فراوانى كه در پشت پردهء عصمت و پاك دامنى پوشيده شده بودند ، از شومى تمنيات فرج و گلو كارشان به رسوايىها كشيده است .\r\nداوران نيك خو و دانشمندان زيادى بودند كه طمع رشوت و رويشان را زرد كرد . بسا حجاج عاشق طواف خانهء خدا احرام بستند و طى منازل نمودند و شبها و روزها متحمل مشقتها شدند و لبيكها گفتند ، اما بر گشتند و هم دم فسق و انحراف شدند . بلكه شراب تمناى خود پرستى هاروت و ماروت دو فرشتهء عظيم الشان را از ارتقاء بعالم بالا منع نمود .\r\n[ در گذشته داستان هاروت و ماروت را مطرح نموده و گفتيم كه دو فرشته مزبور\r\n","description":"","footnote":"","page_name":" 360 ","page_number":364},
  {"content":"\r\nمطرود نشده بودند 
  ] .\r\nبايزيد بسطامى هنگامى كه مشاهده كرد كه در حال نماز است و كسل است ، علت آن را در آب خوردن زياد تشخيص داد و با خود پيمان بست كه تا يك سال آب نخواهم خورد و به آن پيمان عمل كرد ، خداوند در نتيجهء وفا به پيمانش چنان تابش و پرتوى به او عنايت فرمود كه قطب العارفين و سلطان العرفاء لقب يافت ، اين وفا به عهد ، كار ناچيزى بود كه با يزيد در امور دينى انجام داده بود .\r\nپس از آن كه درويش فقير بجزاى پيمان شكنى در راه حلق و دست درازى به چيدن ميوه‌اى كه خود را از آن ممنوع ساخته بود رسيد ، در شكايت و گله را بست و چيزى به كسى نگفت . پس از آن بنا به اصل :\r\n\r\nخدا گر ز حكمت ببندد درى\r\nگشايد ز رحمت در ديگرى\r\n\r\nصدها در به روى درويش فقير باز شد .\r\n","description":"","footnote":"","page_name":" 361 ","page_number":365},
  {"content":"\r\n\r\n\r\nكرامت شيخ اقطع و زنبيل بافتن او به دو دست\r\n\r\n( ( 1704 ) ) شيخ اقطع گشت نامش پيش خلق\r\nكرد معروفش بدين آفات حلق\r\nگر تو اولش خواهى روان\r\nهين برو بو الخير تيناتيش خوان\r\n( ( 1705 ) ) در عريش او را يكى زائر بيافت\r\nكاو به هر دو دست خود زنبيل بافت\r\n( ( 1706 ) ) گفت او را اى عدوى جان خويش\r\nدر عريشم آمدى سر كرده پيش\r\n( ( 1707 ) ) هين چرا كردى شتاب اندر سباق\r\nگفت از افراط مهر و اشتياق\r\n( ( 1708 ) ) پس تبسم كرد و گفت اكنون بيا\r\nليك مخفى دار اين را اى كيا\r\n( ( 1709 ) ) تا نميرم من مگو اين با كسى\r\nنى قرينى نى حبيبى نى خسى\r\n( ( 1710 ) ) بعد از آن قوم دگر از روزنش\r\nمطلع گشتند بر بافيدنش\r\n( ( 1711 ) ) گفت حكمت را تو دانى كردگار\r\nمن كنم پنهان تو كردى آشكار\r\n( ( 1712 ) ) آمد الهامش كه يك چندى بدند\r\nكه درين غم بر تو منكر مىشدند\r\n( ( 1713 ) ) كه مگر سالوس بود او در طريق\r\nكه خدا رسواش كرد اندر فريق\r\n( ( 1714 ) ) من نخواهم كان رمه كافر شوند\r\nوز ضلالت بر گمان بد روند\r\n( ( 1715 ) ) اين كرامت را بكرديم آشكار\r\nكه دهيمت دست اندر وقت كار\r\n( ( 1716 ) ) تا كه آن بىچارگان بد گمان\r\nرد نگردند از جناب آسمان\r\n( ( 1717 ) ) من تو را بىاين كرامتها ز پيش\r\nخود تسلى دادمى از ذات خويش\r\n( ( 1718 ) ) اين كرامت بهر ايشان دادمت\r\nوين چراغ از بهر آن بنهادمت\r\n( ( 1719 ) ) تو از آن بگذشته‌اى كز مرگ تن\r\nترسى از تفريق اجزاى بدن\r\n( ( 1720 ) ) وهم تفريق سر و پا از تو رفت\r\nدفع وهم اسپر رسيدت نيك رفت\r\n\r\nتفسير ابيات\r\nپس از حادثهء بريده شدن دست ، آن درويش فقير از بلايى كه گلويش بسرش آورده بود ، ميان مردم به درويش دست بريده معروف شد .\r\n","description":"","footnote":"","page_name":" 362 ","page_number":366},
  {"content":"\r\nاگر تو بخواهى نام اصليش را بدانى ، اسم او ابو الخير تيناتى بوده است .\r\nتوضيح - اين بيت دوم كه نام اولى درويش را متذكر شده است در مثنوى انقروى وجود نداشت 
  ] .\r\nدرويش فقير آلاچيق براى خود انتخاب كرده مشغول زنبيل بافى بود ، مردى وارد جايگاه درويش مىشود و او را در حالى كه با دو دست زنبيل مىبافت مىبيند . درويش خشمگين شده مىگويد :\r\nاى دشمن جان خويش ، چرا بىاطلاع به كلبهء من آمدى ؟ چرا شتابزده براى آگاهى از حاكم سبقت كردى ؟ آن شخص گفت : از زيادى مهر و اشتياقى كه بديدار تو داشتم .\r\nدرويش لبخندى زده و مىگويد : حال كه از روى محبت آمده‌اى ، بيا ، ولى اين راز را پوشيده بدار . و مادامى كه من از دنيا نرفته‌ام با هيچ كس در ميان مگذار .\r\nبا هيچ كس اعم از هم دم و دوست و پست و شريف در اين باره گفتگو مكن .\r\nپس از ديدن آن مرد ، گروه ديگرى از روزنهء آلاچيق ، زنبيل بافتن درويش را با دست بريده مشاهده كردند . وقتى كه درويش از اطلاع يافتن مردم به راز پوشيده اش آگاه شد ، گفت خداوندا ، حكمت شگفت انگيزى است كه من مىخواهم اين امر عجيب را پنهان بدارم تو فاش مىسازى به درويش الهام شد كه عده‌اى از مردم در بريده شدن دستهايت به تو اتهاماتى وارد مىساختند و مىگفتند : كه يقيناً اين مرد در طريق حقيقت سالوس بود كه خدا رسوايش كرد .\r\nمن نخواستم كه اين مردم كفر بورزند و از گمراهى بد گمان شوند ، به همين جهت اين كرامتها را به تو دادم تا آن بىچارگان بد گمان از ترقى و اعتلا به عالم بالا ناتوان نشوند .\r\nمن خودم بدون اين كه اين كرامتها را به تو ارزانى بدارم ، از ذات خود تو را\r\n","description":"","footnote":"","page_name":" 363 ","page_number":367},
  {"content":"\r\nدل دارى مىدادم ، اين كرامت را براى بر طرف كردن تهمت و روشن كردن چراغ براى ديده گان آنها انجام دادم كه در تاريكى بد گمانى نابود نشوند .\r\nتو به جهت اعتلاى روحى از آن وضع حيوانى كه از گسيخته شدن اعضاى بدن مادى مىترسد ، گذشته و به مقامات عالىتر گام گذاشته‌اى . تو هم متلاشى شدن اجزاى كالبد مادى از تو بر كنار شده و براى دفع توهمات سپر محكمى در درون تو ايجاد شده است .\r\n","description":"","footnote":"","page_name":" 364 ","page_number":368},
  {"content":"\r\n\r\nسبب جرأت ساحران فرعون بر قطع دست و پا\r\n\r\n( ( 1721 ) ) ساحران را نى كه فرعون لعين\r\nكرد تهديد سياست بر زمين ؟\r\n( ( 1722 ) ) كه ببرّم دست و پاتان از خلاف\r\nپس در آويزم ندارمتان معاف\r\n( ( 1723 ) ) او چنان پنداشت كايشان در همان\r\nوهم و تخويفند و وسواس و گمان\r\n( ( 1724 ) ) كه بودشان لرزه و تخويف و ترس\r\nاز توهمها و تهديدات نفس\r\n( ( 1725 ) ) سايهء خود را ز خود دانسته اند\r\nچابك و چست و كش و برجسته اند\r\n( ( 1727 ) ) هاون گردون اگر صد بارشان\r\nخرد كوبد اندرين گلزارشان\r\n( ( 1728 ) ) اصل آن تركيب را چون ديده اند\r\nاز فروغ وهم كم ترسيده اند\r\n( ( 1729 ) ) اين جهان خواب است اندر ظن مايست\r\nگر رود در خواب دستى باك نيست\r\n( ( 1730 ) ) گر به خواب اندر سرت ببريد گاز\r\nهم سرت برخاست هم عمرت دراز\r\n( ( 1731 ) ) گر ببينى خواب در خود را دو نيم\r\nتن درستى چون بخيزى نى سقيم\r\n( ( 1732 ) ) حاصل اندر خواب و نقصان بدن\r\nنيست باكى از دو صد پاره شدن\r\n( ( 1733 ) ) اين جهان را كه به صورت قائم است\r\nگفت پيغمبر كه حلم نائم است\r\n( ( 1734 ) ) از ره تقليد تو كردى قبول\r\nسالكان اين ديده پيدا بىرسول\r\n( ( 1735 ) ) روز در خوابى مگو كاين خواب نيست\r\nسايه فرع است اصل جز مهتاب نيست\r\n( ( 1736 ) ) خواب بيداريت آن دان اى عضد\r\nكه ببيند خفته كاو در خواب شد\r\n( ( 1737 ) ) او گمان برده كه اين دم خفته ام\r\nبىخبر ز ان كاوست در خواب دوم\r\n( ( 1738 ) ) كوزه گر گر كوزه‌اى را بشكند\r\nچون بخواهد باز خود قائم كند\r\n( ( 1739 ) ) كور را هر گام باشد ترس چاه\r\nبا هزاران ترس مىآيد به راه\r\n( ( 1740 ) ) مرد بينا ديد عرض راه را\r\nپس بداند او مغاك و چاه را\r\n( ( 1741 ) ) پا و زانويش نلرزد هر دمى\r\nرو ترش كى دارد او از هر غمى\r\n( ( 1742 ) ) خيز فرعونا كه ما آن نيستيم\r\nكه به هر بانگى ز غولى بيستيم\r\n\r\n","description":"","footnote":"","page_name":" 365 ","page_number":369},
  {"content":"\r\n\r\n\r\n( ( 1743 ) ) خرقهء ما را بدر دوزنده هست\r\nور نه خود ما را برهنه تن بهست\r\n( ( 1744 ) ) بىلباس اين خواب را اندر كنار\r\nخوش بگيريم اى عدوّ نابكار\r\n( ( 1745 ) ) خوشتر از تجريد از تن وز مزيج\r\nنيست ، اى فرعون بىالهام گيج\r\n\r\nآيه\r\n« فَأُلْقِيَ اَلسَّحَرَةُ سُجَّداً قالُوا آمَنَّا بِرَبِّ هارُونَ وَمُوسى . قالَ آمَنْتُمْ لَه قَبْلَ أَنْ آذَنَ لَكُمْ إِنَّه لَكَبِيرُكُمُ اَلَّذِي عَلَّمَكُمُ اَلسِّحْرَ فَلأُقَطِّعَنَّ أَيْدِيَكُمْ وَأَرْجُلَكُمْ مِنْ خِلافٍ وَلأُصَلِّبَنَّكُمْ فِي جُذُوعِ اَلنَّخْلِ وَلَتَعْلَمُنَّ أَيُّنا أَشَدُّ عَذاباً وَأَبْقى . قالُوا لَنْ نُؤْثِرَكَ عَلى ما جاءَنا مِنَ اَلْبَيِّناتِ وَاَلَّذِي فَطَرَنا فَاقْضِ ما أَنْتَ قاضٍ إِنَّما تَقْضِي هذِه اَلْحَياةَ اَلدُّنْيا . إِنَّا آمَنَّا بِرَبِّنا لِيَغْفِرَ لَنا خَطايانا وَما أَكْرَهْتَنا عَلَيْه مِنَ اَلسِّحْرِ وَالله خَيْرٌ وَأَبْقى 20 : 70 - 73 . » ( 1 )  ( جادوگران فرعونى به سجده افتادند و گفتند : ما به خداى موسى و هارون ايمان آورديم . فرعون گفت : شما پيش از آن كه من اعلام كنم به موسى ايمان آورديد ؟ يقينا بزرگ و استاد شما موسى است كه بشما سحر را تعليم كرده است ، به طور قطع دست و پاهايتان را به طور خلاف ( دست راست با پاى چپ و يا ) خواهم بريد و شما را از شاخه هاى درخت خرما به دار خواهم آويخت و خواهيد دانست كه كدام يك از ما ( موسى يا من ) عذاب شديد تر و دائمى تر بشما مىتواند وارد كند . جادوگران فرعونى گفتند : ما هرگز تو را بيان آيات آشكار الهى و خدايى كه ما را آفريده است ، مقدم نخواهيم داشت . هرطور كه بخواهى در بارهء ما حكم صادر كن ، حكومت تو فقط در اين زندگانى پست دنيا است . ما به خداى خود ايمان آورديم تا گناهان ما و سحرى را كه به جبار تو به راه انداختيم ، به بخشايد و خداوند بهتر و ابدى است . )\r\n","description":"","footnote":" ( 1 ) سوره طه ، آيهء 70 تا 73 . . ","page_name":" 366 ","page_number":370},
  {"content":"\r\n\r\n\r\nروايت\r\n« الناس نيام فاذا ماتوا انتبهوا « . ( 1 )  ( مردم در حال خوابند ، موقعى كه چشم از اين دنيا بستند بيدار خواهند شد ) .\r\n« الدنيا حلم و الاخره يقظه و نحن بينهما اضغاث احلام « . ( 2 )  ( دنيا رؤيايى است و آخرت بيدارى و ما ميان آن در آشفتگىهاى رؤيايى بسر مىبريم ) .\r\n\r\nالعيش نوم و المنيّة يقظة\r\nو المرء بينهما خيال سار\r\n\r\nتهامى\r\n\r\n( ( 1725 ) ) او نمىدانست كايشان رسته اند\r\nبر دريچهء نور دل بنشسته اند\r\n( ( 1726 ) ) سايهء خود را ز خود دانسته اند\r\nچابك و چست و كش و برجسته اند\r\n\r\nآنان كه از زنجير گرانبار خود طبيعى رهايى يابند ، در معرض تشعشعات دل قرار مىگيرند و سايهء وجود خود را از خود حقيقى شان تشخيص مىدهند\r\nدر راه اعلاى كلمهء حق . انسانهاى بىشمارى دست از سايهء وجود خود شستند و كالبد مادى را وداع گفتند و روح انسانى خود را به پرتو انوار الهى عرضه نمودند . براى بشريت يك مسئله ، آرى تنها يك مسئله اساسى مطرح است و بقيه كارها و شئونش در درجهء بعدى قرار گرفته است .\r\nاين مسئله عبارت است از تشخيص سايهء وجود از اصل وجود كه اكثريت نفوس انسانى را ناتوان ساخته ، به جاى آن كه در قلمرو هستى حقيقى زندگى كنند ، در سايه ها\r\n","description":"","footnote":" ( 1 ) پاورقى مثنوى رمضانى و شرح تعرف ، ج 3 ، ص 98 از امير المؤمنين على بن ابى طالب . .  ( 2 ) نهج البلاغه - كلمات قصار . . ","page_name":" 367 ","page_number":371},
  {"content":"\r\n\r\nو عوارض آن مىلولند . در اين مورد ما نمىخواهيم سايه هاى افلاطونى را مورد بهره بردارى قرار بدهيم ، بلكه مىخواهيم شكل و رنگ و ساير عوارض را از متن واقعى حيات تفكيك كنيم ، آن اعضاء مادى بدن كه نمىتواند براى روح ميدان و وسيلهء شايسته‌اى براى فعاليت و اعتلا باشد ، چه تفاوتى با سايهء درختى براى باغبان دارد كه نه ميوه‌اى دارد و نه شاخه‌اى و ساقه‌اى و نه شكوفه‌اى كه بتواند آرمانهاى باغبان را اشباع نمايد .\r\nدر آن هنگام كه روح به قدرت مطلوب و شايستهء خود مىرسد ، كالبدى مادى با تمام اجزاء درونى و برونىاش چونان سايهء دنباله رو مىباشد كه انعكاس ضعيفى از موجوديت حيات و روح را نشان مىدهد .\r\nتفسير ابيات\r\nفرعون تبه كار و مطرود ، جادوگران را كه به خداى موسى و هارون ايمان آورده بودند ، تهديد به مرگ كرد و گفت دست و پايتان را به طور خلاف ( دست راست و پاى چپ ) مىبرم و شما را از شاخه هاى درخت خرما به دار مىزنم .\r\nآن نادان گمان مىكرد كه جادوگران هنوز در اوهام و خيالات و وسواس و گمان غوطه مىخورند ، لذا از آن تهديدها خواهند ترسيد .\r\nنادان ابله ، نمىدانست كه آنان از اين تاريكىها رها گشته و در معرض نور دل قرار گرفته‌اند .\r\nآنان كسانى هستند كه سايهء خود را از خود حقيقى شان تشخيص داده چاپك و زيروكانه كانه از آن سايهء تاريك نجات پيدا كرده‌اند .\r\nاگر هاون سپهر نيلگون در آن گلزارى كه قدم گذاشته بودند ، صدها بار بدن آنها را مىكوبيد و خرد مىكرد ، بدان جهت كه حقيقت تركيب بدن را دريافته بودند ترسى از بروز توهم خرد شدن نداشتند . بىپرده بگويم : اين جهان خوابى\r\n","description":"","footnote":"","page_name":" 368 ","page_number":372},
  {"content":"\r\nبيش نيست . در گمانهاى بىجا ميخكوب مباش ، اگر كسى در خواب ببيند كه دستش از بدن جدا شده يا سرش را با گاز بريده‌اند ، نه دستش از بين رفته ، نه سرش از تن جدا شده است . در خواب مىبينى كه تو را دو نيم كرده‌اند ، وقتى از خواب برخاستى مىبينى صحيح و سالم هستى .\r\nخلاصه - هر گونه نقصان بدن را كه در خواب ببينى هيچ حقيقتى ندارد و باكى از آن پاره شدن در خواب به خود راه نمىدهى . همين دنيا را كه در ظاهر قائم بذات مىبينى ، پيامبر ما فرموده است كه رؤياى يك انسان بخواب رفته ايست . تو اين حديث پيامبر را از روى تقليد پذيرفته‌اى ، در صورتى كه سالكان راه حقيقت اين موضوع را بدون واسطه آشكارا ديده‌اند .\r\nدر روشنايى روز حركت مىكنى ، مىبينى ، مىشنوى ، گريه و خنده سر مىدهى با استناد به اين پديده ها مىگويى : من بيدارم . در صورتى كه تو بيدار نيستى و در خواب فرو رفته‌اى ، مگر نمىدانى كه سايه بيدارى خود بيدارى نيست ، فرع آن است ، اصل بيدارى پيوستگى به مهتاب بيدارى روحانى است . خواب در حال بيدارى كمك تربيت روحى ، مانند شخص خواب رفته ايست كه در خواب بيند به خواب رفته است ، او گمان مىكند كه از همان لحظه بخواب رفت ، در صورتى كه او در خواب بود كه مىبيند به خواب رفته است ، لذا اين دومين خواب ( خواب در خواب ) است .\r\nكوزه گر ماهر از شكستن كوزه باكى ندارد ( بريده شدن اعضاى مادى براى روح كه سازندهء كالبد است اهميتى ندارد ) زيرا همين كه بخواهد همان كوزهء شكسته را دوباره مىسازد .\r\n[ آنان كه از بريده شدن اعضاى مادى خود مىترسند 
  ] مانند نابينايانى هستند كه با ترس و لرز دست به ديوار و عصا راه مىروند ، اما انسان بينا پهناى راه را مىبيند و گودى و چاه را مشاهده مىكند و دست و پايش هرگز در راه رفتن نمىلرزد [ مقصود جلال الدين اين است كه وقتى بينايى درونى براى كسى ايجاد شد با تكيه به بينايى روح\r\n","description":"","footnote":"","page_name":" 369 ","page_number":373},
  {"content":"\r\nدر سلوك حيات واقعى از رفتن دست و پا نمىلرزد 
  ] فرعونا ، تبه كارا ، بر خيز ، هر حكمى كه دارى در بارهء ما ( ساحران ) صادر كن و اين خرقهء عاريتى ( بدن ) را كه به تن كرده‌ايم پاره پاره كن ، اين را بدان : كسى هست كه اين خرقه را بار ديگر بدوزد ، براى ما بدن برهنه از خرقهء كالبد مادى سزاوارتر است ، زيرا ما دوران خواب اين زندگانى دنيوى را با حالى خوشتر مىتوانيم سپرى كنيم . اى فرعون بىالهام و نابينا و گيج ، در اين زندگانى بهتر از تجريد روح از بدن و اختلاط با ساير مواد چيزى نيست .\r\n","description":"","footnote":"","page_name":" 370 ","page_number":374},
  {"content":"\r\n\r\n\r\n« شكايت استر پيش شتر كه من بسيار در رو مىافتم و تو نمىافتى الا به نادر و جواب گفتن آن »\r\n\r\n( ( 1746 ) ) گفت استر با شتر كاى خوش رفيق\r\nدر فراز و شيب و در راه دقيق\r\n( ( 1747 ) ) تو نيايى در سر و خوش مىروى\r\nمن همىآيم به سر در چون غوى\r\n( ( 1748 ) ) من همىافتم به رو در هر دمى\r\nخواه در خشكى و خواه اندر يمى\r\n( ( 1749 ) ) اين سبب را باز گو با من ز چيست ؟\r\nتا عيان گردد مرا هم وجه زيست\r\nگفت از چشم تو چشم من يقين\r\nبىگمان روشنتر است و تيز بين\r\nبعد از آن هم از بلندى ناظرم\r\nزين سبب در رو نيفتم حاضرم\r\n( ( 1750 ) ) خوش بر آيم بر سر كوه بلند\r\nآخر عقبه ببينم هوشمند\r\n( ( 1752 ) ) پس همه پستى و بالايى راه\r\nديده‌ام را وا نمايد هم إله\r\n( ( 1753 ) ) هر قدم من از سر بينش نهم\r\nاز عثار و اوفتادن وا رهم\r\n( ( 1754 ) ) تو ببينى پيش خود يك دو سه گام\r\nدانه بينى و نبينى رنج دام\r\n( ( 1755 ) ) يستوى الاعمى لديكم و البصير\r\nفى المقام و النزول و المسير\r\n( ( 1756 ) ) چون جنين را در رحم حق جان دهد\r\nجذب اجزا در مزاج او نهد\r\n( ( 1757 ) ) از خورش او جذب اجزا مىكند\r\nتار و پود جسم خود را مىتند\r\n( ( 1758 ) ) تا چهل سالش به جذب جزوها\r\nكرده باشد حق حريصش درنما\r\n( ( 1759 ) ) جذب اجزا روح را تعليم كرد\r\nچون نداند جذب اجزا شاه فرد\r\n( ( 1760 ) ) جامع اين ذره ها خورشيد بود\r\nبىغذا اجزات را داند ربود\r\n( ( 1761 ) ) آن زمانى كه در آيى تو ز خواب\r\nهوش و حسّ رفته را خواند شتاب\r\n( ( 1762 ) ) تا بدانى كان ازو غايب نشد\r\nباز آيد چون بفرمايد كه عُد\r\n\r\nآيه\r\n« وَما يَسْتَوِي اَلأَعْمى وَاَلْبَصِيرُ وَلَا اَلظُّلُماتُ وَلَا اَلنُّورُ . » 35 : 19 - 20 ( 1 ) \r\n","description":"","footnote":" ( 1 ) سوره فاطر ، آيهء 19 . . ","page_name":" 371 ","page_number":375},
  {"content":"\r\n\r\n( نه انسان نابينا و بينا يكى است و نه تاريكىها و نور با هم مساويست ) .\r\n« الله يَتَوَفَّى اَلأَنْفُسَ حِينَ مَوْتِها وَاَلَّتِي لَمْ تَمُتْ فِي مَنامِها فَيُمْسِكُ اَلَّتِي قَضى عَلَيْهَا اَلْمَوْتَ وَيُرْسِلُ اَلأُخْرى إِلى أَجَلٍ مُسَمًّى إِنَّ فِي ذلِكَ لَآياتٍ لِقَوْمٍ يَتَفَكَّرُونَ 39 : 42 . » ( 1 )  ( خداوند نفوس ( ارواح ) را در هنگام موت و موقع خواب كه انسان نمرده است مىگيرد ، آن نفس را كه حكم مرگ را در باره اش جارى كرده است ، براى هميشه مىگيرد و آن نفس را كه مرگش فرا نرسيده است ، تا مدت معين به بدن بر مىگرداند البته در اين گرفتن و بر گرداندن به مردم انديشمند آياتى وجود دارد . )\r\nتفسير ابيات\r\nقاطرى با شترى به گفتگو مىپردازند و قاطر مىگويد : شتر عزيز ، اى رفيق مهربانم ، تو در فراز و نشيب و راههاى باريك راه مىروى و هرگز به زمين نمىفتى ، اما من مانند جاندار گمراه با سر بر زمين مىفتم ، من به طور فراوان در خشكى و در روى آب پى در پى اختيار از دستم مىرود و نقش زمين مىشوم ، علت اين اتفاقات چيست ؟ به من بگو ، بلكه من هم بتوانم راه زندگى را ياد بگيرم .\r\nشتر پاسخ مىدهد چشم من يقينا از چشم تو روشن تر و تيز بين تر است . به اضافهء اين كه به جهت بلندى قد و گردنم ، من از بلندى به زمين مىنگرم و مىبينم ، به همين جهت است كه به زمين نمىفتم .\r\nروى كوه هاى بلند مىروم و در آن نقطه‌اى كه قدم بر مىدارم آخر آن محل و گردنه را هشيارانه مىبينم . پستىها و بالايىهاى راه را ديده گانم با كمك خدا به من مىنمايد . هر گامى كه بر مىدارم از روى بينش است ، لذا از لغزش و افتادن نجات پيدا مىكنم . اما تو بيش از يك دو سه گام پيش روى خود را نمىبينى و دانه ها را مىنگرى اما دام از تو پوشيده مىماند . آيا در نزد شما بينا و نابينا يكيست ؟ آيا نابينا و بينا در\r\n","description":"","footnote":" ( 1 ) سوره الزمر ، آيهء 42 . . ","page_name":" 372 ","page_number":376},
  {"content":"\r\nرفتن و ايستادن و فرود آمدن در جايى با يكديگر مساويند ؟ [ يك بينايى خدا دادى لازم است كه جاندار بتواند اجزاء مركب خود را توجيه و رهبرى كند 
  ] در وضع جنين دقت كنيد ، وقتى كه در او روح دميده مىشود ، مزاج آن جنين نيروى جذب اجزاء ضرورى و مفيد را پيدا مىكند ، به وسيله خوردن ، اجزاء لازم را جذب و تار و پود جسم خود را مىبافد ، تا مدت چهل سال خداوند انسان را به جذب اجزاء حريص و مشتاق نموده است . آن خداوندى كه به روح آدمى جذب اجزاء را تعليم كرده است ، چطور ممكن است كه خودش نتواند اجزاى متلاشى شده را جذب نمايد خورشيد جهان افروز الهى تمام ذره ها را به خود جذب مىكند ، آن خورشيد جهان آرا بدون نياز به جاذبهء غذايى مىتواند اجزايت را بگيرد و آنها را تركيب نمايد همچنين در آن هنگام كه در خواب فرو مىروى ، قدرت جذب طبيعى حس و هوش را از دست مىدهى ، ولى همين كه از خواب بيدار شدى ، بار ديگر حواس و هوش و ساير نيروهاى روانى تو را مىخواند و كارگاه وجود تو را بفعاليت وا مىدارد . اين پديدهء شگفت انگيز براى آن است كه قدرت مطلقهء خداوندى را درك نموده و بفهمى كه هيچ چيزى از سيطرهء او بيرون نبوده و هر وقت كه باز گشت آنها را بخواهد ، فورا بر خواهند گشت .\r\n","description":"","footnote":"","page_name":" 373 ","page_number":377},
  {"content":"\r\n\r\n\r\nاجتماع اجزاى خر عزير بعد از پوسيدن باذن الله و درهم مركب شدن پيش چشم عزير عليه السلام\r\n\r\n1763 ) ) هين عزيرا درنگر اندر خرت\r\nكه بپوسيده است و ريزيده برت\r\n( ( 1764 ) ) پيش تو گرد آوريم اجزاش را\r\nآن سر و دم و دو گوش و پاش را\r\n( ( 1765 ) ) دست نى و جزو بر هم مىنهد\r\nپاره ها را اجتماعى مىدهد\r\n( ( 1766 ) ) درنگر در صنعت پاره زنى\r\nكو همىدوزد كهن بىسوزنى\r\n( ( 1767 ) ) ريسمان و سوزنى نى وقت خرز\r\nآن چنان دوزد كه پيدا نيست درز\r\n( ( 1768 ) ) چشم بگشا حشر را پيدا ببين\r\nتا نماند شبهه ات در يوم دين\r\n( ( 1769 ) ) تا ببينى جامعىّام را تمام\r\nتا نلرزى وقت مردن ز اهتمام\r\n( ( 1770 ) ) هم چنان كه وقت خفتن ايمنى\r\nاز فوات جمله حسهاى دنى\r\n( ( 1771 ) ) بر حواس خود نلرزى وقت خواب\r\nگر چه مىگردد پريشان و خراب\r\n\r\nآيه\r\n« أَوْ كَالَّذِي مَرَّ عَلى قَرْيَةٍ وَهِيَ خاوِيَةٌ عَلى عُرُوشِها قالَ أَنَّى يُحْيِي هذِه الله بَعْدَ مَوْتِها فَأَماتَه الله مِائَةَ عامٍ ثُمَّ بَعَثَه قالَ كَمْ لَبِثْتَ قالَ لَبِثْتُ يَوْماً أَوْ بَعْضَ يَوْمٍ قالَ بَلْ لَبِثْتَ مِائَةَ عامٍ فَانْظُرْ إِلى طَعامِكَ وَشَرابِكَ لَمْ يَتَسَنَّه وَاُنْظُرْ إِلى حِمارِكَ وَلِنَجْعَلَكَ آيَةً لِلنَّاسِ وَاُنْظُرْ إِلَى اَلْعِظامِ كَيْفَ نُنْشِزُها ثُمَّ نَكْسُوها لَحْماً فَلَمَّا تَبَيَّنَ لَه قالَ أَعْلَمُ أَنَّ الله عَلى كُلِّ شَيْءٍ قَدِيرٌ 2 : 259 . » ( 1 )  ( اى پيامبر ، مىتوانى براى مثال اين داستان را هم بنگرى : 
  ] مانند كسى ( عزير ) كه از قريه‌اى عبور مىكرد كه ساختمانها و سقفهايش خراب و از سكنهء زنده خالى شده بود . عزير با خود گفت : خداوند اين قريه و اهلش را پس از مرگ و نابودى كى زنده خواهد كرد ؟ ) خداوند عزير را صد سال در مرگ فرو برد ، سپس زنده اش كرد و فرمود : [ در\r\n","description":"","footnote":" ( 1 ) سوره البقرة ، آيهء 259 . . ","page_name":" 374 ","page_number":378},
  {"content":"\r\n\r\nما وراى 
  ] زندگى چقدر درنگ كردى ؟ عزير گفت : يك روز يا مقدارى از روز را در ما وراى زندگى گذراندم . خدا فرمود : نه ، بلكه صد سال در آن عالم بودى ، حالا به خوردنى و آشاميدنىهاى خود بنگر كه با گذشت ساليان كهنه نشده و نپوسيده است . به الاغت هم نگاه كن و با اين حادثه تو را براى مردم آيتى قرار مىدهم . به استخوانها بنگر كه چگونه آنها را جمع آورى نموده و به آنها گوشت مىپوشانم . هنگامى كه حقيقت امر و قدرت خداوندى براى عزير آشكار گشت ، گفت مىدانم كه خدا به همه چيز توانا است .\r\nتفسير ابيات\r\nعزيرا ، در الاغت بنگر كه پوسيده و اجزايش پيش رويت به زمين ريخته است ، در مقابل ديده گان تو همان اجزاء پوسيده و متلاشى شده را ، گوش و سرودم و پاهايش را جمع مىكنم .\r\nدستى ديده نمىشود اما اجزاء متلاشى شده روى هم جمع مىشوند تو در صنع الهى پاره دوزى بدقت بنگر كه چگونه كهنه متلاشى شده را بدون سوزن بهم مىدوزد . در هنگام دوختن نه ريسمانى وجود دارد و نه سوزنى ، اما چنان بهم مىدوزد كه كوچكترين شكافى در آن ديده نمىشود .\r\nعزيرا ، ديده بگشا ، و از همين نمونه محشرى را كه به مردم وعده كرده‌ايم ببين ، تا شبهه از روز رستاخيز براى تو و ديگران بر طرف شود . تا قدرت جمع كردنم را با چشم ببينى و وقت مردن از عاقبت كار بيمناك نشوى .\r\nعزيرا ، يك نمونهء ديگر براى تو نشان مىدهم : به موضوع خواب دقت كن تو در موقع خواب هرگز از متلاشى شدن و جمع نگشتن حواس طبيعيت ، هراسى به خود راه نمىدهى ، با اين كه در عالم خواب همهء آن حواس و نيروها پريشان و از هم مىگسلند .\r\n","description":"","footnote":"","page_name":" 375 ","page_number":379},
  {"content":"\r\n\r\nجزع ناكردن شيخى بر مرگ فرزندان خود\r\n\r\n( ( 1772 ) ) بود شيخى ره نمايى پيش از اين\r\nآسمان شمع بر روى زمين\r\n( ( 1773 ) ) چون پيامبر در ميان امّتان\r\nدر گشاى روضهء دار الجنان\r\n( ( 1774 ) ) گفت پيغمبر كه شيخ رفته پيش\r\nچون نبى باشد ميان قوم خويش\r\n( ( 1775 ) ) يك صباحى گفتش اهل بيت او\r\nسخت دل چونى ؟ بگو اى نيك خو\r\n( ( 1776 ) ) ما ز هجر و مرگ فرزندان تو\r\nنوحه مىداريم با پشت دو تو\r\n( ( 1777 ) ) تو نمىگريى نمىزارى چرا\r\nيا كه رحمت نيست در دل اى كيا\r\n( ( 1778 ) ) چون تو را رحمى نباشد در درون\r\nپس چه اميدستمان از تو كنون\r\n( ( 1779 ) ) ما به اميد توايم اى پيشوا\r\nكه نبگذارى تو ما را در فنا\r\n( ( 1780 ) ) چون بيارايند روز حشر تخت\r\nخود شفيع ما تويى آن روز سخت\r\n( ( 1781 ) ) در چنان روز و شب بىزينهار\r\nما به اكرام توايم اميدوار\r\n( ( 1782 ) ) دست ما و دامن توست آن زمان\r\nكه نماند هيچ مجرم را امان\r\n( ( 1783 ) ) گفت پيغمبر كه روز رستخيز\r\nكى گذارم مجرمان را اشك ريز\r\n( ( 1784 ) ) من شفيع عاصيان باشم به جان\r\nتا رهانمشان ز اشكنجهء گران\r\n( ( 1785 ) ) عاصيان و اهل كباير را به جهد\r\nوارهانم از عتاب نقض عهد\r\n( ( 1786 ) ) صالحان امتم خود فارغند\r\nاز شفاعتهاى من روز گزند\r\n( ( 1787 ) ) بلكه ايشان را شفاعتها بود\r\nگفتشان چون حكم نافذ مىرود\r\n( ( 1788 ) ) هيچ وازر وزر غيرى بر نداشت\r\nمن نيم وازر خدايم بر گماشت\r\n( ( 1789 ) ) آن كه بىوزر است شيخ است اى جوان\r\nدر قبول حق چو اندر كف كمان\r\n( ( 1790 ) ) شيخ كه بود ؟ پير ، يعنى مو سپيد\r\nمعنى اين موبدان اى نااميد\r\n( ( 1791 ) ) هست آن موى سيه هستىّ او\r\nتا ز هستيش نماند تار مو\r\n( ( 1792 ) ) چون كه هستيش نماند پير اوست\r\nگر سيه مو باشد او يا خود دو موست\r\n( ( 1793 ) ) هست آن موى سيه وصف بشر\r\nنيست آن مو موى ريش و موى سر\r\n\r\n","description":"","footnote":"","page_name":" 376 ","page_number":380},
  {"content":"\r\n\r\n\r\n\r\n( ( 1794 ) ) مهد در عيسى بر آرد صد نفير\r\nكه جوان ناگشته ما شيخيم و پير\r\n( ( 1795 ) ) گر رهيد از بغض اوصاف بشر\r\nشيخ نبود كهل باشد اى پسر\r\n( ( 1796 ) ) در يكى موى سيه كان وصف ماست\r\nنيست بر وى شيخ و مقبول خداست\r\n( ( 1797 ) ) چون بود مويش سپيد ار با خود است\r\nاو نه پير است و نه خاص ايزد است\r\n( ( 1798 ) ) ور سر مويى ز وصفش باقى است\r\nاو نه او عرش خدا ، آفاقى است\r\nما همه اميدواران توايم\r\nريزه چين خوان احسان توايم\r\nليك با اين جمله چون بىشفقتى\r\nبهر فرزندان چرا بىرأفتى\r\nيا مگر خود دل نمىسوزد تو را\r\nباز گو اى شيخ ما را ماجرا\r\n\r\nآيه\r\n« فَأَشارَتْ إِلَيْه قالُوا كَيْفَ نُكَلِّمُ مَنْ كانَ فِي اَلْمَهْدِ صَبِيًّا . قالَ إِنِّي عَبْدُ الله آتانِيَ اَلْكِتابَ وَجَعَلَنِي نَبِيًّا . وَجَعَلَنِي مُبارَكاً أَيْنَ ما كُنْتُ وَأَوْصانِي بِالصَّلاةِ وَاَلزَّكاةِ ما دُمْتُ حَيًّا 19 : 29 - 31 . » ( 1 )  مريم بگهواره‌اى كه عيسى در آن خوابيده بود 
  ] اشاره كرد [ كه با او صحبت كنيد : 
  ] آنان گفتند : ما چگونه كودكى را كه در گهواره خوابيده است به سخن در آوريم ، عيسى عليه السلام از گهواره به سخن در آمد و گفت : من بندهء خدا هستم و مرا پيامبر و در هر جا كه باشم مباركم گردانيده است و مرا مادامى كه زنده هستم به نماز و زكات توصيه فرموده است .\r\nروايت\r\n« وَلا تَزِرُ وازِرَةٌ وِزْرَ أُخْرى 6 : 164 . » ( 2 )  ( هيچ كسى گناه ديگرى را حمل نمىكند ) .\r\n« الشيخ فى اهله كالنبى فى امته . » ( 3 ) \r\n","description":"","footnote":" ( 1 ) سوره مريم ، آيهء 28 و 29 و 30 . .  ( 2 ) سوره فاطر ، آيهء 18 . .  ( 3 ) الجامع الصغير ، سيوطى ، ج 2 ص 86 باب شين . . ","page_name":" 377 ","page_number":381},
  {"content":"\r\n\r\n\r\n( شيخ در ميان قومش مانند پيامبر در امت خويش است ) .\r\nتوضيحى كه سيوطى در بارهء مفهوم شيخ مىدهد ، اين است كه اين عظمت براى شيخ نه بدان جهت است كه كهنسال است ، بلكه براى آنست كه گذشت روزگاران عقل او را به نهايت تيز بينى رسانيده است . ) منظور مولوى از شيخ اصطلاح عرفان است ، مسلم است كه شيخ به اين معنى در صورتى كه جامع شرايط رهبرى الهى باشد ، از آن مفهوم كه سيوطى مىگويد عالىتر است .\r\n\r\n( ( 1783 ) ) گفت پيغمبر كه روز رستخيز\r\nكى گذارم مجرمان را اشك ريز\r\n( ( 1784 ) ) من شفيع عاصيان باشم به جان\r\nتا رهانمشان ز اشكنجهء گران\r\n( ( 1785 ) ) عاصيان و اهل كباير را به جهد\r\nوارهانم از عتاب نقض عهد\r\n\r\nبحثى در شفاعت\r\nاز زمانهاى گذشته مفهوم شفاعت مانند مفاهيم قضا و قدر و توبه و جبر و اختيار و عدل و توسل ، مورد مناقشه و كج فهمى و سوء استفاده و خود نمايىهاى مكتبى و علمى قرار گرفته است . ما بحث شفاعت را در چند مسئله به طور اختصار مطرح مىكنيم .\r\nمسئله يكم - از نظر عقلانى\r\nبا نظر به مجموع مباحث الهيات و رابطهء انسان با خدا ، شفاعت به معناى معقولى كه مىتواند در بر داشته باشد ، نه تنها مورد اشكال و اعتراض نيست ، بلكه مانند يك امر ضرورى الهى به نظر مىرسد .\r\nاگر ما بتوانيم معناى پارتى بازى و باج سبيل دادن را از مفهوم و شفاعت دور كنيم و چنان گمان نكنيم كه شفاعت مبارزه با قانون و نظم و علل و معلولات است ، مهمترين قدم را در تفسير و توجيه شفاعت بر داشته‌ايم .\r\nعمل خارجى و انعكاسات نارواى شفاعت در اذهان معمولى كه عالىترين حقيقت را به صورت خرافات در مىآورد ، موضوعى است ، و دقت در مجموع مباحث الهيات و رابطهء انسان با خدا و استخراج معناى معقول براى شفاعت ، موضوع ديگرى .\r\n","description":"","footnote":"","page_name":" 378 ","page_number":382},
  {"content":"\r\nغالبا اين طور تصور مىشود كه در روز رستاخيز تمام تبه كاران تاريخ در گوشه‌اى از عرصهء رستاخيز و انبياء و اولياء الله هم در طرف ديگر مىنشينند و دست به دعا بر مىدارند و مىگويند : خدايا اين تبه كاران را كه تمام زندگيشان در مبارزه با تو و مخلوق تو سپرى شده و اين جانوران كه جز متورم ساختن خود طبيعى ، هدفى در زندگانى نداشتند بجان ما ببخش آن گاه صدايى از طرف خدا مىآيد كه تمام آن تبه كاران را به خاطر شما بخشيديم چنگيز و آتيلا و نرون و حجاج بن يوسف و يزيد بن معاويه همهء جلادان خون آشام تاريخ كه كارى جز مبارزه با خدا و مخلوقات خدا نداشتند ، بيايند و دست پيامبران و اولياء الله را بفشارند و روانهء پيشگاه الهى شوند و به رضوان الله الاكبر برسند و در ايام الله غوطه ور شوند خنده آورتر از اين توهمات بىپايه ابن تيميه ها هستند كه مكتبى بعنوان انتقاد از اين اساطير مضحك استوار مىسازند و داد سخن مىدهند و به خيال خود انقلابى در فكر بشرى ايجاد كرده و اسلام صدر اول را با قهرمانش على بن ابى طالب زنده مىكنند معناى معقول شفاعت عبارت از استمداد موجود مادون كه نيروى جهش دارد از يك حقيقت ما فوق كه خود به طور قانونى شايسته مدد كارى و دستگيرى را دارا مىباشد .\r\nاين يك معناى كاملًا طبيعى است كه موجودى كه در قلمرو مخصوصى قرار گرفته و قوانين معينى پيرامون موجوديت آن را احاطه كرده است ، به جهت داشتن نيروى جهش و بر قرار كردن ارتباط با آن حقيقت ما فوق ، مىتواند حلقه هاى زنجير قوانينى را كه پيرامون آن را گرفته است از موجوديت خود باز كند .\r\nما در انقلابات روانى همواره اين موضوع را مشاهده مىكنيم . يك انسان مدت چهل سال و پنجاه سال در موقعيت مخصوصى قرار مىگيرد كه تبلور يافتهء قوانين اجتماعى و روانى و تفكرى معينى است . ناگهان با روبرو شدن\r\n","description":"","footnote":"","page_name":" 379 ","page_number":383},
  {"content":"\r\nبا يك رويداد يا شخصيت محركى چنان جهش مىگيرد كه به كلى تبديل بيك انسان ديگر مىشود . نه اين انقلاب روانى خلاف قانون است و نه تبديل انسان مفروض به انسان ديگر كه كاملًا مغاير با شخصيت اولى او است . بلكه چنان كه گفتيم : با توجه به اين كه موجود مفروض ( انسان ) داراى چنان نيروى جهش است و با توجه به اين كه رويداد يا شخصيت محرك نيز خاصيت تحريك از فوق را دارا است ، اگر پس از تماس دو حقيقت داراى نيروى تاثير و تاثر ، نتيجهء جهش ايجاد نشود ، خلاف قانون و نقض آن بشمار مىرود .\r\nاما تطبيق اين قانون به مسئله شفاعت . بدان جهت كه فرض اين است كه انسانهاى مورد شفاعت بايستى آن اندازه سقوط روحى نداشته باشند كه آن نيروى جهش را از دست بدهند ، تصور امكان و وقوع بلكه لزوم شفاعت با نظر به لزوم به نتيجه رسيدن نيروى جهش كه در انسانها وجود دارد كاملًا روشن و از نظر عقلانى صحيح و كاملًا منطقى است .\r\nكسانى كه شفاعت را به طور مطلق انكار مىكنند ، در حقيقت نه انسان را شناخته‌اند و نه قانون انقلاب و جهش را در امكان و لزوم شفاعت . چه تفاوتى ميان توبه و بر قرار ساختن ارتباط با روح الهى يك شخصيت دارد ، اگر پديدهء توبه كاملًا مورد تحليل قرار بگيرد خواهيم ديد ، مثلًا ترس از كيفر الهى يا هراس از انتقام طبيعت ( به اصطلاح نزديك بينان ) يا اميد پاداش ، يا شرمندگى در مقابل وجدان ، انگيزهء توبه بوده است . آيا تاثير اين انگيزه ها باعث نقض قانون الهى است ؟ مسلما نه .\r\nچنان كه در پديدهء توبه جنبهء الهى انگيزه ها را در نظر گيريم و مىگوييم محو شدن آثار گناهان مربوط به فعاليت نيروى جهش به وسيلهء جنبه هاى الهى انگيزه هاست ، همچنين محو شدن آثار گناهان به وسيلهء فعاليت نيروى جهش به وسيلهء جنبهء الهى روح پيامبران و اولياء الله است ، نه به جهت اعضاى كالبد مادى شخصى آنان بنا بر اين خود شفاعت يك عامل الهى است ، نه يك پارتى بازى بشرى كه بعضى از سطح نگرها گمان كرده‌اند .\r\n","description":"","footnote":"","page_name":" 380 ","page_number":384},
  {"content":"\r\n\r\nمسئله دوم - آيا شفاعت با توحيد خالص منافات دارد ؟\r\nمتأسفانه تصوراتى از اين قبيل كه خدا موجوديست در پشت پردهء طبيعت نشسته و فرمانروايى مطلق هستى را به دست گرفته و مردم هم بايد آن نقطهء مشخص پشت پردهء طبيعت را پيدا كرده و آن را بپرستند و در غير اين صورت مشرك مىشوند ، نه تنها در دهان عاميان ، بلكه در كتابها به وسيلهء چشمگيران جوامع هم نوشته مىشود كلمهء توحيد در تمام كتابهاى مربوط طنين انداز است ، ولى به جاى بحث توحيد اغلب عينك مخصوص خود را تفسير مىكنند ، خدا كند در اين حساسترين مسئله بشرى غرض ورزى و خود نمايى در كار نباشد .\r\nبهر حال توحيد پاك خداوند بزرگ بالاتر از آنست كه بتواند عينكهاى محدود و تفكرات مخلوط به خيالات ما آن را تفسير كند . براى كسى كه مىخواهد در بارهء توحيد ذاتى و صفاتى و افعالى خداوند ذو الجلال به تفكر بپردازد ، ضرورىترين مسأله‌اى را كه بايد مورد دقت قرار بدهد ، اين است كه آيات شريفهء قرآن مجيد را در عين حال كه نظم و قانون علت و معلول را با انواع گوناگون مطرح كرده و مىگويد : « اين از آن است » در عين حال آيات فراوان ديگرى صراحتا تمام حركات و نمودها را به خود نسبت داده مىگويد : « اين از من است « توضيح اين كه در موردى مىگويد :\r\n« وَتَرَى اَلأَرْضَ هامِدَةً فَإِذا أَنْزَلْنا عَلَيْهَا اَلْماءَ اِهْتَزَّتْ وَرَبَتْ وَأَنْبَتَتْ مِنْ كُلِّ زَوْجٍ بَهِيجٍ 22 : 5 . » ( 1 )  ( زمين را مىبينى كه جامد و خشك است ، وقتى كه آب براى آن فرستاديم به حركت و جنبش در مىآيد و سر مىكشد و هر گونه مثبت و منفى شاداب را مىروياند ) در اين آيه حركت و سر كشيدن و رويانيدن را به خود زمين به وسيلهء باران نسبت داده است .\r\nدر آيهء ديگرى مانند :\r\n","description":"","footnote":" ( 1 ) سوره الحج ، آيهء 5 . . ","page_name":" 381 ","page_number":385},
  {"content":"\r\n« وَإِنْ مِنْ شَيْءٍ إِلَّا عِنْدَنا خَزائِنُه وَما نُنَزِّلُه إِلَّا بِقَدَرٍ مَعْلُومٍ 15 : 21 . » ( 1 )  ( چيزى در عالم هستى وجود ندارد ، مگر اين كه خزائنش نزد ما است و ما فرو نمىفرستيم آن را مگر به اندازهء مشخص ) .\r\nاگر با نظر سطحى به اين دو دسته آيات بنگريم ، مسلما نخواهيم توانست از تناقض بينى نجات پيدا كنيم .\r\nولى دستهء سوم از آيات چنان تفسير اعجاز آميزى را در بارهء دو اسناد فوق ( اسناد به نظم و علل و اسناد به خدا ) بيان مىكند كه جايى براى ترديد و اضطراب فكرى نمىماند . به اين بيان كه : همهء حقايق و نمودها و علل و معلومات كه در عرصهء هستى بجريان افتاده است داراى دو رويه است .\r\nرويهء ما وراى طبيعى كه مستقيما به خدا مستند است ، رويهء طبيعى كه عبارت از نظم و سلسلهء قوانين جاريه است ، نفوذ رويهء ما وراى طبيعى در رويهء طبيعى چنان است كه نفوذ » من انسانى « در انديشه و اراده و تصميم و ساير پديده هاى روانى . تفسير دو اسناد فوق را آياتى به عهده گرفته است مانند :\r\n« وَهُوَ اَلَّذِي يُرْسِلُ اَلرِّياحَ بُشْراً بَيْنَ يَدَيْ رَحْمَتِه حَتَّى إِذا أَقَلَّتْ سَحاباً ثِقالًا سُقْناه لِبَلَدٍ مَيِّتٍ فَأَنْزَلْنا بِه اَلْماءَ فَأَخْرَجْنا بِه مِنْ كُلِّ اَلثَّمَراتِ 7 : 57 . . . » ( 2 )  ( او است ( خداست ) كه بادها را مانند مژده‌اى پيشا پيش رحمتش مىفرستد ، تا اين كه ابرهاى پر باران را با خود حمل كند ، آن گاه به اراضى خشك و مرده سوق مىدهد و به وسيلهء آن ابر ، آب مىفرستيم و از درختان و مزارع هر گونه ميوه را بيرون مىآوريم » .\r\nمسلم است كه باد و ابر و باران و اراضى خشك و ميوه جات ، عين مشيت خدا نيستند ، بلكه جلوه گاه مشيت او هستند و حركت و فعاليت اين جلوه گاه مربوط به رويهء\r\n","description":"","footnote":" ( 1 ) سوره الحجر ، آيهء 21 . .  ( 2 ) سوره الاعراف ، آيهء 57 . . ","page_name":" 382 ","page_number":386},
  {"content":"\r\n\r\n\r\nما وراى طبيعى آنها است كه مستقيماً مستند به خدا مىباشد .\r\nهمچنين در همهء آن آيات كه نمودها و حقايق و جريانات عالم طبيعى را آيات الهى معرفى مىكند با تفسير فوق توجيه مىشود . درك اين آيات با شفاف ساختن و صيقلى نمودن رويهء طبيعى اشياء است كه ما وراى خود را نشان مىدهد . اين است معناى جمله‌اى كه از على بن ابى طالب عليه السلام نقل مىشود كه :\r\nما رايت شيئا الا و روايت الله معه ( چيزى را نديدم مگر اين كه خدا را با آن ديدم ) .\r\nبا بيان فوق ، موضوع شفاعت عبارتست از قرار گرفتن روح آدم گنهكار در حوزهء ما وراى طبيعى روح شفاعت كننده كه خود مستقيما مستند به خدا است . بنا بر اين نه شرك لازم مىآيد و نه خلاف قانون .\r\nمسئله سوم - شفاعت از ديدگاه قرآن\r\nآيات مربوط به شفاعت در قرآن مجيد به چند گروه تقسيم مىشود :\r\nگروه يكم\r\n- مىگويد : هيچ كس بدون اعلام و اجازهء خداوندى و بدون شرط نمىتواند شفاعت كند مانند :\r\n« مَنْ ذَا اَلَّذِي يَشْفَعُ عِنْدَه إِلَّا بِإِذْنِه 2 : 255 » . ( 1 )  ( كيست كه بدون اعلام و اجازهء او بتواند شفاعت كند ) و آيهء 28 الانبياء - يونس آيهء 3 - مريم آيهء 88 - طه آيهء 109 - سبا آيهء 23 - الزخرف آيهء 86 - النجم آيهء 26 - اكثر آيات اين گروه وقوع شفاعت را به اذن ( اجازه و اعلام ) الهى مشروط مىسازد . اگر موضوع شفاعت بدان جهت كه به شرك مىانجاميد يا نقض قانون بود امكان نداشت در اين صورت مشروط ساختن آن هم به اجازه و اعلام الهى صحيح نبود ، زيرا اين اجازه شبيه به آن بود كه خداوند به شرك ورزيدن مردم در بارهء خود اجازه بدهد يا نقض قانون جزمى را تجويز كند پس مىتوان گفت : اين گروه از آيات با روشنايى تمام امكان\r\n","description":"","footnote":" ( 1 ) سوره البقرة ، آيهء 255 . . ","page_name":" 383 ","page_number":387},
  {"content":"\r\n\r\n\r\nشفاعت را گوشزد مىكند .\r\nگروه دوم - شايستگى شفاعت را از عده‌اى تبه كار منفى مىسازد\r\nمانند :\r\n« وَبُرِّزَتِ اَلْجَحِيمُ لِلْغاوِينَ . وَقِيلَ لَهُمْ أَيْنَ ما كُنْتُمْ تَعْبُدُونَ . مِنْ دُونِ الله هَلْ يَنْصُرُونَكُمْ أَوْ يَنْتَصِرُونَ » 26 : 91 - 93 . . . « فَما لَنا مِنْ شافِعِينَ » 26 : 100 . ( 1 )  ( دوزخ بر آن گمراهان نمودار شد و به آنان گفته شد : كجاست آن بتها كه در عوض خدا پرستيديد ، آيا امروز مىتوانند بشما يارى كنند ، يا خود آنها يارى مىشوند [ . . . آنان پس از اقرار به گمراهى با خويشتن خواهند گفت 
  ] : امروز براى ما شفاعت كنندگانى وجود ندارد و آيهء 52 الاعراف - المدثر آيهء 48 - الانعام آيه 70 - السجدة آيهء 4 - غافر آيهء 18 - الروم آيهء 13 - البقرة 48 و 123 .\r\nتفسير همهء آيات اين گروه چنان كه در بعضى از احاديث هم آمده است ، به ترتيبى كه در مسئله يكم متذكر شديم و آن اين است كه انسان مورد شفاعت كسى است كه نيروى جهش انسانى خود را حفظ كرده است ولى اگر روح خود را در تبه كارى چنان شعله ور بسازد كه براى روز رستاخيز جز مشتى خاكستر نبرده باشد . باران شفاعت از روح سوخته و خاكستر شده ، گلى نمىتواند بروياند .\r\nگروه سوم - آياتى است كه شايستگى شفاعت موجوداتى را كه مشركين آرزو مىكردند مورد نفى و انكار قرار مىدهد .\r\nمانند :\r\n« وَلَمْ يَكُنْ لَهُمْ مِنْ شُرَكائِهِمْ شُفَعاءُ وَكانُوا بِشُرَكائِهِمْ كافِرِينَ » 30 : 13 . ( 2 )  ( از شركايى كه در زندگانى به خدا اتخاذ كرده بودند شفاعت كننده‌اى ندارند ، آنان به شركاء خود در روز رستاخيز كفر مىورزند ) [ يا آنان به وسيلهء همان شركاء كافر شده بودند ، چگونه آن شركاء مىتوانند به آنها شفاعت بورزند 
  ] و الزمر آيهء 43 الانعام آيهء 94 - يونس آيهء 18 .\r\n","description":"","footnote":" ( 1 ) سوره الشعراء ، آيهء 90 و 91 و 92 و 100 . .  ( 2 ) سوره الروم ، آيهء 13 . . ","page_name":" 384 ","page_number":388},
  {"content":"\r\n\r\n\r\nگروه چهارم - آياتى است كه شفاعت را شان خدا معرفى مىكند\r\nمانند :\r\n« لَيْسَ لَهُمْ مِنْ دُونِه وَلِيٌّ وَلا شَفِيعٌ لَعَلَّهُمْ يَتَّقُونَ 6 : 51 . ( 1 )  ( براى آنان بجز خدا ولى و شفيعى وجود ندارد ، باشد كه آنان تقوا بورزند ) و السجدة آيهء 4 - الزمر آيهء 43 و 44 .\r\nاين گروه آيات كه ممكن است دستاويز منكرين شفاعت بوده باشد ، موقعى به نفى شفاعت گواهى مىدهد كه انسانهايى را در مقابل خدا و حاكميت مطلق او تصور كنيم كه به طور استقلال و بدل خواه خود شفاعت نموده و ارواح گنهكاران را به جهش وادار كنند و اين تصور غلط فاحش است . آن كدامين انسان دانا است كه با ديدن آيات فراوان كه وقوع شفاعت را به اذن خدا مربوط مىسازد ، چنين تصورى را به ذهن خود راه بدهد ؟ بنا بر اين مقصود از منحصر ساختن شفاعت به خدا در آيات فوق ، شبيه به همان منحصر ساختن هدايت به خودش مىباشد ، در صورتى كه كتابهاى آسمانى و پيامبران را هادى معرفى كرده و مىفرمايد : « و لكل قوم هاد » براى هر گروهى هدايت كننده‌اى وجود دارد .\r\nگروه پنجم - بعضى از آيات است كه شفاعت را به طور مطلق در روز رستاخيز انكار مىكند :\r\nمانند :\r\n« أَنْفِقُوا مِمَّا رَزَقْناكُمْ مِنْ قَبْلِ أَنْ يَأْتِيَ يَوْمٌ لا بَيْعٌ فِيه وَلا خُلَّةٌ وَلا شَفاعَةٌ 2 : 254 . » ( 2 )  ( از آن چه كه بشما روزى داده‌ايم پيش از آن كه روزى فرا رسد كه نه معامله‌اى وجود دارد و نه دوستى و شفاعت ، انفاق كنيد ) و البقرة آيهء 123 .\r\nمسلم است كه دو آيهء فوق شفاعت را به طور مطلق منفى نمىسازد ، بلكه بقرينهء نفى معامله و دوستى به اصطلاح معمولى ، دوست بازى و پارتى بازى را در آن روز نفى مىكند .\r\n","description":"","footnote":" ( 1 ) سوره الانعام ، آيهء 51 . .  ( 2 ) سوره البقرة ، آيهء 245 . . ","page_name":" 385 ","page_number":389},
  {"content":"\r\n\r\nروشن شد كه موضوع شفاعت از نظر آيات نه تنها منفى نيست ، بلكه با بيانات مختلف و مفاهيم كلامى با وضوح كامل شفاعت را اثبات مىكند .\r\nمسئله چهارم - شفاعت از ديدگاه روايات\r\nدر بارهء اثبات شفاعت روايات فراوانى وجود دارد ، به طورى كه اگر تواتر لفظى هم نداشته باشند ، به طور يقين تواتر معنوى دارند . از هر دو طريق شيعه و سنى روايات معتبر به حدى وارد شده است كه جايى براى ترديد و انكار نمىگذارد .\r\nاز آن جمله روايات عالم تشيع :\r\n1 - على بن موسى الرضا از پدرانش ، از امير المؤمنين على بن ابى طالب عليه السلام نقل مىكند كه :\r\n« قال رسول الله صلى الله عليه و آله من لم يومن بحوضى فلا او رده الله حوضى و من لم يومن بشفاعتى فلا انا له الله شفاعتى . . . » ( 1 )  ( پيامبر اكرم صلى الله عليه و آله فرمود : هر كس كه به حوض من ايمان نياورد ، خداوند او را بحوض من وارد نكند و هر كس به شفاعتم ايمان نياورد ، خداوند شفاعتم را نصيب او نخواهد كرد ) .\r\n2 - عبيد بن زراره ، قال : سئل ابو عبد الله عليه السلام عن المؤمن هل له شفاعه ؟ قال نعم ، فقال له رجل من القوم هل يحتاج المؤمن الى شفاعه محمد صلى الله عليه و آله يومئذ ؟ قال نعم . ان للمؤمنين خطايا و ذنوبا و ما من احد الا يحتاج الى شفاعه محمد صلى الله عليه و آله يومئذ « ( 2 )  ( عبيد بن زراره مىگويد : از حضرت امام صادق عليه السلام پرسيده شد : آيا براى مؤمن شفاعتى وجود دارد ؟ فرمود : بلى ، مردى از آن گروه گفت : آيا شخص با ايمان در روز رستاخيز احتياجى به شفاعت محمد صلى الله عليه و آله دارد ؟ فرمود : بلى براى مومنين خطاها و گناهانى است و كسى نيست مگر اين كه در آن روز به شفاعت محمد صلى الله عليه و آله نيازمند است )\r\n","description":"","footnote":" ( 1 ) امالى صدوق ، باب شفاعت . .  ( 2 ) تفسير عياشى ، تفسير شفاعت رجوع شود به سفينة البحار ، ج 1 ص 706 . . ","page_name":" 386 ","page_number":390},
  {"content":"\r\n\r\nاز جملهء روايات عالم تسنن :\r\n1 - عبد الرحمن بن عوف عن النَّبىّ صلى الله عليه و آله شفاعتى يوم القيامة حق فمن لم يومن بها لم يكن من اهلها » ( 1 )  ( عبد الرحمن بن عوف از پيامبر اكرم صلى الله عليه و آله نقل مىكند كه آن حضرت فرمود : شفاعت من در روز قيامت حق است ، هر كس به شفاعت من ايمان نداشته باشد ، شايستهء آن نخواهد بود ) بدان جهت كه اين روايت از متجاوز از ده صحابه نقل شده است ، لذا به قول سيوطى متواتر گفته مىشود .\r\n2 - « شفاعتى لأهل الكبائر من امتى » ( 2 )  ( پيامبر فرمود : شفاعت من براى كسانى از امت من است كه مرتكب گناه كبيره شده‌اند ) .\r\nخلاصه از نظر روايات هم شفاعت تقريبا مسلم و مورد قبول اكثريت قريب به اتفاق فرق اسلامى است .\r\nمسئله پنجم - آيا شفاعت باعث جرئت تبه كاران مىشود ؟\r\nاين يك اعتراض عاميانه است كه مىگويند : اگر شفاعت صحيح باشد ، همهء مردم باميد شفاعت مرتكب گناه مىشوند و وظايف و تكاليف الهى را پشت سر ميندازند اين اعتراض به هيچ وجه صحيح نيست ، زيرا اولا هيچ كس در امكان و محبوبيت توبه و باز گشت به سوى خدا اعتراضى ندارد .\r\nآيات فراوانى مىگويد : هر كس كه توبه كند ، خدا توبه او را مىپذيرد و روح او را از آلودگىها تصفيه مىنمايد .\r\nآيا پديدهء توبه مردم را به تكليف بىاعتنا مىسازد ؟ و اگر چنين است چگونه\r\n","description":"","footnote":" ( 1 ) الجامع الصغير سيوطى ، ج 2 ص 78 و المعجم ابن منيع به نقل از سيوطى در همين مدرك . .  ( 2 ) مستدرك حاكم ، ج 1 ص 69 . . ","page_name":" 387 ","page_number":391},
  {"content":"\r\n\r\nامكان دارد خداوند اين وسيله بىاعتنايى به تكاليف را از مردم به طور جدى بخواهد ؟ همچنين بعضى از آيات صريحا مىگويد : « بعضى از كارهاى نيكو ، كارهاى زشت و تباه را از بين مىبرد » آيا مىتوان گفت : خداوند با تحريك به انجام بعضى از اعمال شايسته ، كردارهاى ناشايست را براى مردم تجويز مىكند ؟ به طور كلى شفاعت و توبه و بعضى از كارهاى نيكو كه موجب محو گناه مىگردند ، اگر وسيله‌اى براى موجه ساختن تبه كارى قرار بگيرند ، شبيه به اين است كه من آتشى شعله ور بسازم به اميد آن كه همسايهء دل سوزى دارم كه آب و وسايل آتش نشانى مىآورد و خاموش مىسازد اولا فرض كنيم : چنين يقين هم براى ما پيدا شد كه خداوند به وسيلهء پيامبر و ائمه عظيم الشأن گناهان ما را ناديده بگيرد ، آيا اين ناديده گرفتن و تصفيه كردن روح پس از آلودگى شبيه به وصله‌اى نيست كه به لباس پاره‌اى زده مىشود ؟ آيا كمال و اعتلاى روحى كه بدون توسل به امور خارج از ذات خويش به دست آورده است ، با آن كمال و اعتلاى روحى كه به جهت شفاعت و توبه بوجود مىآيد ، يكى است ؟ ثانيا - ارتكاب معصيت به اميد شفاعت مانند سقوط در سيه چال گناه به اميد توبه است كه خود فى نفسه گناه بوده و باعث اختلال روش تكاملى است .\r\nتوبه از گناه مانند از عهده بر آمدن ابراهيم خليل عليه السلام از آزمايشات سخت نيست كه موجب ارتقاء و امامت مطلقه آن حضرت گشته است ، توبهء واقعى ، نه وسيلهء ارتكاب گناه ، كثافت و آلودگى روح را بر طرف مىنمايد ، اما اعتلاى روح به بر آمدن از عهدهء تكاليف و وظايف عبوديت مربوط است . اعتراضات ديگرى نيز در بارهء شفاعت گفته شده است كه با نظر به مسائل گذشته مىتوان آنها را دفع نمود .\r\nتفسير ابيات\r\nدر زمان گذشته يك مرد الهى وجود داشت كه در كرهء خاكى مانند شمع آسمانى\r\n","description":"","footnote":"","page_name":" 388 ","page_number":392},
  {"content":"\r\nفروزان بود ، آن مرد الهى مانند پيامبر در ميان امتش بود كه در رضوان الله را به روى جامعهء خود مىگشايد . پيامبر ما فرموده است كه شيخ راه طى نموده در ميان قومش مانند پيامبر در ميان امتش مىباشد . يك روز خاندان اين شيخ گفتند : تو چرا اين قدر سخت دلى و خوددارى از ابراز عاطفه و احساسات مىكنى ؟ مادر مرگ و فراق فرزندانت با قد خميده ناله ها مىكنيم و اشكها مىريزيم ، تو چرا گريه نمىكنى ، مگر اى مرد بزرگ ، در دل تو رحم و عاطفه‌اى وجود ندارد ؟ اگر در قلب تو رحمى وجود نداشته باشد و ما در اين دنيا به تو اميد وار نباشيم . در آن هنگام كه روز رستاخيز بر پا شود . اميد ما در بارهء شفاعت تو به نوميدى مبدل مىگردد . ما در آن روز كه براى هيچ كس امانى نيست بكرم تو چشم دوخته‌ايم .\r\nما آرزو داريم كه دست ما در آن روز به دامان تو برسد ، تا از شكنجهء قيامت نجات پيدا كنيم . پيغمبر اكرم صلى الله عليه و آله فرموده است : من در روز قيامت نخواهم گذاشت كه گنهكاران امتم اشك ريزان باشند ، من گنهكاران را از جان و دل شفاعت خواهم كرد ، تا آنان را از شكنجه هاى آن روز سخت رهايى بخشم .\r\nمن در آن روز كوشش خواهم كرد تا كسانى كه مرتكب گناهان كبيره شده‌اند از عتاب پيمان شكنى خلاص كنم .\r\nنيكو كاران امتم فارغ و نجات يافته‌اند و در آن روز مصيبت بار از شفاعت من بىنيازند ، بلكه خود آن نيكو كاران شفاعت خواهند كرد و حكم شان با عنايت خداوندى در چنان روزى نفوذ خواهد داشت . پيامبر ما گناهان را به گردن نخواهد گرفت ، زيرا هيچ كس وز رو و بال ديگرى را به عهده نمىگيرد ، بلكه شفاعت مقام والايى است كه خدا به پيامبر داده است كه مىتواند اثر معاصى مردم را محو و نابود بسازد . كسى كه در اين دنيا گناهى نمىكند ، مرد الهى است كه در پذيرش حق مانند كمان در دست تواناى حق است .\r\nشيخ در لغت كيست ؟ شيخ يعنى كسى كه موهايش سفيد شده است .\r\n","description":"","footnote":"","page_name":" 389 ","page_number":393},
  {"content":"\r\nاما تو معنى اين موى سفيد را بايد بدانى . آن موى سياه كه گونه ها و سرش را وداع كرده است ، همان هستى طبيعى او بود كه حتى تار مويى هم از آن نمانده است كسى كه هستى حيات طبيعى خود را از دست داد به مقام پيرى رسيده خواه مويش سياه باشد يا اصلا مويى نداشته باشد .\r\nآن موى سياه كه در باره اش صحبت مىكنم ، اوصاف بشرى ( خود طبيعى ) است و مقصود موى ريش و سر نيست ، مگر در قرآن نمىخوانيد كه كودك نوزاد ( عيسى ) عليه السلام در گهواره فرياد بر مىآورد كه ما به جوانى نرسيده شيخ راه طى كرده‌اى هستيم . آرى -\r\n\r\nره كه پيروان سر نبردندش به جهد\r\nمىكند طى يك شبه طفلان مهد\r\n\r\nنير آن كس كه از بعض اوصاف خود طبيعى نجات پيدا كرده است ، به مقام شيخوخت نرسيده ، بلكه او دورانى را سپرى كرده به كهولت قدم گذاشته است .\r\nآن كس كه از خود طبيعى رسته حتى اگر يك موى سفيد در سر و روى او نباشد ، او است شيخ و مقبول پيشگاه الهى و اگر هم موى شخصى همگى سفيد شود ، اگر هنوز نتوانسته باشد كه از ( خود طبيعى ) رهايى پيدا كند ، او نه به پيرى رسيده و نه از خاصان درگاه الهى است .\r\nاگر يك سر مويى از هواى ( خود طبيعىاش ) باقى است او با عرش خداوندى رابطه‌اى ندارد ، بلكه هنوز يك موجود آفاقى و دنيوى است ، اى شيخ بزرگوار .\r\n\r\nما همه اميدواران توييم\r\nريزه چين خوان احسان توييم\r\n\r\nبا اين حال چرا اين قدر به فرزندان خود بىمهر و عاطفه‌اى ، يا مگر در دل تو سوز و رحمى نيست ؟ ماجراى روانى خود را با ما در ميان بگذار .\r\n","description":"","footnote":"","page_name":" 390 ","page_number":394},
  {"content":"\r\n\r\nعذر گفتن شيخ پير بهر ناگريستن بر مرگ فرزندان خود\r\n\r\n( ( 1799 ) ) شيخ گفت او را مپندار اى رفيق\r\nكه ندارم رحم و مهر و دل شفيق\r\n( ( 1800 ) ) بر همه كفّار ما را رحمت است\r\nچون كه جان جمله كافر نعمت است\r\n( ( 1801 ) ) بر سگانم رحمت و بخشايش است\r\nكه چرا از سنگهاشان مالش است\r\n( ( 1802 ) ) آن سگى كه مىگزد گويم دعا\r\nكه از اين خو وارهانش اى خدا\r\n( ( 1803 ) ) اين سگان را هم در آن انديشه دار\r\nكه نباشد از خلايق سنگسار\r\n( ( 1804 ) ) ز ان بياورد انبيا را بر زمين\r\nتا كندشان رحمة للعالمين\r\n( ( 1805 ) ) خلق را خواهد سوى درگاه خاص\r\nحق را خواند كه وافر كن خلاص\r\n( ( 1806 ) ) جهد بنمايد از اين سو بهر پند\r\nچون نشد گويد خدايا در مبند\r\n( ( 1807 ) ) رحمت جزوى بود مر عام را\r\nرحمت كلى بود همّام را\r\n( ( 1808 ) ) رحمت جزوش قرين گشته بكل\r\nرحمت درياست هادىّ سبل\r\n( ( 1809 ) ) رحمت جزوى به كل پيوسته شو\r\nرحمت كل را تو هادى بين و رو\r\n( ( 1810 ) ) تا كه جزو است او نداند راه بحر\r\nهر نويدى را كند اشباه بحر\r\n( ( 1811 ) ) چون نداند راه يم ره كى برد\r\nسوى دريا خلق را چون آورد\r\n( ( 1812 ) ) متصل گردد به بحر آن گاه او\r\nره برد تا بحر همچون سيل و جو\r\n( ( 1813 ) ) ور كند دعوت به تقليدى بود\r\nنز عيان و وحى و تأييدى بود\r\n( ( 1814 ) ) گفت پس چون رحم دارى بر همه\r\nهمچو چوپانى به گرد اين رمه\r\n( ( 1815 ) ) چون ندارى نوحه بر فرزند خويش\r\nچون كه فصّاد اجلشان زد به نيش\r\n( ( 1816 ) ) چون گواه رحم اشك ديده هاست\r\nديدهء تو بىنم و گريه چراست\r\nشيخ دانا زين عتابش گرم شد\r\nدر سخن يك باره بىآزرم شد\r\n( ( 1817 ) ) رو به زن كرد و بگفتش اى عجوز\r\nخود نباشد فصل دى همچون تموز\r\n( ( 1818 ) ) جمله گر مردند ايشان ور حىاند\r\nغايب و پنهان ز چشم دل كىاند\r\n\r\n","description":"","footnote":"","page_name":" 391 ","page_number":395},
  {"content":"\r\n\r\n\r\n( ( 1819 ) ) من چو بينمشان معين پيش خويش\r\nاز چه رو رو را كنم هم چون تو ريش\r\n( ( 1820 ) ) گر چه بيرونند از دور زمان\r\nبا منند و گرد من بازىكنان\r\n( ( 1821 ) ) گريه از هجران بود يا از فراق\r\nبا عزيزانم وصال است و عناق\r\n( ( 1822 ) ) خلق اندر خواب مىبينندشان\r\nمن به بيدارى همىبينم عيان\r\n( ( 1823 ) ) زين جهان خود را دمى پنهان كنم\r\nبرگ حس را از درخت افشان كنم\r\n( ( 1824 ) ) حس اسير عقل باشد اى فلان\r\nعقل اسير روح باشد هم بدان\r\n( ( 1825 ) ) دست بستهء عقل را جان باز كرد\r\nكارهاى بسته را هم ساز كرد\r\n( ( 1826 ) ) حسّها و انديشه بر آب صفا\r\nهم چو خس بگرفته روى آب را\r\n( ( 1827 ) ) دست عقل آن خس به يك سو مىبرد\r\nآب پيدا مىشود پيش خرد\r\n( ( 1828 ) ) خس بس انبه بود بر جو چون حباب\r\nخس چو يك سو رفت پيدا گشت آب\r\n( ( 1829 ) ) چون كه دست عقل نگشايد خدا\r\nخس فزايد از هوا بر آب ما\r\n( ( 1830 ) ) آب را هر دم كند پوشيده او\r\nآن هوا خندان و گريان عقل تو\r\n( ( 1831 ) ) چون كه تقوى بست دو دست هوا\r\nحق گشايد هر دو دست عقل را\r\n( ( 1832 ) ) پس حواس چيره محكوم تو شد\r\nچون خرد سالار و مخدوم تو شد\r\n( ( 1833 ) ) حس را بىخواب خواب اندر كند\r\nتا كه غيبتها ز جان سر بر زند\r\n( ( 1834 ) ) هم به بيدارى ببيند خوابها\r\nهم ز گردون بر گشايد بابها\r\n\r\nآيه\r\n« وَما أَرْسَلْناكَ إِلَّا رَحْمَةً لِلْعالَمِينَ 21 : 107 » . ( 1 )  ( ما تو را نفرستاديم مگر رحمت براى جهانيان يا جهانها )\r\n","description":"","footnote":" ( 1 ) سوره الانبياء ، آيهء 107 . . ","page_name":" 392 ","page_number":396},
  {"content":"\r\n\r\n\r\n( ( 1818 ) ) جمله گر مردند ايشان ور حىاند\r\nغايب و پنهان ز چشم دل كىاند\r\n( ( 1819 ) ) من چو بينمشان معين پيش خويش\r\nاز چه رو رو را كنم همچون تو ريش\r\n\r\nآيا گريه و ناله در مرگ فرزندان و خويشان و دوستان و دوستان مطلوب است ؟\r\nسكوت و آرامش مرگ كه در موقع بيرون رفتن آخرين نفس از سينه فرا مىرسد ، خاموشى بهت انگيز كه شعلهء حيات آدمى را در مقابل تند باد اجل به تاريكى مبدل مىسازد ، سكون و ركودى كه به ديده گان پر فروغ آدمى حكمفرما مىشود ، بالاخره در آن هنگام كه مغز شگفت انگيز انسانى كه جايگاه ميليونها انديشه و آرزو و اميد و تجسم و تخيل و خاطرات است ، ناگهان بيك مشت استخوان و پيه و عصب بىحس مبدل مىگردد ، منظره‌اى بس تعجب آور در مقابل ديده گان آدمى نمودار مىسازد .\r\nبا همهء فلسفه بافىها و تسليتهاى بىمورد و شعر گويىها ، قيافهء مرگ هراس انگيز و مهيج است .\r\nما در مباحث آينده نشان خواهيم داد كه حساسترين و تحريك آميزترين جملات انسان شناسان انديشمند ، در بارهء مرگ و قيافهء بس عجيب آن است .\r\nآن سكوت و خاموشى را كه مرگ براى يك انسان زنده ايجاد مىكند ، ضربهء بس شديدى را در روان ناظر هشيار بوجود مىآورد كه ناشى از فاصلهء بىنهايت ميان سكوت و حركت است كه يكى خاصيت مرگ و ديگرى خاصيت زندگى است ، اين ضربه هيچ سپر شايسته‌اى از نظر آرام ساختن عواطف و احساسات مانند گريه و اندوه ندارد .\r\nبه اضافهء اين كه هر اندازه كه پيوستگى دو انسان با يكديگر شديد تر باشد ، مرگ يكى از آن دو ، شبيه تر به جدايى جزئى از اجزاء يك پيكر خواهد بود .\r\nبيت ذيل را از ( ابو الحسن تهامى ) كه در مرگ فرزندش سروده است توجه كنيم :\r\n","description":"","footnote":"","page_name":" 393 ","page_number":397},
  {"content":"\r\nولد المعزى بعضه فاذا مضى * بعض الفتى فالكل فى الادبار ( 1 ) \r\nفرزند اين تسليت داده شده ( تهامى كه پدر فرزند است ) پاره‌اى از وجود پدرش بود ، وقتى كه پاره‌اى از وجود يك انسان از بين برود ، همهء موجوديتش بر او پشت مىگرداند ) به همين جهت بوده است كه همواره در تمام ملل با اشكال مختلف كسى كه بمرگ خويشاوند يا دوست عزيز اندوهگين مىشود ، تعزيت و تسليتش مىگويند .\r\nاين پديده يكى از نمودهاى عاطفهء خويشى و دوستى و بلكه هم نوع بودن است كه در طبيعت حيات آدميان ديده مىشود .\r\nمتأسفانه دوران صنعتى ماشينى اين عاطفه را مانند ساير عواطف و احساسات طبيعى انسانها از دست مردم گرفته است ، دليل آن هم روشن است ، زيرا زندگى ماشينى انسان را از انسان بيگانه كرده است و به هيچ وجه ميان آنها شباهت تركيب يك پيكر از اجزاء مربوط وجود ندارد تا با از بين رفتن يك فرد اگر چه نزديكترين فرد به انسان بوده باشد ، فرد ديگرى به گريه و ناله در آيد . بلكه با يك نظر دقيق و با شعار نيمه دوم قرن بيستم كه مىگويد :\r\n« انسان حتى از خويشتن هم بيگانه شده است » بنابود شدن مزايا و عظمتهاى حياتى و روحى خود هم گريه و ناله‌اى ندارد ، زيرا چنان كه گفتيم : او خود را پيكر مركب از اجزاء نمىبيند ، اصلا خود را نمىبيند و داراى خود نيست .\r\nبلى ، يك مسئله با اهميت وجود دارد كه نبايد مورد غفلت قرار بگيرد و آن\r\n","description":"","footnote":" ( 1 ) بيت فوق يكى از ابيات قصيدهء رائيه‌اى است كه تهامى در بارهء مرگ فرزندش سروده و از حيث مضامين عالى ، يكى از شاه كارهاى ادبيات عربى محسوب مىشود ، مطلع قصيده اين است :\r\nحكم المنية فى البرية جار * ما هذه الدنيا بدار قرار . ","page_name":" 394 ","page_number":398},
  {"content":"\r\n\r\nاين است كه گريه و ناله و اندوه در مرگ فرزند و خويش و تبار و دوست نبايد از عدم رضايت به جريان مشيت الهى ناشى شود .\r\nچنان كه در داستان مرگ ابراهيم طفل پيامبر اكرم صلى الله عليه و آله آمده است كه آن حضرت مىگريست و بعضى از يارانش عرض كردند : اى پيامبر خدا ، شما ما را به صبر و شكيبايى دستور داده‌ايد ، خودتان گريه مىكنيد ؟ حضرت پاسخ داد : من نگفته‌ام گريه نكنيد ، گريه مقتضاى عاطفهء انسانى است ، بلكه گفته‌ام : خلاف رضاى الهى چيزى نگوييد .\r\nتفسير ابيات\r\nشيخ در پاسخ زنش مىگويد : گمان مبر كه من مهر و شفقتى بر فرزندانم ندارم ، من كه حتى براى كفار بدان جهت كه جانشان نعمت الهى است رحمت و دل سوزى دارم ، من كه براى سگها به جهت سنگى كه به آنها مىزنند اندوهگينم . حتى آن سگى را كه انسانى را مىگزد دعا مىكنم كه خدايا ، اين خوى بد را از آن حيوان مرتفع بساز ، چگونه مىتوانم به فرزندانم مهر و عاطفه‌اى نداشته باشم . من در حال دعا مىگويم :\r\nخداوندا ، اين سگها را تعليم فرما تا بتوانند از سنگسار مردم نجات يابند خداوند پيامبران را براى رحمت و عطوفت بر زمين مىفرستاد تا از يك طرف مردم را به پيشگاه الهى سوق دهند ، از طرف ديگر از خدا مسئلت بدارند كه نجات و رستگارى را به حد كافى نصيب مردم فرمايد .\r\nنهايت كوشش را به كار مىبرند كه مردم را هدايت كنند ، حتى در آن هنگام كه مىبينند هدايتشان اثرى نمىكند ، باز دعا مىكنند كه خدايا ، در رحمت خود را بر روى اين نادانهاى بىنوا مبند .\r\nمردم در شمول رحمت الهى داراى مراتب متفاوت هستند ، آنان كه در مرتبهء پائين تر از درك و تعقل و عمل زندگى مىكنند مشمول رحمت عام و آنان كه با همت بلند\r\n","description":"","footnote":"","page_name":" 395 ","page_number":399},
  {"content":"\r\nمقامات عالى را طى كرده‌اند ، مشمول رحمت كلى الهى مىباشند .\r\nاما گمان مبر كه رحمت جزئى الهى از رحمت كلى او جدا است ، زيرا هر دو مرتبهء رحمت بيك ديگر پيوسته است .\r\nآن پيامبرى كه رهبر راه خداست ، در درياى رحمت خداوندى غوطه ور است ، زيرا كسى كه خود را از دريا بويى نبرده باشد ، نمىتواند دست مردم را گرفته بسوى دريا رهنمونشان گردد .\r\nتو اى انسانى كه مشمول رحمت جزئى شده‌اى ، خود را برحمت كل كه هادى و مرشد تست به پيوند . مادامى كه انسان در چار چوبهء محدود رحمت جزئى قرار گرفته است ، هر گودى را كه داراى آب ناچيز است دريا گمان مىكند . كسى كه راهى به دريا ندارد ، اگر هم ادعا كند كه مىتواند به دريا راه يابد و ديگران را هم بسوى آن رهنمون شود ، از روى تقليد كورانه است . نه از راه ديدن عيان و وحى و تاييد ربانى .\r\nهمسر شيخ مىگويد : اگر تو واقعاً براى ما مانند چوپان به گله خود توجه و رحم و محبت دارى ، با اين كه رگ زن اجل رگ حيات فرزندت را بريده است ، چرا گريه و نوحه نمىكنى ؟ تو اگر رحم داشتى اشك از ديده گانت در ماتم فرزندت به رخسارت سرازير مىكردى ، ولى ديده گان تو خشك است ، نه انقلابى در روانت ديده مىشود و نه اشكى در چشمانت .\r\nشيخ دانا از توضيح همسرش بهيجان آمد و بدون شرمسارى شروع به پاسخ دادن كرد و گفت : اى پير زن كمى بينديش ، فصل دى غير از فصل تموز است . فرزندان من همگى خواه بميرند و خواه زنده باشند . از مقابل ديدهء دل من هرگز غايب و پنهان نيستند . من كه همواره فرزندانم را مشخص و روشن در مقابل چشمانم مىبينم ، بچه دليل مانند تو سيلى به رخسارم بزنم و مجروحش كنم ؟ اگر چه دروگر بىامان اجل فرزندانم را از جويبار زمان و بستر مكان بيرون برده است\r\n","description":"","footnote":"","page_name":" 396 ","page_number":400},
  {"content":"\r\nولى من آنان را با خود مىبينم و همان بازىهاى كودكانه شان را تماشا مىكنم ، مگر گريه ، ناشى از احساس درد جدايى نيست ؟ من جدايى و هجرانى نمىبينم . مردم مرده هاى خود را خواب مىبينند و من فرزندان از دست رفته‌ام را در بيدارى مشاهده مىكنم .\r\nاز اين جهان تاريك ماده دمى خود را پنهان مىكنم و برگ حواس طبيعىام را از درخت وجودم فرو مىريزم . مگر چنين چيزى ممكن است ؟ آرى ، حس آدمى اسير عقل و عقل اسير روح اوست ، هنگامى كه روح از عالم ماده اعراض و بعالم بالا متوجه شد ، به دنبال خود عقل را و عقل هم حس را به دنبال خويش به عالم بالا مىكشاند .\r\n[ بحث مشروح اين مضمون در مباحث عقل و عاقل و معقول در همين مجلد مطرح شده است ، مراجعه شود 
  ] .\r\nجان آدمى دست بسته عقل را [ با زنجير مقولات مأخوذ از روبناى هستى 
  ] باز مىكند و كارهايى را كه از ديدگاه عقل پوشيده بود براى او روشن مىسازد .\r\nاين حواس و انديشه ها بر روى آب صاف من انسانى چونان خس و خاشاك است كه روى آب را مىپوشاند .\r\nدر آن هنگام كه روح به مقتضاى تجرد خويش ، از ماده مفارقت نموده بعالم اصلى روحانى خود مىگرايد ، دست عقل باز مىشود و خس و خاشاك حواس و انديشه ها را از روى آب صاف من انسانى بر كنار مىكند و آن آب صاف براى خرد نمودار مىگردد آرى ، خسهاى انبوهى روى آب جو مانند حباب ، آب جو را مىپوشاند ، وقتى كه خسها بر كنار شد ، بار ديگر آب صاف نمايان مىشود .\r\nبا اين كه خداوند دست عقل را براى بر كنار كردن خس و خاشاك حواس و انديشه ما از سطح روان جويبار باز نكند . هوى\r\n","description":"","footnote":"","page_name":" 397 ","page_number":401},
  {"content":"\r\nو هوس خندان و شادان ، و عقل بىنوا كه فعاليتهايش با موانع هوى پوچ و به هدر رفته است ، مىگريد . تقوى پيشه كنيد ، زيرا خدا به وسيلهء تقوى دو دست عقل را چنان باز مىكند كه همان حواس پيروز و هوى و هوس نيرومند مغلوب و محكوم شما خواهد گشت .\r\nكسى كه در اين دنيا بيدار است مىتواند حواس غلطاند از را بخواب فرو برد در نتيجه حقايق مخفى از افق روح طلوع كند و جان و درهاى بستهء اين گردون بلند و بالا بر او گشاده شود .\r\n","description":"","footnote":"","page_name":" 398 ","page_number":402},
  {"content":"\r\n\r\n\r\n\r\n« قصه خواندن شيخ ضرير مصحف را در رو و بينا شدن در وقت قرائت »\r\n\r\n( ( 1835 ) ) ديد در ايام يك شيخ فقير\r\nمصحفى در خانهء پيرى ضرير\r\n( ( 1836 ) ) پيش او مهمان شد او وقت تموز\r\nهر دو زاهد جمع گشته چند روز\r\n( ( 1837 ) ) گفت اين جا اى عجب مصحف چراست\r\nچون كه نابيناست اين درويش راست\r\n( ( 1838 ) ) اندرين انديشه تشويشش فزود\r\nكه جز او را نيست اين جا باش و بود\r\n( ( 1839 ) ) اوست تنها مصحفى آويخته\r\nمن نيم گستاخ يا آميخته\r\n( ( 1840 ) ) تا بپرسم نى خمش صبرى كنم\r\nتا به صبرى بر مرادى بر زنم\r\n( ( 1841 ) ) صبر كرد و بود چندى در حرج\r\nكشف شد كالصبر مفتاح الفرج\r\nصبر گنج است اى برادر صبر كن\r\nتا شفا يا بى تو زين رنج كهن\r\nصبر سوى كشف هر سر رهبر است\r\nصبر تلخ آمد بر او شكر است\r\nصبر سوى كشف هر سو رهبر است\r\nصبر تلخ آمد بر او شكر است\r\n\r\nصبر و تحمل و شكيبايى پرده از روى اسرار نهانى بر مىدارد\r\nموضوع شگفت انگيز صبر و شكيبايى فقط يك موضوع اخلاقى نيست كه دارندهء آن از يكى از اوصاف اخلاقى فقط ، بهره ور بوده باشد . اين پديدهء روانى چه مشكلاتى را كه در مقابل خود محو و نابود نمىسازد و چه موفقيتهاى شايانى را كه نصيب آدمى نمىكند .\r\nما به چند خاصيت اساسى صبر به طور اختصار اشاره مىكنيم :\r\nخاصيت يكم\r\n- در هيچ يك از نيروهاى محرك روانى نظيرى براى صبر و بردبارى ديده نمىشود ، زيرا تمام نيروهاى محرك روانى وقتى كه به كار مىافتند روح انسانى را به حركت در مىآورند و از نقطه‌اى به نقطهء ديگر منتقل مىسازند ، مثلًا نيروى انديشه از يك\r\n","description":"","footnote":"","page_name":" 399 ","page_number":403},
  {"content":"\r\n\r\n\r\nتصور شروع مىكند و از روى تصورات ديگر عبور مىكند و از آنها قضايا مىسازد و از نقطه‌اى از آن قضايا شروع به حركت مىكند و تا وصول به موضوع مطلوب شايد از صدها قضايا عبور كند . در صورتى كه نيروى بردبارى وقتى كه شروع به فعاليت مىكند ، گويى روان را در موقعيت فعلى خود متوقف ساخته ، مىخواهد حقايق و واقعيات را به سراغ او بياورد .\r\nاين توقف شبيه به توقف ماشين براى بنزين گيرى است كه در ظاهر امر ماشين مفروض حركتى نمىكند و مسيرى را طى نمىكند ، ولى ماشين بدون آن توقف نمىتواند حركت و جنبشى و طى مسافتى داشته باشد .\r\nخاصيت دوم\r\nصبر اين است كه اگر خود آگاهانه در روان انسانى پديد آيد مالكيت انسان را به شخصيت خود افزايش مىدهد ، زيرا در بردبارى خود آگاهانه روح عالىترين مقاومت را در مقابل هجوم انگيزه ها و عوامل ناخود آگاه طبيعى و انسانى نشان مىدهد .\r\nدر اين مقاومت ، روح مثل اين كه فشار خود را بدوش خود وارد مىسازد ، اين فشار بدون اين كه شخصيت تحت سيطرهء انسان قرار بگيرد ، امكان پذير نخواهد بود .\r\nخاصيت سوم\r\n- صبر مىتواند شخصيت آدمى را آن اندازه به حوادث و مجهولات روشن بسازد كه از عهدهء رفتن خود شخصيت به سراغ همان رويدادها و مجهولات بر نمىآيد . اين يك مسئله قطعى است كه چه ما بخواهيم و چه ما نخواهيم نيروى تحريك حوادث طبيعى و انسانى دائما در فعاليت بوده و آنها را از هر طرف بسوى ما سرازير مىكند . گاهى شتابزدگى ما در بارهء وصول به نمودها پيش از آن كه نيروى تحريك آن نمودها به كار بيفتد و آنها را كاملًا در مجراى واقعى خود قرار بدهد ، ما را به دويدن به دنبال آنها وادار مىكند ، و ما جز صورتهاى ناقص و خام از آن نمودها را مورد مشاهده و بهره بردارى قرار نمىدهيم ، شاعرى در يك بيت تركى مىگويد :\r\n","description":"","footnote":"","page_name":" 400 ","page_number":404},
  {"content":"\r\n\r\nصبريلن حالوا پشر اى غورا سندن بسلسن اطلس اولى توت يپراقندن ( اى غوره ، با صبر و برد بارى مىتوان از تو حلواى شيرين به عمل آورد ، چنان كه اگر تحمل كنى و در پرورش كرم ابريشم شتابزده نباشى ، از برگ توت اطلس بوجود مىآيد ) .\r\nبه اصطلاح بيت فوق : محروميت ما از صبر و شكيبايى اغلب به جاى وصول به حلواى شيرين و پرنيان ، با خود غورهء حوادث و برگ درخت رويدادها دل خوش و در زندگانى با شكست روبرو مىشويم . اين كه جلال الدين مىگويد :\r\nصبر سوى كشف هر سر رهبر است صبر تلخ آمد بر او شكر است اشاره به همين خاصيت سوم است كه متذكر شديم . با اين حال نبايد از حساسيت فوق العادهء اين پديده غفلت بورزيم ، زيرا در آن هنگام كه بردبارى ، ناخود آگاهانه يا به جهت زبونى در ما پيدا مىشود ، حقايقى را از ديدگاه ما بر كنار مىسازد و ما را در بيابان بىسر و ته خيالات تنها مىگذارد و در زير چرخهاى فولادين حوادث متلاشى مىسازد .\r\nخلاصه ، اگر اقدام و تحرك ، نيروى مثبت فعاليت منطقى روح است ، خوددارى و بردبارى نيروى منفى فعاليت منطقى روح را تشكيل مىدهد .\r\nاين دو نيرو اگر ناهماهنگ باشند ، روح آدمى را شبيه به آن كشتى مىكنند كه يا نيروى حركتش ناقص است و يا لنگر و ثقل مطلوبش مختل است و چنين كشتى هرگز از آسيب عوامل دريايى در امان نخواهد بود .\r\nخاصيت چهارم\r\n- شخصيت انسانى با تلقين لزوم تحمل در مقابل حوادث مخصوصا در مقابل ناراحتىها و ضربه هاى روانى ، نيروى بس عظيمى در خود بوجود مىآورد ، اين همان نيروى ذاتى خود جوش است كه در پيكار با نيروهاى برونى همواره پيروز بوده است . اين قدرت ، استقلال شخصيت فوق العاده با اهميتى را در دنبال خود مىآورد و قلمرو و ساخته شدنهاى اجبارى و ناخود آگاه را به قلمرو سازندگىهاى آزادانه و خود آگاه مبدل مىسازد .\r\nقهرمانان سازندهء تاريخ بشرى در هر وضع مخصوصى هم كه قرار داشتند در اين\r\n","description":"","footnote":"","page_name":" 401 ","page_number":405},
  {"content":"\r\n\r\nموضوع مهم شركت داشته‌اند كه همهء آنان بردبار و متحمل بودند .\r\nدر آيات قرآنى بيش از پنجاه مورد از آيات شريف دستور به بردبارى و تذكر به عواقب مطلوب صبر مىدهد . خداوند در يكى از آيات درود خود را به برد باران مىفرستد و مىگويد :\r\n« أُولئِكَ عَلَيْهِمْ صَلَواتٌ مِنْ رَبِّهِمْ وَرَحْمَةٌ وَأُولئِكَ هُمُ اَلْمُهْتَدُونَ 2 : 157 » . ( 1 )  ( درود خدايشان ( برد باران ) به آنان باد [ يا خدا به آنان درود مىفرستد 
  ] و آنان هستند كه هدايت يافته‌اند . )\r\nتفسير ابيات\r\nدر روزگار گذشته شيخ فقيرى قرآنى در خانه پير مرد كور مىبيند . اين شيخ فقير در موقع تابستان مهمان پير نابينا گشته ، هر دو پارسا چند صباحى همنشين بودند .\r\nروزى شيخ فقير مىگويد : جاى تعجب است : در اين خانه كه جز پير نابينا كسى نيست ، براى چه قرآن گذاشته شده است ؟ در همين انديشه و تشويش فرو رفته بود و با خويشتن مىگفت : در اين خانه كسى جز اين پير نابينا وجود ندارد ، بودن قرآن در اين خانه يعنى چه ؟ آيا اين وضع را از پير نابينا بپرسم يا سكوت كنم ؟ من نمىخواهم گستاخى كنم ، بهتر اين است كه دم نزنم ، باشد كه با بردبارى به مطلوبم برسم .\r\nشيخ چند روز با تحمل مشقت صبر كرد و بالاخره مجهولش معلوم شد مگر ثابت نشده است كه صبر كليد فرج است .\r\nبرادر عزيزم ، صبر گنج پر قيمتى است ، صبر كن تا از رنجهاى ريشه دار تو را نجات بدهد . بردبارى نيروى بس عجيبى است كه انسان را به سوى كشف هر راز پنهانى رهنمون مىگردد ، من هم مثل تو مىدانم صبر تلخ است ، آرى خيلى تلخ است . اما ميوهء شيرينى چون شكر در دنبال دارد .\r\n","description":"","footnote":" ( 1 ) سوره البقرة ، آيهء 155 . . ","page_name":" 402 ","page_number":406},
  {"content":"\r\n\r\n\r\nصبر كردن لقمان چون ديد كه داود عليه السلام حلقه ها مىساخت از سؤال كردن با اين نيت كه صبر از سؤال موجب فرج باشد\r\n\r\n( ( 1842 ) ) رفت لقمان سوى داود از صفا\r\nديد كاو مىكرد ز آهن حلقه ها\r\n( ( 1843 ) ) جمله را با همدگر در مىكند\r\nز آهن و پولاد آن شاه بلند\r\n( ( 1844 ) ) صنعت زرّاد او كم ديده بود\r\nدر عجب مىماند وسواسش فزود\r\n( ( 1845 ) ) كاين چه شايد بود واپرسم ازو\r\nكه چه مىسازد ز حلقه تو به تو\r\n( ( 1846 ) ) باز با خود گفت صبر اولىتر است\r\nصبر با مقصود زوتر رهبر است\r\n( ( 1847 ) ) چون نپرسى ديرتر حاصل شود\r\nسهل از بىصبريت مشكل شود\r\n( ( 1849 ) ) چون كه لقمان تن بزد اندر زمان\r\nشد تمام از صنعت داود آن\r\n( ( 1850 ) ) پس زره سازيد و در پوشيد او\r\nپيش لقمان حكيم صبر خو\r\n( ( 1851 ) ) گفت اين نيكو لباس است اى فتى\r\nدر مصاف و جنگ دفع زخم را\r\n( ( 1852 ) ) گفت لقمان صبر هم نيكو دميست\r\nكو پناه و دافع هر جا غميست\r\n( ( 1853 ) ) صبر را با حق قرين كرد اى فلان\r\nآخر و العصر را آگه بخوان\r\n( ( 1854 ) ) صد هزاران كيميا حق آفريد\r\nكيميايى هم چو صبر آدم نديد\r\n\r\nآيه\r\n« وَاَلْعَصْرِ إِنَّ اَلإِنْسانَ لَفِي خُسْرٍ إِلَّا اَلَّذِينَ آمَنُوا وَعَمِلُوا اَلصَّالِحاتِ وَتَواصَوْا بِالْحَقِّ وَتَواصَوْا بِالصَّبْرِ 103 : 1 - 3 » . ( 1 )  ( سوگند به عصر ، به طور تحقيق انسان در خسارت است ، مگر كسانى كه ايمان آورده و عمل صالح انجام داده‌اند ، حق را به يك ديگر توصيه كردند و بردبارى را به يك ديگر توصيه نمودند . )\r\n","description":"","footnote":" ( 1 ) سوره العصر . . ","page_name":" 403 ","page_number":407},
  {"content":"\r\n\r\n\r\nتوضيح\r\n- دو آيهء آخر سورهء فوق يكى از با عظمتترين اصول انسانى را گوشزد مىكند و مىگويد : حق را بيك ديگر توصيه كنيد ، اما بدانيد كه روشن شدن و دريافت شدن حق هرگز مستلزم بهره بردارى از حق نيست ، بلكه صبر و برد بارى مىخواهد كه حق شناسى و حق يا بى در جوامع انسانى بارور شود . گروه ها و افراد فراوانى در جوامع بشرى به جهت ناآشنايى با اين اصل به خسارتها افتادند و كوششهايشان به هدر رفت و بلكه گاهى هم به انكار خود حق و حقيقت منجر شد .\r\nاينان فصول بارور شدن مزارع و درختان حق و حقيقت را تشخيص ندادند و گمان كردند كه اگر آنان عجله كنند ، غورهء نارس خود به خود و بدون گذشتن زمان و هماهنگى با عوامل مربوطه ، نه تنها انگور مىشود ، بلكه مبدل به شيرهء گوارا هم مىشود و در شيشه ها ريخته شده و در سفرهء آنان سر تسليم براى خورده شدن فرود مىآورد آنان ندانستند كه ناخود آگاه براى به دست آوردن يك حقيقت معين كه در گرو گذشت فصول گوناگون بوده و با فعاليت نيروهاى طبيعى و انسانى خواهد آمد از روى حقايق فراوانى جهند كه يا از حيث ارزشهاى نسبى از آن حقيقت مطلوب بالاتراند ، يا حد اقل موقعيت علل و مقدمات آن حقيقت را دارا مىباشند .\r\nتفسير ابيات\r\nلقمان حكيم از روى خلوص و صفا به حضور حضرت داود عليه السلام رفت ، ديد كه « داود » از آهن حلقه ها مىسازد و بيك ديگر وصل مىكند . مانند صنعت زره سازى ، او كم ديده بود و كار « داود » در حقيقت كم نظير مىنمود .\r\nلقمان در شگفتى فرو رفت وسواس و خيال در دلش پديد آمد . با خويشتن مىگفت : چه كار كنم ؟ آيا بپرسم كه اى داود چه مىكنى و اين حلقه هاى آهنين را چرا توى هم داخل مىكنى ؟ با خود گفت كه : بردبارى بهتر است ، اگر صبر كنم بمقصودم زودتر و بهتر مىرسم . اين يك حقيقت است كه اگر مجهولى را كه ديدى و عنان اختيار را از دست ندادى ، آن مجهول زودتر پرده را از روى خود بر مىدارد .\r\n","description":"","footnote":"","page_name":" 404 ","page_number":408},
  {"content":"\r\nبردبارى آن پديدهء سبكبال است كه پروازش از همهء پرندگان عالى تر است . تو مپرس ، بگذار حادثه به طور طبيعى پيش برود ، هر چه كه جريان حادثه در مجراى خود پيشتر رود ، قيافهء خود را بهتر آشكار مىسازد و بالعكس ، بىصبرى و نابردبارى موضوع آسان را پيچيده تر و تاريك تر مىنمايد .\r\nلقمان از اين گفتگو با خويشتن به اين نتيجه رسيد كه تحمل كند و چيزى نگويد .\r\nداود عليه السلام حلقه ها را در مقابل ديده گان لقمان آن حكيم برد بار زره ساخت و پوشيد و آن گاه خود « داود » عليه السلام گفت : اى لقمان ، اين زره پوشاك بسيار شايسته ايست كه براى جلوگيرى از ورود زخم و جراحت در جنگ و پيكار ساخته‌ام .\r\nلقمان گفت : آرى . بردبارى هم نيروى بسيار شايسته ايست كه پناهگاه و دفع كنندهء هر گونه غم و اندوه است . خداوند ما صبر را با حق و حقيقت قرين فرموده و در آخر سورهء العصر هر دو را لازم توصيهء مردان با ايمان قرار داده است .\r\nحق جل و علا صدها هزار كيميا آفريده ، ولى هيچ كس كيميايى بعظمت صبر نديده است .\r\n","description":"","footnote":"","page_name":" 405 ","page_number":409},
  {"content":"\r\n\r\nبقيهء حكايت نابينا و مصحف خواندن او\r\n\r\n( ( 1855 ) ) مرد مهمان صبر كرد و ناگهان\r\nكشف گشتش حال مشكل در زمان\r\n( ( 1856 ) ) نيم شب آواز قرآن را شنيد\r\nجست از خواب آن عجايب را بديد\r\n( ( 1857 ) ) كه ز مصحف كور مىخواند درست\r\nگشت بىصبر و از او آن حال جست\r\n( ( 1858 ) ) گفت چون در چشمهايت نيست نور\r\nچون همىبينى همىخوانى سطور ؟\r\n( ( 1859 ) ) آن چه مىخوانى بر آن افتاده اى\r\nدست را بر حرف آن بنهاده اى\r\n( ( 1860 ) ) اصبعت در سير پيدا مىكند\r\nكه نظر بر حرف دارى مستند\r\n( ( 1861 ) ) گفت اى گشته ز جهل تن جدا\r\nاين عجب مىدارى از صنع خدا\r\n( ( 1862 ) ) من ز حق درخواستم كاى مستعان\r\nبر قرائت من حريصم همچو جان\r\n( ( 1863 ) ) نيستم حافظ مرا نورى بده\r\nدر دو ديده وقت خواندن بىگره\r\n( ( 1864 ) ) باز ده دو ديده‌ام را آن زمان\r\nكه بگيرم مصحف و خوانم عيان\r\n( ( 1865 ) ) آمد از حضرت ندا كاى مرد كار\r\nاى به هر رنجى به ما اميدوار\r\n( ( 1866 ) ) حسن ظن است و اميدى خوش تو را\r\nكه تو را گويد به هر دم برتر آ\r\n( ( 1867 ) ) هر زمان كه قصد خواندن باشَدَت\r\nباز مصحفها قرائت بايدت\r\n( ( 1868 ) ) من در آن دم وا دهم چشم تو را\r\nتا فرو خوانى معظم جوهرا\r\n( ( 1869 ) ) هم چنان كرد و هر آن گاهى كه من\r\nواگشايم مصحف اندر خواندن\r\n( ( 1870 ) ) آن خبيرى كه نشد غافل ز كار\r\nآن گرامى پادشاه كردگار\r\n( ( 1871 ) ) باز بخشد بينشم آن شاه فرد\r\nدر زمان هم چون چراغ شب نورد\r\n( ( 1872 ) ) زين سبب نبود ولى را اعتراض\r\nهر چه بستاند فرستد اعتياض\r\n( ( 1873 ) ) گر بسوزد باغت انگورى دهد\r\nدر ميان ماتمت سورى دهد\r\n( ( 1874 ) ) آن شل بىدست را دستى دهد\r\nكانِ غمها را دل مستى دهد\r\n( ( 1875 ) ) لا نسلم و اعترض از ما برفت\r\nچون عوض مىآيد از مفقود زفت\r\n( ( 1876 ) ) چون كه بىآتش مرا گرمى رسد\r\nراضيم گر آتشش ما را كشد\r\n\r\n","description":"","footnote":"","page_name":" 406 ","page_number":410},
  {"content":"\r\n\r\n\r\nچون كه بىچشمت ببخشد ديدنى\r\nاين چنين كوريست چشم روشنى\r\n( ( 1877 ) ) بىچراغى چون دهد او روشنى\r\nگر چراغت شد چه افغان مىكنى\r\n\r\nآيا معلول بدون علت هم سنخ به وجود مىآيد ، يا حقايق عالم هستى جاى يكديگر را مىگيرند ؟\r\nبايد ديد اين سؤال در كدامين قلمرو مطرح مىشود ، تا با نظر به آن قلمرو مخصوص مورد تحليل و پاسخ قرار بگيرد ؟ هر اندازه كه ديدگاه انسان در جهان هستى و عرصهء بر خورد انسانها با يكديگر كه موجب تاثير و تاثر قرار مىگيرد تنگ تر ، و ( مىخواهم ) بىنهايتش در موضوع محدود تر اشباع شود و انديشه بىپايانش در فعاليت خود جز واحدهاى معين و معدود نداشته باشد ، پاسخ سؤال فوق از همهء جهات منفى است ، به اين معنا كه هيچ معلولى بدون علت هم سنخ خود آن هم فقط در ديدگاه مخصوص بيننده بوجود نمىآيد .\r\nمثلًا همهء دانه هاى گندم در دنيا مبدل به سنبلها مىشود و همه سنبلها تصفيه و دانه هايش آرد ، و خمير آن آرد را انسانهايى مىخورند كه ديدگاهشان و تمايلات و انديشه هايشان عين همان انسان مفروض است كه ديدگاهى تنگ و ( مىخواهم ) مشخص و انديشه‌اى در واحدهاى معين دارد .\r\nاما براى كسى كه افق ديدش وسيع تر و مىخواهمش دامنه دارتر و عميق تر و انديشه اش توانايى استخدام هزاران واحد را دارا باشد ، چنان نيست كه همهء گندمها به سادگى مبدل به سنبل شود ، بلكه براى طى چنين مسافتى صدها عامل آشكار و مخفى لازم است ، كه با اخلال بيكى از آنها گندم بنقطهء سنبل نخواهد رسيد . . بر فرض رسيدن گندم به نقطهء سنبل براى رسيدن به تصفيه و آرد شدن و به صورت خمير در آمدن ، باز صدها مقتضيات و موانع و بعبارت ديگر صدها مسير\r\n","description":"","footnote":"","page_name":" 407 ","page_number":411},
  {"content":"\r\nممكن در مقابل سنبل گسترده شده است .\r\nپس از آن كه گندم مرحلهء آرد و خمير و نان را سپرى كرد ، يك مسير آن عبارت از خورده شدن به وسيلهء انسانها است .\r\nانسانهايى كه آن نان را مىخورند كيستند ؟ براى جواب واقعى به اين سؤال بعدد انسانها احتياج به فلسفه گويى داريم .\r\nاما براى كسى كه ديدگاهش وسيع است و مىخواهم و انديشهء عالىترى دارد ، علل و معلولات و نقاط مسير و حوادث و مبدا و مقصد و روابط ميان همهء آن امور ، با وضع گسترده تر و متنوعترى مطرح مىشود .\r\nدر عين حال كه يك آدم معمولى ميوه را در سر درخت مىبيند و مىگويد : درخت علت و ميوه معلول آن است ، يك انسان پيش رفته ممكن است نه علت بودن درخت را بپذيرد و نه معلول بودن ميوه را ، بلكه تحليل علمى او مجبورش كند كه بگويد : اجزاء و خواص متعدد و متنوعى در دو نقطه از طبيعت ( درخت و ميوه ) متراكم شده ، يكى پيش و ديگرى پس از آن آمده است .\r\nيك انسان دقيقتر و پيش رفته تر ديگر مىگويد : تمام اجزاء درخت و ميوه با نظر به زير بناى هستى مانند فوتونهاى نور ريزش مىكند و نخى هم مانند نخ تسبيح وجود ندارد كه آنها را در نقاط پيش و پس حقيقى قرار بدهد ، بلكه اين ساختمان حواس و خاصيت مغز ما است كه درخت و ميوه را آن چنان درك كند كه شعور عمومى در مىيابد .\r\nبا ملاحظهء اين تعمق در جهان بينى است كه فعاليتهاى متنوع حقايق محدود براى جهان بين آشكار مىگردد .\r\nمثلًا گرمى براى كسى كه فقط آتش را ديده است ، معلول منحصر آتش و فقط از آتش بوجود مىآيد ، در صورتى كه اگر در تحت تاثير آفتاب قرار بگيرد ، تصديق خواهد كرد كه : گرمى علت ديگرى هم دارد ، تب مزاجى هم مىتواند گرمى توليد كند ، مالش اجسام هم مىتواند منشا حرارت بوده باشد ، اين كار از دست الكتريسيته\r\n","description":"","footnote":"","page_name":" 408 ","page_number":412},
  {"content":"\r\n\r\nهم بر مىآيد . . . از اين رو است كه اعتقاد به انحصار علت معلولات به همان علت كه انسان در موقعيت خاصى در مىيابد ، ناشى از كمال كوتاه فكرى است .\r\nاكنون مىتوانيم : نيروى شگفت انگيز روح را هم به حساب بياوريم كه چگونه مىتواند بدون ذغال بر افروختهء طبيعى براى انسان گرمى ايجاد كند . تصور اين پديده را توجه به تقسيمات روانى براى ما كاملًا تسهيل مىكند . و به ما اثبات مىكند كه تجسيم واقعى راد مرد شدن و آن را خواستن ، حقيقتا يك انسان معمولى را بيك راد مرد مبدل مىسازد ، تجسيم موضوع وحشتناك كاملًا انسان را به وحشت مىاندازد .\r\nاصلا مگر رهبران انقلابات بشرى در هر زمينه‌اى كه باشد جز توسل به نيروى تجسيم بهشت موعود اجتماعى يا سياسى و اخلاقى در روان انسانها كارى مىتوانستند انجام بدهند ؟ اگر لازم بود كه فعاليت رهبرى يك رهبر در يك ميليون نفر اثر ايجاد كند ، اكثريت عمدهء آن يك ميليون نفر تنها با تجسيم آرمان رهبر خود ، جامعهء خود را دگر گون مىكنند و شايد عده‌اى كه در ميان آن يك ميليون بتوانند فلسفه نهايى فعاليت رهبر را درك كنند ، از شمارهء خيلى كم مانند ده و بيست تجاوز نكند .\r\nآرى به قول جلال الدين انسان بدون آتش طبيعى هم گرم مىشود .\r\nتفسير ابيات\r\nآن شيخ كه مهمان پير مرد نابينا بود ، ناگهان به كشف مقصودش موفق گشت . قضيهء كشف مجهول چنين بود كه : شيخ شبى بخواب رفته بود ناگهان آواز قرآن او را از خواب بيدار ساخت و با حادثهء شگفتى انگيز روبرو شد ، ديد كه پير نابينا از روى صفحات قرآن ، مشغول خواندن قرآن است ، ديگر صبرش لبريز شد و در جستجوى آن وضع عجيب بر آمد و از پير نابينا پرسيد : بگو به بينم تو كه نور در چشم ندارى قرآن را چگونه مىبينى و سطورش را چگونه مىخوانى ؟ بينم خواندن تو قرآن را بكمك حافظه نيست ، زيرا روى قرآن افتاده و انگشت روى حروف مىگذارى و\r\n","description":"","footnote":"","page_name":" 409 ","page_number":413},
  {"content":"\r\nحركت انگشت نشان مىدهد كه حروف را مىبينى پير نابينا مىگويد : اى شيخ عزيز كه از نادانى كالبد مادى جدا شده‌اى ، چرا از صنع الهى تعجب مىكنى ؟ من از خدايم خواسته‌ام و به او گفته‌ام : اى خدايى كه كمك همهء موجوداتى ، من اشتياق فراوانى به خواندن قرآن دارم و حافظ قرآن نيز نيستم ، نورى در ديده گانم عنايت فرما ، تا بتوانم بدون اشكال قرآن بگيرم و سطور و كلمات و حروفش را بخوانم .\r\nاز بار گاه الهى ندايى شنيدم كه مىگفت : اى مرد كار ، اى مرد الهى كه در تمام رنجهايت چشم اميد به ما دوخته‌اى ، اين حين ظن و اميد تست كه دست تو را گرفته و هر لحظه به مقام والاترى مىكشاند . برو هر وقت كه بخواهى قرآن بخوانى ، من در همان وقت ديده ات را بينا خواهم كرد كه بتوانى قرآن بخوانى .\r\nخدايم بوعدهء خود وفا فرمود ، از آن پس هر موقع كه قرآن را براى خواندن بگشايم ، آن خداى آگاه و آن گرامى پروردگار ، از وضع من غفلت نكرده ، بينايى ديده گانم را بر من عنايت مىفرمايد و مانند مشعلى كه شب تاريك را روشن بسازد ، قرآن را مىبينم . بدين جهت است كه هيچ يك از اولياء الله زبان به اعتراض نمىگشايند ، زيرا هر چه را كه خدا بگيرد عوض آن را مىبخشايد . اگر باغ تو را شعله ور سازد در عوض انگور بهتر را خواهد داد . در آن حال كه تو را در ميان ماتم نشانده است ، تو را در شادى غوطه ور خواهد ساخت . دستى را كه مىبرد و صاحبش را در ظاهر بىدست مىگذارد ، مسلما دست ديگرى را به او عنايت خواهد فرمود . اوست خدايى كه دلهاى پر از اندوه را مست شادمانى مىنمايد .\r\nما آن همه قال و قيل ، و قبول نداريم ، و چنين است ، و نه خير چنان است و چنين نيست ، را از دست داده‌ايم و چون خود اين پديده هاى خود نمايى را كه از دست داده‌ايم براى ما اهميت داشت ، در مقابل عوض بسيار عاليى را از خداوند دريافت نموده‌ايم .\r\n","description":"","footnote":"","page_name":" 410 ","page_number":414},
  {"content":"\r\nآرى ، براى كسى كه مىداند كه توانايى مطلق خداوندى گرمى بدون آتش را هم مىتواند در انسان بوجود بياورد ، آن خدا اگر بخواهد آتش را خاموش و از دست انسان بگيرد ، موجب بيم و هراس نخواهد بود ، آن خدايى كه بدون چشم انسان را بينا مىكند ، بگذار دو چشم طبيعى را از تو بگيرد . اكنون كه خداوند بزرگ مىتواند بدون چراغ روشنى ببخشد ، چرا و بچه علت وقتى كه چراغت شكست ، ناله و افغان مىكنى ؟\r\n","description":"","footnote":"","page_name":" 411 ","page_number":415},
  {"content":"\r\n\r\n\r\n\r\nصفت بعضى از اوليا كه راضيند به احكام قضاى الهى و لابه نكنند كه اين حكم را بگردان\r\n\r\n( ( 1878 ) ) بشنو اكنون قصهء آن رهروان\r\nكه ندارند اعتراضى در جهان\r\n( ( 1879 ) ) ز اوليا اهل دعا خود ديگرند\r\nكه همىدوزند و گاهى مىدرند\r\n( ( 1880 ) ) قوم ديگر مىشناسم ز اوليا\r\nكه دهانشان بسته باشد از دعا\r\n( ( 1881 ) ) از رضا كه هست رام آن كرام\r\nجستن دفع قضاشان شد حرام\r\n( ( 1882 ) ) در قضا ذوقى همىبينند خاص\r\nكفرشان آيد طلب كردن خلاص\r\n( ( 1883 ) ) حسن ظنى بر دل ايشان گشود\r\nكه نپوشد از غمى جامهء كبود\r\nهر چه آيد پيش ايشان خوش بود\r\nآب حيوان گردد ار آتش بود\r\nزهر در حلقومشان شكَّر بود\r\nسنگ اندر راهشان گوهر بود\r\nجملگى يكسان بودشان نيك و بد\r\nاز چه باشد اين ز حسن ظن خود\r\nكفر باشد نزدشان كردن دعا\r\nكاى إله از ما بگردان اين قضا\r\n( ( 1880 ) ) قوم ديگر مىشناسم ز اولياء\r\nكه دهانشان بسته باشد از دعا\r\n\r\nآيا عظمت روح آدمى بجايى مىرسد كه از دعا بىنياز گردد ؟\r\nاين مسئله در دو عنوان مطرح مىشود :\r\nعنوان يكم - آيا حقيقتاً عظمت روح آدمى مىتواند او را از نيايش با خدا بىنياز كند ؟\r\nاگر مقصود از دعا و نيايش ، توجه مطلق و گرايش به معناى عمومى و به ياد خدا بودن باشد ، پاسخ سؤال فوق منفى است ، زيرا انسان به هر حالى هم كه از مقام والاى\r\n","description":"","footnote":"","page_name":" 412 ","page_number":416},
  {"content":"\r\n\r\nرشد روحى و تكامل روانى برسد ، باز در گذرگاه بىنهايت بوده و نقطهء توقفى براى او وجود ندارد .\r\nجلال الدين خود در ابيات آينده تحت عنوان « باز گشتن به قصهء دقوقى » مىگويد :\r\n\r\nهمچو مستسقى كز آبش سير نيست\r\nبر هر آن چه يافتى باللَّه مايست\r\nچون گذشتى ز ان يكى نوتر رسد\r\nآن يكى بالاتر از وى در رسد\r\nبىنهايت حضرت است اين بارگاه\r\nصدر را بگذار صدر توست راه\r\n\r\nدر ابيات گذشته هم مكر را مضمون ذيل را گفته است كه :\r\n\r\nمن غلام آن كه او در هر رباط\r\nخويش را و اصل نداند بر سماط\r\n\r\nنهايت امر اين است كه دعا و نيايش و چگونگى آن ، مربوط به موقعيتى است كه روح در سير خود به تكامل و اعتلاء در يافته است .\r\nآن مفهوم عام دعا و نيايش كه گفتيم ، هرگز از يك انسان جدا نخواهد گشت مگر بنا به مكتب وحدت موجودى كه نه تنها دعاى اولياء الله بمقتضاى آن نامفهوم است ، بلكه حتى دعاى پستترين فرد نيز محلى ندارد ، شيء از آن جهت كه همان شيء است ، به خودش اشتياق و عشق نمىورزد .\r\nعنوان دوم - به جهت رضا به قضاى الهى است\r\nدر ابيات مورد نقد و تحليل اين عنوان بيشتر به نظر مىرسد تا عنوان يكم ، زيرا چنان كه در تفسير ملاحظه خواهد شد ، مىگويد : بدان جهت كه رضا به قضاى الهى آن مردان بزرگ را آرام ساخته لذا بر طرف شدن قضا را نمىخواهند .\r\nدر اين عنوان اشكال فوق وجود ندارد ، ولى چون اين مسئله انسان را در معرض اشتباه مىگذارد ، لذا بايستى به اين نكته توجه كنيم كه : خداوند براى ادامهء حيات در جهان هستى ، چنان كه نيروى مادى عنايت فرموده است كه تا با عوامل مزاحم طبيعى\r\n","description":"","footnote":"","page_name":" 413 ","page_number":417},
  {"content":"\r\n\r\nو انسانى به مبارزه پرداخته و حيات خدا دادى را دستخوش عوامل مزاحم نسازيم ، همچنان براى مبارزه با آن عوامل ، نيروى روحانى هم عطا فرموده است كه در شكل دعا و نيايش در انسان نمودار مىگردد .\r\nتمام پيامبران الهى در مقابل گرفتارىها به دعا و زارى پرداخته‌اند . منتهى اين حقيقت نبايد فراموش گردد كه پناه بردن به خدا به وسيلهء دعا در مقابل ناملايمات كه خود مطابق دستورات الهى انجام مىگيرد ، غير از عدم تسليم به قضاى الهى است ، بلكه با يك نظر همه جانبه مىتوان گفت : اين خود قضاى الهى است كه به بندگانش دستور داده است كه در مصايب و گرفتاريها او را بخوانند و بگويند :\r\n« أَنِّي مَسَّنِيَ اَلضُّرُّ وَأَنْتَ أَرْحَمُ اَلرَّاحِمِينَ 21 : 83 » ( 1 )  ( خداى من ، ضرر به من اصابت كرده است و تو ارحم الراحمين هستى ) .\r\nنيايش كه از اعماق روح انسانى بر مىآيد ، مىتواند از قوانين و جريانات قضاى الهى برتر رود و مسير آنها را تغيير بدهد ، چنان كه نيروى برتر ، نيروى ضعيف را از بين مىبرد .\r\nتفسير ابيات\r\nاكنون بداستان رهروان راه حق گوش فرا ده ، كه چگونه آنان اعتراضى در عالم هستى ندارند . اهل دعا از گروه اولياء الله كسانى هستند كه گاهى مىخواهند جريانات هستى را بدرند و گاه ديگر آنها را بدوزند من گروه ديگرى از اولياء الله را مىشناسم كه زبان از دعا بر بسته و در اثر حالت آرامشى كه از رضا به قضا پيدا كرده‌اند ، تغيير و بر گردان قضاى الهى را حرام مىدانند . آنان در غوطه خوردن در قضاى الهى ذوق مخصوصى دارند كه جستجوى خلاصى از آن را كفر مىدانند [ 
  ] چنان حسن ظن در دل آنان حكمفرماست كه از هيچ غم و اندوهى جامهء خود\r\n","description":"","footnote":" ( 1 ) سوره الانبياء ، آيهء 83 . . ","page_name":" 414 ","page_number":418},
  {"content":"\r\nرا كبود نمىكنند آنان هر چه را كه پيش مىآيد به خوشى استقبال مىكنند .\r\nاگر آتشى حيات طبيعى آنان را تهديد كند ، آن را آب حيات تلقى مىكنند .\r\nاگر حوادث روزگاران در گلوى آنان شرنگ جان گزا بريزد ، به شكر شيرين تبديل مىشود و سنگهايى كه سر راهشان را مىگيرد ، در مقابل روح با عظمت آنان گوهر گرانبها مىگردد .\r\nاز شدت حسن ظنى كه برابطهء خود با خدا دارند ، همهء نيك و بدها براى آنان يكسان است ، لذا از دعا كردن در بارهء اين كه خداوند قضا را از آنان بر گرداند امتناع مىورزند .\r\n","description":"","footnote":"","page_name":" 415 ","page_number":419},
  {"content":"\r\n\r\nسؤال كردن بهلول آن درويش را\r\n\r\n( ( 1884 ) ) گفت بهلول آن يكى درويش را\r\nچونى اى درويش واقف كن مرا ؟\r\n( ( 1885 ) ) گفت چون باشد كسى كه جاودان\r\nبر مراد او رود كار جهان\r\n( ( 1886 ) ) سيل و جوها بر مراد او روند\r\nاختران ز ان سو كه او خواهد شوند\r\n( ( 1887 ) ) زندگى و مرگ سرهنگان او\r\nبر مراد او روانه كو بكو\r\n( ( 1888 ) ) هر كجا خواهد فرستد تعزيت\r\nهر كجا خواهد ببخشد تهنيت\r\n( ( 1889 ) ) سالكان راه هم بر كام او\r\nماندگان راه هم در دام او\r\n( ( 1890 ) ) هيچ دندانى نجنبد در دهان\r\nبىرضا و امر آن فرمان روان\r\nبىرضاى او نيفتد هيچ برگ\r\nبىقضاى او نيايد هيچ مرگ\r\nبىمراد او نجنبد هيچ رگ\r\nدر جهان ز اوج ثريا تا سمك\r\n( ( 1891 ) ) گفت اى شه راست گفتى همچنين\r\nدر فر و سيماى تو پيداست اين\r\n( ( 1892 ) ) اين و صد چندينى اى صادق و ليك\r\nشرح كن اين را بيان كن نيك نيك\r\n( ( 1893 ) ) آن چنان كه فاضل و مرد فضول\r\nاز دل و از جان كند او را قبول\r\n( ( 1894 ) ) آن چنانش شرح كن اندر كلام\r\nكه از آن هم بهره يابد عقل عام\r\n( ( 1895 ) ) ناطق كامل چو خوان باشى بود\r\nبر سر خوانش ز هر آشى بود\r\n( ( 1896 ) ) تا نماند هيچ مهمان بىنوا\r\nهر كسى يابد غذاى خود جدا\r\n( ( 1897 ) ) همچو قرآن كه به معنى هفت توست\r\nخاص را و عام را مطعم دروست\r\n( ( 1898 ) ) گفت اين بارى يقين شد پيش عام\r\nكه جهان در امر يزدان است رام\r\n( ( 1899 ) ) هيچ برگى درنيفتد از درخت\r\nبىقضا و حكم آن سلطان بخت\r\n( ( 1900 ) ) از دهان لقمه نشد سوى گلو\r\nتا نگويد لقمه را حق كادخلوا\r\n( ( 1901 ) ) ميل و رغبت كان زمام آدمى است\r\nجنبش آن رام امر آن غنى است\r\n( ( 1902 ) ) در زمينها و آسمانها ذرّه اى\r\nپر نجنباند نگردد پرّه اى\r\n\r\n","description":"","footnote":"","page_name":" 416 ","page_number":420},
  {"content":"\r\n\r\n\r\n( ( 1903 ) ) جز به فرمان قديم نافذش\r\nشرح نتوان كرد و جلدى نيست خوش\r\n( ( 1904 ) ) كه اشمرد برگ درختان را تمام\r\nبىنهايت كى شود در نطق رام\r\n( ( 1905 ) ) اين قدر بشنو كه چون كلى كار\r\nمىنگردد جز به امر كردگار\r\n( ( 1906 ) ) چون قضاى حق رضاى بنده شد\r\nحكم او را بندهء خواهنده شد\r\n( ( 1907 ) ) بىتكلف نى پى مزد و ثواب\r\nبلكه طبع او چنين شد مستطاب\r\n( ( 1908 ) ) زندگىّ خود نخواهد بهر خود\r\nبلكه خواهد از پى حكم احد\r\n( ( 1909 ) ) هر كجا امر قدم را مسلكى است\r\nزندگى و مردگى پيشش يكيست\r\n( ( 1910 ) ) بهر يزدان مىزيد نى بهر گنج\r\nبهر يزدان مىمرد نز خوف و رنج\r\n( ( 1911 ) ) هست ايمانش براى خواه او\r\nنى براى جنت و اشجار و جو\r\n( ( 1912 ) ) ترك كفرش هم براى حق بود\r\nنى ز بيم آن كه در آتش رود\r\n( ( 1913 ) ) اين چنين آمد ز اصل آن خوى او\r\nبىرياضت نى به جستجوى او\r\n( ( 1914 ) ) آن گهان خندد كه او بيند رضا\r\nهمچو حلواى شكر او را قضا\r\n( ( 1915 ) ) بنده‌اى كش خوى و خلقت اين بود\r\nنى جهان بر امر و فرمانش رود ؟\r\n( ( 1916 ) ) پس چرا لابه كند او با دعا\r\nكه بگردان اى خداوند اين قضا\r\n( ( 1917 ) ) مرگ او و مرگ فرزندان او\r\nبهر حق پيشش چو حلوا در گلو\r\n( ( 1918 ) ) نزع فرزندان بر آن با وفا\r\nچون قطايف پيش شيخ بىنوا\r\n( ( 1919 ) ) پس چرا گويد دعا نز رحم خود\r\nمىكند آن بندهء صاحب رشد\r\n( ( 1921 ) ) رحم خود را او همان دم سوختست\r\nكه چراغ عشق حق افروختست\r\n( ( 1922 ) ) دوزخ او صاف او عشق است و او\r\nسوخت مر اوصاف او را مو بمو\r\n( ( 1923 ) ) هر طروقى اين فروقى كى شناخت\r\nچون دقوقى كو در اين دولت بتاخت\r\n\r\nآيه\r\n« قُلْ إِنَّ صَلاتِي وَنُسُكِي وَمَحْيايَ وَمَماتِي لِلَّه رَبِّ اَلْعالَمِينَ 6 : 162 » ( 1 ) \r\n","description":"","footnote":" ( 1 ) سوره الانعام ، آيهء 162 . . ","page_name":" 417 ","page_number":421},
  {"content":"\r\n\r\n\r\n\r\n( بگو به تحقيق نمازم و عبادتم و زندگى و مرگم همه براى خداست كه پروندهء عالميان است . )\r\nروايت\r\n« عن امير المومنين عليه السلام ان قوما عبدوا الله رغبه فتلك عباده التجار و ان قوما عبدوا الله رهبه فتلك عباده العبيد و ان قوما عبدوا الله شكرا فتلك عباده الاحرار . » ( 1 )  ( از امير المومنين عليه السلام : « گروهى خدا را به جهت ميل و طمع در بهشت و نعماى الهى عبادت مىكنند ، عبادت اينان سوداگرى است . گروهى خدا را به جهت ترس از دوزخ و ناملايمات مىپرستند ، اين پرستش بردگان است . گروه سوم خدا را بدان جهت كه شايسته سپاس مىبينند مىپرستند ، اين پرستش آزادگان است . )\r\n\r\nبىرضاى او نيفتد هيچ برگ\r\nدر جهان ز اوج ثريا تا سمك\r\n\r\nآيا رضا به قضاى الهى جريان هستى را در اختيار انسان قرار مىدهد ؟\r\nسؤال فوق به دو مسئله اساسى قابل تحليل است :\r\nمسئله يكم\r\n- تحت تأثير قرار گرفتن جريان هستى براى شخصى كه رضا به قضاى الهى دارد و مقصود از تحت تاثير قرار گرفتن معناى حقيقى آن است ، مثلًا مىتواند آب را از ميعان و آتش را از سوزاندن جلوگيرى كند .\r\nاين تصرف در جريان هستى اگر چه به نظر مردم عامى و عقل پرستان بسيار بعيد ، بلكه امكان ناپذير مىنمايد . ولى با توجه به نيروى فوق العادهء با عظمت روح ، اين استبعاد و خيال امكان ناپذير بودن از بين مىرود .\r\nچنان كه رشد روانى انسان كالبد مادى خود انسان و جهان ماده را به وسيلهء\r\n","description":"","footnote":" ( 1 ) نهج البلاغه ، ج 3 ص 205 و 206 . . ","page_name":" 418 ","page_number":422},
  {"content":"\r\n\r\nعضلات و نيروهاى جسمانى تحت نفوذ روان قرار مىدهد ، همچنين رشد روحى وقتى كه به حد نصاب مىرسد ، مىتواند در جريان عينى اشياء تصرف نمايد .\r\nروحهايى كه با رياضت تقويت شده و كارهاى فوق العاده انجام مىدهند ، فراوانند . در مرتبهء عالى معجزات پيامبران همگى به جهت استعداد ما فوق طبيعى است كه آنان به دست آورده و جريانات طبيعى را دگرگون مىسازند .\r\nمسئله دوم\r\n- رضا به قضاى الهى ، نوعى از نيرو و استعداد به روح مىبخشد كه حقيقت جريانات هستى را در مىيابد ، نه به آن معنى كه به وسيلهء علوم تفصيلى مانند فيزيك و شيمى و تشريح و گياه شناسى به جزئيات و مشخصات و روابط حقايق هستى آگاه مىشود ، بلكه مانند كسى كه به هيچ وجه از تكنيك وسيله موسيقى اطلاعى ندارد و نمىداند آيا اجزاء دستگاه مفروض از چوب است يا از فلز يا . . . ولى آهنگى كه به وسيله آن نواخته مىشود ، براى او قابل درك و گويى با اعماق روحش در هم مىآميزد . كسى كه آهنگ يك وسيلهء موسيقى را كاملًا در يابد ، به طور يقين تمام اجزاى آن وسيله را مناسب و منظم بيند ، گويى خود اوست كه سازندهء وسيلهء مزبور است و بدان جهت كه آهنگ مفروض نه تنها مطلوب اوست ، بلكه با همهء سطوح روح او آشنايى داشته و آن سطوح را نوازد ، لذا تمام اجزاء وسيلهء مفروض و تركيباتش را جزئى از روح خود مىداند .\r\nاين حالت شگفت انگيز روانى را به هيچ وجه نمىتوان منكر شد ، نهايت امر اين است كه اين گونه دريافت در جهان هستى احتياج به توضيح دارد :\r\nگروهى عقيده مندند كه اين حالت جز برداشته شدن پرده از روى واقعى روح چيزى ديگرى نيست ، زيرا روح آدمى نمونهء مجرد تمام هستى عينى را در خود دارد ، تموجات طبيعت و هوى و هوسهاى حيوانى پرده‌اى بسيار ضخيم روى اين قيافهء روح انداخته است ، وقتى كه رشد روح آدمى به حد اعلا مىرسد ، پرده يا مانع بر كنار مىرود و تمام هستى در روح نشان داده مىشود .\r\n","description":"","footnote":"","page_name":" 419 ","page_number":423},
  {"content":"\r\n\r\nگروه ديگر مىگويند : اين طور نيست ، بلكه روح به جهت تحصيل ارتباط با خدا به وسيلهء فعاليت عقل و وجدان ، شبيه به آيينه صيقلى شده‌اى مىشود كه تمام هستى در آن روح واقعاً نمودار گشته ، روشن مىشود كه -\r\n\r\nجهان چون خط و خال و چشم و ابروست\r\nكه هر چيزى به جاى خويش نيكوست\r\n\r\nشيخ محمود شبسترى در اين هنگام چنين مىنمايد كه خود انسان سازندهء هستى است .\r\nتفسير ابيات\r\nبهلول بيك مرد الهى مىرسد و از او مىپرسد : در چه حالى ؟ مرا هم از حالت خود آگاه كن . آن مرد الهى مىگويد : شما از حال كسى مىپرسيد كه همواره جهان به مراد او مىگردد ، اين است حال من . آن همه سيلابها و جويبارها و ستارگان فروزان طبق خواستهء او حركت مىكنند . زندگى و مرگ نمودهاى هستى مانند مأموران عالى رتبهء او هستند كه كو بكو و نقطه به نقطه به حركت در آمده‌اند . حال كسى را مىپرسى كه هر جا بخواهد دل دارى و هر جا كه بخواهد تبريك و تهنيت مىفرستد .\r\nسالكان راه حق و حقيقت مطابق خواستهء او سير مىكنند و درماندگان راه تكامل هم در دام او محبوسند . هيچ دندانى بدون رضا و فرمان او در دهان كسى نمىجنبد و بدون ميل او برگى از درخت به روى زمين نيفتد و بدون ارادهء او هيچ كس رهسپار ديار مرگ نمىگردد .\r\nبهلول مىگويد : اى مرد الهى ، راست مىگويى از شكوه وحشت و قيافهء تو پيداست . تو همان شخصى كه مىگويى ، بلكه صد مرتبه بالاتر ، ولى براى من هم چگونگى و علت اين حالت شگفت انگيز روحى را روشن كن ، تا مردم با فضل و فضول پيشگان هم از دل و جان اين وضع را كه توصيف كردى بپذيرند .\r\nاگر گويندهء كامل سفرهء حقايق را باز كند هر گونه غذا در سفرهء او پيدا خواهد شد ، تا هيچ مهمانى بىغذا نماند و هر كس خوراك شايستهء خود را بخورد . مانند قرآن\r\n","description":"","footnote":"","page_name":" 420 ","page_number":424},
  {"content":"\r\nكه داراى هفت بطن است و همهء مردم از خاص و عام مىتوانند غذاى روح خود را از آن هفت بطن در يابند .\r\nآن مرد الهى گفت : اين مسئله پيش عموم مردم يقينى است كه هستى پيرو امر الهى است ، هيچ برگى بدون قضا و حكم آن خداوند بزرگ بر زمين نمىفتد . او خدايى است كه تا به غذا دستور ورود به گلو ندهد ، لقمه‌اى بگلو وارد نمىگردد .\r\nجنبش و فعاليت تمايلات و مىخواهمها كه زمام امور آدمى را به دست گرفته‌اند در مقابل امر آن خداى بىنياز رام و تسليماند . بدون فرمان ازلى نافذ خداوند ، امكان ندارد كه ذره‌اى در زمينها و آسمانها به حركت در آيد و يا چرخى بگردش آيد .\r\nكيست كه بتواند همهء برگهاى درختان را بشمارد ؟ هيچ كس ، زيرا - بىنهايت در گفتگوى محدود هرگز نمىگنجد . به طور خلاصه بگويم ، هيچ كارى بجز با امر پروردگار صورت نمىگيرد . وقتى كه قضاى حق مورد رضاى بنده اش قرار گرفت ، در مقابل تمام فرمانهاى حق مانند يك بندهء ناچيز مقهور ارادهء او مىگردد .\r\nاين بندگى را از راه تكلف و با انگيزهء مزد و پاداش به دست نمىآورد ، بلكه طبيعت حيوانى خود را از دست داده طبع جديدى به دست آورده است كه به مقام واقعى بندگى نائل آمده است ، او ديگر زندگى را براى خود نمىخواهد ، بلكه محكوم به حكم خداوند بىنظير است .\r\nدر هر جا دستور ازلى الهى راهى را معين كرده است ، چه زندگى و چه مرگ ، آن راه را خواهد رفت .\r\nزندگى او براى خداست ، نه براى به دست آوردن گنج ، مرگ او از اشتياق به خداست نه از ترس رنج و بيمارى .\r\nايمان و عباداتش انگيزه‌اى جز دريافت شايستگى خدا به ايمان و پرستش چيز ديگرى نيست ، او براى رسيدن به بهشت و درختان و جويبارهاى بهشتى كارى نمىكند چنان كه ترك كفر و معاصى براى او ، انگيزه‌اى جز وجه الله الاعظم ندارد ، ترس از آتش نمىتواند محرك او به بر كنارى از كفر و معصيت بوده باشد .\r\n","description":"","footnote":"","page_name":" 421 ","page_number":425},
  {"content":"\r\nاين حال را نه با رياضت و جستجو به دست آورده است ، بلكه خوى و طبيعت او به چنين مقامى گام گذاشته است [ البته روشن است كه اين بيت يا مبالغه آميز است و يا اين كه منظور جلال الدين بيان آن حالت روانى است كه پس از طى مراحل مشقتها و رنجهاى دورى از هوى و هوس حيوانى و تقرب به خدا به وسيلهء عبادات و تزكيه نفس مىباشد : 
  ] خندهء او موقعى است كه در مقابل قضاى الهى رضا و تسليم را مانند حلواى شكرين مىچشد .\r\nآيا بنده‌اى كه به اين حال روحى با عظمت نائل شود ، جهان به امر و فرمان او نمىگردد ؟ [ البته چنين است كه جهان در همه حال بر مراد او خواهد بود . 
  ] بنا بر اين به چه علت دعا و زارى كند و از خدا بخواهد كه قضا را از او بر گرداند ؟ [ رجوع شود به نقد و تحليل بيت 
  ] مرگ او و مرگ فرزندانش در راه خدا و طبق مشيت او مانند حلوايى است كه در گلويش فرو مىرود . جان كندن فرزندان از نظر آن مرد با وفا و جنازهء آن فرزندان مانند ميوه هاى چيده شده از درخت در مقابلش جلوه مىكند . پس چنين شخصى بدعا كردن نيازى ندارد ، مگر اين كه رضاى خدا را در دعا و نيايش ببيند او دل سوزى و عاطفهء طبيعى را از آن هنگام كه حق تعالى چراغ عشق را در درونش فروزان نموده است ، آتش زده و نابود كرده است .\r\nعشق الهى او تمام اوصاف طبيعىاش را مو بمو شعله ور نموده و تباه ساخته است هر راهروى چگونه مىتواند مانند دقوقى اين حقايق را از هم تشخيص بدهد و بشناسد ؟\r\n","description":"","footnote":"","page_name":" 422 ","page_number":426},
  {"content":"\r\n\r\n\r\nقصهء دقولى و كراماتش\r\n\r\n( ( 1924 ) ) آن دقوقى داشت خوش ديباچه اى\r\nعاشق و صاحب كرامت خواجه اى\r\n( ( 1925 ) ) بر زمين مىشد چو مه بر آسمان\r\nشب روان را گشته زو روشن روان\r\n( ( 1926 ) ) در مقامى مسكنى كم ساختى\r\nكم دو روز اندر دهى انداختى\r\n( ( 1927 ) ) گفت در يك خانه گر باشم دو روز\r\nعشق آن مسكن كند در من فروز\r\n( ( 1928 ) ) غرة المسكن احاذرها انا\r\nانقلي يا نفس سافر للغنا\r\n( ( 1929 ) ) لا اعود خلق قلبى بالمكان\r\nكى يكون خالصاً فى الامتحان\r\n( ( 1930 ) ) روز اندر سير بد شب در نماز\r\nچشم اندر شاه باز او هم چو باز\r\n( ( 1931 ) ) منقطع از خلق نى از بد خويى\r\nمنفرد از مرد و زن نى از دوئى\r\n( ( 1932 ) ) مشفقى از خلق نافع هم چو آب\r\nخوش شفيقىّ و دعايش مستجاب\r\n( ( 1933 ) ) نيك و بد را مهربان و مستقر\r\nبهتر از مادر شهىتر از پدر\r\n( ( 1934 ) ) گفت پيغمبر شما را اى مهان\r\nچون پدر هستم شفيق و مهربان\r\n( ( 1935 ) ) ز ان سبب كه جمله اجزاى منيد\r\nجزو را از كل چرا بر مىكنيد\r\n( ( 1936 ) ) جزو از كل قطع شد بىكار شد\r\nعضو از تن قطع شد مردار شد\r\n( ( 1937 ) ) تا نپيوندد به كل بار دگر\r\nمرده باشد نبودش از جان خبر\r\n( ( 1938 ) ) ور بجنبد نيست خود او را سند\r\nعضو نو ببريده هم جنبش كند\r\n( ( 1939 ) ) جزو از اين كل گر برد يك سو رود\r\nاين نه آن كل است كاو ناقص شود\r\n( ( 1940 ) ) قطع و وصل او نيايد در مثال\r\nچيز ناقص گفته شد بهر مثال\r\n( ( 1941 ) ) مر على را بر مثال شير خواند\r\nشير مثل او نباشد گر چه راند\r\n\r\nروايت\r\n« انا و على أبوا هذه الأمة « . ( 1 )  ( من ( پيامبر اكرم صلى الله عليه و آله ) و على دو پدر اين امت هستيم . )\r\n","description":"","footnote":" ( 1 ) سفينه البحار ، ج 1 ص 9 . . ","page_name":" 423 ","page_number":427},
  {"content":"\r\n\r\n« انما أنا لكم مثل الوالد « . ( 1 )  ( جز اين نيست كه من براى شما مانند پدرم . )\r\n\r\n( ( 1931 ) ) منقطع از خلق نى از بد خويى\r\nمنفرد از مرد و زن نى از دوئى\r\n( ( 1932 ) ) مشفقى بر خلق نافع همچو آب\r\nخوش شفيقىّ و دعايش مستجاب\r\n( ( 1933 ) ) نيك و بد را مهربان و مستقر\r\nبهتر از مادر شهىتر از پدر\r\n\r\nعظمت روح آدمى را از انسانها نمىبرد ، بلكه مانند آب ريشهء موجوديت آنها را آبيارى مىكند\r\nافراد فراوانى در هر جامعه و دوره‌اى زندگى مىكنند و به گمان اين كه به رشد و اعتلاى روحى رسيده‌اند ارتباط خود را از مردم قطع مىكنند ، يك حالت تفرعن به خود گرفته مردم را قابل دريافت جلال و جمال روح خويش نمىبينند آرى ، زمين و آسمان گنجايش وجود آنها را ندارد اصلا كه مىگويد : كه طبيعت آنها را از اين خاك تيره ساخته شده است مردم در مقابل آنان جانورانى بيش نيستند . اين مردم خيلى بد بخت و نادان و برده هستند ، زيرا به عظمت او پى نبرده‌اند و در بارهء او واله و بهت زده نيستند . اين بيماران از اين همه كه گفتيم ، باز پستترند ، اگر كوچكترين مزيتى بدست بياورند ، كافى است كه آن را دستاويز قرار داده و تمام مقدسات بشرى را به باد سخريه و انتقاد بگيرند .\r\nاين همه پستى و لجاجت در مقابل واقعيات مسلما ناشى از نبوغ آنان مىباشد ولى دريغا ، كه اين نبوغ مانند آب زلال و گوارايى است كه از مزبله هاى پر از لجن و\r\n","description":"","footnote":" ( 1 ) مسند احمد بن حنبل ، ج 2 ص 247 . . ","page_name":" 424 ","page_number":428},
  {"content":"\r\nكثافت مىگذرد و بوى عفونىاش مشام تمام پاكان اولاد آدم را شكنجه مىدهد .\r\nگروه ديگر از افراد همين نوع انسانى ، از جمعيتها كناره مىگيرند و از مردم منقطع مىشوند و از هر چه رنگ تعلق بگيرد آزادند ، اما اين كناره گيرى به معناى زير پا گذاشتن انسان و اصول و قوانين و مقدسات او نيست .\r\nاين انقطاع به معناى برده دانستن انسانهاى آزاد و پست شمردن و تقليل دادن آنان به حد جانوران نيست ، بلكه چنان كه جلال الدين متوجه شده است ، مانند آب زلالند كه عين ريشه ها و شريانهاى آدميان نبوده و حتى شبيه به آن ريشه ها و شريانها هم نيستند ، ولى تمام موجوديت انسانى را كه از طبيعت خشك گرفته شده و در بيابان طبيعت خشك با همهء رعنايى و زيبايىاش مىسوزد آبيارى مىكنند .\r\nاين كه جلال الدين مىگويد : « بهتر از مادر شهى تر از پدر « به هيچ وجه مبالغه نمىكند ، بلكه حقيقتى را در لباس شعر ابراز مىدارد ، زيرا عواطف مادرى و پدرى به فرزندان از همان حدود ابقاء نسل و اين كه اجزايى از طبيعت كلى آنها مىباشند تجاوز نمىكند ، در صورتى كه راد مرد الهى افراد انسانها را جزء روحش و روحش را شعاعى از پرتو لا يزالى خداوند مىداند .\r\nاينان با آدميان مخلوط نيستند ، چنان كه نور هم با خود جسم شفاف مخلوط نمىشود ، اما اين نور است كه روشنايى بخش جسم شفاف است و آن را قابل رويت و اجسام ديگر را به وسيلهء آن قابل مشاهده مىسازد چنان كه گفتيم : اين حقيقت است نه گزاف گويى كه چنان كه اگر آب نباشد تمام نباتات و جانداران اعم از حيوان و انسان مبدل به مواد خشك و پوسيده مىشوند ، همچنين اگر راد مردان الهى در جوامع بشرى وجود نداشته باشند ، انسانها با آن همه كر و فر و نيرو و حركت و احساس جز جانوران مرده‌اى كه عوامل خارج از اختيار شان آنان را به نفس كشيدن وادار كند ، چيز ديگرى نيستند .\r\n","description":"","footnote":"","page_name":" 425 ","page_number":429},
  {"content":"\r\n\r\nتفسير ابيات\r\nدقوقى ( 1 )  آن مرد عارف ، سر گذشت و مطلع حيات بس خوشى داشت ، او از عشاق واقعى پيشگاه الهى و داراى كرامات بود .\r\nاو در روى خاك تيره زمين مانند ماه بدر آسمان حركت مىكرد ، همو بود كه شب روان راه حق و حقيقت روشنايى روان خود را از پرتو او مىگرفتند .\r\nاو بهر مقامى كه مىرسيد سكونت اندكى داشت ، كم اتفاق مىفتاد در يك محل دو روز بار اقامت بيندازد . او عدم علاقهء خود را به سكونت زياد در يك محل چنين توجيه مىكرد : اگر در يك خانه دو روز توقف كنم ، عشق آن مسكن در دلم فروزان مىشود . من از اين كه روشنايى مسكن خاكى دلم را بيفروزد بيم دارم .\r\nبرو اى نفس ، برو ، براى به دست آوردن بىنيازى سفرها كن .\r\nمن اخلاق قلبىام را به مكان مخصوص عادت نخواهم داد ، تا بتواند در موقع آزمايش خالص باشد و بتواند با حقايق ، بدون پرده هاى تاريك عشق و علاقه به زخارف زمان و مكان روبرو شود .\r\nخلاصه - دقوقى شبها را در نماز و نيايش و روزها را در سير و حركت بود ، ديده گان او بعالم بالا و افق اعلا چنان دوخته شده بود كه چشمان باز بشاهبازش . او از مردم منقطع شده بود نه از روى بد بينى و بد خويى و نخوت ، او از زن و مرد منفرد گشته و استقلال به دست آورده بود ، نه از آن جهت كه خود را با آنها دو حقيقت مىديد .\r\n","description":"","footnote":" ( 1 ) شخصى به نام دقوقى با اين خصوصيات كه در داستان آمده است ديده نشد ، البته چنان كه پيش از اين تذكر داده‌ايم ممكن است اصل داستان وجود داشته باشد ، ولى آن همه انديشه ها و حالات روحى از سازندگى خود جلال الدين بوده است . . ","page_name":" 426 ","page_number":430},
  {"content":"\r\nاو بدان جهت كه به مردم از افق بالاترى مىنگريست ، مانند آب بود كه در ريشه و شريان موجودات نفوذ مىكند و موجوديت آنها را طراوت بخشد ، اومهربان بود محبت مىورزيد و دعايش در حق آنان مستجاب مىگشت . نمودهاى نيك نما و بد نما را از سطح بالاترى مىديد و به آنها مهر مىورزيد ، كوتاه سخن او براى انسانها از مادر بهتر و از پدر خواهان تر بود .\r\nاين صفت محبت فوق پدرى و مادرى بود كه پيامبر گرامى ما در حد اعلا داراى آن بود و مىفرمود : من براى شما مانند پدر شفيق و مهربانم . چرا و بچه علت آدمى كه پدر نيست ، مىتواند محبت پدرى داشته باشد ؟ براى اين كه تمام افراد امت مانند اجزاى او بودند ، شما گمان نكنيد پيامبر اكرم جدا از امت خود بود ، جزء را از كل خود تفكيك و مجزا نكنيد .\r\nاين حقيقت را در يابيد و در زندگانى بعنوان يك قانون ضرورى بپذيريد كه وقتى كه جزء از يك مجموع كلى جدا شود . چون حيات آن وابسته بمجموع كل است آن جزء بريده شده بىكار و مردار خواهد گشت و مادامى كه سوى كل باز نگشته و به آن نپيوسته ، مرده‌اى بيش نخواهد بود .\r\nاگر هم جزء بريده حركت و حياتى داشته باشد ، اين همان حركت و حيات است كه عضوى كه بتازگى از كالبد بريده شده دارا است آرى ، عضو بريده شده حركت و حيات موقت و ناچيز و بىاصلى از خود نشان مىدهد .\r\nممكن است شما گمان كنيد كه بريده شدن جزء از كل چنان كه جزء را نابود و تباه مىسازد ، همچنين خود كل هم با رفتن جزء رو بكاهش مىرود اين گمان شما اساسى ندارد . ( 1 )  زيرا تفاوت زيادى ميان كلها وجود دارد ، به طورى كه آن تفاوت ممكن است\r\n","description":"","footnote":" ( 1 ) بحث مشروحى را در بارهء جزء و كل در مجلدات آينده مطرح خواهيم كرد . . ","page_name":" 427 ","page_number":431},
  {"content":"\r\nكلّها را به طورى از يكديگر جدا بسازد جدا بسازد كه بعضى از آنها بعنوان كل مركب از اجزاء تلقى نشود .\r\nقطع و وصل در آن گونه كلها در اين مقالات كه براى تفاهم گفته مىشود قابل بيان نيست ، اگر هم چيزى مىگوييم ، فقط براى مثال و توضيح است .\r\nشما مىدانيد كه به على بن ابى طالب عليه السلام آن نمونهء تمام عيار انسان الهى و آن بزرگ پيشواى رهروان كوى حق و حقيقت شير مىگويند آيا مىتوان على را به شير تشبيه كرد ؟ يقينا نه ، اين مثال است و از بابت -\r\n\r\nچون كه با كودك سر و كارت فتاد\r\nپس زبان كودكى بايد گشاد\r\n\r\n","description":"","footnote":"","page_name":" 428 ","page_number":432},
  {"content":"\r\n\r\nباز گشتن به قصهء دقوقى\r\n\r\n( ( 1942 ) ) از مثال و مثل و فرق آن بران\r\nجانب قصهء دقوقى اى جوان\r\n( ( 1943 ) ) آن كه در فتوى امام خلق بود\r\nگوى تقوى از فرشته مىربود\r\n( ( 1944 ) ) آن كه اندر سير مه را مات كرد\r\nهم ز دين دارى او دين رشك خورد\r\n( ( 1945 ) ) با چنين تقوى و اوراد و قيام\r\nطالب خاصان حق بودى مدام\r\n( ( 1946 ) ) در سفر معظم مرادش آن بدى\r\nكه دمى بر بندهء خاصى زدى\r\n( ( 1947 ) ) اين همىگفتى چو مىرفتى به راه\r\nكن قرين خاصه گانم اى إله\r\n( ( 1948 ) ) يا رب آنها را كه بشناسد دلم\r\nبندهء بسته ميان و مُقبلم\r\n( ( 1949 ) ) و آن كه نشناسد تو اى يزدان جان\r\nبر من محبوبشان كن مهربان\r\n( ( 1950 ) ) حضرتش گفتى كه اى صدر مهين\r\nاين چه عشق است و چه استسقاست اين\r\n( ( 1951 ) ) مهر من دارى چه مىجويى دگر\r\nچون خدا با توست چه جويى بشر\r\n( ( 1952 ) ) او بگفتى يا رب اى داناى راز\r\nتو گشودى در دلم راه نياز\r\n( ( 1953 ) ) در ميان بحر اگر بنشسته ام\r\nطعم در آب سبو هم بسته ام\r\n( ( 1954 ) ) هم چو داودم نود نعجه مراست\r\nطمع در نعجهء حريفم هم بجاست\r\n( ( 1955 ) ) حرص اندر عشق تو فخر است و جاه\r\nحرص اندر غير تو ننگ و تباه\r\n( ( 1956 ) ) شهوت و حرص نران پيشى بود\r\nو آن حيزان ننگ و بد كيشى بود\r\n( ( 1957 ) ) حرص مردان از ره پيشى بود\r\nدر مخنّث حرص سوى پس رود\r\n( ( 1958 ) ) آن يكى حرص از كمال و مردى است\r\nو آن دگر حرص افتضاح و سردى است\r\n( ( 1959 ) ) آه ، سرّى هست اينجا بس نهان\r\nكه سوى خضرى شود موسى دوان\r\n( ( 1960 ) ) هم چو مستسقى كز آبش سير نيست\r\nبر هر آن چه يافتى بالله مايست\r\nچون گذشتى ز آن يكى نوتر رسد\r\nآن يكى بالاتر از وى در رسد\r\n( ( 1961 ) ) بىنهايت حضرت است اين بارگاه\r\nصدر را بگذار صدر توست راه\r\n\r\n","description":"","footnote":"","page_name":" 429 ","page_number":433},
  {"content":"\r\n\r\nآيه\r\n« وَهَلْ أَتاكَ نَبَأُ اَلْخَصْمِ إِذْ تَسَوَّرُوا اَلْمِحْرابَ . إِذْ دَخَلُوا عَلى داوُدَ فَفَزِعَ مِنْهُمْ قالُوا لا تَخَفْ خَصْمانِ بَغى بَعْضُنا عَلى بَعْضٍ فَاحْكُمْ بَيْنَنا بِالْحَقِّ وَلا تُشْطِطْ وَاِهْدِنا إِلى سَواءِ اَلصِّراطِ . إِنَّ هذا أَخِي لَه تِسْعٌ وَتِسْعُونَ نَعْجَةً وَلِيَ نَعْجَةٌ واحِدَةٌ فَقالَ أَكْفِلْنِيها وَعَزَّنِي فِي اَلْخِطابِ .\r\n« قالَ لَقَدْ ظَلَمَكَ بِسُؤالِ نَعْجَتِكَ إِلى نِعاجِه وَإِنَّ كَثِيراً مِنَ اَلْخُلَطاءِ لَيَبْغِي بَعْضُهُمْ عَلى بَعْضٍ إِلَّا اَلَّذِينَ آمَنُوا وَعَمِلُوا اَلصَّالِحاتِ وَقَلِيلٌ ما هُمْ وَظَنَّ داوُدُ أَنَّما فَتَنَّاه فَاسْتَغْفَرَ رَبَّه وَخَرَّ راكِعاً وَأَنابَ 38 : 21 - 24 » . ( 1 )  ( اى پيامبر ما ، آيا داستان تنازع كنندگان ( در زمان داود ) به تو رسيده است ؟ آنان دور محراب را گرفته و به داود عليه السلام وارد شدند . داود از آنان بيمناك گشت . تنازع كنندگان گفتند نترس ، ما دو خصم هستيم كه بعض ما به بعضى ديگر تعدى كرده است ، تو در ميان ما به حق حكم فرما و از حق تجاوز مكن و ما را به راه راست ارشاد فرما .\r\n[ يكى از آن دو 
  ] گفت : اين شخص برادر منست نود و نه بز دارد و من يك بز دارم . به من گفت : آن يك بز را هم به من بده تا تحت كفالت من باشد و در گفتگويش به من غلبه كرد . داود عليه السلام فرمود : در تقاضاى يك بز كه دارى . به تو ستم روا داشته است [ چنين است كه 
  ] شركاء به طور فراوان بعضى به بعض ديگر ستم مىكنند ، مگر كسانى كه ايمان آورده و عملهاى نيكو مىآورند و آنان در اقليتاند . داود گمان كرد يا دانست كه ما او را از آزمايش كرديم ، بخدايش استغفار نمود و به ركوع ( سجده ) افتاد و بسوى خدايش باز گشت كرد . ) ( 2 ) \r\n","description":"","footnote":" ( 1 ) سوره ص ، آيهء 21 تا 24 . .  ( 2 ) در تفسير آيهء مربوط به قضاوت حضرت داود عليه السلام ميان مفسرين اختلاف نظر وجود دارد ، در اينكه به چه علت حضرت داود بدون شنيدن دليل طرف ديگر حكم به تعدى و ستمگر بودن او نموده است تفسير معقول همان است كه در بارهء ترك اولى حضرت آدم عليه السلام گفته شده است . ظاهر بيت جلال الدين اين است كه نود بز مورد متعلق به داود عليه السلام بوده است ، ولى مسلماً بايد بيت را تأويل كرد . . ","page_name":" 430 ","page_number":434},
  {"content":"\r\n\r\n\r\n( ( 1951 ) ) مهر من دارى چه مىجويى دگر\r\nچون خدا با توست چه جويى بشر ؟\r\n( ( 1952 ) ) او بگفتى يا رب اى داناى راز\r\nتو گشودى در دلم راه نياز\r\n( ( 1953 ) ) در ميان بحر اگر بنشسته ام\r\nطمع در آب سبو هم بسته ام\r\n\r\nآن جا كه انسان پس از غوطه خوردن در اقيانوس قطره‌اى را آرزو مىكند\r\nآيا مىتوان پذيرفت كه پس از وصول به اقيانوس ، در دل آدمى آرزويى براى قطره‌اى بماند ؟ آيا طمع در نمونهء ناچيزى از حقيقت پس از راهيابى به منبع كلى حقيقت قابل تعقل است ؟ جواب اين گونه سؤال به طور قطع منفى به نظر مىرسد . لذا براى تفسير و معقول نمودن چنين جستجو بايد قبول كرد كه جويندهء مزبور به مقامى از رشد روحى اعلا رسيده است كه لحظاتى چند مىتواند خود را در پيشگاه حق جل و علا احساس نمايد . اما چون اين لحظات سپرى مىگردد ، دوباره خود را در ميان ماده و ماديات غوطه ور مىبيند ، بدين جهت در صدد باز يافتن آن لحظات بر مىآيد و باز يافتن آن لحظات با حضور در محضر رهبران الهى كاملًا امكان پذير مىباشد .\r\nراه ديگر براى منطقى نمودن جستجوى مفروض اين است كه بگوييم : مادامى كه انسان رخت مادى جهان طبيعت را از خود بر كنار نساخته است ، حضورش در پيشگاه الهى مانند حضور و ديدار او پس از در آمدن از كالبد مادى و كنار رفتن از عرصهء ماده و حركت نمىباشد . لقاء الله مطلق به اندازهء ظرفيت روح در ايام الله مطلق صورت خواهد گرفت .\r\nبا اين كه در همين عرصهء طبيعت و جويبار زمان و بستر مكان ، مىتوان به لقاء الله\r\n","description":"","footnote":"","page_name":" 431 ","page_number":435},
  {"content":"\r\n\r\nنائل گشت ، ولى اين نيل مطلق روح نيست ، بلكه توفيق و نيلى است مناسب ميدان طبيعت و روزنه هاى محدودى كه به پيشگاه الهى دارد .\r\nراه سومى هم براى چنين جستجو مىتوان تصور كرد و آن اين است كه پس از موفق شدن به ديدار اجمالى كه پس از كنار گذاشتن تمام هستى روى مىدهد ، انسان الهى طالب جلوه هاى مختلف جمال و جلال الهى در ارواح مردان راه حق مىباشد .\r\nتبصره - اين راه هاى سه گانه از بعضى جهات قابل اتحاد با يكديگر مىباشند ، مثلًا علت اين كه انسان در اين زندگى توانايى ما فوق ديدار اجمالى را ندارد ، براى آنست كه رخت مادى جهان طبيعت روح آدمى را فرا مىگيرد و جز روزنه هاى نسبى راه ديگرى براى كسب پرتو خورشيد الهى ندارد .\r\nتفسير ابيات\r\nاكنون اين مثال گويى ما و مثل زدنها و گفتگو در بيان تفاوت ميان واقعيتها و مثلها را كنار بگذاريم ، بسراغ داستان دقوقى برويم .\r\nدقوقى مرد بسيار عظيم الشان بوده و در نظرات و فتاوى ، پيشواى مردم و از جنبهء تقوا گوى سبقت از فرشتگان ربوده بود .\r\nسير الهى او در روى زمين ، سير ماه را در آسمان مات و مبهوت نموده ، ديانت واقعى او چنان عظمتى داشت كه خود دين بر مقام والاى او رشك مىبرد [ البته منظور دين حرفه‌اى است ، نه دين واقعى ، زيرا دين واقعى است كه انسان را تا عالىترين درجهء انسانيت رهنمون مىگردد . 
  ] دقوقى با اين همه تقوا و ورد گفتنها و قيامهاى شبانه و مجاهدتهاى روزانه ، در جستجوى خاصان درگاه الهى بسر مىبرد . بزرگترين مقصود او در مسافرتها اين بود كه موفق بديدار بندهء خاص الهى شود . راه مىرفت و اين زمزمه را بلبانش داشت كه :\r\nاى خداى من ، مرا بديدار بندگان مخصوصت نائل و موفق فرما . اگر انسانى\r\n","description":"","footnote":"","page_name":" 432 ","page_number":436},
  {"content":"\r\nپيدا شود كه دلم به عظمتش گواهى دهد ، چونان برده‌اى كه آمادهء خدمت مولاى خويش است ، به آن انسان روى خواهم آورد و طوق بندگيش را بگردنم خواهم انداخت . و آن انسانهاى الهى را هم كه دلم نشناسد ، تو اى خداى مهربان ، بر من محجوب از جمال حق معرفى فرما .\r\nاين ندا را از طرف خدا شنيد كه اى مرد بزرگ ، اين چه عشق و تشنگى سوزان است ، مگر محبت من در اعماق قلبت نفوذ نكرده است ؟ اكنون كه با خدا هستى به بشر چه نيازى دارى ؟ دقوقى عرض مىكرد : خداوندا ، اى داناى اسرار نهانى ، تويى كه راه نياز در دلم گشوده‌اى ، من اگر چه در ميان دريا نشسته‌ام ، اگر چه در دريا غوطه ورم ، با اين حال در آب سبوى ناچيز هم طمعى دارم .\r\nداستان من همانند داستان آن تنازع كنندگان است كه پيش داود عليه السلام رفتند و با اين كه يكى از طرفين نود و نه بز داشت ، باز چشم در يك بز طرف ديگر دوخته بود [ مراجعه شود به آيهء مربوط و پاورقى كه در اول بحث مطرح كرده‌ايم 
  ] اگر چه من حريصم ، ولى اين حرص و آزى كه دارم ، در راه عشق تست كه براى من فخر و مقام والايى است . آن طمع و حرص وقيح و زشت است كه در غير راه عشق تو بجوشد [ .\r\nجلال الدين در اين جا سه بيت سروده است كه اگر چه از نظر نتيجه گيرى خوب است ، ولى جملات زشتى را به كار برده است كه هيچ يك احتياج ضرورى به آنها ديده نمىشود مخصوصا با در نظر داشتن آن عظمت هيجان روحى كه در اين مورد در بارهء عشق الهى داشته است ، جاى شگفت و دريغ است كه جلال الدين ناگهان به مثال مخنث متمسك مىشود 
  ] . . . . راز بسيار پوشيده‌اى در اين مبحث وجود دارد كه موجب رفتن پيامبرى عظيم مانند موسى عليه السلام به دنبال خضر عليه السلام مىگردد . اين اصل را هرگز فراموش مكن :\r\n\r\n( ( 1960 ) ) همچو مستسقى كز آبش سير نيست\r\nبر هر آن چه يافتى بالله مايست\r\nچون گذشتى ز ان يكى نوتر رسد\r\nآن يكى بالاتر از وى در رسد\r\n( ( 1961 ) ) بىنهايت حضرت است اين بارگاه\r\nصدر را بگذار صدر توست راه\r\n\r\n","description":"","footnote":"","page_name":" 433 ","page_number":437},
  {"content":"\r\n\r\n\r\nسر طلب كردن موسى خضر را با كمال نبوت و قربت\r\n\r\n( ( 1962 ) ) از كليم حق بياموز اى كريم\r\nبين چه مىگويد ز مشتاقى كليم\r\n( ( 1963 ) ) با چنين جاه و چنين پيغمبرى\r\nطالب خضرم ز خود بينى برى\r\n( ( 1964 ) ) موسيا تو قوم خود را هشته اى\r\nدر پى نيكويى سرّ گشته اى\r\n( ( 1965 ) ) كى قبادى رسته از خوف و رجا\r\nچند گردى چند جويى تا كجا ؟\r\n( ( 1966 ) ) آنِ تو با توست و تو واقف بر اين\r\nآسمانا چند پيمايى زمين ؟\r\n( ( 1967 ) ) گفت موسى اين ملامت كم كنيد\r\nآفتاب و ماه را ره كم زنيد\r\n( ( 1968 ) ) مىروم تا مجمع البحرين من\r\nتا شوم مصحوب سلطان زمن\r\n( ( 1969 ) ) اجعل الخضر لامرى سبباً\r\nذاك او أمضي و اسرى حقباً\r\n( ( 1970 ) ) سالها پرّم به پرّ و بالها\r\nسالها چه بود هزاران سالها\r\n( ( 1971 ) ) مىروم يعنى نمىارزد بدان ؟\r\nعشق جانان كم مدان از عشق نان\r\n( ( 1972 ) ) اين سخن پايان ندارد اى عمو\r\nداستان آن دقوقى باز گو\r\n\r\nآيه\r\n« وَإِذْ قالَ مُوسى لِفَتاه لا أَبْرَحُ حَتَّى أَبْلُغَ مَجْمَعَ اَلْبَحْرَيْنِ أَوْ أَمْضِيَ حُقُباً . فَلَمَّا بَلَغا مَجْمَعَ بَيْنِهِما نَسِيا حُوتَهُما فَاتَّخَذَ سَبِيلَه فِي اَلْبَحْرِ سَرَباً .\r\nفَلَمَّا جاوَزا قالَ لِفَتاه آتِنا غَداءَنا لَقَدْ لَقِينا مِنْ سَفَرِنا هذا نَصَباً .\r\nقالَ أَرَأَيْتَ إِذْ أَوَيْنا إِلَى اَلصَّخْرَةِ فَإِنِّي نَسِيتُ اَلْحُوتَ وَما أَنْسانِيه إِلَّا اَلشَّيْطانُ أَنْ أَذْكُرَه وَاِتَّخَذَ سَبِيلَه فِي اَلْبَحْرِ عَجَباً . قالَ ذلِكَ ما كُنَّا نَبْغِ فَارْتَدَّا عَلى آثارِهِما قَصَصاً . فَوَجَدا عَبْداً مِنْ عِبادِنا آتَيْناه رَحْمَةً مِنْ عِنْدِنا وَعَلَّمْناه مِنْ لَدُنَّا عِلْماً . قالَ لَه مُوسى هَلْ أَتَّبِعُكَ عَلى أَنْ تُعَلِّمَنِ مِمَّا عُلِّمْتَ رُشْداً .\r\nقالَ إِنَّكَ لَنْ تَسْتَطِيعَ مَعِيَ صَبْراً . وَكَيْفَ تَصْبِرُ عَلى ما لَمْ تُحِطْ بِه خُبْراً .\r\n","description":"","footnote":"","page_name":" 434 ","page_number":438},
  {"content":"\r\nقالَ سَتَجِدُنِي إِنْ شاءَ الله صابِراً وَلا أَعْصِي لَكَ أَمْراً . قالَ فَإِنِ اِتَّبَعْتَنِي فَلا تَسْئَلْنِي عَنْ شَيْءٍ حَتَّى أُحْدِثَ لَكَ مِنْه ذِكْراً .\r\nفَانْطَلَقا حَتَّى إِذا رَكِبا فِي اَلسَّفِينَةِ خَرَقَها قالَ أَ خَرَقْتَها لِتُغْرِقَ أَهْلَها لَقَدْ جِئْتَ شَيْئاً إِمْراً . قالَ أَ لَمْ أَقُلْ إِنَّكَ لَنْ تَسْتَطِيعَ مَعِيَ صَبْراً . قالَ لا تُؤاخِذْنِي بِما نَسِيتُ وَلا تُرْهِقْنِي مِنْ أَمْرِي عُسْراً .\r\nفَانْطَلَقا حَتَّى إِذا لَقِيا غُلاماً فَقَتَلَه قالَ أَ قَتَلْتَ نَفْساً زَكِيَّةً بِغَيْرِ نَفْسٍ لَقَدْ جِئْتَ شَيْئاً نُكْراً . قالَ أَ لَمْ أَقُلْ لَكَ إِنَّكَ لَنْ تَسْتَطِيعَ مَعِيَ صَبْراً .\r\nقالَ إِنْ سَأَلْتُكَ عَنْ شَيْءٍ بَعْدَها فَلا تُصاحِبْنِي قَدْ بَلَغْتَ مِنْ لَدُنِّي عُذْراً .\r\nفَانْطَلَقا حَتَّى إِذا أَتَيا أَهْلَ قَرْيَةٍ اِسْتَطْعَما أَهْلَها فَأَبَوْا أَنْ يُضَيِّفُوهُما فَوَجَدا فِيها جِداراً يُرِيدُ أَنْ يَنْقَضَّ فَأَقامَه قالَ لَوْ شِئْتَ لَاتَّخَذْتَ عَلَيْه أَجْراً . قالَ هذا فِراقُ بَيْنِي وَبَيْنِكَ سَأُنَبِّئُكَ بِتَأْوِيلِ ما لَمْ تَسْتَطِعْ عَلَيْه صَبْراً .\r\nأَمَّا اَلسَّفِينَةُ فَكانَتْ لِمَساكِينَ يَعْمَلُونَ فِي اَلْبَحْرِ فَأَرَدْتُ أَنْ أَعِيبَها وَكانَ وَراءَهُمْ مَلِكٌ يَأْخُذُ كُلَّ سَفِينَةٍ غَصْباً .\r\nوَ أَمَّا اَلْغُلامُ فَكانَ أَبَواه مُؤْمِنَيْنِ فَخَشِينا أَنْ يُرْهِقَهُما طُغْياناً وَكُفْراً . فَأَرَدْنا أَنْ يُبْدِلَهُما رَبُّهُما خَيْراً مِنْه زَكاةً وَأَقْرَبَ رُحْماً .\r\nوَأَمَّا اَلْجِدارُ فَكانَ لِغُلامَيْنِ يَتِيمَيْنِ فِي اَلْمَدِينَةِ وَكانَ تَحْتَه كَنْزٌ لَهُما وَكانَ أَبُوهُما صالِحاً فَأَرادَ رَبُّكَ أَنْ يَبْلُغا أَشُدَّهُما وَيَسْتَخْرِجا كَنزَهُما رَحْمَةً مِنْ رَبِّكَ وَما فَعَلْتُه عَنْ أَمْرِي ذلِكَ تَأْوِيلُ ما لَمْ تَسْطِعْ عَلَيْه صَبْراً 18 : 60 - 82 . » ( 1 )  ( در آن هنگام كه موسى عليه السلام به رفيقش ( يوشع بن نون ) گفت : من به سير خود ادامه خواهم داد تا به نقطهء تلاقى دو دريا برسم و اگر نتوانم به آن نقطه برسم ساليان دراز به سير و حركت خواهم پرداخت . وقتى كه موسى با رفيقش به آن نقطه\r\n","description":"","footnote":" ( 1 ) سوره الكهف ، آيهء 60 تا 82 . . ","page_name":" 435 ","page_number":439},
  {"content":"\r\nرسيدند ، ماهى را فراموش كردند و ماهى از ظرف خود جسته و به دريا فرو رفته و راه خود را پيش گرفت . وقتى كه از آن محل عبور كردند ، موسى به رفيقش گفت : از راه رفتن به زحمت و مشقت افتاده‌ايم ، غذاى صبحگاهىمان را بياور . رفيقش گفت : وقتى كه ما در نزد سنگ بزرگ جاى گرفتيم ، ماهى را فراموش كردم ، شيطان بود كه فراموشى در من به وجود آورد و نگذاشت به خاطر بياورم . موسى راه شگفت انگيزى در دريا پيش گرفت [ چنان كه رود نيل براى او راه باز كرد 
  ] سپس موسى گفت : ما همين نشانه را جستجو مىكرديم ، آن گاه با بتداء همان راه باز گشتند . داستان آثار شان را بيك ديگر مىگفتند [ و راهى را كه ماهى رفته بود دنبال كرده 
  ] و به آن راه رسيدند و ناگهان بنده‌اى از بندگان ( خضر ) ما را پيدا كردند . كه از نزد خود رحمتى به آن داده و علمى به او تعليم كرده بوديم .\r\nموسى به آن بنده الهى گفت : آيا اجازه مىدهى كه به دنبال تو بيفتم و از آن علم رشد آور كه تعليم گرفته‌اى ، بهره ور گردم ؟ گفت ( خضر ) : تو توانايى شكيبايى همراهى با من ندارى . تو چگونه مىتوانى به چيزى كه احاطهء علمى به آن ندارى تحمل كنى ؟ گفت ( موسى ) : اگر خدا بخواهد مرا برد بار خواهى يافت و من در هيچ امر به تو نافرمانى نخواهم كرد .\r\nگفت ( خضر ) : اگر به دنبال من آمدى از هيچ چيزى سؤال مكن تا من در بارهء آن توضيحى به تو بدهم . هر دو به راه افتادند ، موقعى كه به كشتى سوار شدند ، خضر كشتى را سوراخ كرد ) .\r\nگفت ( موسى ) : كشتى را سوراخ كردى تا كشتى نشستگان را غرق كنى ؟ كار ناشايسته‌اى انجام دادى .\r\nخضر گفت : من نگفتم تو نمىتوانى با من شكيبايى داشته باشى .\r\nموسى گفت : در بارهء فراموشى پيمان ، مرا مواخذه مكن و مرا به موضوع\r\n","description":"","footnote":"","page_name":" 436 ","page_number":440},
  {"content":"\r\nدشوار مكلف مساز . باز به راه افتادند تا به پسرى رسيدند ، خضر آن پسر را كشت .\r\nموسى گفت : تو چرا نفس پاكيزه‌اى را بدون عنوان قصاص كشتى ؟ تو كار منكرى را مرتكب شدى .\r\nخضر گفت : مگر من نگفتم تو نمىتوانى با من شكيبايى داشته باشى ؟ موسى گفت : اگر بعد از اين سؤالات چيزى از تو بپرسم ، ديگر با من همراهى مكن ، تو در بارهء من معذورى . باز به راه افتادند و به يك آبادى رسيدند ، از آن آبادى طعام خواستند ، اهل آن آبادى از اين كه موسى و خضر را مهمان كنند امتناع ورزيدند ، در آن آبادى ديوارى را ديدند كه كج شده و نزديك است خراب شود و بيفتد ، خضر آن ديوار را درست كرد .\r\nموسى گفت : چرا نخواستى به كارى كه انجام دادى مزد بگيرى ؟ خضر گفت : اين است جدايى ميان من و تو . اكنون تاويل موضوعاتى را كه نتوانستى از استيضاح آنها خوددارى كنى تو را خبر مىدهم :\r\nاما كشتى مال عده‌اى از فقرا بود كه در دريا كار مىكردند ، خواستم معيوبش كنم ، زيرا در پشت سر آن فقرا پادشاهى بود كه همهء كشتىها را غصب مىكرد .\r\nاما آن پسر ، پدر و مادرش اشخاصى با ايمان بودند ، ترسيدم كه آنان را به كفر و طغيان وادار كند ، لذا خواستيم كه خداوند به جاى او فرزندى را عنايت فرمايد كه پاكتر و مهربانتر بوده باشد .\r\nاما ديوار مال دو پسر يتيم در شهر بود ، وزير آن ديوار گنجى بود ، و پدرشان مرد صالحى بود ، خداى تو خواست كه آن دو پسر به رشد و بلوغ خويش برسند و گنج مخفى در زير آن ديوار را استخراج كنند ، اين گنج يا كارى كه من كردم از مهربانى خداى تو بود و من كارى خود به خود نكردم ، اين است تاويل موضوعاتى كه تو نتوانستى تحمل كنى . )\r\n","description":"","footnote":"","page_name":" 437 ","page_number":441},
  {"content":"\r\n\r\n\r\nهدف داستان خضر و موسى عليهما السلام در قرآن\r\nمىدانيم كه خداوند متعال قرآن را براى تعليم و تربيت انسانها به پيامبر اكرم نازل فرموده است ، نه براى قصه پردازى و داستان گويى . خداوند خطاب به پيغمبر مىفرمايد :\r\n« فَاقْصُصِ اَلْقَصَصَ لَعَلَّهُمْ يَتَفَكَّرُونَ 7 : 176 . » ( 1 )  ( براى آنان داستانها را بگو ، شايد بينديشند ) .\r\n« لَقَدْ كانَ فِي قَصَصِهِمْ عِبْرَةٌ لأُولِي اَلأَلْبابِ 12 : 111 . » ( 2 )  ( در داستانهاى آنان عبرت و آموزندگى براى عقلا وجود دارد ) بلكه بعضى داستانها مانند قضاياى حضرت موسى در قرآن به طور مكرر آمده است و در هر مورد نتيجهء مخصوصى از آن داستانها گرفته شده است .\r\nاين مسئله جاى ترديد نيست ، لذا مىپردازيم به هدف داستان شگفت انگيز خضر و موسى كه فوق العاده با اهميت است . چند مسئله قابل توجه را متذكر مىشويم :\r\nمسئله يكم\r\n- اسرار جهان هستى بقدرى پيچيده و پوشيده است كه هيچ عاقلى نمىتواند با در دست داشتن مشتى اصطلاحات ساخته شده و دانشهاى نسبى رو بنايى ، به آن اسرار پى ببرد و آشنا شود ، شايد احتياجى نباشد كه ما در اين مورد همه متفكرين جهان بين را كه آگاهانه به دنبال شناسايى جهان و اسرار آن رفته و بالاخره با تمام صداقت و صراحت بنا توانى خويش اعتراف كرده‌اند ، نام ببريم .\r\nهمين قدر مىگوييم كه تا كنون هيچ متفكر عالى قدر هشيار را سراغ نداريم كه بدانشها و بينشهاى محدود خود مغرور شده و ادعاى جهان شناسى حقيقى داشته باشد .\r\n","description":"","footnote":" ( 1 ) سوره الاعراف ، آيهء 176 . .  ( 2 ) سوره يوسف ، آيهء 111 . . ","page_name":" 438 ","page_number":442},
  {"content":"\r\n\r\n\r\nمسئله دوم\r\n- كه نتيجهء مسئلهء يكم است ، اين است كه خداوند با بيان داستان خضر و موسى ، مىخواهد به بشر بفهماند كه نه تنها نمىتواند به همهء اسرار جهان هستى آگاه شود ، بلكه حتى شرايع و قوانينى را هم كه به وسيلهء پيامبران مىفرستد ، با نظر به جريانات مخصوصى از جهان و جنبه هاى موجودى انسانها چه در قلمرو فردى و چه در قلمرو اجتماعى مىباشد ، و آن شرايع و قوانين نمىتواند دست خدا را ببندد ، چنان كه قوانين و جريانات جهان هستى نمىتواند خدا را به روش مقرر خود مجبور و الزام نمايد .\r\nدر حقيقت خضر با كشتن آن پسر خواست به حضرت موسى اثبات كند كه عموميت مشيت الهى منحصر در زنده ماندن آن پسر نيست كه بحيات خود ادامه بدهد و پدرانش را به كفر و طغيان اغوا كند .\r\nاگر چه در صورت مجبور شدن پدر و مادرش به كفر و طغيان از طرف فرزند ، مسئوليت متوجه آنان نبود ، و مانند ساير انسانها كه به طور اضطرار و اجبار كارى را مرتكب مىشوند و چون اختيارى نداشته‌اند ، لذا خداوند آنان را مواخذه نمىكند .\r\nبلكه مشيت الهى مىتواند اقتضا كند كه پسر كشته شود و پدرانش به كفر و طغيان وادار نشوند و حكمت عادلهء الهى هم محاسبهء دادگرانهء خود را در بارهء انسانى كه مرتكب گناه نشده كشته شود انجام مىدهد ، مانند مقدارى از آب را كه باغبان براى آبيارى به درختان بجريان ميندازد و سپس بسوى مزرعه سرازيرش مىكند . همچنين مسئله كشتى و ديوار كه اگر به حال خود مىماندند ، كسانى كه از بقاى كشتى و ديوار به حال اولى ، آسيب مىديدند ، مانند آسيبهايى كه به بشر وارد مىشود و بشر اختيارى هم در آنها ندارد مشمول حكمت و عنايت الهى مىشدند .\r\nمسئله سوم\r\n- ناروايى شرور و ناملايمات شكنجه زا و مرگبار كه در جهان هستى حكمفرما است ، معلول نيروها محدوديتها و محروميتها و . . . همه و همه به جاى آن كه افق ديد او را متغير نمايد موجب بد بينى او مىشود . در صورتى كه اگر متوجه شود كه گذرگاه روح انسانى در عرصهء طبيعت به همان اندازه كه احتياج به فراخ و انبساط\r\n","description":"","footnote":"","page_name":" 439 ","page_number":443},
  {"content":"\r\n\r\nدارد به تنگناى و انقباض هم نيازمند است . اين تنگناى و انقباض و حتى تغيير مسيرهاى محاسبه شدهء مورد تمايل ، به قول استاد معظم آقاى شيخ بهاء الدين محلاتى : نه تنها براى درك ملايمات و يا براى تحقيق بخشيدن به خيرات بيشتر و مصالح عالى تر سر راه انسانى را مىگيرد ، بلكه خود پديده هاى ناملايم مانند قطب منفى يك جريان مركب از دو قطب مثبت و منفى است كه مجموعا يك محصول مانند روشنايى برق را ايجاد مىنمايد . شايد فرموده ى خداوند در آيهء .\r\n« وَبَشِّرِ اَلصَّابِرِينَ اَلَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّه وَإِنَّا إِلَيْه راجِعُونَ 2 : 155 - 156 . » ( 1 )  ( و برد باران را بشارت بده ، آنان كسانى هستند كه وقتى مصيبتى به آنان وارد شود ، مىگويند : ما از آن خدا و برگشت ما به سوى اوست ) همين معناى عالى را گوشزد مىكند و مىگويد : شكيبايان در مقابل شرور و ناملايمات نه تنها تحمل مىكنند و خلاف رضاى الهى چيزى به زبان نمىآورند ، بلكه آنان مىدانند كه در گذرگاه كوى الهى مصايب و محروميتها و شكنجه ها از يك طرف ، و لذايذ و خوشىها و موفقيتها از طرف ديگر مانند پاى راست و پاى چپ است كه حركت آن دو در موقع گام برداشتن براى عبور از گذر گاه بىكسان ضرورت دارد .\r\nتفسير ابيات\r\nاى مرد كريم ، از كليم الله موسى بياموز و ببين كه اشتياق خود را چگونه ابراز مىكند . با آن همه جاه و مقام پيغمبرى مىگويد : من از خود بينى بيزار و در جستجوى خضرم .\r\nاى موسى عزيز ، تو قوم خود را رها كرده و به دنبال انسان نيكويى ، سر گشته و مشتاق حركت مىكنى ؟ تو كه كيقباد وجودى ، و از خوف و رجا رهايى پيدا\r\n","description":"","footnote":" ( 1 ) سوره البقرة ، آيهء 150 . . ","page_name":" 440 ","page_number":444},
  {"content":"\r\nكرده‌اى ، چقدر گردش خواهى كرد تا ؟ كجا به جويندگى خود ادامه خواهى داد ؟ تو كه كاملًا مىدانى آن چه كه شايستهء تست با خود تست ، تو اى آسمان برين ، چقدر اين كرهء خاكى را خواهى پيمود ؟ موسى عليه السلام مىفرمايد : ملامتم نكنيد ، راه زن سير و سلوك ماه و آفتاب نباشيد .\r\nمن به سير خود تا نقطهء تلاقى دو دريا ادامه خواهم داد ، باشد كه مرد خدايى را پيدا كنم و دمى چند با مصاحبتش مقام والاى اعتلاى روح را به بينم .\r\nخداوندا ، آن بندهء خاص درگاهت ، خضر را سببى براى تحصيل مرادم بساز ، اگر موفق بهم نشينى آن مرد الهى نشوم ، ساليان دراز به سير و حركتم ادامه خواهم داد .\r\nسالها چيست ؟ هزاران سالها پر زنان بهواى سر كويش پر و بال خواهم گشود . مردم براى عشق نان سالها تقلا مىكنند و به اين سو و به آن سو مىدوند . آيا عشق جانان كمتر از عشق نان است آرى خواهم رفت و خواهم دويد و لحظه‌اى باز نخواهم ايستاد .\r\nاين سخن را هم پايانى نيست ، بر گرديم به داستان دقوقى .\r\n","description":"","footnote":"","page_name":" 441 ","page_number":445},
  {"content":"\r\n\r\n\r\nباز گشتن به قصهء دقوقى ( عليه الرحمة )\r\n\r\n( ( 1973 ) ) آن دقوقى رحمة الله عليه\r\nگفت سافرت مدى فى خافقيه\r\n( ( 1974 ) ) سال و مه رفتم سفر از عشق ماه\r\nبىخبر از راه و حيران در إله\r\n( ( 1975 ) ) پا برهنه رفته‌ام بر خار و سنگ\r\nگفت من حيرانم و بىخويش و دنگ\r\n( ( 1976 ) ) تو مبين اين پاىها را بر زمين\r\nز انكه بر دل مىرود عاشق يقين\r\n( ( 1977 ) ) از ره و منزل ز كوتاه و دراز\r\nدل چه داند ؟ كاوست مست دلنواز\r\n( ( 1978 ) ) اين دراز و كوته اوصاف من است\r\nرفتن ارواح ديگر رفتن است\r\n( ( 1979 ) ) تو سفر كردى ز نطفه تا به عقل\r\nنى به گامى بود منزل نى به نقل\r\n( ( 1980 ) ) سير جان بىچون بود در دور و دير\r\nجسم ما از جان بياموزيد سير\r\n( ( 1981 ) ) سير جان هر كس نبيند جان من\r\nليك سير جسم باشد بر علن\r\n( ( 1982 ) ) سير جسمانه رها كرد او كنون\r\nمىرود بىچون نهان در شكل چون\r\n( ( 1983 ) ) گفت روزى مىشدم مشتاق وار\r\nتا ببينم در بشر انوار يار\r\n( ( 1984 ) ) تا ببينم قلزمى در قطره اى\r\nآفتابى درج اندر ذره‌اى\r\n( ( 1984 ) ) چون رسيدم سوى يك ساحل به كام\r\nبود بىگه گشته روز و وقت شام\r\n( ( 1977 ) ) از ره و منزل ز كوتاه و دراز\r\nدل چه داند ؟ كاوست مست دلنواز\r\n\r\nحركت و تحول روح را با حركت و تحول جسم مقايسه نكنيد\r\nابعاد گسترده در پهنهء مادهء براى ما كه از راه حواس با آنها تماس مىگيريم و به وسيلهء جسم آنها را در هم مىنورديم ، طولى دارد و عرضى ، بدون وصول به يك نقطه و عبور از آن ، نمىتوان به نقطهء دوم رسيد و همچنين از نقطهء دوم به نقطهء سوم . در اين حركات مكانى ، قوانين زمان - فضا حكمفرماى مطلق است .\r\n","description":"","footnote":"","page_name":" 442 ","page_number":446},
  {"content":"\r\nجسمى كه روى جسمى در حركت است ، جسمى كه در رودخانهء زمان در جنگل حوادث در حال تحول است ، نقطه به نقطه حركت مىكند و نقطه به نقطه سير تحولى مىنمايد در تمام موقعيتها براى حركت و تحول نيروى محرك فعالى مورد نياز است كه امواج رويدادها را كه سير راه موضوع متحرك را گرفته است ، بشكافد و به حركت خود ادامه بدهد ، بدين جهت است كه مفاهيمى از قبيل دورى و نزديكى و كندى و شتاب و پيش و پس و كم و زياد بوجود مىآيد و نسبت متحرك يا ناظر را به كيفيت و كميت حركت و مبدا و مقصد تعيين مىكند . اما موقعى كه از ابعاد گستردهء ماده و شئون آن تجاوز نموده بقلمرو ما وراى ماده گام مىگذاريم ، همهء مفاهيم مزبوره مانند يخ در مقابل آفتاب سوزان ذوب مىشود و از ميدان حركت و تحول بيرون مىرود .\r\nروح را بهر معنا كه در نظر بگيريم و با عينك هر مكتبى هم كه بخواهيم مورد مطالعه و پذيرش قرار بدهيم ، چاره‌اى جز آن نداريم كه حقيقت آن را ما وراى مادهء معمولى و جريانات و قوانين حاكم بر ماده بپذيريم .\r\nنمونه‌اى چند از فعاليتهاى روح را در نظر مىگيريم كه به هيچ وجه قابل مقايسه با جسم و جسمانيات نبوده و نظير آنها در ميدان نمودهاى عينى ماده ديده نمىشود .\r\n1 - مهمترين فعاليت روح كه با قطع نظر از شوخىهاى حرفه‌اى فلسفه بافى با جسم و ماده به طور عموم كوچكترين شباهتى ندارد ، موضوع علم حضورى ( خود هشيارى ) ، ( خود آگاهى ) ، ( كونسيانس ) است . روح در اين حال چنان كه در مباحث گذشته توضيح داده‌ايم : خود را براى خود بر مىنهد ، خود را درك مىكند .\r\nدر اين حال روح يا من به دو جزء يا دو حقيقت مجزا تفكيك نمىشود كه يكى درك كننده و ديگرى درك شده باشد . بلكه در آن حال كه تمام « من » ، تمام « من » را درك مىكند ، تمام « من » هم درك مىشود .\r\nاين پديده نقض صريح قوانين طبيعى است كه به امكان نشان دادن آينه ، صفحه خود را بدون احتياج به واسطهء منجر مىگردد چنين پديده‌اى با وحدت صفحهء آينه امكان پذير نيست .\r\n","description":"","footnote":"","page_name":" 443 ","page_number":447},
  {"content":"\r\n2 - تجسيمات كه به قول فلاسفه و روان شناسان : روح آدمى در اين حال موجود را غير موجود و غير موجود را موجود تلقى مىكند و ترتيب آثار واقعى به موضوع تجسيم يافته مىبخشد 3 - آزادى يا حد اقل احساس تاثر آميز درون از آزادى ، با گرفتار بودن تمام اجزاء درونى و برونى مادى انسان در زنجيرهاى آهنين علت و معلول . . . بنا بر اين ، مسئله حركت و تحول در روح را به هيچ وجه نمىتوان با حركت و تحول جسم و جسمانيات توجيه و تفسير كرد . اين كه بگوييم : سرعت حركت » من انسانى « با گرفتار بودنش در چار چوبهء مغز و فعاليتهايش از سرعت نور هم بيشتر است ، مطلب شاعرانه گفته و در حقيقت خواسته‌ايم كه معقول را براى توضيح بيشتر به محسوس تشبيه كنيم ، و الا اگر بخواهيم واقعيت حركت در « من » را تصور كنيم ، بايد بگوييم : حركت كه در « من » ايجاد مىشود بدان جهت كه نه امتداد و نه كششى پيش پايش گسترده شده و نه مبدا و مقصدى بعنوان دو نقطهء آغاز و انجام حركت داراى بعد ، براى « من » وجود دارد و نه پيش و پس براى آن مطرح است ، به اصطلاح معمول سر بلند كردن « من » همان و در نور ديدن يا بعبارت صحيح تر : زير پا گذاشتن ابعاد گسترده در هستى همان .\r\nحتى من نمىتوانم بگويم : سرعت و كندى حركت روح كه تقريبا براى همهء ما قابل درك است ، از نوع سرعت و كندى قابل مقايسه با زمان و لحظات و اتمهاى زمان است ، بلكه موضوع عبارت از شدت هيجان و سر بلند كردن « من » و ضعف آن است .\r\nكسى كه از رشد روحى محروم است ، نبايد ضعف هيجان و ناتوانى سر بلند نمودن روحش را به كندى حركت در مسافت تفسير كنيم ، بلكه بايد بگوييم : افق ديدگاه روحى او تنك و ناچيز بوده و هيجان و ضربان « من » آن بىنوا به مجرد بروز ، تمام ديدگاه محدودش را زير پا مىگذارد ، نه اين كه مثلًا صد كيلو متر راه را بسرعت يك كيلو متر در يك سال سپرى مىكند .\r\n","description":"","footnote":"","page_name":" 444 ","page_number":448},
  {"content":"\r\n\r\nخلاصه « من » در هر حالى كه هست ، افق ديدگاه و مورد گرايش مناسب به خود دارد هيجان و درك همان ، يا با اصطلاح معمولى سر بلند كردن همان و در نور ديدن افق مناسب خويش همان . پس تا « من » انسانى چه باشد و كدامين افق را براى خود مطرح كرده باشد .\r\nتفسير ابيات\r\nآن دقوقى كه خدايش رحمت كناد ، گفت : مدتها در شرق و غرب عالم به مسافرت و سير ادامه دادم . سالها و ماه ها بتحريك عشق به ماه آسمان اعلا ، بدون اين كه درازى و كوتاهى راه مرا به خود مشغول كند ، در حال حيرت و بهت كه خدايم نصيبم كرده بود راه ها در نور ديدم .\r\nبا پاى برهنه از خارستانها و سنگلاخها مىگذشتم و حتى خودم را در راه عشق الهى از دست داده بودم . تو به اين پاهايم كه بر زمين كشيده مىشود منگر ، من روى زمين راه نمىرفتم ، من عاشق بودم ، عاشق را با زمين و كشش و امتداد آن كارى نيست ، حركت من در قلمرو سحر آميز دل بود . كسى كه به دلبرى دلنواز عشق مىورزد و واله جمال اوست ، راه و منزل و كوتاه و دراز براى او مفهومى ندارد .\r\nاينها مفاهيمى است كه چون حلقه هاى زنجير كالبد مادى را كه در پهنهء ماده حركت مىكند مىفشارد .\r\nعزيز من ، روح هم راه مىرود ، اما راه رفتن او چيز ديگرى است ، اگر مىخواهى براى تو يك مثال روشن بزنم : آن سفر شگفت انگيز را كه از نطفه تا موجوديت تعقلى پيش گرفته بودى نه به وسيلهء گام برداشتن بود ، و نه سر راهت منزلگهى براى توقف و تعيين مقدار مسافت و نه نقل و انتقال از نقطه‌اى به نقطه ديگر وجود داشت .\r\nسير جان آدمى در زمان و مكان از اين چون و چراهاى جسمانيات بالاتر است ، حتى اگر بخواهى روشن تر فكر كنى ، اين را بدان كه تعليم دهندهء حركت به كالبد مادى همان سير و حركت جان است .\r\nاى عزيز من ، جان من ، سير روحى را آن چنان كه سير جسمانى قابل مشاهده\r\n","description":"","footnote":"","page_name":" 445 ","page_number":449},
  {"content":"\r\nاست ، هر كس نمىتواند ببيند .\r\nدقوقى سير جسمانى را رها نموده و در قلمرو همين طبيعت و در پهنهء همين مادهء گسترده ، حركتى بىچون و غير جسمانى آغاز كرده بود .\r\nدقوقى مىگويد : روزى از روزها با كمال اشتياق در حركت بودم و در آرزوى ديدار انوار محبوبم بودم ، باشد كه دريايى را در قطره‌اى و آفتابى را در ذره‌اى ببينم .\r\nدر راه وصول به آرزويم ، بساحلى رسيدم روز گذشته و شامگاه پردهء تاريك خود را بر فضا انداخته بود .\r\n","description":"","footnote":"","page_name":" 446 ","page_number":450},
  {"content":"\r\n\r\n\r\n\r\nنمودن مثال هفت شمع سوى ساحل\r\n\r\n( ( 1985 ) ) هفت شمع از دور ديدم ناگهان\r\nاندر آن ساحل شتابيدم بدان\r\n( ( 1986 ) ) نور و شعله هر يكى شمعى از آن\r\nبر شده خوش تا عنان آسمان\r\n( ( 1987 ) ) خيره گشتم خيرگى هم خيره گشت\r\nموج حيرت عقل را از سد گذشت\r\n( ( 1988 ) ) كاين چگونه شمعها افروخته است\r\nوين دو ديدهء خلق از اينها دوخته است\r\n( ( 1989 ) ) خلق جويان چراغى گشته بود\r\nپيش آن شمعى كه بر مه مىفزود\r\n( ( 1990 ) ) چشم بندى بُد عجب بر ديدها\r\nبندشان مىكرد يهدى من يشاء\r\n\r\nآيه\r\n« أَ فَمَنْ زُيِّنَ لَه سُوءُ عَمَلِه فَرَآه حَسَناً فَإِنَّ الله يُضِلُّ مَنْ يَشاءُ وَيَهْدِي مَنْ يَشاءُ فَلا تَذْهَبْ نَفْسُكَ عَلَيْهِمْ حَسَراتٍ إِنَّ الله عَلِيمٌ بِما يَصْنَعُونَ 35 : 8 . » ( 1 )  آيا كسى كه عمل زشتش ، يا زشتى عملش براى او آراسته جلوه مىكند . خداوند كسى را كه بخواهد گمراه و كسى را كه بخواهد هدايت مىكند . ( اى پيامبر ما ) نفس خود را در راه حسرت به آنها مستهلك مساز . خداوند به آن چه كه آنان انجام مىدهند دانا است ) .\r\nتوضيح - هدايت و ضلالت در مباحث جبر و اختيار در مجلد اول به طور اختصار بحث شده و اين مسئله را بار ديگر با آيات مربوطه از قبيل آيهء فوق در موقع تفسير و نقد و تحليل دفتر پنجم مثنوى بررسى خواهيم كرد .\r\nتفسير ابيات\r\nپس از آن كه در راه وصول به آرزويم به ساحلى رسيدم ، ناگهان از دور هفت\r\n","description":"","footnote":" ( 1 ) سوره فاطر ، آيهء 8 . . ","page_name":" 447 ","page_number":451},
  {"content":"\r\nشمع ديدم و با شتاب بسوى آنها روان گشتم . چه ديدم ؟ شعله ها و انوار هر يك از آن شمعها تا اوج آسمان سر مىكشيد . چنان خيره گشتم كه حتى خود خيره گى هم خيره گشت و امواج بهت و حيرت از هر طرف سر بر آورد و عقل بىچاره را مات و مبهوت ساخت كه خدايا ، اين شمع چيست و چگونه اين همه نور و شعله از آنها بر مىخيزد و چگونه ديده گان مردم اين همه شگفتىها را نمىبيند اين مردم بىنوا در جستجوى چراغى ، زندگى خود را سپرى مىكنند كه در مقابل آن شمعهايى كه روشنايىهاى آنها از ماه بيشتر بود ، بسى ناچيز و بىنور مىباشد بر ديده گان انسانها چشم بندى زده شده و يهدى من يشاء ( هر كس را كه بخواهد هدايت مىكند . ) بندى بر چشمان آنها شده است .\r\n","description":"","footnote":"","page_name":" 448 ","page_number":452},
  {"content":"\r\n\r\n\r\n\r\nشدن آن هفت شمع بر مثال يك شمع\r\n\r\n( ( 1991 ) ) باز مىديدم كه مىشد هفت ، يك\r\nنور او بشكافتى جيب فلك\r\n( ( 1992 ) ) باز آن يك بار ديگر هفت شد\r\nمستى و حيرانى من زفت شد\r\n( ( 1993 ) ) انفعالاتى ميان شمعها\r\nكه نيايد بر زبان و گفت ما\r\n( ( 1994 ) ) آن كه يك ديده كند ادراك آن\r\nسالها نتوان نمودن از زبان\r\n( ( 1995 ) ) آن كه يك دم بيندش ادراك و هوش\r\nسالها نتوان شنيدن آن بكوش\r\n( ( 1996 ) ) چون كه پايانى ندارد رو اليك\r\nز انكه لا احصى ثناء ما عليك\r\n( ( 1997 ) ) پيشتر رفتم دوان كان شمعها\r\nتا چه چيز است از نشان كبريا\r\n( ( 1999 ) ) مىشدم مدهوش و بىعقل اندر اين\r\nاوفتادم بر سر خاك زمين\r\n( ( 2000 ) ) باز با هوش آمدم برخاستم\r\nدر روش گويى نه سر نه پاستم\r\n\r\nروايت\r\n« عن النَّبىّ صلى الله عليه و آله اللَّهم انى اعوذ بك برضاك من سخطك و بمعافاتك عن عقوبتك و اعوذ بك منك لا احصى ثناء عليك أنت كما اثنيت عليك . » ( 1 )  اين نيايش از پيامبر اكرم صلى الله عليه و آله است ) : پروردگارا ، از غضب تو به رضايت و به عفو تو از عذابت پناه مىبرم ، من از تو به خود تو پناهنده مىشوم ، سپاس تو را نمىتوانم بگذارم ، تو آن چنان هستى كه خودت ثناى خود را فرموده‌اى . )\r\nتفسير ابيات\r\nناگهان ديدم آن هفت شمع بيك شمع بسيار نورانى مبدل گشت و روشنايىاش دامان و گريبان فضاها را مىشكافت دوباره همان يك شمع هفت شمع شد و بر مستى و تحير\r\n","description":"","footnote":" ( 1 ) پاورقى مثنوى موسى نثرى و رمضانى و از مسند احمد بن حنبل ، ج 1 ص 96 و جامع الصغير ج 1 ، ص 220 . . ","page_name":" 449 ","page_number":453},
  {"content":"\r\nمن افزود . پيوستگىهاى شگفت انگيزى در ميان شمعها مىديدم كه به زبان و گفتگوها نمىگنجد . گاهى رويت يك حقيقت چنان پر معنا است كه اگر بخواهى ساليان دراز آن رويت يك لحظه را باز گو كنى ناتوان خواهى گشت .\r\nادراك هوش آدمى در يك دم چيزى را در مىيابد كه گوشهاى طبيعى ما در ساليان دراز هم نمىتواند آن را بشنود . چون شرح اين گونه رويتها و دركها پايان ندارد ، بگذاريم و بگذريم و عظمت الهى و توصيف آن را به خود خداوند واگذار كنيم و از اعماق قلب بگوييم : پروردگارا ، ما نمىتوانيم سپاس تو را يا انگيزه هاى سپاس تو را بشمار بياوريم .\r\nوقتى كه شمعها را در آن وضع شگفت انگيز ديدم ، شتابزده جلوتر رفتم تا به بينم چه نمونه‌اى از كبرياى الهى در آن شمعهاست .\r\nمىرفتم ولى ناهشيار و خود باخته و خراب ، شتاب و دست پاچه گى از كارم انداخت . ساعتى بدون تعقل و ناهشيار به زمين افتاده بودم ، بار ديگر به هوش آمدم ولى نه سرى در خود احساس مىكردم و نه پايى .\r\n","description":"","footnote":"","page_name":" 450 ","page_number":454},
  {"content":"\r\n\r\n\r\n\r\n\r\nنمودن آن شمعها در نظر آن شيخ هفت مرد\r\n\r\n( ( 2001 ) ) هفت شمع اندر نظر شد هفت مرد\r\nنورشان مىشد به سقف لاجورد\r\n( ( 2002 ) ) پيش آن انوار نور روز درد\r\nاز صلابت نورها را مىسترد\r\nباز حيران گشتم اندر صنع رب\r\nكاين چنين چون شد چگونه است اى عجب\r\nپيشتر رفتم كه نيكو انگرم\r\nتا چه حال است اين كه مىگردد سرم\r\n\r\nتفسير ابيات\r\nناگهان همان هفت شمع در نظرم هفت مرد نورانى شد كه نورشان از سقف سپهر لاجوردين مىگذشت . در مقابل روشنايى آن هفت مرد ، نور روز تاريك مىنمود و ساير انوار را محو و نابود مىكرد . بار ديگر در صنع الهى مبهوت ماندم كه اين چه منظره‌اى است ؟ كمى پيشتر رفتم كه منظره را بهتر ببينم و وضع براى من روشن تر شود كه اين همه انقلاب و دگرگونىها در مغز من از چيست ؟\r\nباز نمودن آن هفت مرد هفت درخت\r\n\r\n( ( 2003 ) ) از هر يك مرد شد شكل درخت\r\nچشم از سازىّ ايشان نيك بخت\r\n( ( 2004 ) ) ز انبهىّ برگ پيدا نيست شاخ\r\nبرگ هم گم گشته از ميوه فراخ\r\n( ( 2005 ) ) هر درختى شاخ برسد ره زده\r\nسدره چبود از خلاء بيرون شده\r\n( ( 2006 ) ) بيخ هر يك رفته در قعر زمين\r\nزيرتر از گاو و ماهى بد يقين\r\n( ( 2008 ) ) ميوه‌اى كه بر شكافيدى عيان\r\nهمچو آب از ميوه جستى نور آن\r\n\r\nتوضيح\r\n- در آن بيت كه جلال الدين مىگويد :\r\n\r\n( ( 2006 ) ) بيخ هر يك رفته در قعر زمين\r\nزيرتر از گاو و ماهى بد يقين\r\n\r\nمقصودش آن مسئله عاميانه است كه بعضىها به شكل روايت نقل مىكنند كه\r\n","description":"","footnote":"","page_name":" 451 ","page_number":455},
  {"content":"\r\n\r\nزمين بر روى گاو و گاو روى ماهى قرار گرفته است روايتى كه اين مضمون را نقل مىكند ضعيف و اعتبارى ندارد . جلال الدين مسئله مزبور را مانند يك مثل عاميانه مورد استفاده قرار داده است ، دليل اين كه جلال الدين نمىتواند بپذيرد كه زمين روى گاو و ماهى است ، آن ابيات است كه در گذشته سروده است :\r\n\r\nچون حكيمك اعتقادى كرده است\r\nكاسمان بيضه زمين چون زرده است\r\nگفت سائل چون بماند اين خاكدان\r\nدر ميان اين محيط آسمان\r\nهمچو قنديلى معلق در هوا\r\nنى به اسفل مىرود نى بر علا\r\nآن حكيمش گفت كز جذب سما\r\nاز جهات شش بماند اندر هوا\r\nهمچو مغناطيس قبه ريخته\r\nدر ميان ماند آهنى آويخته\r\n\r\nتفسير ابيات\r\nوقتى كه پيشتر رفتم با منظرهء عجيب تر روبرو شدم ، ديدم هر يك از آن مردها به شكل درخت بر آمد و چنان شاداب و سر سبز و با طراوت بودند كه ديده گان آدمى از ديدنشان به بهترين سعادت ديدار مىرسيد . آن قدر برگهاى انبوه در آن درختها سر بر زده بود كه شاخه هاى آن درختان را پوشانيده و آن قدر ميوه در آنها ديده مىشد كه انبوه برگها را مخفى ساخته بود .\r\nوه چه درختانى شاخه هاى آن درختان از سدره عالم بالا سر بر افراشته بود . سدره چيست ؟ اصلا شاخه هاى با عظمت آن درختان از خلاء پيرامون هستى هم بالاتر رفته بود . ريشه هاى آنها تا اعماق زمين ، بلكه از گاو و ماهى هم گذشته بود [ گمان مبر ريشه هاى آن درختان مانند رگها و چوبهاى نازيبا و آلوده به خاك و مواد زمينى بود 
  ] ريشه هاى آنها از خود شاخه ها شكوفان تر و خندان تر بود ، عقل از اشكال زيباى آنها زير و زبر مىگشت . بالاتر از اينها و شگفت انگيز تر اين كه ميوه‌اى كه از آن شاخه ها سر مىزد و نمودار مىگشت ، نور از آن ميوه ها مانند آب كه موقع فشردن ميوه بيرون مىآيد ، تشعشع مىكرد .\r\n","description":"","footnote":"","page_name":" 452 ","page_number":456},
  {"content":"\r\n\r\nمخفى بودن آن درختان از چشم خلق\r\n\r\n( ( 2009 ) ) اين عجبتر كه بر ايشان مىگذشت\r\nصد هزاران خلق از صحرا و دشت\r\n( ( 2010 ) ) ز آرزوى سايه جان مىباختند\r\nاز گليمى سايبان مىساختند\r\n( ( 2011 ) ) سايهء آن را نمىديدند هيچ\r\nصد تفو بر ديده هاى پيچ پيچ\r\n( ( 2012 ) ) ختم كرده قهر حق بر ديده ها\r\nكه نبيند ماه را بيند سها\r\n( ( 2013 ) ) ذره‌اى را بيند و خورشيد نى\r\nليك از لطف و كرم نوميد نى\r\n( ( 2014 ) ) كاروانها بىنوا وين ميوه ها\r\nپخته مىريزد چه سحر است اى خدا\r\n( ( 2015 ) ) سيب پوسيده همىچيدند خلق\r\nدر هم افتاده به يغما خشك حلق\r\n( ( 2016 ) ) گفت هر برگ و شكوفهء آن غصون\r\nدم به دم يا ليت قومى يعلمون\r\n( ( 2017 ) ) بانگ مىآمد ز سوى هر درخت\r\nسوى ما آييد خلق شور بخت\r\n( ( 2018 ) ) بانگ مىآمد ز غيرت بر شجر\r\nچشمشان بستيم كلا لا وزر\r\n( ( 2019 ) ) گر كسى مىگفتشان كاين سو رويد\r\nتا از اين اشجار مستسعد شويد\r\n( ( 2020 ) ) جمله مىگفتند كاين مسكين مست\r\nاز قضاء اللَّه ديوانه شده ست\r\n( ( 2021 ) ) مغز اين مسكين ز سوداى دراز\r\nوز رياضت گشته فاسد چون پياز\r\n( ( 2022 ) ) او عجب مىماند يا رب حال چيست\r\nخلق را اين پردهء اضلال چيست\r\n( ( 2023 ) ) خلق گوناگون با صد رأى و عقل\r\nيك قدم اين سو نمىآرند نقل\r\n( ( 2024 ) ) عاقلان و زيركانشان از نفاق\r\nگشته منكر و اين چنين باغى و غاق\r\n( ( 2025 ) ) يا منم ديوانه و خيره شده\r\nديو بر من غالب و چيره شده\r\n( ( 2026 ) ) چشم مىمالم به هر لحظه كه من\r\nخواب بينم يا خيال اندر زمن\r\n( ( 2027 ) ) خواب چبود ؟ بر درختان مىروم\r\nميوه هاشان مىخورم چون نگروم\r\n( ( 2028 ) ) باز چون من بنگرم در منكران\r\nكه همىگيرند ازين بستان كران\r\n( ( 2029 ) ) با كمال احتياج و افتقار\r\nز آرزوى نيم غوره جان سپار\r\n\r\n","description":"","footnote":"","page_name":" 453 ","page_number":457},
  {"content":"\r\n\r\n\r\n( ( 2030 ) ) ز اشتياق و حرص يك برگ درخت\r\nمىزنند اين بىنوايان آه سخت\r\n( ( 2031 ) ) در هزيمت زين درخت و زين ثمار\r\nاين خلايق صد هزار اندر هزار\r\n( ( 2032 ) ) باز مىگويم عجب من بىخودم\r\nدست بر شاخ خيالى بر زدم\r\n( ( 2033 ) ) هين بخوان ما استيأس الرسل اى عمو\r\nتا به ظنوا انهم قد كذبوا\r\n( ( 2034 ) ) اين قرائت خوان به تخفيف كذب\r\nاين بود كه خويش بيند محتجب\r\n( ( 2035 ) ) در گمان افتاد جان انبياء\r\nز اتفاق منكرىّ اشقيا\r\n( ( 2036 ) ) جاءهم بعد التشكك نصرنا\r\nتركشان گو بر درخت جان برا\r\n( ( 2037 ) ) مىخور و مىده بدان كش روزى است\r\nهر دم و هر لحظه سحر آموزى است\r\n( ( 2038 ) ) خلق گويان اى عجب اين بانگ چيست\r\nچون كه صحرا از درخت و بر تهى است\r\n( ( 2039 ) ) گيج گشتم از دم سودائيان\r\nكه به نزديك شما باغ است و خوان\r\n( ( 2040 ) ) چشم مىمالم كه اينجا باغ نيست\r\nيا بيابان است يا مشكل رهى است\r\n( ( 2041 ) ) اى عجب چندين دراز اين ماجرا\r\nچون بود بىهوده و هزل و خطا\r\n( ( 2042 ) ) من همىگويم چو ايشان اى عجب\r\nاين چنين مهرى چرا زد صنع رب\r\n( ( 2043 ) ) زين تنازعها محمّد در عجب\r\nدر تعجب نيز مانده بو لهب\r\n( ( 2044 ) ) زين عجب تا آن عجب فرقى است ژرف\r\nتا چه خواهد كرد سلطان شگرف\r\n( ( 2045 ) ) اى دقوقى تيزتر ران هين خموش\r\nچند گويى چند چونى قحط است گوش\r\n\r\nآيه\r\n« خَتَمَ الله عَلى قُلُوبِهِمْ وَعَلى سَمْعِهِمْ وَعَلى أَبْصارِهِمْ غِشاوَةٌ وَلَهُمْ عَذابٌ عَظِيمٌ 2 : 7 « ( 1 )  ( خداوند بر دلهاى آنان مهر زده و بر گوشها و چشمانشان پرده‌اى است [ كه نمىشنوند و نمىبينند 
  ] و براى آنان عذاب بزرگى است ) .\r\n« قِيلَ اُدْخُلِ اَلْجَنَّةَ قالَ يا لَيْتَ قَوْمِي يَعْلَمُونَ . بِما غَفَرَ لِي رَبِّي وَجَعَلَنِي مِنَ اَلْمُكْرَمِينَ 36 : 26 - 27 . » ( 2 ) \r\n","description":"","footnote":" ( 1 ) سوره البقرة ، آيهء 7 . .  ( 2 ) سوره يس ، آيهء 26 و 27 . . ","page_name":" 454 ","page_number":458},
  {"content":"\r\nبه آن مرد الهى ( حبيب نجار ) [ كه پيامبران را تصديق و از روى خلوص نيت به آنان ايمان آورده بود 
  ] گفته شد : به بهشت داخل شو . [ حبيب در حالى كه به بهشت داخل مىشد 
  ] گفت : اى كاش قوم من مىدانستند كه خدا براى چه مرا بخشيد و مرا يكى از اكرام شدگان قرار داد ) .\r\n« يَقُولُ اَلإِنْسانُ يَوْمَئِذٍ أَيْنَ اَلْمَفَرُّ . كَلَّا لا وَزَرَ . إِلى رَبِّكَ يَوْمَئِذٍ اَلْمُسْتَقَرُّ 75 : 10 - 12 . » ( 1 )  ( انسان در چنان روزى ( رستاخيز ) مىگويد : كجاست فرارگاه ( كه بتوانم فرار كنم ) حاشا ، نه هرگز ، پناهگاهى وجود ندارد ، امروز جايگاه انسانها پيشگاه خداست ) .\r\n« كَذلِكَ ما أَتَى اَلَّذِينَ مِنْ قَبْلِهِمْ مِنْ رَسُولٍ إِلَّا قالُوا ساحِرٌ أَوْ مَجْنُونٌ 51 : 52 « ( 2 )  ( بدينسان هيچ فرستاده‌اى به اقوامى كه پيش از آنها زندگى مىكردند نيامد ، مگر اين كه آنان گفتند : يا جادوگر است يا ديوانه .\r\n« وَما أَرْسَلْنا مِنْ قَبْلِكَ إِلَّا رِجالًا نُوحِي إِلَيْهِمْ مِنْ أَهْلِ اَلْقُرى أَ فَلَمْ يَسِيرُوا فِي اَلأَرْضِ فَيَنْظُرُوا كَيْفَ كانَ عاقِبَةُ اَلَّذِينَ مِنْ قَبْلِهِمْ وَلَدارُ اَلآخِرَةِ خَيْرٌ لِلَّذِينَ اِتَّقَوْا أَ فَلا تَعْقِلُونَ . حَتَّى إِذَا اِسْتَيْأَسَ اَلرُّسُلُ وَظَنُّوا أَنَّهُمْ قَدْ كُذِبُوا جاءَهُمْ نَصْرُنا فَنُجِّيَ مَنْ نَشاءُ وَلا يُرَدُّ بَأْسُنا عَنِ اَلْقَوْمِ اَلْمُجْرِمِينَ 12 : 109 - 110 . » ( 3 )  ( و پيش از تو مردانى از اهل آبادىها نفرستاديم ، مگر اين كه به آنان وحى مىكرديم آيا آن مردم در روى زمين سير نمىكنند تا چگونگى انجام كار پيشينيان را ببينند ؟ به طور قطع سراى آخرت براى كسانى كه تقوا مىورزند بهتر است ، آيا تعقل نمىكنند تا آن گاه كه پيامبران دچار يأس و نوميدى شدند و گمان كردند كه آنها تكذيب شده‌اند يا امر به آنها مشتبه شده است ، ناگهان يارى ما به آنها رسيد و هر كس را كه مىخواستيم\r\n","description":"","footnote":" ( 1 ) سوره القيامة ، آيهء 9 تا 11 . .  ( 2 ) سوره الذاريات ، آيهء 52 . .  ( 3 ) سوره يوسف ، آيهء 109 و 110 . . ","page_name":" 455 ","page_number":459},
  {"content":"\r\n\r\nنجات يافت ، غضب ما از قوم گنهكار قابل برگشت نيست . )\r\n\r\n( ( 2010 ) ) ز آرزوى سايه جان مىباختند\r\nاز گليمى سايبان مىساختند\r\n\r\nشگفتا ، حقايق را رها مىكنند و در جستجوى سايه ها زندگى خود را سپرى مىكنند\r\nاين مضمون بارها در مثنوى با بيانات گوناگون وارد شده است . اگر هم نمود و ظواهر و غرايز حيوانى و لذايذ صورى را از جمله حقايق محسوب بداريم و واقعيت محسوسات و ملموسات را ناديده نگيريم ، باز در اين موضوع نمىتوانيم ترديد كنيم كه همين حقايق و واقعيات مانند پوستهاى تو در تو هستند كه مغزهايى را در درون خود دارند ، حال كه حقيقت چنين است ، چرا در آستانهء پوستها سر به سجده فرود آوريم ؟ آيا نسبيت و محدوديت همين حقايق روبنايى ، مطلقها و نامحدودهاى واقعى را براى ما خاطر نشان نمىسازند ؟ يا خود مطلقها و نامحدودها نيستند كه پديده هاى نسبى و محدود را براى ما قابل درك و فهم مىنمايند ؟ وقتى كه مىبينيم : يك زيبايى در آغاز فصل بهار ، آرايشى در چمن و مرغزار به وجود آورده و با تمام شدن فصل بهارى همان زيبايى پايان پذيرفت ، آيا با مشاهدهء فرو ننشستن تشنگى سوزان ما بزيبايى نبايد بدانيم كه زيبايى زود گذر بهاران ، جز سايهء نارساى زيبايى مطلق چيزى نيست ؟ براى كشف اين مطلق ، به سپرى كردن مسافتهاى دور و دراز و به عاريت گرفتن مغز ابن سينا و صدر المتالهين . و بايجاد آزمايشگاه هاى سر سام آور ، نداريم ، فقط كافى است كه با نيت پاك و با عقل دور از آلودگىها درون خود را روشن بسازيم و خود را رو در روى خود قرار داده و انعكاس مطلق جويى را در آن مشاهده كنيم .\r\n","description":"","footnote":"","page_name":" 456 ","page_number":460},
  {"content":"\r\n\r\n\r\n( ( 2013 ) ) ذره‌اى را بيند و خورشيد نى\r\nليك از لطف و كرم نوميدى\r\n\r\nدر آن هنگام كه در ميان تاريكىهاى كور كننده ، بهت زده ايستاده‌ايد ، دقت كنيد : روزنه هاى اميد روح شما را به سوى خود مىخوانند\r\nچه تاريكىهاى خيره كننده و چه ظلمات وحشتناك تر از آن كه ذره‌هاى ناچيز وجود را كه در پر تو خورشيد هستى افروز نمودار مىشوند ، به بينيم ، ولى از ديدن خود خورشيد هستى افروز نابينا باشيم آرى اين انسان سر در گم است كه در وسط بيابانهاى بىآب و علف جهالت حتى يك وجب پيش روى خود را نمىبيند ، اين بيابانهاى جهل و نابينايى در جهان خارج از انسان وجود ندارد ، بلكه خود انسان است كه با انگشتان خود پلكهاى چشمان روحش را روى هم مىنهد و ديدگاههاى بىنهايت روشن روح را تاريك مىسازد .\r\nدر خيالات و پندارها و خرافات غوطه ور مىشود و براى آن همه فعاليتهاى خيالى و پندارى نيروى كلان عمر را مستهلك مىسازد و اين نكتهء ناچيز را به نظر نمىآورد كه براى بارور كردن آن همه فعاليتها و نيروها ، كافى است كه انگشتان خود را از روى ديده گان روح بر دارد .\r\nآرى در قلمرو و انسانيت ، هيچ روح انسانى وجود ندارد كه تمام روزنه هاى درخشانش به كلى بسته شده باشد ، يا بعبارت ديگر هيچ نيرويى حتى به اندازهء نيروى تمام جهان هستى ، آن توانايى را ندارد كه همهء روزنه هاى روح آدمى را مسدود كند ، مگر انگشتان ناچيز خود انسان كه بديدگان روح نهاده مىشود و كورش مىكند و همچنين هيچ نيرويى و لو به اندازهء نيروى جهان هستى ، نمىتواند چشمان بستهء روح آدمى را باز كند ، مگر انگشتان عقل و وجدان دور از آلودگىهايش .\r\nبنا بر اين مادامى كه يك انسان با آتش شهوات و نادانىها و ستمگرىها عقل و وجدان خود را به خاكستر مبدل نساخته است ، مىتواند ديده گان روح خويش\r\n","description":"","footnote":"","page_name":" 457 ","page_number":461},
  {"content":"\r\n\r\nرا باز كند و به افق درون خود بنگرد و لبخند روزنه هاى اميد را ببيند .\r\n\r\n( ( 2014 ) ) كاروانها بىنوا وين ميوه ها\r\nپخته مىريزد چه سحر است اى خدا ؟\r\n( ( 2015 ) ) سيب پوسيده همىچيدند خلق\r\nدرهم افتاده به يغما خشك حلق\r\n\r\nميوه هاى شاداب هستى همه جا و در همه حال از شاخه ها به دامان انسانها فرو مىريزد ، ولى اين انسانها آنها را ناديده گرفته و با گلوى خشك مشغول يغماگرى سيبهاى پوسيده‌اى هستند كه موجوديت آنان را تباه مىسازد .\r\nنيروهاى گوناگون عالم طبيعت به جاى آن كه در شكوفان ساختن وسايل حيات و آسايش انسان به كار برود ، در سلاحهاى خانمان سوز و وسايل آرايش مسخ كنندهء انسان و مواد مخدره و وسايل حيازت مقامهاى پوشالى مستهلك مىشود و براى همان اسلحه و سرخاب و سفيداب و وسايل حيازت جاه و مقام خيالى و مواد مخدره جنگها راه مىاندازند و دست به يغماگرىها مىزنند اى انسان واقع بين ، اشك بريز اشكهاى سوزان بريز ، خون دلت را از ديده هايت سرازير كن ، شيرينى حيات واقعىات را به تلخى سايه هاى حيات به فروش متوجه باش كه نسل آينده ات عروسكهايى هستند كه در سر انگشتان عوامل ناچيز طبيعت و جباران روزگار جست و خيز خواهند كرد به تو چه كه مغزهاى نسل كنونى با تفكر به مبارزه پرداخته است به تو چه كه خنده هاى تصنعى و سفارشى تو با ارزانترين قيمت خريدارى مىشود و اشكهاى سوزان بىنوايان را به دامانشان فرو مىريزد اصلا تو ، تو كه در كاباره ها و رقاص خانه ها و جايگاه هاى قمار بازى و كثافت كارىهاى حيوانى غوطه ور و جست و خيز مىكنى ، چكار دارى كه هر لحظه نيروهاى با ارزش\r\n","description":"","footnote":"","page_name":" 458 ","page_number":462},
  {"content":"\r\n\r\nعوامل طبيعى و انسانى را كه براى تو دست به كار شده‌اند ، به لجن تبديل مىسازى و اوراق كتاب هستىات را سياه مىكنى آيا اين همه زيبايىهاى طبيعت و نيروهاى جهان هستى و عظمتهاى انسانى كه مانند ميوه هاى درخت پر شاخ و برگ خلقت است ، به اين حماقتهاى آدميان بهت زده اشك نمىريزند ؟ شما مىگوييد : وقتى كه خود انسانها در همين حماقتها لذت مىبرند به ما چه كه ميوه واقعى حيات را دور انداخته و به ميوه هاى پوسيده و گنديده قناعت مىورزند ، بگذاريد آنان در لذت فرو روند . من هرگز خوشايند بودن لذت را منكر نشده‌ام ( اگر چه در جايش گفته‌ام : نبايد لذت را هدف مطلق حيات قرار بدهيم ، اگر چه لذت تا پلهء آخر نردبام ترقى سايه وار به دنبال ما خواهد آمد ) ولى مىگويم : حد اقل لذت را به جست و خيز خود طبيعى منحصر نسازيم . وقتى كه مىبينيم لذايذى ما فوق لذت » خود طبيعى « وجود دارد كه انسانهاى با شرف و با شخصيت از آنها بر خوردارند لذت انسان دوستى و لذت دانش و لذت جهان يا بى ، لذت اداى وظيفه و كوشش در راه اعتلاى انسانها ، اين لذايذ را هم پيش نهاد كنيم و در تحريك انسانها براى به دست آوردن آن لذايذ فرو گذارى نكنيم . آن خوشىهاى انسانى چونان ميوه هاى شاداب درخت خلقت آدمى ، و لذايذ » طبيعى محض « كه به قول » ويكتور هوگو « : هدفهاى ناچيز و حيوانى است ، همان ميوه هاى پوسيده ايست كه هضم آدمى را مختل مىسازد .\r\n\r\n( ( 2019 ) ) گر كسى مىگفتشان كاين سو دويد\r\nتا ازين اشجار مستسعد شويد\r\n( ( 2020 ) ) جمله مىگفتند كاين مسكين مست\r\nاز قضاء اللَّه ديوانه شده است\r\n\r\nآرى ، منطق خود باختگان همين است كه حقيقت گرايان را ديوانه بنامند\r\nاگر كودك چهار و پنج ساله ناظر فرو رفتن يك رياضى دان عالى مقام در مسائل رياضى باشد .\r\n","description":"","footnote":"","page_name":" 459 ","page_number":463},
  {"content":"\r\n\r\nاگر كودك مفروض ناظر حفارى معادن زير زمين باشد كه چه غوغاى ماشينى و انسانى را راه انداخته است .\r\nاگر همان كودك وسايل جراحى را در دست يك پزشك جراح به بيند كه كسى را خوابانيده و اعضاى او را مىشكافد .\r\nاگر كودك مزبور بتماشاى مغزهاى الكترونيكى كه بالا رفتن و در ماه نشستن آپولو و لونا را محاسبه مىكند و مردانى را كه در پيرامون آن كامپيوترها مشغول فعاليت ببيند ، چه خواهد گفت ؟ هيچ ، آن كودك نگاهى به اسباب بازيهاى خود كرده و نگاهى به كارهاى مردان با عظمت نموده ، لبهاى خود را كج كرده و خواهد گفت : عجب ديوانه هاى بد بخت پس اين عروسكها چيست ؟ پس اين همه اسباب بازيهاى رنگارنگ با پديده هاى قشنگ يعنى چه ؟\r\n\r\n( ( 2035 ) ) در گمان افتاد جان انبياء\r\nز اتفاق منكرى اشقياء\r\n\r\nآيا تبه كارى مردم به حدى از شدت و عموميت مىرسد كه حتى انبياء هم به تشكيك در پيامبرى خود دچار مىشوند ؟\r\nمضمون بيت مورد نقد و تحليل چنان مىنمايد كه جلال الدين مىگويد : از شدت و كثرت تبه كارى و انحراف مردم و عدم تاثير تبليغات پيامبران در آنها ، خود پيامبران هم به تشكيك دچار شدند كه آيا فرستادهء خدا هستند يا وظيفهء نبوت خود را به خوبى انجام داده‌اند يا نه ؟ ولى هم مطابق روايت منقوله از تفسير عياشى از زراره بن اعين و هم بنا بروايت سعيد بن جبير در تفسير الدر المنثور - سيوطى معناى آيه اين است كه تا آن گاه كه اقوام آن پيامبران گمان كردند كه پيامبران از ناحيهء خدا تكذيب شده‌اند ، يا خود پيامبران گمان كردند كه اقوام آنان ، نبوت را تكذيب قطعى نموده‌اند .\r\nو اين تفسير با نظر به دلايل عقلى و آيات ديگر كه مىگويد : خداست كه\r\n","description":"","footnote":"","page_name":" 460 ","page_number":464},
  {"content":"\r\n\r\nقدمهاى پيامبران را ثابت كرده است ، شايسته تر به نظر مىرسد .\r\nو ممكن است مقصود جلال الدين به اين نحو تصحيح شود كه پيامبران در انطباق وعده هاى خداوندى به موارد خود ، به تشكيك افتاده و از نداشتن آگاهى مطلق به خصوصيات زمانى و مكانى و ساير شرايط انطباق وعده و تهديد ، به گمان افتادند ، البته چنين گمان به معصوميت پيامبران خللى وارد نمىآورد .\r\nتفسير ابيات\r\nشگفتا ، صدها هزار مردم از نزديكى آن درختهاى پر ميوه عبور مىكردند آنان در آرزوى به دست آوردن سايه ها جان مىباختند و از گليمى ، براى خود سايبان مىپرداختند .\r\nاما سايه هاى حقيقى آن درختان را نمىديدند ، صد تف بر آن ديده هاى نابينا حق جل و علا بر ديده گان آنان مهر زده كه ماه را نبينند ولى ستارهء ناچيز سها را تماشا كنند عجبا ذره ناچيزى را كه با روشنايى خورشيد پديدار مىگردد مىبينند ، اما خورشيد را نمىبينند : با اين حال روزنه هاى اميد به كلى در دلهاى آنان مسدود نشده است .\r\nشگفتا ، كاروانهاى بشريت ، بىنوا و با دست تهى در بيابانهاى بىسر و ته خيالات سر گشته و حيران مانده ، از طرف ديگر آن ميوه هاى رسيده و شاداب از درخت مىريزد و از بين مىرود ولى آنان سيبهاى پوسيده و گنديده را با گلوهاى خشك از يكديگر به يغما مىبردند [ و جنگ و پيكارها به راه مىانداختند و نامش را هم تكامل مىگذاشتند 
  ] آن برگها و شكوفه هاى سر سبز و آن ميوه هاى حيات بخش درختان با تاسف و حسرت فراوان مىگفتند :\r\n« اى كاش ، اى كاش اين مردم مىفهميدند كه ما چيستيم و چه نتيجه‌اى در موجوديت آنان مىتوانيم داشته باشيم .\r\n","description":"","footnote":"","page_name":" 461 ","page_number":465},
  {"content":"\r\nآن درختان از همه سو مردم را صدا مىكردند و به طرف خود مىخواندند ، ولى بدان جهت كه كاروانيان بىنوا قصد مبارزه با جان خويشتن داشتند ، بانك الهى پاسخ آن درختان را مىداد و مىگفت : ساكت شويد ، بگذاريد براهى كه انتخاب كرده‌اند بروند ، آنان نمىتوانند پناهگاه الهى براى خود پيدا كنند .\r\nاگر كسى به آن گمگشتگان وادى ضلالت مىگفت : مردم ، بياييد به اين طرف ، بياييد زير سايهء اين درختان به سعادت خود نائل شويد .\r\nهمگى يك صدا مىگفتند : گوش بحرفش فرا ندهيد ، قضاى الهى آن مرد را ديوانه كرده است ، اصلا ما بايد به حال اين دعوت كنندگان دل سوزى كنيم ، زيرا از بسيارى سوداها و آرزوهاى دراز و رياضتها كه كشيده‌اند ، مغز شان مانند پياز فاسد گشته است آن مرد الهى كه كاروانيان را بسوى درختان سر سبز و پر ميوه دعوت مىكرد و مىگفت : خدايا ، واقعيت چيست ؟ اين پردهء ضلالت كه دلهاى مردم را پوشانيده است از كدامين علت ناشى شده است اين مردم با اصناف گوناگونشان و با راى و عقل فراوانشان ، چرا حتى گامى بسوى درختان بر نمىدارند ؟ عقلا و هوشمندانشان از روى نفاق منكر واقعيتها گشته و ستمگر و حق ناشناس گشته‌اند خدايا ، شايد اين منم كه ديوانه و خيره گشته‌ام و شيطان بر من چيره شده است من هر لحظه چشمهايم را با دستم مىمالم ، شايد كه در خوابم يا شايد كه در عالم خيالات غوطه ورم ؟ آن گاه با خود مىگفتم : خواب چيست ؟ كدامين خواب ؟ من بيدارم ، بسوى درختان مىروم و ميوه هاى آنها را مىخورم . باز وقتى كه در تبه كاران منكر مىنگرم ، مىبينم كه از اين درخت زار زيبا بر كنار مىشوند و در حال كمال احتياج و نيازمندى بسر مىبرند و در آرزوى نيم غورهء ناچيز جان مىسپارند\r\n","description":"","footnote":"","page_name":" 462 ","page_number":466},
  {"content":"\r\nاز اشتياق و حرصى كه بيك برگ درخت دارند ، چه آه هاى سوزان كه از سينه بر نمىآورند ؟ و چه اشكهاى خونين كه از ديده نمىبارند خدايا چه حكمت است براى دور شدن و عقب نشينى از اين درختان و ميوه ها ، مردم صدها هزار و صدها هزار در فرارند . باز به سوى خودم بر مىگردم و با خويشتن به گفتگو مىپردازم مىگويم :\r\nشگفتا شايد من خود را از دست داده ، دست در شاخه هاى تخيلات زده‌ام در اين وضع روانى است كه خدا مىفرمايد :\r\nتا آن گاه كه پيامبران به نوميدى افتاده گمان كردند كه امر به آنان مشتبه شده است [ به تفسير آيه مراجعه شود 
  ] تو كذبوا را با تخفيف ذال بخوان يعنى امر به خودشان پوشيده مىگشت .\r\nاما پس از ترديد و تشكيك ، يارى ما به سراغشان آمد و آنان را از تبه كاران جدا كرده و بسوى درخت سر سبز جان كشانيد . اى پيامبر ما ، از اين درخت جان بخور و به كسانى كه از ميوه هاى آن درخت روزى مقدر شده است ، نيز بخوران . مردم مىگويند : عجبا اين بانگ چيست ؟ ما در اين صحرا نه درخت بينيم و نه ميوه‌اى ما از ادعاى اين سودا زدگان گيج شديم كه مىگويند : در اين جا باغ و سفرهء رنگارنگ گسترده شده است .\r\nادعاى آنان ما را به ترديد مىاندازد و بار ديگر دستهايم را به چشمهايم مىمالم ، تا ببينم آيا اين جا باغى وجود دارد ، يا بيابان بىآب و علف يا راه هاى تاريك است ؟ من هم مانند آنان حرف مىزنم .\r\nشگفتا چرا چنين مهر نابينايى را خدا به ديده گانم زده است ؟ از اين تنازعها هم محمد صلى الله عليه و آله در شگفتى فرو رفته است ، هم ابو لهب تبه كار . [ اين مطلب با واقعيت تطبيق نمىشود ، زيرا مطابق آيات قرآنى خداوند عزّ شانه از نور الهىشان ديده گان پيامبر را روشن ساخته و همواره حق و حقيقت را مىديد . مگر امير المؤمنين على ابن ابى طالب عليه السلام در نهج البلاغه نفرموده است :\r\n","description":"","footnote":"","page_name":" 463 ","page_number":467},
  {"content":"\r\nما شككت فى حق مذ اريته .\r\n( از آن موقع كه حق به من نشان داده شده است ، در هيچ حقى ترديد نكرده‌ام ) باز مگر امير المؤمنين عليه السلام نفرموده است :\r\nما رايت شيئا الا و رايت الله معه ( هيچ چيزى را نديدم مگر اين كه خدا را با آن رؤيت نمودم ) باز مگر نفرموده است :\r\nو انى لعلى بيته من ربى ( اگر روى بينه و برهان خدايم راه مىروم ) و نيز مگر منابع زيادى نگفته است : كه امير المؤمنين عليه السلام فرمود :\r\nلو كشف الغطاء ما ازددت يقينا .\r\nاگر پرده برداشته شود بر يقين افزوده نخواهد گشت ) بنا بر اين مقام و بينايى پيامبر اكرم كه والاتر و بينايى على عليه السلام است ، بدون ترديد با حيرت و ترديد معمولى كه جلال الدين فوراً متنبه شده مىگويد :\r\nزين عجب تا آن عجب فرقى است ژرف تا چه خواهد كرد سلطان شگرف ولى نمىبايست جلال الدين با مصرع دوم قضيه را در ابهام فرو برد . شايسته اين بود كه مضمونى مانند آن بيت كه در ابيات گذشتهء مثنوى گفته است :\r\nنه چنان حيرت كه پشتش سوى اوست بل چنين حيرت كه محو و مست دوست بياورد .\r\nاى دقوقى ، راه بيفت و برو و خاموش باش ، چه مىگويى ؟ چقدر خواهى گفت ؟ مگر نمىبينى در كاروانيان بشر قحطى گوش شنوا است .\r\n","description":"","footnote":"","page_name":" 464 ","page_number":468},
  {"content":"\r\n\r\n\r\n\r\nيك درخت شدن آن هفت درخت\r\n\r\n( ( 2046 ) ) گفت راندم پيشتر من نيك بخت\r\nباز شد آن هفت جمله ، يك درخت\r\n( ( 2047 ) ) هفت مىشد ، فرد مىشد هر دمى\r\nمن چسان مىگشتم از حيرت همى\r\n( ( 2048 ) ) بعد از آن ديدم درختان در نماز\r\nصف كشيده چون جماعت كرده ساز\r\n( ( 2049 ) ) يك درخت از پيش مانند امام\r\nديگران اندر پس او از قيام\r\n( ( 2050 ) ) آن قيام و آن ركوع و آن سجود\r\nاز درختان بس شگفتم مىنمود\r\n( ( 2051 ) ) ياد كردم قول حق را آن زمان\r\nگفت النجم و شجر را يسجدون\r\n( ( 2052 ) ) اين درختان را نه زانو نه ميان\r\nاين چه ترتيب نماز است آن چنان ؟\r\n( ( 2053 ) ) آمد الهام خدا كاى با فروز\r\nاين عجب دارى ز كار ما هنوز\r\n\r\nآيه\r\n« وَاَلنَّجْمُ وَاَلشَّجَرُ يَسْجُدانِ 55 : 6 . » ( 1 )  ( ستاره و درخت به خدا سجده مىكنند )\r\nتفسير ابيات\r\nدقوقى مىگويد : باز پيشتر رفتم و ديدم همهء آن هفت درخت يك درخت شدند اما اين دفعه ديدم اين دگرگونى تكرار مىشود ( يك درخت هفت و هفت درخت يك درخت مىشود ) آن گاه ديدم همهء آن درختان صف كشيده مانند نماز جماعت به نماز ايستاده‌اند و يكى از آن درختان در جلو ايستاده ، بقيه در پشت سر به آن درخت اقتدا كرده‌اند .\r\nآن قيام و ركوع و سجود كه در درختان مىديدم ، به شگفتى بيشترى فرو مىرفتم ، در همان لحظات بود كه فرموده ى خدا را به ياد آوردم كه ستاره ها و درختان هم در پيشگاه او سجده مىكنند .\r\nجاى بس تعجب بود كه آن درختان نه كمر داشتند و نه زانو ، خدايا اين چه نمازى است ؟ الهام خداوندى به تعجبهايم پايان داد و مىگفت : تو هنوز از كارهاى ما تعجب مىكنى\r\n","description":"","footnote":" ( 1 ) سوره الرحمن ، آيهء 7 . . ","page_name":" 465 ","page_number":469},
  {"content":"\r\n\r\nهفت مرد شدن آن هفت درخت\r\n\r\n( ( 2054 ) ) بعد ديرى گشته آنها هفت مرد\r\nجمله در قعده پى يزدان فرد\r\n( ( 2055 ) ) چشم مىماليم كه آن هفت ارسلان\r\nتا كيانند و چه دارند از جهان ؟\r\n( ( 2056 ) ) چون به نزديكى رسيدم من ز راه\r\nكردم ايشان را سلام از انتباه\r\n( ( 2057 ) ) قوم گفتندم جواب آن سلام\r\nاى دقوقى مفخر و تاج كرام\r\n( ( 2058 ) ) گفتم آخر چون مرا بشناختند\r\nپيش از اين بر من نظر ننداختند\r\n( ( 2059 ) ) از ضمير من بدانستند زود\r\nيكديگر را بنگريدند از فرود\r\n( ( 2060 ) ) پاسخم دادند كاى جان عزيز\r\nچون بپوشيده است اينها بر تو نيز\r\n( ( 2061 ) ) بر دلى كاو در تحيّر با خداست\r\nكى شود پوشيده راز چپ و راست\r\n( ( 2062 ) ) گفتم ار سوى حقايق پا نهد\r\nچون ز اسم و حرف رسمى واقفيد\r\nاين سخن چون آمد از من در خطاب\r\nآن شهان در حال گفتندم جواب\r\n( ( 2063 ) ) گفت اگر اسمى شود غيب از ولى\r\nآن ز استغراق دان نز جاهلى\r\n( ( 2064 ) ) بعد از آن گفتند ما را آرزوست\r\nاقتدا كردن به تو اى پاك دوست\r\n( ( 2065 ) ) گفتم آرى ليك يك ساعت كه من\r\nمشكلاتى دارم از دور زمن\r\n( ( 2066 ) ) تا شود آن حل به صحبتهاى پاك\r\nكه به صحبت رويد انگورى ز خاك\r\n( ( 2067 ) ) دانهء پر مغز را خاك دژم\r\nخلوتى و صحبتى كرد از كرم\r\n( ( 2068 ) ) خويشتن در خاك كلى محو كرد\r\nتا نماندش رنگ و بو و سرخ و زرد\r\n( ( 2069 ) ) از پس آن محو ، قبض او نماند\r\nبر گشاد و بسط شد مركب براند\r\n( ( 2070 ) ) پيش اصل خويش چون بىخويش شد\r\nرفت صورت جلوهء معنيش شد\r\n( ( 2071 ) ) سر چنين كردند هين فرمان تو راست\r\nتف دل ز آن سر چنين كردن بخاست\r\n( ( 2072 ) ) ساعتى با آن گروه مجتبى\r\nچون مراقب گشتم و از خود جدا\r\n( ( 2073 ) ) هم در آن ساعت ز ساعت رست جان\r\nز انكه ساعت پير گرداند جوان\r\n( ( 2074 ) ) جمله تلوينها ز ساعت خاسته است\r\nرست از تلوين كه از ساعت برست\r\n\r\n","description":"","footnote":"","page_name":" 466 ","page_number":470},
  {"content":"\r\n\r\n\r\n( ( 2075 ) ) چون ز ساعت ساعتى بيرون شدى\r\nچون نماند ، محرم بىچون شوى\r\nساعتى بيرون شو از ساعت دلا\r\nتا ز چونى وارهى و از چرا\r\n( ( 2076 ) ) ساعت از بىساعتى آگاه نيست\r\nز آن كه آن سو جز تحير راه نيست\r\n( ( 2077 ) ) هر نفر را بر طويلهء خاص او\r\nبسته‌اند اندر جهان جستجو\r\n( ( 2078 ) ) منتصب بر هر طويله رايضى\r\nجز به دستورى نيايد رافضى\r\nاز هوس از يك طويله گر رود\r\nدر طويلهء ديگرى اندر شود\r\n( ( 2079 ) ) از هوس گر از طويله بگسلد\r\nدر طويلهء ديگرى سر بر كند\r\n( ( 2080 ) ) در زمان آخورچيان كز حق خوشند\r\nگوشهء افسار او آن سو كشند\r\n( ( 2081 ) ) حافضان را گر نبينى اى عيار\r\nاختيارت را ببين بىاختيار\r\n( ( 2082 ) ) اختيارى مىكنى و دست و پا\r\nبرگشا دستت ، چرا حبسى ؟ چرا\r\n( ( 2083 ) ) روى در انكار حافظ برده اى\r\nنام تهديدات نفسش كرده اى\r\n( ( 2063 ) ) گفت اگر اسمى شود غيب از ولى\r\nآن ز استغراق دان نز جاهلى\r\n\r\nمطرح نشدن ظواهر براى راد مردان الهى ، نه از روى نادانى است ، بلكه از روى استغراق در حقايق برترين است\r\nاين مطلب را كه جلال الدين در بيت مورد تحليل متذكر مىشود ، داراى ارزش علمى فوق العاده‌اى است ، به توضيح اين كه :\r\nغالباً اشخاصى كه مراحلى از تكامل روحى را مىپيمايند ، در مقابل حقايق روبنايى جهان و انسان ، جاهل نما و بهت زده و گاهى كاملًا بىاعتنا ديده مىشوند .\r\nاين پديده مردم ساده لوح را گيج و حيران مىسازد ، از خود و ديگران مىپرسند اگر واقعاً اين راد مردان پى به حقايق عالى برده‌اند ، بچه دليل از حقايق روبنايى جهان و انسان روىگردان يا جاهل و گيجاند ؟ البته اين سؤال و استبعاد با نظر به شرايط ذهنى\r\n","description":"","footnote":"","page_name":" 467 ","page_number":471},
  {"content":"\r\nمردم ساده لوح بسيار بجا مىنمايد .\r\nحقيقت قضيه اين است كه : تفاوت زيادى ميان جهل و بىاعتنايى ابتدايى ، و نمايش جهل و گيجى پس از رشد و اعتلاى روحى وجود دارد .\r\nجهل و بىاعتنايى ابتدايى ناشى از ضعف انديشه و تعقل و تنگ بودن افق ديدگاه است كه آدم نادان را گرفتار كرده است ، در صورتى كه فرو رفتگان در حقايق پس از طى مراحل جزئيات و مشهودات عالم هستى گام به افقى مىگذارند كه آن همه جزئيات و مشهودات ، بلكه معقولات ابتدايى يا مانند كفهاى ناپايدار در مقابل انسان غوطه ور در اقيانوس مىماند و يا مانند امواج و نوسانات سطح دريا در مقابل كشتى بسيار نيرومند كه سينهء دريا را مىشكافد و رو به ساحل مطلوبش مىرود .\r\nدر آن هنگام كه يك رياضى دان نابغه تمام انديشهء خود را در حل پيچيده ترين معادلات رياضى مستغرق نموده است ، ممكن است در مقابل سؤال شما از اين كه دو عدد پرتقال با دو عدد قلم چند تا مىشود ؟ چنين پاسخ بدهد كه : مجموعا هفت درخت مىشود يا اصلا بگويد : در اين باره هيچ نمىدانم اين اشتباه يا گيجى ناشى از جهالت به معناى حقيقى براى رياضى دان مفروض نيست ، زيرا او با عدد 2 و علامات جمع و ضرب و همچنين با عدد هفت آشنايى بسيار طولانى دارد ، ولى در آن حال كه در حل يك مجهول غامض غوطه ور شده است ، مغز او از اعداد و علامات ابتدايى و فرمولهاى سطحى بالاتر رفته در قلمروى به فعاليت پرداخته است كه اگر بخواهيد واحدهاى آن قلمرو را از اعداد و علامات و پوستولاها و آكسيومها تحليل كنيد ، قابل تجزيه به صدها هزار از آن اعداد و فرمولهاى ابتدايى خواهد بود .\r\n","description":"","footnote":"","page_name":" 468 ","page_number":472},
  {"content":"\r\n\r\n\r\n( ( 2069 ) ) از پس آن محو قبض او نماند\r\nبر گشاد و بسط شد مركب براند\r\n( ( 2070 ) ) پيش اصل خويش چون بىخويش شد\r\nرفت صورت جلوهء معنيش شد\r\n\r\nوقتى كه مىتوانيم به حقايق هستى نفوذ كنيم نبايد در درون خود سد آهنينى ايجاد كنيم كه ما را در همان حال جمود و قبض ابتدايى ميخكوب كند\r\nاغلب افراد انسانى به گمان اين كه بايد خودشان را در مقابل همهء عوامل طبيعى و انسانى كه به او روى مىآورند ثابت نگه دارند ، و به گمان اين كه « خود » آنان بدون انعطاف مفيد كه خود مقدمه لازم فعاليتهاى سودمند است . مىتواند خود را تثبيت نمايد مانند اين است كه از هر دو قلمرو جهان و انسان به طور آشتى ناپذير قهر كرده‌اند درست اين همان خيالى است كه سد راه تكامل شخصيت آدمى بوده و او را از حركت تكاملى باز مىدارد .\r\nاين قضيه نظير آن است كه انسان دانش پژوه به دليل آن كه خودش مال خودش است و بايد آن را در اختيار داشته باشد از پذيرش تعليم و تربيت خوددارى نمايد يا بيمارى از پذيرش تلخى دوا و بىحسى براى عمل جراحى سر باز زند و بگويد : من « خود » دارم و نبايد « خود » را در اختيار كس ديگر يا عاملى ديگر بگذارم اين دو مثال كه بيان كرديم در ظاهر خنده آور است ، زيرا هيچ كس در دو حالت فوق مقاومت نشان نمىدهد ، اما روشن است كه احوال گوناگون بشرى دچار همان مقاومتهاى نابود كننده است كه در دو مثال فوق خنده آور جلوه مىكرد .\r\nاكنون در اين مثال دقت فرماييد : اگر به يك انسان تحصيل كرده كه به طور رسمى مدركى هم به دست آورده است ، بگوييد : شما در اين موضوعات كه اظهار نظر مىكنيد جاهليد ، شما را يك مدرك پوشالى فريب داده و يك خود مصنوعى منجمد براى شما ساخته است ، حتى ممكن است جمود « خود مصنوعى » او بقدرى شديد باشد كه حتى از انديشه\r\n","description":"","footnote":"","page_name":" 469 ","page_number":473},
  {"content":"\r\n\r\nدر بارهء اين گفتهء شما هم امتناع بورزد به قول عاميان : نه به اين شورى ، نه به آن بىنمكى كه اصلا انسان براى خويش « خودى » نشناسد وقتى كه انسان « خود حقيقى » خود را با اين هدف كه رهسپار عرصهء هستى شود ، تا عظمتهاى خود را در يابد ، در دو قلمرو و جهان و انسان رها مىسازد ، خود آن هدف گيرى « خود حقيقى » را هم از انجماد در تنگناى « خود طبيعى » مىرهاند و هم به عالىترين فعاليت وادار مىسازد . اگر ما ميعان و انعطاف مطلق « خود » و انجماد ميخكوب شدن آن را دو پديدهء متضاد بدانيم ، وادار كنندهء آن دو ضد به تكاپو و بارور ساختن آنها در حالت جريان رو به سنتز ( محصول عالى تر ) همان هدف گيرى است كه انسان آگاه ضرورتش را در مىيابد .\r\n\r\n( ( 2076 ) ) ساعت از بىساعتى آگاه نيست\r\nز انكه آن سو جز تحير راه نيست\r\n\r\nساعت و دقيقه و ثانيه مربوط به آن سطح ذهن است كه مجاور طبيعت است\r\nاندازه گيرىهاى مربوط به گسترش زمان چه در جهان عينى خارجى و چه در درون انسانى ، ناشى از احساس حركت و پيش و پسهاى نقاط مفروضه در حركت مىباشد . هر چه كه به عمق هستى بيشتر فرو برويم ، حركت و كشش و گسترش چه از نظر زمان و فضا و زمان - فضا ، خبرى و اثرى ديده نمىشود .\r\nبراى توجه به اين حقيقت كافى است كه درون خود را ملاحظه كنيم و ببينم كه هر چه از صفحات مجاور طبيعت ذهن به سطوح عميق « من » پيشتر مىرويم . نه تنها فضا و زمان ، بلكه نمودهاى فيزيكى اشكال ، كميتها ، مرزها ميان نمودها ، تزاحم و تصادم همه و همه و از بين مىروند . در سطح مجاور طبيعت ذهن ، مثلث در كنار مربع و دايره در كنار بيضى يا يكى پس از ديگرى مانند عالم عينى ديده مىشود ، در صورتى كه در سطوح عميق « من » دو مفهوم يكى پس از ديگرى و يكى در كنار ديگرى از بين مىروند و\r\n","description":"","footnote":"","page_name":" 470 ","page_number":474},
  {"content":"\r\nوحدت بىنظيرى را تشكيل مىدهند ، در آن سطوح فضايى نيست كه در آن فضا جايى را كه مثلث اشغال كرده است ، مربع آن جا را نتواند اشغال نمايد .\r\nاين كه مىبينيم در آن لحظهء حقيقى كه مثلث را تصور مىنماييم نمىتوانيم مربع را تصور كنيم ، بدان جهت است كه مربع و مثلث از سطوح عميق من به سطوح مجاور طبيعت ذهن خود آگاه منتقل و تغيير جا داده است و ما در سطح مجاور طبيعت كه شبيه به آيينهء منعكس كنندهء نمودهاى برونى و درونى است ، عكسى از آن را در ذهن منعكس مىسازيم ، لذا نمودهاى مورد تصور گويى در فضا و زمان نقش مىبندد .\r\nبراى توضيح اين مسئله كه در فضا و زمان و مرز نمودها و تزاحمها در سطوح عميق « من » مفهومى ندارد ، مىتوانيم اين حقيقت را در نظر بگيريم كه خود سازمان مثلث روان ، باصطلاح بعضى از مكاتب روان كاوى كه « غريزه » و « من » و « من برتر » سه عنصر تشكيل دهندهء آن است ، به هيچ وجه مانند يك سازمان طبيعى متشكل از عناصر مشخصى كه داراى هويت مستقل و مرزدار بوده باشد ، نيستند . يعنى تشكل روان از عناصر فوق مانند تشكل مركبات شيميايى يا مجموعه هاى فيزيكى نيست كه با همه تشكل و اختلاط باز در موقع تحليل بتوانيم مرز عناصر آنها را به دست بياوريم .\r\nيا حد اقل آن تمايز طبيعى كه ميان انواع مركبات شيميايى يا مجموعه هاى فيزيكى ديده مىشود ، در ميان روانهاى انسانى وجود ندارد .\r\nبنا بر اين مىتوانيم بگوييم كه : اندازه گيرى زمانى و احساس امتداد ناشى از حركت درونى و برونى از مختصات آن سطح من است كه مجاور طبيعت است .\r\nو اما اين كه جلال الدين مىگويد :\r\n\r\n( ( 2076 ) ) ساعت از بىساعتى آگاه نيست\r\nز انكه آن سو جز تحير راه نيست\r\n\r\nاگر منظور مولوى ناآگاهى منحصر بساعت از بىساعتى باشد ، بايد مورد تاويل و تفسير قرار بگيرد ، زيرا ناآگاهى حقايق از يكديگر مخصوص به پديده هاى طبيعى و حقايق پشت پردهء طبيعت نيست .\r\nعطار مىگويد :\r\n\r\nكارگاهى بس عجايب ديده ام\r\nجمله را از خويش غايب ديده ام\r\n\r\n","description":"","footnote":"","page_name":" 471 ","page_number":475},
  {"content":"\r\n\r\n\r\nسوى كُنه خويش كس را راه نيست\r\nذره‌اى از ذره‌اى آگاه نيست\r\n\r\nنه تنها حقيقتى از حقيقت ديگر آگاه نيست ، بلكه ، هيچ حقيقتى نمىتواند به ماهيت خود و به موقعيتى كه در هستى اشغال كرده است ، آگاهى كامل داشته باشد . تسبيح و تقديسى كه مطابق قرآن مجيد براى همهء موجودات ثابت شده است ، منافاتى با اين مسئله ندارد كه موجودات استعداد ذكر و سجده الهى داشته باشند ، ولى خود را آن چنان كه هستند درك نكنند .\r\nبلى مضامينى از قبيل مضمون فوق كه جلال الدين مىگويد ، قابل تفسير با اين مسئله است كه منظور از ساعت قرار گرفتن يك موجود در جويبار زمان و احاطه شدن در مختصات زمانى باشد كه مانع از درك ما وراى زمان و مختصات آن است .\r\nاين كه جلال الدين مىگويد : « ز انكه آن سو جز تحير راه نيست » بايد مورد تامل قرار بگيرد ، زيرا جلال الدين در سر تا سر مثنوى بارها و به طور فراوان توصيه مىكند كه از ميان همين جويبار زمان و بستر فضا سر بلند كنيد و ما وراى زمان و فضا را در يابيد .\r\nپس بايد گفت : شيء زمانى از ما وراى زمان نمىتواند آگاهى داشته باشد ، بلى اگر توانست از غوغاى زمان و فضا سر بلند كند مىتواند ما وراى آن را دريابد . اگر چه اين در يافتن با يقينها و تحيرهاى هم زمان با يقين و تحير فوق يقين صورت گيرد .\r\n\r\n( ( 2077 ) ) هر نفر را بر طويلهء خاص او\r\nبسته‌اند اندر جهان جستجو\r\n\r\nباغ سر سبز جهان طبيعت براى جانوران انسان نما طويله هايى است با آخورهاى گوناگونش\r\nجلال الدين آن مرد انديشمند فوق العاده كه بارها در مثنوى جهان طبيعت را باغ شكوفان الهى معرفى كرده است . در اين ابيات نام طويله بر آن مىگذارد و\r\n","description":"","footnote":"","page_name":" 472 ","page_number":476},
  {"content":"\r\nموقعيتهاى انسانهايى را كه در آن مىلولند و مىغلطند به آخور تشبيه مىكند جاى تعجب نيست ، منتهى ساعتى بايد در اين جا تامل نمود .\r\nآيا انسانى كه جز حمل و نقل مدفوعات هدفى ديگر در اين جهان نمىبيند ، انسانى كه وقتى سر بر آخور هوى و هوس مىبرد همه چيز را فراموش مىكند ، آدمى كه پس از سير شدن جز عر و تيز و لگد پرانى چيز ديگرى را سراغ ندارد ، مىتوان به غير از جانورانى تشبيه كرد كه در چار چوبهء طويلهء ماديات مشغول به علفهاى آخور و سپس غلطيدن در كاباره ها و ميخانه ها و سپس به توطئه براى ريشه كن كردن اصول انسانى و پاى مال ساختن بىنوايان سر گرم مىباشند ؟ وقتى كه جهان به اين عظمت براى يك موجود مانند طويله تلقى شود ، تغيير موقعيتهاى او را كه عبارتست از تغيير آخور و طويله و مزاحم بودن ديگر جانوران مانند خود ، تكامل نام نهادن و سپس در باره آن شعر و غزل بافتن ، جز حماقت لوكس چيز ديگرى نمىتواند بوده باشد .\r\nاگر به اين جانوران بگويند : حدود خودتان را حفظ نماييد ، موقعيت واقعى خود را بشناسيد ، به دستورات مربيان عالى مقام اطاعت كنيد ، مىگويند : مربى چيست و دستور كدامست ؟ جلال الدين در پاسخ اين سؤال و ترديد و خود را به نادانى زدن مىگويد :\r\n","description":"","footnote":"","page_name":" 473 ","page_number":477},
  {"content":"\r\n\r\n\r\n( ( 2081 ) ) حافظان را گر نبينى اى عيار\r\nاختيارت را ببين بىاختيار\r\n( ( 2083 ) ) روى در انكار حافظ برده اى\r\nنام تهديدات نفسش كرده اى\r\n\r\nاى فرويديستها ، به بهانه اين كه وجدان و فعاليتهايش ، ناشى از اوامر و نواهى پدر و مادر در دوران كودكى است و تحريكات وجدانى معلول فشار بايستگىها و نبايستگىهاى دوران گيرندگى انسان است ، وجود مربيان الهى و دستورات وجدانى را كه بهترين شاهدش اختيار محسوس در درون آدمى است ناديده نگيريد .\r\nبا فرضيه فرهنگ عالى و مشترك بشرى كه ما بارها در بارهء اثبات آن گفتگو كرده‌ايم ، جاى شگفتى نيست كه جلال الدين مولوى كه در قرن هفتم با شرايط و عوامل مخصوصى در انسان شناسى و جهان يا بى بتفكر مىپردازد ، پاسخ فرويد و فرويديستها را در دو بيت با روشنترين بيان متذكر شود .\r\nگويى جلال الدين سر از آن قرن بالا برده و فرويد را مخاطب قرار داده مىگويد : بگو ببينم آيا شوخى مىكنى يا جدى مىگويى كه انسان همين چند نمود طبيعى و حركاتيست كه از طبيعت گرفته و در طبيعت غلطد و در طبيعت هم فرو خواهد رفت ؟ نه دستور مافوقى وجود دارد و نه مربى و الا مقام روحانى مىگويى اين همه تحريكات درونى براى بجا آوردن قوانين اخلاقى و معنوى و اجتناب از زشتىها و پليدىهاى مربوط به آن اوامر و نواهى است كه انسان را در دوران كودكى تحت تاثير قرار داده است . اين نظريهء تو يك وسوسه نفسانى است كه تو را بمقاومت در مقابل واقعيات وادار مىكند .\r\nاين همه فعاليتهاى وجدانى را و اين همه اوصاف شگفت انگيز وجدان را وكيل قضاوت و مجرى قانون بودن و كيفر دادن و خود را رو در روى خويشتن قرار\r\n","description":"","footnote":"","page_name":" 474 ","page_number":478},
  {"content":"\r\nدادن نمىتواند به تهديدات رسوب يافتهء نفس از دوران كودكى ، مستند بوده باشد .\r\nانسان در دوران كودكى از راه حواس با هزاران نمودهاى گوناگون هم تماس يافته و هزاران تحريكات و تحريكات روانى در بارهء او انجام يافته است .\r\nبا اين حال داراى نيروى تعقل و انديشه‌اى است كه از همان محسوسات و تحريكات و تاثرات گام بالاتر مىگذارد ، و براى او كليات را تجريد مىكند و قانون مىسازد . چرا نمىگويى آشنايى او با محسوسات و تحريكات بوده است كه براى او عقل ساخته است ؟ به اضافهء اين كه نمىدانيم فرويد : آن همه انقلابات روانى را كه در انسانها ايجاد مىگردد و وضع روانى آنان را به كلى دگرگون مىكند ، به طورى كه يك باره تمام فرا گرفته ها و رسوب شده هاى دوران كودكى را زير و رو كرده و شخصيت تازه‌اى براى آنان مىسازد ، چه پاسخ مىدهد ؟ آيا اين وجدان و بينش برتر از همه فرهنگهاى دوران خاص متفكرين بزرگ ، مانند جلال الدينها كه قرنها را زير پا مىگذارند ، مولود امر و نهى ناچيز پدرانشان بوده است ؟ چرا فقط مسائل معنوى و اخلاقى در دوران او منعقد گشته و براى او وجدان توليد كرده است ؟ اگر مقدارى از آب را در يك زمين هموار صدها هزار بار هم به اين سو به آن سو بكشى و رهبريش كنى ، بالاخره آن آب خود به خود به سمتى كه شما مىخواهيد رهبرى نخواهد شد .\r\nانسان مخصوصاً در دوران كودكى از نظر قابل مهار نبودن به طور اوتوماتيك شبيه به آب مايع است كه اگر ميليونها بار هم آن را جا به جا كنند و موقعيتهايش را تغيير بدهند ، هرگز خود به خود مهار و دهنه‌اى براى خود ايجاد نمىكند .\r\nاما موضوع انعقاد واحدهاى شخصيت در دوران كودكى چيزى است كه ما منكر آن نيستيم ، ولى اين واحدها غير از شكوفان شدن اصول اخلاقى و گرايشهاى مذهبى است كه به قول افلاطون ريشه هاى آنها را در ما قبل كودكى بايد جستجو كرد .\r\n","description":"","footnote":"","page_name":" 475 ","page_number":479},
  {"content":"\r\n\r\nتفسير ابيات\r\nلحظاتى گذشت و ديدم كه آن هفت ، درخت ، به هفت مرد مبدل شد . و همگى يك جلسه الهى تشكيل دادند . از تحير چشمانم را مىماليدم كه آن هفت بزرگ كيستند ؟ نزديك آنها رفتم و از روى تنبه به آنها سلام كردم ، آنان جواب سلامم را دادند و آن گاه نامم را به زبان آورده گفتند :\r\nاى دقوقى ، اى افتخار راد مردان ، بر تعجبم افزود با خود گفتم : اينان از كجا مرا شناختند و با اين كه مرا نديده‌اند چگونه نامم را به زبان آوردند ؟ آنان گفتگوى درونىام را دريافته‌اند و بيك ديگر از زير چشم نگريستند و سپس پاسخم دادند كه اى جان عزيز ، تو چرا از اين حقايق بىاطلاع هستى ؟ مگر نمىدانى آن دل نورانى كه در تحير فوق دانش فرو رفته است به همهء رازها آگاه است ؟ من به آنان گفتم : شما اگر واقعاً بعالم حقايق گام گذاشته‌ايد ، چگونه آگاهى به اسم و حرف و ساير پديده هاى رسمى را از دست نداده‌ايد ؟ در آن هنگام كه اين سخن از دهان من بر آمد ، آن مردان بزرگ فورا پاسخم را داده و گفتند : غايب شدن اسم و حرف و پديده هاى رسمى از نظر اولياء الله از روى نادانى نيست ، بلكه بدان جهت است كه آنان در حقايق غوطه ورند .\r\nسپس به من گفتند : آرزو داريم كه به تو اى پاك دوست روشن ضمير ، اقتدا كنيم و نمازى بگذاريم .\r\nمن گفتم : مانعى نيست ، اما در گذرگاه زمان مشكلاتى براى من پيش آمده است ، اشتياق فراوان دارم كه آن مشكلات را با شما در ميان بگذارم باشد كه با صحبت با شما مردان الهى آن دشواريهايم حل شود ، مثل من با شما ، مثل هم صحبت شدن ريشه هاى انگور با مواد توليد كنندهء خاكى است كه انگور توليد مىكند و مانند دانهء پر مغز است كه خاك تيره و غمگين آن را در نهان خانه و مصاحبت خويش مىروياند .\r\nمن مىخواهم از همهء تعينات و تشخصات خود در مصاحبت با شما چشم بپوشم و آنها را به كلى دور بريزم ، چونان دانهء مغز كه رنگ و بو و شكل خود را در زير خاك\r\n","description":"","footnote":"","page_name":" 476 ","page_number":480},
  {"content":"\r\nبه كلى از دست مىدهد تا مبدل به محصول عالىتر شود .\r\nپس از آن محو شدن ظاهرى ، ديگر حال انقباض و انجماد در آن دانه نمىماند و به حال انبساط مىرسد و مركب حركت تكاملى خويش را بجولان در مىآورد .\r\nاين يك اصل ثابت است كه هر كس بتواند در پيش اصل حقيقى خود دست از خود طبيعىاش بر دارد ، صورتش محو و معناى واقعيش جلوه گر مىشود .\r\nآن هفت مرد الهى با سر اشاره كردند كه بسيار خوب ، ما بفرمان تو اطاعت مىكنيم ، با آن اشارهء سر كه براى من جواب مثبت بود ، حرارتى شديد در دل من ( دقوقى ) پديد آمد .\r\nساعاتى چند با آن گروه بر گزيده در حال مراقبت و از خويشتن جدا شده بودم . در همان ساعت بود كه احساس كردم : جانم از كشش زمان و ساعت رها شده و موضوع پيرى و جوانى همه از نظرم محو شده است .\r\nآرى تو هم اى سالك راه حق و حقيقت ، اگر بتوانى از ساعت و تيك تاك ساعت گام فراتر گذارى ، از رنگها و تنوعات و كميتها بالاتر قرار خواهى گرفت .\r\nاى دل نازنين ، بيا ساعتى از زمان و مقاديرش قدم بالاتر گذار ، باشد كه بتوانى از اين چون و چراهاى بىسر و ته نجات بيابى . اين كشش زمان و مقاديرش از فوق زمان اطلاعى ندارد ، زيرا گمانها و خيالات و ساير نمودهاى روبناى هستى به آن سوى زمان راهى ندارد ، لذا به مجرد ورود به آستانهء پشت پردهء زمان ، تحير و بهت سر تا سر وجودت را فرا مىگيرد .\r\nاما اين جهان كه تحت سيطرهء حكمفرماى مطلق بنام زمان قرار گرفته است طويله هاى زياد و گوناگونى را براى جانوران انسان نما آماده كرده است .\r\n\r\n( ( 2077 ) ) هر نفر را بر طويله خاص او\r\nبسته‌اند اندر جهان جستجو\r\n\r\nو براى هر طويله‌اى هم مربى مخصوصى وجود دارد و هيچ كس بدون دستور نمىتواند طويله خود را ترك كند .\r\n","description":"","footnote":"","page_name":" 477 ","page_number":481},
  {"content":"\r\nاگر از روى هوى و هوس طويله خود را بهواى طويلهء ديگرى رها كند ، فورا آن مربيان و آخورچيان بسراغش رفته او را به طويله خود باز مىگردانند .\r\nمربيان الهى هستند كه مىتوانند افسار واقعى افسار گسستگان را به دست آورده و به موقعيت اصلى خود بر گردانند .\r\nممكن است تو بگويى : من حافظ و مربى در اين طويله گاه نمىبينم . بسيار خوب ، تو حد اقل مىتوانى وجدان و اختيارات را مورد توجه قرار بدهى ، آن وجدان و اختيار كه به طور اجبار نيروى آن در درونت بوديعت نهاده شده است .\r\nتو كه مىبينى مصالح و مفاسد را درك و موازنه نموده ، دست و پا مىكنى كه اختيار خويش را به كار ببندى ، بنا بر اين ، چرا ايستاده و معطل چه هستى دست بگشا و از حبس اين عوامل طبيعى به در آى كه تو را در يك طويله و سر يك آخور زندانى كرده است .\r\nتو همان نابينايى كه انكار مربيان و دستورات آنها را تهديدات نفس نام نهاده‌اى ؟\r\n","description":"","footnote":"","page_name":" 478 ","page_number":482},
  {"content":"\r\n\r\nپيش رفتن دقوقى به امامت\r\n\r\n( ( 2084 ) ) اين سخن پايان ندارد تيز رو\r\nهين نماز آمد دقوقى پيش رو\r\n( ( 2085 ) ) اى يگانه هين دوگانه برگزار\r\nتا مزين گردد از تو روزگار\r\n( ( 2086 ) ) اى امام چشم روشن الصلا\r\nچشم روشن بايد اندر پيشوا\r\n( ( 2087 ) ) در شريعت هست مكروه‌اى كيا\r\nدر امامت پيش كردن كور را\r\n( ( 2088 ) ) گر چه حافظ باشد و چست و فقيه\r\nچشم روشن به و گر باشد سفيه\r\n( ( 2089 ) ) كور را پرهيز نبود از قذر\r\nچشم باشد اصل پرهيز و حذر\r\n( ( 2090 ) ) او پليدى را نبيند در عبور\r\nهيچ مؤمن را مبادا چشم كور\r\nكورى باطن بود كان شرور\r\nز انكه اندر فعل و قولش نيست نور\r\n( ( 2091 ) ) كور ظاهر در نجاست ظاهر است\r\nكور باطن در نجاسات سِر است\r\n( ( 2092 ) ) اين نجاست ظاهر از آبى رود\r\nآن نجاست باطن افزون مىشود\r\n( ( 2093 ) ) جز به آب چشم نتوان شستن آن\r\nچون نجاسات بواطن شد عيان\r\n( ( 2094 ) ) چون نجس خوانده است كافر را خدا\r\nآن نجاست نيست در ظاهر و را\r\n( ( 2095 ) ) ظاهر كافر ملوث نيست زين\r\nآن نجاست هست در اخلاق و دين\r\n( ( 2096 ) ) اين نجاست بويش آيد بيست گام\r\nو آن نجاست بويش از رى تا به شام\r\n( ( 2097 ) ) بلكه بويش آسمانها بر رود\r\nبر دماغ حور و رضوان بر شود\r\n( ( 2098 ) ) آن چه مىگويم به قدر فهم توست\r\nمردم اندر حسرت فهم درست\r\n( ( 2099 ) ) فهم آب است و وجود تن سبو\r\nچون سبو بشكست ريزد آب از او\r\n( ( 2100 ) ) اين سبو را پنج سوراخ است ژرف\r\nاندرو نه آب ماند خود نه برف\r\n( ( 2101 ) ) امر غضوا غضة ابصاركم\r\nهم شنيدى راست ننهادى تو سم\r\n( ( 2102 ) ) از دهانت نطق فهمت را برد\r\nگوش چون زنگ است فهمت را خورد\r\n( ( 2103 ) ) همچنين سوراخهاى ديگرت\r\nمىكشاند آب فهم مضمرت\r\n\r\n","description":"","footnote":"","page_name":" 479 ","page_number":483},
  {"content":"\r\n\r\n\r\n( ( 2104 ) ) گر ز دريا آب را بيرون كنى\r\nبىعوض آن بحر را هامون كنى\r\n( ( 2105 ) ) بىگه است ار نى بگويم حال را\r\nمدخل اعواض را و ابدال را\r\n( ( 2106 ) ) كان عوضها و ان بدلها بحر را\r\nاز كجا آيد ز بعد خرجها\r\n( ( 2107 ) ) صد هزاران جانور زو مىخورند\r\nابرها هم از برونش مىبرند\r\n( ( 2108 ) ) باز دريا آن عوضها مىكشد\r\nاز كجا دانند اصحاب رشد\r\n( ( 2109 ) ) قصه ها آغاز كرديم از شتاب\r\nماند بىمخلص درون اين كتاب\r\n( ( 2110 ) ) اى ضياء الحق حسام الدين راد\r\nكه فلك و اركان چو تو شاهى نزاد\r\n( ( 2111 ) ) تو به نادر آمدى در جان و دل\r\nاى دل و جان از قدوم تو خجل\r\n( ( 2112 ) ) چند كردم مدح قوم ما مضى\r\nقصد من ز انها تو بودى ز اقتضا\r\n( ( 2113 ) ) خانهء خود را شناسد خود دعا\r\nتو به نام هر كه خواهى كن ثنا\r\n( ( 2114 ) ) بهر كتمان مديح از نامحل\r\nحق نهادست اين حكايات و مثل\r\nحق پذيرد كسره را دارد معاف\r\nكز دو ديدهء كور دو قطره كفاف\r\n( ( 2115 ) ) گر چه آن مدح از تو هم آمد خجل\r\nليك بپذيرد خدا جهد المقل\r\n( ( 2117 ) ) مرغ و ماهى داند آن ابهام را\r\nكه ستودم مجمل اين خوش نام را\r\n( ( 2118 ) ) تا بر او آه حسودان كم وزد\r\nتا خيالش را به دندان كم گزد\r\n( ( 2119 ) ) خود خيالش را كجا يابد حسود\r\nدر وثاق موش طوطى كى غنود ؟\r\n( ( 2120 ) ) آن خيال او بود از احتيال\r\nموى ابروى وى است آن نى هلال\r\n\r\nآيه\r\n« قُلْ لِلْمُؤْمِنِينَ يَغُضُّوا مِنْ أَبْصارِهِمْ وَيَحْفَظُوا فُرُوجَهُمْ 24 : 30 . » ( 1 )  ( اى پيامبر به مومنين بگو ديده گان خود را بپوشند و فرجهاى خود را نگه دارند . )\r\n","description":"","footnote":" ( 1 ) سوره النور ، آيهء 30 . . ","page_name":" 480 ","page_number":484},
  {"content":"\r\n\r\n« إِنَّمَا اَلْمُشْرِكُونَ نَجَسٌ فَلا يَقْرَبُوا اَلْمَسْجِدَ اَلْحَرامَ بَعْدَ عامِهِمْ هذا 9 : 28 . » ( 1 )  ( جز اين نيست كه مشركين پليدند . پس از امسال ديگر به مسجد حرام نزديك نشوند . )\r\n\r\n( ( 2094 ) ) چون نجس خوانده است كافر را خدا\r\nآن نجاست نيست در ظاهر روا\r\n( ( 2095 ) ) ظاهر كافر ملوث نيست زين\r\nآن نجاست هست در اخلاق و دين\r\n\r\nآيا نجاست كافر يعنى پليدى درون او ؟\r\nدر ميان فقها اين مسئله مورد اختلاف است كه آيا كافر نجس است يا نه ؟ گروه زيادى از فقهاى اماميه فتوا به نجاست كافر داده‌اند ، عده‌اى هم همهء اصناف كفار را پاك مىدانند ، از آن جمله است محقق و فقيه بزرگ احمد بن محمد اردبيلى معروف به مقدس اردبيلى و فقيه تازه گذشته مرحوم » سيد محسن حكيم « . در اين مسئله پس از تتبع و دقت لازم رساله‌اى نوشتم و در كتاب منابع فقه . . . چاپ شده است .\r\nاستدلال به آيه فوق براى اثبات نجاست كفار ضعيف به نظر مىرسد ، زيرا نجس با فتح جيم همانطور كه جلال الدين هم متوجه شده است به معناى پليدى درونى است ، نه نجاست ظاهرى و حرمت نزديك شدنشان به مسجد الحرام نمىتواند نجاست مشركين را اثبات كند ، زيرا زن در حال حيض و مرد جنب هم نمىتواند به مسجد به طور عموم وارد شوند . روايات مربوط به مسئله نجاست كفار سه گروه است گروهى مىگويد : كفار نجساند . گروه ديگر طهارت آنها را اثبات مىكند . روايات ديگرى كه در اصطلاح فقاهى شاهد جمع گفته مىشود ، نجاست كفار را به عدم اجتنابشان از نجاسات شرعى مانند بول و خون و گوشت خوك . . . مستند مىدارد .\r\nبنا بر اين مجموع روايات نجاست كفار را به جهت پرهيز نكردن آنان از نجاست اثبات مىكند نه نجاست ذاتى آنها را .\r\n","description":"","footnote":" ( 1 ) سوره التوبة ، آيهء 28 . . ","page_name":" 481 ","page_number":485},
  {"content":"\r\n\r\n\r\n( ( 2098 ) ) آن چه مىگويم به قدر فهم توست\r\nمردم اندر حسرت فهم درست\r\n\r\nبراى يك مغز انديشمند ، پيدا نكردن شخصى كه افكار او را بفهمد واقعاً ناراحت كننده و شكنجه آور است\r\nچه بسا افراد انديشمند كه واقعاً توشه هاى زيادى از دانش و بينش اندوختند و در گوشه‌اى از زمانشان سر به زانو نهاده كسى را پيدا نكردند كه اندوخته هاى خود را با آنان در ميان بگذارند .\r\nممكن است بگوييد : آدم رشد يافته كه به سرمايهء كلانى از جهان بينى و خدا يا بى رسيد ، گنجايش روحى مناسب را هم به دست مىآورد كه مانع از انفجار و ناراحتىهايش بوده باشد ، در نتيجه غصه و اندوهى به خود راه نمىدهد كه چرا افرادى پيدا نمىشوند كه با آن گونه افراد دمسازى داشته باشند .\r\nاين مطلب از يك جهت صحيح و از جهت ديگر صحيح نيست ، آن جهت صحيحش اين است كه هر اندازه كه يك انسان در راه تكامل پيشتر مىرود ، به همان اندازه موجوديت روحى او گسترش پيدا كرده و هر موقعيت تازه‌اى را كه در قلمرو و معرفت و سلوك مىآورد ، انسان تازه‌اى مىشود كه مزاياى موقعيت تازه را مانند تنفس يك امر ضرورى تلقى مىكند . اما از جهت ديگر كه صحيح نيست ، اين است كه مقتضاى وصول به مقامات عاليهء معرفت كه توام با پيش رفت شخصيت انسانى بوده باشد . اين است كه تشنگى روح ديگران را به معرفت ، بيشتر و عميق تر احساس مىكند و اين حقيقت را در مىيابد كه در صعود به قلهء معرفت بقيهء كاروانيان بشر نيز با او مشتركند و دخالت آنان در هدف كلى هستى كمتر از دخالت خود او نيست .\r\nنيز مىداند كه در صعود به قلهء معرفت پاهاى لنگ زياد است ، هر چند بتواند در اين راه از دست مردم لنگ و ناتوان را بگيرد ، به همان اندازه بار خود را سبكتر كرده است .\r\n","description":"","footnote":"","page_name":" 482 ","page_number":486},
  {"content":"\r\n\r\nبدين جهت وقتى كه مىبيند افراد كاروانيان بشر كه به طور اجبار همگى رو به قلهء مرتفع معرفت دارند ، گروهى از آنان به دامنهء قلهء نرسيده مىفتند ، گروه ديگرى پس از صعود بيك صخره در دامنهء قلهء با سر به زمين سقوط مىكنند ، گروه ديگر مقدارى بيشتر از آنها رفته باز از روى تپه‌اى بىاختيار سرازير مىشوند . بعض ديگر راه گم مىكنند و خسته و كوفته ، به عقب بر گشته راه سپرى شده را دوباره پيش مىگيرند .\r\nآن انسان رشد يافته كه انسانها را اجزاء خود مىداند با سقوط هر يك از آنها مانند اين است كه تباهى جزئى از خود را مشاهده مىكند ، و اندوهگين مىگردد ، اگر چه همان دانستن و مشاهده و اندوه نيز بنوبت خود موجب سبك پايى او در صعود مطلوب مىباشد .\r\nتفسير ابيات\r\nاين سخن هم كه شروع كرده بوديم پايانى ندارد ، اى دقوقى موقع نماز رسيده است ، پيش رو ، اى يگانه مرد روزگار ، برو جلوتر و دو ركعت نماز بگذار .\r\n[ در ظاهر دو ركعت نماز تو حركات و اذكار معين و محدود است ، 
  ] اما در باطن آرايش جهان هستى با همين دو ركعت نمازهاست كه مردان الهى در اين جهان بىصدا ادا مىكنند .\r\n[ آرى اين هستى با شكوه بيش از يك صدا نمىشناسد و بيش از همان يك صدا توانايى به زمزمه انداختن جهان ندارد 
  ] .\r\nاى پيشواى چشم روشن ، هنگام نماز است ، بلى پيشوايى كه در رديف اول سالكان راه ملكوت قرار مىگيرد ، بايد ديدهء بينا داشته باشد . امامت آدم نابيناى ظاهرى در نماز مكروه است . امامت انسان بينا در نماز بهتر از امامت نابينا است هر چند آن نابينا حافظ و قارى قرآن و زيرك و فقيه باشد و آن بينا ، سفيه .\r\nانسان نابينا نمىتواند خود را از آلودگى به كثافات محفوظ بدارد ، علت و ريشه\r\n","description":"","footnote":"","page_name":" 483 ","page_number":487},
  {"content":"\r\nپرهيز و اجتناب از آلودگىها بينايى است و بس . نابينا در موقع عبور از جاده ها و كوچه هاى باريك و فراز و نشيب زندگى ، پليدىها را نمىبيند و دامانش به پليدىها آلوده مىشود ، خدايا :\r\nهيچ مؤمن را مبادا چشم كور كورى درونى معدن شرور و زشتىها است ، زيرا در گفتار و كردارش نورى وجود ندارد :\r\nنابيناى عضوى تنها به نجاسات ظاهرى آلوده مىشود در صورتى كه كور درونى در پليدىهاى درونى غوطه ور مىگردد .\r\nنجاست ظاهرى را مقدارى آب از بين مىبرد ، در حالى كه نجاست درونى دمبه دم رو به افزايش مىرود .\r\nپليدى درونى را تنها اشك ديده گان كه ناشى از پشيمانى از گناه و گرايش به خدا و تقرب به او مىجوشاند ، تطهير مىكند . خداوند متعال كه كافر را نجس خوانده است ، مقصود همان نجاست ظاهرى كه با شستن مىرود نيست ، بل با اين كه ظاهر كافر بسيار پاكيزه و آراسته است ، باز نجس خوانده مىشود ، چرا ؟ براى اين كه اخلاق و دينش پليد و ناشايست است . بوى نجاست ظاهرى فضاى اندكى را آلوده مىكند ، در صورتى كه نجاست كفر فضاى بشرى را كثيف و غير قابل تنفس مىسازد .\r\nپليدى كفر آن چنان بوى زشت دارد كه نه تنها فضاى بشرى را آلوده مىكند ، بلكه بالاتر مىرود و آسمانها را آلوده مىكند و مشام حور و رضوان را شكنجه مىدهد . اين مطالب را كه مىگويم به اندازه فهم و شعور تست و الا مطالب خيلى بالاتر از اين سخنان معمولى است ، كجاست آن فهم تيز بين و عقل روشنگر ؟ كجاست ؟ اگر بگويم :\r\nمردم اندر حسرت فهم درست باور كن ، من شعر نمىگويم ، حقيقتى است كه ابراز مىدارم . هم اكنون گوش دل فرا ده تا به تو اثبات كنم كه چگونه فهم درست كمياب بلكه ناياب است . فهم آدمى بسان\r\n","description":"","footnote":"","page_name":" 484 ","page_number":488},
  {"content":"\r\nآب زلال است كه از سنگلاخ موجودات طبيعى جوشيده و در سبوى بدن قرار گرفته است . براى اين كه آب زلال فهم نابود شود يا بايد سبوى كالبد مادى بشكند و يا اين كه آن سبو داراى سوراخهايى باشد كه آب زلال فهم تدريجا از آن سوراخها و شكافها فرو ريزد و از بين برود . اين سبوى كالبد آدمى سوراخهاى عميق دارد :\r\n1 - ديده گان تو است : تماشاى مناظر زشت و نگريستن به محرمات تباه كننده ، بمنزلهء جريان تدريجى فهم به بيرون از سبوى بدن است كه كم كم فهم را نابود مىسازد .\r\nبه همين جهت است كه خداى تو دستور داده است كه سوراخ چشمت را در مقابل محرمات و مناظر زشت به بند .\r\n2 - دهان تست : حرفهاى زياد مىزنى ، دانسته و ندانسته سخنها مىپرانى ، گفتگوهاى محاسبه نشده فراوان صورت مىدهى مىگويى و مىگويى : اصلا به انديشه ات خطور نمىكند كه هر جمله‌اى كه مىپرانى به طور ناخود آگاه به روح بىنوايت تلقين مىكنى كه حقيقت همين است و بس ، تو اى روح ، راحت باش ، شكوفان باش و حركت مكن ، من با اين جملات و گفتگوها موقعيت واقعى و بايستگىهاى تو را به جاى مىآورم بدينسان مقدار ديگرى از فهم تو از سوراخ دهان بيرون مىريزد .\r\n3 - گوش : چه بگويم در بارهء گوش اصلا آن قدر گوش سوراخى نيست كه فهم تو را تدريجا بيرون بريزد و مستهلك بسازد ، بلكه آن قدر خاك و خس و خاشاك سخنان منحوس و صداهاى شوم را به درون سبوى وجودت روانه مىكند كه آب زلال فهم بدون اين كه بيرون بريزد همانجا خشك مىشود و مغزت را زنگ مىزند .\r\nبدينسان سوراخهاى ديگر سبوى كالبدت هر يك مقدارى از آب فهم را بيرون مىريزد و يا خشك و نابود مىكند .\r\n[ جلال الدين در گذشته كالبد مادى را يك بار ديگر به كوزه تشبيه كرده و گفته است :\r\n\r\nچيست اين كوزه ؟ تن محصور ما\r\nاندر آن آب حواس شور ما\r\n\r\n","description":"","footnote":"","page_name":" 485 ","page_number":489},
  {"content":"\r\n\r\nاى خداوند اين خم و كوزهء مرا\r\nدر پذير از فضل الله اشترى\r\n\r\nآن گاه آلودگى آب زلال فهم و عقل درونى را معلول راهيابى كثافات بيرونى دانسته و مىگويد :\r\n\r\nكوزه‌اى با پنج لوله پنج حس\r\nپاك دار اين آب را از هر نجس\r\n\r\nاگر بتوانيم اين كوزه را از ورود كثافات هوى و هوس و دريافت شده هاى آلوده محفوظ بداريم .\r\n\r\nمىشود زين كوزه منفذ سوى بحر\r\nمىبگيرد كوزهء ما خوى بحر ( 1 ) \r\n\r\nاكنون كه مىبينى آب زلال فهم از سوراخهاى سبوى كالبد ماديت بيرون مىريزد ، به زيادى فهم خود مغرور مباش . هر قدر هم كه فهم تو زياد باشد چون تدريجا رو به نابودى است ، بالاخره روزى فرا مىرسد كه سبوى وجودت به كلى خالى خواهد شد ، زيرا .\r\n\r\n( ( 2104 ) ) گر ز دريا آب را بيرون كنى\r\nبىعوض ، آن بحر را هامون كنى\r\n\r\nكم كم وقت بىگاه مىشود ، اين مسئله را بگذاريم و بگذاريم ، و الا مىخواستم در بارهء اصلهايى كه در حال رفتن و عوضهايى كه به جاى آنها مىنشيند ، كمى صحبت كنم .\r\nصدها هزار جانور از آب دريا مىخورند ، ابرها هم از سطح دريا به شكل بخار بالا مىرود . ( 2 )  با اين حال دريا عوض آن چه را كه از دست داده است به دست مىآورد .\r\nاين دادن و گرفتن مانند نور پراكنى و صرف انرژى خورشيد است كه پى در پى از دست رفته ها را جبران مىنمايد ( بدل ما يتحلل مىگيرد . )\r\n","description":"","footnote":" ( 1 ) بيت مثنوى بدين شكل است :\r\nتا شود زين كوه منفذ سوى بحر * تا بگيرد كوزهء ما خوى بحر\r\nو ما براى تنظيم جملات تغيير مختصرى در آن داديم . .  ( 2 ) اين مصرع كاملا قابل توجه است كه جلال الدين در آن موقع توليد شدن ابرها را از بخار دريا گوشزد كرده است . . ","page_name":" 486 ","page_number":490},
  {"content":"\r\nباز از جادهء مقصود بسوى ديگر ميل كرده‌ايم ، بر گرديم و به بينيم كجا بوديم و كجا مىرفتيم . اين ميل از جاده به سوى ديگر ، اولين بار نيست كه در مثنوى اتفاق افتاده است ، بلكه .\r\n\r\n( ( 2109 ) ) قصه ها آغاز كرديم از شتاب\r\nماند بىمخلص درون اين كتاب\r\n\r\nبيا ، اى حسام الدين بيا روح بزرگت را تماشا كنم و آرام بگيرم ، تو همان انسانى كه فلك و اركان عالم طبيعت چون تو مردى را نزاييده است .\r\n\r\nصبر بسيار ببايد پدر پير فلك را\r\nتا كه از مادر گيتى چو تو فرزند بزايد\r\n\r\nدر آفاق پهناور جان و دل كه صدها هزاران شكل و حقيقت از طبيعت و انسان خود نمايى مىكند ، چون تو انسانى نمىبينم ، اى نادرهء دوران ، كه اگر گام به نهان خانهء دلم و جانم بگذارى ، دل و جانم از قدوم تو شرمنده خواهد گشت .\r\nمن در گذشته كسان زيادى را مدح و ثنا گفته‌ام ، اما مقصود حقيقى من از آن همه ممدوح تو بودى . روى من در حال گفتگو با آنان بود ، اما راز و نياز و گفتگوهايم رهسپار كوى تو بود ، راز و نياز واقعى هرگز راه خود را گم نمىكند .\r\nخداوند متعال نيز آن همه مثلها را كه در كتاب آسمانى آورده است ، براى آن بود كه اشخاص ناشايست خود را در خوبىها سهيم ندانند .\r\nخداوند جلّ و علا هم ثناى ناچيز را مىپذيرد ، از ديدهء كور جز دو قطرهء ناچيز تحفه‌اى بر نمىآيد . هر چه تو را مدح گويم ، آن مدح از مقام والاى تو شرمنده خواهد گشت ، اما خداى بزرگ كوشش كم را هم مىپذيرد . من موقعى كه چون تو نيك نام را مدح مىكنم ، آدم نادان خيال مىكند مرغ و ماهى را ثنا مىگويم .\r\nمن از روى عمد مدح تو را كم مىگويم ، تا حسودان بد بخت اشباح و سايه هاى تو را با دندان مغز پوچشان نگزند .\r\n","description":"","footnote":"","page_name":" 487 ","page_number":491},
  {"content":"\r\nاين مطلب را هم كه گفتم ، قانعم نمىكند ، زيرا .\r\n\r\n( ( 2119 ) ) خود خيالش را كجا يابد حسود\r\nدر وثاق موش طوطى كى غنود ؟\r\n\r\nآن خيالات خود حسود است كه مغزش را آكنده و گمان مىكند براى بر افكندن وجود تو از صفحهء هستى چاره‌اى انديشيده است . آن بد بخت موى قوسى ابرويش را مىبيند نه هلال روشن و زيباى آسمان را .\r\n","description":"","footnote":"","page_name":" 488 ","page_number":492},
  {"content":"\r\n\r\nپيش رفتن دقوقى به امامت آن قوم\r\n\r\n( ( 2121 ) ) مدح تو گويم برون از پنج و هفت\r\nبر نويس اكنون دقوقى پيش رفت\r\n( ( 2122 ) ) در تحيات و سلام الصالحين\r\nمدح جمله انبيا آمد عجين\r\n( ( 2123 ) ) مدحها شد جملگى آميخته\r\nكوزه ها در يك لگن در ريخته\r\n( ( 2124 ) ) ز ان كه خود ممدوح جز يك بيش نيست\r\nكيشها زين روى جز يك كيش نيست\r\n( ( 2125 ) ) دان كه هر مدحى به نور حق رود\r\nبر صور و اشخاص عاريت بود\r\n( ( 2126 ) ) مدحها جز مستحق را كى كنند\r\nليك بر پنداشت گمره مىشوند\r\n( ( 2127 ) ) همچو نورى تافته بر حائطى\r\nحائط آن انوار را چون رابطى\r\n( ( 2128 ) ) لاجرم چون سايه سوى اصل راند\r\nضال مه گم كرد وز استايش بماند\r\n( ( 2129 ) ) يا ز چاهى عكس ماهى وانمود\r\nسر بچه در كرد و آن را مىستود\r\n( ( 2130 ) ) در حقيقت مادح ما هست او\r\nگر چه جهل او به عكسش كرد رو\r\n( ( 2131 ) ) مدح او مه راست نى آن عكس را\r\nكفر شد آن چون غلط شد ماجرا\r\n( ( 2132 ) ) كز شقاوت گشت گمره آن دلير\r\nمه به بالا بود او پنداشت زير\r\n( ( 2133 ) ) زين بتان خلقان پريشان مىشوند\r\nشهوتى رانده پشيمان مىشوند\r\n( ( 2134 ) ) ز انكه شهوت با خيالى راندند\r\nوز حقيقت دور و پس واماندند\r\n( ( 2135 ) ) با خيالى ميل تو چون پر بود\r\nتا بدان پر بر حقيقت بر شود\r\n( ( 2136 ) ) چون براندى شهوتى پرّت بريخت\r\nلنگ گشتى و آن خيال از تو گريخت\r\n( ( 2137 ) ) پر نگه دار و چنين شهوت مران\r\nتا پر ميلت برد سوى جنان\r\n( ( 2138 ) ) خلق پندارند عشرت مىكنند\r\nبر خيالى پرّ خود بر مىكنند\r\n( ( 2139 ) ) وام دار شرح اين امر آمدم\r\nمهلتم ده معسرم ز ان تن زدم\r\n\r\n","description":"","footnote":"","page_name":" 489 ","page_number":493},
  {"content":"\r\n\r\n\r\nروايت\r\n« السلام علينا و على عباد الله الصالحين . » ( 1 )  ( درود خدا بر ما و بندگان صالحش باد . )\r\n\r\n( ( 2123 ) ) مدحها شد جملگى آميخته\r\nكوزه ها در يك لگن در ريخته\r\n( ( 2124 ) ) ز انكه خود ممدوح جز يك بيش نيست\r\nكيشها زين روى جز يك كيش نيست\r\n\r\nمدح و ثناى واقعى انسانها متعلق به ممدوح حقيقى است ، از اين راه همهء مذاهب با يكديگر اتحاد دارند .\r\nدر مباحث گذشته همين جلد شرح مختصرى در بارهء اختلاف مذاهب بيان كرديم و گفتيم : تمام اديان حقه مشتركاتى دارند كه به وسيلهء آن مشتركات وحدتى تشكيل مىدهند ، به همين جهت بود كه دين اسلام اهل كتاب را به دادن جزيه و عمل به دين خود يا پذيرش اسلام يا جنگ مخير نمود ، در صورتى كه از مشركين كه دين نداشتند جز جنگ يا اسلام را نپذيرفت .\r\nاين معنى مىتواند دليل همين مطلب باشد كه تمام اديان واقعى در مبدا و معاد با هم اتحاد دارند و ، عدم پذيرش اسلام براى اهل كتاب خسارتى بود كه به جهت قبول نكردن دين منطقى و تحريف نشده دچارش مىشدند .\r\nاز طرف ديگر قرآن تمام پيامبران گذشته را تصديق مىكند و حتى در بارهء دين اسلام مىگويد :\r\n« شرع لكم من الدين ما وصى به نوحا و الذى او حينا اليك و ما وصينا به ابراهيم و موسى و عيسى ان اقيموا الدين و لا تفرقوا فيه كبر على المشركين ما تدعوهم إليه الله يجتبى إليه من يشاء و يهدى إليه من ينيب . »\r\n","description":"","footnote":" ( 1 ) سلام دوم تشهد در نماز . . ","page_name":" 490 ","page_number":494},
  {"content":"\r\n\r\n( براى شما از دين همان را تشريع كرده است كه به نوح توصيه كرده بود و آن چه كه به تو وحى نموديم و به ابراهيم و موسى و عيسى توصيه كرديم اين بود كه دين را بر پا داريد و در بارهء دين پراكنده نشويد ، دعوت شما براى اتحاد ، بر مشركين بزرگ . [ و غير قابل هضم بود 
  ] خداوند هر كس را بخواهد بسوى خويش بر مىگزيند و هر كس را كه به سوى او باز گشت نمايد هدايت مىكند ) .\r\nاز اين رو مضمون بيت فوق كاملًا صحيح است و مىتوان گفت : مقصود جلال الدين اتحاد اديان تحريف نشده يا مسلكها و نظريات گوناگون در يك دين ، مانند دين اسلام است كه به وحدت هدف صدمه‌اى نمىزند ، و نمىتوان از گفتهء جلال الدين به تصحيح مزخرفات ساخته شده به وسيلهء هوى پرستان كه به شكل مذاهب در آورده و با اين تصنع آتش در ايده هاى عالى بشرى زده و راه را بر رهروان حق و حقيقت مسدود كرده‌اند سوء استفاده نمود .\r\nتفسير ابيات\r\nاى حسام الدين من مدح تو را در خارج از اعداد مىگويم ، با اين كه من مشغول نوشتن داستان و مدح دقوقى هستم . چه جاى اشكال است ، مدح تو يا مدح او يا ثناى ديگر راد مردان الهى . در آن هنگام كه درود به بندگان صالح خدا مىفرستيم تمام پيامبران را شامل مىگردد .\r\nهمه مدحها ، و سپاسها به جهت اتحاد ممدوح عالى و هدف گيرى از مدح در هم مىآميزند و مانند اين كه كوزه ها را بيك طشت خالى كنند يك مدح مىگردند .\r\nاگر درست توجه كنيم ممدوح حقيقى بيش از يك حقيقت نيست ، بقيه ممدوحان مزيت موجب ستايش را از آن حقيقت گرفته‌اند . مدح حقيقى به درياى نور الهى مىرود و اگر هم بر صور و اشخاص متعلق باشد عاريتى بوده شايستهء ذات مستقل او نيست .\r\nاگر درست دقت شود ، همواره مدحهاى واقعى از آن ممدوحهاى واقعى\r\n","description":"","footnote":"","page_name":" 491 ","page_number":495},
  {"content":"\r\nاست ، اين خيالها و پندارهاى نابجاست كه مدح و ذم را در غير موارد شايسته تطبيق مىكنند . [ حد اقل خود افراد ناشايست اگر داراى وجدان باشند ، مىفهمند كه ثنا خوانىها و مداحىها در بارهء آنها دروغ محض است - و اگر در جامعه‌اى خود افراد هم بدون استحقاق مدح و ثنا را به خود بگيرند ، آن جامعه تمام ارزشهاى انسانى و الهى را پاى مال كرده است . 
  ] اشخاصى كه بدون شايستگى مورد مدح قرار مىگيرند ، در حقيقت مانند ديوارى هستند كه واسطه ميان منبع اصلى نور و چيزى است كه بهره بردارى از نور ، حق اوست ، وقتى كه سايهء نور نما به سوى اصل خويش رفت ، بىنوا مادح سايه ، خود ماه را كه مستحق ستايش بود گم مىكند و گيج مىشود .\r\nبراى بعضى از تبه كاران نادان عكس ماه در ته چاه ، خود ماه مىنمايد و سر بچاه كرده ثنا خوانش مىشود . اين بىنوا در حقيقت ماه را مىستايد ، اگر چه در تشخيص مكان و موقعيت خود ماه به اشتباه افتاده است ، و بدان جهت كه در تطبيق محل و موقعيت به راه غلط رفته است ، لذا موصوف به كفر گشته است .\r\n[ مسلم است كه تمام مطالب جلال الدين را در اين ابيات بايد به صورت اشتباه و ناتوانى از درك خود حقيقت تاويل كنيم و الا حتى شرك و كفر محض هم با بيان عمومى جلال الدين تبرئه مىشود 
  ] . آن انسان بىباك كه نمىخواهد خود ماه را در بالا ببيند و سر به زير انداخته عكس ماه را مشاهده مىكند و به آن عكس كرنش كند ، از شقاوتش گمراه گشته است . اين بتهاى ناچيز خلق را پريشان مىسازد ، مردم غريزهء حقيقت جويى خود را با آنها اشباع مىكنند و آن گاه كه متوجه مىشوند اين بتها شايستهء كرنش و نيايش نيستند پشيمان مىگردند . چرا پشيمان مىشوند ؟\r\n\r\n( ( 2134 ) ) ز انكه شهوت با خيالى راندند\r\nوز حقيقت دور و واپس ماندند\r\n\r\nاين قضيه را در موضوع شهوترانى خيالى مردم مىتوان ديد : ميل آدمى به يك خيال ، مانند بالى است كه به گمان وصول به حقيقت آن بال را مىگشايد و به حركت\r\n","description":"","footnote":"","page_name":" 492 ","page_number":496},
  {"content":"\r\nدر مىآورد وقتى آن ميل در يك موضوع خيالى مستهلك شد ، خود ميل ساقط و موضوع خيالى از انسان مىگريزد .\r\nهم اكنون در اين زندگانى پر و بالت را خسته و فرسوده مساز ، تو داراى پر و بالى هستى كه با آن پر و بال به سوى رضوان الله پرواز خواهى كرد .\r\nاين مردم نادان خيال مىكنند كه عيش و عشرتها مىكنند و در لذايذ غوطه وراند آنان نمىدانند كه پر و بال خود را از ريشه بر مىكنند .\r\nشرح اين امر وامى است كه به گردن دارم ، قدرى مهلتم بده كه فعلا به جهت ناتوانى از شرح امر سر باز مىزنم .\r\n","description":"","footnote":"","page_name":" 493 ","page_number":497},
  {"content":"\r\n\r\nاقتدا كردن قوم از پس دقوقى\r\n\r\nباز گردم ز ان كه قصه شد دراز\r\nوقت تنگ و قوم موقوف نماز\r\n( ( 2140 ) ) پيش در شد آن دقوقى در نماز\r\nقوم همچون اطلس آمد او طراز\r\n( ( 2141 ) ) اقتدا كردند آن شاهان قطار\r\nدر پى آن مقتداى نامدار\r\n( ( 2142 ) ) چون كه با تكبيرها مقرون شدند\r\nهمچو قربان از جهان بيرون شدند\r\n( ( 2143 ) ) معنى تكبير اين است اى اميم\r\nكاى خدا پيش تو ما قربان شديم\r\n( ( 2144 ) ) وقت ذبح الله اكبر مىكنى\r\nهمچنين در ذبح نفس كشتنى\r\nگوى الله اكبر و اين شوم را\r\nسر ببر تا وارهد جان از فنا\r\n( ( 2145 ) ) تن چو اسماعيل و جان همچون خليل\r\nكرد جان تكبير بر جسم نبيل\r\n( ( 2146 ) ) گشت كشته تن ز شهوتها و آز\r\nشد به بسم الله بسمل در نماز\r\n( ( 2147 ) ) چون قيامت پيش حق صفها زده\r\nدر حساب و در مناجات آمده\r\n( ( 2148 ) ) ايستاده پيش يزدان اشك ريز\r\nبر مثال راست خيز رستخيز\r\n( ( 2149 ) ) حق همىگويد چه آوردى مرا\r\nاندرين مهلت كه دادم مر تو را\r\n( ( 2150 ) ) عمر خود را در چه پايان برده ايى\r\nقوت و قوّت در چه فانى كرده اى\r\n( ( 2151 ) ) گوهر ديده كجا فرسوده اى\r\nپنچ حس را در كجا پالوده اى\r\n( ( 2152 ) ) گوش و چشم و هوش و گوهرهاى عرش\r\nخرج كردى چه خريدى تو ز فرش\r\n( ( 2153 ) ) دست و پا دادمت چون بيل و كلند\r\nمن ببخشيدم ز خود آن كى شدند\r\n( ( 2154 ) ) همچنين پيغامهاى دردناك\r\nصد هزاران آيد از يزدان پاك\r\n( ( 2155 ) ) در قيام اين گفتها دارد رجوع\r\nوز خجالت شد دو تا اندر ركوع\r\n( ( 2156 ) ) قوّت اِستادن از خجلت نماند\r\nدر ركوع از شرم تسبيحى بخواند\r\nايستادن را نمانده قوّتى\r\nدر ركوع آيد ز شرم او ساعتى\r\n( ( 2157 ) ) باز فرمان مىرسد بردار سر\r\nاز ركوع و پاسخ حق بر شمر\r\n\r\n","description":"","footnote":"","page_name":" 494 ","page_number":498},
  {"content":"\r\n\r\n\r\n\r\n( ( 2158 ) ) سر بر آرد از ركوع آن شرمسار\r\nباز اندر رو فتد آن خام كار\r\n( ( 2159 ) ) باز فرمان آيدش بردار سر\r\nاز سجود و واده از كرده خبر\r\n( ( 2160 ) ) سر بر آرد او دگر ره شرمسار\r\nاندر افتد باز در رو همچو مار\r\n( ( 2161 ) ) باز گويد سر بر آر و باز گو\r\nكه بخواهم كرد از تو جستجو\r\n( ( 2162 ) ) قوّت پا ايستادن نبودش\r\nكه خطاب هيبتى بر جان زدش\r\n( ( 2163 ) ) پس نشيند قعده ز ان بار گران\r\nحضرتش گويد سخن گو با بيان\r\n( ( 2164 ) ) نعمتت دادم بگو شكرت چه بود\r\nدادمت سرمايه هين بنماى سود\r\nچون نه سرمايه بود او را نه سود\r\nشافعى خواهد كه آرد عذر زود\r\n\r\nآيه\r\n« وَلا تَقْفُ ما لَيْسَ لَكَ بِه عِلْمٌ إِنَّ اَلسَّمْعَ وَاَلْبَصَرَ وَاَلْفُؤادَ كُلُّ أُولئِكَ كانَ عَنْه مَسْؤُلًا « 17 : 36 ( 1 )  ( آن چه را كه نمىدانى ، مگو كه مىدانم ، به طور تحقيق گوش و چشم و قلب همهء آنها مسئول واقع خواهند گشت . )\r\nروايت\r\n« لا يزول قدم ابن آدم حتى يسئل عن عمره فيم افناه و عن شبابه فيم ابلاه و عن ماله مما اكتسبه و فيم انفقه و عما عمل فيما علم . » ( 2 )  ( فرزند آدم در روز رستاخيز نمىتواند قدمى حركت كند ، تا اين كه از موضوعات ذيل مورد سؤال واقع شود :\r\n1 - عمرش را در چه چيز فانى كرده است ؟ 2 - جوانىاش را در چه چيز از بين برده يا از عهدهء آزمايش جوانى چگونه بر آمده است ؟\r\n","description":"","footnote":" ( 1 ) سوره الإسراء ، آيهء 36 . .  ( 2 ) شرح نهج البلاغه ، ج 4 ص 532 . . ","page_name":" 495 ","page_number":499},
  {"content":"\r\n\r\n3 - مالش را از كجا اندوخته و در چه راهى خرج كرده است ؟ 4 - به دانشهاى خود چگونه عمل نموده است ؟ )\r\n\r\n( ( 2143 ) ) معنى تكبير اين است اى اميم\r\nكاى خدا پيش تو ما قربان شديم\r\n\r\nالله اكبر ، اين جمله چه معنا مىدهد ؟\r\nاى كاش ، يك بار هم كه شده مىتوانستيم يك مرتبه الله اكبر بگوييم » الله اكبر « چه معنا مىدهد ؟ براى پاسخ اين سؤال دو جمله شبيه بهم پيدا نخواهيد كرد . چرا ؟ براى اين كه هر يك از مغزها و دلهاى آدميان مفهومى از الله را در سطوح مختلف درون خود مشخص ساخته با وصف بزرگتر از همه چيز ( اكبر ) توصيفش مىكند . ما بعضى از گروه ها را كه الله اكبر مىگويند ، به عنوان نمونه براى شما ياد آور مىشويم :\r\n1 - دستها مانند يك حركت ماشينى بالا مىرود و جملهء فوق را به طور ماشينى و طوطى وار مىگويد و دستها را پائين مىآورد . اين گروه به جهت عدم توجه به معنا و حقيقت الله اكبر مىتوانند بگويند : كلاغ پريد 2 - مفهومى ساخته شده از الله و اكبر ( بزرگتر از همه چيز يا بزرگتر از آن كه توصيف شود ) در مغز خود جاى داده ، دستى بلند مىكند و جمله را مىگويد ، دست را پايين مىآورد . اين گروه با انواع گوناگونش ساخته شدهء خود را به ياد مىآورد با كلمهء » اكبر « ثنايش مىگويد به همين جهت است كه هيچ گونه ارتقاء و اعتلايى از اين ذكر ملكوتى نصيبش نمىشود .\r\n3 - گروه ديگرى معناى جمله را درك و اين قدر مىداند كه حقيقت الله او راى مفاهيم مصنوعى مغز آدمى است ، ولى آن حقيقت به هيچ وجه با او ارتباطى\r\n","description":"","footnote":"","page_name":" 496 ","page_number":500},
  {"content":"\r\nندارد ، او مأمور است كه با جملهء الله اكبر نمازش را شروع كند .\r\n4 - در ميان حوادث و كشاكش زندگى ناگهان صداى موذن را مىشنود كه مىگويد : الله اكبر يا عبور آفتاب را در افق مخصوص به خود از نقطهء ظهر مشاهده مىكند ، يا ساعتش را مىنگرد و مىبيند :\r\nآرى وقت است ، و هنگام نماز رسيده است .\r\nآن الله اكبر يا عبور آفتاب يا نقطهء وصول عقربك ساعت به شمارهء معين از ساعات و دقايق براى او مانند نداى ملكوتى روح افزايى است كه از طرف معبود يگانه متوجه او مىشود و مانند سروش غيبى به او مىگويد : ايست و اگر دراز كشيده است مىگويد : برخيز و بيا خدايت تو را مىخواند . او وضو مىگيرد و آمادهء گفتن الله اكبر مىشود و اعماق قلبش اين سرود را مىخواند :\r\n\r\nاحرام گرفته‌ام به كويت\r\nلبيك زنان به جستجويت\r\n\r\nاى خداى من ، برخاستم ، آمدم . الله اكبر كه اين شخص مىگويد : همان لبيك دعوت الهى براى تماس با مقام ربوبيت است .\r\nهم اكنون رو ببارگاهت كنم و نه تنها از نمودها و هياهوى زندگى روى گردان شوم بلكه خود زندگى و هستىام و جهان هستى را همه و همه پشت سر گذارم و فداى دعوتت كنم ، خداوندا ، تويى كه مرا خواندى تويى كه خطاب » بنده‌ام « را به من متوجه ساختى تويى كه افتخار در تماس نهادن اين بىنهايت كوچك را با آن بىنهايت بزرگ نصيبم كردى بار الها ، در مقابل اين همه شگفتىها كه از طرف توجه قرار دادن اين بندهء ناچيز در اعماق روحم ايجاد شده است ، چارهء جز آن ندارم كه بزرگترى تو را از هر گونه توصيف ، به خودم و جهان هستى اعلام بدارم - الله اكبر .\r\n","description":"","footnote":"","page_name":" 497 ","page_number":501},
  {"content":"\r\n\r\n\r\n( ( 2150 ) ) عمر خود را در چه پايان برده‌اى ؟\r\nقوت و قوّت در چه فانى كرده اى\r\n( ( 2151 ) ) گوهر ديده كجا فرسوده اى\r\nپنج حس را در كجا پالوده‌اى ؟\r\n( ( 2152 ) ) گوش و چشم و هوش و گوهرهاى عرش\r\nخرج كردى چه خريدى تو ز فرش ؟\r\n\r\nبياييد پيش از عهدهء مسئوليت اين همه نيروها و وسايل كه براى تكامل در زندگى بشما بخشيده بوديم بر آييد .\r\nما در امتداد مجلدات تفسير و نقد و تحليل مثنوى با يك حقيقت روشنى روبرو شده‌ايم كه مىتواند مشكلات فراوانى را حل و فصل كند ، اين حقيقت روشن عبارت از وسعت ديدگاه و روشن شدن مقدار غير معمولى از لامپهاى مغز جلال الدين در انسان شناسى و جهان يا بى است .\r\nاين مرد انديشمند را گاهى به تصوف حرفه‌اى و گاهى به عامل تخدير و گاهى به ايدآليستى مطلق متهمش ساخته‌اند ، و بدين جهت كتاب بزرگ ( مثنوى ) او را از معرض بهره بردارى حتى براى افكار ورزيده دور ساخته‌اند . اما چنان كه خود او در ديباچهء اول گفته است :\r\n\r\nهر كسى از ظن خود شد يار من\r\nاز درون من نجست اسرار من\r\n\r\nبه عقيدهء ما همه اين داوريها كه در بارهء جلال الدين و مثنويش صورت گرفته است بايد مورد تجديد نظر قرار بگيرد .\r\nاو بارها در مثنوى تصوف را بباد انتقاد گرفته ، واقعيت هستى را با قطع نظر از ذهن آدمى پذيرفته ، با توصيه به كار و كوشش براى زندگى فردى و اجتماعى اتهام به عامل مخدر بودن را از خود دفع ساخته ، هم اكنون با ابيات فوق پاسخ كسانى را مىگويد كه گمان مىكنند : اين مرد فقط دريافتهاى روحى عرفانى را مىپذيرد و حواس و\r\n","description":"","footnote":"","page_name":" 498 ","page_number":502},
  {"content":"\r\n\r\nساير وسايل درك و دريافت را مردود مىشمارد ، بار ديگر به سه بيت فوق توجه فرماييد و به بينيد : آيا در بارهء عظمت كار حواس بهتر از آن كه جلال الدين گفته است ، مىتوان بيان كرد . وقتى كه مىخواهد مسئوليت آدمى را در بارهء پنج حس تذكر بدهد ، با اصل حيات هم رديف ساخته مىگويد : از تو خواهند پرسيد :\r\n\r\n( ( 2150 ) ) عمر خود را در چه پايان برده اى\r\nقوت و قوّت در چه فانى كرده‌اى ؟\r\n\r\nاز اين مطالب به خوبى روشن مىشود كه جلال الدين نه به خرابات مغان دل سپرده است و نه خود را به تصرف حرفه‌اى و فريب كارى ايده آليستى باخته است .\r\nمىتوان گفت : مجموع مطالب مثنوى در بارهء موضوعات مزبور بوده ناشى از يك ديدگاه بسيار وسيع و گسترده‌اى است كه هر يك از آن مطالب بتنهايى ممكن است مضر و غلط انداز باشد ، ولى مجموع مطالبش در يك سيستم فوق سيستمهاى مكتبى براى ديده وران فرهنگ و عرفان بشرى بهترين وسيلهء حركت بسوى مقامات بالاتر از دانشها و بينشهاى معمولى است . با همهء اينها يقين هم داريم كه بشر است و بشر كامل مطلق وجود ندارد .\r\nتفسير ابيات\r\nوقت ما كم كم تنگ مىشود و فرصت بپايان رسانيدن داستان از دست رفته است و وقتى براى نماز گزاران با دقوقى نمانده است .\r\nدقوقى به پيش رفت و در جلو ايستاد ، او مانند طرازى بود كه اجزاء اطلس را بهم پيوندد و زيبايش مىسازد ، همهء آن راد مردمان مانند قطار به آن پيشواى نامور اقتدا كردند .\r\nآنان به مجرد آن كه الله اكبر گفتند ، مانند قربانيان معبد ربوبى رخت از اين جهان بيرون كشيدند . تو هم اى نماز گزار ، بدان كه معناى تكبير جز اين نيست كه : اى خدا ، ما جان عزيزمان را در راهت قربانى نموديم .\r\nتو در هنگام ذبح حيوان ، الله اكبر مىگويى ، بيا در موقع كشتن نفس\r\n","description":"","footnote":"","page_name":" 499 ","page_number":503},
  {"content":"\r\nپليد هم تكبير بگو . الله اكبر بگو و اين نفس شوم را بكش ، تا جانت را از فنا و نابودى نجات بدهى . تن تو مانند اسماعيل و جان تو مانند خليل عليه السلام است .\r\nاين جان خليل آساى تست كه بايد تكبير بر جسمت بگويد و آن را از سر راهش دور كند . [ تشبيه قربانى بدن در مقابل جان به قربانى اسماعيل به دست ابراهيم كاملًا تطبيق نمىكند 
  ] آن بدن مادى كه شهوت و طمعش به نابودى كشانيده است ، در هنگام نماز با گفتن بسم الله الرحمن الرحيم در خاك و خون آغشته اش كن . قيام نمازت را چنان تصور كن كه در روز رستاخيز در مقابل خدا ايستاده و او به محاسبهء تو و تو بمناجات با او پرداخته‌اى . در آن روز رستاخيز كه براستى قيام حقيقى شده است ، در پيشگاه يزدان ايستاده اشكها مىريزى . تصور كن كه -\r\n\r\n( ( 2149 ) ) حق همىگويد چه آوردى مرا\r\nاندرين مهلت كه دادم مر تو را ؟\r\n\r\nآن عمر گران قيمت را در كدامين آرمانها بپايان رسانيدى ؟ آن همه توشه ها و نيروها را كه به تو بخشيده بودم در كجا مستهلك ساختى ؟ بگو ، بگو به بينم گوهر ديده كجا فرسوده‌اى ، آن پنج حس را كه به تو ارزانى داشته بودم در كجا مصرف كردى ؟ آن همه وسايل درك و دريافت كار را مانند گوش و چشم و هوش و نيروهاى عرشى را كه بسوى تو سرازير مىكردم در مقابل كدامين كالاى خاكى از دست دادى ؟ و احتمال مىرود كه مقصود تشبيه دست و پا به بيل و كلنگ باشد ، چه نتيجه‌اى از آنها برداشتى ؟ صدها هزاران از اين خطابها در آن روز از خدا خواهى شنيد .\r\nآن گاه پيغامهاى دردناكى را از سوى رب الا رباب خواهى دريافت كه از شدت خجلت قدرت ايستادن از تو سلب شود و قامتت را تا ركوع خم كند . در ركوع نماز اين زندگانى ، خميده شدن قامت را از شرمندگى پيغامهاى آن روز به ياد آور .\r\nمجسم كن كه دوباره فرمان الهى به گوشت مىرسد كه : سر بلند كن ، اما تو ياراى ايستادن ندارى ، بار ديگر از شدت شرمندگى به رو در خاك مىفتى ، بار ديگر فرمان الهى مىرسد كه سر بلند كن و سر گذشت حياتت را باز گو كن . سر بلند مىكنى\r\n","description":"","footnote":"","page_name":" 500 ","page_number":504},
  {"content":"\r\nو بار ديگر از شرمسارى برو مىفتى و مانند مار دور خود مىپيچى ، در سجده هاى امروزت ، آن به خاك افتادن فردا را به ياد بياور .\r\nباز مرتبهء ديگر دستور الهى بانگ بر تو مىزند و مىگويد : سر بلند كن از تو سؤالاتى خواهم كرد ، پاسخ بگو .\r\nاز هيبت آن خطاب ديگر قدرت ايستادن از تو سلب مىشود و در حال نشسته ، خداوند خطاب به تو كرده مىگويد : با بيان روشن بگو ببينم - نعمتت دادم بگو شكرت چه بود دادمت سرمايه هين بنماى سود در اين جاست كه بر مىگردى بروزگار تباهت خيره مىشوى و مىبينى : نه سرمايه‌اى مانده و نه سودى در دست دارى ، ديده گانت را براى جستجوى راد مردان شفاعتگر به اين سو و آن سو خواهى گرداند .\r\n","description":"","footnote":"","page_name":" 501 ","page_number":505},
  {"content":"\r\n\r\n\r\nبيان اشارت سلام سوى دست راست در قيامت از هيبت محاسبهء حق و از انبياء استعانت و شفاعت خواستن\r\n\r\n( ( 2165 ) ) رو به دست راست آرد در سلام\r\nسوى جان انبيا و آن كرام\r\n( ( 2166 ) ) يعنى اى شاهان شفاعت كاين لئيم\r\nسخت در گل ماندش پا و گليم\r\n( ( 2167 ) ) انبياء گويند روز چاره رفت\r\nچاره آن جا بود و دست افزار زفت\r\n( ( 2168 ) ) مرغ بىهنگام اى بد بخت رو\r\nترك ما گو خون ما اندر مشو\r\n( ( 2169 ) ) رو بگرداند به سوى دست چپ\r\nدر تبار و خويش گويندش كه خب\r\n( ( 2170 ) ) هين جواب خويش گو بر كردگار\r\nما كه‌ايم اى خواجه دست از ما بدار\r\n( ( 2171 ) ) نى از اين سو نى ز آن سو چاره شد\r\nجان آن بىچاره دل صد پاره شد\r\n( ( 2172 ) ) از همه نوميد گردد آن دغا\r\nپس بر آرد هر دو دست اندر دعا\r\n( ( 2173 ) ) كز همه نوميد گشتم اى خدا\r\nاوّل و آخر تويىّ و منتها\r\nمعنى تسليم اين اى مقتدى\r\nكه تو اى حق هادى و ما مهتدى\r\nهر چه فرمايى تو منقاديم ما\r\nبا قضاى جرم هم شاديم ما\r\n( ( 2174 ) ) در نماز اين خوش اشارتها ببين\r\nتا بدانى كاين بخواهد شه يقين\r\nهست اميدى عنايت در رسد\r\nگردد او ايمن ز حبل من مسد\r\n( ( 2175 ) ) بچه بيرون آر از بيضهء نماز\r\nسر مزن چون مرغ بىتعظيم و ساز\r\n\r\nآيه\r\n« وَاِمْرَأَتُه حَمَّالَةَ اَلْحَطَبِ فِي جِيدِها حَبْلٌ مِنْ مَسَدٍ . » 111 : 4 - 5 ( 1 )  ( و زن او ( ابو لهب ) كه هيزم را ( براى آتش كردن و در راه پيامبر انداختن ) حمل مىكرد ، در گردنش طنابى از ليف آتشين . )\r\n","description":"","footnote":" ( 1 ) سوره مسد ، آيهء 3 و 4 . . ","page_name":" 502 ","page_number":506},
  {"content":"\r\n\r\nتفسير ابيات\r\nهنگامى كه آن همه خميدن قامت و رو به خاك افتادن ، اثرى نمىكند ، شروع مىكند ( در تشهد ) به درود بر جان پيامبران ، زبان حالش اين است كه اى مردان خدا ، امروز پا و گليمم سخت در گل مانده است ، به حال من ترحمى كنيد و در نزد خدا شفيعم باشيد ، پيامبران هم در پاسخش مىگويند :\r\nاى بىنوا ، چارهء تو در دوران زندگانى بود كه مىتوانستى براى چنين روز هولناك توشه‌اى بيندوزى ، تو همان مرغ بىهنگامى كه مىخواهى نابهنگام بانگ بر آورى ، دست از ما بردار ، خود ما را به جهت شفاعت نابجا در بارگاه خدا ساقط مكن .\r\nآن گاه رو به طرف چپ گردانيده به نياكان و خويشاوندانش متوجه مىشود ، باشد كه آنها دستگيرش شوند ، آنان نيز جواب رد داده مىگويند : بس كن حرف مزن ، برو خودت پاسخ مسئوليتهايت را به خدا بگو ، ما چه كاره‌ايم ، دست از سر ما بردار . نه از اين سو چاره‌اى پيدا مىكند ، نه از آن سو ، دل آن بىنوا از نوميدى و وحشت صد پاره مىشود ، آن گاه دست به دعا بر مىدارد -\r\n\r\n( ( 2173 ) ) كز همه نوميد گشتم اى خدا\r\nاول و آخر تويى و منتها\r\n\r\nاى راد مرد ، معناى تسليم واقعى اين است كه انسان رو به خدا گرداند و بگويد : اى خداى من ، تويى هدايت كنندهء حقيقى من .\r\n\r\nهر چه فرمايى تو منقاديم ما\r\nبا قضاى جرم هم شاديم ما ( 1 ) \r\n\r\nدر آن هنگام كه نماز مىگذارى ، اشارتهايى را كه شمردم منظور بدار اگر به جاى كلمه » شد « شه بوده باشد چنان كه در بعضى از نسخه هاى مثنوى آمده است و يقين بدان كه خداوند همين را از نمازى كه مىخوانى انتظار دارد . با همهء اين احوال -\r\n\r\nهست اميدى عنايت در رسد\r\nگردد او ايمن ز حبل من مسد\r\n\r\nبنا بر اين ، برو ، وقتى كه نماز مىخوانى ، مانند مرغى مباش كه منقار به زمين مىزند ، بلكه محصول و نتيجه‌اى از نماز به دست بيار .\r\n","description":"","footnote":" ( 1 ) مسلم است كه مقصود از قضاى جرم نبايد به معناى اجبار گنهكار به گناه بوده باشد ، و الا آن همه پشيمانى و شكنجه مفهومى نخواهد داشت . . ","page_name":" 503 ","page_number":507},
  {"content":"\r\n\r\nشنيدن دقوقى در ميان نماز افغان اهل كشتى را در غرق شدن\r\n\r\n( ( 2176 ) ) آن دقوقى در امانت كرد ساز\r\nاندر آن ساحل در آمد در نماز\r\n( ( 2177 ) ) و ان جماعت در پى او در قيام\r\nاينت زيبا قوم و بگزيده امام\r\n( ( 2178 ) ) ناگهان چشمش سوى دريا فتاد\r\nچون شنيد از سوى دريا داد داد\r\n( ( 2179 ) ) در ميان موج ديد او كشتيى\r\nدر قضا و در بلا و زشتئى\r\n( ( 2178 ) ) هم شب و هم ابر و هم موج عظيم\r\nآن سه تاريكى و از غرقاب بيم\r\n( ( 2181 ) ) تند بادى همچو عزرائيل خاست\r\nموجها آشوفت اندر چپ و راست\r\n( ( 2182 ) ) اهل كشتى از مهابت كاسته\r\nنعره و وا ويلها برخاسته\r\n( ( 2183 ) ) دستها در نوحه بر سر مىزدند\r\nكافر و ملحد همه مخلص شدند\r\n( ( 2184 ) ) با خدا با صد تضرّع آن زمان\r\nعهدها و نذرها كرده به جان\r\n( ( 2185 ) ) سر برهنه در سجود آنها كه هيچ\r\nرويشان قبله نديد از پيچ پيچ\r\n( ( 2186 ) ) گفت كه بىفايده است اين بندگى\r\nو ان زمان ديده در آن صد زندگى\r\n( ( 2187 ) ) از همه اميد ببريده تمام\r\nدوستان و خال و هم بابا و مام\r\n( ( 2188 ) ) زاهد و فاسق شد آن دم متقى\r\nهمچو در هنگام جان كندن شقى\r\n( ( 2189 ) ) نى ز چپشان چاره بود و نى ز راست\r\nحيله ها چون مرد هنگام دعاست\r\n( ( 2190 ) ) در دعا ايشان و در زارى و آه\r\nبر فلك ز ايشان شده دود سياه\r\n( ( 2191 ) ) ديو آن دم از عداوت تيز بين\r\nبانگ زد كاى سگ پرستان لعين\r\n( ( 2192 ) ) مرگ و جك اى اهل انكار و نفاق\r\nعاقبت خواهد بُدن اين اتفاق\r\n( ( 2193 ) ) چشمتان تر باشد از بعد خلاص\r\nكه شويد از بهر شهوت ديو خاص\r\n( ( 2194 ) ) يادتان نآيد كه روزى در خطر\r\nدستتان بگرفت يزدان از قدر\r\n( ( 2195 ) ) اين همىآمد ندا از ديو ليك\r\nاين سخن را نشنود جز گوش نيك\r\n( ( 2196 ) ) راست فرموده است با ما مصطفى\r\nقطب و شاهنشاه و درياى صفا\r\n( ( 2197 ) ) كانچه جاهل ديد خواهد عاقبت\r\nعاقلان بينند ز اول مرتبت\r\n\r\n","description":"","footnote":"","page_name":" 504 ","page_number":508},
  {"content":"\r\n\r\n\r\n\r\n( ( 2198 ) ) كارها ز آغاز از غيب است و سر\r\nعاقل اول ديد و آخر آن مُصر\r\n( ( 2199 ) ) اولش پوشيده باشد آخران\r\nعاقل و جاهل ببيند در عيان\r\n( ( 2200 ) ) گر نبينى واقعهء غيب اى عنود\r\nحزم را سيلاب كى اندر ربود\r\n\r\nروايت\r\nعن امير المؤمنين عليه السلام :\r\n« اول راى العاقل آخر راى الجاهل . » ( 1 )  ( آغاز راى خردمند ، پايان راى نادان است . )\r\n\r\n( ( 2183 ) ) دستها در نوحه بر سر مىزدند\r\nكافر و ملحد همه مخلص شدند\r\n( ( 2184 ) ) با خدا با صد تضرع آن زمان\r\nعهدها و نذرها كرده به جان\r\n( ( 2185 ) ) سر برهنه در سجود آنها كه هيچ\r\nرويشان قبله نديد از پيچ پيچ\r\n\r\nدريغا ، بشر طعم سجده را موقعى مىچشد كه از معبد الهى در حال بيرون رفتن است\r\nچون در بارهء موضوع مرگ در يكى از مجلدات آينده مشروحا بحث خواهيم كرد ، لذا در اين جا تنها به بيان شيواى ويكتور هوگو : كه ترسيم فوق العاده جالبى را در غرق شدن كشتى گروهى كشتى نشينان صورت داده است ، قناعت مىكنيم : در آن كشتى كه عده‌اى از افراد مختلف نشسته بودند ، يك نفر استاد دانشگاه آكسفورد هم وجود داشت .\r\nوقتى كه كشتى به ورطهء مرگبار گرداب مىرسد ، ناخدا به طرف آن استاد پيش مىآيد » ناخدا سلام كرد ، ولى اين پير مرد كه رداى استادان دانشگاه آكسفورد\r\n","description":"","footnote":" ( 1 ) شرح نهج البلاغه ، ج 4 ص 548 . . ","page_name":" 505 ","page_number":509},
  {"content":"\r\n\r\nيا گوتينگ در برداشت متوجه نشد ، و از جاى تكان نخورد ، دريا را با نظر علماى موج شناسى نظاره مىكرد ، گويى مىخواست بميان غرش آنها دويده چيزى يادشان بدهد ، در عين استادى مشغول تطير بود و بر گردابها فضل فروشى مىكرد .\r\nوقتى كه كشتى در كام مرگبار گرداب مىفتد ، استاد رو به كشتى نشينان نموده مىگويد : هيچ تنگنايى نيست كه در برابر آن در بحرانىترين لحظات نورى از اميد بر اعماق دل نتابد . . . به خود رحم كنيد . مىگويم : به زانو در آييد ، مىتوانيد به دعا متوسل شويد .\r\nاين گرگها همه بره شدند . در ساعات خطرناك چنين تغييرات روحى نادر نيست ، وقتى تاريكى گور چهره مىنمايد ، براى مرد بىايمان ، ايمان آوردن كار مشكلى است ، ولى بىايمانى امكان ندارد . . . آخرين تلاش را در جهت اميد بزندگانى به كار برده بودند ، بناچار به سمت ديگر روى آور شدند .\r\nفقط در اين گوشهء مبهم احتمال موفقيت مىرفت به اين موضوع پى بردند . چشمشان خيره شد و ترسشان فرو ريخت . چيزى را كه در حال احتضار مىشود فهميد ، چون چيزى است كه در نور برق بفهمند ، همه چيز ، سپس هيچ ، مىبينند و سپس از ديدار عاجز مىشوند . پس از مرگ چشمها باز خواهند شد و به جاى نور برق تجلى خورشيد را خواهند يافت . . . صداى ناپديد شدن خود را در تاريكىها مىشنيدند . » ( 1 ) \r\nتفسير ابيات\r\nدقوقى در همان ساحل شروع به امامت در نماز جماعت نمود و آن مردان الهى هم در پشت سرش ايستادند . چه نماز گزاران زيبا ، و چه امام بر گزيده‌اى ناگهان چشم دقوقى به دريا مىفتد و صداى داد و فرياد بگوشش مىرسد . پس از دقت مىبيند . يك عدد كشتى در ميان امواج سهمگين دريا با قضا و بلا و ناملايمات گلاويز\r\n","description":"","footnote":" ( 1 ) مردى كه مىخندد ، ويكتور هو گو ، ص 50 و 83 . . ","page_name":" 506 ","page_number":510},
  {"content":"\r\nگشته است ، شب بود و ابرهاى تاريك هم آسمان را بىستاره و بىروشنايى مىنمود ، امواج خروشان دريا كشتى نشينان را در نوسان مرگ و زندگى قرار داده بود .\r\nاز فضاى دريا تند بادى مانند عزرائيل ( پيك مرگ ) وزيدن گرفته امواج را بهم مىزند و دريا را به تلاطم در آورده بود .\r\nكشتى نشينان از هيبت حادثه نعره ها و وا ويلاها كشيدند و دستها بر سر مىكوفتند ، آرى كافر و ملحد و تبه كار از وحشت حادثه همه مخلص و با ايمان شده بودند ، بناى ناله و زارى گذاشته ، عهد و نذرها مىكردند .\r\nآنان كه هرگز در پيچا پيچ زندگى رويشان به سمت قبله نگشته بود ، همگى با سر برهنه به سجده در افتادند . آنها كه بندگى را هيچ و پوچ مىشمردند ، در آن لحظات بيرون رفتن از معبد الهى بندگى را صد زندگى تلقى مىكردند اميد از همه جا قطع شده دوست و دايى . و عم و پدر و مادر همه فراموش شده بودند . لحظات عبور از پل ميان زندگى و مرگ ، فاسق را آن چنان رو به تقوا مىبرد كه زاهد و پارسا را .\r\nآنان از هيچ سو چاره‌اى نديدند ، آرى در آن هنگام كه حيله ها و چاره جويىها از بين مىرود روح آدمى با دعا شكوفان مىگردد .\r\nدعاها مىكردند و زارىها مىنمودند . آن چه كه از سينه و دهان آنان بر مىآمد دود سياهى بود كه بر آسمانها سر مىكشيد . شيطان هم از طرف ديگر به سراغشان آمده و مىگويد :\r\nاى سگ پرستان ملعون ، چه مىكنيد ؟ دعا و زارى يعنى چه ؟ مرگ و شكنجه بر شما باد ، آيا بشما بگويم كه پس از نجات از اين مهلكه چه خواهيد كرد ؟ شما به مجرد اين كه خلاص شديد ، باز هم در همان هوى و هوس و شهوت پرستى ، هر يك شيطانى خواهيد گشت . و هرگز به ياد نخواهيد آورد كه خداوند متعال در گذشته شما را از قضا و قدر مرگبار نجات داده است ، اين ندا را شيطان به آنان مىداد ولى كو گوش شنوا پيامبر بر گزيدهء ما راست فرموده است كه آن چه را كه نادان در آخر كار مىبيند ،\r\n","description":"","footnote":"","page_name":" 507 ","page_number":511},
  {"content":"\r\nعاقل آن را در ابتداى امر مىبيند و مىداند ، زيرا كارهاى دنيا در آغاز در لابلاى اسرار پوشيده شده است و فقط خردمند هشيار است كه مىتواند آينده و محصول آن كار غوطه ور در اسرار را دريابد .\r\nآرى اين حوادث پيچا پيچ در آغاز رويداد پوشيده است ، وقتى كه جريان خود را سپرى كرد و گذشت زمان و باز شدن آن پيچ و خمها موضوع را روشن ساخت ، خردمند و نادان هر دو ، حقيقت آن رويداد را به طور عيان خواهند ديد .\r\nاگر عقل ورزيده ندارى و نمىتوانى وقايع پوشيده در اسرار را درك كنى ، حد اقل احتياط پيشه كن . هرگز سيلاب حوادث نمىتواند كوه احتياط را از جاى بر كند .\r\n","description":"","footnote":"","page_name":" 508 ","page_number":512},
  {"content":"\r\n\r\n\r\n\r\nتصورات مرد حازم\r\n\r\n( ( 2201 ) ) حزم چه بود ؟ بد گمانى در جهان\r\nدمبه دم ديدى بلاى ناگهان\r\n( ( 2202 ) ) آن چنان كه ناگهان شيرى رسيد\r\nمرد را بربود و در بيشه كشيد\r\n( ( 2203 ) ) او چه انديشد در آن بردن ببين\r\nتو همان انديش اى استاد دين\r\n( ( 2204 ) ) مىكشد شير قضا در بيشه ها\r\nجان ما مشغول كار و پيشه ها\r\n( ( 2205 ) ) آن چنان كز فقر مىترسند خلق\r\nزير آب شور رفته تا به حلق\r\n( ( 2206 ) ) گر بترسيدى از آن فقر آفرين\r\nگنجهاشان كشف گشتى در زمين\r\n( ( 2207 ) ) جمله شان از خوف غم در عين غم\r\nدر پى هستى دويده در عدم\r\n\r\nآيه\r\n« وَلَوْ أَنَّ أَهْلَ اَلْقُرى آمَنُوا وَاِتَّقَوْا لَفَتَحْنا عَلَيْهِمْ بَرَكاتٍ مِنَ اَلسَّماءِ وَاَلأَرْضِ 7 : 96 . » ( 1 )  ( اگر اهل آبادىها ايمان مىآوردند و تقوا مىورزيدند بركات آسمان و زمين را به روى آنان مىگشوديم . )\r\nتفسير ابيات\r\nمىدانى معناى حزم و احتياط چيست ؟ يعنى در اين جهان پر از اسرار و عوامل محاسبه ناشده و گرفتارى در بلاهاى ناگهانى بد گمان باش ، يعنى همهء حوادث روزگار را مزاحم خود فرض كن كه بايد آنها را بشكافى و به سوى هدفت رهسپار شوى .\r\nتو در اين زندگانى چنان تصور كن كه شير درنده‌اى مرد را ربوده و مىخواهد به جنگل برده و او را به درد ، چنين مردى چگونه مىانديشد ؟ او خود را در مرز زندگى و مرگ مىبيند ، تو هم كه مىبينى شير زبر دست قضا در جنگل اسرار آميز اين جهان\r\n","description":"","footnote":" ( 1 ) سوره الاعراف ، آيهء 69 . . ","page_name":" 509 ","page_number":513},
  {"content":"\r\nدر جولان است ، تمام جان و انديشهء خود را مصروف كار و پيشه مكن . اين مردم از فقر و تنگدستى مىترسند و نمىدانند كه از ترس و وحشت تا گلو در آب شور فرو رفته‌اند .\r\nاگر به جاى ترس از فقر ، از آن خدا مىترسيدند كه فقر و غنا را آفريده است ، گنجهاى سرشارى را از زمين بيرون مىآوردند .\r\nدريغا ، حال اين مردم واقعاً اسف انگيز است ، از ترس غم و غصه در درياى اندوه فرو رفته . به بهانه دويدن در پى هستى در بيابان نيستى سر گشته و گيج شده اند\r\n","description":"","footnote":"","page_name":" 510 ","page_number":514},
  {"content":"\r\n\r\nدعا و شفاعت دقوقى در خلاص كشتى\r\n\r\n( ( 2208 ) ) چون دقوقى آن قيامت را بديد\r\nرحم او جوشيد و اشك او دويد\r\n( ( 2209 ) ) گفت يا رب منگر اندر فعلشان\r\nدستشان گير اى شه نيكو نشان\r\n( ( 2210 ) ) خوش سلامت سان به ساحل باز بر\r\nاى رسيده دست تو در بحر و بر\r\n( ( 2211 ) ) اى كريم و اى رحيم سرمدى\r\nدر گذار از بد سگالان اين بدى\r\n( ( 2212 ) ) اى بداده رايگان صد چشم و گوش\r\nنى ز رشوت بخش كرده عقل و هوش\r\n( ( 2213 ) ) بيش از استحقاق بخشيده عطا\r\nديده از ما جمله كفران و خطا\r\n( ( 2214 ) ) اى عظيم از ما گناهان عظيم\r\nتو توانى عفو كردن در حريم\r\n( ( 2215 ) ) ما ز حرص و آز خود را سوختيم\r\nوين دعا را هم ز تو آموختيم\r\n( ( 2216 ) ) حرمت آن كه دعا آموختى\r\nدر چنين ظلمت چراغ افروختى\r\nدستگير و ره نما توفيق ده\r\nجرم بخش و عفو كن بگشا گره\r\n( ( 2217 ) ) همچنين مىرفت بر لفظش دعا\r\nآن زمان چون مادران با وفا\r\n( ( 2218 ) ) اشك مىرفت از دو چشمش و ان دعا\r\nبىخود از وى مىبرآمد بر سما\r\n( ( 2219 ) ) آن دعاى بىخودان خود ديگر است\r\nآن دعا و آن اجابت از خداست\r\n( ( 2221 ) ) واسطهء مخلوق نى اندر ميان\r\nبىخبر ز ان لابه كردن جسم و جان\r\n( ( 2222 ) ) بندگان حق رحيم و بردبار\r\nخوى حق دارند در اصلاح كار\r\n( ( 2223 ) ) مهربان بىرشوتان يارى گران\r\nدر مقام سخت و در روز گران\r\n( ( 2224 ) ) هين بجو اين قوم را اى مبتلا\r\nهين غنيمت دارشان پيش از بلا\r\n( ( 2225 ) ) رست كشتى از دم آن پهلوان\r\nو اهل كشتى را به جهد خود گمان\r\n( ( 2226 ) ) كه مگر بازوى ايشان در حذر\r\nبر هدف انداخت تيرى از هنر\r\n( ( 2227 ) ) پا رهاند روبهان را در شكار\r\nو ان زدم دانند روباهان غرار\r\n\r\n","description":"","footnote":"","page_name":" 511 ","page_number":515},
  {"content":"\r\n\r\n( ( 2228 ) ) عشقها با دُمّ خود بازند كين\r\nمىرهاند جان ما را از كمين\r\nاز ضلالت بوسه ها بر دم دهند\r\nرقص گيرند وز شادى بر جهند\r\n( ( 2229 ) ) روبها ، پا را نگه دار از حجر\r\nپا چو نبود دم چسود اى خيره سر\r\n( ( 2230 ) ) ما چو روباهان و پاى ما كرام\r\nمىرهاندمان ز صد گون انتقام\r\n( ( 2231 ) ) حيلهء باريك ما چون دمّ ماست\r\nعشقها بازيم با دم چپ و راست\r\n( ( 2232 ) ) دم بجنبانيم ز استدلال و مكر\r\nتا كه حيران ماند از ما زيد و بكر\r\n( ( 2233 ) ) طالب حيرانى خلقان شديم\r\nدست طمع اندر الوهيت زديم\r\n( ( 2234 ) ) تا به افسون مالك دنيا شديم\r\nاين نمىبينيم ما كاندر گويم\r\n( ( 2235 ) ) در گوىّ و در چهى اى قلتبان\r\nدست وادار از سبال ديگران\r\n( ( 2236 ) ) چون به بستانى رسى زيبا و خوش\r\nبعد از آن دامان خلقان را بكش\r\n( ( 2237 ) ) اى مقيم حبس چار و پنچ و شش\r\nنغز جايى ؟ ديگران را هم بكش\r\n( ( 2238 ) ) اى چو خر بنده حريف كون خر\r\nبوسه گاهى يافتى ؟ ما را ببر\r\n( ( 2239 ) ) چون ندادت بندگى دوست دست\r\nميل شاهى از كجايت خاسته است\r\n( ( 2240 ) ) در هواى آن كه گويندت زهى\r\nبسته‌اى بر گردن جانت زهى\r\n( ( 2241 ) ) روبها ، اين دمّ حيلت را بهل\r\nوقف كن دل بر خداوندان دل\r\n( ( 2242 ) ) در پناه شير كم نايد كباب\r\nروبها تو سوى جيفه كم شتاب\r\n( ( 2243 ) ) تو دلا منظور حق آن گه شوى\r\nكه چو جزوى سوى كلّ خود روى\r\n( ( 2244 ) ) حق همىگويد نظرمان بر دل است\r\nنيست بر صورت كه آن آب و گل است\r\n( ( 2245 ) ) تو همىگويى مرا دل نيز هست\r\nدل فراز عرش باشد نى به پست\r\n( ( 2246 ) ) در گل تيره يقين هم آب هست\r\nليك ز ان آبت نشايد آب دست\r\n( ( 2247 ) ) ز انكه گر آب است مغلوب گل است\r\nپس دل خود را مگو كاين هم دل است\r\n( ( 2248 ) ) آن دلى كز آسمانها برتر است\r\nآن دل ابدال يا پيغمبر است\r\n( ( 2249 ) ) پاك گشته آن ز گل صافى شده\r\nدر فزونى آمده وافى شده\r\n( ( 2250 ) ) ترك گل كرده سوى بحر آمده\r\nرسته از زندان گل بحرى شده\r\n\r\n","description":"","footnote":"","page_name":" 512 ","page_number":516},
  {"content":"\r\n\r\n( ( 2251 ) ) آب ما محبوس گل مانده است هين\r\nبحر رحمت ، جذب كن ما را ز طين\r\n( ( 2252 ) ) بحر گويد من تو را در خود كشم\r\nليك مىلافى كه من آب خوشم\r\n( ( 2253 ) ) لاف تو محروم مىدارد تو را\r\nترك آن پنداشت كن در من در آ\r\n( ( 2254 ) ) آب گل خواهد كه در دريا رود\r\nگل گرفته پاى او را مىكشد\r\n( ( 2255 ) ) گر رهاند پاى خود از دست گل\r\nگل بماند خشك و او شد مستقل\r\n( ( 2256 ) ) آن كشيدن چيست از گل آب را\r\nجذب تو نقل و شراب ناب را\r\nخواه باغ و مركب و تيغ و مِجَن\r\nخواه ملك و خانه و فرزند و زن\r\n( ( 2258 ) ) هر يكى ز انها تو را مستى كند\r\nچون نيابى آن خمارت نشكند\r\n( ( 2259 ) ) اين خمار غم دليل آن شدست\r\nكه بدان مفقود مستىات به دست\r\n( ( 2260 ) ) جز به اندازه ضرورت زين مگير\r\nتا نگردد غالب و بر تو امير\r\n( ( 2261 ) ) سر كشيدى تو كه من صاحب دلم\r\nحاجت غيرى ندارم واصلم\r\n( ( 2262 ) ) آن چنان كه آب در گل سر كشد\r\nكه منم آب و چرا جويم مدد\r\n( ( 2263 ) ) دل تو اين آلوده را پنداشتى\r\nلاجرم دل ز اهل دل برداشتى\r\n( ( 2264 ) ) خود روا دارى كه آن دل باشد اين\r\nكه بود در عشق شير و انگبين ؟\r\n( ( 2265 ) ) لطف شير و انگبين عكس دل است\r\nهر خوشى را آن خوش از دل حاصل است\r\n( ( 2266 ) ) پس بود دل جوهر و عالم عرض\r\nسايهء دل چون بود دل را غرض ؟\r\n( ( 2267 ) ) آن دلى كاو عاشق مال است و جاه\r\nيا زبون اين گل و آب سياه\r\n( ( 2268 ) ) يا خيالاتى كه در ظلمات او\r\nمىپرستدشان براى گفتگو\r\n( ( 2269 ) ) دل نباشد غير آن درياى نور\r\nدل نظرگاه خدا آن گاه كور ؟\r\n( ( 2270 ) ) نى دل اندر صد هزاران خاص و عام\r\nدر يكى باشد كدام است آن كدام ؟\r\n( ( 2271 ) ) ريزهء دل را بهل دل را بجو\r\nتا شود آن ريزه چون كوهى ازو\r\n( ( 2272 ) ) دل محيط است اندر اين خطهء وجود\r\nزر همىافشاند از احسان و جود\r\n( ( 2273 ) ) از سلام حق سلامتها نثار\r\nمىكند بر اهل عالم ز اختيار\r\n\r\n","description":"","footnote":"","page_name":" 513 ","page_number":517},
  {"content":"\r\n\r\n\r\n\r\n( ( 2274 ) ) هر كه را دامت درست است و معد\r\nآن نثار دل بر آن كس مىرسد\r\n( ( 2275 ) ) دامن تو آن نياز است و حضور\r\nهين منه در دامن آن سنگ فجور\r\n( ( 2276 ) ) تا ندرد دامنت آن سنگها\r\nتا بدانى نقد را از رنگها\r\n( ( 2277 ) ) سنگ پر كردى تو دامن از جهان\r\nهم ز سنگ سيم و زر چون كودكان\r\n( ( 2278 ) ) آن خيال سيم و زر چون زر نبود\r\nدامن صدقت دريد و غم فزود\r\n( ( 2279 ) ) كى نمايد كودكان را سنگ سنگ\r\nتا نگيرد عقل دامنشان به جنگ\r\n( ( 2280 ) ) پير عقل آمد نه آن موى چو شير\r\nمو نمىگنجد در اين جا اى فقير\r\n\r\nروايت\r\n« اللَّهم إن فههت عن مسألتي أو عميت عن طلبتي فدلني على مصالحي و خذ بقلبي إلى مراشدي . » ( 1 )  ( پروردگارا ، اگر من از سؤال و دعا ببارگاهت ناتوان گردم ، يا در بارهء مطلوبم نابينا شوم : تو خود مرا به شايستگىهايم رهنمون باش و دلم را به مقامات عاليه رشد و وصول بواقعيات در اختيار خود بگير . )\r\n\r\n( ( 2227 ) ) پا رهاند روبهان را در شكار\r\nآن زدم دانند روباهان غرار\r\n\r\nدر گذر گاه حيات اول بينديشيد كه نيروى پيش رفت شما چيست و عاملش كدامست ؟\r\nيكى از بزرگترين عوامل ركود يك فرد يا يك جامعه ، عدم توجه به نيرويى است كه مىتواند پيش رفت فرد يا جامعه را تضمين نمايد ، همچنين گاهى مىشود كه خود نيرو براى انسان مورد توجه است ، ولى طرز به كار بردن و به دست آوردن محصول از آن نيرو ، مورد هشيارى انسان قرار نمىگيرد .\r\n","description":"","footnote":" ( 1 ) نهج البلاغه ، ج 2 ر ص 248 . ","page_name":" 514 ","page_number":518},
  {"content":"\r\nاين ناهشيارى يكى از فروع جهل به خود است كه درد بىدرمان تاريخ ما نوع بشرى است ، ما در هر دوره‌اى به حد كافى از نيروهاى طبيعى و قدرتهاى انسانى بر خوردار بوده‌ايم ، اما ناتوانى ما از تشخيص آن همه توانايىها ، ما را از يك تاريخ افتخار آميز محروم ساخته است .\r\nدرست همانطور كه جلال الدين گفته است : وضع ما آدميان شبيه به آن روباه حيله گر محروم از عقل است كه به نيروى پاها و انرژى عضلانى از چنگال دشمن نجات يابد و موقعيت شايسته‌اى براى زندگى خويشتن تامين مىكند ، آن گاه اين قدرت به دست آوردن و ادامهء حيات را به دم خود نسبت مىدهد همواره چنين بوده است كه حوادث و رويدادهاى محاسبه نشده از راه رسيده و بمقتضاى طبيعى خود يك يا چندى نيروى ما را به فعاليت وا داشته و ما مانند كسى كه در مقابل كار انجام شده قرار بگيرد ، به نيروى خود در وسط جريان اطلاع پيدا كرده‌ايم . چنين نبوده است كه با تفكر و انديشه در بارهء نيرو سمت بهره بردارى آن را به دست آورده و هشيارانه آن را مورد بهره بردارى قرار بدهيم .\r\nاين يك مثال روشن را در نظر بگيريم كه عظمت فرهنگ بشرى براى ما از نيروى مغزى منظم و شناخته شده ناشى نشده است .\r\nمغز حيرت انگيز ارسطو و افلاطون و هراكليد و فارابى و ابن سينا و ابو الوفاء بوزجانى و حسن بن هيثم بصرى و جلال الدينها با روشنترين بيان به ما اثبات مىكند كه اكتشافات مربوط به اسرار طبيعت و انسان خيلى بتاخير افتاده است . چرا ؟ براى آن كه ما هميشه نيروها را به اشتباه مطرح كرده‌ايم و به قول جلال الدين عوض اين كه پاهايمان را تقويت كنيم ، با دم خودمان بازى نموده و آن را منشا برداشتن گام پنداشته‌ايم اين دورهء ما را در نظر بگيريم ( نيمهء دوم قرن بيستم ) خواهيم ديد :\r\nنيروهاى كلانى را كه از قرن هيجدهم به دست آورده‌ايم ، مقدار بسيار زيادش در آراستن ظواهر انسانى و دكور بازى در چشم و ابرو و ران و سپس تحويل\r\n","description":"","footnote":"","page_name":" 515 ","page_number":519},
  {"content":"\r\n\r\nدادن آنها يا به بيمارستانهاى روانى و يا بدهنهء توپها و يا زير رگبار مسلسلها و هدف بمبهاى مرگ زا مصرف شده است .\r\nمقدارى ديگر از نيروها را كه آن هم بنوبت خود بسيار كلان است . به معرفى سيستمها و موسسات و حفظ آنها از دستبرد رويدادهاى واقع ساز . سپس گمان مىكنيم كه واقعاً نيروهاى خدا دادى ما در تحصيل واقعيات در زمينه يك زندگى واقعى مصرف مىشود و اگر در تاريخ ما شخصيتهاى بر جسته‌اى از قبيل جلال الدين و ويكتور هو گو و ماكس پلانكها ظهور مىكنند ، مربوط به همين طرز استهلاك نيروها است\r\n\r\nچشم باز و گوش باز و اين عمى\r\nحيرتم از چشم بندى خدا\r\n( ( 2232 ) ) دم بجنبانيم ز استدلال و مكر\r\nتا كه حيران ماند از ما زيد و بكر\r\n( ( 2233 ) ) طالب حيرانى خلقان شديم دست\r\nطمع اندر الوهيت زديم\r\n( ( 2240 ) ) در هواى آن كه گويندت زهى\r\nبسته‌اى بر گردن جانت زهى\r\n\r\nبه من حيران شويد : تحسينم كنيد همينست معناى بستن روح انسانى با زنجير گرانبارى كه اگر نيروى جهان هستى در يك دست و باز و متراكم شود ، باز نمىتواند آن زنجير را از گردن روح باز كند .\r\nبه من نگاه كنيد ، با شما هستم مىگويم : به من خيره شويد ، منم كه عمرى را براى به دست آوردن معرفت سپرى كرده‌ام ، منم كه پنبهء تمام مشكلات انسان شناسى را زده‌ام ، جهان يا بى من به اندازهء ايست كه جهان در مقابل ديده گان من مانند يك قوطى كبريت مىنمايد بريده باد دست تمام بشريت كه در روى كرهء خاكى مجسمهء طلايى مرا در تمام كشورها نزده است\r\n","description":"","footnote":"","page_name":" 516 ","page_number":520},
  {"content":"\r\n\r\nمن فلسفه مىدانم ، حكمت در انگشتان من مانند موم است ، بهر شكلى كه بخواهم آن را مىسازم . موى سرم را در راهنمايى مردم سفيد كرده‌ام ، منم كه مىتوانم با تفكرات خودم ريشه تبه كارى را از جوامع بشرى بكنم .\r\nآرى ، اين تاريخ ننگ آور است و علت آن هم معلوم است ، زيرا به عظمت من آگاه نگشته و به من حيران نمانده است اين است هذيان و سرسام گويى گروه زيادى از غوطه وران در لجن جهالت و تبه كارى .\r\nاين گروه يك پاسخ بيشتر ندارد و آن هم همان است كه جلال الدين مىگويد :\r\n\r\nدر گوى و در چهى اى قلتبان\r\nدست وا دار از سبال ديگران\r\n\r\nمگر براى آويزان شدن طناب ديگرى غير از سبيلهاى مردم پيدا نكرده‌اى ، مگر براى فرو رفتن جايى بهتر از گودال نجاسات نديده‌اى كه حتى سخنانت را هم آلوده كرده و من و من مىگويى ؟ شما خواهيد گفت : ما از زبان هيچ مرد خردمندى دعاوى فوق را نشنيده‌ايم ، كيست كه جملات بالا را به زبان بياورد ؟ مىگويم : بلى ، من هم مثل شما عين جملاتى را كه در بالا گفتيم ، از هيچ كس نشنيده‌ام ، ولى هر انسان آگاهى كه به عظمت جهان هستى و به مقام بزرگ انسانى متوجه شود و بگويد : اين است كه مىگويم و جز اين نيست ، به من بنگريد ، اين شخص جملات بالا را موقرانه و با ادب رسمى گوشزد كرده است .\r\nآن شخصيت كه در حين گام برداشتن يك لحظه به پيش مىنگرد و لحظهء ديگر به تورم خود طبيعىاش كه ناشى از آن گام برداشتن است ، لجن جملات فوق را به روى مردم پاشيده است ، اگر چه سخنانش با شكوه و فرو تنانه ادا بشود .\r\nيك موجود براى بشر مورد تحير است ، آن هم خداست نه تو\r\nجلال الدين مىگويد :\r\n\r\n( ( 2233 ) ) طالب حيرانى خلقان شديم\r\nدست طمع اندر الوهيت زديم\r\n\r\nاى انسان بىنوا ، بكدامين موضوع تو حيران و واله شويم ؟ به كالبد مادى\r\n","description":"","footnote":"","page_name":" 517 ","page_number":521},
  {"content":"\r\nتو ، مگر كالبد مادى تو جز يكى از محصولات تفاعل همين مادهء خارجى نيست كه بدون اعتنا پا روى آن مىگذاريم و كثافات و مدفوعات را روى آنها مىريزيم ؟ آيا به مغزت حيران بمانيم ؟ مگر همين مغز محصول دقيقترى از ماده و قوانين آن نيست كه پس از چند روز از خروج روح ، لانهء محقرى براى مار و مور و حشرات زمينى است ؟ آيا به انديشه و خيالات و تجسيمات و اراده و تصميمات واله شويم ؟ مگر تو نيستى كه همهء اين نيروها و پديده ها را جمع مىكنى و سپس در حق كشى و انسان كشى و تخريب جهان هستى كه معبد سترگى براى آفرينندهء هستى است ، مستهلك مىسازى ؟ آيا به نبوغ و جهشهاى مغزى تو واله شويم ؟ مگر همين نبوغ و جهشهاى مغزى نيست كه با در آميختن با خود خواهى ، مانند كوه آتش فشان دمار از روزگار گلستان سر سبز بشرى و جانداران بىپناه در آورده و عظماى بشرى را كه برومندترين درختان بارور نوع انسانى بوده‌اند به آتش كشيده و از خاكسترهايش مركبى ساخته ، و شبگرد زمان را به نوشتن شهداى فضيلت ، شهداى راه آزادى ، شهداى مبارزين در مقابل ستمگرىها و بيدادگرىها ، شهداى دفاع از اصول و ايده هاى عالى انسانى . وادار كرده است ؟ آرى تو ، تو اى انسان ، فقط موقعى مىتوانى مردم را به حيرت در بارهء خود وادار كنى كه دست از خود طبيعى و سبيل انسانها بردارى و به جاى سبيل مردم از بارگاه ربوبى آويزان شوى و نهان خانهء درونت مهمان سراى دلهاى آدميان شود و بتوانى از روزنهء نهان خانهء دلت ، همه را واله جلال و جمال الهى گردانى . در اين موقع ديگر موجوديت نازنين تو موجب تحير نخواهد بود ، بلكه خواهى توانست آن انسانى باشى كه انسانها به تو محبت مىورزند ، و در آن محبتشان دروغ نمىگويند .\r\n","description":"","footnote":"","page_name":" 518 ","page_number":522},
  {"content":"\r\n\r\n\r\n( ( 2236 ) ) چون به بستانى رسى زيبا و خوش\r\nبعد از آن دامان خلقان را بكش\r\n( ( 2237 ) ) اى مقيم حبس چار و پنج و شش\r\nنغز جايى ؟ ديگران را هم بكش\r\n\r\nاگر تو حقيقتا به گلزار حقايق قدم گذاشته و از عطر جان پرور گل و رياحين باغ و بوستان واقعيات مشام جانت را نواخته‌اى ، دست ديگران را هم بگير و آنان را هم بگلشن واقعيات رهنمون باش\r\nتو مىگويى : مسافتها سپرى كرده‌ام ، درياها و صحراها و سنگلاخها پيموده‌ام انديشيده‌ام ، به تعقل و كشف و شهود نائل آمده‌ام ، اينك من از گلزار حقايق بهره مند گشته‌ام ، اى انسانها ، بياييد ، شتاب كنيد رو در روى من بايستيد و به من تسليم شويد به من حيران بمانيد ، سر انگشتانتان را از تعجب بگزيد ، با شما هستم ، من همان انسان مطلق هستم كه پيامبران براى بوجود آوردن آن فريادها زدند و فدا كارىها نمودند ، منم كه تمام فلسفه ها و معارف بشرى در جستجويش شب و روز افتادن و خيزان قدم بر مىدارد ممكن است : آن اعتراض را كه در تحليل دو بيت گذشته گفته بوديد ، در اين مورد هم تكرار كنيد و بگوييد : ما تا حال كسى را سراغ نداريم كه چنين ادعاى عجيب و غريب داشته باشد و هيچ انسانى هم نمىتواند اين اندازه احمق باشد كه بگويد : من انسان مطلق شده‌ام .\r\nاين اعتراض شما مبنى بر اشتباهى است كه مكر بازىهاى مدعيان بوجود آورده و شما را با جملات فريبنده از قبيل : « من نمىگويم ، منطق مىگويد « از حقيقت امر دور كرده است اگر ادعاى » من نمىگويم ، منطق چنين مىگويد « را از زبان خود خواهان بشنويد و كالبد شكافى كنيد ، خواهيد ديد : منطق موجود در ادعاى گوينده همان درك شخصى مطلبى است كه مورد گرايش او بوده و مىتواند اثبات كنندهء خود خواهى\r\n","description":"","footnote":"","page_name":" 519 ","page_number":523},
  {"content":"\r\nاو بوده باشد . كلمهء منطق غلاف زيبا و عموم پسنديست كه مىتواند خود ستايى را بپوشاند . ما بايد بهر نحوى است غلافهاى رو پوش خود پرستى را كه انواع بىشمار دارد ، بشناسيم ، انواع رو پوش از طرز جولان چشم گرفته ، تا معرفت فروشى ، و از » منطق چنين مىگويد « گرفته تا كوشش براى آماده ساختن مردم به پذيرش و اعتراف و تصديق به حقيقت يا بى انسان خود فروش همه و همه را شامل مىگردد .\r\nاين مدعيان سير و سياحت در باغ و بوستان حقايق دروغ مىگويند ، زيرا اگر راست مىگفتند ، امكان نداشت كه از گردش در پهنهء هستى و هدف آن بر گردند و با چهرهء آرايش كرده ، به وسيلهء اشارتهاى چشم و ابرو و سخنان جالب سد راه رهروان شوند و آنان را در پيشگاه خود حيران و حتى به سجده وادار كنند .\r\nگلشن سر سبز واقعيات گل و رياحين خوشبوترى از جانهاى آدميان ندارد . بر سر در آن گلستان شاداب و خرم كلماتى نوشته شده است كه مىگويد : ورود به اين گلشن براى كسانى كه لجنهاى تحجر يافتهء خود طبيعى و خود خواهى منفذ مشامشان را گرفته است ، ممنوع است . بنا بر اين اگر كسى را ديديد كه مىگويد : من توانسته‌ام از بيابان سنگلاخ ماده و قوانين آن عبور كرده ، به صفحهء گلزار حقايق راه بيابم ، اين كه مشام جانم از بوى گل و رياحين حقيقت عطر آگين شده است ، پس شما جان مرا استشمام كنيد و به من حيران بمانيد . يقين بدانيد كه او حتى قديم در پيرامون باغ حقايق بر نداشته ، بلكه بالعكس چيزى جز برگ و بوتهء فرو رفته در لجن زار خود طبيعى را استشمام نكرده است .\r\nعزيز الدين نفسى مىگويد : « هر كه دايره تمام كرد ، عالم صغير را تمام كرد و بنهايت مقام انسانى رسيد و انسان كامل شد و هر كه عالم صغير را تمام كرد ، در عالم كبير نايب و خليفهء خدا گشت ، اكنون كار وى آن باشد كه ديگران را تمام كند و هر كه عالم صغير را تمام نكرده باشد در عالم كبير نايب و خليفه خدا نتواند بود و هر چند سعى بسيار كند تا درين عالم پيشوا گردد ، او را ميسر نشود و اين سخن به غايت\r\n","description":"","footnote":"","page_name":" 520 ","page_number":524},
  {"content":"\r\nبر اصل است ، از جهت آن كه كسى كه خود را تمام نكرده است ، ديگران را چگونه تمام كند ؟ و اگر كسى خود را راست نكرده است ديگران را چگونه راست گرداند ؟ » ( 1 ) \r\n\r\n( ( 2245 ) ) تو همىگويى مرا دل نيز هست ؟\r\nدل فراز عرش باشد نى به پست\r\n( ( 2246 ) ) در گل تيره يقين هم آب هست\r\nليك ز ان آبت نشايد آب دست\r\n\r\nاگر بگويى : من داراى تخيلات عالى هستم ، مطلبى را گفته‌اى كه با وضع طبيعى و رفتار معمولى تو سازگار است . زيرا انسان در عين حال كه در طبيعت غوطه ور است در حال عين كه در استخدام خود مصنوعى قرار گرفته و با اين كه بردهء بىاختيار خواسته هاى ديگران و مانند كاهى در امواج خروشان قوانين طبيعت بالا و پايين مىرود ، مىتواند در تخيلات دامنه دار فرو برود .\r\nاگر بگويى ، من داراى انديشه هاى بسيار نافذ و دقيق و منتج مىباشم ، باز اين ادعا از شما قابل پذيرش است ، زيرا انديشه انسان در پهنهء طبيعت و » خود طبيعى « مانند آن ماهى است كه مىتواند در اعماق دريا و در خطوط گوناگون و سمتهاى متضاد به تكاپو بپردازد ، ( اما فراموش نشود كه اين انديشهء غوطه ور در طبيعت و خود طبيعى هرگز معناى طبيعت و خود طبيعى را نخواهد فهميد ، زيرا چنان كه ماهى نمىتواند از آب آب را مورد نظاره قرار بدهد همچنين انديشهء انسانى ) .\r\nپس تو مىتوانى بگويى من انديشمندم و جست و خيزهاى تفكرات خود را هم در بالاتر رفته قلمرو موقعيت طبيعى خود مىتوانى اثبات كنى .\r\nاما اگر بگويى : « من دل دارم « اين ادعايى است كه فاصله ميان آن و واقعيت دل داشتن همان مقدار است كه فاصله ميان غوطه ور شدن در لجن تمايلات حيوانى و فراز عرش الهى . تو با احساس ميعان در گل و لاى فعاليتهاى درونىات ،\r\n","description":"","footnote":" ( 1 ) الانسان الكامل عزيز الدين نفسى ، به تصحيح و مقدمه ماريژان موله ، ص 361 . . ","page_name":" 521 ","page_number":525},
  {"content":"\r\n\r\nگمان مىكنى كه آب حيات انسانيت از دل تو در فوران است ، در صورتى كه آب مخلوط به گل و لاى ، مغلوب خاك و لجن است و نمىتواند حيات بخش زندگى انسانى الهى تو بوده باشد .\r\n\r\n( ( 2251 ) ) آب ما محبوس گل مانده است هين\r\nبحر رحمت ، جذب كن ما را ز طين\r\n( ( 2252 ) ) بحر گويد من تو را در خود كشم\r\nليك من لافى كه من آب خوشم\r\n\r\nدرياى جلال و جمال الهى تو را بسوى خود مىخواند ، ولى تو با عشق به آب مغلوب در گل و لاى درونىات ، مىگويى : من خود در درياى حقيقت غوطه ورم ؟\r\nهرگز گمان مبريد كه درياى كرم الهى كه از منبع جلال و جمالش مىجوشد ، از باز گشت جويبارهايى كه به درون آدميان روانه كرده است امتناعى دارد . آن چشمه سار پيوسته بدرياى كرم الهى كه پياله هاى آب حيات به انسانها بخشيده است ، همواره در انتظار سر از بر شدن همان پياله ها به درياى كرم الهى است .\r\nمگر چنين نيست كه پيمانه‌اى از آب حيات كه از اقيانوس عرش الهى پر شده است خاك و خاشاك ماده و ماديات را آخرين منزلگه خود نمىشناسد . اين خود انسان است كه كثافتها و لجنهاى نفسانى را سد راه جريان آب پيمانه نموده ، گل و لايى مىسازد و مستهلكش مىنمايد . آرى ،\r\n\r\nپيمانه‌اى است اين جان پيمانه اين چه داند\r\nاز عرش مىستاند بر فرش مىفشاند\r\n\r\nاى خداى بزرگ ، يا درياى رحمت بىكرانت را بجوشان و بخروشان و امواجش را بر پياله هاى ناچيز درون آدميان سرازير فرما ، يا به ما انسانهاى ناتوان آن قدرت را عنايت فرما كه بتوانيم پيمانه هاى نمونهء درياى رحمتت را در مسير جريان درياى رحمتت قرار بدهيم .\r\n","description":"","footnote":"","page_name":" 522 ","page_number":526},
  {"content":"\r\n\r\n( ( 2265 ) ) لطف شير و انگبين عكس دل است\r\nهر خوشى را آن خوش از دل حاصل است\r\n( ( 2266 ) ) پس بود دل جوهر و عالم عرض\r\nسايهء دل كى بود دل را غرض ؟\r\n\r\nبراى پيدا كردن هدف حيات به دنبال سايهء خود ندويد\r\n","description":"","footnote":"","page_name":" 523 ","page_number":527},
  {"content":"\r\nاگر در فرهنگ تمام دورانهاى تاريخ بشرى » به استثناى كتب سماوى الهى « ده عدد كتاب از نظر عظمت و اساسى بودن محتوياتش انتخاب شود ، بدون ترديد يكى از آن ده كتاب مثنوى جلال الدين محمد بلخى رومى است و اگر از كتاب مثنوى ده بيت از نظر عظمت و اصالت در تفسير انسان و بايستگى او انتخاب شود ، بدون ترديد بيت دوم از دو بيت بالا ، يكى از آن ده بيت است كه شايستگى انتخاب را بعنوان يكى از جملات نهايى كه در بارهء انسان ممكن است گفته شود ، دارا مىباشد .\r\nبه نظر نمىرسد كه يك متفكر جهان بين پيدا شود و در صدد پيدا كردن هدف حيات انسانى بر آيد و عالىترين انديشهء نبوغ آميزش را به فعاليت وادار كند و تمام كتب و آثار گذشته و كنونى و آيندهء بشرى را فحص و تتبع نمايد ، ولى از نكتهء شگفت انگيزى كه جلال الدين در بيت دوم از دو بيت بالا گفته است ، غفلت بورزد با اين حال بتواند جملهء نهايى را در بارهء منظورش كه عبارت از هدف حيات انسان است ، ابراز نمايد .\r\nجلال الدين مىگويد : درست بينديشيد ، تمام حواس و مشاعرتان را جمع كنيد و بار ديگر دقت كنيد ، خسته نشويد اگر ديديد براى درك واقعيتى كه مىگويم به انديشه و تحمل فراوان نيازمنديد ، بيم و هراس به خود راه ندهيد .\r\nجهان هستى غوطه ور در قانون و عشق بكمال ايده آل كه در نهاد انسانى بوديعت نهاده شده است ، اولين دستورش اين است كه بينديش و آخرين نتيجه‌اى را كه از تمام موجوديت انسان به دست مىآورد ، وصول به كمال ايده آل است .\r\nاكنون به معناى دو بيت فوق توجه كنيم ، مىگويد : لطف و مطلوبيت شير و عسل و تمام مزاياى جهان مادى ناشى از چگونگى و ساختمان مخصوص طبيعى و روانى آدمى است و با قطع نظر از سازمان مخصوص طبيعت و روان آدمى اشياء و خواص آنها در عرصهء هستى ، موجودات بىطرفى هستند . شير و عسل و طعامهاى لذيذ زيبايىها و حتى دانش و آزادى و مقام . . . . همه و همه مطلوبيت خود را از\r\n","description":"","footnote":"","page_name":" 524 ","page_number":528},
  {"content":"\r\n\r\nچگونگى موجوديت انسانى دريافت مىكنند » پس همهء مزايا و زيبايىها ساخته شدهء طبيعت مخصوص انسانى مىباشد . شما عالىترين تابلوى نقاشى را كه ميلياردها ارزش داشته باشد ، بگذاريد جلو سنگ و يا درخت و يا حيوان ، كوچكترين لذتى از تماشاى آن نخواهند برد ، بلكه اگر آن تابلوى نقاشى در روى مقوا و يا تخته ترسيم شده باشد ، و آن را جلو موريانه بگذاريد ، بدون اعتنا به عظمت و ارزش تابلوى مفروض آن را خواهد خورد و پاره پاره خواهد كرد ، چون تمام مزاياى عالم ماده مقتضيات موجوديت خاص انسانى مىباشد ، و از طرف ديگر همواره مقتضى مانند سايه به دنبال اقتضا كننده اش مىرود پس مزاياى عالم ماده سايه هاى وجود انسانى بوده و سايهء يك شيء نمىتواند هدف وجودى آن شيء بوده باشد .\r\nاينك براى توضيح مشروح اين مقدمات و نتيجه ، به بحث از هدف حيات انسانى مىپردازيم .\r\nفلسفه و هدف زندگى\r\nبه يك معنى ، پرسش از فلسفه و هدف حيات به هيچ وجه تازگى نداشته ، از دورانهاى قديم در هر جامعه‌اى افراد فراوانى با اشكال گوناگونى از موضوع مزبور پى جويى كرده و با عقايد و اعمالى كه از آن دورانها بيادگار مانده است ، پاسخ قانع كننده‌اى در بارهء آن موضوع تهيه شده است .\r\nاگر چه سؤال صريح و مستقيم در بارهء فلسفه و هدف حيات در دورانهاى ما قبل سه قرن اخير ، چنان شيوع و رواج نداشته است كه مانند امروز بعنوان يك مسئله روز جلوه‌اى داشته باشد ، ولى به طور كنايه و غير مستقيم و فدا كردن هستى خويش در راه ايده ئولوژىها به خوبى نشان داده‌اند كه سؤال مزبور با مطرح كردن مجموع كلى حيات كه سپرى مىكردند ، براى آنان با اهميت تلقى شده ، و به طور كلى مىتوان گفت : در گذرگاه تاريخ هر فرد هشيارى كه در پهنهء تلاقى خطوط ماده و حيات براى كمترين\r\n","description":"","footnote":"","page_name":" 525 ","page_number":529},
  {"content":"\r\nلحظات توانسته است من خود را از غوطه ور شدن در شادى و اندوه و كششهاى ضرورى حيات بالاتر كشيده ، حيات را براى خود بر نهد ، فورا سؤال از هدف و فلسفهء زندگى براى او مطرح شده است .\r\nكوششهاى درخشان فلاسفه يونان و انديشمندان رم در باره توجيه و تفسير حيات آدمى ، خود دليل بارزى است كه مىتواند تعمق آنان را در فلسفه و هدف حيات اثبات كند . كسانى كه اطلاع كافى از سر گذشت ايده ها و عقايد كلى در بارهء هستى دارند ، مىدانند كه بروز آنها يكى از نتايج مطرح كردن خود بعنوان جزئى از هستى صورت گرفته است . اين سؤال حياتى در فرهنگ اسلامى به وسيلهء پيش تازان آنها چه در مقام پاسخگويى به سؤال صريح در موضوع مزبور و چه به طور استقلال ديده مىشود . قرآن در حدود 100 مورد در بارهء حيات و تشبيه و تفسير و توجيه و بيان هدف آن تذكر داده است چنان كه در مسائل آينده خواهم ديد .\r\nبنا به ملاحظات فوق سؤال از فلسفه و هدف حيات از نظر تاريخى مساوى تاريخ هشيارى آدميان مىباشد .\r\nپاسخهايى كه در آن دورانها گفته مىشد ، به جهت ابهت و عظمتى كه دستگاه هستى براى آنان دارا بود متين و با شكوه و موقرانه باز گو مىگشت .\r\nدر صورتى كه در دورانهاى اخير باز شدن برخى از رموز طبيعت و پيش رفتهاى چشمگير ، يا بعبارت شايسته تر به جهت افزايش روابط انسان با طبيعت به غلط چنين گمان رفته است كه هستى داراى آن ابهت و عظمت نيست ، لذا سؤال مزبور هم صريح تر و هم با احساس لزوم جدى طرح آن ، رواج زيادى پيدا كرد .\r\nاز طرف ديگر پاسخهاى با شكوه و موقرانهء گذشته هم محترمانه كنار گذاشته شده مردم در اين صدد بر آمده‌اند كه فلسفه و هدف حيات را مانند فلسفه و هدف آب خوردن در موقع تشنگى بدانند .\r\nنكته دوم كه موجبات افزايش و تندى سؤال مزبور شده است ، دگرگون شدن\r\n","description":"","footnote":"","page_name":" 526 ","page_number":530},
  {"content":"\r\n\r\nچهرهء حيات به وسيلهء غوطه ور شدن در عربده هاى ناخود آگاه ماشين است كه از اواخر قرن هيجده به اين طرف رو به افزايش گذاشته است ، تمام حوزه هاى وجودى حيات كه با ظرافت و هشيارى و آزادى ، با گسترش افق زيادى در مقابل ديده گان آدمى ، حيات را فروزان مىساخت به محاصرهء ماشين در آمده تدريجا محاصره تنگ تر گشت و حيات آدمى در نقاط تلاقى ماده و حيات با خشونت مادهء آلى با شكست رو برو شد .\r\nدر نتيجه متفكر نماهايى كه حاضر بودند براى به دست آوردن يك دستمال به قيصريه ها آتش بزنند ، ميدان مناسبى براى خود ديده ، به جاى اين كه در بر داشتن سنگى كه روى منبع حيات آدميان افتاده است ، بكوشند ، فرياد بر آوردند كه منبع آب ندارد ، يا آب منبع تمام شده است چون اينان حيات واقعى خود را چه در راه به دست آوردن شهرت و چه به جهت خود باختگى واقعى از دست داده بودند ، حيات كلى آدميان براى آنان پوچ جلوه كرده ، هياهويى در اين باره راه انداخته و از آب گل آلود جوامع ، ماهىها بيرون كشيدند و حقيقت را به دست نيستى و نابودى سپردند . عناصر تشكيل دهندهء سؤال از هدف زندگى از نظر خود انسانها ، حقايقى هستند كه مردم با اختلافاتى كه در چگونگى و خصوصيات آنها دارند ، مفاهيم روشنى را از آن حقايق در نظر مىگيرند . حد اقل مسأله‌اى بنام فلسفه زندگى كه غايت و هدف تمام حركات و سكنات زندگى را به طور مجموعى شامل شود ، وجود دارد كه در هر دوره و عصرى براى همه اشخاصى كه مىتوانند از خصوصيات و اجزا و پديده هاى مشخص زندگى بالاتر رفته ، مجموع آنها را به طور كلى براى خود بر نهند و سپس سؤال فوق را مطرح نمايند ، مورد توجه جدى قرار گرفته است . براى توضيح اين سؤال دو مطلب با اهميت را متذكر مىشويم :\r\nمطلب يكم - هدف چيست ؟ زندگى چيست ؟\r\nمسلم است كه هدف از يك پديده عبارت است از آن حقيقت منظور كه آگاهى و اشتياق به دست آوردن آن ، محرك انسان بسوى انجام دادن حركات معينى است كه آن حقيقت را قابل وصول مىنمايد . بنا بر اين هر هدفى دو جنبه دارد :\r\n","description":"","footnote":"","page_name":" 527 ","page_number":531},
  {"content":"\r\n\r\nجنبهء درون ذاتى كه مىگويد و بيكى از جهات ، ملايم با طبيعت انسانى و مورد آگاهى و اشتياق اوست .\r\nجنبهء برون ذاتى كه وجود واقعى هدف است كه وصول به آن مطلوب آدمى است . حركات يك انسان هدف گير در ميان دو جنبهء فوق صورت مىگيرد ، يعنى هر كار هدف دار از آگاهى و اشتياق به هدف آغاز مىشود و در وصول به هدف واقعى كه در برون از ذات انسانى وجود دارد پايان مىپذيرد .\r\nالبته اين مسئله هم مورد توجه است كه هر سه مرحلهء كار هدف دار ( آگاهى و اشتياق به هدف ، كار ، تحقق هدف و وصول به آن ) از نظر عوامل و شرايط مادى و روحى امورى هستند كاملًا نسبى و محدود به مقتضيات و انگيزه هايى كه پيرامون هر كار هدف دار را فرا گرفته‌اند .\r\nدو جنبه ديگر براى هدف\r\nدر جملات بالا به اين مسئله اشاره كرديم كه هر كار هدف دار ميان دو جنبه برون ذاتى و درون ذاتى هدف قرار مىگيرد ( آگاهى و اشتياق به هدف ، تحقق و وصول به هدف ) .\r\nدو جنبهء ديگر براى هدف بايد منظور شود كه مربوط به موقعيت برون ذاتى هدف است ، به اين توضيح كه : هدف در همهء موارد حقيقتى است خارج از آن موجوديت فعلى انسانى كه شيء مفروضى را براى خويشتن هدف قرار داده است .\r\nاين شيء در خارج از موجوديت فعلى انسانى ، از يك جهت در مجراى قوانين طبيعى يا انسانى قرار گرفته است كه خارج از اختيار آدمى است ، مانند فرا رسيدن فصل معين براى بارور شدن درختان .\r\nولى به دست آوردن همان هدف در موقع معين بدون رسيدگىهاى مناسب به درختان كه در اختيار باغبان است عملى نخواهد گشت .\r\nپس هر هدفى جنبهء اختيارى دارد و جنبهء جبرى .\r\n","description":"","footnote":"","page_name":" 528 ","page_number":532},
  {"content":"\r\n\r\nقيافهء واقعى هدف ، يا قرار گرفتن يك شيئى بعنوان هدف براى انسان از جنبهء اختيارى انسان است . نتيجهء اين تقسيم را در مباحث آينده در پاسخگويى به هدف زندگى مطرح خواهيم كرد .\r\nمطلب دوم - زندگى چيست ؟\r\nبراى توضيح معناى زندگى عينكهاى مختلفى لازم است كه بتواند اين پديدهء بديهى تر از همه چيز و تاريك تر از همهء پديده ها را مورد توجه قرار بدهد .\r\nدر اين مقدمه نظرى به تفسيرات گوناگون بيولوژيكى و فيزيولوژيكى و فلسفى حيات نداريم ، براى موضوع سؤال ما كه عبارت است از فلسفه و هدف زندگى همان جنبهء بديهى حيات ، كافى است . كه عبارت است از دارا بودن انسان به پديده‌اى كه به وسيلهء آن حركت مىكند ، احساس دارد ، لذت مىچشد و درد دارد و دانايى به دست مىآورد و غرايزى را دارا مىباشد و در جستجوى كمال است ، عضوى از اجتماع مىشود و حركات جبرى دارد و آزادانه . . . البته مسلم است كه امور مزبوره زندگى را همه جانبه براى ما توضيح نمىدهد ، ولى براى كسانى كه سؤال از هدف زندگى مطرح است ، زمينهء زندگانى را با امور مزبوره منظور نموده و مسئله مورد بحث را مطرح مىكنند اين مسئله را فراموش نمىكنيم كه كيفيت سؤال از هدف و انگيزهء آن با چگونگى تفسير زندگى رابطهء مستقيم دارد .\r\nمثلًا سؤالى كه براى يك راد مرد با عظمت در فلسفهء زندگى مطرح مىشود ، غير از سؤالى است كه براى يك آدم پست صفت تبه كار منظور مىگردد . به همين جهت است كه مىگوييم :\r\nتحقيق و تصفيهء هر سؤال مانند پاك كردن گرد و غبار از روى پاسخ آن سؤال است سؤالى كه براى يك فرد يا يك جامعه مطرح مىگردد ، به منزلهء علامت « ايست »\r\n","description":"","footnote":"","page_name":" 529 ","page_number":533},
  {"content":"\r\n\r\nاست كه در موقع گمشدن راه بسوى مقاصد در مقابل ديده گان آدمى نمودار مىگردد : سطحى بودن و عميق بودن يك سؤال رابطهء مستقيم با موقعيت مخصوص سؤال كننده ( از نظر معلومات و خواسته هاى او ) دارد .\r\nكارگرى را فرض كنيد كه مشغول قالب كردن آجر مىباشد . كودك چهار ساله به پدرش مىگويد : پدر جان اين شخص چه مىكند ؟ پدر مىگويد : فرزندم اين شخص كار مىكند و آجر قالب مىكند .\r\nكودك يك سؤال ديگر مىكند و مىگويد : براى چه كار مىكند ؟ پدر مىگويد : براى آن كه مزد بگيرد .\r\nهمين پاسخ كودك مفروض را قانع مىسازد و به پدر مىگويد : پدر جان برويم ، مادرم منتظر است . همين سؤال به ابن خلدون و ريكاردو و كارل ماركس نيز نمودار مىشود : كار چيست ، و نقش آن در كالا كدام است ؟ تا اين سؤال از نظر امثال آن مردان بپاسخ نهايى برسد ، شايد اوراق تاريخ بشرى به آخرين صفحات خود برسد .\r\nبنا بر مطلب فوق براى پيدا كردن پاسخ يك سؤال ، تحقيق و تصفيهء منطقى لازم است كه نقطهء واقعى « ايست » كه سؤال كننده را متوقف ساخته است آشكار گردد .\r\nبحث ما كه عبارتست از سؤال از فلسفه و هدف زندگى با نظر به شرايط گوناگون كسانى كه سؤال مزبور براى آنان مطرح است ، به تحليل و تصفيه و تحقيق مشروحى نيازمند است .\r\nانواع انگيزه هاى پرسش از هدف زندگى\r\nبراى پرسش از هدف زندگى انگيزه هاى مختلفى وجود دارد . اساسىترين آنها را مىتوان در چهار نوع مهم مورد بررسى قرار داد :\r\nنوع يكم - زمينهء منفى حيات .\r\nنوع دوم - زمينهء مثبت حيات .\r\nنوع سوم - زمينه هاى عارضى و ثانوى حيات .\r\n","description":"","footnote":"","page_name":" 530 ","page_number":534},
  {"content":"\r\n\r\nنوع چهارم - زمينهء بىطرف و احساس لزوم نظاره كلى بر حيات و جستجوى هدف آن .\r\nتمام انواع چهارگانه در يك پديده مشترك مىباشند و آن اين است كه در هر حال جستجو از ماهيت حيات و درك هدف آن به بيرون آمدن از جويبار حيات و نظاره به آن نيازمند است ، اگر چه بيرون آمدن و نظارهء جوينده بحسب اختلاف انواع چهارگانه كاملًا متفاوت مىباشد .\r\nنوع يكم - زمينهء منفى حيات\r\nطبيعت اولى و دائمى حيات آدمى حركت و سازندگى است ، هنگامى كه اين حركت و سازندگى مبدل به ركود مىگردد ، حيات فعال و سازنده كار خود را در عكس گيرى جريانات طبيعى مربوط به انسانها و طبيعت منحصر مىكند ، و بدان جهت كه اغلب جريانات طبيعى و انسانى در موقع ركود حيات يك فرد ، حالت مزاحمت و تصادمى به خود مىگيرد كه نتيجه اش ساييدگى حيات راكد است ، لذا اين سؤال جدى مطرح مىشود كه هدف اين زندگى چيست به اضافهء اين كه حيات آدمى موقعى كه از حركت و سازندگى بيفتد ، غالبا قيافه هاى ناراحت كننده و زنندهء جريانات زندگى خويش و ديگران به او حمله ور مىشوند و او را در كابوس وحشتناكى غوطه ور مىسازند .\r\nخلاصه ، زمينه يا انگيزهء منفى پرسش مأيوسانه از هدف زندگى ، همانا توقف و ركود حيات از فعاليت و سازندگى است .\r\nبه همين جهت است هر چه كه سيستم ماشينى ، بر زندگانى انسانها بيشتر حاكميت داشته باشد ، بجز گردانندگان شئون زندگى ماشينى ، همهء افراد به طور رقت بار با سؤال فوق روبرو خواهند گشت . چيزى كه در اين مورد قابل توجه است اين است كه انگيزهء منفى در همهء افراد يكنواخت تاثير نمىگذارد . ما در همين قرن گروه انسانها را در مقابل انگيزهء منفى كاملًا مختلف مىبينيم مثلًا .\r\n","description":"","footnote":"","page_name":" 531 ","page_number":535},
  {"content":"\r\n\r\n1 - گروهى هستند كه توقف و ركود حيات خويش را از سازندگى و حركت ، يك پديدهء شخصى مىداند كه براى او بوجود آمده است و چنان مىپندارد كه او است كه بيك ضعف حياتى دچار شده است ، ولى ديگران هدف و طعم حيات را كاملًا مىچشند .\r\nاينان از نظر انديشه و درك در مرتبه‌اى كاملًا پايين قرار گرفته‌اند .\r\n2 - اشخاصى وجود دارند كه بوجود آمدن انگيزهء ركود حيات را به طور كلى در تسلط ماشين و در هم بر هم شدن قوانين و اجراى آنها ، درك مىكنند و روى آن به جاى اين كه حيات و هدف آن را صحيح مطرح نموده و موانع حركت و سازندگى حيات را توضيح بدهند ، فلسفه‌اى بنام فلسفهء پوچى مىسازند اينان ديدگاه بسيار محدودى دارند ، زيرا ديدگاهشان از متن حيات طبيعى و متلاشى شدن آن در موقع از دست دادن حركت و سازندگى تجاوز نمىكند .\r\nاكثريت قريب باتفاق با نفوس انسانى با مراتب مختلف همين ضعف و ناتوانى را دارا مىباشند .\r\n3 - گروه ديگر در صدد بيان واقعى از دست رفتن تحرك حيات و چاره جويى آن بر مىآيند ، امروزه افراد اين گروه چه در غرب و چه در شرق فراوانند ، كوشش آنان در اين است كه بتوانند عوامل فقدان تحرك حيات و طرق باز گرداندن آن را به اجتماعات بشرى باز گو كنند .\r\nاينان دير و يا زود راهى را كه پيش گرفته‌اند ، بپايان خواهند رساند ، و بالاخره موفقيت نصيب آنان خواهد گشت زيرا كوشش آنان در سمت موافق جريان قوانين هستى است .\r\nنوع دوم - زمينهء مثبت حيات\r\nهنگامى كه حيات انسانى همواره با موفقيت روبرو شود و نقاط گذرگاه او همگى مثبت بوده باشد ديرى نمىگذرد كه طبيعت حيات خودش به چنين انسان فرمان\r\n","description":"","footnote":"","page_name":" 532 ","page_number":536},
  {"content":"\r\n\r\nايست مىدهد و مىگويد : اين خود كه در همهء شرايط و مقتضيات خود را كامياب و كامكار مىبيند ، خود حقيقى نيست ، بلكه خود مجازى و تصنعى است ، كه خود را بعنوان خود حقيقى نشان مىدهد ، كسى كه تلخى تصادم ماده و روح را در مواقع پيش رفت روح نچشد ، كسى كه به جهت بىاعتنايى به نقص وجودى خويش و به جهت محروميت از آزادى واقعى روح و مقام والاى دانش و محدوديت آمال و آرزوها ، يا عملى نشدن آرمانهاى نامحدودش ، هيچ گونه درد و اندوهى را احساس نكند ، كسى كه بد بختى و محروميتهاى گوناگون هم نوعانش را درك كند و . . . با اين احوال باز حيات خود را در تحرك مثبت و كامكارى و كامورى در يابد و سؤالى در بارهء امور مزبوره در مقابل ديده گانش نصب نشود ، او گردانندهء خود مجازى و تصنعى است و يا از وجود طبيعى چنين شخصى در تاريخ بشرى سراغ نداريم .\r\nاين گونه اشخاص نمىتوانند حيات را آن چنان كه هست براى خود مطرح كنند و هدف آن را جستجو كنند ، اگر هم در بارهء مسئلهء حيات و هدف آن انديشه‌اى داشته يا گفتگويى نمايند ، بىدرنگ موجى از سعادتهاى تصنعى كه خود را در آن غوطه ور مىبينند ، سر مىكشد و مغز و زبان آنان را از فعاليت باز مىدارد . نمىگذارد ، ديده گان آنان حتى لحظه‌اى به خود حيات خيره شود ، تا چه رسد كه در بارهء هدف ان بينديشند و سخنى به زبان بياورند .\r\nنوع سوم - زمينه هاى عارضى و ثانوى حيات\r\nدر اول مبحث زمينهء منفى حيات به اين نكته توجه كرديم كه اساسىترين عنصر حيات همان فعاليت و مستند ساختن موقعيتهاى گوناگون زندگى به خود حيات است گاهى مىشود كه عنصر مزبور به وجود خويش ادامه مىدهد و در جريان طبيعى راه زندگى را پيش پاى خود مىگستراند ، ولى عوارض خارج از متن حيات است كه به شكل ايده آل در آمده و تحقق خود را از حيات مطالبه مىكند ، و موقعى كه محيط يا هر گونه عاملى از وصول شخصى به آن ايده آل جلوگيرى مىكند ، زمينه‌اى براى سؤال از هدف حيات فراهم مىشود .\r\n","description":"","footnote":"","page_name":" 533 ","page_number":537},
  {"content":"\r\nاين گونه اشخاص داراى انواع گوناگونى هستند از آن جمله :\r\n1 - آرزومندان دانستن در غير موقع طبيعى ، افراد فراوانى از دانش پژوهان و كسانى كه در مراحل اوليهء علم گام بر مىدارند ، دانش مطلق را به همه چيز ، حتى به هدف حيات كلى ، بعنوان ايده آل حيات تلقى مىكنند .\r\nهنگامى كه دشوارى پاسخ از حقيقت و هدف حيات ، قيافهء خود را به آنان مىنمايد فورا دست زير چانه گذاشته با قيافهء متفكرانه به اين نتيجه مىرسند كه حيات پديده‌اى پوچ و بىهدف است تعجب آور تر اين است كه گاهى به انگيزگى اظهار دانش و بينش سؤال از حقيقت و هدف حيات را به طور تقليد براى خود و ديگران مطرح مىسازند ، مانند اين كه فرزند هشت سالهء ماكس پلانك مثلًا وارد كتابخانهء پدرش شود و كتاب فيزيكى را باز كند و اين كلمات را پس از كوشش و تقلاى زياد بخواند كه آيا « الكترون موج است يا جرم ؟ » اين سؤال را حفظ كند و براى اظهار وجود به مغز ناتوان خويش يا به ديگران مطرح بسازد 2 - كسانى هستند كه تشخيص لزوم تغيير موقعيت در زندگى را به حساب سؤال از هدف زندگى مىآورند ، مثلًا لزوم غوطه ور شدن در لذت بيشتر يا فرار از ناگوارىها را ايده آل خود قرار داده‌اند . آنان هدف حيات را نمىجويند ، بلكه طور ديگرى از حيات را طلب مىكنند و چون مىخواهند جستجوى آنان به اصطلاح صورت حق بجانبى هم داشته باشد و مردم نگويند كه « تو هم از عشاق ديوانه و از زندگى حيوانى هستى » سؤال را چنين مطرح مىكند : هدف زندگى چيست ؟ مثل اينان شبيه به آن ماهى است كه جستجوى نقطه‌اى از دريا را كه آبش گوارا تر و زلال تر و مضر خالى از حيوانات مضر است ، جستجوى هدف از آفرينش دريا و حيات خود تلقى مىكند .\r\n3 - گروه ديگرى از مردم هستند كه منطق زندگانى براى آنان جز شوخى و توافق با هر وضعى كه پيش آمد كند و ريشش در هيچ جا گير نكند ، چيز ديگرى نيست . اينان اگر از فلسفه و هدف حيات بپرسند ، در حقيقت براى مطالعهء همهء اوراق كتاب زندگيشان كه تمام سطور و كلمات شوخى است ، يك عينك شوخى به ديدگانشان مىزنند\r\n","description":"","footnote":"","page_name":" 534 ","page_number":538},
  {"content":"\r\nو چنان كه گفتيم : اگر بنياد اساسى حياتشان مختل نشده باشد ، سؤال از هدف واقعى زندگانى گاهگاهى نيش جدى خود را در مغز آنان فرو مىبرد ، در اين حال يك لحظه تشنج است و لحظهء بعدى شوخى .\r\nبسيار در اقليتاند كسانى كه ساليان متمادى زندگى را شوخى تلقى كنند و بخندند و نوك خارى كه به پاى خشن آنها مىخلد بيدارشان بسازد ، اما بالاخره نيشهاى خشنترى در خارستان تلاقى ماده و حيات وجود دارد كه خنده هاى شيرين آدمى را با اشكهاى زهر آگينش قطع نمايد .\r\nامير المؤمنين على عليه السلام فرموده است :\r\n« فبينما هو يضحك الى الدنيا و تضحك الدنيا إليه فى ظل عيش غفول إذ وطنى الدهر به حسكه . . » .\r\n( در آن هنگام كه در تاريكى زندگى لذت بار و غفلت زا به دنيا مىخندد و دنيا هم به روى او مىخندد ، ناگهان خارى از خارستان روزگار به پاى او مىخلد . ) زيرا آن نيش تشنج آور كه بپاى يك خود باختهء لذايذ مىخلد ، اغلب بعنوان يك عارضهء غير طبيعى كه در سر راه زندگى لذت بار سر بر آورده است تلقى مىگردد ، نه بعنوان عامل تغيير دهندهء سر نوشت رو به واقعيت زندگانى ، به همين جهت است كه آن نيش بيشتر باعث تعجب و ابهام براى شخص مفروض مىگردد ، تا عامل بيدارى و هشيارى سؤال از فلسفه و هدف حيات براى اين دسته از مردم ، ناشى از جستجوى راه هموار تر در زندگانى لذت بار و يا لزوم جلوگيرى از ورود در خارستان تزاحم قوانين ماده با حيات ناز پروردهء نازنين اوست .\r\nبه همين ملاك مىتوان گفت : كه اشخاصى هم كه در دوره زندگانى چه به جهت انگيزه هاى محيطى و چه از ناحيهء عوامل روانى همواره دچار اندوه و گرفتگى روانى هستند ، قيافهء خود حيات تاريك و مبهم مىباشد\r\n","description":"","footnote":"","page_name":" 535 ","page_number":539},
  {"content":"\r\nاينان اگر از فلسفه و هدف حيات بپرسند ، مقصودشان جستجوى گونهء ديگرى از حيات است كه ملال آور نباشد . اينان نيز با خندهء شكوفان كنندهء حيات آن چنان روبرو مىشوند كه مردم خنده پرست با نيش زهر آگين اندوه .\r\n4 - جمعى ديگر هستند كه نه تنها فلسفه و هدفى براى حيات خودشان تعيين مىكنند ، بلكه حتى اين اجازه را به خود داده‌اند كه هدف كلى حيات همهء انسانها را مشخص كنند ، اما در چه زمينه ؟ زمينهء هدف گيرى اينان در يك جملهء ساده و مختصر عبارتست از گسترش دادن خود حيات آزاد و آرمان كه با منطق خود حيات اشباع شده است .\r\nاينان آرزو دارند كه زنان به زيبايى كلئوپاترا و مردان به زيبايى حضرت يوسف و همهء انسانها كوچك و بزرگ همه و همه به آن آزادى برسند كه كوچكترين اصل و بند و بارى در قاموسشان پيدا نشود ، دارايى آنان بيش از خزانه هاى قارون و فقط يك چشم بهم زدن لازم باشد كه هر انسانى از كرهء خاكى قدم بر دارد و تمام كهكشانها و فضاى بىكران را در نوردد و بر گردد و در قصر بلورينش در كرهء خاكى بيارامد نه طبقهء دستور دهنده‌اى وجود داشته باشد و نه طبقهء فرمانبر . . . و چون چنين زمينه‌اى به وجود نيامده است ، لذا بشر به هدف زندگى خود نرسيده است بكوشيد اين وضع را به وجود بياوريد ، در اين وضع است كه شما به هدف زندگى دست يافته‌ايد اينان اشتباه زيادى نمىكنند ، فقط يك اشتباه جزئى دارند و آن اين است كه گمان مىكنند با توسعه حيات و ماده ، مىتوانند تلاقى و گلاويزى ماده و حيات را از عالم هستى حذف كنند اين اشتباه ناچيز را ، چشمگير بودن شخصيتهاى مرتكب شونده از محاسبهء منطقى بر كنار مىكند ، و اين انسانها به طور ناخودآگاه تبديل زندان كوچك را بزندان بزرگ به جاى هدف كلى زندگانى تلقى مىكنند آيا اين همان اشتباه نيست كه شخصيت مرتكب شدگانش كه خود را روشنفكران\r\n","description":"","footnote":"","page_name":" 536 ","page_number":540},
  {"content":"\r\nتمدن مغرب زمين قلمداد كرده‌اند ، آن را آن چنان ناچيز ، بلكه صحيح و واقعى نشان مىدهند كه مغز انسانهاى بىنوا حتى اجازهء سؤال را به خود نمىدهند كه پرندهء بىنهايت جو را از قفس آزاد كردن و در يك سالن بزرگ رها كردن ، نمىتواند فلسفه و هدف پرواز در قفس و در سالن را مشخص نمايد .\r\n5 - گروه پنجم از انسانها وجود دارند كه حيات طبيعى را از سنگلاخ قوانين ماده استخراج مىكنند و در همانجا هم غوطه ور مىگردند ، اينان بسراغ پيدا كردن حيات مىروند و قطره قطره آن را به دست مىآوردند و مىآشامند .\r\nاين گروه درست در رديف مقابل گروه چهارم قرار گرفته‌اند كه موقعيت خود را در زندگى طورى انتخاب كرده‌اند كه حيات بسراغ آنها بيايد و آنان چنان كه گفتيم : هميشه مىخواهند بخندند و همهء جهان هستى به روى آنان بخندد .\r\nبراى هيچ يك از دو گروه ، حيات قيافهء حقيقى خود را نشان نخواهد داد ، تا از فلسفه و هدفش سؤال كنند ، اگر هم روزى چنين سؤالى براى آنان مطرح شود ، معناى آن را به طور دقيق نمىدانند ، زيرا گروه چهارم به جهت نشناختن حيات نمىتواند از هدفش بپرسند و گروه ششم به جهت آن كه تمام قواى عضلى و فكرى خود را براى استخراج حيات متمركز ساخته‌اند ، لذا تنها و تنها براى آنان خود حيات مطرح است ، نه انگيزه هاى محرك طبيعى آن و نه فلسفه و هدفى كه بتواند از حيات منظور بدارند .\r\nاين روش در تحصيل و غوطه ور شدن در خود حيات كه همواره از تفسير و توجيه آن جلوگيرى مىكند ، مخصوص به اصول و جريانات اولى و طبيعى زندگى نيست بلكه انسان زنده كه حيات خود را رنگ آميزى نمايد و آن را براى خود آرمان و ايده آل تلقى كند ، مادامى كه خود را در آن غوطه ور ساخته است ، نمىتواند اصل كلى آن حيات را مطرح نموده و در صدد پيدا كردن هدف آن بر آيد .\r\nمثلًا فرض مىكنيم : يك فرد آرمان و ايده آل حيات خويش را دانش تلقى كرده است ، اين دانش حياتى را كه او در آن غوطه ور است ، رنگ آميزى نموده\r\n","description":"","footnote":"","page_name":" 537 ","page_number":541},
  {"content":"\r\nاست .\r\nدر اين فرض حيات ماهيت خود را عوض نكرده است ، بلكه حيات همان احساس و دفاع از خويش و درك لذت و چشيدن الم مىباشد همچنين دانش هم انكشاف واقعيات خود را به جهت ضمينه شدن به حيات از دست نداده است . پس فرد مزبور در حياتى غوطه ور است كه توأم با دانستن است . چون فرض اين است كه حيات است كه او را در بر گرفته است و در خويشتن غوطه ور ساخته است . لذا آن حيات با هر رنگى هم كه رنگ آميزى شده باشد نمىتواند جدا از درون ذات انسانى در ديدگاه واقعى براى انسان مطرح شود ، اگر چه رنگ آميزى آن با دانستن تمام هستى بوده باشد . غوطه ور شدن در آن حيات كه نور افكن دانش همهء اجزاء و قطرات و امواج آن را روشن ساخته است آن اندازه مىتواند هدف واقعى حيات را به انسان دانا قابل درك بسازد كه غوطه ور شدن ماهى در دريايى كه نور افكن تمام مسير آن ماهى را روشن ساخته باشد و به خواهد به هدف و فلسفهء واقعى حيات خود دريا برسد حتى بعضى از رنگ آميزىهاى حيات داريم كه در عالىترين مراتب ايده آل تلقى مىشود و با اين حال چون حياتى را كه انسان در ان غوطه ور است ، رنگ آميزى نموده است ، با اين وصف نمىتواند هدف واقعى حيات تلقى شود .\r\nاگر چه باور كردنش خيلى مشكل است ، ولى چه بايد كرد ؟ واقعيات چنان كه تابع جهل و ترديد ما نيست ، همچنين واقع تحقق خود را از انكار كردن و باور نداشتن ما نمىگيرد .\r\nبگذاريد باور نكنند ، كدامين بازيگرى مغز آدمى است كه طعم حياتى خود واقعيت را داشته باشد ؟ مىخواهيم بگوييم : حتى آن جذبه ها و حيرتهاى عالى كه به متفكرين و الا مقام در مراحل نهايى تفكرات كلى در بارهء هستى دست مىدهد ، اگر بعنوان عالىترين رنگ حياتى كه متفكر در آن غوطه ور است تلقى شود ، باز فلسفه و هدف حيات خود را درك نخواهند كرد . احساس ابديت و شكوفان ساختن روح با فرض اين كه رنگى از حيات محيطى گرفته است كه انسان را در خود فرو برده است آن اندازه مىتواند روشنگر فلسفه و\r\n","description":"","footnote":"","page_name":" 538 ","page_number":542},
  {"content":"\r\nهدف حيات انسانى باشد كه نور فوق العاده روشنى چشمان ماهى غوطه ور در دريا را خيره بسازد و اين خيرگى بتواند فلسفه و هدف دريا را به نشان بدهد همچنين است اگر بخواهيم با رنگ آميزى حيات به وسيله تعقل محض ، فلسفه ، هدف صحيحى براى خود حيات پيدا كنيم .\r\nدانش و تعقل و جذبه و تحير كه مزاياى عالى حيات هستند ، در صورتى كه حيات طبيعى رهبر و راهنماى انسان است ، جز درخشندگىهايى كه از تلاقى ماده و حيات مانند اصطكاك آهن و سنگ كه بارقه توليد مىكند ، و سپس محو مىشود ، چيزى ديگر نيست .\r\n6 - كسانى هستند كه با خود فلسفه و هدف حيات به پيكار در آمده‌اند . جنگ و پيكار با هدف و فلسفهء حيات به دو گونه است :\r\nالف - كسانى كه حيات كلى آدميان را وسيله‌اى براى اشباع خواسته هاى حيات تفسير شده براى خويش ، قرار داده‌اند . اينان ضرورى تشخيص داده‌اند كه به هر شكل است موجوديت خود را در پيشانى تاريخ ثبت كنند كه آنان از كسانى نبوده‌اند كه :\r\nمىخورند حريفان و آنان نظاره كنند بعضى از آنان براى ورود بميدان جنگ با حيات و فلسفه و هدفش ، مىتوانند فلسفه گوهاى جالبى باشند و بعضى ديگر به شكل هنرمند در مىآيند و مىتوانند با استفاده از مفهوم بسيار پر معنى و ر از سنگلاخ هنر ، حيات آدميان را به بازى و مسخره بگيرند ، حتى مىتواند با گروها و ناله هايى كه براى نشان دادن خود ، از اعماق خود طبيعىشان بر مىآورند ، هنرشان را در بر داشتن پارچه ها از روى جراحتهاى آدميان\r\n","description":"","footnote":"","page_name":" 539 ","page_number":543},
  {"content":"\r\nنمودار بسازند ، بدون اين كه كوچكترين انديشه‌اى در پيدا كردن مرهم به آن جراحتها بمغز خود راه بدهند .\r\nاينان نه تنها دستهاى لرزانشان را به روى چشم گذاشته‌اند كه نبينند و نه تنها انگشتانشان را بگوششان فرو برده‌اند كه نشنوند ، بلكه با دست خود جان عزيزشان را در محاق انداخته‌اند . اگر اينان جان داشتند و از حيات واقعى بر خوردار بودند . اين اندازه درك مىكردند كه به جاى خيره شدن به آلام و دردهاى بشرى [ كه با تمام تلخى و سوزناك بودن ، توانايى خاموش كردن موتور تاريخ حيات انسانها را ندارد ، 
  ] بهر اندازه كه ممكن است ، اگر چه با پاك كردن اشك يك ستمديده هم بوده باشد ، نبوغ مثبت خود را به عرصهء هستى و تاريخ عرضه مىكردند .\r\nاى كاش اين هنرمندان مهجور از حيات لحظه‌اى به خود مىآمدند و به وضع انسانها مىنگريستند تا با چشم خود مىديدند كه از عنايات ربانى در هر دوره ، زمينهء زندگى عمومى انسانها بيش از خود جراحت و مجرروحين ، مرهم و مرهم گذارد داشته است ، به طورى كه اگر خود زمينهء زندگى را بازيگران و سوداگران حيات انسانها به حال خود بگذارند ، همان جراحتها نه تنها باعث بىهدفى زندگى شان نمىباشد ، بلكه بعنوان احتياجات بشرى بمنزلهء جزئى از عامل محرك زندگى آدميان تلقى مىگشت .\r\nاين نمايشگران ضد حيات ، نه تنها حيات ندارند و نه تنها بر كنار از حيات نفس مىكشند ، بلكه در حال جنگ و پيكار با حقيقت حياتاند كه براى فروش كالاى خود ، ابتدا قيافه متفكرانه به خود مىگيرند ، سپس به نمودى بنام حيات كه نمىخواهند در بارهء آن درست ، و به طور حقيقى بينديشند به فلسفه و هدف پوشالى آن مىپردازند و آن گاه يك داس خيالى به دست همهء مزارع حيات آدميان را به لبهء تيز آن داس مىسپارند اين اشخاص حيات و فلسفه و هدف واقعى آن را پوچ معرفى نمىكنند ، بلكه خود پرستى افراطى آنان را به شكستن « خود » و حيات ديگران وادار كرده است .\r\nآرى استدلالى كه از نمود حيات بىدليل ، خواه آن حيات در خنده و شادى غوطه ور باشد يا در گريه و اندوه ، سرچشمه مىگيرد ، نمىتواند حقيقت حيات و هدف\r\n","description":"","footnote":"","page_name":" 540 ","page_number":544},
  {"content":"\r\nو فلسفهء آن را مطرح كند . ( 1 )  ب - از قديمترين دوران زندگانى اجتماعى انسانها ، به حكم ضرورت منطقى قاطعانه ، اشخاص يا طبقاتى از انسانها ادارهء امور زندگى اجتماعى را بعده گرفته‌اند ، اگر موضوع را درست تحليل كنيم ، خواهيم ديد : اشخاص يا طبقاتى كه تنظيم و ادارهء امور زندگانى اجتماع را بدست گرفته‌اند ، دو كار عمده را انجام مىدهند :\r\n1 - وضع قانون و بيان عقايدى كه اجتماع بايستى داراى آنها بوده باشد .\r\n2 - اجراى همان قانون و تثبيت ايده ها . [ البته هر يك از دو كار مزبور داراى كيفيتها و انشعابات و مشتقات گوناگون مىباشد كه فعلا مورد بحث ما نيست . 
  ] به استثناى قانون گذاران الهى ( پيامبران ) هيچ شخص و طبقه‌اى در تاريخ وجود ندارد كه در وضع قانون و طرح عقايد و اجرا و تثبيت آنها ، حقيقت حيات و فلسفه و هدف آن را براى انسانها كاملًا توضيح بدهد .\r\nدر حقيقت متصديان زندگانى اجتماعى انسانها ، مانند اين كه در مقابل كار انجام شده‌اى قرار گرفته باشند ، اقدام به عمل كرده‌اند . اينان ديده‌اند موجوداتى بنام انسان متولد مىشوند و پس از مدتى مىميرند و در ميان اين تولد و مرگ لذايذى را مىچشند و دردهايى را متحمل مىشوند و براى احراز و تثبيت موقعيتهاى بهتر يا بانگيزگى خود نمايى و لجاجت با يكديگر جنگند و گاهى آشتى و هم زيستى به دست مىآورند . تمدن مىسازند و سر نگونش مىكنند . غذا و لباس و مسكن و تفريح\r\n","description":"","footnote":" ( 1 ) ممكن است بگوييد : مادر آثار اين گونه هنرمندان و متفكران آثار خود پرستى نمىبينيم ، بلكه اثر هنرى و فكرى آنان واقعيات را منعكس مىسازد . در پاسخ اين سؤال بايد گفت : اولا خود پرستى منحصر به آن نيست كه شخصى بلند گويى به دست بگيرد و در خيابانها راه بيفتد و بگويد : من ، من . . . خود پرستى گاهى در « تو و شما » گفتن ، بيشتر اشباع مىشود تا من گفتن كه خود وسيلهء كهنه شدهء خنده است . ثانياً - شما با يك دقت كافى مىتوانيد نشانه هاى اين خود پرستى را در تناقض گويىها و عدم تعمق در انديشه و واله شدن به مطلق گويىهايى كه از آثار آنان است به دست بياوريد . . ","page_name":" 541 ","page_number":545},
  {"content":"\r\nمىخواهند ، به دانش و قدرت و زيبايى و تحصيل همه گونه استراحت علاقه مىورزند .\r\nاشخاص يا طبقه ها در مقابل اين صحنه ها قرار گرفته براى جلوگيرى يا تقليل مزاحمت انسانها با يكديگر ، قانون وضع نموده اجرايش كرده‌اند ، اگر هم كوشيده كه عقايد عالىترى را مانند عدالت جويى و تنفر از ستم و ساير مبانى اخلاقى و معنوى را ترويج كنند ، در حقيقت براى استمداد به همان قوانين و اجرائيات بوده است . اين متصديان و چشمگيران به استثناى افراد بسيار اندك ( مانند مارل اورل . ) بدان جهت كه حيات خود را با مقام رياست و ز عامت رنگ آميزى كرده‌اند ، از درك حياتى كه افراد اجتماعات طعم آن را مىچشند بر كنار بوده‌اند . ( 1 )  به عبارت ديگر رابطهء پيش روان به معناى عمومى و پيروان باز به معناى عمومىاش تنظيم حيات طبيعى انسانها بوده است ، خواه مطابق تفسيرى كه خود مردم با عينك مخصوص به خود در بارهء حيات مىكردند ، يا مطابق توجيهى كه پيش روان براى حيات منظور مىداشتند و بهر تقدير حياتى كه موضوع اداره و تنظيم بوده است : همان حيات طبيعى در زمينهء حد اكثر لذت طبيعى و حد اقل درد طبيعى بوده است . نتيجه‌اى كه از اين جريان در تاريخ بشرى به دست آمده است ، اين است كه انسانها در زندگى فقط مزاحم يكديگر نباشند و بگذارند هفتاد و هشتاد سال بخورند و بياشامند و لذت ببرند .\r\n","description":"","footnote":" ( 1 ) دو نكته را بايد در اين مورد متذكر شويم : يك - مقصود از متصديان تنها مقام رسمى وضع قانون و اجراى آن نيست ، بلكه شامل هر گونه اشخاص و طبقاتى مىباشد كه به اندازهء قدرت و نفوذى كه دارند مىتوانند در تفسير و توجيه حيات انسانها نقشى داشته باشند مانند قدرتمندان اقتصادى و متصديان عقايد مرسوسه و غيره . . دو - اين كه گفتيم متصديان حيات خود را با مقام رياست و ز عامت رنگ آميزى مىكنند مفهوم بسيار گسترده‌اى دارد كه بايد مورد تأمل كافى قرار بگيرد . زيرا مسئلهء اختيار و اجبار و خود آگاهى و ناخود آگاهى و نيتها در مفهوم رنگ آميزى مزبور ، مسائل فوق العاده با اهميت مىباشند . . ","page_name":" 542 ","page_number":546},
  {"content":"\r\nالبته حتى خود اين نتيجه هم چه از نظر فقد معنويات و چه از نظر غوطه ور شدن طرفين در خود حيات طبيعى با موفقيت كامل روبرو نشده است ، زيرا در آن هنگام كه اداره كنندهء حيات طبيعى توجيه نمايد . به همين جهت بود كه حتى حيات طبيعى هم نتوانسته قيافهء حقيقى خود را مگر در اقليت افراد رشد يافتهء روانى ، نشان بدهد .\r\nخنده آورترين پديده موقعى است كه انسان به سقوط بشر امروزى و پوچى زندگانى او تعجب كند ، گويا اين پوچى زندگى و بن بستى كه تاريخ بشرى با تمدنهاى بيست و يكگانه اش روبرو شده است ، خلاف منطق و بىعلت بوده است لذا باعث تعجب ساده لوحان مىگردد . چه تعجبى دارد ، اين پوچى زندگى معلولى است دنبال علت طبيعى خود فرا رسيده است .\r\nوقتى كه در قرن 18 و 19 متفكر نماها بىاعتنايى به اسرار حيات انسانها تمام قدرت مغزى خود را به كار مىبرند كه تنازع در بقا را يك مسئله علمى نشان بدهند و قدرتمندان اقتصادى مىكوشند كه به ديگران اثبات كنند كه هستى لباسى است كه طبيعت تنها به قامت آنها پوشانيده است بىخبران از حقيقت حيات و روان آدمى قاطعانه بگويند : هيچ اصل و قيدى براى بازى با دروازهء ورود انسانها بزندگى وجود ندارد و بهر شكل و در هر حال بدون كوچكترين شرطى مىتوان اسافل اعضاء را به حركت در آورد و دروازهء ورود انسانها را به صحنهء حيات لجن مال كرد از طرف ديگر ترويج همين خرافات وسيله هاى ايده آل براى حيات قدرتمندان اقتصادى و متصديان امور به طور عمومى بوده باشد ، آيا نمايش پوچى زندگى و عصيانهاى تباه كننده بعنوان اعتراض نمودار نشود ؟ تعجب در اين است كه آن مجلاتى كه بدون محاسبه حيات و فلسفه و هدف آن را كه به شكل ويترين كالاى هوى پرستان در آورده و در گذشته بعنوان تازه گويى و تازه گرايى كالاهاى هوى و هوس را رواج داده بودند ، اينك با تمام صراحت و بىخيالى ، مقاله‌اى تحت عنوان تقديس ديوانگى و تفكر چيز\r\n","description":"","footnote":"","page_name":" 543 ","page_number":547},
  {"content":"\r\nيا عادت ) بدى است ، نوشته‌اند . ما خود اين مقاله و بررسى و انتقاد آن را پس از مباحث مربوط به فلسفه و هدف حيات متذكر خواهيم گشت .\r\nاين مقاله در مجلهء تايم مورخ 13 مارس 1972 در صفحات 27 تا 30 ثبت شده است .\r\n7 - گروه ديگر مفهومى از حيات كلى را از جريانات درهم و برهم و بىپايهء زندگى انسانها انتزاع نموده ، فلسفه و هدف آن را پرسند ، اينان به بىاساس بودن زندگى افراد مىنگرند و كارى با متن حيات خويش ندارند ، اگر هم خودشان داراى شرايطى بوده باشند كه بتوانند فلسفه و هدف حيات خويش را به دست بياورند آن شرايط را مورد توجه قرار نمىدهند و حيات خود را هم از كيفيت زندگى ديگران و دعاوى آنان در بارهء حيات ، عكس بردارى نموده و مفهوم كلى حيات را به بىهدفى و پوچى محكوم مىسازند .\r\nافراد اين گروه اغلب جوانان هستند كه به طور طبيعى اگر بينديشند اولا در حيات ديگران به انديشه فرو مىروند ، در صورتى كه ميانسالان و كهنسالان اغلب با گذشت روزگاران خود را در مىيابند ، لذا اولا به حيات خود مىانديشند و سپس به حيات ديگران .\r\nبه هر حال مىتوان گفت : اكثر جوانان يك جامعهء فرو رفته در زندگى بىهدف اگر در بارهء حيات بينديشند ، طرز تفكر آنان موضوع حيات را بىاصل و بىهدف مىنماياند . اين گروه در دوران ما اكثريت قابل توجهى دارد .\r\nبدان جهت كه قدرت تحليل منطقى موضوعات به عناصر اساسى و پديده هاى ثانوى و عارضى ، اغلب در مغز جوانان به حد نصاب نمىرسد ، مخصوصا در روزگار ما كه انديشه و تفكر عميق و همه جانبه بسيار كم شده است ، لذا اينان مه آلود شدن حيات را به وسيلهء پديده هاى ثانوى و عارضى ، به پوچى و بىهدفى زندگى تفسير مىكنند . ( 1 )  گروه هاى هفتگانه كه براى تحقيق و تصفيه سؤال از زندگى و هدف آن مورد\r\n","description":"","footnote":" ( 1 ) در مباحث آينده در بارهء عنصر اساسى و پديده هاى ثانوى حيات و معناى مه آلود شدن حيات را به وسيلهء پديده هاى ثانوى توضيح خواهيم داد . . ","page_name":" 544 ","page_number":548},
  {"content":"\r\n\r\nبررسى قرار گرفت در جوامع معاصر اكثريت قريب به اتفاق ، انسانهايى را تشكيل مىدهند كه مستقيم يا غير مستقيم سؤال از هدف زندگى مىكنند ، بنا به ملاحظاتى كه در توضيح هر يك از گروه ها نموديم ، روشن شد كه اينان شايستگى واقعى سؤال از هدف حيات واقعى را ندارند ، لذا هرگز به پاسخ كنندهء منطقى نخواهند رسيد ، زيرا ، آنان از هدف حيات واقعى كه در پهنهء هستى با هزاران راز و عظمت مىدرخشد و گاهى هر لحظه اش مساوى تمام جهان طبيعت است ، نمىپرسند تا به پاسخ واقعى آن موفق شوند ، بلكه چنان كه ديديم مانند كرم ناچيزى كه مفهوم درخت را با صدها نمود و رابطه اش و مفهوم باغ را با هزاران قوانين و پديده هايش و حقيقت باغبان را با ميلياردها نيروها و واحدهاى مغزى و روانىاش ، در خواستهء ناچيز و زود گذرش كه شايد كمتر از فاصلهء فروردين و دى بوده باشد ، خلاصه نموده و سؤال از هدف و فلسفه چنين خواسته را مطرح مىنمايد .\r\nبراى اين كه يك موضوع واقعاً مورد سؤال قرار بگيرد ، آن موضوع بايد براى انسان خارج از ذات خويش مطرح شود و انسان بتواند از افق بالاترى به آن موضوع بنگرد .\r\nاشاره كردن به چيزى و گفتن اين كه : « اين چيست ؟ » بدون تحقق دويى ميان سؤال كننده و موضوع سؤال شده امكان ناپذير است .\r\nاين دو حقيقت ، يعنى سؤال كننده و موضوع سؤال شده ، حتما در مقابل يكديگر قرار گرفته است ، اما نه به معناى رو در رو قرار گرفتن مطلق ، بلكه سؤال كننده ما فوق سؤال شونده و مشرف به آن است .\r\nبه توضيح اين كه حقايقى كه مورد سؤال قرار مىگيرند ، اگر چه ممكن است داراى جهات متنوع بوده باشند كه سؤال كننده به همهء آنها احاطه‌اى كه لازمهء طرح كردن است نداشته باشد . اما در بارهء آن جهت كه موضوع سؤال است سؤال كننده\r\n","description":"","footnote":"","page_name":" 545 ","page_number":549},
  {"content":"\r\nبالضروره بايد محيط شود تا بتواند آن را مطرح نمايد . ( 1 )  به همين علت است كه هرگز ناچيزى كه در سوراخى از درخت زندگى كند ، نمىتواند درخت و باغ را در مقابل ديدگاه خود قرار داده و به آنها احاطه پيدا كرده و از فلسفه و هدف آنها بپرسند ، همچنين ماهى از دريا و شئون آن . . . به اين دليل قاطعانه است كه مىتوان گفت : سؤال گروه هاى هفتگانه در بارهء هدف و فلسفهء زندگى به هيچ وجه سؤال واقعى از هدف واقعى زندگى نيست . زيرا آن عينكها كه گروه هاى هفتگانه بديدگان خود مىزنند فاصله ميان موضوع بررسى آنان ( فلسفه و هدف حيات ) و خود آن موضوع واقعى مانند فاصلهء كف دريا به خود دريا مىنمايد و فاصلهء نقطه‌اى كه آنان قرار گرفته‌اند ، با آن نقطه كه شايستگى سؤال از هدف حيات را براى انسان مىبخشد ، فاصلهء كرمى است كه در سوراخ درخت خزيده و به وسيلهء نور چراغى كه باغبان در شب تاريك آن سوراخ را روشن ساخته است ، به آن سوراخ مىنگرد و مىخواهد محل زندگى خويش را به طور مطلق كه مربوط به باغ و جويبارهاى مربوط به باغبان و مربوط به همهء جهان هستى است بشناسد با نقطه‌اى كه باغبان در زندگى خود قرار گرفته و به كرم و سوراخ درخت و خود درخت و باغ و به خودش كه باغبان است مىنگرد لذا هرگز خود حيات نمىتواند از فلسفه و هدف خود سؤال كند . زيرا نمىتواند شيئى خود را براى خويش مطرح كند\r\n","description":"","footnote":" ( 1 ) مقصود از محيط بودن شناسايى به تمام موضوع سؤال نيست ، بلكه قرار دادن آن در ديدگاه است كه به طور ضرورى تعينى به آن مىبخشد ، لذا به هيچ وجه ما از موضوعى كه هيچ گونه تعين نداشته و ما از قرار دادن آن در ديدگاه خود ناتوان هستيم ، سؤالى نمىكنيم . مثلًا حقيقت خداوندى به هيچ وجه در ديدگاه ما تعين پيدا نمىكند ، لذا سؤال ما در بارهء آن كاملًا خلاف منطق است . . ","page_name":" 546 ","page_number":550},
  {"content":"\r\nدر نتيجه :\r\nمن انسانى موقعى كه عظمت حيات را درك مىكند ، سؤال از هدف حيات را منفى و نابجا در مىيابد .\r\nمن انسانى است كه شايستهء مطرح كردن حيات و سؤال از فلسفه و هدف آن است تا آن جا كه سراغ داريم عالم پهناور حيوانات و كودكان و اشخاص كاملًا سطح نگر و ابتدايى هرگز از فلسفه و هدف حيات نپرسيده‌اند ، اين مدعا حد اقل از اين راه اثبات مىشود كه هيچ گونه اثرى در حيوانات و كودكان كه تنها محصول عالى ماده و قوانين آن را تشكيل داده‌اند ، ديده نمىشود كه اثبات آنها نيز حيات را در بيرون از ذات خود مطرح كرده در فلسفه و هدف آن بينديشند .\r\nاگر حيوانيت كودك بخواهد در بارهء حيات بينديشد ، با عينك حالت مخصوصى از حيات به حالت ديگرش فكر مىكند ، مانند اين كه حيوان فكر مىكند كه از اين محيط كه پرواز عوامل مزاحم زندگى او است كجا برود ؟ و كودك بينديشد در اين كه چگونه پدر يا مادرش را قانع بسازد كه به جاى پنج ريال به او بدهد . يا اوامر و نواهيى را كه به او صادر مىشود چگونه تقليل بدهد .\r\nاين كه مىبينيم : بىنوا انسان نمىتواند از هدف واقعى حيات واقعى سؤال كند براى همين است كه\r\n\r\nخلق اطفالند جز مرد خدا\r\nكيست بالغ جز رهيده از هوا\r\n\r\nحالا كه خود حيات نمىتواند حيات را مطرح . از فلسفه و هدف آن بپرسد . به بينيم چيست كه اگر از حيات و هدف آن بپرسد ، شايستگى آن را دارد ؟ اين من انسانى است كه از مراحل تفاعل مادى و امواج متقاطع كميتها عبور كرده و به حيات رسيده و به جهت كوششهاى منطقى انسانى به وسيلهء به كار بردن\r\n","description":"","footnote":"","page_name":" 547 ","page_number":551},
  {"content":"\r\n\r\nعقل و وجدان همان حيات طبيعى را هم پشت سر گذاشته يا قدمى فراتر از آن نهاده من انسانى به دست آورده ، سپس حيات را به طور كلى كه از ناچيزترين احساس شروع مىشود و ديگر كرانه‌اى براى عظمتش پيدا نيست و به قول جلال الدين :\r\n\r\nتنگ است مرا هر هفت فلك\r\nچون مىرود او در پيرهنم\r\n\r\nدر ديدگاه خود مطرح مىكند و از فلسفه و هدفش سؤال مىكند .\r\nوقتى كه من انسانى از هدف حيات مىپرسد ، چون در نقطهء ما فوق حيات طبيعى قرار گرفته است ، نمىتواند پاسخ آن را از خود حيات طبيعى و شئون آن جستجو كند\r\nجستجوى من انسانى هدف خود را از حيات طبيعى و شئون آن ، آن اندازه خلاف منطق و خنده آور است كه جستجوى انگور ، هدف خود را از آب و خاك و ريشه و ساقه و شكوفهء درخت انگور همچنين آن اندازه خلاف منطق و خنده آور است كه يك انديشهء عالى ، فلسفه و هدف خود را از سلول مادى مغز جستجو نمايد .\r\nبلى ، من انسانى مانند انگور و انديشهء عالى مىتواند از موضوعى سؤال كند ، و آن عبارتست از جريانات طبيعى ضرورى كه مواد پيشين آنها را ناخود آگاه به پهنهء هستى وارد ساخته است ، اما چون و چرايى كه هدف و فلسفهء اين جريان را باز گو كند . متوجه آن مواد پيشين نيست .\r\nبا اين ملاحظه مىتوانيم به پاسخ كاملًا قانع كننده‌اى در بارهء اين مطلب برسيم كه چرا گروه هاى هفتگانهء گذشته نمىتوانند به پاسخ صحيحى در بارهء فلسفه و هدف حيات موفق شوند ، زيرا بديهى است كه آنان با عينك خود حيات مىخواهند فلسفه و هدف حيات را به دست بياورند [ و ما گفتيم اين يك امر محال است 
  ] و يا هم اگر از حيات فراتر رفته و داراى من انسانى شده‌اند ، چون مىخواهند فلسفه و هدف حيات را با اين كه در قلهء مرتفع من قرار گرفته‌اند ، از درهء حيات طبيعى بپرسند و بپاسخ واقعى برسند يا چنان كه در دو مثال مادى و انسانى بيان كرديم : با اين كه\r\n","description":"","footnote":"","page_name":" 548 ","page_number":552},
  {"content":"\r\nانگور شده‌اند ، هدف و جدو خود را از آب و خاك و ريشه و ساقهء درخت آن گور بپرسند يا اين كه يك انديشهء عالى هدف وجود خويش را از سلول مادى مغز به دست بياورد اين اصل را توجه كنيم : عظمت روح به قدرى است كه اگر بخواهد در هر چيز طبيعى نفوذ كند ، آن را متلاشى مىسازد و گردش را به هوا مىدهد ، اگر براى تحصيل آرمان اعلاى روح ، به حيات طبيعى خيره شويد و روح براى درك و پذيرش هدف بودن آن حيات در وى نفوذ كند ، آن را لهو و لعب ديده و گردش را به هوا مىدهد و اگر بخواهيد از آن عبور كنيد ، خواهيد ديد : راه عبور شما به حيات حقيقى و اصيل ، منحصر در همين راه است كه بايد آن را سپرى كنيد .\r\nاينان در جستجو از هدف حيات راه خطا مىروند و از افق عالى من انسانى ، حياتى را كه من انسانى را شكوفان ساخته است ، براى خود مطرح نمىسازند ، لذا در حقيقت مفهوم حقيقى آن را نمىدانند .\r\nبه همين جهت لازم است كه ما مقدارى از شئون عالى حيات را كه باز گو كنندهء عظمت آن است مطرح كنيم تا به بينيم : آيا سؤال از هدف حيات به پاسخ قانع كننده‌اى مىرسد يا نه ؟ اين است بعضى از شئون حيات آدمى :\r\n1 - حيات آدمى از تموجات و تفاعلات ماده مىگذرد و گذرگاه عواطف و احساسات و فعاليتهاى مراحل اولى زندگى را پشت سر مىگذارد و گام بمرحلهء تعقل مىنهد ، در اين مرحله عقل آدمى از افق بالاترى بهمه‌اى تموجات و تفاعلات و گذرگاه عواطف و احساسات مىنگرد و سطور كتاب بزرگ هستى را در صفحهء سفيد عقل مىخواند . در اين مرحله انسان گاهى چنان اوج مىگيرد كه در كمتر از لحظه‌اى تمام هستى را رو در روى خود مانند يك شاخهء درخت مىبيند كه خود از مقام بسيار والاترى به آن مىنگرد .\r\n\r\nنفس ما بر آسيا كى پادشا گشتى چنين\r\nگر نه نفس مردمى از كل خويش اجزاستى ( 1 ) \r\n\r\n","description":"","footnote":" ( 1 ) مقصود ناصر خسرو از كل و اجزاء معناى اصلاحى آن نيست ، بلكه منظورش اين است كه اگر انسان داراى نمونه‌اى از شعاع خورشيد الهى نبود ، نمىتوانست به جهان هستى مانند آسيا است مشرف شود . . ","page_name":" 549 ","page_number":553},
  {"content":"\r\nآيا سؤال از ، فلسفه و هدف حياتى كه پديدهء فوق يكى از شئون آن است ، مانند سؤال از هدف آن زندگى است كه توانايى تجاوز از محيط ناچيز نفس زدن نداشته و دانشش و تعقلش از دريافت يك ماهى كوچك در آب شيشهء كوچكى بيشتر نمىباشد ؟ 2 - حيات آدمى از سنگلاخ خود طبيعى بيرون مىجهد ، ديگران را مىبيند سپس بر مىگردد خود را مورد تماشا قرار مىدهد .\r\nاولا مشتركات خود را با ساير انسانها در مىيابد . باز از خود بيرون مىرود ، اين دفعه با اهميت بيشتر انسانها را درك مىكند ، بار ديگر بدرون خود وارد مىشود ، احساس مىكند كه خود او و تمام انسانهاى ديگر اجزاء يك كل مجموعى است كه باعث مىشود امير المؤمنين على عليه السلام بگويد :\r\n« و الله لو اعطيت الأقاليم السبعة تحت أفلاكها على ان اعصى الله فى نملة اسلبها جلب شعيره ما فعلت » .\r\nسوگند به پروردگار ، اگر تمام جهان طبيعت را در مقابل معصيت به خدا در بارهء كشيدن پوست جوى از دهان مورچه‌اى به من بدهند ، من اين معصيت را نخواهم كرد . ) چرا ؟ كاملًا روشن است ، است زيرا در آن هنگام كه كل مجموعى حيات ، قيافهء خود را به كسى نشان مىدهد ، وابستگى خود را به ما فوق هدفهايى كه آدميان از پارهء پاره هاى حيات مىجويند نمودار مىسازد اين جمله كه .\r\n« انا اريدكم لله و أنتم تريدونى لانفسكم » .\r\n( من شما را براى خدا مىخواهم ، شما مرا براى خودتان ) كه معرف هدف يا بى على عليه السلام در زندگى است از همان اصل و ريشه بر مىآيد ك متذكر شديم .\r\n3 - آيا عظمت آن حياتى كه مىگويد :\r\n\r\nمن كه ملول گشتمى از نفس فرشتگان\r\nقال و مقام عالمى مىكشم از براى تو\r\n\r\nبراى گروه هفتگانه گذشته مىتواند مطرح شود ؟ مضمون بيت حافظ كه يك پديدهء روان آدمى را باز گو مىكند ، مىگويد : حيات انسانى از حيث حساسيت\r\n","description":"","footnote":"","page_name":" 550 ","page_number":554},
  {"content":"\r\nو ظرافت به جايى مىرسد كه حتى نمىتواند نسيم موجود غير مادى ، مانند نفس فرشته را تحمل نمايد ، اكنون همين انسان كه با نيروى عشق خود را دگرگون كرده و خود ديگرى را براى خويش ابداع نموده است ، مىتواند در مقابل و مقال و تمام تصادمهاى عالم هستى مقاومت بورزد آرى ، طعم حياتى را كه راد مردان با عظمت تاريخ چشيده‌اند ، با آن ظرافت و نيرومندى كه خاصيت معجزه آساى حيات است ، توانسته‌اند تلخترين حوادث روزگار را نوش كنند و لذايذ آن را هم زير پا گذارند و سايه هاى موجوديت خود به هدف حيات برسند .\r\nاين حيات به گروه هاى هفتگانه مطرح نيست ، تا سؤال آنان در بارهء فلسفه و هدف حيات واقعى منطقى بوده باشد ، به همين جهت است كه :\r\nتا گام به مرحلهء عالى من انسانى گذاشته نشود . سايه از هدف تشخيص داده نخواهد شد با در نظر گرفتن مسائل گذشته به اين حقيقت رسيديم كه تا كسى از قلمرو و حيات طبيعى كه تمام سطح آن را نقاط تلاقى ماده و احساس پر كرده است ، نتواند برتر برود ، شايستگى سؤال از فلسفه و هدف حيات واقعى را ندارد .\r\nاكنون در اين مبحث با عينك ديگرى مىخواهيم همين معنى را اثبات كنيم .\r\nسؤال كردن چنگيز از فلسفه عدالت على بن ابى طالب [ كه اولى براى به دست آوردن سايه هايى از حيات جهانى از جانهاى آدميان رو به هدف را به ، خاك و خون مىكشد و دومى براى رسانيدن ارواح آدميان به هدف خويش ، از همهء سايه هاى حيات خود دست بر مىدارد مانند سؤال كردن سايهء افعى و فلسفهء زندگانى گاندى است .\r\nسؤال فرويد [ كه با گرفتن چراغ نيمه روشن در پيش پاى حيات طبيعى انسانها توانسته بود با شمشير چنگيزى ارواح انسانها را دور كند 
  ] از فلسفه حيات سقراط و بالاتر از او از فلسفهء حيات پيامبران و اولياء الله مسخره آميزترين سؤالى است\r\n","description":"","footnote":"","page_name":" 551 ","page_number":555},
  {"content":"\r\nكه در روى صفحهء قاموس بشرى ثبت شده است پس بياييد فلسفهء حيات و هدف آن را كه مطابق مشيت الهى در پهنهء هستى بجريان افتاده است ، از كسانى بپرسيم كه نبض حيات واقعى آنها در پيكر هستى حركت مىكند ، نه از مرده هاى زنده نما كه در سايهء جنازهء خود مىجنبند .\r\nآنان كسانى هستند كه در اولين لحظه كه سؤال از فلسفه و هدف حيات را با آن عرضه مىكنيد ، با تمام خوشرويى كه خاصيت حيات است بشما مىگويند : به ما بگوييد : شما تا چه مرحله از تفكيك سايه از هدف رسيده‌ايد ؟ پس بايد اولا سايهء زندگى را از خود زندگى در سؤال مزبور جدا كنيم ، سپس بسراغ هدف حيات برويم .\r\nجلال الدين مولوى در بيت مورد تحليل مىگويد :\r\n\r\n( ( 2266 ) ) پس بود دل جوهر و عالم عرض\r\nسايهء دل كى بود دل را غرض ؟\r\n\r\nبه نظر مىرسد اگر كسى در مضمون بيت فوق به حد لازم و كافى دقت كند . اگر جرئت به خود راه بدهد و از فلسفه و هدف زندگى سؤال كند ، امكان ندارد كه پاسخ سؤالش را بدون احتياج به فلسفه گويىهاى حرفه‌اى دريافت نكند . بيت فوق اساسىترين مطلب را در موضوع بحث ما مطرح كرده است كه عبارت است از لزوم تفكيك سايه از هدف ، [ براى به دست آوردن فلسفه و هدف حيات واقعى .\r\nنمىدانيم كه آيا خود جلال الدين هم موقع گفتن بيت مزبور واقعاً بعظمت مضمون آن پى برده است يا نه ؟ اما اين گونه شكوفان شدن روحى در جلال الدين در كتاب مثنوى به طور فراوان ديده مىشود ، لذا مىتوانيم بگوييم : او به عظمت مضمون بيت آگاه بوده است ولى طعم آن را مانند انسانهاى هدف جوى اين دوران ما كه زندگى بيگانه از حيات فضاى كرهء خاكى ، را آلوده كرده است ، نچشيده بود .\r\nبهر تقدير ما عقيده منديم كه براى رسيدن به فلسفه و هدف زندگى ، مضمون بيت داراى اهميت درجهء يك مىباشد ، لذا اكنون مىپردازيم ، به توضيح معناى بيت :\r\n","description":"","footnote":"","page_name":" 552 ","page_number":556},
  {"content":"\r\nبه طور كلى مزاياى حيات طبيعى ، مزيت بودن خود را از چگونگى ساختمان طبيعى و سازمان مغزى و روانى انسانها در مىيابد .\r\nعسل شيرين و خاصيت خوبى دارد ، آن شيرينى و خاصيت خوب كه براى انسانها از عسل حاصل مىگردد ، مربوط به وضع طبيعى مزاج آنها است .\r\nآن طعم و آن خاصيت براى ماهى و گاو و كبك و شير و ساير حيوانات و نباتات و جمادات مطرح نيست ، حتى خود انسان هم اگر بواسطهء بيمارى يا عوارض ديگر ، داراى دگرگونى در وضع مزاج طبيعى بوده باشد ، امكان ندارد همان طعم و خاصيت براى او منطقى بوده باشد .\r\nگل زيبا را انسان دوست مىدارد ، براى چه ؟ براى آن كه سازمان مغزى و روانى او طورى است كه پديده ها را به سه قسم زيبا و زشت و بىطرف تقسيم مىكند و از زيبايى لذت مىبرد .\r\nهمچنين صداى موزون و مناظر عالى طبيعى و هنرى ، همهء اينها براى انسان جالب است ، براى آن كه وضع مغزى و روانى او چنان تعبيه شده است كه در حال اعتدال و با شرايط معينى از آن امور لذت مىبرد .\r\nبدينسان مفهوم ثروت و مقام و آزادى و شهرت و دانش . . . همه و همهء اينها يا به طور مستقيم و يا به طور غير مستقيم و به وسيلهء تحليل به عناصر تشكيل دهندهء آنها اثبات مىكند كه رابطهء آنها با انسان ، رابطهء مقتضى و مقتضا مىباشد . مثلًا يكى از امور فوق يعنى آزادى را كه جنبهء انسانى آن بيشتر از ساير مفاهيمى كه گفتيم جلوه مىكند ، در نظر مىگيريم .\r\nآزادى به معناى طبيعى آن كه در جملهء « هر چه بخواهيم انجام بدهيم و هر چه را نخواهيم انجام ندهيم » تقريبا خلاصه مىشود ، با يك دقت مختصر معلوم مىشود كه : آزادى طبيعى همان خود خواهى انسان است كه طبيعت توجيه نشدهء او به طور جبرى آن را اقتضا مىكند . بستن اين آزادى و توجه انسان بسوى آزادى روحى در خلاف\r\n","description":"","footnote":"","page_name":" 553 ","page_number":557},
  {"content":"\r\nميسر حيات طبيعى او است . ( 1 )  بسيار خوب ، حالا كه تمام مزاياى جهان مادى ، مزيت بودن خود را از چگونگى ساختمان طبيعى و سازمان مغزى و روانى انسان دريافت مىكند ، بنا بر اين جاى ترديد نيست كه مزاياى عالم طبيعت چونان سايه هايى هستند كه در دنبال طبيعت آدمى به راه مىافتند .\r\nاز طرف ديگر اين يك اصل بديهى است كه سايهء يك موجود نمىتواند هدف آن موجود بوده باشد ، بلكه بايستى هدف خارج از خود آن موجود بوده و موجود را براى وصول بسوى خود بكشاند .\r\nاز اين نكته معلوم مىشود كه گروه هاى هفتگانه در ميان سايه هاى وجود خويش غوطه ور گشته و هدف حيات خود را از آن سايه ها جستجو مىكنند به همين جهت است كه اگر يك ميليون سال هم در روى زمين زندگى كنند و هدف و فلسفه حيات را از اشخاصى مانند خودشان گر چه در لباس دانش و جهان بينى باشند بپرسند ، هرگز بجواب قانع كننده دست نخواهند يافت .\r\nبه اين علت است كه بايد براى وصول انسانها به فلسفه و هدف زندگى ، حقيقتى را در ما فوق وجود آنها و سايه هايش نشان داد كه بتواند انسان را به ما فوق سايهء حيات بكشد .\r\nآن گاه است كه سؤال از حيات و هدف آن رنگ ديگرى به خود مىگيرد و از علامت ايست بودن به غوطه ور شدن در حيات حقيقى تبديل مىگردد .\r\nديگر آن آرزوها و تشنگى به هدف بعنوان حقيقت قابل وصول يا غير قابل وصول و مشكلات فكرى و تخيلى در بارهء آن ، همه و همه محو و زايل مىگردد و به قول سعدى :\r\n","description":"","footnote":" ( 1 ) با اين كه با يك نظر دقيق و همه جانبه طولانى و سنگين بار حيات طبيعى انسانها هر حلقه‌اى را كه به نام آزادى بگسلد و دور بيندازد ، به جاى آن حلقهء ديگرى سنگينتر از آن را به همان زنجير مىپيوندد . . ","page_name":" 554 ","page_number":558},
  {"content":"\r\n\r\n\r\nگفته بودم چو بيايى غم دل با تو بگويم\r\nچه بگويم كه غم از دل برود چون تو بيايى\r\n\r\nنوع چهارم - زمينهء بىطرف - يك نظر اجمالى به فلسفه و هدف حيات در گذرگاه تاريخ تفكرات بشرى\r\nبا اين كه موجوديت طبيعى و روانى انسان حد اقل از آغاز هم زيستىهاى اجتماعى تا كنون تفاوت اساسى نكرده است ، با اين حال مىتوان گفت : با مطالعهء شرايط و زمينه هاى رو بناى حيات هر فرد و اجتماعى ، فلسفه و هدف مخصوصى براى آنان مشاهده مىشود .\r\nبا مراجعه به مباحث گذشته ، مىتوان تطورات و تنوعات ديدگاهها را در موضوع مورد بحث ما تشخيص داد .\r\nبراى توضيح بيشتر اصول كلى هدفهايى را كه تا كنون براى حيات گفته شده است متذكر مىشويم :\r\nعبارات ذيل از نويسندهء يادداشتها و نوشته هاى فلسفى و اجتماعى است ، كه با جملات رسا و شيوا بيان نموده است :\r\n« هدف زندگى چيست ؟ مىگويند : هدف زندگى كسب سعادت است ، ولى آخر سعادت چيست ؟ به اين سؤال در تضاعيف تاريخ پاسخهايى سخت گوناگون داده‌اند :\r\nاصحاب زهد و ورع ، مرتاضان ، عرفاى متقشف و پارسا ، جوكىها ، طرفداران شيوهء رهبانيت ، سعادت را در تزكيهء نفس از راه خوار داشتن تن مىشمارند ، تا » جان « كه به نظر آنها جوهرى علوى و مفارق و جدا از تن است ، تصفيه شود و اوج گيرد و بجان جهان يعنى روح كل به پيوندد .\r\nاتصال به مبدا يا نيروانا . اين است سعادت بر خلاف آنها طرفداران كيش لذت و رندان و خوشباشان و خراباتيان و آنهايى كه به مكتب هدونيسم يا لذت پرستى متعلقاند ، از قبيل فلاسفه سيرنائيك مانند » آريستيپ « و ديگران پرورش تن و لذات\r\n","description":"","footnote":"","page_name":" 555 ","page_number":559},
  {"content":"\r\nجهانى ، مستى و بىخبرى ، نظر كردن در روى زيبا ، بر خوردارى از خوشىهاى زندگى را پند مىدادند . خيام و حافظ ما نيز از اين زمره‌اند ، آنها بجهان بعد از اين باور نداشتند . اتصال به مبدا كل را وعده‌اى تاريك مىشمردند ، زندگى را لحظه‌اى مىديدند در بين دو عدم ، لذا بر آن بودند كه » بايد دم را غنيمت شمرد و از فرصت عمر طرفى بست « مكتب چارواك ولكايانا در هندوستان نيز از مبلغين مهم اين كيش در شرق بود و اى چه بسا خيام و حافظ ما از آن مكتب از طرق غير مستقيم الهام گرفتند .\r\nدر نظر هدونيستها هسته معقول مهمى است و آن اين كه براى كسب سعادت بايد بجهان مادى موجود و زندگى نقدينه انسانى نگريست و نه به جهانهاى موهوم ، ولى آنها دچار اين گمراهى هستند كه زندگى را عبث و كوشش آدمى را بىهوده مىشمارند ، لذا معتقدند كه بهتر است عمر بخواب يا به مستى بگذرد .\r\nمطلق كردن لذت ، گمراهى ديگر آنهاست . بهر صورت در محيط زمانى آنها اين طرز فكر طغيانى بود عليه مكاتبى كه ترك دنيا را موعظه مىكردند و اما مذهبيون از هر نوع و هر قماش سعادت دنيوى را ميسر نمىدانند و خواستار سعادت اخروى هستند زيرا به نظر آنها روح جاويد است و اگر انسان در اين عالم طبق مقررات مذهب رفتار كند ، در آن جهان بهشت نصيب اوست و اگر آن مقررات را نقض نمايد ، در آن جهان جهنم نصيب اوست و بهشت همانا سعادت واقعى و جهنم شقاوت واقعى است و كتب مذهبى در وصف بهشت و عدن ، توصيفات كودكانه‌اى كرده‌اند كه عالىترين منظرهء زندگى انسانى را از نظر مؤلفين عصر نشان مىدهد و اين عالىترين منظرهء زندگى واقعاً چيز مبتذلى است .\r\nگروه ديگر سعادت را امر مطلق ذهن و درون ذاتى مىشمارند و آن را در آرامش روحى مىجويند ، از طريق كسب فضيلت ، نيكو كارى ، عمل بوجدان و عدالت و انصاف كه خود اين كلمات مبهمند و بر حسب آن كه فردى كه مىخواهد موافق آن موازين رفتار كند ، در چه زمانى مىزيسته و از چه طبقه‌اى بوده ، محتوى اين موازين به كلى\r\n","description":"","footnote":"","page_name":" 556 ","page_number":560},
  {"content":"\r\nتغيير مىكند . سعادت به نظر اين عده يك امر واقعى نيست و جهان خالى از سعادت حقيقى است ، لذا بر آنند كه از طريق تعادل و موازنهء روح ( اتاراكسى ) و انبساط روح و آرامش مىتوان بسعادت رسيد .\r\nو نيز گروه ديگرى هستند كه با لذات همه چيز را انكار مىكنند و در اين امر روشى مطلقا نهيليستى دارند ، آنان وعده مذاهب را سخن لغو مىشمارند ، رياضت و نيروانا را مهمل مىدانند ، از لذتهاى اين جهان نيز آرامش نمىيابند .\r\nزندگى انسانى به نظر آنها » خبط طبيعت « است . مادهء صاحب شعور فقط براى آن پديده شده كه غربت و بيگانگى خود را در جهانى كه دگرگونه مىگردد و مىزيد ، احساس كند و رنج ببرد ، خود كشى در اين كيش عمل بجايى است ، پوچى و بىهودگى زندگى مسلم است .\r\nنمىتوان با هيچ يك از اين گروه موافق بود ، نظرى كه مبتنى بر جهان بينى علمى است در زمينهء اين مسئله مهم حياتى چنين است :\r\n1 - انسان بمثابهء موجود انديشنده و صاحب شعور سر فصل تكامل ماده است و داراى كليهء امكانات براى ادامهء آگاهانهء اين تكامل تا حدى است كه والاترين پندارهاى مذهب و عرفان در مقابل آن رنگ پريده مىشود . نام انسان طنين غرور آميز دارد ، زندگى او عالىترين و گران بهاترين ارمغان طبيعت است و لذا بايد آن را قدر شناخت و خردمندانه به كار برد .\r\n2 - سعادت تنها يك حالت روح نيست ، بلكه براى آن كه مفهوم آن عام باشد نه خاص ، مطلق باشد نه نسبى ، بايد براى آن محتوى عينى قائل گرديد . سعادت عينى و واقعى عبارتست از حد اكثر تامين متنوعترين و متحركترين نيازمنديهاى جسمى و روحى - فردى و اجتماعى انسان در توافق با انسانهاى ديگر . اين امر در مضمون واقعى خود در صورت تسلط قطعى انسان به عمده ترين قوانين فيزيكى ، شيميايى زيستى ، جوى طبيعت و قوانين توليد و توزيع اجتماعى كه اكنون بشريت را در قيد\r\n","description":"","footnote":"","page_name":" 557 ","page_number":561},
  {"content":"\r\n« جبر « خود مىفروشند و ايجاد عالىترين تكنيك بر اساس منابع نيرومند انرژى و به پا داشتن جامعهء جهانى بىطبقه و بتدريج طى چند سدهء آينده ميسر است .\r\nآرى زمان زيادى لازم است تا روحيهء جمعى و جهانى ( كلكتيف و انتر ناسيوليسم ) جانشين روحيهء فردى و ملى ( انديويد و آليستى و ناسيوناليستى ) كنونى كه محصول ده ها هزار سال تسلط مالكيت خصوصى و تفرقهء نوع انسانى است ، بشود و بدون اين تحول نيز بشر سعادتمندى را به معناى واقعى احساس نخواهد كرد ، زيرا روحيهء انفرادى و قومى سر چشمه اصلى تصادمات مخرب و موجد دائمى بسيارى رنجهاى زندگى فردى و جمعى است . در جهان فردا كه تناسب صحيحى بين شخصيت فردى انسان و قدرت اجتماعى او برقرار مىشود ، رنج بىسعادتى و حرمان جسما و روحا از بين مىرود .\r\n3 - هدف زندگى كنونى ما آفرينش ، كار و پيكار براى به پا داشتن كاخ پيروزى و سعادت و عظمت انسانيت است . سعادت در عصر ما يعنى آفرينش ، و كار و پيكار ، زيرا شرايط سعادت عينى آدمى را تنها از راه كار و پيكار بايد گام بگام پديد آورد .\r\nاكنون بسيارى از شرايط وجود ندارد . فقر ، بيمارى ، فقدان آزادى ، محروميتهاى جنسى ، رقابتها و منازعات خرد كننده بلاياى طبيعى ، مصايب اجتماعى و غيره و غيره ساغر حيات اكثريت مطلق عصر ما را از شرنگ بىسعادتى انباشته است جنبش عظيم سوسياليستى عصر ما كه در زير پرچم انديشه هاى - ل انجام مىگيرد ، يكى از قاطعترين ، پر فخرترين ، و والاترين نبردهاى آدمى در راه ايجاد سعادت همگانى است و تنها اين جنبش است كه مسئله تامين سعادت واقعى انسان را بدرستى طرح كرده و بدرستى حل مىكند . شركت و مبارزه در درون اين جنبش ، يك تسكين عظيم ، يك محتوى واقعى حياتى است .\r\n4 - كسى به سعادت نبرد اجتماعى دست مىيابد كه داراى عقل واقع بين ، روح انسانى و ارادهء نيرومند انقلابى است ، بويژه ارادهء قوى نقش درجهء اول دارد ، زيرا عصر ما هنوز عصر مشكلات و موانع است ، براى آن كه خوب بكوشيم و نيكو برزميم ، بايد قوى الاراده باشيم . اشخاص ترسو ، بىپشتكار ، متزلزل ، مردد ، بد بين ، ناتوان\r\n","description":"","footnote":"","page_name":" 558 ","page_number":562},
  {"content":"\r\n\r\nدر مقابل كوه دشوارىها خورد مىشوند ، ولى اراده‌اى كه با عقل واقع بين و روح انسانى همراه نباشد نيروى اهريمنى است .\r\nلذا بايد تربيت نسل معاصر بر روى اين سه محور و بويژه روى محور تربيت ارادهء قوى متكى شود . بايد روح قهرمانان انسان دوست و واقع بين را در نسل معاصر رخنه داد . اين است محمل معنوى حركت به جلو » .\r\nتحقيق اجمالى در بارهء هدفهاى مزبور در عبارات فوق\r\n1 - ترك تمام لذايذ و تن در دادن به همه رياضتها و شكنجه ها براى وصول به نيروانا ( انسان اعلى ) كه در مكتب بودا ديده مىشود ، نمىتواند فلسفه و هدف زندگى بوده و بعنوان سعادت مطلق ايده آل انسانى بوده باشد . زيرا اگر چه انسان اعلى مخصوصا به ضميمهء ورود در پيشگاه الهى مىتواند بعنوان هدف زندگى مطرح شود ولى نه به آن طريقى است كه مرتاضان و جوكىها و بودايىها مىگويند ، زيرا اين گروه ها با طريقى كه در نظر گرفته‌اند حيات و نتايج خود حيات را به كلى منفى مىسازند و جنبهء مثبت حيات و نيروهاى نهفته در آن و هم قافله و همراه بودن افراد نوع انسانى را با يكديگر ناديده مىگيرند ، در صورتى كه هدف زندگى يك فرد وابستگى به هدف زير بنايى و واقعى تمام انسانها دارد . توضيح بيشتر در بارهء اين مسئله در مباحث آينده مطرح خواهد گشت .\r\n2 - مكتب لذت جويى و لذت پرستى مىگويد : هدف زندگى پرورش غرايز طبيعى و حد اكثر بهره بردارى از آنها براى تحصيل لذت و خوشى است . اين هدف را در بحث « نوع دوم زمينهء مثبت حيات » مطرح كرده‌ايم مراجعه شود .\r\n3 - ذهنيون مىگويند : سعادت مطلق كه مىتواند هدف زندگى بوده باشد ، تحصيل تعادل و آرامش روانى است .\r\nاين هدف هم در مقابل جريانات طبيعت و نيروهاى درونى انسانى كه مانع از پيدا كردن نقطهء مركزى دايرهء زندگى است ، به شوخى نزديكتر است تا به يك امر\r\n","description":"","footnote":"","page_name":" 559 ","page_number":563},
  {"content":"\r\nواقعى . به اضافهء اين كه سؤال اساسى از موقعيت انسانى در جهان هستى به طور كلى را پاسخ نمىگويد .\r\n4 - گروه نهيليستى كه به هيچ حقيقتى عقيده مند نيستند و خود حيات را « خبط طبيعت » مىدانند ، به كلى منكر هدف و فلسفه براى حيات هستند . تعجب در اين است كه اين گروه براى اثبات صحت مكتب خويش استدلال و تجريد كليات هم دارند ، زيرا بدون آنها نمىتوانند كوچكترين قدمى براى جهان بينى بر داشته و جهان و انسان را بشناسند و پوچ بودن آن دو را اثبات كنند . منطق را تماشا كنيد :\r\nانسان و جهان قابل درك است ، انسان و جهان قابل درك نيست قابل درك است ، زيرا بدون درك ، حكم به پوچى آن نمىتوان كرد ، قابل درك نيست ، زيرا تصور و علم و حكم همه و همهء اينها پوچ است اين نهيليستها كه خراباتيان انديشه و تعقل هستند اين مقدار درك نمىكنند كه اگر حكم به پوچى همه چيز صادر كنند ، به طور ضرورى حكم به پوچى ادراكات و انديشه هاى خودشان هم كرده‌اند ، وقتى كه ادراكات و انديشه پوچ شد ، حكمش هم لغو و پوچ مىشود ، در نتيجه نمىتوانند كوچكترين عقيده و حكمى را در بارهء جهان و انسان ابراز بدارند . اگر چه حكم و عقيده ، پوچ بودن جهان و انسان بوده باشد . اينان در وجود خود ترديد دارند و در حال مبارزه با خويشتن به سر مىبرند .\r\n5 - به وجود آوردن فرد و اجتماعى كه زندگى نيرومندانه و با آسايش داشته باشند . اين موضوع را كه به عنوان سعادت مطلق هدف زندگى قرار داده شده است ، نمىتوان همهء سعادت مطلق و هدف كلى زندگى معرفى كرد ، اگر چه سعادت بدون موضوع مزبور كه نويسندهء در بيان آن و توضيح طرق وصول به آن جملات بسيار عالى آورده است ، امكان پذير نيست .\r\nزيرا با نظر همه جانبه به جريان قوانين طبيعت و نيروهاى عضلانى و روانى انسان ، اين حقيقت قابل انكار نيست كه انسان خواه بداند يا نداند ، در يك مجموعهء متشكل از طبيعت و اجتماع با سيستمهايى كه در معرض تحول است ، سؤالات خود را\r\n","description":"","footnote":"","page_name":" 560 ","page_number":564},
  {"content":"\r\nدر اين كه چگونه استخراج كنيم و چگونه بخوريم منحصر نمىداند ، كه براى آن فدا كاريها كند و از لذايذ شخصى خود دست بر دارد و اگر آدم شريف باشد ، ايده آل را بمقدمهء ايده آل فدا كند و بعبارت ديگر بايستى هدفى براى انسان پيش نهاد كنيم كه بتواند پاسخگوى همهء سؤالات او باشد و عمر محدود خود را به طور منطقى توجيه كند .\r\nاگر امروز به تمام نفوس روى زمين بگوييد : كه شما امروز به همهء بد بختىها و ناگواريها و فدا كارىها تن در دهيد ، تا در ساختن اجتماعى كه پس از يك يا دو قرن ديگر بوجود خواهد آمد سهيم باشيد ، اكثريت قريب به اتفاق اگر از موضوع اجتماع دو قرن بعد از اين براى خود موضوع قابل پرستش و ايده آل تجسيم نكند ، پاسخ شما را با خنده و تعجب خواهد داد كه من چه كنم ؟ فدا كارى من چه نتيجه‌اى به من مىبخشد و اگر مىگوييد : نظم و قانون طبيعت اين است كه نسلهاى گذشته همواره فداى نسلهاى آينده مىشوند ، بدون احتياج به هشيارى و اختيار خودشان ، بنا بر اين بوجود آوردن نسل نيرومند و غوطه ور در رفاه و آسايش يك ضرورت طبيعى است كه در جريان قوانين طبيعى بوجود خواهد آمد ، در نتيجه نمىتواند بعنوان هدف زندگى و ايده آل حيات مطرح شود و از انسان قربانى و فدا كارى مطالبه كند وانگهى سؤال « از كجا آمده‌ام و به كجا مىروم و براى چه آمده‌ام ؟ » احتياج به پاسخى دارد كه ما فوق خود زندگى در موقع تنفس در جهان هستى است .\r\nخلاصه اين مكتب در بيان وصول بيكى از دو عنصر هدف حيات يا مقدمهء اساسى زندگى سعادت آميز و طرق وصول به آن ، عالىترين مطالب را مطرح مىكند و اما عنصر دوم را كه عبارت از تصفيهء تكليف وجود انسان در جهان هستى است مطرح نمىكند .\r\n6 - ارباب اديان هدف زندگى را اين طور تعيين مىكنند كه دو قلمرو و انسان و جهان با داشتن سيستم باز از نظر كمال و ايده آل ، بايستى هدف بىنهايت داشته باشند ، انسان هر ايده آلى را كه بعنوان هدف منظور بدارد ، پس از وصول به آن هدف ، بلكه با تجسيم واقعى آن هدف ، خود را بزرگتر از آن مىبيند و آن هدف به دست\r\n","description":"","footnote":"","page_name":" 561 ","page_number":565},
  {"content":"\r\nآمده را مانند جزء كوچكى از خود مىپندارد .\r\nجلال الدين مىگويد :\r\n\r\nتنگ است مرا هر هفت فلك\r\nچون مىرود او در پيرهنم\r\n\r\nمن انسانى پس از رهايى از خود طبيعى پرستى ، بهر نقطه‌اى از تكامل و ايده آل كه مىرسد اگر چه پيش از وصول به آن نقطه و ايده آل آن را سعادت مطلق مىپنداشته است ، خود را من ديگرى مىبيند كه آن نقطه و ايده آل مانند پوست يا جزئى از آن شده است ، ديناميك اساسى « من » چنان كه به مرحلهء پيشين قناعت نورزيده و رهسپار مرحلهء كاملتر گشته است ، همچنين پس از آن كه مرحلهء كمال مفروض را جزء خود ديد ، ديناميك « من » در اين مرحله هم نمىخشكد و به سكون مبدل نمىگردد ، اين جريان مداوم اساسىترين عنصر « من » آدمى است . مثلًا كسى كه زيبايى منظرهء طبيعى رامسر را شنيده است ، تماشاى آن را مطلوب و كمال نسبى « من » خويش تلقى مىكند ، هنگامى كه منظرهء مزبور را چند بار تماشا كرد تدريجا مطلوبيت خود را از دست مىدهد ، نه اين كه منظرهء مزبور نابود شده است ، بلكه صورت آن مانند جزء غير مورد توجه « من » گشته و جالب بودنش را از دست داده ديناميك كمال جويى « من » به اضافهء آن نمود ضميمه شده به « من » ، بجريان خود براى وصول به ايده آلهاى ديگر در حركت است .\r\nهيچ يك از ايده آلهاى جهان طبيعت و سطح مجاور با طبيعت « من » نمىتواند ديناميك اساسى « من » را به ثمر و نتيجه برساند ، زيرا انسان كاملًا احساس مىكند كه هر آن چه را كه مزيت و كمال ايده آل تصور نموده است ، يكى از مقتضيات ارگانيسم موجوديت او بوده و به قول جلال الدين سايه‌اى از ساختمان طبيعى و روحى اوست . و هدف بايد خارج از ذات و عالى تر از آن باشد .\r\n\r\nپس بود دل جوهر و عالم عرض\r\nسايهء دل كى بود دل را غرض\r\n\r\nاين است مقدمهء هدف حيات در مكتب اديان . و هدفهاى ديگرى كه براى حيات گفته شده است ، اگر جنبهء مثبت داشته باشند ، در مقدمات همين هدف تضمين شده‌اند . زيرا\r\n","description":"","footnote":"","page_name":" 562 ","page_number":566},
  {"content":"\r\n\r\n\r\nهدف حيات طبيعى در مكتب دين آماده شدن بورود در حيات حقيقى ابدى است كه از همين زندگانى شروع مىشود ، اما موضوع بهشت كه بعضىها گمان مىكنند بعنوان هدف حيات در اديان مطرح شده است ، مقصود چند عدد باغ و چند عدد سيب و انار و جويبار نيست . بلكه چنان كه در مجلدات گذشته توضيح داده‌ايم : بهشت انعكاسى از موجوديتى است كه انسان در اين زندگانى تحصيل كرده است ، از محقرترين لذايذ گرفته تا لقاء الله و رضوان إله و ايام إله و غوطه ور شدن در ابديت جلال و جمال الهى همه و همه درجات مختلف بهشت است .\r\nسه مقدمه براى بررسى هدف زندگى از ديدگاه مذهب .\r\nمقدمهء يكم - پس از وصول به هدف واقعيات عينى ، سؤال از هدف سايهء آن واقعيات غلط است\r\nيك بار ديگر در اين سؤال دقت كنيم كه هدف و فلسفهء زندگى چيست ؟ ببينيم : موضوع سؤال ما چيست ؟ آيا ما از فلسفهء هر يك از قطعات و شئون حيات مىپرسيم ؟ به طور حتم چنين نيست .\r\nبدون احتياج به درك حقيقت حيات و فلسفهء كلى آن ، تمام انسانهاى كرهء خاكى از اولين روز زندگى انسانها تا همين موقع ، هر كارى كه در زندگى انجام داده‌اند ، انگيزه و هدف آن را در حال اعتدال مشاعر مغزى دريافته‌اند ، مثلًا تشنه شده‌اند ، آب خورده‌اند ، فلسفه و هدف پيدا كردن آب و آشاميدن آن ، همان سيراب شدن بوده است كه خود آگاه يا ناخود آگاه به دست مىآورند . لباس مىپوشند ، هدفشان از لباس پوشيدن كاملًا روشن است . علم فرا مىگيرند ، قدرت به دست مىآورند . ازدواج مىكنند ، مسكن مىسازند . . . هر يك از اين كارها كه نقطهء معينى از حيات را اشغال مىكند تابع هدف بوده و هر كسى اجمالا يا تفصيلا به آن هدفها آگاه و بسوى آنها تحريك شده و به دست آورده است .\r\n","description":"","footnote":"","page_name":" 563 ","page_number":567},
  {"content":"\r\nاين روشهاى هدف دار اگر چه به طور مستقيم اجزاء خود پديدهء حيات نيستند ، ولى با ريشه گيرى هر يك از آنها پديده‌اى از خود حيات را درك كنيم ، مثلًا ما در مقابل دشمن خونخوار مقاومت مىكنيم و نيروى خود را چه به وسيلهء عضلات و چه به وسيلهء اسلحه به كار مىاندازيم ، براى چه ؟ براى اين كه دشمن خونخوار ما را از زندگى ساقط نكند . پس يكى از شئون حيات آن است كه به دفاع از خود بر مىخيزد و از نابودى خود جلوگيرى مىكند . همچنين در جلب هر يك از موضوعات لذت بار و دفع هر يك از موضوعات درد آور ، حيات يكى از پديده ها و شئون خود را نشان داده است و ما هنگام روبرو شدن با هر يك از آن پديده ها و شئون ، هدف را تشخيص داده و راه مناسب با آن را پيش گرفته‌ايم .\r\nبنا بر اين سؤال « فلسفه و هدف زندگى چيست ؟ » نبايد متوجه هر يك از اجزاء و پديده ها و شئون حيات بوده باشد ، زيرا چنان كه گفتيم : هر يك از آنها به استثناى موارد خطا كارى ، داراى فلسفه و هدف مناسب موقعيت خود انسان بوده است و جاى ترديد نيست كه موقعى كه هر يك از اجزاء يك مجموع كلى براى انسان روشن و قابل تحليل مىباشد ، خود مجموع كلى مادامى كه حقيقتى عالى تر از آن اجزاء نباشد ، نمىتواند مورد سؤال قرار بگيرد .\r\nاگر من توانستم اثبات كنم كه هدف من از خريدن هر يك از اين موزائيكها فرش كردن قطعه‌اى از مساحت خانه‌ام مىباشد ، سؤال بعدى كه همهء موزائيكها را براى چه خريده‌ام از نظر منطقى غلط است . لذا جاى بسى شگفتى است كه با اين كه فلسفه و هدف عينى نقاط زندگى را يك بيك دانسته‌ايم ، با اين حال ، به جهت عوارض مادى يا فكرى ، شبحى از حيات تجريد شده را براى خود مطرح ساخته ، و آن گاه براى آن شبح پوچ از حيات هوايى ، فلسفه و هدف جستجو مىكنيم\r\n","description":"","footnote":"","page_name":" 564 ","page_number":568},
  {"content":"\r\n\r\n\r\n\r\nمقدمه دوم - ريشهء برون ذاتى درك حيات واقعى كه پشت پردهء نمودهاى حيات و تكيه گاه آنها است\r\nجهان برون ذاتى از دو نظر مىتواند پشت پردهء نمود حيات ، يا مراتب عالى حيات را كه فلسفه و هدفش غير از انگيزه و هدف هر يك از نمودهاى حيات طبيعى است ، اثبات كند :\r\nنظر اول\r\n- احساس وابستگى حيات به سلسلهء بسيار طولانى و گستردهء جهان هستى است ، به طورى كه با اندك توجهى ، انسان ارتباط حيات و شئون آن را بگذشته و آيندهء هستى در مىيابد .\r\nاين حقيقتى است كه تمام انديشمندان هشيار شرق و غرب ، چه ديروز و چه امروز به آن آگاهى داشته و با بيانات مختلفى آن را گوشزد كرده‌اند .\r\nجلال الدين مولوى مىگويد :\r\n\r\nكاشكى هستى زبانى داشتى\r\nتا ز هستان پرده ها برداشتى\r\nهر چه گويى اى دم هستى از آن\r\nپردهء ديگر بر او بستى بدان\r\n\r\nراسل غربى هم مىگويد : امروز يك فرد كه مىگويد :\r\n« الف » اين گفتن ناچيز دامنهء جريان و عبور كهكشانهايى است كه ميليونها سال پيش از اين فضا عبور كرده و به راه خود رفته‌اند .\r\nبراى پيدا كردن انگيزه و هدف اين حيات ، مطرح كردن پديده هاى ظاهرى حيات شخصى ، شبيه به اين است كه براى به دست آوردن حقيقت و انگيزه و هدف مادهء كلى و حركت كلى جهان طبيعى ، رنگ سبز برگ يك درخت را در بهاران و زرد شدن و افتادن آن را به زمين در فصل خزان مطرح نماييم\r\nنظر دوم\r\n- عظمت خود آثار حيات است كه در تاريخ بشرى از انسانها بروز كرده است و ما در مباحث گذشته مقدارى به آن اشاره كرديم . عظمت حيات را از عظمت انسانهاى تاريخ مىتوان مشاهده كرد .\r\n","description":"","footnote":"","page_name":" 565 ","page_number":569},
  {"content":"\r\n\r\nحيات انسانى از پديده هاى ظاهرى بالاتر و بالاتر مىرود ، خود را جزء حيات كلى بلكه فانى در آن مىبيند ، يا حيات كلى را در خود در مىيابد .\r\nحيات انسانى از پديده هاى مشهود بالاتر مىرود ، به اسرار هستى پى مىبرد . و بالاتر مىرود و زمان و عبور آن را زير پاى خود مىبيند .\r\nبدون اين كه همهء جهان را به بيند ، اشراف و سلطه‌اى در خود احساس مىكند ، به طورى كه مىتواند نظريات كلى و شامل به همهء جهان را ابراز نمايد .\r\nپرسش از فلسفه و هدف اين حيات ، با شمردن چند پديدهء محدود از ظواهر زندگى به پاسخ خود نمىرسد . ( 1 ) \r\nمقدمهء سوم - ريشهء درون ذاتى درك حيات واقعى كه پشت پردهء نمودهاى حيات و تكيه گاه آنها است\r\nمغزهاى رشد يافته به جاى مات كردن رنگ درخشان اين سؤال يا لجن مال كردن آن با خيالات و چشم پوشى و گوش بستنهاى تصنعى ، در صدد پاسخ گفتن حقيقى به آن بر مىآيند . زيرا به خوبى احساس مىكنند كه اگر غوطه ور شدن در ظواهر زندگى مىتوانست جواب گوى سؤالات سه گانهء مزبور بوده باشد ، آنان با ديدن هدفهاى طبيعى ظواهر زندگى ، يا اصلا سؤالى را براى خود مطرح نمىكردند و يا اگر هم سؤالى را احساس مىكردند ، غوطه ور شدن خود را در پاسخ آن در مىيافتند .\r\nاما بديهى است كه واقعيت قضيه از اين قرار نيست ، بلكه سؤال از بالاتر از خود طبيعى آنها سرازير مىشود و به پاسخهاى معمولى حيات طبيعى قناعت نمىورزد . با دو عبارت ذيل مىتوانيم بپذيريم كه ريشهء درون ذاتى سؤال از فلسفه و\r\n","description":"","footnote":" ( 1 ) در مكتبهاى متعدد و افكار گروه فراوانى از فلاسفه بزرگ ، اين مسئله را به طور روشن مىبينيم كه همهء انسانها با قطع نظر از عوارض طبيعى و ساختگى و در حال اعتدال و رشد روانى ، اين سؤال معروف ( از كجا آمده‌ام ؟ براى چه آمده‌ام ؟ به كجا خواهم رفت ؟ ) را در درون خود مىشنوند . . ","page_name":" 566 ","page_number":570},
  {"content":"\r\nهدف زندگى عميق تر از آن است كه دانش و ثروت و مقام و محبت و آزادى طبيعى و ساير نيرومنديها طبيعى جواب گوى آن بوده باشد . ماكس پلانك مىگويد :\r\n« ما فيزيك دانان در حقيقت مانند اشخاص متخصص خط شناسى هستيم ، كه خطوط و نقوش را مىخواند ، ولى حقيقت عينى كه آن خطوط باز گو مىكند در ما وراى آن خطوط است » .\r\nراسل مىگويد :\r\nما فى المثل به كر مادر زادى شباهت داريم كه در مجمعى نشسته است كه اركستر مىنوازند . آن كر مادر زاد از آن مجمع چيزى نمىشود ، اما با عقل سالم در مىيابد كه حقيقت منحصر در آن حركات ظاهرى اعضاى اركستر روى وسايل موسيقى نيست ، بلكه پشت پردهء آن است ( آهنگ ) كه او نمىشنود .\r\nاين درك در درون ذات آدمى است كه مىگويد : به هيچ وجه نمىتوانى هدف و فلسفهء حيات را از همين ظواهر و پديده ها مطالبه كنى و براى توجيه هستى خود بگويى : از پدر و مادرم متولد شده‌ام ، مىخورم و مىآشامم و متلاشى مىشوم ، سپس هيچ اگر درون ذات ما با مشاهدهء همين نمودها قانع مىكشت ، ما هم مىتوانستيم حيات و هدف آن را در همين مشهوداتى كه بديوانگى امروز منجر شده است تفسير كنيم .\r\nپس سؤال « از كجا آمده‌ام و به كجا مىروم ؟ و براى چه آمده بودم ؟ » نمىتواند به عنوان يك سؤال طبيعى و با انگيزهء طبيعى تلقى شود .\r\nدر نتيجه با تعمق كافى در ريشهء حيات و سؤال از فلسفه و هدف آن ، به اين حقيقت مىرسيم كه سؤال مزبور از ما فوق مشاعر معمولى ما است كه در طبيعت زاييده و در آن غوطه ور مىگردد و سپس نابود مىشود .\r\nاين سؤال كاملًا جنبهء ما وراى طبيعى دارد ، بنا بر اين جواب سؤال را از همانجا بايد جستجو كرد كه از آن جا سرازير شده است . جلال الدين مىگويد :\r\n\r\nتو از اين سو و از آن سو چون گدا\r\nاى كه معنى چه مىجويى صدا\r\nگوشهء بىگوشهء دل شه رهيست\r\nتاب لا شرقى و لا غرب از مهيست\r\n\r\n","description":"","footnote":"","page_name":" 567 ","page_number":571},
  {"content":"\r\n\r\n\r\nهم از آن سو جو جواب اى مرتضى\r\nكاين سؤال آمد از آن سو مر تو را\r\n\r\nپس مجبوريم برويم بسراغ وسيله‌اى كه پاسخ ما را در بارهء فلسفه و هدف زندگى از همانجا كه سرازير شده است به دست به ما بدهد . براى اقدام بايستى به حكم عقل هماهنگ با وجدان ، اولا به كتاب الهى ( قرآن ) رجوع كنيم ، به بينيم : حيات و هدفش در آن كتاب چگونه مطرح شده است .\r\nلذا اولا - آيات قرآنى را در اين مسئله مورد مطالعه قرار مىدهيم :\r\nحيات در افق قرآن\r\nبراى توضيح هدف زندگى از ديدگاه قرآن ، بايد خود حيات را در افق قرآن مورد توجه قرار داد . حيات در اين كتاب الهى با جنبه هاى مختلفى مطرح است .\r\nپيش از آن كه به بيان آن جنبه ها بپردازيم اين مقدمه را در نظر مىگيريم كه حيات در قرآن بعنوان يك موضوع قابل توصيف و تعريف علمى تذكر داده نشده است . اگر چه ساير موضوعات عالم هستى هم در قرآن مورد تعريف و توصيف علمى واقع نشده ، ولى شناسايى و تعريف آنها را به خود انسان موكول نموده و با بيانات گوناگونى انسانها را بشناخت آنها تحريك كرده است .\r\nشايد اين سكوت معلول آن باشد كه معرفت انسانى در بارهء حيات كه از مجرد حركت و احساس شروع مىشود و به أنشأناه خلقا آخر عبور مىكند و داراى روحى مىشود كه من امر ربى است ، آن گاه از مراحل متوسط تكامل گذر كرده و -\r\n\r\nبار ديگر از ملك پرّان شود\r\nآن چه آن در وهم نايد آن شود\r\n\r\nدر اين زندگانى به حد نهايى نخواهد رسيد .\r\nاما جنبه هاى مختلف حيات از ديدگاه قرآن :\r\n1 - به طور مطلق حيات جاريهء طبيعى در اين دنيا را ناچيز و مرحلهء پست مىشمارد ، اين جنبهء حيات در 69 آيه مورد تذكر قرار گرفته و با تعبير الحياة الدنيا كه به معناى حيات ناچيز مىباشد ، وارد شده است .\r\n","description":"","footnote":"","page_name":" 568 ","page_number":572},
  {"content":"\r\nاگر چه آيات ديگرى وجود دارد كه كلمهء دنيا صفت حيات قرار داده نشده است ولى همان 69 مورد آن چنان در قرآن جلوه مىكند كه بمنزلهء اتصاف زندگى دنيوى به ناچيزى در همهء قرآن است ، زيرا اگر اتصاف مزبور يك يا دو يا پنج مورد بود ، احتمال آن مىرفت كه ناچيزى ، صفت هميشگى و عمومى حيات دنيوى نباشد بلكه عوارضى باعث شده است كه ناچيز گشته است . در سه مورد حيات بدون صفت دنيا وارد شده است دو مورد از آنها بدون الف و لام است :\r\nالف - « وَلَتَجِدَنَّهُمْ أَحْرَصَ اَلنَّاسِ عَلى حَياةٍ 2 : 96 . . . » ( 1 )  ( يهود را خواهى ديد كه حريصترين مردم بزندگانى هستند ) .\r\nب - « وَلَكُمْ فِي اَلْقِصاصِ حَياةٌ يا أُولِي اَلأَلْبابِ 2 : 179 » . ( 2 )  ( اى خردمندان ، براى شما در قصاص حياتى است ) .\r\nتنوين موجود در هر دو مورد يا به معناى تنكير است ، در اين صورت باز به همان معناى ناچيزى حيات دنيوى است ، مانند اين كه بگوييم : در ملاقات آن شخص لذتى احساس كردم ، و اگر ، تنوين ضرورى اسم بوده باشد ، ماهيت صرف از حيات را تعبير مىكند مانند ماء ( آب ) و كوچكترين نظرى به كميت و كيفيت آن وجود ندارد و بهر حال دو مورد مزبور منافاتى با آن ندارد كه با 69 مورد از آيات حكم به ناچيزى اين حيات دنيوى بنماييم . و دو مورد با الف و لام وارد شده است :\r\n« قالَ فَاذْهَبْ فَإِنَّ لَكَ فِي اَلْحَياةِ أَنْ تَقُولَ لا مِساسَ 20 : 97 » . ( 3 )  ( حضرت موسى به سامرى گفت . برو ، و در زندگى بگو : كسى با تو تماس نگيرد ) .\r\nالبته مسلم است كه الف و لام در حيات به معناى حضورى و اشاره به مشهود است كه همگان آن را مىبينند ، نه به معناى تعظيم از حيات . مورد دوم :\r\n","description":"","footnote":" ( 1 ) سوره البقرة ، آيهء 69 . .  ( 2 ) سوره البقرة ، آيهء 169 . .  ( 3 ) سوره طه ، آيهء 97 . . ","page_name":" 569 ","page_number":573},
  {"content":"\r\n« إِذاً لأَذَقْناكَ ضِعْفَ اَلْحَياةِ وَضِعْفَ اَلْمَماتِ 17 : 75 » . ( 1 )  ( اگر به آن كفار تكيه كنى دو برابر عذاب تبه كاران را در حيات و ممات به تو مىچشانيم ) .\r\nمعلوم است كه مقصود از الف و لام مانند آيهء فوق همان معناى مشهود است . صفت ناچيزى و ابتدايى را به همين حيات طبيعى كه از ماده بر خاسته است منتسب مىسازد . اين حيات اسير ماده و دائما با آن گلاويز مىباشد .\r\n2 - حيات طبيعى نمىتواند آرمان و ايده آل تلقى شود ، زيرا در عين فريبندگى كاملًا ناچيز است . آياتى كه دلالت به اين مضمون دارد ، بقرار ذيل است :\r\n« وَمَا اَلْحَياةُ اَلدُّنْيا إِلَّا مَتاعُ اَلْغُرُورِ 3 : 185 » ( 2 )  ( زندگانى دنيا چيزى جز متاع فريبنده نيست ) .\r\n« وَمَا اَلْحَياةُ اَلدُّنْيا إِلَّا لَعِبٌ وَلَهْوٌ 6 : 32 » ( 3 )  ( زندگانى دنيا چيزى جز لهو و بازى نيست ) .\r\n« فَما مَتاعُ اَلْحَياةِ اَلدُّنْيا فِي اَلآخِرَةِ إِلَّا قَلِيلٌ 9 : 38 » ( 4 )  ( متاع زندگى دنيا در مقابل آخرت جز چيز اندكى نيست ) .\r\n« وَمَا اَلْحَياةُ اَلدُّنْيا فِي اَلآخِرَةِ إِلَّا مَتاعٌ 13 : 26 » ( 5 )  ( زندگانى دنيا در مقابل آخرت جز متاع اندك چيزى نيست ) .\r\n« وَما هذِه اَلْحَياةُ اَلدُّنْيا إِلَّا لَهْوٌ وَلَعِبٌ 29 : 64 » ( 6 )  ( اين زندگانى دنيا چيزى جز لهو و بازى نيست . )\r\n","description":"","footnote":" ( 1 ) سوره الإسراء ، آيهء 75 . .  ( 2 ) سوره آل عمران ، آيهء 185 . .  ( 3 ) سوره الانعام ، آيهء 32 . .  ( 4 ) سوره التوبة ، آيهء 38 . .  ( 5 ) سوره الرعد ، آيهء 26 . .  ( 6 ) سوره العنكبوت ، آيهء 64 . . ","page_name":" 570 ","page_number":574},
  {"content":"\r\n« يا قَوْمِ إِنَّما هذِه اَلْحَياةُ اَلدُّنْيا مَتاعٌ 40 : 39 » ( 1 )  ( اى قوم من جز اين نيست كه زندگانى دنيا متاعى است ) .\r\n« وَإِنْ كُلُّ ذلِكَ لَمَّا مَتاعُ اَلْحَياةِ اَلدُّنْيا 43 : 35 » ( 2 )  ( همه اين مزاياى مادى جز متاع زندگانى دنيا چيزى نيست ) .\r\n« إِنَّمَا اَلْحَياةُ اَلدُّنْيا لَعِبٌ وَلَهْوٌ 47 : 36 » ( 3 )  ( جز اين نيست كه حيات دنيا لهو و بازيگرى است ) .\r\n« اِعْلَمُوا أَنَّمَا اَلْحَياةُ اَلدُّنْيا لَعِبٌ وَلَهْوٌ وَزِينَةٌ 57 : 20 » ( 4 )  ( بدانيد حيات دنيا فقط بازى و لهو و آرايش فريبا است ) .\r\nهمين قيافهء طبيعى حيات است كه شاعر زبر دستى بنحو ذيل توصيفش مىكند :\r\n\r\nدنيا چو حباب است و لكن چه حباب\r\nنه بر سر آب بلكه بر روى سراب ( 5 ) \r\nآن هم چه سرابى كه ببينند به خواب\r\nآن خواب چه خواب خواب بد مست خراب\r\n\r\nهر چه كه در بارهء توبيخ دنيا چه از فلاسفه و چه از زبان شعرا چه در شرق و چه در غرب شنيده شده است ، مربوط به همين قيافهء حيات است كه خالق حيات پيش از\r\n","description":"","footnote":" ( 1 ) سوره المؤمن ، آيهء 39 . .  ( 2 ) سوره الزخرف ، آيهء 35 . .  ( 3 ) سوره محمد صلى الله عليه و آله ، آيهء 36 . .  ( 4 ) سوره الحديد ، آيهء 20 . .  ( 5 ) اين حباب كالبد تن براى هشياران و هدف يافتگان آن قدرها هم ارزش ندارد كه پس از انقراض دوران هيجانات غرايز طبيعى ، معشوقش قرار دهند و سجده اش كنند ، بلكه به قول شاعر توانا :\r\nما را به ميزبانى صياد الفتى است * ور نه به نيم ناله قفس مىتوان شكست . ","page_name":" 571 ","page_number":575},
  {"content":"\r\nآنها و بهتر از آنها فرموده است . بنا بر اين براى شناخت ارزش اين حيات به كامو و كافكا نيازمند نخواهيم بود .\r\nيكى از آن جملات زيبا مضمونى است كه لرمانتوف در اين باره گفته است :\r\n« با چشمان فرو بسته لب بر جام زندگى نهاده اشك سوزان بر كنارهء زرين آن فرو مىريزيم ، تا آن گاه كه دست مرگ نقاب از ديده گان ما بر دارد ، در آن موقع خواهيم فهميد كه اين كاسهء حيات از اول خالى بوده و ما جز بادهء خيال چيزى از آن ننوشيده‌ايم » .\r\n\r\nيك چند به كودكى به استاد شديم\r\nيك چند به استادى خود شاد شديم\r\nپايان سخن شنو كه ما را چه رسيد\r\nاز خاك بر آمديم و بر باد شديم\r\n\r\nمنسوب به خيام\r\n\r\nيك چند پى زينت و زيور گشتيم\r\nدر عهد شباب\r\nيك چند پى دانش و دفتر گشتيم\r\nكرديم حساب\r\nچون واقف ازين جهان ابتر گشتيم\r\nنقشى است بر آب\r\nدست از همه شستيم و سمندر گشتيم\r\nيا رب درياب\r\n\r\nبينواترين انسان كسى است كه من انسانى او فرياد بزند و از فلسفه و هدف حياتش بپرسد و آن انسان همين حيات طبيعى و شئون آن را بعنوان هدف نشان بدهد 3 - مقدار دانش ما حتى در بارهء حيات طبيعى خيلى ناچيز است ، چه رسد به حيات حقيقى و ما جز ظاهر و صورتى از آن نمىدانيم .\r\n« يَعْلَمُونَ ظاهِراً مِنَ اَلْحَياةِ اَلدُّنْيا 30 : 7 » ( 1 )  ( آنان پديده و صورتى از حيات دنيا را مىدانند ) .\r\nبه اين جهت است كه به اين حيات تكيه مىكنند و فلسفه و هدف هستى خود را از آن جستجو مىكنند و شايد نقص دانش ما به زندگى طبيعى معلول اختلاط بازيگرى\r\n","description":"","footnote":" ( 1 ) سوره الروم ، آيهء 7 . . ","page_name":" 572 ","page_number":576},
  {"content":"\r\nو تماشاگرى ما است كه معرفت ما را در بارهء حيات طبيعى متزلزل و بىپايه مىگذارد .\r\n4 - تشبيه به حيات از افق قرآن .\r\n« وَاِضْرِبْ لَهُمْ مَثَلَ اَلْحَياةِ اَلدُّنْيا كَماءٍ أَنْزَلْناه مِنَ اَلسَّماءِ فَاخْتَلَطَ بِه نَباتُ اَلأَرْضِ فَأَصْبَحَ هَشِيماً تَذْرُوه اَلرِّياحُ وَكانَ الله عَلى كُلِّ شَيْءٍ مُقْتَدِراً 18 : 45 . » ( 1 )  ( مثلى در بارهء حيات دنيا به آنان بيان كن ، اين مثل چنين است كه آبى از آسمان فرود آوريم ، به وسيلهء آن آب روييدنىها سر بر آوردند و بهم پيچيدند و سپس از هم گسيخته و متلاشى گشته و درد امان بادها به اين سو و آن سو پراكنده شدند و خداوند بر همه چيز توانا است ) .\r\nنظير اين مثل در سورهء يونس آيهء 24 بدين قرار آمده است :\r\n« انما مثل الحياة الدنيا كماء انزلناه من السماء فاختلط به نبات الارض مما ياكل الناس و الانعام حتى إذا اخذت الارض زخرفها و ازينت و ظن اهلها انهم قادرون عليها اتاها أمرنا ليلا او نهارا فجعلناها حصيدا كان لم تغن با الامس كذلك نفصل الايات لقوم يتفكرون » .\r\nجز اين نيست كه مثل حيات دنيا چونان آبى است كه از آسمان فرود آورديم و به وسيلهء آن ، گياهان زمين از آن چه كه مردم و چار پايان مىخورند در هم آميخت ، به وسيلهء آن گياهان زمين آراستگى گرفت [ چنان زيبا و داراى نمايش وجودى شد 
  ] كه مردم آن جايگاه گمان كردند كه آن گياهان زيبا تحت سلطه و توانايى آنها است ، [ ناگهان 
  ] مشيت ما بر نابودى آن روييده شده ها شبانگاه يا در روز فرا رسيد و آن همه روييده شده ها را درو كرده بر باد فنا داد ، آن چنان كه گويى ديروز براى آن مردم حالت استغناء اصلا وجود نداشت . بدينسان خداوند آيات خود را به مردم انديشمند تشريح مىكند ) .\r\nآيهء اول ( كهف 45 ) با آيهء دوم ( يونس 24 ) در اين معنى مشتركاند كه\r\n","description":"","footnote":" ( 1 ) سوره الكهف ، آيهء 45 . . ","page_name":" 573 ","page_number":577},
  {"content":"\r\nريشهء اساسى حيات به مناسبت انتساب آب به علو ( در دو آيه ) مقام خاصى در خلقت دارد ، مانند اين است كه خداوند مىفرمايد : نيروى حيات يك پديدهء آسمانى است . و ممكن است منظور فقط اين باشد كه بوجود آمدن حيات انسانها شبيه به پديدهء روييدن نباتات زمين به وسيلهء آب است . نباتات به وسيلهء آب سر بر مىآورند و با روابط مخصوصى در هم مىپيچند . اين نكته هم مورد اشتراك هر دو آيه است .\r\nدر آيه 45 از سوره كهف جريان ناپايدار حيات را در مقابل عوامل نابود كننده متذكر مىشود . در آيهء 24 از سوره يونس دخالت مستقيم خداوند را در نابود كردن آن روييده شده هاى زيبا بيان مىكند ، نيز در آيه 24 از سورهء يونس كيفيت حيات دسته جمعى انسانها و نابودى ناگهانى آنها را گوشزد مىنمايد .\r\n« اِعْلَمُوا أَنَّمَا اَلْحَياةُ اَلدُّنْيا لَعِبٌ وَلَهْوٌ وَزِينَةٌ وَتَفاخُرٌ بَيْنَكُمْ وَتَكاثُرٌ فِي اَلأَمْوالِ وَاَلأَوْلادِ كَمَثَلِ غَيْثٍ أَعْجَبَ اَلْكُفَّارَ نَباتُه ثُمَّ يَهِيجُ فَتَراه مُصْفَرًّا ثُمَّ يَكُونُ حُطاماً وَفِي اَلآخِرَةِ عَذابٌ شَدِيدٌ وَمَغْفِرَةٌ مِنَ الله وَرِضْوانٌ وَمَا اَلْحَياةُ اَلدُّنْيا إِلَّا مَتاعُ اَلْغُرُورِ 57 : 20 . » ( 1 )  ( بدانيد كه زندگى دنيا بازى و لهو و آرايش و مباهات بيك ديگر و رقابت در افزايش اموال و فرزندان است . مانند اين كه بارانى ببارد و نباتى بروياند ، سپس آن نبات بهيجان در آيد و سبز و خرم گردد ، و آن گاه [ نوبت خزانش برسد 
  ] به بينى كه آن سبز و خرمى بزردى مبدل شده ، سپس خس و خاشاك گردد [ و پوچ شود 
  ] و در سراى آخرت عذاب شديد [ براى تبه كاران 
  ] و مغفرت و رضوان الهى [ براى مردم با ايمان 
  ] است ، زندگانى جز كالاى غرور چيزى نيست ) .\r\nو به هر حال هر سه تشبيه در عين سادگى كه قابل فهم همگانى است وضع حيات انسانها و جوش و خروش و شعله ور گشتن و نمايشگرى و سپس نابود شدن آنها را مانند كفهاى ناچيز توضيح مىدهد .\r\nفلسفهء اين حيات را كه جايگاه جست و خيز و نمايشگرىاش سطح خاك تيره\r\n","description":"","footnote":" ( 1 ) سوره الحديد ، آيهء 20 . . ","page_name":" 574 ","page_number":578},
  {"content":"\r\nاست ، در خود همين خاك و قوانين ناخود آگاه آن بايد جست . نه در من عالى انسانى آرى :\r\n\r\nموج خاكى فكر و فهم و وهم ماست\r\nموج آبى صحو و سكر است و بقاست\r\n\r\nبدين جهت است كه انديشمندان راهرو نه به اين خاكدان قناعت مىورزند و نه به حياتى كه از آن استخراج شده است . آرى به قول حافظ\r\n\r\nآدمى در عالم خاكى نمىآيد به دست\r\nعالمى ديگر ببايد ساخت از نو آدمى\r\n\r\nاگر آدمى از حيات طبيعى بالاتر برود ، خودش دوباره ساخته مىشود و جهان قيافهء ديگرى به او نشان مىدهد .\r\nخلاصه حيات طبيعى از نظر قرآن به هيچ وجه نمىتواند انسان را به هدف اصلى هستى خود نايل بسازد .\r\n5 - اكنون كه اين حيات دنيوى هيچ و پوچ است ، چرا خداوند آن را آفريده است ؟ پاسخ اين سؤال با نظر به آفرينش مواد جامد و روينده كه فى نفسه ناچيز ولى با نظر به آن كه در مقدمهء حيات مىتوانند واقع شوند يا مىتوانند بحياتى وابسته شوند روشن است .\r\nما اگر بخواهيم خود اين حيات را هدف قرار بدهيم ، در منطق قرآن با اختيار خود خويشتن را عاشق خلا محض كرده‌ايم و امام اگر در اين حيات غوطه ور نشويم و آن را بعنوان شايسته ترين گذرگاه براى حيات واقعى ( و ان الدار الاخره لهي الحيوان ) تلقى كنيم ، در عالىترين هدف كه براى يك من انسانى قابل تصور است گام خواهيم گذاشت .\r\nآيا چنين اعتلايى در اين دنيا ممكن است ؟ البته ، نه تنها ممكن است ، بلكه انگيزهء آفرينش چنين حياتى ناچيز از طرف خداى بىنهايت با عظمت همين است . در چند مورد از قرآن مجيد اين حقيقت گوشزد شده است ، از آن جمله :\r\n","description":"","footnote":"","page_name":" 575 ","page_number":579},
  {"content":"\r\n« . . . لِيُنْذِرَ مَنْ كانَ حَيًّا وَيَحِقَّ اَلْقَوْلُ عَلَى اَلْكافِرِينَ 36 : 70 » . ( 1 )  ( . . . تا آنان را كه زنده هستند انذار و تبليغ نمايد و امر عذاب الهى بر كفار تثبيت گردد ) .\r\nپس كسانى كه آمادهء پذيرش ابلاغ پيامبران و عقل و وجدان پاك هستند ، از همين دنيا زندگى واقعى را شروع كرده‌اند .\r\nاين زندگانى است كه مىتواند فلسفه و هدف قانع كننده‌اى داشته باشد ، نه زندگى خالى ناچيز كه محصول ظريف ماده ولى غوطه ور در آن است .\r\n« مَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ فَلَنُحْيِيَنَّه حَياةً طَيِّبَةً 16 : 97 » ( 2 )  ( هر كس از مرد و زن عمل نكو را با ايمان به جاى آورد با حيات پاكيزه‌اى او را زنده خواهيم داشت ) .\r\n« لِيَهْلِكَ مَنْ هَلَكَ عَنْ بَيِّنَةٍ وَيَحْيى مَنْ حَيَّ عَنْ بَيِّنَةٍ 8 : 42 » . ( 3 )  ( آزمايشهاى خداوندى براى آن است كه آنان كه در اين زندگانى هلاك مىشوند از روى دليل هلاك شوند و آنان كه به زندگى مىرسند از روى دليل و بينه بوده باشد ) مسلم است كه مقصود از هلاكت و زندگى به معناى طبيعى آن نيست ( مرگ و زندگى ) بلكه همان حيات پوچ و حيات حقيقى است كه در همين زندگانى با اتخاذ روش خود انسان تعيين مىگردد .\r\n« أَ وَمَنْ كانَ مَيْتاً فَأَحْيَيْناه وَجَعَلْنا لَه نُوراً يَمْشِي بِه فِي اَلنَّاسِ كَمَنْ مَثَلُه فِي اَلظُّلُماتِ لَيْسَ بِخارِجٍ مِنْها 6 : 122 » . ( 4 )  ( آيا كسى كه مرده بود آن را زنده كرده و براى او نورى قرار داديم كه به وسيلهء\r\n","description":"","footnote":" ( 1 ) سوره يس ، آيهء 70 . .  ( 2 ) سوره النحل ، آيهء 97 . .  ( 3 ) سوره الانفال ، آيهء 42 . .  ( 4 ) سوره الانعام ، آيهء 122 . . ","page_name":" 576 ","page_number":580},
  {"content":"\r\nآن در اجتماع سير مىكند ، مانند آن كسى است كه در ظاهر مثل اوست ، ولى چنان در تاريكىها فرو رفته است كه نمىتواند از آن بيرون رود ؟ ) در آيهء فوق خواه مدار حيات را آن نور بدانيم ، يا اين كه آن دو قسم زنده را در حيات شريك بدانيم و تنها تفاوتشان را روشنى و تاريكى تلقى كنيم ، فرقى در مقصود ما ندارد كه عبارتست از دو گونه بودن حيات : روشن و تاريك ، كه در حقيقت تاريكى زندگى و مرگ مساوى است .\r\n« يا أَيُّهَا اَلَّذِينَ آمَنُوا اِسْتَجِيبُوا لِلَّه وَلِلرَّسُولِ إِذا دَعاكُمْ لِما يُحْيِيكُمْ 8 : 24 » . ( 1 )  ( اى مردمى كه ايمان آورده‌ايد ، اجابت كنيد خدا و پيامبر او را موقعى كه شما را به چيزى دعوت مىنمايد كه شما را زنده مىكند ) .\r\nدر حقيقت بنا به مفهوم آيهء فوق بدون پذيرش ايده آل عالى كه پيامبر اسلام مطرح مىكند حياتى وجود ندارد .\r\nنتيجهء سه مسئله گذشته به طور اختصار اين است كه حيات طبيعى در منطق قرآن مادهء خام حيات واقعى است كه بايد انسانها آن را به دست بياورند . فلسفه و هدف حيات روى اين سه مسئله ، خود همان حيات است كه در مرتبهء عالى تر از حيات طبيعى قرار گرفته و به خود خداوند وابستگى دارد : - « قُلْ إِنَّ صَلاتِي وَنُسُكِي وَمَحْيايَ وَمَماتِي لِلَّه رَبِّ اَلْعالَمِينَ 6 : 162 » . ( 2 )  ( بگو نماز و عبادات و زندگى و مرگم همه از آن خداى پرورندهء جهانيان است ) .\r\nمضمون اين آيه به طور اختصار چنين است كه تمام من از آن خدا است .\r\nاين است هدف زندگى انسان در اين دنيا ، كه خداوند آن را عبادت و بندگى ناميده و فرموده است :\r\n","description":"","footnote":" ( 1 ) سوره الانفال ، آيهء 24 . .  ( 2 ) سوره الانعام ، آيهء 182 . . ","page_name":" 577 ","page_number":581},
  {"content":"\r\n« وَما خَلَقْتُ اَلْجِنَّ وَاَلإِنْسَ إِلَّا لِيَعْبُدُونِ 51 : 56 » ( 1 )  ( و من جن و انس را نيافريده‌ام مگر اين كه مرا عبادت كنند ) .\r\nمردم معمولى اغلب گمان مىكنند : مقصود از عبادت همان حركات و ورد و ذكرهاى خشك و حرفه ايست كه انگيزهء آفرينش انسان بوده است ، روى همين تفسير احمقانه وسيلهء اعتراض به دست متفكر نماها داده‌اند كه چه هدف ناچيز و كودكانه است كه ميلياردها عوامل طبيعى و انسانى دست بهم بدهند و انسانى بوجود بياورند . و آن انسانها در ميان ميليونها عوامل مضر و سودمند و با شاديهاى محدود و ناراحتىها و بد بختىهاى نامحدود زندگى كنند و هدف اين زندگى هم چند بار خم شدن و راست شدنها و ذكرها و وردهاى خشك و عادى و بىاثر بوده باشد ؟ براى توضيح آيهء فوق ابياتى را كه جلال الدين در صفحات بعدى از دفتر سوم خواهد آورد ، متذكر مىشويم :\r\n\r\nمسجد طاعاتشان خود دوزخ است\r\nپاى بند مرغ بيگانه فخ است\r\nهست زندان صومعهء دزد لئيم\r\nكاندران ذاكر شود حق را مقيم\r\nچون عبادت بود مقصود از بشر\r\nشد عبادتگاه گردن كش سقر\r\nآدمى را هست در هر كار دست\r\nليك ازو مقصود اين خدمت به دست\r\nما خلقت الجن و الإنس اين بخوان\r\nجز عبادت نيست مقصود از جهان\r\nگر چه مقصود از كتاب آن فن بود\r\nگر تواَش بالش كنى هم مىشود\r\nليك ازو مقصود اين بالش نبود\r\nعلم بود و دانش و ارشاد و سود\r\nگر تو ميخى ساختى شمشير را\r\nبر گزيدى بر ظفر ادبير را\r\nگر چه مقصود از بشر علم و هداست\r\nليك هر يك آدمى را معبديست\r\nمعبد مرد كريم اكرمته\r\nمعبد مرد لئيم اسقمته\r\nمر لئيمان را بزن تا سر نهند\r\nمر كريمان را بده تا بر دهند\r\n\r\n","description":"","footnote":" ( 1 ) سوره الذاريات ، آيهء 51 . . ","page_name":" 578 ","page_number":582},
  {"content":"\r\n\r\n\r\nلا جرم حق هر دو مسجد آفريد\r\nدوزخ آنها را و اينها را مزيد ( 1 ) \r\n\r\nچند مطلب را در توضيح ابيات بعنوان مقدمهء توضيح آيه متذكر مىشويم :\r\nمطلب يكم - آيا مقصود از عبادت تنها حركات و سكنات و سخنهاى محدود در موقع بر قرار ساختن رابطه با خدا است ؟\r\nالبته نه ، زيرا تمام اجزاى هستى از پستترين جزء ماده تا عالىترين جلوه هاى آن خواه به عظمت كهكشانها و خواه به كوچكى شاخ مورچهء محقر كه در لانهء ناچيزى از كرهء زمين ناچيزى در مقابل منظومهء شمسى ناچيز در مقابل كهكشانها . . . همه و همه در حال عبادتند ، حتى موى سر ناآگاه و سر ناخن ناهشيار و چشمه هاى رگهاى خون و ضربان قلب پليدترين فرد انسانى و پاكترين فرزند آدم در عبادت او بسر مىبرند ، بالاتر از اينها تخيلات و اميال و انديشه ها و تجسيمات كه امواجى از ماده هستند ، همه و همه -\r\n\r\nاز ثرى تا به ثريا به عبوديت او\r\nهمه در ذكر و مناجات و قيامند و قعود\r\n\r\nاين است معناى عمل به دستور كلى الهى :\r\n« ثُمَّ اِسْتَوى إِلَى اَلسَّماءِ وَهِيَ دُخانٌ فَقالَ لَها وَلِلأَرْضِ اِئْتِيا طَوْعاً أَوْ كَرْهاً قالَتا أَتَيْنا طائِعِينَ 41 : 11 . » ( 2 ) \r\n( سپس براى آفرينش آسمان تصميم گرفت و مشرف گشت ، در حالى كه آسمان گازى مانند دود بود ، به آسمان و زمين دستور داد اختيارا يا به طور اكراه به جريان بيفتند ، آسمان و زمين گفتند : ما در حال اختيار به جريان مىفتيم ) .\r\n« وَلَه أَسْلَمَ مَنْ فِي اَلسَّمواتِ وَاَلأَرْضِ طَوْعاً وَكَرْهاً 3 : 83 . » ( 3 ) \r\n( هر چه كه در آسمانها و زمين است اختيارا يا به طور اكراه به او تسليم شده‌اند ) .\r\n« وَلِلَّه يَسْجُدُ مَنْ فِي اَلسَّمواتِ وَاَلأَرْضِ طَوْعاً وَكَرْهاً 13 : 15 . » ( 4 ) \r\n","description":"","footnote":" ( 1 ) دفتر سوم ، ص 185 ، از بيت 4 تا 16 . .  ( 2 ) سوره فصلت ، آيهء 11 . .  ( 3 ) سوره آل عمران ، آيهء 83 . .  ( 4 ) سوره الرعد ، آيهء 15 . . ","page_name":" 579 ","page_number":583},
  {"content":"\r\n( و به خدا سجده مىكند هر كس كه در آسمانها و زمين است ، اختيارا يا به طور اكراه )\r\n« قالَ فَمَنْ رَبُّكُما يا مُوسى ؟ . قالَ رَبُّنَا اَلَّذِي أَعْطى كُلَّ شَيْءٍ خَلْقَه ثُمَّ هَدى 20 : 49 - 50 . » ( 1 ) \r\n( فرعون گفت : خداى شما دو نفر ( موسى و هارون ) كيست ؟ موسى گفت : خداى ما كسى است كه به همه چيز آفرينش عطا فرمود و سپس همهء آنها را هدايت كرد ) .\r\nو از اين قبيل است تمام آيات قرآنى كه مضمون عبادت همهء دستگاه هستى را در بر دارد ، مانند :\r\n« سَبَّحَ لِلَّه ما فِي اَلسَّمواتِ وَاَلأَرْضِ وَهُوَ اَلْعَزِيزُ اَلْحَكِيمُ 57 : 1 . » ( 2 ) \r\n( هر چه كه در آسمانها و زمين است به خدا تسبيح مىگويد ، و او است خداى عزيز و حكيم ) .\r\n« أَلَمْ تَرَ أَنَّ الله يَسْجُدُ لَه مَنْ فِي اَلسَّمواتِ وَمَنْ فِي اَلأَرْضِ 22 : 18 . » ( 3 ) \r\n( آيا نمىبينى كه هر چه و هر كه در آسمانها و زمين است به خدا سجده مىكند )\r\nتوضيح - مقصود از « طوع و كره » ممكن است يكى از دو معنا بوده باشد :\r\nمعناى يكم - تقسيم بحسب انسانها و ساير موجودات است ، كه بعضى انسانها با آزادى اراده و اختيار خدا را عبادت مىكنند و غير انسانها به طور اضطرار و جبر كه عبارت از خضوع صد در صد آنها به قوانين مقرره مىباشد .\r\nمعناى دوم - تقسيم مربوط به تمام موجودات بوده باشد ، و اين تقسيم بدين گونه است : هر موجودى دو جنبه دارد :\r\n1 - جنبهء طبيعى خالص - از اين جنبه سجده و تسليم و عبادت موجود اضطرارى است ، زيرا در مقابل مشيت و اوامر الهى مانند يك وسيلهء ناخود آگاه است كه هيچ گونه اختيارى ندارد .\r\n","description":"","footnote":" ( 1 ) سوره طه ، آيهء 49 و 50 . .  ( 2 ) سوره الحديد ، آيهء 1 . .  ( 3 ) سوره الحج ، آيهء 18 . . ","page_name":" 580 ","page_number":584},
  {"content":"\r\n2 - جنبهء ما وراى طبيعى موجود - مقصود از جنبهء ما وراى طبيعى اين نيست كه مشمول قوانين عالم هستى نيست ، بلكه مقصود اين است كه هر موجود در مقابل رويهء طبيعى رويه‌اى به خدا دارد ، مانند رويهء سطحى ذهن و پديده هاى روانى كه به عرصه طبيعت وابسته است و رويهء غير سطحى آن كه به « من » مربوط است . هر موجودى از آن رويهء مربوط به خدا ، اختيارى دارد كه داراى يك معناى بسيار عمومى است . مثلًا اختيار در انسان حقيقتى است ، در حيوان حقيقت ديگر ، و در روييدنىها مفهومى است ، در جمادات مفهوم ديگر . اسناد اختيار به همهء موجودات از نظر علمى و فلسفى امكان ناپذير نمىباشد .\r\nاين مطلبى است كه از مونادهاى ( اتمهاى زنده ) چوردانو برونو گرفته ، تا امكان قوانين طبيعى اميل بوترو مىتواند تأييدش كند .\r\nاز اين بيانات روشن مىشود كه آيهء « و ما خلقت الجن و الإنس الا ليعبدون » دائما و در همه حال تحقق پيدا كرده است .\r\nاين كه بعضى از انسانها از جنبهء مقررات رسمى و خود آگاهانه معصيت كار و طغيانگراند ، اگر نسبت گيرى انجام بدهيم ، در مقابل موجودات مطيع جهان هستى كه حتى تمام انسانها را از نظر موجوديت طبيعى شان هم شامل مىشود . خواهيم ديد : اين نسبت آن قدر ناچيز است كه مىتوان گفت : نسبت عدد محدود بعدد بىنهايت مىباشد . بلكه با يك نظر دقيق تر حتى پليدترين و طغيانگرتر زشتترين معصيتى كه انجام مىدهند ، روابط و پديده ها و مقدمات و نتايج طبيعى همان كار زشتشان در عرصهء هستى تسليم قوانين الهى است .\r\nفرض كنيم : يك آدم تبه كار سر يك كودك بىگناه را مىبرد . بريدن سر كودك از معدن آهن كه منشا وجود آمدن تيغهء كارد بوده است تا كارى كه در مراحل مختلف روى آهن نقش بسته . تا كاردى بوجود آمده است ، گرفته تا قدرت بازوى قاتل جنايت كار و مساعدت فضا و زمان و مكان به جنايت مزبور ، و از نرمى گلوى كودك و\r\n","description":"","footnote":"","page_name":" 581 ","page_number":585},
  {"content":"\r\n\r\nمقاومت نكردن آن در مقابل كارد گرفته تا ساير پديده هاى طبيعى و روانى قاتل كه همه و همه در پهنهء طبيعت و قوانين آن مورد مشيت خداوندى است ، تسليم هدايت و خواستهء خداوندى است .\r\nآن چه كه باعث معصيت و جنايت و طغيان آدم جنايت كار است ، چيزى كه به خود او مستند است و مقصود از خود او همان شخصيت انعقاد يافتهء اوست كه وسايل علم به بد و خوب و قدرت مقاومت در مقابل ارتكاب زشتى و نداى وجدان و عقل سليم را در اختيار دارد و با داشتن اين همه وسايل دورى از جنايت ، دست به جنايت مىزند ، اين جنايت به خود او مستند مىباشد . انسان در اين نقطه تبه كار مىشود و گنهكار مىگردد . و همان حقايق بىطرف را كه خداوند به او عنايت فرموده مانند كالبد مادى و نيروهاى طبيعى و روانى و رويدادها و نتايجى كه مىتوانستند ، عالىترين موقعيت را به خود بگيرند ، بلجن كشيده و آنها را وسيلهء عذاب الهى قرار داده است .\r\nجلال الدين مىگويد :\r\n\r\nمسجد و طاعاتشان خود دوزخ است\r\nپاى بند مرغ بيگانه فخ است\r\nهست زندان صومعه دزد لئيم\r\nكاندر آن ذاكر شود حق را مقيم\r\n\r\nمطلب دوم - آيا دوزخ معبد گنهكاران است ؟\r\nاگر مقصود از دو بيت فوق همانست كه در مطلب يكم گفتيم كه همهء اجزاء جهان هستى و مجموع آن در همه حال مشغول تسبيح و عبادت خداوند است ، مطلب صحيحى است ، و اما اگر مقصود جلال الدين از مسجود بودن دوزخ همان معناى معمولىاش باشد درست نيست ، زيرا دوزخ به معناى عمومىاش سقوط در عذاب و فراق از رحمت و لقاء الله است ، كه نتيجهء مجسم زشت كارى انسانى است . مطلب سوم - مىگويد :\r\n\r\nآدمى را هست در هر كار دست\r\nليك از او مقصود اين خدمت به دست\r\nما خلقت الجن و الإنس اين بخوان\r\nجز عبادت نيست مقصود از جهان\r\n\r\n","description":"","footnote":"","page_name":" 582 ","page_number":586},
  {"content":"\r\n\r\nگر چه مقصود از كتاب آن فن بود گر تواَش بالش كنى هم مىشود اين سه بيت عالىترين مضمون را براى بهره بردارى در مقدمهء شناخت هدف آفرينش و هدف زندگى انسانى ، بيان مىكند . توضيح اين كه - انسان و جهان حقايقى هستند كه به كارها و پديده هاى فراوانى قابل انعطاف مىباشند . نوع انسانى را در نظر بگيريم :\r\nبه هر وضعى كه مورد تعليم و تربيت قرار بگيرد ، آن وضع را مىپذيرد . جلاد خون آشام مىشود ، از درنده ترين وحشىها درنده تر مىگردد . از فرشتگان بالاتر مىرود . به همهء هستى و انسانها بىخيال مىشود . تمام انسانها و هستى با او به پيكار بر مىخيزد . به همهء انسانها و هستى عشق مىورزد . از جمجمه هاى انسانها از كودك شير خوار گرفته تا پير مرد كهنسال مىتواند مناره بسازد آلت دست پستترين فرد مىشود ، و چنان استقلالى هم پيدا مىكند كه به قول حافظ : ز هر چه رنگ تعلق بگيرد آزاد مىشود . اسير يك پديدهء ناچيز مىگردد . بجايى از عظمت مىرسد كه جهان هستى در گوشه‌اى از دلش جاى مىگيرد و احساس سنگينى نمىكند آرى به قول جلال الدين انسان همه چيز مىشود و مىتوان از انسان رب النوع سعادت ساخت و مىتوان حجاج بن يوسفها و چنگيزها از او به وجود آورد .\r\nاما بايد مقصود از وجود انسان را شناخت .\r\nموجودى كه مىتواند به همهء پستىها انعطاف بپذيرد ، چه هدفى براى هستى او مىتواند منظور شود ؟\r\nشما مىگوييد : موجودى كه مىتوان آن را بهر صورت در آورد و مىتواند همه كاره باشد ، او موجود موم صفتى است كه بهر شكل در مىآيد ، چه هدفى مىتواند داشته باشد ؟ نكند اين همان موجود است كه نهيليستها يا حد اكثر توماس هابسها به ما معرفى كرده‌اند ؟ مىگوييم :\r\nشما خيلى اشتباه مىكنيد ، زيرا - شما چنان كه در مثال جلال الدين آمده است\r\n","description":"","footnote":"","page_name":" 583 ","page_number":587},
  {"content":"\r\n\r\nكتابى را در نظر بگيريد كه محتوياتش عالىترين مسائلى است كه براى بشريت عرضه شده است .\r\nهمين كتاب را شما مىتوانيد به جاى بالش زير سر گذاشته ، بخواب فرو رويد ، و مىتوانيد براى گرم شدن به بخارى انداخته بسوزانيد ، براى اين كه لباستان خاك آلود نشود ، مىتوانيد بگذاريد روى خاك و خود در روى آن بنشينيد ، با اوراق همان كتاب مىتوانيد كثافت مقعد خودتان را تميز و پاك كنيد و به دور بيندازيد آيا امكان اين كارها در بارهء كتاب مفروض مىتواند منطق واقعى خود كتاب و محتويات آن را منحرف ساخته و حقيقت آن را از ارزش بيندازد ؟ متأسفانه گروهى از متفكرين وقتى كه مىبينند : اكثريت انسانها را همين افراد تشكيل مىدهند يعنى با ديدن انعطاف پذيرى انسانها به پديده ها و كارهاى پست ، استدلال به پوچى زندگى آنان مىكنند اينان واقعاً مردم ساده لوحى هستند ، زيرا منطقى كه مورد حمايت آنها است ، از امكان قرار دادن جمجمه هاى انسانهايى مانند هوگو و اينيشتين و تولستوى و ماكس پلانك در ميان آجرهاى ديوار جايگاه دامدارى خوك ، به پوچى افكار و انديشه هاى جهان بين و انسان ساز آنان استدلال مىكنند ما با اين اشخاص حتى يك كلمه هم سخن نخواهيم گفت ، جز اين كه از آنان خواهش كنيم كه آقايان عزيز ، لطفا شما برويد اولا وجود خودتان را اثبات كنيد ، سپس بياييد به بينيم : سخن شما چيست و از كتاب پر معناى انسان و جهان چه مىخواهيد و چرا اين دو جلد كتاب را به جاى بالش به زير سر مىگذاريد و به خواب گران نفهمى فرو مىرويد ؟\r\nمطلب سوم - عبادت هدف زندگى انسانى است چه معنا مىدهد ؟\r\nدر گذشته اشاره كرديم كه تعريف مفهوم عبادت و منحصر ساختن آن ، در اعمال و حركات مخصوصى كه از روى عادت و يا انگيزه هاى ناچيز صورت مىگيرد ، آن چنان نابه جا و غلط است كه تعريف انسان و منحصر ساختن عظمت و امكانات او ،\r\n","description":"","footnote":"","page_name":" 584 ","page_number":588},
  {"content":"\r\nدر نشستن چند لحظه‌اى و بازى كردن با انگشتر و تسبيحش ، يا گذاشتن يك صفحه كاغذ سفيد روى ميز و خط كشىهاى كج و راست بدون هدف روى آن صفحه .\r\nاگر مردم مىدانستند معناى عبادت چيست ؟ گمان نمىرود كسى پيدا مىشود كه خود را عابد نداند و كسى پيدا نمىشد كه خود را بر كنار از دامان پيشگاه ربوبى تلقى كند .\r\nبراى توضيح اين معنا مىگوييم : همين مقدار كه كسى آگاهى پيدا كند كه دستگاه طبيعت ، براى او گهواره ايست كه او را به حركت در مىآورد و شيرش مىدهد تا بزرگ شود ، آن گاه همين دستگاه دبستان و دبيرستان و دانشگاه و آزمايشگاهى است كه گنجهاى نهفتهء روانى او را به ظهور رسانيده و قابل بهره بردارى مىسازد و نيز اگر آگاه شود كه از جنبهء گهواره‌اى طبيعت گرفته تا جنبهء عالىترين آزمايشگاهى آن ، همه و همه اجزاى معبد بزرگى هستند كه او با يك آگاهى ، آرى فقط با يك آگاهى به اين كه در اين جهان هستى در ميسر - انا لله و انا عليه راجعون در حركت است ، عبادت را شروع كرده و پايانش لقاء الله ( ديدار خدا ) مىباشد . اين كه گفتيم : پايانش « ديدار خدا » است ، به آن معنا نيست كه اين غايت و هدف پس از جدايى روح از بدن يا در روز رستاخيز صورت خواهد گرفت ، بلكه از اولين لحظهء شروع عبادت غايت و هدف مزبور تدريجاً به سراغ او خواهد آمد .\r\nاين عبادت كميت و كيفيت مخصوصى ندارد ، از بيل زدن زراعت روستا بچه گرفته ، تا چشم پوشى از ميلياردها ثروت در راه خدمت بانسانها كه نهالهاى باغ خداوندى هستند ، از مطالعهء يك سطر دانش براى رسيدن به واقعيات گرفته تا جهان بينى كلى ، از جاروب كردن كارگاه براى معيشت و كار كارگر و انديشهء كار فرما همه و همه با شرط فوق عبادت معبودى يگانه مىباشد .\r\nاما حركات و اذكار مخصوص ، براى به خود آوردن جدى انسانها است كه مانند خمير مايهء زندگى هدف دار است كه زير بنايش عبادت است .\r\n","description":"","footnote":"","page_name":" 585 ","page_number":589},
  {"content":"\r\n\r\nمطلب چهارم - اگر همهء انسانها به عبادت مزبور موفق شدند سپس چه ؟\r\nمىگويند : بسيار خوب ، ما مىپذيريم كه عبادت مفهوم بسيار وسيع تر از آن دارد كه در دهانهاى معمولى رواج دارد ، باز اين سؤال وجود دارد كه نتيجهء نهايى از اين گونه زندگى پاك و اعلا چيست ؟ مىگوييم : اين سؤال شبيه باينست كه پس از سپرى كردن مشاهده و پذيرش قطرات آب ، وارد اقيانوس بىكران شويم ، و گفته شود : سپس چه ؟ يا پس از آن كه مواد و عناصر جامد تركيب و تفاعل يافتند و حيات را بوجود آوردند و حيات هم رشد پيدا كرد و آمادهء پذيرش و فعاليت روح شد ، گفته شود : سپس چه ؟ اين سؤال كننده بايد بداند كه اين سؤال يادگار دوران پيش از انقلاب قطره به دريا و عناصر بىجان بروح است ، و به همين جهت است كه توقع همان سنخ از پاسخ را دارد كه در همان دوران پيشين به سؤالاتش گفته مىشد . مثلًا ميل دارد كه در سؤال از چگونگى روح ، بعد عرض و طول و كيفيتهاى رنگى و حركت و سكون جسمانى را بشنود و به طور كلى گمان مىكند : چون و چراها همانهاست كه پيش از انقلاب به او مطرح گشت و جوابها هم بايد سنخ همان پاسخ بوده باشد بايد به اين گم شدهء بىنوا گفت : كه دوست عزيز ، صحنه عوض شده است ، در آن موقع وقتى كه مىپرسيدى چرا دستت را حركت دادى و هدف تو چه بوده است ؟ به تو مىگفتند : ارادهء من كه براى بر داشتن قلم تحريك شده بود ، دستم را تحريك كرده است . اگر بار ديگر مىپرسيدى چرا مىخواستى قلم را بردارى و هدف تو چه بوده است ؟ باز پاسخ مناسب به آن مىشنيدى .\r\nاما اگر نوبت سؤال شما به آن جا برسد كه بپرسى چرا احساس مىكنى كه بايد از خود دفاع كنى ؟ امكان ندارد كه پاسخى شبيه به پاسخهاى گذشته را بشنوى ، زيرا دفاع از خود هدفى است كه از ذات فاعل مىجوشد ، نه از خارج .\r\n","description":"","footnote":"","page_name":" 586 ","page_number":590},
  {"content":"\r\n\r\nبنا بر اين ، سؤال « سپس چه ؟ » موقعى صحيح است كه حالت انتظارى در سؤال كننده وجود داشته باشد و پاسخ به انتظار او خاتمه بدهد ، وقتى كه فرض شده است كه با ورود به قلمرو مسير به پيشگاه مبدا اعلى انتظار و كاوش و چشم براهى وجود ندارد ، سؤال « سپس چه ؟ » به كلى منتفى مىگردد :\r\nممكن است بگوييد : سؤال مزبور به ذهن افراد زيادى آمده و پاسخ مزبور قانعشان نساخته است ، پس پاسخ شما درست نيست مىگويم :\r\nبلى ، يك فرد خار كن هم كه تمام موجوديت خود را وابستهء چند بوتهء خار مىداند ممكن است پس از شنيدن پاسخ صدها سؤالاتش ، آخرين خواستهء او ( سپس چه ؟ ) بدان جهت كه دردى از به دست آوردن بوته هاى خار مورد آرمانش را دوا نكند ، پاسخ صاحب آن دشت خارستان كه از همه چيز در بارهء آن دشت اطلاع دارد ، خار كن را قانعش نسازد و زندگى وابسته به بوته هاى خار آن بىنوا را نتواند توجيه كند ، در صورتى كه يك فرد رياضيدان عالى مقام با بحل يك مسئله رياضى عالى ، زندگى خود را در عالىترين هدفها غوطه ور بداند .\r\nخلاصه اين كه هر چه در قلمرو حيات عميق تر فرو برويم ، ارتباط آن را با منبع مستغنى از عليت و مقدمه و هدف بيشتر احساس كرده ، مات شدن رنگ « سپس چه ؟ » را از افق روح دريافت خواهيم نمود .\r\nعامل نابود شدن « سپس چه ؟ » در اشخاص مختلف است ، ولى جامع مشتركى كه همهء عوامل دارد ، خروج از مسير نقاط حيات است كه يكى پس از ديگرى در امتداد حيات بعنوان مقدمه و هدف و شرط و مقتضى و علت و معلول قرار گرفته است .\r\nراهى را كه در مسير ايده آل زندگى پيموده‌ايد به حساب بياوريد اما به خود نباليد\r\nيك اشتباه بسيار بزرگ و خطرناك در اين جا است كه اغلب رهروان ابتدايى و متوسط در مسير ايده آل ، راهى را كه پيموده‌اند به حساب در نمىآورند ، در نتيجهء اين\r\n","description":"","footnote":"","page_name":" 587 ","page_number":591},
  {"content":"\r\n\r\nبىتوجهى خود انسان افسرده و خسته مىشود ، زيرا با تلقينهاى پى در پى به اين كه گامى در راه ايده آل برداشته نشده است ، هيجان و اميد روح به ركود و نوميدى منتهى مىشود .\r\nاين گونه اشخاص در دوران ما خيلى فراوانند ، مىتوان گفت : دو موضوع باعث اين بىتوجهى مىشود :\r\nموضوع يكم\r\n- هدف مطلق حيات ، چنان با عظمت و نيازمند به فعاليت و اخلاص بىنهايت تلقى مىشود كه انسان با سنجش موقعيت مخصوص خويش با آن هدف با عظمت ، خود را صفر و هدف را بىنهايت مىبيند و با خويشتن مىگويد : من كجا و آن هدف با عظمت كجا ؟ اين يك تصور انحرافى است كه خود خواهى نفس پليد حيوانى با يك شكل حق بجانب به مغز انسان رهرو وارد مىسازد .\r\nچنان كه جلال الدين هم بارها گفته است : نفس حيوانى انسان ، مسجدهاى ضرار براى آدم مىسازد ، ولى مقصودش خراب كردن بنياد مسجد و ساجد و دور كردن معبود حقيقى از ديدگاه اوست . اين مطلب كه اى بابا ، من كجا و هدف با عظمت زندگى كجا ؟ با همين ظاهر آراسته اش ، به كور كردن عقل و وجدان و بزنجير بستن پاهاى متحرك روح مىانجامد .\r\nاين بانگ واى و صداى منحوس و شوم مىخواهد انسان را از خويشتن جدا كند و او را وادار كند كه بگويد : اى بابا ، من كجا و خودم كجا ؟ مگر اين ما نيستيم كه موقعى كه توانستيم گامى ، اگر چه خيلى ناچيز هم به نظر بيايد در راه هدف حيات برداريم ، به همان اندازه نيروى رشد روحى را به فعليت رسانده و بهدف نزديك شده‌ايم ؟ مگر با آن گام مرحله‌اى از هدف حيات را به دست نياورده‌ايم ؟ ما بايد در موقع صعود به مرتفعترين قلهء كوه همواره به آن قلهء مرتفع خيره نشويم بلكه گاهى بر گرديم ، آن سطح پايين را هم كه جانوران انسان نما در آن مىلولند\r\n","description":"","footnote":"","page_name":" 588 ","page_number":592},
  {"content":"\r\n\r\nو ما خود زمانى در ميان آنها در پستترين مراحل زندگى شركت داشتيم ، نظاره كنيم اين نظاره به پايين ، نيروى ما را در صعود به قلهء مرتفع كه ارتفاعش از همان سطح پايين شروع شده است تقويت نموده ، وصول نسبى ما را به هدف اثبات خواهد كرد .\r\nبازيگرى ذهن ما هنگامى كه با تمايلات حيوانى ما دست بهم مىدهند ، نه تنها هدف عالى حيات را از افق ديدگاه و امكان وصول ما دور مىكنند ، بلكه موجود برترين يعنى خداى بزرگ را هم كه از رگ گردن ما به ما نزديك تر است ، ببهانهء اين كه اى بابا ، ما كجا و خداى به آن عظمت كجا ؟ ما را از معرفت و گرايش به او محروم مىسازند .\r\nو اين حقيقت را از نظر ما دور مىكنند كه بدان جهت كه خدا داراى عظمت بىنهايت است ، لذا او از خود ما هم به ما نزديك تر است . او به همه چيز محيط است . شعاع خورشيد عظمتش شب و روز در درون ما فروزان است . بروشنايى اين شعاع است كه من خود را بينم ، بروشنايى همين شعاع است كه هواى بىنهايت جويى و بىنهايت گرايى درونم را معطر ساخته است . همچنين بايد بدانيم چون هدف عالى حيات خيلى با عظمت است ، لذا نزديك تر از من به من است .\r\nچنان كه قصد گرايش به خدا همان و گرايش به او همان ، قصد عبادت به او اگر چه با بلند كردن يك انگشت همان و تحقق عبادت همان ، همچنين است هدف عالى حيات ، پس بياييد اين وسواس شيطانى و انحراف معلول نفس حيوانى را از خود دور كنيم و در مقابل بانگ منحوس اى بابا ، من كجا و هدف عالى حيات كجا و اى بابا ، من كجا و خداى به آن بزرگى كجا كه آهنگ اصيل روح ما را مشوش مىكند گوش دل بر بنديم و سروش درونى خود را بشنويم كه مىگويد :\r\n\r\n( يار نزديك تر از من به من است )\r\n\r\nموضوع دوم\r\n- اختلاط توجه و به حساب آوردن گامى كه در مسير هدف عالى حيات بر داشته شده است ، به تكبر و خود خواهى . افراد فراوانى هستند كه\r\n","description":"","footnote":"","page_name":" 589 ","page_number":593},
  {"content":"\r\nمرتكب اين اشتباه مىشوند و ناخود آگاه پاهاى نيرومند خود را در حركت به سوى هدف لنگ و مجروح مىسازند ، تفاوت ميان به حساب آوردن موقعيت تكاملى و خود خواهى پليد ، عبارت است از تفاوت ميان توجه به داشتن وسايل مناسب تر براى انجام كار و به خود باليدن در بارهء داشتن همان وسايل .\r\nتوجه بداشتن وسايل مناسب تر ، موجب اشتياق و تحريك به انجام كار مطلوب است ، در صورتى كه باليدن به خود در بارهء داشتن وسايل مناسب تر ، همان وسايل را مورد عشق ورزى آدم خود خواه قرار مىدهد و نه تنها به انجام كار موفق نمىشود ، بلكه عشق بداشتن وسيله ، خود همان وسيله را هم معبود و بت قرار داده ، تدريجاً ماهيت آن را كه جنبهء وسيله بودن است مختل مىسازد .\r\nتفكيك محاسبهء موجوديت انسانى و درك عظمتهايى كه به دست آورده است از موضوع خود خواهى و نخوت ، در قرآن مجيد ، در بارهء پيامبر اسلام خوب روشن است . با اين كه خداوند متعال مقام پيامبر را عالىترين رشد و عظمت معرفى مىكند با اين حال او را به لزوم سلوك و رشد بيشتر در گذرگاه بىنهايت متوجه مىسازد .\r\nمثلًا در عين حال كه مىفرمايد :\r\n« ما كانَ مُحَمَّدٌ أَبا أَحَدٍ مِنْ رِجالِكُمْ وَلكِنْ رَسُولَ الله وَخاتَمَ اَلنَّبِيِّينَ وَكانَ الله بِكُلِّ شَيْءٍ عَلِيماً 33 : 40 . » ( 1 ) \r\n( محمد صلى الله عليه و آله مانند فرد معمولى از مردان شما نيست ، بلكه او رسول الله و خاتم پيامبران است و خدا به همه چيز دانا است ) .\r\nو مىفرمايد :\r\n« وَإِنَّكَ لَعَلى خُلُقٍ عَظِيمٍ 68 : 4 . » ( 2 ) \r\n( به تحقيق تو داراى اخلاق با عظمت هستى ) .\r\n","description":"","footnote":" ( 1 ) سوره الاحزاب ، آيهء 40 . .  ( 2 ) سوره القلم ، آيهء 4 . . ","page_name":" 590 ","page_number":594},
  {"content":"\r\n« إِنَّ رَبَّكَ يَعْلَمُ أَنَّكَ تَقُومُ أَدْنى مِنْ ثُلُثَيِ اَللَّيْلِ وَنِصْفَه وَثُلُثَه 73 : 20 . » ( 1 ) \r\n( به تحقيق خداى تو مىداند كه تو قريب به دو ثلث يا نصف يا ثلث شب را بر مىخيزى و مشغول عبادت مىشوى ) .\r\nامثال اين آيات عظمت موقعيتى را كه پيامبر اكرم صلى الله عليه و آله آورده است ، گوشزد مىكند و در عين حال مىفرمايد :\r\n« لَوْ تَقَوَّلَ عَلَيْنا بَعْضَ اَلأَقاوِيلِ لأَخَذْنا مِنْه بِالْيَمِينِ 69 : 44 - 45 . » ( 2 ) \r\n( اگر بعضى گفتارها را [ كه از ما نيست 
  ] به ما نسبت بدهد ، دستش را مىگيريم ( جلوگيرى مىكنيم ) .\r\n« وَإِنْ كادُوا لَيَفْتِنُونَكَ عَنِ اَلَّذِي أَوْحَيْنا إِلَيْكَ لِتَفْتَرِيَ عَلَيْنا غَيْرَه وَإِذاً لَاتَّخَذُوكَ خَلِيلًا . وَلَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ شَيْئاً قَلِيلًا إِذاً لأَذَقْناكَ ضِعْفَ اَلْحَياةِ وَضِعْفَ اَلْمَماتِ ثُمَّ لا تَجِدُ لَكَ عَلَيْنا نَصِيراً 17 : 73 - 75 . » ( 3 ) \r\n( مشركين نزديك بودند كه تو را از آن چه كه به تو وحى كرده‌ايم منصرف نموده وادارت كنند كه غير آن چه را كه به تو وحى كرده‌ايم . به ما افترا بگويى ، در اين صورت آنان تو را براى خود دوست مىگرفتند . و اگر ما تو را تثبيت نكرده بوديم ، نزديك بود كه مقدار كمى به آنان ميل پيدا كنى . اگر چنين ميلى از تو بروز مىكرد ما دو برابر عذاب زندگى و دو برابر عذاب مرگ مشركين را به تو چشانديم ، پس از آن ميل ، يا پس از آن عذاب ، ديگر از ما در بارهء تو يارى نمىديدى . ) ( 4 ) \r\n« فَتَعالَى الله اَلْمَلِكُ اَلْحَقُّ وَلا تَعْجَلْ بِالْقُرْآنِ مِنْ قَبْلِ أَنْ يُقْضى إِلَيْكَ وَحْيُه\r\n","description":"","footnote":" ( 1 ) سوره المزمل ، آيهء 20 . .  ( 2 ) سوره الحاقة ، آيهء 44 . .  ( 3 ) سوره الإسراء ، آيهء 73 و 74 و 75 . .  ( 4 ) مقصود از نزديك شدن بروز ميل پيامبر به آنان ، عبارت بود از ميل به همراهى اندك با مشركين براى پيش رفت اسلام . . ","page_name":" 591 ","page_number":595},
  {"content":"\r\n\r\nوَقُلْ رَبِّ زِدْنِي عِلْماً 20 : 114 . » ( 1 )  ( بزرگ است شان خداوند و داراى سلطهء مطلق و حق . پيش از آن كه وحى قرآن براى تو تمام شود ، عجله در بيان آيات مكن و بگو : اى پروردگار من ، به دانش من بيفزا ) .\r\nهمچنين در بارهء پيامبران ديگر مانند حضرت ابراهيم خليل عليه السلام كه رشد و عظمت او را متذكر مىشود و مىفرمايد :\r\n« وَإِذِ اِبْتَلى إِبْراهِيمَ رَبُّه بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً 2 : 124 . » ( 2 )  ( و موقعى كه خداى ابراهيم او را با امورى آزمايش كرد و او هم از عهدهء آزمايشان بر آمد ، خدا فرمود : تو را به مردم پيشوا قرار مىدهم ) .\r\nبا نظر به مجموع آيات فوق و امثال آنها ، حقيقتى را كه در محاسبه مراتب رشد و درك آنها گفتيم ، با توجه به اين كه هر مرتبه‌اى از رشد و عظمت پس از وصول به آن مانند وسيله‌اى براى وصول به مراتب عالى تر است ، روشن مىگردد .\r\nملاحظه شد كه با اسناد خاتميت و رسالت جاودانى و اخلاق عظيم به پيامبر اسلام ، دستور مىدهد كه بگو : خدايا ، بر علم من بيفزا ، بلكه بالاتر از آن اين كه مىفرمايد : ثبات و استقامت قلبى تو مرهون تثبيت و نظارت ما است ، و در هر مرحله‌اى از عظمت كه گام مىگذارى ، بدان كه دايره‌اى مخصوص به خود دارد كه بيش از يك نقطهء مركزى ندارد و براى ثبت كردن نقطه به مركز دايره عنايت ما كارگر خواهد بود .\r\nتفسير ابيات\r\nهنگامى كه دقوقى گرفتارى شديد كشتى نشينان را ديد كه اضطراب و غوغايى شبيه به غوغاى روز رستاخيز داشتند ، رحم و عطوفتش به جوش آمد و اشك از ديده گانش\r\n","description":"","footnote":" ( 1 ) سوره طه ، آيهء 114 . .  ( 2 ) سوره البقرة ، آيهء 124 . . ","page_name":" 592 ","page_number":596},
  {"content":"\r\nسرازير گشت . همان لحظه دست بسوى خدا برده گفت : اى خداى من ، به كارهاى زشت و پليدشان منگر ، عنايتى فرما و دستشان را بگير و نجاتشان بده . اى خدايى كه به همهء درياها و خشكىها سيطره دارى ، آن بىنوايان را تندرست و سلامت بساحل دريا برسان . اى خداى كريم و رحيم و سرمدى ، زشتيهاى تبه كاران را تطهير فرما ، تو آن خدايى كه چشم و گوش و عقل و هوش بدون توقع پاداش برايگان در اختيار مردم گذاشته‌اى . تو آن كردگار بىنيازى كه بيش از استحقاق عطاها به ما فرموده و در مقابل از ما همواره كفران و خطا ديده‌اى ، اى خداى بخشنده و نوازشگر ، اى خداى بزرگ تويى كه مىتوانى گناهان بزرگ ما را در روز رستاخيز ببخشايى . اما ما انسانهاى خود پرست از روى حرص و طمع موجوديت خود را آتش زده و سوزانده‌ايم ، حتى اين دعا و نيايش را هم تو به ما تعليم فرموده‌اى .\r\n\r\n( ( 2216 ) ) حرمت آن كه دعا آموختى\r\nدر چنين ظلمت چراغ افروختى\r\nدستگير و ره نما توفيق ده\r\nجرم بخش و عفو كن بگشا گره\r\n\r\nبدينسان دقوقى مانند مادران با عاطفه كه كودكانشان را دعا مىكنند ، با خدا دعاها مىكرد ، اشك از ديده گانش سرازير مىگشت و از كار خود بىخود شده ، دعاها در حال بىخودى بر زبان مىآورد .\r\nآرى - دعاى مردان دست از خود برداشته چيز ديگرى است ، به جهت پيوستگى به ما وراى طبيعى كه پس از گذاشتن از خود به دست مىآورند ، نيايش آنان فروغ الهى به خود مىگيرد ، ديگر مخلوقى در ميان نيست كه او گوينده دعا بوده باشد ، بلكه جنبهء ملكوتى انسان است كه با پيشگاه الهى رابطه بر قرار نموده است ، اين گونه دعا از خود اوست ، چنان كه اجابت كننده هم خود او مىباشد .\r\nبندگان الهى با از دست دادن خود طبيعى به همديگر دل سوز و شكيبا گشته ،\r\n","description":"","footnote":"","page_name":" 593 ","page_number":597},
  {"content":"\r\nمتخلق به اخلاق الله مىشوند . با يكديگر مهربان و هيچ گونه توقع رشوت و پاداش نداشته ، در روز سخت و در مقابل ناملايمات ياوران پا بر جايى هستند .\r\nبرو ، ان اخوان الصفا و خلان الوفاء را جستجو كن و پيش از افتادن در گرداب سيه روزى آنان را به دست آورد و وجودشان را غنيمت بدان .\r\nآن كشتى كه در كام گرداب و طوفان فرو رفته بود ، به جهت دعاى دقوقى رهايى يافت ، در حالى كه كشتى نشينان گمان مىكردند كه تقلا و كوشش خودشان كشتى را نجات داده است احمقها مىپنداشتند -\r\n\r\n( ( 2226 ) ) كه مگر بازوى ايشان در حذر\r\nبر هدف انداخت تيرى از هنر\r\n\r\nوضع روحى اين تيره بختان شبيه به انديشهء روباهان است كه پاهايشان آنها را از چنگال درنده نجات مىدهد ، آن گاه گمان كنند كه دم بوده است كه آنها را از پاره پاره شدن رهايى داده است ، با پاى خويش فرار مىكنند و مىروند در گوشه‌اى با دم خود بازى مىكنند و به دم خويش عشق مىورزند كه بلى ، اين دم است كه ما را از كمينگاه درندگان رهايى مىبخشد آن گاه -\r\n\r\nاز ضلالت بوسه ها بر دم دهند\r\nرقص گيرند و ز شادى بر جهند\r\n\r\nاحمق ، چرا نمىانديشى كه وقتى پاى وجود ندارد ، دم چه سودى مىتواند داشته باشد ؟ پاى خود را از سنگ و ساير وسايل ضربه حفظ كن . مثل ما مثل همان روباهان و رهبران الهى پا و نيروى محرك ما هستند كه مىتوانند از سختى و گرفتارىهاى گوناگون نجات بدهند . آن حيله هاى باريك مانند دم ما است كه به آن عشق مىورزيم و -\r\n\r\n2232 ) ) دم بجنبانيم ز استدلال و مكر\r\nتا كه حيران ماند از ما زيد و بكر\r\n\r\nدريغا ، دريغا ، از اين كه محصول مزرعهء عمر ما در اين جهان هستى آن باشد كه حيرانى و اعجاب مردم را به خود جلب كنيم ، نمىدانيم يا نمىخواهيم به روى خود بياوريم كه اين تمنا جز طمع در ادعاى الوهيت چيز ديگرى نيست ، زيرا تنها خداست كه\r\n","description":"","footnote":"","page_name":" 594 ","page_number":598},
  {"content":"\r\nمورد حيرت انسانها است ، مىكوشيم تا مردم را به وسيلهء حيرت تخديرشان كنيم .\r\n\r\n( ( 2234 ) ) تا به افسون مالك دنيا شويم\r\nاين نمىبينيم ما كاندر گويم\r\n( ( 2235 ) ) در گوىّ و در چهى اى قلبتان\r\nدست وادار از سبال ديگران\r\n\r\nتو چه مىگويى ؟ مىگويى : من به بوستان زيبا و سر سبز حقيقت رسيده‌ام ؟ پس چرا دست ساير انسانها را نمىگيرى كه آنان را هم به بوستان حقيقت رهنمون شوى اى مغرور خود فروش كه در زندان اعداد و كميتها اسير شده‌اى ، [ يا اى غوطه ور در لجنزار كبر كه در خرابهء چهار عنصر محسوس ظاهرى و شش جهت فضايى محبوس گشته‌اى 
  ] اگر به جايگاه نغز و مقام والايى رسيده‌اى افراد هم نوع خود را هم به آن جايگاه و مقام رهنمايى كن . اى خر خود باخته كه دمساز اسافل اعضاى خرى ، اگر بوسه گاه شايسته‌اى به دست آورده‌اى ، ما تشنگان حقيقت را هم با خود ببر و لبهاى ما را هم بان بوسه گاه برسان .\r\nمن نمىدانم ، تو كه به مقام بندگى محبوب مطلق نرسيده‌اى ، اين طمع در آقايى و پيشوايى از كجايت بر خاسته است ؟ آرى ، تويى آن آتش بجان ، كه براى نشان دادن فروغ دروغين ، جان خود را آتش زده و شعله ور ساخته‌اى ، تويى آن كه -\r\n\r\n( ( 2240 ) ) در هواى آن كه گويندت زهى\r\nبسته‌اى بر گردن جانت زهى\r\n\r\nاى روباه صفت پست مايه ، اين دم مكر بازىها را رها كن و دل به صاحب دلان بسپار ، تو كه خود قدرت شكار حقايق را نداشته و دائما با جيفه هاى گنديده عمرت را سپرى مىكنى ، برو ، اقلا شير مردان راه حق را درياب و در سايهء آنان خود را به نوايى برسان .\r\nاى دل مشتاق ، تو تنها در آن موقع منظور حق خواهى گشت ، كه وابستگى خود را به خورشيد عظمت الهى مانند وابستگى جزء به كل دريابى ، و بسوى آن حركت كنى : خداى ما فرموده است : ما به دلهاى آدميان مىنگريم و كارى با صورت كه محصول آب و گل است ، نداريم .\r\n","description":"","footnote":"","page_name":" 595 ","page_number":599},
  {"content":"\r\nاى نگون بخت ، شگفت ادعايى آورده‌اى : -\r\n\r\n( ( 2245 ) ) تو همىگويى مرا دل نيز هست ؟\r\nدل فراز عرش باشد نى به پست\r\n\r\nمگر نمىبينى گل تيره و لجن هم آب دارد ، اما آب مستهلك در گل تيره كه براى شستشو ، آن هم براى شستشوى جان آدمى شايسته نيست .\r\nاگر چه قطراتى از آب در آن گل و لجن وجود دارد ، اما مغلوب خاك و كثافات است ، آن دلى كه در لجن تمايلات حيوانى مغلوب است ، دل نيست ، گل است . شنيده‌اى كه دل آدمى برتر از آسمانهاست ، ولى هر دلى اين عظمت را دارا نيست بلكه دل پيامبران و اوليا الله است كه بجهان هستى برترى دارد ، زيرا از همهء علايق پاك و منزه گشته و افزايش رشد خود را به حد نصاب رسانيده است . اين دلهاى پاك .\r\n\r\n( ( 2250 ) ) ترك گل كرده سوى بحر آمده\r\nرسته از زندان گل بحرى شده\r\n\r\nدريغا اما ، آب حيات دل ما : -\r\n\r\nآب ما محبوس گل مانده است هين\r\n\r\nاى خدا ، درياى بىكران رحمتت را بجوشان ، باشد كه آب دل ما را از گلهاى تيره بسوى خود جذب كند . مگر نمىدانيد كه طبيعت دريا ، كشيدن و جذب جويبارها و پيمانه ها و قطرات بسوى خويش است ؟ آرى ، ولى اين جويبار و پيمانه و قطره لاف استقلال و خوشى مىزند ، اى قطرهء ناچيز ، -\r\n\r\nلاف تو محروم مىدارد تو را\r\nترك آن پنداشت كن ، در من در آ\r\n\r\nاز اين طرف ، حتى خود قطرهء ناچيز آب حيات دل آدمى مشتاقانه دست و پا مىزند و مىخواهد كه به درياى بىكران الهى كه اصل آنست بر گردد و به آن به پيوندد ، ولى گل تيرهء ماديات او را گرفته پاى او را مىكشد . اگر آب حيات دل ما بتواند پاى خود را از دست گل برهاند ، گل بىآب مانده و خشك خواهد گشت .\r\nهيچ مىدانى كه كشيدن آب دل از گل و لجن تمايلات حيوانى چگونه است ؟ در آن هنگام كه نقل و شراب ناب را به خود جذب مىكنى ، آب دل از موجوديت تو بيرون\r\n","description":"","footnote":"","page_name":" 596 ","page_number":600},
  {"content":"\r\nمىرود و ركود و خشكى حيات تو آغاز مىگردد .\r\n\r\n( ( 2257 ) ) همچنين هر شهوتى اندر جهان\r\nخواه مال و خواه آب و خواه نان\r\nخواه باغ و مركب و تيغ و مِجَن\r\nخواه ملك و خانه و فرزند و زن\r\n\r\nهر يك از اين خواسته ها نوعى از مستى در تو پديد مىآورد و با فقدان هر يك از آنها موجوديت تو در گردابى از خمارى فرو مىرود ، براى از بين بردن خمار فقدان آنها ، بايستى بار ديگر آن را به دست بياورى . خمار و گيجى و اندوه دليل از دست دادن انگيزهء مستىهاى تست . [ مستى خواسته هاى فوق است كه نشان بيرون رفتن آب دل از گل موجوديت حيوانى تست 
  ] :\r\nاگر بخواهى آن خواسته ها مالك مطلق العنان تو نباشند جز به اندازهء ضرورت دست به آنها ميالاى .\r\nنخوت و غرور وادارت مىكند كه سر بكشى و بگويى : كه من هم صاحب دلم و احتياجى به ديگران ندارم من به حقيقت دست يافته‌ام مىدانى در اين حال وضع روانى تو چيست ؟\r\n\r\n( ( 2262 ) ) آن چنان كه آب در گل سر كشد\r\nكه منم آب و چرا جويم مدد\r\n\r\nاى بىنوا .\r\n\r\n( ( 2263 ) ) دل تو اين آلوده را پنداشتى\r\nلا جرم دل ز اهل دل برداشتى\r\n\r\nمن از وجدان حق بين تو مىپرسم ، بگو ببينم -\r\n\r\n( ( 2264 ) ) خود روا دارى كه آن دل باشد اين\r\nكه بود در عشق شير و انگبين\r\n\r\nمگر نمىدانى مزيت و لطف شير و عسل مربوط به ساختمان وجودى تست ، لذا با كوچكترين تغيير و اختلال در سازمان طبيعى و روانى تو شير و عسل و ساير مزاياى عالم مادى ، مزيت و لطف خود را براى تو از دست مىدهند ، چنان كه سنگ و درخت و حيوانات و نباتات نمىتوانند مزيت و لطفى در شير و عسل و ساير مزايايى كه براى ما انسانها مطرح است ، در يابند . اين ارتباط يك اصل ضرورى را نتيجه مىدهد و آن اين است :\r\n","description":"","footnote":"","page_name":" 597 ","page_number":601},
  {"content":"\r\n\r\n( ( 2266 ) ) پس بود دل جوهر و عالم عرض\r\nسايهء دل كى بود دل را غرض ؟\r\n\r\nپس هر چه كه در اين دنيا شما را به خود جلب مىكند ، مقتضاى ضرورى ساختمان وجودى شما است ، بنا بر اين سايهء شما است . در نتيجه نمىتواند غرض و هدف وجود شما بوده باشد . آن دل كه عاشق جاه و مال است ، در مقابل گل و آب سياه تمايلات به زانو در آمده و در تاريكىهاى اوهام و خيالات ، جاه و مال و گل و آب سياه را مورد پرستش قرار داده و آنها را بعنوان حقايق به مردم باز گو مىكند ، نه آن دل حقيقى كه گفتيم -\r\n\r\nدل فراز عرش باشد نى به پست\r\n\r\nدل آن درياى نور است كه جهان هستى روشنايى خود را از آن مىگيرد . تو را سوگند به وجدانت ، مىتوانى بپذيرى كه -\r\n\r\nدل نظر گاه خدا و آن گاه كور ؟\r\n\r\nهمگان از خاص و عام ادعاى دل داشتن مىكنند ، ولى چنين نيست ، صاحب دلان واقعى در اقليت بهت انگيزند ، بگرديد آن صاحب دل حقيقى را پيدا كنيد . تو در گذرگاه حيات ، آب ناچيز دل را كنار بگذار و خود دل را جستجو كن ، تا بتوانى همان آب ناچيز را دريا و ذره بىمقدار را كوهش بسازى . دل ، آرى دل -\r\n\r\n( ( 2272 ) ) دل محيط است اندرين خطهء وجود\r\nزر همىافشاند از احسان و جود\r\n( ( 2273 ) ) از سلام حق سلامتها نثار\r\nمىكند بر اهل عالم ز اختيار\r\n( ( 2274 ) ) هر كه را دامن درست است و معد\r\nآن نثار دل بر آن كس مىرسد\r\n\r\nدامنى را كه بايد براى دريافت نثارهاى روحانى دل ، باز كنى ، نياز و حضور قلب است ، اين دامن را با سنگ تبه كارى و فجور پر مكن . سنگهاى تبه كارى و فساد دامنت را پاره پار مىكند و نمىتوانى نقد را از نقد نما تفكيك كنى . مىبينم وضع دل خراشى دارى ، زيرا -\r\n\r\n( ( 2277 ) ) سنگ پر كردى تو دامن از جهان\r\nهم ز سنگ سيم و زر چون كودكان\r\n\r\n","description":"","footnote":"","page_name":" 598 ","page_number":602},
  {"content":"\r\nدريغا ، آن چه كه دامنت را پر كرده ، خود سيم و زر نيست ، بلكه خيالاتى است كه شبح سيم و زر را در نظر تو واقعيت نشان داده و دامن صدق و صفاى تو را دريده و غمهاى بىكران بر سرت ريخته است . تو مىگويى : آنها سنگ نبود ، خود سيم و زر بود . پاسخ تو را بگويم :\r\n\r\n( ( 2279 ) ) كى نمايد كودكان را سنگ سنگ\r\nتا نگيرد عقل دامنشان به چنگ\r\n\r\nاگر مربى به تو بگويد : براى حركت در مسير كوى حق دامن پيران را بگير ، مقصودشان مردم كهنسال با موى سفيد سر نيست ، بلكه مقصود از پير عقل واقعى بين است .\r\n","description":"","footnote":"","page_name":" 599 ","page_number":603},
  {"content":"\r\n\r\nانكار كردن آن جماعت بر دعا و شفاعت دقوقى و پريدن ايشان و ناپديد شدن در پردهء غيب و حيران شدن دقوقى كه بر هوا رفتند يا بر زمين\r\n\r\n( ( 2281 ) ) چون رهيد آن كشتى و آمد به كام\r\nشد نماز آن جماعت هم تمام\r\n( ( 2282 ) ) فچفچى افتادشان با همدگر\r\nكاين فضولى نيست از ماها بدر\r\n( ( 2283 ) ) هر يكى با يكديگر گفتند سر\r\nاز پس پشت دقوقى مسستتر\r\n( ( 2284 ) ) گفت هر يك من نكردستم كنون\r\nاين دعا نى از برون نى از درون\r\n( ( 2285 ) ) گفت مانا كاين امام ما ز درد\r\nبو الفضولانه مناجاتى بكرد\r\n( ( 2286 ) ) گفت آن ديگر كه اى ياران يقين\r\nمر مرا هم مىنمايد اين چنين\r\n( ( 2287 ) ) او فضولى بوده است از انقباض\r\nكرد بر مختار مطلق اعتراض\r\n( ( 2288 ) ) چون نگه كردم سپس تا بنگرم\r\nكه چه مىگويند آن اهل كرم\r\n( ( 2289 ) ) يك از ايشان را نديدم در مقام\r\nرفته بودند از مقام خود تمام\r\n( ( 2290 ) ) نى به چپ نى راست نى بالا نه زير\r\nچشم تيز من نشد بر قوم چير\r\n( ( 2291 ) ) درّها بودند گويى آب گشت\r\nنى نشان پا و نى گردى به دشت\r\n( ( 2292 ) ) در قباب حق شدند آن دم همه\r\nدر كدامين روضه رفتند آن رمه ؟\r\n( ( 2293 ) ) در تحير ماندم كاين قوم را\r\nچون بپوشانيد حق بر چشم ما ؟\r\n( ( 2294 ) ) آن چنان پنهان شدند از چشم او\r\nمثل غوطهء ماهيان در آب جو\r\n( ( 2295 ) ) سالها در حسرت ايشان بماند\r\nعمرها در شوق ايشان اشك راند\r\n( ( 2296 ) ) تو بگويى مرد حق را در نظر\r\nكى در آيد با خدا ذكر بشر\r\n( ( 2297 ) ) خر ازين مىخسبد اينجا اى فلان\r\nكه بشر ديدى تو ايشان را نه جان\r\n( ( 2298 ) ) كار ازين ويران شدست اى مرد خام\r\nكه بشر ديدى تو ايشان را چو عام\r\n( ( 2299 ) ) تو همان ديدى كه ابليس لعين\r\nگفت من از آتشم آدم ز طين\r\n( ( 2230 ) ) چشم ابليسانه را يك دم ببند\r\nچند بينى صورت آخر چند چند\r\n\r\n","description":"","footnote":"","page_name":" 600 ","page_number":604},
  {"content":"\r\n\r\n\r\n\r\n( ( 2301 ) ) اى دقوقى با دو چشم همچو جو\r\nهين مبر اميد و ايشان را بجو\r\n( ( 2302 ) ) هين بجو كه ركن دولت جستن است\r\nهر گشادى در دل اندر بستن است\r\n( ( 2303 ) ) از همه كار جهان پرداخته\r\nكووكو مىگو به جان چون فاخته\r\n( ( 2304 ) ) نيك بنگر اندر اين اى محتجب\r\nكه دعا را بست حق بر استجب\r\n( ( 2305 ) ) هر كه را دل پاك شد از اعتدال\r\nآن دعايش مىرود تا ذو الجلال\r\n\r\nآيه\r\n« وَقالَ رَبُّكُمُ اُدْعُونِي أَسْتَجِبْ لَكُمْ 40 : 60 » ( 1 )  ( خداى شما فرموده است ، مرا بخوانيد ، دعاى شما را مستجاب خواهم كرد . )\r\n\r\n( ( 2287 ) ) او فضولى بوده است از انقباض\r\nكرد بر مختار مطلق اعتراض\r\n\r\nآيا دعا براى به دست آوردن مقصود ، اعتراض بر خداوند مختار مطلق است ؟ اين مسئله را به دو نوع مىتوان مطرح كرد :\r\nنوع يكم - دعا و نيايش براى آوردن مقصود است كه ضمنا تكليفى هم براى خداوند معين كند ، اين گونه مسئلت و تقاضا را نمىتوان دعا ناميد ، بلكه نوعى از عدم رضايت و اعتراض است كه نه تنها مطلوبيت ندارد ، بلكه قسمى از فضولى كردن است كه شايستهء يك انسان خردمند نيست .\r\nنوع دوم - خواهش و تمناى وصول به مراد است ، بدون اين كه قيافهء تعيين تكليف به خود بگيرد و خلاف مشيت خداوندى را مطالبه كند ، بلكه با توجه به اين كه قدرت مطلقهء خداوندى در متعين ساختن پيش آمد ناگوار براى دعا كننده منحصر نمىشود و خداوند مىتواند وضع روانى نيايشگر و واحدهاى سيستم حوادثى را كه به او روى آورده\r\n","description":"","footnote":" ( 1 ) سوره المؤمن ، آيهء 60 . . ","page_name":" 601 ","page_number":605},
  {"content":"\r\n\r\nاست ، به طورى ترتيب بدهد ، كه احتياج شخص دعا كننده بر طرف شود . اين نحو از نيايش و دعا مطلوب و مورد دستور الهى است . و يكى از عالىترين پديده هاى روانى ما است ، چنان كه در گذشته در مباحث نيايش مشروحا متذكر شديم .\r\nتفسير ابيات\r\nوقتى كه كشتى به بركت دعاى دقوقى از گرداب خطرناك نجات پيدا كرد و به خواستهء خود نايل گشت ، نماز آن هفت نفر با امامت دقوقى هم به پايان رسيد .\r\nآن هفت نفر آهسته و در گوشى با يكديگر به گفتگو پرداختند و مىگفتند : اين فضولى ( دعا براى نجات كشتى و رهانيدن آن ) از كسى خارج از جمع ما نبوده است ، اين مطلب را مخفيانه در پشت سر دقوقى با هم در ميان نهادند ، و هر يك از آن هفت نفر مىگفت : من چنين دعايى نه با زبان و نه به وسيلهء دل نكرده‌ام . يك نفر از آنان به اين نتيجه رسيد كه امام ( دقوقى ) بود كه چنين دعايى را كرده و كشتى را نجات داده است .\r\nدومى گفت : اى ياران عزيز ، من هم يقين پيدا كرده‌ام كه اين دعا را دقوقى كرده است . دعا و تقاضاى دقوقى ، نوعى فضولى است كه ناشى از گرفتگى روحى او بوده است كه او را به اعتراض به خداوند مختار مطلق وادار ساخته است . دقوقى مىگويد : سر بر گرداندم ببينم آن راد مردان الهى با يكديگر چه گفتگويى مىكنند ، در آن حال كسى را نديدم ، همه رفته بودند ، هر چه به چپ و راست و بالا و پايين نگريستم ، ديده گان تيز بين من نتوانست آنان را پيدا كند گويى آنان دانه هاى در بودند كه ناگهان آب گشتند ، از آنان نه نشان پايى بجا مانده بود نه گردى كه اثر راه رفتنشان را در بيابان بنماياند .\r\nآنان در همان لحظه كه از ديده گان من ناپديد شده بودند ، زير قبهء ملكوتى الهى آرميده بودند . با خود فكر مىكردم : آن گروه كاروانيان حق به كجا و به كدامين روضهء رضوان رهسپار شدند ؟ چرا خداوند آنان را از ديده گان من مخفى كرد ؟ ناپديد شدن آنان از ديدگاه دقوقى ، مانند ناپديد شدن ماهيان بود كه در\r\n","description":"","footnote":"","page_name":" 602 ","page_number":606},
  {"content":"\r\nمقابل چشمان انسانى كه در ساحل نشسته است ، ناگهان در اعماق دريا فرو روند . دقوقى ساليان متمادى در حسرت آنان ، اشكها به گونه هايش سرازير مىكرد . تو بىنوا مىگويى : « دقوقى كه خود مرد الهى بود ، با اين حال چگونه محبت آن هفت نفر را كه از نوع انسانى بودند از دل بيرون نكرد و هرگز از نظرش ناپديد نشدند ؟ آرى درست همين نقطه است كه خر تفكرات آدمى پاى در گل مىماند و گيج مىشود و كاخ انديشه هايش ويران مىشود ، زيرا تو از آن هفت نفر مرد الهى تنها صورت بشرى آنها را مىبينى . مثل تو ، مثل همان شيطان پليد است كه از آدم ابو البشر فقط گل را ديد و نفهميد كه در درون او چه عظمت ملكوتى نهفته است ، اين قدر صورت بين مباش لحظاتى هم اين ديده گان صورت بين را ببند و بينايى درونىات را به كار بينداز -\r\n\r\n[ چشم دل باز كن كه جان بينى\r\nآن چه ناديدنى است آن بينى\r\nگر به اقليم عشق روى آرى\r\nهمه آفاق گلستان بينى\r\nبر همه اهل آن زمين به مراد\r\nگردش دور آسمان بينى\r\nآن چه بينى دلت همان خواهد\r\nو انچه خواهد دلت همان بينى\r\nبىسر و پا گداى آن جا را\r\nسر ز ملك جهان گران بينى\r\nهم در آن پا برهنه جمعى را\r\nپاى بر فرق فرقدان بينى\r\nهم در آن سر برهنه قومى را\r\nبر سر از عرش سايبان بينى ( 1 )  
  ]\r\n\r\nهاتف اصفهانى اى دقوقى عزيز با دو چشم اشك ريزت ، اميد خود را به ياس مبدل مساز و برو جستجو كن ، جستجو كن جستجو . زيرا ركن اساسى رشد روحى آدمى همان جويندگى است ، و هر گشايش و انبساطى كه نصيب دل شود ، ناشى از خنثى شدن و انقباض حالت جويندگى است .\r\n","description":"","footnote":" ( 1 ) ديوان هاتف اصفهانى ، ص 27 و 28 . . ","page_name":" 603 ","page_number":607},
  {"content":"\r\n\r\nكارهاى معمولى جهان را يك طرف نهاده ، فاخته وار سرود كو ، كو ، كو را در اعماق وجودى خويش طنين انداز بساز .\r\nاى انسان محجوب و بر كنار از حقايق ، آيهء شريفه را در نظر بياور كه مىفرمايد : اجابت من وابستهء تلاش روحى شما ( دعا ) مىباشد . هر انسانى كه در نتيجهء اعتدال روحى دل پاكى به دست بياورد ، دعا و مناجات او تا پيشگاه الهى پيش خواهد رفت .\r\nمقصود جلال الدين از داستان دقوقى\r\nالبته با نظر به همهء داستانهاى مثنوى روشن است كه جلال الدين داستانى را كه شروع مىكند ، مربوط به آخرين و يا با اهميتترين مطلبى است كه در قصه يا مطلق ابيات قبلى بيان كرده است ، ولى پس از آن كه داستان را شروع كرد ، ديگر نمىتوان آن نظم و ترتيب را كه حكايت گويان در نظر مىگيرند ، از جلال الدين توقع داشت ، چنان كه در مقدمه مجله يكم متذكر شده‌ايم : جلال الدين حكايتى را شروع مىكند و به مقتضاى تنوع هيجانات روحى خود و با رشته هاى بسيار ظريف تداعى معانى ، مطالب فوق العاده گوناگون را مطرح مىكند ، اما هر يك از داستانهاى مثنوى مقصود و غرض معينى را نشان مىدهد .\r\nبه نظر مىرسد مقصود جلال الدين از داستان دقوقى اين است كه يك انسان الهى هر اندازه هم كه در رشد روحى پيش رفت كرده باشد ، باز به ورود در حوزهء ارواح بزرگ پيش روان راه حق نيازمند است .\r\nحتى ممكن است عظمت مرد الهى به حدى برسد كه مقام دقوقى ، بلكه بالاتر از او عظمت حضرت موسى عليه السلام را داشته باشد ، باز بينيم كه خضر عليه السلام پيدا مىشود و محدوديت خاص آن پيامبر الهى را اثبات مىكند . موقعى كه سير و سفر و جويندگى ، از اعماق دل سر چشمه بگيرد ، شخص جوينده ، حقيقت نهفته در درون پيش روان الهى را در جلوه هاى گوناگون مشاهده مىكند ، گاهى آنان را مانند شمع\r\n","description":"","footnote":"","page_name":" 604 ","page_number":608},
  {"content":"\r\nفروزان ، گاهى ديگر انسان غوطه ور در نور ملكوتى ، موقعى به شكل درخت بارور . . . مىبيند ، اين از نظر كيفيت . اما از نظر كميت ، گاهى مجموعى از پيش روان را متعدد ، گاهى ديگر همهء آنان را يك واحد مىبيند .\r\nبا همهء اين شگفتىها در رو بناى قوانين شرعى و طبيعى با انسانهاى ديگر يكسان ديده مىشوند و به « دقوقى » هم در نماز اقتدا مىگفتند .\r\nپايان قسمت دوم از دفتر سوم\r\n\r\n","description":"","footnote":"","page_name":" 605 ","page_number":609}
  ]