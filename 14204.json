[
  {"content":"\r\n\r\nنگارستان عجائب و غرائب\r\nتأليف\r\nپيشاورى\r\nاز معاصرين نادر شاه افشار\r\nبا مقدمهء\r\nمحيط طباطبائى\r\nناشر\r\nكتابفروشى ادبيه ناصر خسرو\r\nحق طبع محفوظ\r\nتهران\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\n[ مقدمه محيط طباطبائي 
  ]\r\n بنام خداوندگار بزرگ * نگارندهء اين جهان سترگ\r\nكه هرجا غريبى است غمخوار اوست * عجايب همه نقش پرگار اوست \r\nجهان و هرچه در آن مينگريم آئينهء نمايش قدرت الهى است . آنچه به چشم نزديك‌بين ما از ديده‌ها و آفريده‌ها ميرسد هريك به سهم خود مظهرى از بدايع صنع و منظرى از دستگاه شگرف او است ، تطور احوال انسان و تحول اوضاع جهان از زاد و مرگ و جوانى و پيرى و اختلاف مناطق و انقلاب فصول و سرما و گرما و شكفتگى و شكستگى همه را در حد خود بايد از حوادث بديع و غرايب صنع صانع توانا دانست ، اما ذهن كوشاى انسانى همواره بدانچه از راه تكرار ملاحظه و مشاهده انس پذيرفته است با نظر ساده و عادى مينگرد و در مقابل هرچه را كه به حساب دريافت او كمياب و يا ناياب باشد عجيب و غريب ميخواند .\r\nعالم طبيعت از اجرام بزرگ آسمانى گرفته تا اجسام خردروى زمين همه به نظر باريكبين ما نمودار كارهاى شگرف آفرينش است ولى ظهور و غروب اختران و صعود و هبوط ستارگان ثابت و سياره ، اينهمه آثار بديع مشهود را به حكم تكرار رؤيت و عادت ، از موجودات عادى و امور متعارف جلوه ميدهد . در صورتى كه جهش يك شهاب ثاقب يا درخشش يك ستارهء دنباله‌دار و سقوط سنگى از آسمان را به ديدهء ظاهربين امرى\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nعجيب و غريب مينگريم و ندرت وقوع را دليل غرابت صنع صانع ميشماريم .\r\nبايد به خاطر داشت كه هر پديده‌اى كه به ديدهء ما ميرسد تابع اصل و قاعده‌اى از قوانين ثابت و لايزال طبيعت است ، اما جهل و غفلت ما از درك آن قاعده و قانون ، ما را به وادى حيرت و تعجب ميبرد و هرچه را كه به راز وجود آن پى نبرده‌ايم عجايب و غرايب به حساب مىآوريم .\r\nانسان از روزگارى كه افق فهم و ادراكى بس محدود داشته تا امروز كه ميدان بينش و فراخناى جهان دانش او از دل درهء شكافته تا ماوراى فضاى بيكران امتداد يافته است هميشه در برابر نوادر وجود و نمونه‌هاى كمياب اشياء و آثار طبيعى اظهار تعجب و ابراز كمال دقت مىكند ولى فكر دانا براى كشف اسباب و علل وجود در آن ژرف مينگرد در صورتى كه ديدهء برناى كم‌تجربه تنها در آن نمونه‌اى عجيب و شگرف ميبيند و ميگذرد .\r\nزكريا بن محمد بن محمود قزوينى در مقدمه‌اى بر كتاب عجايب المخلوقات خود اين نكته را زيبا و شيوا گفته است كه اينك به ترجمهء آن مبادرت ميورزد :\r\n« در آن از چيزهائى ياد شده كه طبيعت گول بيخرد از قبول آن امتناع دارد در صورتى كه جان خردمند هوشيار هرچند دور از عادت معهود جلوهء شهود داشته باشد آن را انكار نميكند و در جنب قدرت آفريدگار چندان كارى بزرگ نميشمارد . هرچه در اين كتاب است يا از كارهاى شگرف معقول و محسوس جهان آفرينش است و يا داستان نغزى است كه از ديگران روايت شده و يا خواص غريب اشياء است كه عمرى براى آزمايش و سنجش آن وفا نميكند و به صرف شك دربارهء جزئى از آن نميتوان انكار كل آن را نمود .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبلكه اگر بخواهى بايد كمر به تجربه بست و از رسيدن به نتيجه در يكى دو وهلهء آزمايش نبايد سست شد ، زيرا ممكن است شرطى مفقود يا مانعى موجود باشد . براى مثال كافى است كه به سنگ آهن‌ربا و قوهء جاذبهء آن بنگرى كه چون بوى سير بدان برسد خاصيت جذب از ميان ميرود و همين كه به سركه شسته شود دوباره ميربايد . پس اگر مغناطيسى يافتى كه آهن نميربايد منكر خاصيت آن نباش و توجه خود را مصروف به تجديد نظر و تحقيق در احوال آن ميكن تا حقيقت امر بر تو آشكار گردد . »\r\nاين وصفى ذاتى و تعريفى بس كافى از عجايب مخلوقات و غرايب حكايات است كه در كتابهاى مربوط بدين موضوع عادة ديده مىشود و ما را از توسعهء نظر در پيرامون آن بازميدارد .\r\nيكى از اين كتابها كه به قرينهء وضع تدوين و تركيب مطالب ميتوان آن را نگارستان عجايب و غرايب نام داد ، كتابى است كه در اينجا از نظر شما ميگذرد و نسخه‌اى از آن در كتابخانهء محيط محفوظ است . نام نويسندهء آن همچون نام كتاب شناخته نيست ولى به قرينهء برخى حكايات و مشاهدات كه مؤلف در اثناى كتاب ياد مىكند از مردم شهر پيشاور است كه در روزگار تأليف اين نگارستان عجايب در مرز ايران و هند واقع و ضميمهء ممالك محروسهء ايران دوران نادر شاه بود و اكنون از شهرهاى غربى كشور پاكستان شده است .\r\nمؤلف در داستانى كه راجع به سوختن زن هندوئى با شوهرش نقل مىكند و ميگويد كه آن را به چشم ديده است در سال 1131 كه سال جلوس محمد شاهست وجود داشته و به تفاريق احوال در ضمن داستانهائى از آن زمان تا 1165 شاهد و ناظر برخى از حوادث و احوال بوده است .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nاز محمد شاه و نظام الملك و ناصر خان صوبه دار كابل كه پيشاور هم ملحق به صوبهء زير نظر او بوده است و نور محمد خان حاكم پيشاور و نادر شاه و مياعمر عارف نام ميبرد .\r\nنخستين موردى كه از نادر ياد مىكند در ضمن داستانى است كه از باريدن قطره‌هاى خون در سر آسياى پيشاور سخن ميگويد :\r\n« در سنهء يك هزار و يكصد و پنجاه ، پيش از نزول الويهء نادريه در ماه محرم ايام عاشورا اندك بارانى در هوا پديد آمد . قطرهء چند از باران باريد در طرف سر آسيا كه طرفى از اطراف پيشاور است قطره‌هاى خون بر در و ديوار و روى زمين افتاد ( ص 202 ) »\r\nدر جاى ديگرى از حادثه‌اى مربوط به عهد سلطنت نادر شاه بر پيشاور ، كه ميان سالهاى 1152 و 1160 بوده است حكايت مىكند :\r\n« راقم اين سواد در پيشاور به عهد سلطنت نادر شاه ، طفلى را در سن سيزده سالگى ديدم كه والدش ، اعجوبه دورانى از زمين پتان به پيشاور آورده كه نصف اعلاش بسان ديگران درست بود ( ص 156 ) »\r\nاز سنوات 1149 و 1150 و 1162 و 1163 و 1165 در حكايات مربوط به صفحه‌هاى 186 - 202 - 177 - 176 - 162 ياد مىكند و در صورتى كه سال جلوس محمد شاه را ميدانيم ، به سال 1131 هم اشاره‌اى در كتاب كرده است .\r\nمؤلف « گمنام » پيشاورى كتاب بينام « عجايب و غرايب » خويش را به ترتيب نگارستان و نگارخانه يا مرقع تصاوير به چند گرده تقسيم كرده است كه گردهء اول و دوم آن در اين نسخه وجود ندارد و تنها گردهء سوم است كه مشتمل بر دوازده تصوير بوده و تصوير دوازدهم آن خود به يازده رنگ قسمت مىشود و ممكن است اصل كتاب به همين گرده سوم پايان يافته باشد .\r\nاز سياق مطالب و مقايسهء آنچه از غرايب نوشته با آنچه در اين دفتر نميتوان يافت استنباط مىشود كه در گردهء اول از غرايب جزائر و برارى\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nو اقوام و خوابها و زندگانى اشخاص و فرج بعد از شدت و نظائر آنها سخن گفته باشد .\r\nمؤلف در اثناى كتاب خود نام كتابهاى معروف و غيرمعروف و مؤلفين مختلف را ياد مىكند ولى معلوم نيست كه تا چه اندازه در نقل اين مطالب امانت به خرج داده و دقت ورزيده است بلكه احتمال ميرود غرابت كار نقل روايت مؤلف خود كمتر از غرابت مطالب تأليف او نباشد « 1 » .\r\nآقاى حاجى محمد رمضانى مصحح اين كتاب از كسانى است كه عمرى را در كار طبع و انتشار و تصحيح كتابهاى فارسى گذرانده و الحق از تنها متن نارسائى كه از اين اثر وجود داشته در حدود امكان متن بالنسبه قابل ملاحظه‌اى از كار درآورده است كه خيلى بهتر و درستتر و رساتر از نسخهء اصل مىباشد . فهرستهائى كه از اسامى اشخاص و اماكن و كتابها بر آن افزوده‌اند خيلى بر ميزان استفادهء از كتاب مىافزايد و ايكاش هر مصححى و ناشرى در نشر هر كتابى به زبان فارسى ، خواه براى مزيد فايدهء پژوهندگان و خواه براى تفرج خاطر خوانندگان انتشار مييافت همين نكتهء تنظيم فهرست را رعايت ميكرد و زحمت خوانندگان را از تكرار مراجعه جهت يافتن مطلبى يا اسمى به متن كتاب ميكاست .\r\nخوشبختانه دخالت من در نشر اين كتاب از افزودن همين مقدمه كوتاه بر آن‌كه به درخواست ناشر افزوده شده تجاوز نميكند و در كيفيت استفادهء از محتويات آن با ساير خوانندگان انبازم .\r\nاين كتاب مانند دهها آثار مربوط به وصف عجايب و غرايب شامل مطالبى است كه خوانندگان را در مواردى به مزيد معرفت و دانش آشنا ميسازد همانطور كه مشتمل بر موضوعاتى دور از قبول عقل و منطق نيز مىباشد .\r\n\r\n\r\n","description":"","footnote":"\r\n( 1 ) - مهر محمد تقى كه تاريخ كندن آن 1176 و در اول و آخر نسخه زده شده بايد متعلق به يكى از مالكين كتاب باشد و نميتوان آن را از مؤلف دانست .\r\n","page_name":" 6 ","page_number":6},
  {"content":"\r\n\r\nبهر صورت وقتىكه به مطالعهء آن بگذرد بر وقتى كه به مصرف قرائت مطالب شورانگيز مفسد اخلاق برسد ترجيح دارد . چه اگر در نتيجهء آشنائى با داستانها از آن سودى گرانمايه به خواننده نرسد از ضرر فساد اخلاقى كه در خواندن برخى از آثار منتشره محرز و مسلم است بر كنار خواهد بود .\r\nتشويق آقاى ادبيه به نشر اين نسخه كمياب كه در زمان تأليف آن در هند نوشته شده است براى ارائهء سندى اصيل از واقع امر و حقيقت انفصال ولايات غربى رود اتك يا سند از كشور هند و الحاق قسمتى از كشمير و پنجاب با كابل و مولتان و سند تا دهانهء رود سند به ايران در روزگار شاهنشاهى نادر بوده است ، چنان كه مؤلف پيشاورى در داستان طفل فالج پتان حادثه را در عهد سلطنت نادر شاه بر پيشاور قيد كرده است - بعدها احمد شاه ابدالى يا درانى نخستين پادشاه مستقل قندهار ، صوبهء كابل و غزنين و ايالات غربى رود سند را به حكم ميراث از دولت نادرى تصرف كرد و از آنها افغانستانى ساخت كه قسمتهائى از آن ولايات تا پايان سلطنت درانيها بر افغانستان هنوز از هند جدا بود و بعدها تنها صوبهء كابل و غزنى بطور دائم ضميمهء افغانستان ماند ، تا آنكه عهدنامهء گندمك و مرزبندى ديوران ناحيهء پيشاور را دوباره به هند برگردانيد و بعد از تجزيه به پاكستان پيوست . بايد دانست كه پيشاور تنها شهر قديمى پارسى زبان پنجاب در مغرب رود سند است كه هنوز در نتيجهء ناسازگارى لهجه‌هاى پشتو و پنجابى و اردو با زبان انگليسى و كوشش هريك براى احراز تقدم استعمال ، مقام پارسى در آن ميانه محفوظ مانده است .\r\nممكن است گرده‌هاى اول از اين اثر بديع پس از انتشار كتاب در كتابخانه‌هاى خصوصى پيشاور بدست آيد و بر ثروت فارسى محصول ناحيهء پيشاور بيفزايد . 12 / 11 / 1341 محمد - محيط طباطبائى\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n\r\n[ مقدمه مؤلف 
  ]\r\nبسم اللّه الرحمن الرحيم محمد تقى 1176\r\nجبينم سجده‌پيراى جناب حكيميست كه از دستيارى عنايتش رسام قلم از رنگ‌آميزى گرده دويم انفراغ حاصل نمود و سرم آستان‌ساى بارگاه عليميست كه از ياورى تفضلش مذهب طبع از تذهيب تماثيل هفتگانه برآسود . اگر چون خامه هزار زبان بهم رسانم از عهدهء اداى شكرش برآمدن نمىتوانم همان به كه زبان را بخاموشى آشنا ساخته دست و بازو بآرايش و پيرايش گرده سوم كه مصور است به دوازده تصوير تصاوير عجيب برگشايم و در گلگونه‌سازى و چهره‌پردازى لعبتان اين گرده ندرت آئين كه صورت غرايب اماكن و ابنيه و مواليد ثلاثه و صحارى و جبال و بحار و انهار و عيون و حياض و چاه و ديگر بدايع شكر از آن نمايان است سعى نمايم بو كه صاحبدلى چشم تماشا گشايد و از تفرج اين تصاوير غريبه خاطر را بخرمى آشنا نموده مرا بدعاى خير ياد نمايد .\r\n\r\nگرده سوم\r\nمصور است به دوازده تصوير غريب كه هريك تصويرش حيرت‌بخش والاخردان كامل نصيب است . گرده سوم كه از رنگ غرايب گوناگون رنگين گرديد و رسام سحر كار خامه در غازه پيراى هريك تصوير بىنظيرش دست از آستين بيرون كشيده از عنايات بيغايات تماشائيان ديده‌ور چنان مستدعى است كه اگر در هنگام تفرج حال خطائى يا مواد سهوى بر عارض اين خوبان جمله معنى ملاحظه نمايند آن را بدست اصلاح دور ساخته از پيرايهء عنايت گلگونهء ديگر بر رويشان كشند و مرا ممنون بل مرهون الطاف خود گردانند .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nتصوير اول [ شهرها 
  ]\r\nاز رنگهاى شهرهاى عجيبه رنگ‌آميز بدايع هريك جلوه‌ريز\r\nمحمد طاهر عماد الدين مصنف تاريخ روضة الطاهرين از نگارستان قاضى احمد در غرايب شهر ختا چنين نقل آورده كه در سنهء هشتصد و بيست و پنج هلالى ايلچيان ميرزا شاهرخ باتفاق غياث الدين نقاش كه بايسنغر ميرزا همراه فرستاده بود برگشته بهرات آمدند و چنين گزارش نمودند كه در شانزدهم ذى قعدهء سال هشتصد و بيست و دو از هرات برآمده بيست و هشتم جمادى الاولى سنهء هشتصد و بيست و سه در بيابان شيربهرام رسيديم در آن بيابان بىپايان از جوش برودت با آنكه آفتاب در دهم درجهء سرطان بود آب بر انگشت يخ مىبست و در ظفرنامهء تيمورى مرويست كه از ختن كه دار الملك ولايت كاشغر است تا شهر خان‌باليغ كه تختگاه دار الملك شهر ختا است به راه آبادى يكصد و شصت و يكمنزل است بدين روش از ختن تا قراخواجه سى و پنج منزل و از قراخواجه تا قامول كه شهريست در سر حد ختاى و از آنجا از كوه تا كوه كه مسافت ميانهء آن هر دو بيست و پنج فرسخست ديوارى كشيده رفيع و عريض و دروازهء بر آن نشانيده‌اند و آنجا يام خانه‌ها بنا كرده‌اند و لشكرى كثير و خلق بسيار در آنسرحد قيام مينمايند و آن سى و يكمنزل است از آنجا به كيخاتو كه از جمله سواد اعظم آنولايتست پنجاه و پنج منزل و از آنجا تا بخانباليغ چهل منزلست و ميگويند كه از ختن تا سر حد ختا راه ديگر هست كه بچهل روز ميتوان رفت اما هيچ آب و آبادانى ندارد و آن بيابان اكثر ريگ\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nروان است اگرچه از چاهها كه در آن حوالى حفر مينمايند زود آب برميآيد اما آب بعضى مواضع سميت دارد كه جاندار از آشاميدن به هلاكت ميرسد و گاه باشد كه دو چاه كه در پهلوى هم واقعست آب يكى زهر قاتل و از يكى شيرين و گواراست و از ختن بكاشغر پانزده روز راهست و از كاشغر تا بسمرقند سى و پنج منزلست و در ختن دو رود است يكى را آقاقاش ميگويند و ديگرى را قراكاش و بيشتر سنگ رودخانه‌اش يشمست و از آنجا يشم به اطراف ممالك مىبرند و آب هر دو رودخانه از قرانقوداق فرو ميريزد .\r\nايشان بعرض شاهرخ ميرزا رسانيدند كه دوازدهم رجب المرجب سنهء مزبور كه وارد قصبهء اتاصوفى شديم و در اوايل شعبان در آن بيابان گاوقيطاس افزون از قياس ديديم و بعضى از آنها چنان قوى هيكل بودند سوارى را از خانهء زين در ربوده تا دير وقت بر سر شاخ داشت و هيچ بخاطر نمىآورد و در نصف شعبان به سكجو كه اول شهرى از شهرهاى ختا است رسيديم . ختائيان خبر آمدن ما را شنيدند باستقبال برآمدند بنابر قاعده و رسم خود شرط پذيره بجا آوردند و در همان روز بميان مرغزارى صفهء عالى ساختند و بر آن سايبانها برافراختند و خوانها بر صندليها نهادند و انواع خوردنى از كباب غاز و بط و مرغ خانگى و گوشت گوسفند و ميوه‌هاى شيرين و مشمومات مشكى در ظرفهاى چينى اعلا ترتيب داده در زير نخلها انواع سبزيها آراسته و در آن بيابان جشنى ترتيب دادند كه در شهرهاى كلان بدشوارى مرتب نميشود بلكه بدان خوبى آراسته نگردد .\r\nبعد از طعام انواع مسكرات بميان آورده به همه كس رختخواب و ما يحتاج شب سپردند . اسامى ملازمان و همراهيان ما را بقلم آورده روانه كردند .\r\nشانزدهم ( دانك داجى ) نام كه حاكم آنسرحد بود براى ما طوى عظيم داد و انواع تكلفها بميان آورده حاضر ساخت و در آنمجلس تمثال\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nلك‌لك ساخته بودند و كودكى بدرون آن درآمده بطريق جانور پاى برميداشت و سر ميجنبانيد و تقليد بغايت شبيه مينمود باعث حيرت نظارگيان ميشد .\r\nبعد از چند يوم بقلعهء قراول كه حصنى است بغايت متانت رسيديم و در اطراف آن كوههاى رفيع ديديم كسان آمده بار ديگر نسخهء اسامى رفقاى ما برداشتند و نام هريك بر كاغذ نگاشته ما از آنجا به سوكچو آمديم . در يام خانها كه در بيرون شهر واقع بود ما را فرود آوردند تمامى رخوت و اسباب از ما برگرفتند و در دفتر ثبت كردند و بخازنان پادشاه سپردند و جميع ما يحتاج از مأكول و مشروب و ملبوس و مفروش در يام خانها ترتيب دادند براى هريك يكجامه خواب ابريشمى با يك خدمتگار مطبوع فرمانبردار حاضر ميشد و از آنجا تا خان‌باليغ كه تخت‌گاه پادشاهست نود و نه يام خانه بود و ميان خانه‌ها چند قرغوى و كيديفو است ، قرغوى عبارت از خانه‌ايست كه ببلندى شصت گز باشد و دايم الدهر ده كس در آنخانه مىبودند و از آنجا خانه‌اى ديگر مينمود كه چون سانحه‌اى حادث شود فى الحال آتش بر آنخانه بلند برافروزد و آن را ديده حارسان قرغوى دوم روشن و همچنين جابجا آتش مشتعل سازند چنانچه در يك شبانه‌روز سه ماهه راه خبردار شوند و بدانند كه البته قضيه‌اى واقع شده و بعد از آن مكتوبى مشتمل بر تفصيل واقعه نوشته از اين قرغوى بقرغوى ديگر رسانند و همچنين دست بدست ميدهند و ميانهء هر كيديفو مسافت آن چهار يك فرسخ است در هر قرغو خانه‌دارى چند استكه در آن‌جاها ساكن كرده‌اند ، و يسياق آنها چنين است كه مكتوبرا از قرغو بقرغوى ديگر رسانند و مردم قرغو ده كس و ده روز مىباشند و بعد از آن ده ديگر مىآيند .\r\nاما مردم كيديفوى دايم آنجا ساكنند و زراعت نموده اوقات بسر\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nمىبرند و از سوكچو تا قمجو كه شهر بزرگيست نه بام است و در هر يام پنجاه اسب و استر و درازگوش جهت ما مىآوردند با پنجاه عراده و از جملهء غرايب شهر قمجو خانه‌ايست كه آن را چرخ و فلك ميگويند و آن مثل كوشكى مثمن است از زير تا بالا پانزده طبقه ساخته و در هر طبقه منظرهاى مقرنس ختائى پرداخته و ايوانهاى آن تمامى طبقات منظرهاى خرد و بزرگ ساخته و در آنجا صور غريبه تصوير نموده‌اند و در زير آن عمارت صورت ديوان كشيده‌اند چنانچه گوئى آن را بر دوش گرفته‌اند و دور آن بيست گز و بلندى آن دوازده گز و همه را از چوبها تراشيده‌اند و مطلا كرده‌اند بنوعى كه بيننده پندارد كه همه طلا است و سردابهء بزرگ در زير آن كوشك و ميلى از آهن از زير تا بالا تعبيه كرده‌اند و يكسر ميل بر روى كرسى يشب نهاده سر ديگرش بسقف خانه پيوسته و آن را در آنجا محكم ساخته‌اند چنان كه از درون سردابه باندك حركت آنكوشك بدان عظمت در گردش ميآيد .\r\nو هر روز بديار و هر هفته بشهرى وارد ميگشتيم . در يوم چهارم شوال بكنار آب قراموران كه آن آب در بزرگى برابر جيحون است در آمديم . چون در آنشهر دختران صاحب جمال بسيارند بحسن‌آباد اشتهار يافته و پس از چند روز به شهر ديگر اتفاق افتاد . در بيست و هفتم به شهر صيدين فور داخل شديم و آنشهريست در كمال بزرگى در آنجا بتخانهاى عالى بسيار است و در يك بتخانه كه آن را از روى ريخته بودند ( بتى ) ديديم كه بلندى آن زياده از پنجاه گز بود و بغايت متناسب الاعضاء در هر عضوى از آن صورت دستى نموده‌اند و بر كف هر دست صورت چشمى و آن را بت هزار دست مينامند و كرسى در نهايت بزرگى و بغايت خوبى از سنگ سفيد تراشيده و بنوعى تخته‌ها را پيوند داده بودند كه گويا يك تختست و آن\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nبت به آن بزرگى به آن عمارت بلند به تمام به آنكرسى موضوعست و ديگر رواقها و منظرها و غرفها دارد در آنعمارت چند آشيانه است . اول از كعب آن بت گذشته و آشيانهء دوم نزديك بزانويش رسيده سوم از زانو اندك بالاتر چهارم تا كمرش پنجم تا سينه و همچنين چند آشيانهء ديگرست تا بسرش و آنعمارت كليه مقرنس درهم آورده‌اند و چنان ساخته‌اند كه عقل در آن حيران شده در همهء آشيانها از درون و برون توان گشت و آن بت بر بالاى كرسى ايستاده ساخته‌اند دو قدم كه هريك به طول ده گز باشد بالاى دو طبق ريخته ايستاده تخمينا صد هزار من برنج و روى در آن به كار رفته باشد و آن چرخ و فلك را مانند چرخ ديگر ساخته بودند كه در شهر قمجو بلكه از چرخ اول بزرگتر و پركارتر نمود .\r\nروز هشتم ذيحجه نزديك دميدن صبح صادق بدروازه شهر خان‌باليغ رسيديم و آنشهر را در نهايت عظمت و بزرگى ديديم طول هر ديوار آن تخمينا يك فرسخ باشد و ديوارهاى دور شهر بسبب اينكه بتجديد عمارت مىكردند چندين هزار جا خاره بسته بودند .\r\nهنگام صبح هنوز دروازه باز نشده ما را از پهلوى برج كه عمارت مىشد بدرون شهر خان‌باليغ آورده بدرگاه پادشاه رسانيدند و آن ميدانى بود هفتصد قدم يكسر و روى آن ميدان را به آن وسعت به سنگ رخام تراشيده فرش كرده بودند در آن از بالاى فرش پياده شده گذشتيم و بدرگاه شهريارى وارد گشتيم و بر هر دو طرف در ، پنج‌پنج فيل بازداشته بودند و فيلان خرطومها بجانب راه دراز كرده ما از ميانه خرطومهاى فيلان گذشتيم و بدرون رفتيم ، قريب به صد هزار آدمى در آنوقت كه هنوز روز ندميده بود و روشنى بلند نشده در آن بارگاه حاضر بودند و در آن فضاى ديگر بود از آن وسيع‌تر و در پيش آن كوشكى رفيع كه بلندى\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nكرسى آن از روى تخمين سى ذرع بود و بر بالاى آن كرسى ستونهاى پنجاه گزى نصب كرده بودند و عمارات عاليه بر دور آن بود و از آن جمله ستون شصت گزى ، در پيش ستونها سه دروازه ، دروازهء ، ميانين ارفع و اوسع مىنمود و در چپ و راست دروازه‌ها كوس و كوركه و نفير و نقاره و ناقوس بعضى آويخته و بعضى ايستاده و قريب دو هزار مغنى بعضى خواننده و برخى سازنده ايستاده آوازهاى زير و بم باهم ساز كرده به زبان ختاى و الحان و اصول ، ايشان دعا و ثناى شهريار ختا مىگفتند و مقدار ده هزار كس مرد مسلح همه حربه‌ها مثل سنجق و دور باش و ژوبين و خشت فولاد و تبرزين و گرز و نيزه و شمشير و خنجر در دست داشتند و در اطراف آنفضا خانه‌ها و صفه‌ها و شبكه‌ها بود و فرش تمام زمين سنگ تراشيده چون روز روشن شد آنجماعت كه بر بالاى كوشك منتظر برآمدن پادشاه بودند بيكبارگى كوس و كوركه و سنج و ناقوس و دمامه و نفير و نقاره فرو كوفتند چنانچه زلزله در گنبد خضرا افتاده آنسه دروازه گشاده گشت و خلايق از بيرون به اندرون دويدند ما را از آنفضا بقصر ديگر بردند آنمحل را از اول بغايت دلگشا و وسيع‌تر ديديم در آن فضا كوشكى در نهايت آراستگى بود و از كوشك اول بزرگتر مىنمود و در تكلف و تزيين از اول بهتر تخت با زيب و زينت آوردند كه در بلندى چهار ذرع بود و بر گرد آن مانند خرگاه چادر برافراشتند كه پوشش آن اطلس زرد و درون آن از برد ختائى بود و تصاوير مختلفه چون سيمرغ و اژدها و غيرهما بر آن مصور بود . بر بالاى آن تخت كرسى زرين نهاده و از دو جانب ختائيان صف زده ايستاده اول امراء تومان پيش آمدند و پس از ايشان هزاره و صده و اينها از شماره افزون بودند و در دست هريك لوحى كه يك گز طول و ربع عرض داشت و به غير آن لوح در هيچ طرف نمىديدند و در پس ايشان فزون از حد بيان جوانان جبه\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nپوش و نيزه‌دار بعضى شمشير برهنه در دست صفها آراستند و با وجود اين ازدحام چنان خاموش بوده سر در پيش افكنده بودند كه آواز احدى به گوش نميرسيد و كسى نميدانست كه در اين محل آدمى هست يا نيست چون خان ختا از حرم بيرون آمد نردبانى از نقره پنج پايه بر آن تخت نهادند خان از نردبان بالا آمده بر صندلى زرنگار نشست .\r\nاو در ظاهر مردى بود ميانه‌بالا محاسن متوسط قريب دويست سيصد موى بيشتر نداشت محاسنش چنان دراز بود كه در كنارش حلقه زده و از چپ و راست تخت دو دختر ماه سيماى خوش منظر مويها بر سر گره زده و گردن و عارض گشاده مرواريدهاى بزرگ از گوش آويخته و كاغذ و قلم در دست گرفته ايستاده كه پادشاه چه فرمايد - هرچه پادشاه بر زبان آورد آن دو زن در صفحهء كاغذ ثبت مىنمايند و هرگاه بحرم درآمد آن نوشته را بعرض ميرسانند و مفصل گزارش مينمودند آن را اصلاح فرمودى و كم و زياد نمودى بعد از اصلاح بيرون ميفرستد و اهل ديوان بر آن بنا كار مينهادند .\r\nچون پادشاه بر تخت قرار گرفت ما را با گناهكاران و بنديان دوش بر دوش بسته بردند و اول از گناهكاران پرسيد و آنجماعت سيصد كس بودند و بعضى را دست و گردن در تخته بود و برخى را آويخته و سرهاى ايشان از تخته بيرون و موى سر هر گناهكار در دست محصلى تا پادشاه چه حكم نمايد سلطان بعضى را قتل و برخى را زندان حكم كرد و در تمام ولايت ختا هيچ حاكم و داروغه را ياراى آن نيست كه كسى را تواند كشت و قاعدهء آنولايت چنانست كه جرم گناهكار را بر تخته‌اى رقم نمايند و در گردنش آويزند و به پا زنجير و دو شاخه انداخته بپاى تخت از دوردستها ارسال دارند اگر همه يك ساله راه باشد .\r\nبعد از آن ما ايلچيان را پيش بردند پانزده گز از تخت شاهى اينطرف اميرى زانو زده و به خط ختاى احوال ما را نوشته برخواند بعد از آن مولانا ميرزا\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nحاجى قاضى يوسف نام كه از جمله امراى تومان و مقربان درگاه بود از دروازه‌هاى پادشاهى يكى متعلق به او بود با چند نفر از مسلمانان زبان دان پيش ما آمده گفت دولا شويد و سر بر زمين سائيد سه نوبت سر را فرود آورده پيشانى بر زمين سوديم و مكاتيب را در اطلس زرد پيچيده بر دو دست بلند داشتيم ملا قاضى پيش آمده آن نوشتجات را برداشت و بخواجه سرائى كه نزديك پاى تخت ايستاده تسليم نمود خواجه‌سرا پيش رفت و پادشاه مكاتيب را از دستش گرفت و گشاد و باز به همان خواجه‌سرا داد و از صندلى فرودآمده بر تخت نشست سه هزار جامه و كلاه بفرمود بياوردند همه را بفرزندان و خويشان و اميران بزرگ خود پوشانيد و بعد از آن هفت نفر از ما پيش بردند احوال شاه را مرد زباندان از ما پرسيد .\r\nپس ما را به فضاى اول بردند و سفره‌ها و خوانها گسترانيدند پس از تناول طعام ما را به يام خانه‌ها بردند و در آنجا جميع ما يحتاج مهيا و آماده كردند و در روز نوزدهم ذيحجه مهماندار آمد گفت پادشاه امروز شما را طوى مىدهد .\r\nدر ساعت اسبانرا زين كرده آوردند و ما را بدرگاه پادشاه بردند هنوز از شب اندكى باقى بود در آن هنگام قريب سيصد هزار آدمى در آنمقام حاضر بود چون روز شد دروازه‌ها برگشادند و ما را بپاى تخت آوردند مردم براى پادشاه پنج بار سر به زمين نهادند پادشاه از تخت فرود آمد زباندان بمايان گفت كه خود را سبكبار سازيد زيرا كه از مجلس به قضاى حاجت برخاستن نزد ما عيب است و در آنمجلس از امور غريبه بسيار بود .\r\nشخصى آمده بر آستان افتاد و پاى خود را بر بالا داشت چند نى در كف پاى او نهادند شخصى ديگر آمده نى را بدست گرفته نگاهداشت كودكى\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nدر سن ده سالگى آمده بر بالاى آن نىها برآمد درازى نيها قريب بهفت ذرع بود آنكودك در سر نى بازيهاى بانواع نمود پس از حركات غريبه عمدا از سر نىها خطا شد چنان كه همه پنداشتند افتاد يك بار آنشخص خفته در كمال سرعت برجست و او را در هوا گرفت هر روز از اين قبيل تماشا بود و در اين مدت اسباب معيشت ما بر وجه دلخواه آماده و مهيا .\r\nروز غرهء ربيع الاول سنهء هشتصد و بيست و چهار پادشاه از شهر سوار شده بيرون رفت قريب يك تير پرتاب سواران از يمين و يسار صف زدند چندانكه چشم كار ميكرد مردم آراسته و پيراسته هر طرف مىرفتند و بيرون شهر خلايق بسيار جمع شده براى تماشا ايستاده بودند و به زبان ختاى پادشاه خود را دعا مىگفتند .\r\nدر آن اثنا يكى از خواتين را كه محبوبه پادشاه بود قضا رسيده وفات كرد . در هشتم جمادى الاولى اين خبر فاش شد . قضا را در همانشب قصر پادشاه را كه نو ساخته بود آتش افتاد و بارگاهى كه هشتاد ذرع طول و سى ذرع عرض داشت و ستونهاى آن چهل و پنجاه ذرع بود و در بغل دو نفر نمىگنجيد و همه لاجوردى و طلاكارى نموده رنگ و روغن داده بودند در يكساعت بسوخت و از روشنى آن همهء شهر روشن شد و از دور و حوش آن قريب بسيصد خانه بسوخت و بسيارى از مردم هلاك شدند . و در تدفين قاعدهء آنها چنان بود كه ميت را در كوه معين به خاك ميسپردند و پس از تدفين او اسبان خاصه را در آن كوه يله مىكردند . هر طرف كه ميخواستند بچرند و كسى آنها را نميگرفت و در سردابه آن ميت بسيارى از دختران دوشيزه و خواجه سرايان پاكيزه ميگذاشتند و قوت پنجسالهء ايشان را بل زياده در پيش مينهادند و در آنسردابه را محكم مىبستند چون درجهء معاش ايشان باتمام ميرسيد از قضاى الهى رشتهء عمر ايشان نيز كوتاه ميشد .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n\r\nدر همان تاريخ مسطور است\r\nكه در جزيره‌اى از جزاير هندوستان جنت مكان ولايتيست معموره به نيكوئى مشهور سه ساله جهازات از بنگاله بدان جزيره رفت‌وآمد مىكند و خطر و بيم هم نيست و جانوران در آن ولايت بسيار مىشود بغايت خوشرنگ و فصيح‌زبان مىباشد قرنفل و دارچينى حاصلات آنجاست و راجهء آنجا از راجهاى ديگر ممتاز است و پنج زنجير فيل سفيد دارد و روش مردم آنولايت از هندو و مسلمان عليحده اشتر مىپرستند و از مى همه سرمستند .\r\nاگر احيانا شخصى اشترى بدان ديار برد همسنگ آن جواهر ميدهند و اشتر ميگيرند و تختى از طلا ميسازند و جواهر قيمتى بر آن نصب ميكنند و بر آن شتر مىبندند و بروش خود عبادت مىنمايند و طلا و جواهر به نذر و نيت آن مىآورند و مردم دانا و اكابر خود را بزبانى كه دانند راوتى مينامند چنانچه در هندوستان دانا را پندت و اچارح گويند و در فرنگ بادرى و در چركس كيتش ميخوانند و ايشان راوتى خوانند و هرگاه يكى از راوتيان فوت شود مال او را به تمام جمع نمايند و سه روز خاص و عام را حاضر سازند و مال راوتى را به مصرف اطعمه لذيذه و نقليات خوش و اشربهء دلكش صرف سازند .\r\nپس از آن خيابانى مقرر سازند كه از براى همين صحبت ساخته‌اند ، راوتى مرده را بر سر آنخيابان آورند و شكم او را از داروى تفنك پر ساخته آتش زنند چنانچه اعضاى او متفرق و لخت‌لخت گردد . بعد از آن استخوانهاى او را يك جا كرده در خاك سپارند و صورت قبرى بر آن سازند و خويش و قوم راوتى تا مدت دو سه ماه بر سر قبر آمده نوحه كنند و ناله‌هاى دردآلود بركشند .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nاهل آنولايت چون از شب ربعى بماند در طعام پختن شوند و احدى در آنوقت در خواب نباشد و مرغ خانگى آنولايت از اول شب تا صباح چهارنوبت بانگ نمايند .\r\nو در شهرى دو مرتبه پىدرپى حاكم ولايت بديوان برمىآيد امراء و وزراء و خرد و بزرگ بر سر قدم نشسته و دست بر سر نهاده ميباشند و مهمات و معاملات را چون عرض نمايند ايستاده شوند و در ميان آواز بلند كردن عيب تمام باشد .\r\nو در روز جشن و عيدى كه دارند مطلق حرف نزنند و اگر كسى حرف زند ميگويند ديوانه شده او را در بند مينمايند .\r\nو روز جمعه را از روزهاى ديگر افضل ميدانند و راوتى ايشان را در آن روز وعظ مىكند همگى نصيحت و پند ايشان اينست كه جاندار را آزار نبايد رسانيد و بر هم رحم نمائيد و در آن روز به بتخانه ميروند و دختران برقص درآمده چندان بازى ميكنند كه بى خود ميشوند كف از دهان ايشان ظاهر مىشود و اين‌را از عجايب بت ميدانند .\r\nو در سالى دو روز را متبرك ميدانند ميگويند شيطان را ضيافت داريم و در آن روزها شراب وافر به بتخانه‌ها مىبرند و بروش خود عشرت و نشاط دارند و مجلس شيشه و پياله را گرم دارند و جز در آن روزها داخل بتخانه نشوند و تا سال آينده تأسف و افسوس خورند .\r\nو شهر حيكو بيست و هشت دروازه دارد و تختهاى دروازه از رويين ريخته‌اند و بر روى آنطلا ريخته‌اند و بنوعى كه گويا همه طلاست و عمارت تمام دروازه‌ها بر يك نمط واقعشده چنانچه اگر مسافرى وارد آنديار شود از ايندر بدر ديگر رود پندارد كه همان در اول است و از مشاهدهء آنحال بحيرت قرين گردد بدين طرح شهرهاى ديگر در ربع مسكون واقع\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nنشده و ديوار بتخانه آنشهر تمام از روى و طلا است و فرش سرا بدستور ديوارها مرصع ساخته‌اند و دو بتخانه ديگر هست كه آنها را از كمترين بتخانه‌ها مىشمارند و به زبان خود يكى را بهشت و يكى دوزخ نامند .\r\nميگويند كه ما بروش پدر خود آدم عمل ميكنيم و خواهر و برادر را با هم عقد مىبندند و از جنس جاندار هرچه بينند ميخورند .\r\nو از عجايباتى كه در آنولايت از مردمش ظاهر شود اينست كه مردان آلت خود را چاك ميكنند و در ميان گوشت و پوست زنگلها به قدر نخود و بزرگتر از آن ميگذرانند و بازميدوزند و افسونى بر آن ميخوانند كه به زودى التيام مىپذيرد و در وقت حركت مىشود و بزن صحبت ميدارند نمىتوانند داخل نمايند و آلت را بسر انگشت گرفته در فرج مىنهند و بعد از آمدن نعوظ رو ميدهد و در آنحالت از يكديگر جدا نميشوند آنقدر صبر كنند كه آلت از نعوظ بيافتد و از پا نشيند آنوقت از هم جدا ميشوند\r\nشخصى نقل نمود كه من در شهر حيكو بودم در آن ايام در خانه‌اى آتش افتاد مرد و زنى بر روى چارپائى از خانه برآمد من از مردم پرسيدم كه باعث اين چيست گفتند كه باهم جمع شده بودند كه آتش از خانه بلند شد بانطفاى آن از سبب بستگى نتوانستند پرداخت از اين جهت از خانه برآورديم الحال از هم جدا نميتوانند شد و بعد از ساعتى جدا شدند .\r\nدر وقت زفاف زن دست بر ران شوهر ميزد و از زنگلها صدا ظاهر ميكرد و از اين رهگذر زنان آنجا را حظ تمام است و بيغيرتى ما لا كلام در ذات آنها مخمر .\r\nسوداگرى كه در آنولايت ميرود و دختر اعيان شهر را نگاه ميدارد و هرگاه از آنملك بدر ميرود دختر بخانهء پدر خود ميرود و اگر فرزند شود نميگذارد از آنولايت بدر شود .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nسپاه آنملك در كمال زبونى است اسب ايشان از تكاور هندوستان خردتر لشكر آنولايت بسيار باشد و هرگاه كه ده هزار كس تعيين شود پانصد سوار در آن باشد و پياده ايشان اسلحه خوب دارد و خوراك دو ماهه يساق را بر پشت خود بردارند .\r\nو سپاه آنديار دو فرقه هست يكى را مربد و دويمى را عباس گويند حكومت در ميان ايندو قوم مىباشد گاهى اين مسلط مىشود و گاهى آن را استيلا بود .\r\nو در آنملك فيل بسيار است چون حاكم آنجا بارادهء شكار فيل ميرود يك فيل اهلى را طلبيده سرمهء افسون بر پيشانى آن ميمالند چون بصحرا سرميدهند نظر هر فيل وحشى كه بر آن افتد بىاختيار در پس او روان مىشود چون ازدحام فيلان روى دهد فيلى كه سرمه در پيشانى او ماليده‌اند به طرف حصار معين كه از براى شكار فيل ساخته‌اند مىآيد و خود را در آن قلعه مىاندازد و فيلان صحرائى بىاختيار و هراس بدان محوطه در مىآيند و نگهبانان دروازه‌هاى حصار را مىبندند فيلبانان آمده ايشان را رام مىكنند و هرچه پادشاه پسند نمايد نگاه ميدارند تتمه را بصحرا سرميدهند .\r\nو در آنولايت زر نيست و رواج سكه نباشد . آلات و ادوات برنجى را شوشه كرده و بدستور دستور نه عورات ؟ پيچيده سه حلقه چهار حلقه بر هم مىپيچند و خريد و فروخت بدان مينمايند اگر كسى صد روپيه در وزن جنس داشته باشد دو فيل بار مىشود و دادوستد آنولايت از قديم بهمانست و امروز هم بدانطريق جاريست .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\nكيفيت شهر اجين\r\nجامع تواريخ عالمگير بهادر خان آورده كه بتاريخ چهارم شهر شعبان سنهء هفت جلوس و الا بعرض رسيد كه در اجين زن تاج العالم نام فرمانروائى مىكند و اكثر اوقات بر فيل سوار شده تماشاى لشكر مىكند و سواى پدر و شوهر حكم او بر همه كس در كمال نفاذ جاريست و طلب امرا و سپاه بر آدميان قلمرو او تنخواهست هر آدم از وجه زراعت و كشت و كار مقدار دو روپيه در ماه ميدهد و در آنملك تمام سال باران و بارش است و دايم درختان بارور مىباشد و عجيب آنكه اغصان در شروع بهار بر يكشاخ ثمر پخته و در شاخ دوم غوره و شاخ سوم شكوفه دارد .\r\nدر نزديكى آنملك بندريست و كوه چون جهاز نزديك به آن بندر رسد آواز مهيبى از آنكوه مانند صداى توپ برخيزد .\r\nو آب و هواى آنجا در كمال سازگارى است و سكنهء آنجا از اعتدال هوا بيمار نميشوند و محتاج طبيب و استعمال دوا نميگردند . اگر احيانا كسى گرفتار بيمارى شود در حوالى شهر نهريست مريض را در آن غسل دهند فى الفور چاق و صحيح و سالم از آب برمىآيد و هر سال طلاى بسيار از آن آب بدست ميافتد و بخزانهء حاكم آنجا داخل مىشود .\r\nو در آنولايت مگس و سگ و وزغ و زغن و گنجشك نميباشد و اگر كسى بياورد زنده نمىماند .\r\nو كافور از جزيرهء همين ملك برميدارند در جاى ديگر نميباشد و از آنجا به اطراف و اكناف عالم برند ، در زمينى كه كافور بهم ميرسد مسكن جماعت آدمخوار و از شهر آجين تا آنجا پنجروز راه است .\r\nايشان را اقوام و اقرباى بسيار است و قراء آبادان دارند و چون در\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nموضعى شخصى بيمار شود آن را نزد جماعهء كه قرابت غريبه دارند و در قريهء ديگر كه آباد باشد مىبرند و اگر در فرستادن بيمار كوتاهى و دريغ شود آنگروه پيغام ميفرستند كه اگر كسى در ميان ما مريض خواهد شد مانند شما در ترسيل آن اهمال خواهيم نمود آنطايفه را از ملاحظهء پيغام به مجرد سر كسى درد كند او را روانهء قراء اقربا مينمايند .\r\nآنگروه خذلان در دم مريض را پاره‌پاره كرده در ميان خود پخش مينمايند سر مقتول بكلانتر قريه تعلق دارد استخوان كله را بريسمان بسته در خانه ميآويزد و اين آدم صورتان ددسيرت دايم بقمار مشغولند و گرو بازى گوشت اعضاست هرگاه كسى پاى دهد به شرط و قول كه كرده‌اند بزنده ميبرد و گوشت اعضا فراخور گرو كه بسته‌اند از اعضا قطع مينمايند و آن را بذوق تمام ميخورند .\r\nحاكم و اعيان آنولايت روزى معين دارد كه در آن روز گوشت آدم خوردن بر ايشان واجبست در آن روز شخصى غافل بگيرند و به مجرد گرفتن دست بر دهانش نهاده هلاك نمايند اگر در آنوقت حرف بزند رها ميكنند و ديگرى را به همان نحو ميگيرند و آن را كشته استخوان اعضايش برشته ميكشند و جگرش را در طعام حاكم داخل ميسازند .\r\nو در آنمحال رسمهاى غريب بسيار است و از جمله كار عجيب آنشهر آن كه پسران و دختران جوان باهم نرد عشق ميبازند و مهر دل را در ششدر درمياندازند و در شب اول كه هر دو مشتاق تلاقى شوند كوتوال حاضر شده آن تاريخ ثبت نمايد و تا ششماه هيچكس مزاحمت باحوال آنها نرساند هرجا كه دلشان خواهد آميزش نمايند و دست تصرف بر وصال هم دراز نمايند بهر قسم كه دانند مشغول كامرانى باشند و بر وجه دلخواه سرگرم مسرت و نشاط و بعد از انقضاى ايام معهود عسس هر دو شيفته را\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nنزد حاكم حاضر ميسازند و حالتشان بر روى روز مىاندازند و از انقضاى ايام مقرر گزارش ميكنند و فرمانده پس از استماع ، حكم بقتل ايشان ميدهد عسس هر دو را از دربار بيرون ميآورد و در ميدان وسيع ميگذارد عاشق و معشوق بر روى يكديگر اشعار رنگين پرسوز ميخوانند و از چشمه‌سار ديده سيل خون ميبارند و هر طرف ميگردند خلق بر آنها سنگ و چوب ميزنند تا جان از قالبشان برميآيد .\r\nو مردم آنجا نقلهاى شگرف ياد دارند و حكايتهاى رنگين بر زبان ميرانند .\r\nخان عالى دودمان عالى مكان بختاور خان نوشته كه شخصى از آنقوم با من ملاقى شده بود و اين نقل شيرين حكايت كرد كه در ايام قديم سيدى از نجف معلى در اين سرزمين رسيد و بسيارى از آنگروه را در حلقهء اطاعت خود كشيد حاكم آنجا نيز دست ارادت به او داد و بر طبق فرموده‌اش در اوامر و نواهى قدم مينهاد .\r\nچون به حكم كاركنان قضا فرمان عزل حاكم رسيد و طومار حياتش در دفاتر عالم بالا پاره كردند و به حكم رشد و قابليت و تسخير دلها سيد بر سرير حكمروائى متمكن شد و حل و عقد رياست را بدست خود گرفت روزى در ديوان نشسته بود كه از كوه صدائى غريب استماع نمود از شنيدن آن در شگفت افتاد و در استفسار آن در خدمت كهنسالان زبان گشاد و دانايان معروض داشتند كه اين كوه آرام و جاى پريانست و آنمرغان رنگين‌بال را آشيان در اين كوه چشمه‌ايست ژرف و آبى دارد شگرف هر از چندى پريان به قصد غسل بدان چشمه ميآيند و از شوق آن آب بىاختيار شده غسل مينمايند رختهائى كه نيروى پروازشان بدانست كه از بدن دور ميكنند و در آمدن به آب آن عين ناصبور ميشوند مرغولهء زلف\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nمشكين و كاكل عنبرآگين واميسازند و براى صيد طايران دل عاشق دام مياندازند و در اهتزاز هواى نشاط گره از غنچهاى دل خود واميكنند از غسل كردن كه فارغ شدند رخت در بر كرده به هوا طيران مينمايند ببال پرواز .\r\nسيد كه به اين مقوله اطلاع يافت شباشب پنهانى بجانب آنكوه شتافت بعد از قطع مسافت نشيب و فراز بر لب آنچشمه رسيد و جائى باطراوت و لطافت ديد بعد از آن در مغاكى متصل بآنچشمه نشست و ديده انتظار بر شاهراه ورود خيل پريان بست ، ناگاه فوجى از آن طايران نمايان شد آمده بر سر آنچشمه نشستند و مانند گل از ديدار آبها شكفتند پس از ساعتى لباس از خود جدا ساختند و خود را بىاختيار در آب انداختند سيد منتظر از كمين درآمد قصد رخت آنها نمود در فكر ربودن بود كه پريان آگاه گشتند بجلدى از آب برآمده پيراهنهاى خود را پوشيدند مگر يكنازنين از همه خردتر كه مشغول بازى بود بنابر تقاضاى سن از آنحالت خبر نداشت در آب ماند سيدرخت او را برداشته برد و خود را در كوى پنهان كرد .\r\nچون آندختر از آب‌بازى فارغ شد از رفيقان اثرى نديد و از آنجا سراسيمه سوى رختها شتافت از آن اثرى نيافت از غايت حيرانى چون عكس در آينه جا گرفت يكبارگى از خود رفت در اين حالت چشمش به سيد افتاد از خجالت عريانى موى سر خود را بر بدن بگشاد و گل را در سنبل و سمن را در بنفشه جا داد و به صد سماجت و استدعا پيراهن خود را از سيد استدعا نمود و سيد از راه پخته‌كارى زبان به حرف نگشاد و قدم جرئت پيش نهاده دستش را بدست خود گرفت و سخن با او نگفت ردائى كه با خود داشت براى ستر عورت بر كمرش انداخت و گل در برگ سمن نشست بيت\r\n چو دور ازان پريور پيرهن كرد * بهارى جاى در برگ سمن كرد \r\n\r\n","description":"","footnote":"","page_name":" 25 ","page_number":25},
  {"content":"\r\n\r\nاز آنكوه به زير آمده و در همان شب وارد خانه گرديد و بفراغ خاطر بگلچينى گلشن وصال سرگرم شد ،\r\nرخوت پرواز پرى را در صندوق كرده به خاك پنهان نمود و همواره بتمهيد بساط نشاط مىانداخت .\r\nبمرور ايام چند فرزند از آن گل‌اندام بهمرسانيد و بنابر علاقهء محبت پسران از طرف پرى خاطرش جمع شد و روزى كه سيد به شكار رفته بود پرى از پير زال كه متكفل مهام خانه بود استدعاى ديدن لباس خود نمود و مشت زرى چون گل نثار راهش نمود و بسان غنچه زبان بناز برگشاد .\r\nزن پير با دل خود گفت كه اكنون چند پسر دارد و به حال ايشان لطف ميگمارد برشتهء الفت ايشان پابند است اگر پيرهن به او نموده شود باكى ندارد و حال آنكه از دور ملاحظه مىكند و از دستم نخواهد گرفت و اين شرط را با او بايد در ميان آورد كه از دور ملاحظه نمايد و دست به آن نگشايد پير زال اينشرط را با پرى ظاهر ساخت و او زبان بقبول برگشاد و به خوردن قسم مغلظه واهمهء شك از دل پيرزن بدر كرد .\r\nزن ساده لوح صندوق را برگشاد و جامهء پرى را كه بال پروازش بود برآورده بدان نمود پرى سبك از جاى خود حركت كرده از دستش در ربود و بر قامت خود راست كرده بال پرواز گشاده در طرفة العين در گوشهء بام نشست و رشتهء محبت فرزند و شوهر را بيكبار گسست .\r\nاز كنار بام پسران را آواز داد كه از من به پدر خود دعا رسانيد و بگوئيد كه مدتى در قيد تو بودم و منتظر فرصت مىبودم اكنون شما را به خدا ميسپارم و بسوى مقام اصلى خود شتافت و از نظر غايب شد .\r\nپير زال دست تأسف بر هم سائيده چون سيد از شكارگاه برگشت و به خانه آمد آرام جان را در خانه نديد بر كيفيت اطلاع يافته آه جانسوز\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nاز دل بركشيد مدتى در آن غم گرفتار گرديده پس از چندى خيرباد جان گفته خود را بجانان رسانيد .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n\r\nدر روضة الطاهرين آورده‌اند\r\nكه جزيره‌ايست ما بين مشرق و شمال بنگاله و هميشه آنجزيره پر از گل و لاله مىباشد يكجانب آن بكوره كوهات پيوسته است و سمت ديگرش به ختا و در آن ولايت ابريشم فراوان مىشود و اسب جنگلى بسيار بهم ميرسد كه آنها را تان كهن ميگويند و اكثر ابلق ميباشند .\r\nسكان آنجا سر هر سال دو سه هزار آدميزاد ميكشند و باعث اينهمه خونريزى آنست كه در ايام سابق راجه آنجا باب كيور نام داشت و سيصد زن در حبالهء نكاح درآورده و بيكى از ايشان قيافه نام ميلى تمام داشت و او راجه را به قوت سحر و جادو مبتلاى خود نموده و در هر ماه اين حالت روى ميداد كه زبان از دهانش يكوجب بيرون مىآمد تا پنج شش آدم را نمىكشتند و خونشان نمىخوردند زبانش به حال اول نمىآمد .\r\nو در اين ايام در ميان آنها چنين قرار يافته كه هركس از توابع و لواحق راجه بيمار شود فى الحال چند آدم را گرفته مقتول سازند و براى همين امرا و اعيان راجه چند نفر را گرفته در قيد ميدارند كه هرگاه عارضه روى دهد آنها را هلاك سازند .\r\nو در ايام قديم بال كوساسن نام راجهء آنملك روى خود را بهيچكس نمينمود و در شبها برآمده ديوان مينمود و مردم ميگفتند به مرض خورهء بينى گرفتار است و لب بالاى او ريخته بود از اين رهگذر از خلق احتراز مينمود حتى پسران خود را نميديد و هرگاه ميخواست قدوقوارهء اطفال خود را ملاحظه نمايد سالى يك دفعه رخوت آنها را طلبيده ملاحظه مينمود و از آن ميدانست كه اطفال بچه سن شده‌اند و زور و قوت او بمرتبه‌اى بود كه تير پانزده مشتى در كمان مينهاد و بر زمين ميزد كه تا پر به زمين مىنشست\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nو سوفار آن تير را به دو انگشت گرفته از زمين برميآورد .\r\nچون آنولايت بسيار سرد است در زمستان خشت طلا در آتش گرم ساخته در ساعت بحضور مىآورند و از حرارت خشتها رفع برودت مىشود و خانه‌اى كه جاى نشست او بود از طلا تخته‌ها ساخته همه را باهم بند و گشاد داده بودند و هرگاه ميخواست برپا ميكردند و هرجا كه ميرفت همراه خود ميبرد در پى آزار هيچكس نبوده با خلق مروت و سلوك ميكرد .\r\n\r\nمحمد طاهر عماد الدوله در روضة الطاهرين آورده\r\nكه در متصل بنگاله شهريست در كمال رعنائى و نهايت خوش هوائى و سرحد ملك ختاست و بسيار دلگشا تحايف آنديار از گاو قطاس و عود و مشك است و عود آنجا از همه اعلى است مردم آنجا آدم بيگانه را بميان خود راه نميدهند اگر احيانا غريبى وارد شود در شهر نگاه ميدارند و نميگذارند بيرون رود .\r\nو در سمت شرقى آنشهر كوهيست كه در آن دهات و مواضع آبادان بسيار است چون غريب دلتنگ شود ارادهء سير و تماشا نمايد تا به آن كوه ميگذارند و اگر از آن قدم بيشتر گذارد به هلاكت رسانند .\r\nگويند در آنطرف كوه شهريست كه قلعهء بلند دارد و تمام ديوار آن از طلا و نقره است و غريب را اصلا در آنشهر نميگذارند .\r\nو در آنملك قلم و دوات نيست و پاى حساب در ميان نباشد حساب ايشان چنين است كه مشت خسى برداشته در ميان هم مشخص مىباشد و در هنگام شب خسها را ميسوزند از آن ، كار بند مىشود و در سال يكثوله طلاست\r\nراجهء آنولايت فوت شده بود يكى از مقربان راجه با صد سوار و همينقدر فيل و همين مقدار گاوميش كشتند و بعد از مدتى پسر راجه پدر\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nخود را در خواب مفلوك ديده حال پرسيد ، بوقت صبح خواب خود را بدانايان ملك خود گفت كه راجه را در خواب ديدم با فرشتگان جنگ كرده شكست خورده است كومك آن بايد نمود صد سوار ديگر با سى فيل جنگى كشتند .\r\nروش اينان چنانست كه سه چهار جا زمين را ديوار ميكنند و از مردم يك‌يك آورده هلاك ميسازند و يكخانه در بيرون ساخته‌اند سردارى كه مرده باشد شكم او را شكافته پر از كافور ساخته در آنخانه مينهند و شخصى را كه بوزارتش مقرر كرده باشند با او حساب مىكند و همه را به دو ميسپارند آنمقدار سوار و فيل كه در ركاب مقرر شده و بتحويل او داده آمده خرج آن‌را روشن كرده حساب نموده بدست او ميدهند و او را در آن دروازه ميدارند و زنده بدانخانه ميگذارند و درش را به سنگ محكم ميسازند و مردم آنجا دراز عمر ميباشند و گوشت فيل را بذوق تمام ميخورند .\r\n\r\nجامع هفت اقليم در آن تاريخ آورده\r\nمقاميست از اقليم ششم بحك و ساكن آنجا مردم بانمك همه سرخ موى گلندام و تمامى سروقد تذروخرام زبانى دارند نافهمانه و از دين و ايمان بيگانه و رغبت ايشان به خوردن گوشت خوك و مى باشد .\r\nهمواره در قصر بلند ملوك اينان چهارصد مرد لشكرى پيوسته با يراق حاضر ميباشند و در آنجانب و شبها در پاى سريرش خواب مينمايند و با هر يكى مىباشد كنيزى جميل همراه او به آن كنيزان در حضور پادشاه مباشرت مينمايند .\r\nو ملك را نيز چهارصد جاريهء خوشگل گل‌اندام دلربا مىباشد و در هاى تخت را بجواهر قيمتى مكلل نموده‌اند و هر پايه‌اش را بگوهرهائى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nبىبها آراسته و با آن چهارصد محبوبه بر آن تخت قرار مىگيرد و با آن پرير خان اختلاطها نموده باده مروق در پيمانها مىپيمايند و در حضور جمع با كنيزان صحبت ميدارد و نوبت بنوبت در مزرعهء آمال تخم اميد ميكارد .\r\nو هيچگاه پادشاه از بالاى تخت به زير نيايد و در وقت سوارى از همان تخت بر اسب درميآيد و در هنگام مراجعت بر همان تخت از اسب جدا مىشود .\r\nكلاه غرور را بر سر كج مينهد به غير از نوشيدن بادهء لعل فام و وصال دلبران گل‌اندام پادشاه را كارى نيست و بهيچطرف سواى خوشگذرانى شغل ندارد هركس از ساكنان آنجا بيمار شود او را از آبادانى بيرون برند و در صحرا گذاشته قدرى آب در پيشش گذارند اگر صحت يافت باز به شهر آيد و اگر وفات يافت گوشتش زاغ و زغن ربايد .\r\nهركه از قوم كسى داشته هر روز آنها بيرون رفته از او خبر گيرند چون بميرد او را ده روز در قبر ميگذارند و مال او را سه حصه ميكنند حصه‌اى براى دختران و زنان و حصه‌اى در بهاى شراب كه ده روز بتجرع آن اشتغال نمايند و حصه‌اى براى پوشش و سرانجام تجهيز و تكفين نگاهميدارند ده روز به خوردن باده و مباشرت كنيزان مه‌جبين بسر آرند و سازها مينوازند و بعشرت ميپردازند كنيزى كه خود را با او خواهد سوخت در اين ايام شراب مىخورد و بمقتضاى طبيعت كار مىكند بانواع حلى خود را آراسته و در چشم تماشائيان جلوه‌گر ميگرداند و تن بهم آغوشى هركس او را بخواهد ميدهد روز نهم كشتى از چوب ساخته در كنار دريا نگاه ميدارند و در آنكشتى گنبد از چوب ساخته ميگذارند و بانواع اقمشه او را پوشش نمايند و عود و صندل در آن نهند .\r\nروز دهم مرده را از قبر درآورده در گنبد نهند و اقسام گل و رياحين\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nدر پيشش گذارند خلايق بسيار از مرد و زن آن ديار جمع ميشوند و سازها را بنواز در مىآورند هريك از خويشان نزديك مرده در جوار او قبه و پايها راست ميسازند و فرش فراخور آن در آن مىاندازند .\r\nكنيز كه آمادهء سوختنست خود را در هر هفت ساخته و پيرايهء و الا در بر انداخته اول نوبت بنوبت بقبه‌هاى خويشان صاحب خود ميرود و صاحبان قبه هركدام يك مرتبه با او صحبت ميدارند بعد از انفراغ جماع بآواز بلند ميگويد كه به صاحب خود خواهى گفت كه من حق برادرى و قومى بجا آوردم و ديه را از ذمهء خود ادا كردم .\r\nهمچنين نزد همه قبه‌ها رفته صحبت داشته و هريك بعد از انفراغ مباشرت همان حرف به زبان مىآرد .\r\nپس از آنجا بيرون برآيد و سگى را دو پاره نموده بر يمين و يسار كشتى نثار نمايد همچنين خروسى را سر از تن جدا ساخته در ميان كشتى اندازد .\r\nو بعد از آن گروهى كه با كنيز صحبت داشته‌اند دستهاى خود را فرش راه او ميسازند و چشم تماشا بر روى او گشايند .\r\nكنيز مزبور پا بدست ايشان نهاده بدرون كشتى ميرود و قدح مالامال از شراب ارغوانى كشيده سه مرتبه از كشتى فرود آمده و پا بر دست ايشان نهاده بالا ميرود و چند افسون ميخواند و ميان گنبد كه نعش را گذاشته‌اند ميرود و هركس از خويشان نزديك مرده در آن در آمده با كنيز جماع مىكند و در حضور مرده شهوت ميراند .\r\nچون از اداى برادرى فارغ ميشوند پيرزالى را كه به اعتقاد ايشان ملك الموتست مىآرند و او رفته زن را در پهلوى مرده مىخواباند و شش نفر از قرابتان غريبه در گنبد درآيند دو نفر دست كنيز و دو نفر پاى او را گرفته\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nو پير زال چادر تاب داده در گردنش ميافكند و بدست دو نفر باقى ميدهد كه از هر دو طرف او را بكشند تا جانش از بدن برآيد .\r\nبعد از كشتن كنيزك دو نفر از خويشان آتش در كشتى ميزنند تا كشتى و مرده خاكستر مىشود حاضر مىباشد اگر آتش را باد بلند سازد و خاكستر را دور اندازد مرده را مقبول شمارند و اگر باد نوزد مردود انگارند\r\nهرگاه ميان دو كس از اين جماعت نزاع واقع شود ملك ايشان از صلاح عاجز آيد حكم نمايد كه بشمشير جنگ كنند هركه غالب آيد حق بجانب او باشد .\r\n\r\nغرايب شهر چين\r\nدر تاريخ هفت اقليم مسطور است كه نوادرات ملك چين و بدايع آن خطهء شگفت آئين بگزارش درنمىآيد و شمار غرايب آن از احاطه تحرير او برنميآيد .\r\nگويند در سالى يك دفعه پادشاه آنجا مجلس سازد و خاص و عام به قدر رتبه در آنمحل درآيد و در آن روز فرمانبرداران پارچه چوبى را در بارگاه آورند هركس بارياب كرنش آيد يك مرتبه تيشه را بآنچوب آشنا سازد بعد از ساعت صورت زيبا جلوه پيرا گردد كه مصوران مانى رقم بهزاران تردد بنوك قلم چون آنصورت نتوانند نگاشت .\r\nو گردون از چوب ميسازند كه بيحركت گاو و اسب راه رود در وقت ايستادن بىمانع بايستد و هر قدر كه خواهد برود و دستفروشان آنجا جنس مأكولات و ميوه و سبزه و گل و ريحان بر آن نهاده محله بمحله ميگردند و سودا با مردم سكنه مينمايند .\r\nو نيز در آنمملكت سنگيست كه خمير مايه چينى است مردم آن را\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nاز كوهسار آورند و سائيده در حوضهائى كه براى همين كار ساخته‌اند خمير نمايند و دست در آن زنند بعد از دو سه يوم آنچه بر روى آب ايستد آن را در دست برداشته در ظرف نهند و اصل مايهء چينى آن باشد و همچنين درجه بدرجه بردارند و ظروفها از آن بسازند چينىهائى كه به اطراف ممالك ميآورند از مايهء آخرين مىشود و اول تا سيمين را بسر كار پادشاه آنجا رسانند .\r\n\r\nدر روضة الطاهرين\r\nمنقولست كه در بيرون شهر چين بفاصلهء ربع فرسخ باغ ساخته‌اند در نهايت طراوت و عمارت عاليه در آن پرداخته بكمال نظارت از در دولتخانه پادشاه تا دروازهء باغ همانند بعنوان زاغها كه در هوا پرورده و در هوا پرواز باشند چيزى تعبيه كرده‌اند كه مطلقا تا يك گروه راه پرتو آفتاب بر زمين نمىافتد و از روى سر تا جائى كه زاغها تعبيه كرده‌اند يك گز ارتفاع دارد و طول و عرضش نيز يك ذرع باشد هرگاه شهريار بسير آنباغ ميرود با اهل و عيال خود به همان راه رفت‌وآمد مىنمايند و در آنباغ دهان شير بهيئت ساخته‌اند كه بند و گشاد آن بحكمتست هرگاه دانندهء اين كار بند آن را به حركت مىآرد راه درآيد و اگر ديگرى خواهد كه آنطلسم را بر گشايد امكان ندارد .\r\n\r\nو هم در آن تاريخ مسطور است\r\nكه جزيره‌ايست ندرت آئين در حوالى چين هواى آنجا باعتدال و آبش در طبايع سازگارتر از آب زلال اهل تجار برخى ترسائىاند و بعضى يهودى و گروهى مجوس و مردم هند آنجا سكنى دارند نزديك بولايت ختاست و طرفه دلگشا جائى .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nدر ملت ترسايان چهل و پنجروز روزه ميدارند و پس از آن عيدى كنند در كوچه درازى كه قريب بسه تير پرتاب راه خواهد بود محجرى مقرر كرده آئين بستند و طلا و جواهر بسيار در آن تعبيه كرده و از تخته‌ههاى چوب چهار آشيانه ميسازد زنان ايشان در طاقها كه از همه بلندتر است جا ميگيرند و خود را بزيب و زينت تمام آراسته در غرفها مىنشينند و از آن فروتر مردان ايشان جاى دارند و درجهء سيم براى كنيزان مهيا درجهء چهارم جاى غلامان مىنشينند و گاوميش جنگلى بسيار دارد مىآورند و در آنكوچه سربسته واگذارند و راه درآمد را نيز مسدود سازند و گاوميش در آنكوچه دراز درآرند و تفنگهاى گشاده دهان بر دست دارند و تيرها از شاخ درخت در كمال باريكى كه برگ از آن جدا نشده و پيكانى بر آن تعبيه نموده و پيش آن را مانند شستى كه به دهان ماهى نهند خم داده و در آن تفنگها نهاده به زور دهان بر آن گاوميش مياندازند و هنگامهء تماشا گرم ميسازند چنانچه از كثرت تيرباران تمام اعضاى آن گاوميش سالم نمىماند و از تنگى عرصه بهر جانب حمله مىآورد .\r\nگاه چنان مىشود كه چوبهاى ضخيم كه طاق بند را بالاى آن نموده‌اند بيك ضرب شاخ ريزه‌ريزه ميسازد و بناى حيات چندى از غلامانرا كه در درجه باشند از پا مىاندازد و سر گاوميش بدفعات در آن كوچه مىآرند كه بدان تيرها دمار از نهادش برمىآرند . هر سال چند غلام در آنمعركه كشته شود پس از آن عيد ايشان به آخر رسد .\r\nو اگر كسى از اعيان آنملك را روزگار بسر رسد اول او را در زمين دفن سازند و زياده از يكذرع زمين را حفر نمايند بتان خود را رو بجانب قبله نگاهدارند و روى ميت بسان بتان كرده در خاك سپارند بعد از يكسال\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nاز آنجا بيرون آرند و در جائى كه به جهت مرده قرار داده‌اند و تختى بر آن نهاده مرده را در بالاى آن تخت مىسوزانند و از صندل و عود بر گرد آتش مىافروزند و اقرباى مرده از خاكستر آن قشقه ميكشند و بعد از آن روبخانه‌ها نهند .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nوجود اهل آنجا در آنملك مثل كيمياست و جميع سكنه متمول و از ثروت كامياب ، زنان ايشان در نهايت جميله‌اند و براى بردن قلوب مردمان در غربيله .\r\n\r\nغرايب شهر زنگبار\r\nمحمد طاهر بن عماد الدين در تاريخ آورده كه در زنگبار درويش و غنى چادر بر دوش دارند و فوطه دو سه پيچ را پيچيده بر سر ميگذارند در اين محال مطلقا اسب نميباشد و رسم سوارى مستمرى نبود روز مصاف حربه ايشان از استخوان پشت ماهى بسان اره است .\r\nو بزرگان آنقوم اگر به جائى روند بر روى پالكى بروند پادشاه را تاج بر سر باشد و رومال منقش زردوزى پيچيده بجاى دستار باشد و دايم نقاب بر رويشان باشد و صورت به كسى نشان ندهند مگر عزيز معتبر چهرهء او را بىپرده تواند ديد و كسى از فرمان او سر نتابد و هرگاه فرمانده كسى را امان دهد مهر و برنج نزد او فرستد از قديم رسم آنولايتست .\r\n\r\nدر تاريخ روضة الطاهرين منقولست\r\nچون شهنشاه جهان سلطان عالم اسكندر عالمگير بسير ظلمات در جستجوى آب حيوان روا نشد در اثناى راه بشهرى رسيد كه موسوم به هروآم و بزنان متعلق بود .\r\nفرمانرواى آنمرز و بوم طرف راست بر صورت زنان و طرف چپ بسان مردان مينمود همه مسلح باسلحهء جنگ و هريك تهمتن دوران تن تنها خود را بر صف دليران ميزدند و در هر كوچه هزاران هزار زن مسلح و مكمل تردد مينمودند و همه لعبتان تندخو دوشيزه و پاكرو و باكره\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nو به شوهر ميل نداشتند و تن بهم آغوشى مرد دادن امر عظيم مىشماردند و اگر زنى را از آنگروه ميل جفت بهمرسيدى از ميان ايشان جدائى گزيدى و هر دختر كه طبيعت نسوانى در او بودى رخ خود را بمردم ننمودى در پردهء عصمت جا كرده از كنج خانه بيرون نميشد و هركه از اينحال دور بودى خود را داخل آنجرگه متهور نمودى و هركه در وقت نبرد هم‌آورد خود را از پاى درآوردى سردار آنفرقه به او تاج زر بخشيدى و او را بر ديگران امتياز دادى .\r\nو از زنان رزم‌آزموده دلاور در آنشهر سى هزار موجود بود كه هريك در جنب دلاورى خود رستم را زالى مىشمردند .\r\nچون شهريار دادگر بآنمحال رسيد دو هزار زن بگوشواره‌هاى مرصع باستقبال درآمدند و هريك ده تاج مرصع در كف دست درآورده نزد پادشاه بردند و پادشاه چند هديه بر آن افزود كه هرگاه شهريار نزول نمايد اين تحايف را از نظر بگذرانند .\r\nچون شهريار نزديك بآنشهر رسيد ناگاه باد تند وزيد برف و باران سخت در بارش آمد و از غايت سرما چندى از لشكريان سلطان هلاك شدند سلطان از آنملك برآمده پيشتر آمد گروهى را ديد كه چشمهاى پر خون داشتند و از دهن‌هاى ايشان شعلهء آتش بدر ميجست .\r\nاسكندر بسرعت تمام از آنمقام بگذشت بجلدى روانه پيش گرفت ناگاه ابر سياه كه تيره‌تر از شب ديجور بود نمايان شد از مشاهدهء آن سلطان و لشگرش بهزار مشقت از آن مخاطره نجات يافتند و بجلدى تمام گذشتند گروه كريه منظر سياه تمام كه از ديدنشان مو بر اندام راست مىشد نمايان گرديد و عسكريان از آن هراسان گشتند سركردهء ايشان پيش رفتند و چند زنجير فيل كلان از نظر گذرانيده اسكندر به حال آنها ملتفت\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nشده بنواخت و هريك را به قدر حالت مستمال ساخت پس دو هزار از آن پرى ديدار با افسر و گوشواره نمايان شده هديهء مرسوله پادشاه خود را به نظر شهريار آوردند .\r\nاسكندر از مشاهدهء آنحال شادمان شد و پادشاه هروآم را از دل ثنا خوان شد و از آنجا باتفاق پرير خان رونق‌افزاى شهر شده پادشاه آنجماعت را دربر كشيد عجايب و غرايب آنملك را كه از حد و عدد افزون بود ملاحظه نمودى و از آنجا بجانب مغرب بال و پرواز گشود .\r\nگويند زنانى كه در آنولايت به مردى رو شناسند بصحبت مردان راغب نيستند و كسانى كه خواهش جفت شدن دارند در پرده ميباشند و اولاد\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nكه از آنها پديد شود همه اناث ميباشند و هرگاه هم پسرى متولد شود به مجرد درآمدن گهواره نشين عدم مىگردد .\r\n\r\nو در همان نسخه مرقوم است\r\nكه ولايتيست از توابع بنگاله مشهور به آسام و بسيار دلكش و خوش هواست .\r\nدر آنمقام چون روزگار يكى از اعزه آنجا سپرى گردد و روانه سفر آخرت شود زنان اصلى و خاصه و پرستاران با پيشانى گشاده با او همراه شوند و زنده بذوق تمام در آتش نشينند و اگر كسى از راه دوستى جان از اين كار پهلو تهى نمايد زنان قبايل و عشاير برو زبان بيغاره گشايند و او را تا زنده باشد مطعون نمايند و اگر مرده وارث نداشته باشد مال او را بسوزانند سحر و جادو در آنملك بسيار است و شعبده كارى و نيرنج سازى بيشمار .\r\nگويند زن آبستن تمام شهور را اشكم پاره نمايند و بچه را از آن بيرون كشند از ديدن حالت آنفرزند حالت آينده را از نيك و بد خبر دهد .\r\n\r\nجامع روضة الطاهرين\r\nاز زبان قاضى حلب كه در سنهء نهصد و چهل شش هجرى بقسطنطنيه رفته بود نقل آورده كه او ميگفت كه مثل اسلامبل كه تختگاه قياصره رومست در ربع مسكون بدان عظمت و بزرگى شهرى ديگر نيست 3943 محلة مسلمين است و محلهء نصارى 4586 و محلهء يهودى 285 هر محله مشتمل بر ششهزار خانه و مسجد جامع 885 مساجد محلات 4482 معلم خانه 1353 آش‌خانه كه از سركار پادشاه آش و طعام بآيند و روند و\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nمحتاجان مىدهند يكصد خانقاه يكصد و پنجاه زاويه كه مردم گوشه‌نشين در آن ميباشند دويست كاروانسرا 418 چشمه آب 947 طاحونه 582 سقايه 4998 مدرسه 515 فايون كه اشيا بدان وزن نمايند 895 حمام 888 نوره‌خانه 549 ديگر را از اين قرار قياس بايد نمود .\r\nو هم در آنشهر خانهء ساخته‌اند كه دوازده در دارد چون از صبح شروع بساعت تحويل شود در اول بازگردد و صورتى برآمده در ميان بايستد و تا انقضاى ساعت برپا و بجا باشد چون ساعت بگذرد آنصورت ناپديد گردد و دروازه مسدود شود و در ديگر واشود صورتى نمايان گردد و همچنين تا دروازه دوازدهم و كيفيت شبانه‌روزى از آنخانه معلوم نمايند و بعد از انقضاى دوازده ساعت باز از سر ابتدا شود و در اولين واگردد .\r\n\r\nمصنف تاريخ وصاف آورده\r\nكه شهر سراى در زمان استيلاى لشكر مغول قبلاقاآن مفتوح نموده اعظم مملكت چين است و آنشهر به وضع طولانى واقع شده دورش بهشت و چهار فرسخ و از يك طرفش تا طرف ديگر بجانب طول دو سه جا آشيان بام بسته‌اند .\r\nطول راسته بازار آن سه فرسخست و از جمله اهل حرفه سى و دو هزار دكان رنگرزى باقى از اين قياس بايد نمود هر روز هفتصد انس زر حاصل تمغاى نمك آنجاست و هفتاد تومان از سكنهء آنجا لشكريان و اجناس سپاهيانند كه عبارتست از هفتصد هزار كس و هفتاد تومان رعايااند غير از فقرا و غربا و تجار و آيند و روند .\r\nو ديگر ديار كشيشان و زهاد و عباد و اصنام و امام از خاص و عام كه ايشان در دفتر عرض داخل نيستند .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nچهل هزار عسس شب بحفظ و حراست آنشهر اشتغال مينمايند\r\nو در ميان شهر چند رود بزرگ جاريست و سيصد و شصت و پنج جا بر آن پل چوبى و قنطره بسته‌اند و زورق خرد و بزرگ بسيار در آن افكنده .\r\nدر چنين شهر باعظمت تمام اسواق و محلات و رواق آن را بخشت پخته و سنگ تراشيده فرش كرده‌اند چنان كه در ايام باران اصلا گل و لاى نميشود همه كس بفراغت رفت‌وآمد مينمايند .\r\n\r\nدر آئين اكبريست\r\nكه در هندوستان باستانى شهرى است بزرگ و بر دور آن سنگين قلعه سترگ سيصد و هشتاد و چهار بازار و هريك بازارى مشتمل بر صد چارسو .\r\nدر آنشهر صد و هفت سراى تجار و هر سراى مملو از اشياء نفيسه هر بارو و دروازه ده هزار مسجد .\r\nو از غرايبى كه در آنشهر است سنگ پاره‌اى هست كه هرچه از فلزات بر او نهند فى الفور طلا شود .\r\n\r\nدر تاريخ هفت اقليم مرقوم است\r\nكه در زمان المهدى بالله عمارت شهر رى بدينمنوال بوده است ششهزار مدارس و خانقاه و چهارصد حمام و هزار و سيصد و شصت مسجد و چهل و ششهزار و چهارصد طاحونه هزار و دويست كاروانسرا و دوازده هزار و هفتصد منار پانزده هزار و سى و پنج يخ چاه و چهارصد و پنجاه عصار خانه و هزار و هفتصد قنات جارى هيجده هزار و نود و يك رودخانه محلات نود و شش و در هر محله چهل و شش كوچه و در هر كوچه چهل\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nهزار خانه و هزار مسجد و در هر مسجد هزار چراغ از طلا و نقره و غيره بوده كه هر شب افروخته ميشد .\r\n\r\nدر نسخهء عجايب العالم مرقوم است\r\nكه در عهد سلطان محمود سبكتكين آبادى شهر غزنين به حدى رسيده بود كه دوازده هزار مسجد و مدرسه داشت و صيادان هر روز ده هزار خروار گنجشك براى فروخت در آن خطه مىآوردند .\r\nمعمورى و آبادى و ازدحام را از اين قياس بايد نمود .\r\n\r\nجامع فرهنگ مؤيد الفضلا\r\nاز عجايب البلدان نقل آورده كه سرانديب شهريست بزرگ كه حدى تا ظلمات دارد و حدود يمينش بمطلع آفتاب پيوسته و طرفى تا سرحد هندوستان رسيده و هشتاد محله آباد در آن هست كه هر محل يكفرسنگ عرض و طول دارد .\r\nايضا در نزديكى آن و لب رآىچكنا تهيه پريان نام شهريست از توابع آن و آن معموره آبادان است .\r\nمردان آنجا تن بصندل اندايند و خود را بزينت برآرايند زنان جز ستر عورت نپوشند و با همه كس گرم بجوشند و در هفته چند شوهر نمايند و در حين مباشرت مرد را به زير انداخته خود بالا شوند و در وقت محاربه سلاح پوشيده بميدان درآيند و در حرب بر مردان سبقت گيرند .\r\n\r\nدر اقبالنامهء جهانگيرى مرقوم و مندرجست\r\nكه راجورا از توابع كشمير منزليست بر سر راه و سكنهء آنجا از\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nقديمند بيدين و گمراه اگرچه در عهد سلطان مسلمان شده‌اند نهايت تا حال در وضع قديم خود ميباشند چون هندو زنان مرده را با مرده در آتش ميسوزند زنان ايشان با قالب بيجان شوهر زنده در گور درآيند و در اين چند روز دختر دوازده ساله با شوهر بيجان در گور درآمده از شنيدن اين سخن حاضران مجلس در حيرت افتادند حكم تفحص آن صادر شد بعد از جستجو گفته طراز صدق پذيرفت .\r\n\r\nدر تاريخ هفت اقليم آورده\r\nكه در تومان توركل تا حد سوادبجور از مضافات كابل رسميست كه هرگاه زن بميرد اول او را بالاى تخته انداخته از چهار طرف بردارند اگر از آن زن عمل زبون صادر نشده باشد بىسعى و خواهش تخته در حركت آيد و اگر از آنزن فعل شنيع به عمل آمده باشد مردم حركت نتوانند كرد مگر بدشوارى چنانچه اين مقدمه مكرر بتجربه رسيده .\r\n\r\nشيخ ابو الفضل در آئين اكبرى آورده\r\nكه طرف شمال بنگاله ولايتى است آن را راه كوه نامند بزرگ آنسرزمين خداوند هزار سوار و لك پياده كامروب و كانور گويند و كاشان بدست اوست و در آن جادوى فراوان و جادوگرى از اندازه بيرون شگرف دستانها برگذارند خانه سازند ستون و ديوار و سقف از آدم باشد برخى را به نيروى سحرپردازى برين دارند و گناهكاران نيستى سزاوار را نيز به كار برند و هركه به خواهش خود تن بدين كار دهد يكسال بر كار كرد او بازخواست نرود و گوناگون نعمت بر آن آماده دارد .\r\nچون هنگام رسد چندين شمشير گرفته او را از هم بگذرانند از\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nجنبش و آرامش و ديگر حال بر گرانى و ارزانى و فزونى عمر و زندگانى دراز از زيان و كاهش غنيم آگهى يابند .\r\n\r\nهم در آنجا مرقوم است\r\nكه ميان مشرق و جنوب بنگاله فراخ مملكتيست ارچنگ نام بندر جاتكانو اوست و فيل بسيار شود و اسب و شتر و خر گران از نر گاو و گاوميش نبود .\r\nجانوريست ابلق كه بهره از اين هر دو دارد بگوناگون رنگ برآيد شير او را بخورد .\r\nكيش اينان بر خلاف هندو و مسلمانست خواهر توأم خود را بگيرند و تنها از مادر پرهيزند و آتش اندوز رياضت‌كش را روتى گويند و از به ديد او بيرون نشوند .\r\nو آنسه گونه بود صندلى بادامى و كافورى نخست را هر سه عضو مخصوص از بيخ برند و او را اطلسى گويند و دومى را قدرى آلت فعلى باشد سيمين خصيتين او را هنگام خوردى بمالش نابود گردانند يا برآرند چنان برگذارند و جز آدميزاد هر جانوريرا كه خصى نمايند از آن سركشى فرونشيند و حسن جمال برافزايد و اينجا به عكس آن بظهور آيد .\r\n\r\nايمائيست از اشارات شيخ آذرى\r\nكه خطه‌ايست از بلاد روم بروميه موسوم و دور آن خطه هيجده فرسنگست و در هر فرسخ سه دروازه پرنيرنگ و دوباره ديگر آنجاست كه بناى هريك از سنگ خاراست عرض ديوارش هيجده ذرعست و ارتفاع شصت ذرع ما بين اين هر دوباره رفيع قريب دويست ذرع ميدانيست\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nرفيع و نهريست جارى كه در ميانهء او ميگردد و آبش در هر خانه جارى است .\r\nو دو دروازهء ديگر دارد همتاى فلك كه يكى را باب المذهب و دوم را باب الملك نامند مسافت ايندو دروازه چهار فرسخست بيشتر در ميان دروازه‌ها بازاريست رسا كه تمام اساس دكاكين را از مس ساخته‌اند و سقف و جدارش را نيز از آن پرداخته و در بالاى آن ميدان ديگر است بازار و عمارات عاليه و غريبه در آن بسيار از آن جمله عمارتيست بسيار مبارك كه هزار و دويست ستون از مس دارد و طول هر ستون از پنجاه ذرع زياده هريك از بلندى سر به آسمان گشاده و يكهزار در و دروازه و در آن از مس ساخته‌اند و چهل در از زر سرخ پرداخته و ابواب عاج و آبنوس در آنجا بىپايانست و در هر باب صنعت نمايان به كار برده‌اند و از آن جمله يكصد و سى هزار زنجير از زر سرخ و قناديل مرصع در آن آويخته و عجايب و غرايب اين عمارات از حيز بيان بيرونست و سامان طول اينعمارت يكفرسخ باشد و عجايب و غرايب بيشمار استادان نادر كار در آن به كار برده‌اند .\r\n\r\nدر عجائب الدنيا\r\nمسطور است كه در حوالى قديس ميان كوه خانه‌ايست پرشكوه كه هر شب كه در آنخانه بيدار نشينند آن خانه را پر از نور صفا ملاحظه نمايند .\r\nايضا غاريست در حدود دانسقون مصفا و زايرانرا شگفت‌افزا اگرچه ظاهرش از نور خاليست باطنش مملو از صفات عاليست بيمار كه در آن غار درآيد از رنجورى خلاص شود .\r\nايضا براق قلعه‌ايست و در شب هركه آنجا بخوابد او را كسى آواز ميدهد كه دواى خود را از فلان چيز بساز چون فرمودهء هاتف بجا آورد مرض از او به كلى بر طرف شود .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nايضا بيت المقدس مشهور است در ديار شام آن را حضرت سليمان باتمام رسانيده و در آنجا خانه بود مصفا مانند آئينه اگر كسى متقى در آنخانه رسيدى عكس روى خود را در آن خانه از آئينه مصفا ديدى و اگر فاجرى در آنمكان وارد شدى از مشاهدهء تمثال سياه خويش خجل گشته زود از آنخانه برآيد .\r\n\r\nدر عجائب البلدان به چشم سر ديده شده\r\nكه مسجدى است قديمى در شهر اصفهان و در آنمسجد شگفتى است نمايان كه هركه بدروغ در آنمكان سوگند قرآن بخورد در اعضايش خللى پيدا كند .\r\nايضا موضعسيت مشهور بكوردزقمشير و در آنجا خانه‌ايست دلپذير و در آنخانه صورت زنى از سنگ ساخته‌اند و هيچكس از قدماء ما تقدم پى نبرده‌اند كه اين‌چه نيرنگست .\r\nهركه را از ساكنان آنجا بيمارى كهنه شود بپاى خود بدانخانه رود و دست بر پستان آن تصوير بمالند سه قطره شير از آنجا بيرون آيد آن را با آب ممزوج ساخته تناول نمايد مرض قديم در حال از آن كس زايل گردد و اگر عمرش به آخر رسيده باشد باجل موعود درگذرد و الا از آزار كه باشد نجات يابد .\r\n\r\nدر تحفة الغرايب آورده‌اند\r\nكه در قسطنطنيه خانه‌اى است پرنقش و نگار و صورت مردان و زنان بر سقف و جدار آن بسيار چون كسى از زنان و مردان آنملك را عضوى به درد آيد از روى نياز در آنخانه متبرك درآمده دست خود را به همان عضو تصوير گذارد و از آنجا برداشته همان عضوى كه از آن درد\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمينمايد مس كند المش فى الحال زايل گردد و مراد دلش حاصل شود .\r\nايضا مسجديست متبرك در غور و در آن عجايب و غرايبست نامحصور كه از طرف بيرون مسجد دست مردم از هر طرف ببامش ميرسد و از اندرون ارتفاع سقف پنج ذرع باشد و حال آنكه سطح مسجد با زمين بيرون برابر است و نشيب و فراز ندارد و ستونهاى آنمسجد را هرچند بشمارد از سى و نه تا چهل و يك اضافه به شماره در نمىآيد و عدد ستون آنمسجد مشخص نشده و كسى درست نشمرده .\r\nايضا در بصره مناريست بر شوارع عام واقع شده هرگاه كسى به آن منار بگويد كه به حق على عليه السّلام جنبان شو در حال بجنبش درآيد و هرگاه گويد اسكن در لحظه ساكن شود .\r\nايضا در محول كوشكيست معقول كه براى معتصم خليفه از بيم پشه كه در آن امكنه بسيار است ساخته‌اند و افسون براى بستن پشه طلسم پرداخته و در آنخانه پشه را گذر نباشد و در تمام شهر هجوم او از حد و حصر افزونست .\r\nايضا در بلدهء پيشاور سرائيست بكور كهترى موسوم آن را معبد هنديان شمارند خاصه جوكيان از دور ايستاده براى زيارت روى بدان آرند پشه را مطلق در آنمكان گذر نباشد و در بيرونش ازدحام آن را شمارى نه با وجود كثافت اكثر قاذورات در گرد و پيش آن ميريزند از عمل جوكى در آن پشه نميتواند درآيد .\r\nايضا در ولايت رودبار توابع قزوين دو موضع است قريب يكديگر كه متوطنان آنجا آواز هم را توانند شنيد در يكوقت كاشت جو مىباشد و در دوم هنگام درو گندم اينمقدمه باعث حيرت دانايان گردد .\r\nايضا گياه صحراى موغان تمام زهر گياست و گلش مرگ است\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nاز براى چارپا در جائى كه كوه سبلان بنموده آيد اين خاصيت از آن گياه برآيد .\r\n\r\nدر تواريخ مسالك الممالك آمده\r\nكه در شهر قونيه از توابع روم گنبدى ساخته‌اند بيدر مردم براى طهارت نزد آن گنبد روند در آنجا وضو نمايند به طرف بيرون آن گنبد از سيصد و چهار توله آب ميريزد و بينندگان را از مشاهده‌اش حيرت مىافزايد .\r\n\r\nدر معجم البلدان آمده\r\nدر قيصريه بليتاس حكيم براى قيصر حمامى ساخته‌اند نادر و عظيم كه در گلخنش چوب ميسوخت و بيك چراغ تمام آنخانه مىافروخت\r\n\r\nدر جامع الحكايات نوشته\r\nكه در قصبه نصيبين توابع ربيعه در ازمنهء سابقه پشه و ملخ قاتل بسيار بود و ساكنان آنجا را از دست اينها بسلامت جان بدر بردن دشوار مىنمود حكماى آن عهد طلسمى ساخته‌اند و پشه و ملخ را در آن بند انداختند چنان كه در آنشهر داخل نشوند .\r\nدر عهد صلاح الدين يوسف باروى آن را تعمير ميساختند خمهاى سربسته پديدار شد به گمان گنج سر آنها را گشاده چند پشه و ملخ درآمده در آنشهر از جوش آنها قيامت افتاد هرچند با زخمها را بر جا نهادند و دست تغابن و افسوس گشادند سودى نداشت و جوش پشه و ملخ رو بكمى ننهاد و آنطلسم را اثر باقى نماند و هريك از ساكنان اشك حسرت بر رخسار راندند .\r\nايضا شهر صمكان از غرايب جاى دنياست و باعث تعجيب‌ها رودى\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nاست در ميان آنشهر روان و پلى بر آن بسته‌اند كه آنطرف پل سردسير است درخت جوز و چنار و امثال آن در آنجا بسيار است و طرف ديگر گرمسير اشجار ترنج و نارنج و مانند آنها در آنجا بسيار .\r\n\r\nاز مؤلف فارسنامه نقلست\r\nكه جمشيد در اصطخر در پاى كوه سرائى از سنگ خارا بساخت و پايان كوه ميان سراى او كه بنياد نهاد آن مربعست يكطرفش بكوه پيوسته يكطرفش بجانب صحرا گشاده آن را ببلندى سى ذرع ساخته‌اند و به دو طرف آن نردبانها به جهت بالا رفتن گذاشته‌اند و بر آن ستونها از سنگ نهاده و بر آن سنگ نقاشى و كنده‌كارى كرده‌اند كه بر چوب نرم نتوان كرد و بدر درگاه دو ستون مربع نهاده و پاره‌هاى ايندو ستون زياده از صد هزار من باشد و در آن نزديكى بر آن شكل سنگ نيست و براده آنسنگ امساك خون مينمايد و در جراحات به كار مىآيد .\r\n\r\nدر تواريخ مغربى صاحب تاريخ آورده\r\nكه در مصر عمارت ديدم از سنگ رخام تراشيده اشكال افلاك و نجوم و اقاليم سبعه و حيوانات بر آن نگاريده و چنان متحرك ساخته كه گويا جان دارد ديدنش عاقلان را در حيرت آورده .\r\nايضا نصيحى شهريست بزرگ نزديك كوه جودى و هجوم در بيرونش بسيار و در اندرونش اثرى از آن پيدا نشود و گويند حكما در آنشهر طلسم ساخته بودند كه مانع درآمدن ملخ و پشه بود اگرچه در بيرون جوش اينحشراتست نهايت در اندرون اثرى پيدا نيست .\r\nايضا زمينيست بزرگ شهريست بر كنار درياى نيل هوايش بغايت\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nگرم چنانچه گاو و گوسفند و خر آنجا را مو در بدن نباشد هرگز در آن باران نبارد و اگر بشنوند در ملك باران آمده تعجب نمايند .\r\n\r\nو در عجايب المخلوقات آورده\r\nكه در جزيره الدبرك كه متصلست بدرياى مغرب و مقرونست بقسطنطنيه ديريست كه در هر سال يكروز آب از آنجا برمىآيد و بر بينندگان ظاهر مىشود آن روز را مردم جزيره بزرگ انگارند و به زيارت بيرون شوند هدايا و نذورات خود مىبرند چون وقت عصر مىشود آب شروع بترشح مىكند مردم از آنجا بيرون آيند و آب را پنهان نمايند تا سال آينده پوشيده ماند .\r\n\r\nو در تواريخ هفت اقليم\r\nاست كه امين احمد رازى آن را مهمسازى نمود . مرقومست كه در حدود يمن شهريست مشهور بصنعان و در آنجا عمارتيست معروف بقصر عمدان اركان او را به سنگ الوان ساخته‌اند كه هر طرف آن برنگى نمايان ميشد و در ميان قصر خانهء بود كه سقف آن را بيك تخته سنگ رخام پوشيده بودند و بر هر طرفش صورت شيرى ترتيب داده‌اند كه چون باد در آن درآمد صوت بلند از آن تمثالها برميآمد و آنقصر چندان بلند بود كه در هنگام طلوع و غروب آفتاب سايهء آن عمارت بر آب تا دوازده ميل ميرفت .\r\n\r\nدر تواريخ هفت اقليم\r\nمرويست كه در شهر اصطخر بموجب فرمودهء جمشيد چهل مناره ساخته بودند كه بلندى هريك به آسمان سر فرود نميآورد چون آفتاب\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nعالمتاب رونق‌افزاى قصر حمل ميشد جمشيد با حشمت تمام در آن مقام و الا بر متكاى دولت تكيه ميزد و بساط عيش را انبساط ميداد و آن را روز نوروز ميخواند و امروز از آن آثار چهارده ستون از آنعمارت باقى است كه هريك سر بفلك افراخته و گاو ارض از تحملشان ناف در برانداخته دروازه آن عمارت دو تخته سنگست كه هر تخت سى ذرع طول و بيست ذرع عرض و پنج ذرع ضخامت دارد و در آن تخته‌ها استادان خارا تراش انواع صنعت از كنده كارى و صورت به عمل آورده بودند .\r\n\r\nدر نسخهء عجايب العالم\r\nنقلست كه در دشت دم كله اسبى ساخته حكماء پيشين است در نهايت برجستگى اندام و خوش سنجى ما لا كلام كه باعث ساختن آن را كسى از مورخان گذشته چيزى ننوشته‌اند گويند گلگون و شبديز خسرو شيرين از نژاد اويند و او را چنان بنيان نموده‌اند كه ماديان صحرائى براى چرا در آن دشت بهر سو ميگشت چون او را حاجت نزديك گشتن پديد آمدى خود را به آن اسب سنگى رسانيدى و اندام خود را بدان سائيدى و از جوش مستى فى الحال حامله شدى نتايج دو دفعه گلگون و شبديز است از اين سبب هيچ اسب به آن نميرسيد .\r\n\r\nدر عجايب البلدان\r\nمرقومست كه عانه شهريست آبادان در آنشهر رسميست نمايان كه صبحدم ساكنان آنجا رفت و روب نمايند و خاك از جاروب برآيد نگاهدارند و خاك بيزى كرده فراخورى به قدر سر مور از طلا بدست آرند .\r\n\r\nدر تاريخ روضة الصفا مرويست\r\nكه چون سلطان باذل نوشيروان عادل بر ملك روم لشكر كشيد\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nدر اثناى قطع راه داخل شهر انطاكيه شد طرح آن سلطان را بسيار پسند افتاد براى برداشتن نقش آن به بنايان فرمان داد كاركنان بر طبق فرموده به عمل آوردند و محلات و اسواق و رواق آن را گرده كردند چون با قيصر روم مصالحه نموده برگشت انديشه ساختن شهر انطاكيه در مداين بخاطرش گذشت شهر به همان آئين در قرب مداين بنا نمود كه در آن و انطاكيه هيچ تفاوت نبود چون آن بلده تمام شد بروميه اشتهار يافت و آوازهء خوبيش بهر ديار شتافت بعد از اتمام آن كسرى فرمان داد كه تمام ساكنان انطاكيه را بروميه آورده آباد سازند و رخت هريك را فراخور رتبه در خانه اندازند تمام مردم آنجا را حسب الفرموده بروميه آوردند هريك را خانه بموجب انطاكيه دادند گويند هركس از دروازهء محله داخل ميشد سر زده به خانه خود ميرسيد و هيچ تفاوت از سابق و لاحق نداشت يك مرتبه حيران ميشد دانايان بعد از تأمل بسيار و فكر بيشمار اينقدر تفاوت بين هر دو شهر برآوردند كه گازرى را در شهر قديم خانه بود و بدر خانه‌اش درخت سايه گسترى مينمود اين صورت از غرايب روزگار است .\r\n\r\nدر تواريخ روضة الناظرين\r\nنقلست كه در جزيره هيركند كوهيست رفيع و بر قلهء آن كوه عمارتيست منيع و در آن بتى است از سنگ سياه كه دايم سرش فروهشته باشد و قامت دوتا هر روز هنگام طلوع آفتاب آواز مهيب از آن بت برآيد و آه دردناك از سينه برآورده سيلاب اشك از چشمهء ديده برگشايد راهبان كاسه در زير چشم آن گذارند و پس از پرشدن كاسه را بردارند و آب آن را بر زايران قسمت نمايند و در عوض آن از هريك زر و جواهر ربايند و هر مريض از آن قطره بخورد از مرض خلاص شود و هر نوع مرض بود بعد از آشاميدن آب از آن مرض رهائى يابد .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\nمرقوم خامهء مشكين ختامه طاهر عماد الدين\r\nمصنف تاريخ روضة الطاهرين است كه جوان پهلوان گرشاسب شاه كابل را هلاك ساخت و بر آنملك مستولى شد در ابتدا براى تفرج بتخانه نوبهار كه در كمال زيب و زينت بود شتافت ديد كه سقف آن سراسر از عقيق رخشان بود و ديوارش را از رخام تابان پرداخته زمينش از نقرهء خام پركار و دروازه‌هايش از زر كامل عيار است بر كنگره‌هاى ديوار صورت ستارگان و اختران ساخته‌اند و هزاران صنعت به كار برده‌اند .\r\nو در ايوان آن عمارت تخت عالى مرصع بجواهر لآلى نهاده و بت زيباشكل خوش‌چهره مرغوب طبع از زر بر آن تخت نشسته در هر ساعت آن تمثال هر دو كف دست ميگشاد و بانگ بلند برميداشت فى الفور هر دو دستش پر آب ميشد و از آب روى خود ميشست هركه از آب قدرى مىآشاميد كامياب مطالب ميشد اگر آن آب بر درخت خشك چندين ساله ميپاشيدند در حال سبز ميگشت و بسيارى از كنيزان ماه پيكر و دختران حور منظر با لباسهاى نظيف و حلى و حلل دلفريب در خدمت آن بت ايستاده مگس‌پرانى مينمود چون از خدمت فارغ ميشدند بسرودسازى و رودنوازى مىنشستند و هنگامهء تماشا را گرم ساخته برقاصى برمىجستند و از تماشائيان هركه را پسند ميكردند جام مى محبت به او تكليف نموده هوش از سرش ميربودند در بزم وصال خويش بارش داده كامياب ميساختند و نرد عشقبازى بكام دل بىبيم اغيار ميباختند دايم باينكار اشتغال داشته آن را وسيلهء نجات مىانگاشتند اگر كسى از مشتاقان تا ديرى روزگاران ميرسانيدند هريك او را پذيرفته نثار پاى آن بت ميساختند .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nدر عجائب البلدان آورده‌اند\r\nقاع بيابانيست بين حضرموت و عمان هرگاه تاجران از آن بيابان بگذرند از غيب در گوششان آواز رسد و در حيرت بماند بر روى هر يك باز آن آواز مفهوم گردد كه متاع فلان بن فلان به اين و آن فروخته خواهد شد چون تاجران در آنجا رسند خريداران مالهاى ايشان را قيمت بموجب آواز دهند و يكحبه از آن تفاوت نكند هرچند بيشتر شتابد .\r\nايضا نزديك موضع گلپا از توابع هند بيشه‌ايست خرم و بيمانند دايم در آن بيشه برويد نى نيزه هرگاه خشك شود در آن نيستان خودبخود آتش افتد در آن تا پنجاه فرسنگ روى زمين بسوزد از آن آتش تمام خاكستر آن جايگاه طباشير خالص مىشود تاجران آن را بولايات برند و زرها حاصل نمايند .\r\nايضا مرهته موضعيست در حدود ولايت شام چون زنان بزايند پس از ايام نفاس باز به حالت بكارت آيند .\r\nايضا ناصريه دهى است نزديك طبريه هر دختر كه در آنقريه بزايد از حالت بكارت بىبهره آيد راه فرجش وا باشد .\r\nدر اشارات شيخ آذرى مسطور است مرقوم شده هر دخترى را كه مهر بكارت در فرج نباشد از شومى شك در پاكى مريمست كه از آنسبب بدين بلاى مبرم گرفتار شوند .\r\nايضا شهريست موسوم به شهر زور نزديك همدان و غرايب بسيار در آن مىباشد اگر سنگ بمنجنيق و فلاخن از بيرون در قلعه اندازند خود را هدف آنسنگ سازند زيرا كه سنگ در آنقلعه درنمىآيد و برگشته بر سر همان سنگ‌انداز مىآيد .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\nدر عجائب البلدان مسطور است\r\nكه باران بسيار در ملك گيلان مىبارد گويند تا چهل شبانه‌روز يكدم نميايستد و باعث ويرانى خانهاى مردم مىشود چون بر سكنهء آنجا از بسيارى باران تنگ شود چون آواز شغال بشنوند اگر بعد از آن آواز سگ در گوش آيد جمله از فرط طرب در جوش و خروش آيند و به مجرد شنيدن آواز سگ و شغال باران بايستد و هوا در حال صاف شود .\r\nايضا قم قريه‌ايست در نزديك كاشان و نمكسارى است در آن هركه نمك از آنجا بردارد و بهايش در برابر نگذارد ناگاه چارپايش لنگ گردد و وجه روزيش تنگ شود .\r\nايضا در نزديك دامغان شهريست موسوم به بسطام و عاشق را در آنجا نشان و نام نميباشد اگر احيانا عاشق در آن خطه درآيد يك مرتبه عشقش از سر برآيد و در آنجا كسى به درد چشم گرفتار نشود و مرغ آنجا چنگال و منقار خود را در نجاست نيالايند .\r\nايضا طمغاج شهر بزرگى است از بلاد ترك از نوادرش آنكه چون زنان از حالت جماع فارغ شوند باز به حالت بكارت رجوع نمايند هميشه بدين آئين باشند و از مسافران دل و دين در ربايند .\r\nايضا در طرطوشهء اندلس غاريست بىپايان و آتش از آن نمايان نميباشد اگر چيزى از خاك و چوب در آن اندازند فى الحال مشتعل شده بسوزد .\r\nايضا شهريست در بيابان اندلس موسوم بمدينه الكليس دور آنشهر چهل فرسخست و ديوار بلند آن قلعه پانصد ذرع افتاده و درش ناپديد و باعث تعجب ارباب ديد باشد .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nدر عهد پادشاهى عبد الملك بن مروان عمارت عالى ساختند در پهلوى آن نردبانها گذاشته چند نفر بالا فرستاد و گروهى پائين ايستاده گوش بر گفتارشان داشتند به مجرد صعود آنها خود را در آن قلعه مىانداختند و زبان را بچون و چرا آشنا ساختند پس از آن چند نفر ديگر بالا برآمدند و به همان نحو بدژ رفتند .\r\nشخص ديگر را ريسمان بر كمر بسته بالا فرستادند و ديده را بر راهش نهادند چون آهنگ آنطرف نمود و بال پرواز بدستور ديگران گشود ايشان ريسمان را مضبوط گرفته زور كردند و او نيز بشوق درآمدن قلعه جهد كرد چون كوشش بسيار از هر طرف بظهور رسيد قامت جوان بالائى از ميان دوپاره شد بعد كسى ارادهء بالا رفتن روى آن عمارت ننمود از اين جهت از ماهيت آنجا كسى را اطلاع نبود .\r\nايضا ماكونه شهريست نزديك همدان و در ظاهر چندان گرمى در آن نميباشد هرگاه مردم آنجا براى شكار بصحرا روند آتش به جهت بريان نمودن صيد همراه نبرند صيد را از كثافت پاك كرده در ظرف نهند و سرپوش بر سرش گذاشته در خاك نهند بعد از ساعت از خاك برآورده تناول نمايند بقدرت ايزد تعالى آنقدر گرمى در آنزمينست هرچه در آن دفن نمايند در ساعت محرور شود .\r\nديگر موضعيست نزديك بلغار كه گويند اگر كسى از ساكنان آنمحل هنگام جوش تابستان در بلغار درآيد از فرط برودت و شدت سكنهء آنجا بتنگ آيد زراعتها را آفت رسد و اثمار از سردى شق شود .\r\nايضا در موضع باكويه از مضافات شيروان زمينيست كه دايم در او آتش فروزان مىباشد و غريبتر آنكه در باران آتش بلندتر ميگردد و زبانه بفلك سرميكشد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nديگر در جزيرهء بحر خزر قطعه زمينى باشد و در آن هجوم باران سهمگين باشد كه تمام روى زمين پوشيده دارند و بر يكديگر چسبيده‌اند و در همان زمين دهيست از طيور كه بر آن افاعى آشيان مىبندد و همانجا بيضه مينهد آنقدر قوت نيست در آن باران نشيب كه بر بيضهء طايران بالا آسيب رسانند هركه بيضه آنمرغان بردارد دست مار بر آن كوتاه شود .\r\nايضا در ولايت سركجه قطعه زمينيست تباه كه در آنجا هرگز گياه نميرويد در ايام بهار كه از نسيم اشجار بارور مىشود مردم ماده گاو در آنزمين درآورند گاوان از جوش مستى اندام خود بر آنزمين بمالند و از جوش شهوت مراغه نمايند و در آنحال آبستن شود بقدرت ايزد متعال همه گوسالهء ماده زايند و فحل در آنديار نباشد .\r\nديگر در حوالى كوه كرمان پشته‌ايست بنام بانان كه خاكش را ساكنان آنجا عوض صابون به كار مىبرند و پارچه را بدان شويند .\r\nايضا در مواضعى از مضافات طراز معمورهء اقليم ششم موضعيست كه مردم آنجا بحسن صورت و زيبائى اندام آراسته و شهرهء آفاق‌اند و در دلبرى و دلدارى طاقند در برزنهاى آنجا حفره‌ايست كه قدرى آب در آن مينمايند اگر لشگرها از آن آب بخورند وفا نمايد .\r\n\r\nدر عجايب المخلوقات\r\nآمده كه در جزيره القصر كوهيست و بر سر آنكوه سنگيست سفيد پرشكوه كه از دور بسان قصر نمايان شود از ديدنش خواب بر ديده‌ها مستولى شود هركه بالايش برآيد خواب بر او غلبه نمايد اگر كسى نادانسته بخسبد تا روز قيامت از خواب بيدار نشود هركه بالاى آنسنگ رود تا چند روز مفاصلش سستى نمايد .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nدر تاريخ هفت اقليم از كيفيت يأجوج و مأجوج\r\nامين احمد رازى بقول ارباب تاريخ چنان ترقيم نموده كه يأجوج و مأجوج از نسل يافث بن نوح عليه السّلام است چون هريك از فرزندانش باقطار عالم رفته آغاز زراعت نمودند يأجوج و مأجوج باقصاى اراضى مشرق در جائى كه سد سكندرى ساخته‌اند مقيم گشتند و از آنها خلق بسيار در وجود آمد\r\nچنانچه عبد الله عمر گويد كه بنى آدم ده جزوند از آن جمله جزوى ياجوج و مأجوج و يكجزو ساير عالم .\r\nو در بعضى كتب تواريخ آمده كه يأجوج و مأجوج دو طايفه‌اند و هريك به چهار قسم منقسم مىشود و يكنفر از ايشان نميرد تا هزار نفر از نسل خود نبيند و تمام طبقات بحسب هيئت منحصر در سه صفت باشد .\r\nاول جماعتىاند كه ايشانرا يكصد و بيست گز طول قامت باشد و عرض بدن مثابه و متوافق نباشد .\r\nدوم گروهيست كه هم عرض و هم طول ايشان صد و بيست ذرع باشد\r\nسيم گروهيست كه طول و قصر ايشان از يك شبر تا چهل ذرعه باشد و اين صفت كليم گوشان‌اند و فيل و كرگدن با اينها برابر نميتواند شد و از جنس و حوش و سباع ضاره هرچه بديشان رسد بازخورند و هركه از ايشان بميرد گوشت او را بخورند و ايشانرا دين و ملت نباشد و مثل حيوانات معاش نمايند .\r\n\r\nو در همان نسخه مسطور است\r\nكه سد يأجوج و مأجوج را اسكندر ذو القرنين بسته كه او را اسكندر بن داراب بن بهمن بن اسفنديار گويند و او را اسكندر رومى خوانند بفرمود تا از آهن خشتها ساختند و مس گداخته بر آنخشتها ريختند عرض آنسد سه فرسخ طول پنجاه فرسخ است و بنايش را به آب رسانيده‌اند و ارتفاعش برابر كوهيست و دروازه بر آن ساخته‌اند كه درب دو لخت دارد\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nهر لختى عرض شش ذرع و ارتفاع هفتاد ذرع و پهناى آن لخت پنجذرع كه از روى ريخته‌اند و قفلى بر آندروازه بسته‌اند كه طول آن هشت ذرع است و كليدى در آن به همان قد آويخته‌اند كه بيست و چهار دندانه دارد و هر دندانه مساوى است با هاون بزرگ ملكى كه در آنحوالى مقرر است كه روز جمعه با جمع مردم قوى هيكل بدانجا ميروند و گرزهاى گران همراه مىبرند آدمان بيكبار گرزها بر آن ميزنند و قفل را مىجنبانند و هاىوهوى مينمايند تا معلوم شود پاسبانان بر آن بندر مقيمند و اين شهرت تمام دارد كه قوم يأجوج و مأجوج هر روز نزد آن ديوار ميروند و بمخلب و دندان در آن سد سوراخ ميكنند چون اندكى بماند ماندگى بر ايشان غالب آمده بگذارند و گويند كه فردا خواهيم افكند بقدرت ربانى باز همان سد به حالت اصلى آيد و اين معامله تا روز قيامت به همين منوال باشد و چون وقت خروج ايشان بيايد سد را سوراخ كرده بر آدميزاد غالب شوند هر حيوانى يابند بخورند بر تمام خلايق فايق آيند و بعضى مردم گريخته در حصنهاى حصين متوارى شوند چون آدمى بر روى زمين نماند خواهش جنگ با حقتعالى جل شأنه نمايند و تيرها به اطراف اندازند و بتقدير ايزد تعالى تير ايشان پرخون گردد و از آن خوشحال شوند گويند اگرچه اهل زمين را غالب گشتيم اما آسمانها را نيز مغلوب ساختيم بعد از آن حق سبحانه و تعالى كرمى بر ايشان گمارد كه دمار از روزگارشان برآرد آن كرم را قفف خوانند و آن كرم در گوشهاى اينقوم درآيد و دماغ هريك را خورده ايشانرا هلاك سازد و مردمان كه از ايشان گريخته در كوه و قلعه پنهان شده باشند شادى كنان به مكان خود معاودت نمايند پس از آن قادر قدير ربانى ايشانرا بميراند و باران بر ايشان گمارد كه تمام روى زمين را از نجاست و پليديها پاك نمايد تا آغاز پيدايش آدميان شود و توالد و تناسل بميان آيد و در اندك زمانى باز عالم معمور و آبادان گردد ذلك تقدير العزيز العليم .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nتصوير دوم [ درياها و رودها 
  ]\r\nمطرز از طراز عجايب بحار و انهار و بدايع عالم آب از صوت پرمعنيش چون موج از دريا آشكار و هويدا آورده\r\nدر بحر هند لجه‌ايست عميق كه كسى از عمق آن تحقيق نكرده است حضرت خضر عليه السّلام براى دريافت كيفيت قعر آندريا روانشد در زير دريا باميد استعانت مولانا مدتى در تردد گذشت و مقدمش آشناى ته دريا نگشت در نيمهء راه فرشته‌اى را ديد از آن نام و نشان پرسيد .\r\nفرشته در جواب گفت : اى بنى آدم در اين قعر دريا چرا پوئى و از اين قلزم بىپايان چه ميجوئى .\r\nگفت ميخواهم كه كيفيت عمق اين دريا دريابم و قعر آن بتماشاى غرايب شتابم .\r\nفرشته گفت اى انسان از وقت نوح پيغمبر گوئى در اين لجه افتاده تا ايندم كه مدت چهار هزار سال گذشته بثلث آن پا نهاده تو بقعر آن چگونه خواهى رسيد به اين عمرى كه دارى تا چند تردد خواهى كرد بهتر آنست كه از همين جا برگردى زياده بر اين مجو و تصديع بسيار مكش\r\nچون خضر عليه السّلام اين سخن از فرشته شنيد از همانجا بازگرديد اگرچه حكماء پرى قعر آب را تخمينا دو هزار و شصت فرسخ مينويسند ليكن انتهاى درست او را هيچكس نميداند و احدى بر آن آگاه نيست .\r\nمنقولست بزرگى بحر گنگ كه از آغاز تا انجام عبادتگاهست از گذارش و نگارش مستغنى و مبراست و هيچكس را از سرچشمهء آن آگاهى\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبهم نرسيده و كسى درنيافته كيفيت آن را كما هى .\r\nآب دريا سالها در ظرف بماند لون و ذائقه نگرداند از كمال خوبى با جميع امزجه سازگار و مصدر فوايد بيشمار صحيح مزاج را صحت نفس افزايد و بيمار را ازالهء علت نمايد معده را صفا بخشد و آتش اشتها را ذكا و قوت باه را اعانت دهد و روى زرد را سرخ گرداند و درياى بىمنتهاى گنگ هرگاه ( مشترى با سدايد متصل كاشى كو همچو ) از دريا برآيد تا يك ماه بيايد مردم از مشاهدهء آن شادمان شوند و فراوان پرستش ايزدى بجاى آرند .\r\n\r\nدر عجايب مخلوقات مسطور است\r\nهركه از بحر ارس بگذرد و نيمه تن اسفل او در آب باشد بر پشت هر زن عسر الولادت كه پاى خود را بگذارد در حال بار نهد و از آن درد برآيد خاصيت اين چنانست و كار مشكل را آسان مىكند .\r\nايضا در بحر فارس گردابيست طويل كه طولش تخمينا سه ميل باشد و هر كشتى كه در آن آب درآيد به هيچ تدبير از آن ورطه برنيايد .\r\nگويند جهازى بزرگ در آن گرداب بند شد و چند روز در گردش بماند چون اهل كشتى نااميد شدند و زاد ايشان كمى پذيرفت ماهى بزرگ از دريا ظهور نمود يك كس از كشتىنشينان را درربود هر روز به عادت معهود از دريا سر برآورد و يك كس را از فرقه به زور ميبرد .\r\nو در آنجماعت مردى خردمند بود براى رهائى با آنها مشورت كرد گفت ما را از اينمقام اميد رهائى نيست و سواى آن‌چنان دشمنى قوى بهم رسيده هر روز يك كس را ميربايد و طعمهء خود ميسازد و يقين ميدانم همه را خواهد خورد و كسى از دستش جان بدر نخواهد برد .\r\nمن در اينباب فكرى انديشيده‌ام و درى از بحر انديشه بيرون\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nكشيده‌ام اگر همه اتحاد كرده و بگفتهء من اتفاق نمايند از فضل خداى چنان اميد دارم كه همه رهائى يابند .\r\nتمام بر آن آفرين كردند و از شوق بر گردش گرديدند .\r\nآن خردمند گفت كه يك كس از ما مرگ را قبول نمايد ديگران را نجات خواهد بود شخصى گفت من به قصد ثواب جان خود را در راه ياران نثار كردم و خود را بموجب فرمان شما در دهان مرگ انداختم .\r\nدانشمند بفرمود تا هرقدر ابريشم در كشتى هست بياورند و رسن محكم ساخته سرانجام كردند چون وقت آمدن ماهى نزديك شد آن رسن را در كمر مردى كه مهياى مرگ بود مستحكم ساختند ماهى بر عادت معهود آمد و آنشخص را درربود و از آنجا روان شد و در پيش كشتى دوان رفته‌رفته از آن گرداب برآمده در دريا افتاد و روان شد كشتىنشينان بدرگاه الهى روى نياز را بر خاك ماليدند و بشكر رهائى از آن مهلكه سراسر زبان گرديدند .\r\n\r\nدر تاريخ هفت اقليم آمده است\r\nكه در حضر موت آبيست روان و طرفه خاصيت در آن هركه دمى از آن آب خورد در دم مخنث گردد و آشاميدن آن آب قطع رجوليت كند و هرگز خيال شهوت در دل نياورد .\r\nايضا بحر الغمام دريائيست آنطرف شهر باسنغر هيچكس را زهره آن نباشد كه سنگى در آن اندازد و اگر كسى نادانسته يا عمدا سنگى يا چيزى در آن اندازد همان ساعت بگردد و بلاهاى صعب از آن دريا برآمده عالمى را هلاك سازد .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\nدر اشارات شيخ آذرى مسطور است\r\nكه قريهء فواره در دمشق مشهور و معروفست بعشق ، روديست عجيب در آن نواحى كه در پنجسال آب از آن برميآيد و يكسال در آن دريا مىباشد و چهار سال ديگر بر يك نمط از رفتن عاريست .\r\nايضا در حدود يمن روديست و از غرايب آن در هر زبان سرودى چون روشنى روز غالب شود آب آن به طرف مغرب جارى شود و هرگاه آفتاب به مغرب آمد آب بجانب مشرق جارى گردد .\r\nايضا در حوالى اندلس شهرى واقعست و بدر آنشهر نهر قوى جاريست كشتى را از آن هميشه خطر است و الاغ را از آن آب گذر نباشد چون يوم شنبه آيد از گردش ايام بماند آن بحر پرخروش آرام شود سواى روز شنبه كسى از آنشهر به طرف ديه نميرود از اين راه آن دريا را بحر السبت خوانند و آن نهر را بزرگ شمارند .\r\nايضا در دره كوه طبرستان نهريست روان چون كسى بانگ در آن صحرا نمايد آب در آن نهر برجا بايستد و هرگاه نعره ديگر كشد از آن فى الحال نهر روان گردد .\r\nايضا روديست بنام ايلامى و مشهور عالمست و دريافت ماهيتش دور از عقل اگر كسى روز در آن آب غسل كند وقت شب بخواب محتلم شود .\r\nايضا در حدود اندلس دره تنگيست و رودى در آن جاريست تيزپر در آن رود يك سنگيست كه بخاصيت چون آهنربا جاذب آدميست آنقدر جذب دارد آنسنگ كه از يكفرسخى آدم را به خود ميكشد هركه به آن آب از غرب و شرق آنسنگ برسد او را در دريا غرق مىكند .\r\nو در آنجا در سر راه بتى از سنگ ساخته‌اند حكيمان آگاه نوشته‌اند\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nبر آن بت براى رهگذران كه اى عزيز زنهار از اين‌جا نگذرى و اگر به اين امر اعتنا ننموده پيشتر روى در آب غرق شوى .\r\nايضا در طبريه نهريست روان كه آب آن گرم و سرد است اگرچه هر دو آب در يكجو جاريست ليكن باهم نياميزد و بكام مستسقى هريك برنگ ديگر مىريزد .\r\nايضا در ولايت آذربايجان كوهيست مشهور به سبلان نهريست در آنجبل فلك رأس جارى و معروفست آن آب بنهر ارس هركه پياده از آن آب گذر نمايد و پاى خود را بگذارد بر شكم باردار در حال بار نهد و به درد زه گرفتار نگردد .\r\nايضا در بلاد ارمنه مخلاط نام شهريست و از غرايب عالم در آنجا نهريست كه در ده ماه اول سال هيچ جاندار در آب نباشد و در دو ماه آخر در آن آب زلال ماهى وافر مىباشد كه سكنه آنجا بىدست و بىدام ماهى را صيد نمايند و آن را خشك نموده آذوقه يك ساله را از آن يك جا براى تمام سال تهيه كنند و آنماهى تا عيد دو ماه آخر سال پديد آيد .\r\n\r\nدر تحفة الغرائب منقول است\r\nكه نهر حصن مهدى در ميان اهواز و بصره واقعست در بعضى اوقات از آن مثل مناره چيزى پديد آيد و از آنمناره بانگ نفير و نقاره استماع شود ساكنان آنجا دايم اين آواز شنوند و پى بدان نبرند از پيران سالخوردهء آنشهر كسى بر كيفيت آن مطلع نيست .\r\nايضا در زمين تركستان نهريست كه آن را نهر الحزنح و مظهر عجايب دانند نوعى از حيات مارها آنجا است كه اگر هر حيوان آن را ملاحظه نمايد از هوش رود و بى خود گردد .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nدر عجائب الدنيا\r\nمسطور است كه سلطان سكندر فيلقوس بگفتهء جالينوس كشتى بساخت و در آن آذوقهء يك ساله نهاد و جمعى در آنكشتى انداخت و ناخداى برآنگماشت و چند تن از مرد و زن در آنكشتى داشت او را در دريا راند و تا يكسال چشمش در انتظار ماند ناخدا كشتى در دريا بگردانيد و به مقصود كه داشت نرسيد چون ساز معيشت آماده بود چندى ديگر تردد نمود بعد از مدتى از روبرو كشتى ديگر حاضر شده باعث آسانى كار مشكل گرديد چون كشتى نزديك رسيد جمعى از آشنا صورتان بيگانه زبان ديدند ناخدا از روى مكر و فن داد مردى داده چون به غير از اشارات در آنجا هيچ نديدند هر دو كشتى را از آنجا برگردانيده بساحل رسيدند ناخدا زنيرا بشوهرى داد تا در درجش گوهرى نهاد .\r\nبعد از ايام معهود فرزندى بوجود آمد آنگاه كه قابل جواب و سؤال شد ناخدا متوجه پرسش حال شد گفت از مادر استفسار كن كه در كشتى از كجا آمدى و ارادهء كجا داشتى پسر اين را بزبانى كه داشت بمادر رسانيد و او پسر را از كيفيت آگاه گردانيد .\r\nبناخدا گفت كه مادرم ميگويد آنطرف دريا مملكتيست ديگر و ملكى در آنجاست با كر و فر و شان و شوكت عظيم و هفت اقليم مسخر او است در سر آرزو دارد كه سواى من پادشاه ديگرى هم باشد براى تحقيق اسرار دنيا و دريافت حال پادشاه ما را در كشتى نشانده روانه كرده بود .\r\nچون اينحال حالى بارگاه سلطانى گرديد ديگر باره بر زبان پادشاه جارى شده باز گفت از مادر بپرس كه آنملك از اين ديار بيشتر است يا\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nكمتر زن در جواب گفت ملك ما صد برابر از اينملك بيش است و اين پادشاه در برابر پادشاه ما درويشست .\r\nايضا نهر سنجه در ارض مصر جاريست و آبش در نهايت سبكباريست بر فراز آن قنطره‌ايست رفيع كه در تمام عالم مانند ندارد از اين طرف شط تا آن لب شط يكطاقست و زياده از دويست گامست و صاحب آن رواق سنگها را باهم پيوند داده آن‌را ساخته‌اند كه طول هر سنگ ده ذرع و عرض و ارتفاع پنج ذرع گويند كه پيش ساكنان آنجا طلسميست پرلوح هرگاه ضلعى از اين قنطره معيوب شود آنلوح را از برابر آنمكان از بالا بياويزند آب از آنجا دور شود بعد از برآمدن آب آنجا را باصلاح درآورند و آنلوح را از آنجا بردارند آب بدستور راهى شود و در اركان پل از اين جهت بيگاه تباهى نشود .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nتصوير سوم [ ماهيها 
  ]\r\nدر چهره‌پردازى صور حيوانات ماهى تيز دست و از گلگونهء بدايع رنگ بست وجه اول از بدايع ماهيان است\r\nكه صاحب تحفة الغرايب آورده كه روديست به ايلاق نامور و در او است چندين جانور عجيب‌پيكر و در آنجا نوعيست مانند محلوج و هركه آن را يكهفته خورد مفلوج گردد .\r\nديگر در حدود شيروان روديست مشهور و روان و نوعى ماهى در او است كه هركه آن را خورد كور شود از اين‌رو هركس آن را بگيرد در دريا رها كند .\r\nديگر ماهىايست در رود نيل بىنظير و عديل هركه آن را در دست گيرد سراسر بدنش لرزه پذيرد اگر آنماهى را از دست خويش نگذارد از فرط لرزه دلش ريش گرد .\r\n\r\nدر عجائب المخلوقات مسطور است\r\nكه در عهد واثق خليفهء عباسى شخصى به شكار ماهى رفت و بدام ماهى بزرگى گرفت چون شكم او را دريدند زنى صاحب جمال در بطنش ديدند با شلوار و پيراهن از پوست آدمى تا زانو و هر دو دست بر سرورو ميزد و موى خويش از سر مىكند و دست و پا بهر طرف مىافكند چون آن ماهى بمرد زن هم بمرد .\r\nديگر در وقتى از اوقات پادشاهى بسير دريا توجه كرد و ماهى بزرگ بدام آورد كه از دهانش زن زيباروى تا كمر برآمده بود و از فرط\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nجمالش متاع صبر نظارگيان غارت ميشد با موهاى دراز به صد عشوه و ناز چون ماهى بمرد زن جان سپرد .\r\nديگر در عجايب الغرايب مسطور است كه نوعيست از ماهى مشهور بسقنقور چون آدمى او را صيد كند در حال بر دهانش زند اگر آدم زخمكار را بشويد از آب دهان هرگز به او زيان نرسد ماهى در حال بميرد و اگر گزندگى شدت نمايد كارش بتباهى گرايد از آن نيش جان نبرد و بملك عدم روانه گردد .\r\nايضا ماهيست بنقطا مشهور كه دو بال بر پشت اوست دراز و سخت ماهى مذكور هرگاه در تك دريا نفس زند آب مانند فواره بلند مىشود و ديدار آن ماهى آفت كشتىنشينانست همين كه علامت آن ظاهر مىشود اهل كشتى دهل و سنج و گوركه و سفيد مهره و بوق و كوس بنوازش\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nدرآورند باعث هراس آن مىشود .\r\nايضا ماهيست امور نام جنگجو و نيك سرانجام آدمى را بسيار دوست ميدارد از اينجهت با سفينه همراه مىباشد اگر احيانا بدام صياد گرفتار شود او را رها خواهند كرد و كشتىنشينان را در دريا امداديست و هرگاه ببيند كه حيوان ديگر قصد كشتى دارد از راه گوش داخل مغز سر آن حيوان شود و سر او را بخورد و سر او را از هم بدراند و ماهيها و حيوانات از درد او بىتابانه سر خود را به سنگ بزنند و دست از آزار كشتى برداشته سر در پى كار خود گذارند تا جان از تن ايشان بدر رود و آن ماهى آدم دوست از كاسهء سر ايشان بيرون شود .\r\n\r\nدر مسالك الممالك آمده است\r\nكه در بحر هند ماهى كلانيست كه در بطنش ماهى ديگر مىباشد چون صيادان آن را صيد نمايند شكمش را چاك ميدهند ماهى مزبور از بطنش بيرون ميآيد و شكم آن را چاك داده از بطنش ديگرى بيرون ميآيد و همچنين تا چهار ماهى از بطنهاى هم بيرون مىشود و حاضران از ديدن اين امر عجيب تعجب مينمايند .\r\n\r\nدر عجايب الدنيا آورده‌اند\r\nماهى هست در دريا به صورت مانند بعير و از پستان او شير بسيار برآيد .\r\nديگر در جزيره بسلامطه ماهى مىباشد بر عادت معروف و او به نيك صفت موصوف كه گاه‌وبيگاه از آب برآيد و بر درخت مثمر صعود نموده از ميوه آن بخورد و از آنجا بر زمين افتاده مانند مدهوشان و مستان بيهوش شود و از آب فراموش نموده مردم آن را از زمين برداشته به آب اندازند و خوردن آن روا ندارند .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nديگر ماهيست در بحر هند مشهور بسنك كسره اگر از رطوبت آن بر لوح يا كاغذ چيزى برنگارند و آن را در نظر آورند روز چيزى معلوم و مفهوم نشود و شب آنچه بر آن نوشته‌اند خوانده شود .\r\nديگر در بحر ماهىايست پرخروش و سر او مانند سر خرگوش باشد\r\nايضا نوعى ديگر ماهى مىباشد كه فلس بر تن او نباشد و در بحر عين مسكن دارد لحمش مانند لحم گوسفند بسرخى و سفيدى زند و او را بذائقه خورند رويش بمثال روى خوك و فرجش مانند فرج زن در ميان هر دو پايش باشد .\r\nديگر نوعيست ماهى بال نام درازيش پانصد ذرع زيادتر ماهى پرفساد و نيرنگ و مقامش دايم در بحر فرنگ است حق تعالى ماهى ديگر را كه زياده از يكذرع نباشد بر او مسلط گردانيده و گوشت بال را بدندان بگيرد و در وقت از دندان رها كند بميرد .\r\nديگر نوعيست از ماهى غريق رهان نام دارد و او را در بحر مصر مقام باشد و بال دلپذير دارد درياورزان را دستگير باشد چون كشتى بغرقاب رسد پرها گشوده مانع عبور گردد و احيانا كشتى را آفت رسد غريقان را بر پشت جا داده غريقان در دمش دست استوار سازند و خود را بياورى او بكنار رسانند .\r\nايضا نوعى از ماهى در رنگ سياه بنمد كلاه ماند چون صياد او را بگيرد خون سياه از او بيرون شود هرچه بدان رنگ نمايند رنگش تغيير نكند و بپاى خويش نزد صياد آيد .\r\nديگر ماهىايست كه تا دو روز زنده مىباشد و در وقت ذبحش اگر سر ديگ را محكم ننمايند ديگ پر آتش شود و اثرى از آن ماهى معلوم نشود .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nنوعيست از ماهى معروف و مشهور بطاير به قدر يكذرع مىباشد در شب بيرون آيد و طبران كند و گوشتش در خوردن لذت فزايد .\r\nديگر قسميست عروسك نام در بحر فارس او را مقامست در خاصيت چون سقنقور و آدمى را از ديدنش شهوت فزايد و ناصبور شود رويش چون آدميانست و دو دست رنگين دارد .\r\nديگر ماهىايست به كوسج مشهور و بر پشت استخوانى دارد پر ضرر حيوانات را بدان هلاك كند و بجانداران دريا از آن آسيب رساند و اگر آن‌را بشب صيد نمايند جگرش سه پاره شود و بوى خوش از آن ظاهر گردد و اگر آن را در روز گيرند نشانى از آن پيدا نباشد .\r\nديگر صنفيست مشهور بمدور رنگى دارد مانند پلنگ آن را دهانيست پر پشت تنگ دستش مانند سگ دراز است و فرجش مانند فرج زن .\r\nديگر نوع ماهىايست در درياى هند بيمثال و مانند چون از آب دهانش چيزى نويسند در روز چيزى ظاهر نشود و در شب آنچه نوشته‌اند خوانده شود .\r\nايضا ماهى باشد برنگ طوطى سبز كه از ديدنش دل خرم مىشود و سرش مانند سر فيل و خرطوم رسائى دارد و بهر طرف آن از درون و بيرون استخوانيست سنان‌آسا و به همان استخوان بدن حيوانات آبى را ريزريز مينمايد و خرطوم باندرون صيد نمايد و بخورد .\r\n\r\nمصنف عجايب المخلوقات بقلم آورده\r\nكه يك قسم ماهى بزرگ به نظر آمد كه شكمش پر از ماهى خورد عرضش از طول آن بيشتر مىشود .\r\nايضا ماهيست در بحر قلزم يكذرعه دراز و در مشابهت به بوم ماند\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nمردم آن‌را صيد نمايند و خشك ساخته در وقت پنبه برسد و از آن جامه بافته و نبات و صوف نيز سازند نبات آن كمياب و آن را نبات سمكى خوانند .\r\nايضا در بحر سمكيست بدرازى بيست ذرع و در شكمش هزار بيضه افزون باشد پشتش تنك بود گويند بچه را شير دهد و مانند حيوانات خشكى پرورش نمايد و شيرش مثل شير گاو حلاوت دهد .\r\nايضا در بحر فرنگ ماهىايست برنگ پلنگ و لبش با دندانها و استخوانها ظاهر هريك در طول دو ذرع ، دو سر دارد بدرازاى ده ذرع بر هرچه آيد پاره نمايد كشتىورزان را از آن خطر باشد .\r\n\r\nوجه دويم چون فيل جادو و موجه بصورهاى گوناگون جانداران دريائى\r\nدر كتب سير مسطور است كه در بحر آدمى مىباشد كه در همهء اعضاء به انسان شباهت دارد الا آنكه دم دارد بر كفل در جثه مثال آدميان كوتاه از ديدن ايشان دريانشينان را خرمى حاصل شود چرا كه از ظهور ايشان دريا آرام گيرد .\r\n\r\nدر غرايب نقل آورده‌اند\r\nكه روزى شخصى بر لب چشمه طايفه در كمال وجاهت خفته بود و شب را در سر آنچشمه توقف نموده چون شب مهتاب بود جمعى از آن چشمه از زنان برآمدند و در جلوهء مهتاب ببازى مشغول شدند .\r\nدخترى از آن قوم بر سر آن جوان خفته كه رويش با ماه برابرى ميكرد رفت و بيكديدن واله و شيفته آنجوان گرديد او را از خواب بيدار ساخته مشغول گردانيد هر شب از آن بحر بيرون آمده و پاى در هامون\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nنهاد هر زمان هواى دوست نمودى سرود گشادى از چشمهء ديده رود روان كردى تا شبى آن آبى اصلى براى آنخاكى تحفه آورد و كنار پر از زر و رخت او را به خانه آن پسر نهاد سكنهء آنجا اين ماجرا به گوش ملك آنطايفه رسانيدند و بر يافتن چنان گنج آگاه گردانيدند ملك آنجا از عدالت كه داشت نيمى را برگرفت و نصف را بآنجوان واگذاشت .\r\nبعد از چندى آن پسر روانهء شهر ديگر شد و به به جائى كه اراده داشت رسيد مدتى دراز پس از رفتن آنسروناز آن محبوب دل‌نشين هر شب ميآمد بخانهء آن پسر و در فراق گريه‌هاى زار مىنمود هرچند جوانان خوش منظر خود را بر او عرضه كردند و بدان دختر خود را نمودند محبت كسى در دلش راه نداد بلكه از راه بسوى كسى نظر نكرد .\r\n\r\nدر اكبرنامه مرقوم است\r\nكه اميرى دو فيل از نظر پادشاه گذرانيد كه در بلندى قامت هر دو مثل گاوميش بودند و گوشهاشان از باقى فيلها درازتر بود ظاهر شد كه فيلان دريائى بوده‌اند همچنين اسبان دريائى هست .\r\n\r\nآورده‌اند\r\nكه روزى شيخ كوركانى براهى ميگذشت از مضافات نيشابور چشمه سبز نام كه يكفرسنگ طول و عرض داشت در آن وادى از اسب فروز آمد و بر كنارى بست و خود براى وضو بر لب آنچشمه نشست ناگاه اسب مانند پلنگ از چشمه برآمده بر ماديان شيخ دويد و ماديان را بارور گردانيد شيخ سوار شده رفت و بدين و تيره مدت بگذشت .\r\nبعد از ايام معهود ماديان شيخ بزاد كره بىنظير و صورتش در نهايت\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nدلپذير چون وقت كشيدن ماديان باز آمد شيخ تيمنا باز بر لب همان چشمه رفت و ماديانرا بچرا سر داد و خود به نماز مشغول شد چون شيخ در نماز اشتغال نمود آن اسب از چشمه برآمده كره را با خود گرفته در آب برد .\r\nشيخ گرد چشمه گرديده كره را آواز ميداد و زبان به حرف طلبش ميگشاد بسكه شيخ در طلب كره بود به كوركانى اشتهار يافت .\r\n\r\nدر اشارات شيخ آذرى مسطور است\r\nكه سگ آبى در جثه و صورت مناسب بكلب خاكى هرگاه از آب درآيد تن خود را به گل اندايد و در ممر نهنگ نشيند به جهت كمين خود را بيحركت بر روى زمين افكند نهنگ غافل از مكرش بر ساحل بخوابد و دهن را به عادت خود واكند سگ خود را بلاتحاشى در دهان نهنگ اندازد و تنش را به ناخن و چنگال و دندان پاره‌پاره سازد و باز بمكر از دهان نهنگ بدر آيد .\r\nو ديگر از حيله‌هاى سگ آبى آنست كه چون خصيه‌اش در ادويه به كار آيد و مردم اكثر طلبكار آن باشند خصيهاى خود را بدندان افكنده بدور اندازد چون صياد را از دور ببيند پاهاى خود را بلند كرده نشيند يعنى بىخايه شده و سرمايه ندارم .\r\nديگر گويند مقام نهنگ آب سند و نيل است و در شرارت و خصومت بىعديل هيچ حربه بر او كار نكند و دايم براى شكار كمين نمايد صيديست كه آن را آبش گرو گويند چون دهان نهنگ پر كرم گردد بكنار آب آمده از آب بيرون مىشود و در كنار آب مىنشيند و دهان خود را باز مىنمايد و آنمرغ كه پر آن مشابهت به خارپشت دارد بيهراس در دهان نهنگ ميرود و بچيدن آن كرمها مشغول و چون الم دهان نهنگ تخفيف بهم مىرساند دهانرا بر هم مىگذارد و چون خار آنمرغ در كامش ميخلد\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nدهانرا باز كرده آنطاير بلند پرواز از دهان نهنگ بسوى آسمان آهنگ مينمايد و قوت آنمرغ كرم دهان نهنگست .\r\nايضا ديگر از ماهيهاى مهيب دريا تنين است كه دايم دوچار شدنش با اهل جهاز مظهر قهر و كين است قوم برآنند كه تولدش در هامون مىشود و چون اهل دشت از جور ظلم آن بجان مىآيند از شرش پناه به حضرت باريتعالى مىبرند و هلاكش را مسئلت ميكنند جناب اقدس باريتعالى آن را به دريا رهنما گرداند چون در دريا ظلمش از حد بگذرد حيوانات آبى از ظلمش بجان آيند باز تقديرات فلكى آن را بكنار افكند و گروه يأجوج و مأجوج بر او برخورده او را هلاكش سازند و گوشتش را بخورند .\r\nو صاحب عجايب المخلوقات ذكر كرده كه شخصى جسد آن‌را در روى خاك افتاده ديد دو فرسنگ روى زمين را گرفته و نقطهاى سفيد و سياه در بدنش ظاهر بود دو بال داشت مانند ماهى خطوطش در كمال سفيدى و سياهى هر دو گوشش به گوش فيل مشابهت تمام داشت و سرش مانند تل عظيمى مينمود و دو چشم فراخ نمايان داشت بر گردنش ششمار هريك به بلندى منار و اينقد و قامت چون در بحر افتد دريا به جوش آورد .\r\nايضا كرگدن حيوانيست چون سلحفات بسيار درشت دورش از بيست ذرع افزون از پستانش دايم شير ميجوشد .\r\n\r\nدر عجايب الدنيا آمده\r\nكه در بحر سرطانيست تنومند تا در آب باشد بدنش گوشتست چون از آب بدر آيد بدنش سنگ شود .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nدر حيات الحيوان مسطور است\r\nكه دابه نوعى از حيوانات دريائى است آن را چهار دست باشد آواز هايل دارد و جانداران بحرى را بيازارد و در خشكى نيز پديد آيد و كسى بر خورش او اطلاع ندارد .\r\n\r\nدر عجايب المخلوقات آورده‌اند\r\nكه حيوانيست شيخ يهودى نام و آن در بحر مغرب بود رويش مثل روى آدم و زبانش سفيد مثل گندم تنش بر شكل وزغ حجمش به مقدار گوساله و موى چون موى گاو دارد و از بحر شب شنبه بيرون مىشود و در كنار دريا مىنشيند و به آب درنيايد تا شب يكشنبه رخ نمايد از اين سبب يهوديش نامند و مثل حربا آفتاب‌پرست دانند و پوستش را از بهر نقرس مفيد دانند چون بر نقرس نهند فى الحال درد بستاند\r\nايضا قزا حيوانيست مشهور بزيبائى پنج تن دارد و يكسر و لحمش مثل لحم بره خوش طعم پوستش از حرير لطيف‌تر و او را گورخر بحرى مىنامند .\r\nايضا حيوانيست به قيطس مشهور از قدرتهاى خدا سر و گردن و دو دستش مثال شير و دمش مثال ماهى .\r\n\r\nدر اختيارات بديعى آورده‌اند\r\nكه شيخ البحر حيوانيست دريائى و از غرايب سر و دهنش چون گوساله\r\n\r\nدر نزهت القلوب آمده\r\nكه مسدود نوعيست از ماهى بسان پلنگ و دمش چون دم سگ و دهانش بر پشت و فرجش مانند فرج زنان بود .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nتصوير چهارم از غرايب جبال قدرت اشتمال رنگ‌آميز است و از اظهار بدايع آن بر لوح دلها نشاطريز است و فرح‌گشا\r\n\r\n[ حرف الف 
  ]\r\nدر اشارات شيخ آذرى مسطور است كه بر سر كوه ابو قبيس هركه سر جانور بريان نموده بخورد تمام سال درد سر و صداع داشته باشد .\r\nايضا در حدود اندلس كهساريست بلند و در آن غاريست سهمگين كه گرمى آتش از آن بمساس ظاهر مىشود و حال آنكه از آتش اثرى در آنجا نمايان نميشود اگر كسى را در آنجا به آتش احتياج افتد فتيله بر چوب بسته در آن غار نهد فى الحال روشن شود و بسان مشعل بسوزد و در آنجا كوهيست كه شب بر سرش آتش ميكنند صعود نميشود و روز روشن و نمايان مىباشد .\r\nايضا در حوالى اندراب قريه‌ايست تجميدش نام و در آنجا كوهيست پر از سنگ رخام و در آن چهل در است كه تجار در آنجا رفت‌وآمد مينمايند اگر كسى در آنجا رود هماندم باد برخيزد طوفان شود آنقدر باد وزد كه مردم را بربايد از اين جهت در آن دره كسى لب به حرف نگشايد .\r\nايضا در ارجان از توابع فارس كوهيست در آن غاريست پرشكوه و از سنگ آن غار دايم آب در تراوشست بموجب فرموده پادشاه كسى در آنجا كاوش نميكند بعد از انقضاى سال حاكم آنجا مردى بفرستد كه آن چكيده را جمع ساخته بياورد و انبار سازند و آن را مومياى سفيد انگارند و بسان مومياى سياه در شكسته‌بندى اعضا به كار برند .\r\nايضا در ارجان لارجان حوالى طبرستان كوهيست كه همواره از\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nسنگهاى آن آب ميچكد همين كه قطرهء از آن جدا شده در زمين افتد در حال مربع و مخمس و مسدس شود بر سبيل مهره مردم كه به كار دارند از آنجا برداشته مهره به كار برند .\r\n\r\nدر عجايب البلدان آمده\r\nدر همدان كوهيست بلند معروف و مشهور به الوند اين كوه را در يكفصل سه حالتست بر قله‌اش از بسيارى برف زمستان و بر سطح آن از فواكه و رياحين و اشجار بهار و در دامنش از تابش آفتاب تابان تابستان است .\r\nايضا جبل الاخضر كوهيست آنطرفش ظلمات و تمامش از زبرجد پانصد فرسخست بلندى آن نشان دهنده گويا آن كوه گرد بر گرد عالم برآمده و بر درون آن كوه آبيست كه عكس آن كوه در آن آب مىافتد سراسر آن آب سبز مىشود از آن آب عكس آسمان كبود مىشود و گرنه آسمان در غايت صفا و از رنگها مبراست .\r\n\r\nدر نزهت القلوب مرويست\r\nكه در اندلس كوهيست نمايان مشهور و معروف به سكران قلهء بلندى دارد و از تندى باد كسى را بر آن گذر نيست و در سر قله آن روز صورت طاوس نمايان است و در شب روشنى آفتاب و آتش از آن تابان و تا حال حقيقت آن بر كسى ظاهر نشده .\r\n\r\nحرف باء\r\nدر كوه بامدار متصل به لركوچك سنگيست بر مثال خاشاك در آتش مىسوزد و از بوى دودش طيور ميگريزد .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nديگر در كوه بيستون چشمه‌ايست و در آنچشمه صفه ساخته‌اند و در آخر آن كوه چشمه و صفهء ديگر ساخته‌اند و صفه را بنقش و نگار آراسته‌اند و آنصفه را صفهء شبديز خوانند و بنياد آن از خسرو پرويز است .\r\nصورت خسرو و شيرين و رستم و اسفنديار با اشكال غريبه در آنجا به صد زيبائى جلوه‌نما و تحرك پيرا چنانچه مو و تار ابريشم چنگ و نخ و موزه نمايانست و حيرت‌بخش ديدهء تماشائيان .\r\nايضا كوه پرحين در ولايت قزوين واقعست و در آن كوه غاريست رسا و شكافيست در آن بىمنتها بعد از درآمدن به آن شكاف ميدان وسيعى به نظر مىآيد و گذشت آن شكاف از آنجاست چون از آنجا بگذرد به جوى آبى عميق رسد هيچ روشنى در آن نباشد الا بچراغ كسى در آنجا رود .\r\nايضا در كوه باميان معدنيست و درون معدن چشمهء از آن چشمه چنان آب برمىجوشد كه آوازش تا دور ميرسد و بعد از چند قدم اجزاى آب منجمد مىشود و در آن گوگرد است .\r\nايضا هم در آنجا كوهيست نمايان و سه بت شگرف در آن نقش كرده‌اند يكى صورت مرديست طول قامت هشتاد ذرع دوم صورت زنى است بلندى آن 50 ذرع سوم تمثال خوردساليست پانزده ذرع و باعث آن بر كسى معلوم نيست .\r\n\r\nدر عجايب المخلوقات\r\nآورده‌اند كه در جزيره پرطائيل كه واقعست بر كنار بحر محيط المشهور به بحر هند بر گرد آن كوهساريست كه هنگام شب از آنجا آواز طبل و نفير و كوس به گوش ميرسد و قرنفل در آن جزيره بهم ميرسد تجار\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nبكنار كوه رسد و متاع خود را در همانجا شام توده نمايد صبح كه شود ملاحظه نمايند كه در برابر هر توده متاع توده قرنفلست قرنفل را بردارند و متاع خود گذاشته بروند و هركس از راه طمع خواهد هر دو را ببرد غراب او در آنجا بند شود تا يكى را برجا نگذارد از آنجا روانه نشود .\r\nايضا در حدود بصره كوهيست بلند و در آن غاريست پيوسته پر آتش كه نار از آن شعله‌زنان است و اطرافش از روشنى تابان و عجب‌تر آنكه از آن شعله‌هاى پرنور استخوان آدم ظاهر مىشود نظارگيان از اينحال حيران ميشوند و پى بماهيت نميبرند .\r\nايضا همچنين در آن سرزمين كوهيست بلند كه هميشه بر قله‌اش دود سياه نمايانست در آنجا هرگز گياه نميرويد طايرى اگر در آن كوه طيران نمايد فى الحال بسوزد .\r\n\r\nحرف تاء\r\nمسطور است در كتاب جواهر البركات آورده‌اند كه در حد تركستان دو كوهست سر بر فلك كشيده و مردم آنها را خلق پاك ميشمارند چون كاروانيان به آن كوه رسند از هم جدا شوند نمد بر سمهاى مركب و بر سر بندند و باهم حرف نزنند احيانا اگر كسى صدا نمايد سنگ بر سنگ آمده ابرهاى سياه در هوا پيدا شود و باران بيحساب ببارد و از هر طرف سيلاب روان شود از اين وساوس كسى در آنجا بول نكند و از بيم سيلاب و سنگها نفس نزنند و مردم سنگهاى آنمحل را بتحفگى در دستها گيرند و باران طلب دارند در حال از كثرت باران مردم بتنگ آمده سنگها را در دهان گذارند باران بايستد چنانچه تركستانيها آن سنگ كوه را ميشناسند و بوقت حاجت به كار برند .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nابو ريحان آورده\r\nكوهيست در حدود تركستان و در آن كوه نوادريست نمايان هركه سنگهاى آن را بهم سايد در حال باران از آسمان آيد .\r\n\r\nدر فارسنامه مرقوم است\r\nكه كوهى در حدود اصطخر واقع است صورت تمام جانداران در آن نگاشته‌اند و در هر تصويرى طرحى انگاشته‌اند و بآئينى ساخته‌اند كه عقلا از ديدن آن حيران و استادان ساحر انگشت حيرت بدندان ميگزند .\r\nديگر در حدود تركستان جباليست غرايب دستگاه بر قله آن قبه‌ايست مثل خرگاه آن را از سنگ ساخته‌اند و به وضع عجيب پرداخته‌اند و در ميان آن خرگاه چشمهء آبيست و بر پشت خرگاه روزنى آب از آن چشمه درون خرگاه ميجوشد و از روزن كه بر پشت خرگاهست آب از آن بطريق فواره برميجوشد و بر روى جبال افتاده بر زمين مىآيد و از آن آب بوى مشك بمشام هركس مىآيد .\r\n\r\nحرف جيم و حاء و خاء\r\n\r\nدر هفت اقليمست\r\nكه در نزديك جيحون در زمين قباديان كوهيست بلند و بر آن باغى پر از درختان برومند چون كسى آن اشجار را بجنباند برگ بسيار از آن بريزد روزى چند در زمين ماند بقدرت ربانى هر برگ مرغ شود و همان دم بپرواز آيد .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nايضا نزديك خلخال توابع تبريز كوهيست حيرت‌انگيز تو گوئى ديواريست راست كشيده‌اند كه پيك خيال را بر آن صعود مشكل است از دويست ذرع بلنديش زياده است و بر فرازش به شكل مخرجه كوى گشاده كه تخمينا پانزده گز است و مانند رهاب مينمايد پيوسته از آن آب مساوى دو آسياب در تراوشست و تمام زراعت خلخال را سيراب سازد و كشاورزان آنجا را به آب احتياج نباشد .\r\nايضا در حدود خراسان كوهيست كه در وقت رفتن بر آن از كثرت باد صعود مشكل است اگر كسى بهزار سعى بالا رود از باد اثرى نيابد .\r\n\r\nحرف دال - صاحب عجايب المخلوقات راست\r\nآورده‌اند در كوه دماوند اگر كسى بلند حرف زند پاره‌اى برف بر مثال پشته از آن كوه به زير آيد و گوينده را زير نمايد و از بيم آنوضع عجيب مردم در آنجا لب نمىجنبانند و حرف نميزنند .\r\n\r\nهم در آنجاست\r\nكه اينقله كوه هميشه از برف پر مىباشد و هيچگاه در نظر بيننده خالى از برف نميباشد اگر احيانا بر طرفى از آن قلهء كوه برف دور شود سياهى زمين نمودار شود . در آن ديار خونريزى و قتل بسيار واقع شود چنانچه مكرر بامتحان رسيده و اكثرى به چشم خود ديده‌اند .\r\n\r\nدر صور الاقاليم\r\nمسطور است كه جبليست به داراب خورد مشهور در آن كوه نمك\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nالوان بدست آيد و چون معدن آن از يكجاست از لون آن تماشائيان را حيرت افزايد .\r\nديگر گويند بر قلهء كوه دماوند معدن كبريت احمر است كه شبها از آنجا آتش نمايان و در روز دخان ظاهر و حرارت آن معدن بدرجه‌اى مىباشد كه اگر آلات از آهن در آن اندازند در دم آب شود از اينجهت دست مردم از آن كوتاهست .\r\nاما در بعضى نسخه‌ها چنين مرقومست كه حكماء يونان ادويه‌ها در آلات آهن طلا نموده از معدن كبريت احمر بيرون آورند .\r\nايضا در كوه دامغان غاريست در تمام تابستان نسيم سرد از آن برمىآيد و بر شكاف كوه منجمد مىشود بر مثال عمود چنان كه اگر خواهند هزار من يخ از آنجا بيرون آرند در زمستان بخار گرم از آن شكاف بيرون مىآيد كه اگر ديگ بر سر آن نهند فى الحال پخته شود .\r\n\r\nحرف راء و زاء\r\nجبل رامل در خاك تركستان واقعست بر كوه پرشكوه و بر قله و كمر آن و پستى و بلندى آن قطعهاى نقره خورد و بزرگ باهم آميخته ريخته است اگر ساكنان آنجا از قطعهاى خورد برگيرند به جهت ايشان منافع بسيار دارد و اگر كسى قطعهء بلند بردارد تمام مالش نقصان پذيرد و در آنملك و با پديد آيد عالمى بدهليز عدم شتابند و چون قطعه‌اى را برده همانجا گذارند از آن بلاى مبرم رهائى يابند و اگر غريبى قطعهء بزرگ بردارد بلا و نقصان به او عايد نشود .\r\n\r\nدر عجائب المخلوقات\r\nآمده كه در كوه زابلستان شكافيست بزرگ و راهيست در آنجا كه\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nهركس خواهد به آن شكاف رود ميبايد اول نان و پنير بخورد و قدم بدان شكاف گذاشته بسلامت بيرون شود و اگر نان و پنير نخورد به آن شكاف برود از عفونت هواى آنمكان مرده راه عدم پيش گيرد .\r\n\r\nدر نفايس الفنون آمده\r\nكه در شهر روماپتوله كوهيست پيوسته بر سر آن آتش فروزانست و بوقت اجتماع و استقبال نيرين التهاب آتش به حدى زياد شود كه بمسافت يكفرسنگ حرارت آن تأثير نمايد زياده هم گفته‌اند .\r\n\r\nحرف سين\r\nدر سفاليه كوهيست عالى كه هرگز قلهء آن از برف خالى نميباشد .\r\nطرفه‌تر آنكه در روز برف به نظر مىآيد و در شب دود ظاهر مىشود و آتش از آن صعود مينمايد با وجود ضديت برف و آتش در آنكوه هر دو وجود دارد و ساكنان آنمرز و بوم بسر اين معامله پى نبرده‌اند .\r\nايضا در همان سرزمين جبل ديگرى است در كمال بلندى و به جبل النار معروف و در قلهء آنكوه روز دود نمايان و شبها شعلهء آتش فروزان چنانچه روشنى آن تا ده فرسنگ ظاهر مىشود و كسى بر آن مطلع نشده كه چه نيرنگست هميشه از آنكوه پر نار سنگ‌پاره مانند اخگر در هوا در طيران مىباشد بهر مرغ كه از آن سنگ‌پاره رسد به مجرد رسيدن كباب شود و اگر آن سنگ‌پاره در آب افتد آتش از آن منتفى نشود و در آن كوه اشجار مثمر بسيار و از اين آتش بدرختان ضرر نرسد و حيوانات را بسوزد .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nدر عجائب المخلوقات مسطور است\r\nكه در ساوه كوهيست رفيع الشأن و در آنكوه غاريست بر شكل ايوان و در آنخانه نقوش و تصاوير بسيار است و تماشايش باعث عبرت اولوا الابصار حوضيست در آنمكان و بر بالاى حوض چهار سنگ بر صورت سينه‌زنان پيوسته آب از آن ميچكد و در آن حوض جمع مىشود عجب آنكه از كثرت ايستادن ديگر گون نميشود و هر مريض از آن بخورد از مرض برهايد مردم ساوه به اين امر قايلند .\r\nايضا در كوه سبلان چشمه‌ايست بيمانند كه از كثرت برودت هميشه يخ مىبندد و بر گردش چشمه‌سار بسياريست كه پيوسته آب گرم از آنها جاريست .\r\nايضا جبل سكران در زمين اندلس واقعست و از باقى كوههاى آن سرزمين رافع صاحب تحفة الغرائب آورده كه اين كوه در بلاد ايمنست و بر سرش مناره‌ايست از سنگ و بر آن مناره طرفه رنگ ملاحظه مىشود و هر سال سه شب معهود بر آن مناره چراغى ظاهر مىشود و بعد از آن سه روز بجاى چراغ طاوس نمايان مىشود و كس بر آن مناره نتواند بالا رفت و حالت آن را نتواند گفت احدى از ساكنان آن بلده بر حالت مناره و چراغ و طاوس اطلاع ندارد .\r\n\r\nدر تاريخ هفت اقليم آمده\r\nكه در تمام شبستان كوهيست و مارى كه از بهشت درآمده بر آن افتاده گويند تا حال در آنجا مىباشد و دو جناح به دو لون اوراست يكى سبز و يكى سرخ بلندى آن يكفرسخست و يكطرف آن را ريگ روان\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nگرفته بر آنكوه مزارهاى متبركه بسيار است .\r\nهر شب جمعه مردم به زيارت روند و بر سر كوه رفته زاير مكانهاى متبرك شوند و در حين مراجعت خود را به روى ريگ رها كرده ميل به پائين نمايند و در آنوقت آواز نقاره و نفير و كوس و گوركه شنوند چنان معلوم مىشود كه گويا هزار گوركه بنوازش درآورده‌اند چون بپاى كوه رسيدند هر ريگ كه پائين آمده باشد باز به بالا رود و ابواب حيرت و تعجب بر روى تماشائيان گشايد .\r\nايضا كوهيست در ناحيهء سمرقند بلند و دود دايم بر سرش نمايان و طرفه‌تر آنكه آن دود منجمد مىشود گويند هر دودى بسته شود نشادر مىشود از اينجهت آن را جبل نشادر خوانند .\r\nايضا در نزديك تبت كوهيست پرالم كه آن را جبل اسم ميخوانند هركه بر آن برآيد به مرض ضيق النفس گرفتار شود .\r\n\r\nحرف شين منقوط\r\nدر اشارات شيخ ازرى منقولست كه جبليست در حد شفا به خراسان صفابخش ديده و دلها صور غريبه از سنگهايش نمايان و اشكال مختلفه از هر لوحش عيان\r\nديگر قريهء شميح نام در حدود يمن و دريا آنجا كوهيست رفيع و شكاف تنگ در آن كوه مىباشد كه مردم ذوق درآمدن آن دارند و گروه گروه بتماشا ميروند و طرفه‌تر آنكه هركه ولد الزنا باشد از آن سوراخ نتواند بدر آمد .\r\nديگر در شيراز كوهيست الله اكبر نام كه از كوههاى ديگر زيبنده‌تر و خوشنماتر است و هركس بسر آنكوه برود بى خود اللّه اكبر بر زبانش جارى شود .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nحرف صاد\r\nدر كوه صور كرمان سنگيست بر مثال آئينه و اشكال مختلفه از آن معاينه مىشود هركه بر آن نظر كند نقشهاى ملون ملاحظه نمايد .\r\nديگر در كوه ژرف غاريست هركه را در آنعهد باهم خصومت روى ميداد و حل از كسى نميشد مدعى و مدعى عليه بدر غار ميرفتند و حال خود ميگفتند شعلهء آتش از آنجا فروزان ميشد و رخت باطل را ميسوخت\r\n\r\nحرف طاء\r\nدر جبل طارق از جبال طبرستان غاريست بزرگ و در آنغار دكه‌ايست متبرك و سترگ مشهور به دكهء سليمان عليه السّلام كه در آن غرايب فراوان است اگر كسى آن را به نجاست بيالايد در دم باران سخت آيد چون آن را بشويند ابرها پريشان گردد .\r\n\r\nدر عجايب المخلوقات آورده‌اند\r\nكه در حدود طبرستان كوهيست معمور و به جبل هنجم معروف و در آنجا غاريست ژرف و در آن آبى است شگرف اگر كسى بر سر آن آمده بانگ نمايد در دم غايب شود و چون كسى ديگر آمده آواز دهد باز آب مزبور ظاهر شود و تشنگان را سير آب سازد و مردم را در تعجب اندازد .\r\n\r\nدر تحفه الغرايب آورده\r\nكه در طبرستان جبليست بلند و بر آن گياهيست بىمانند آن را جوزمال نامند و آن را ذرت اشتمال خوانند و در هر حالت كسى آن را قطع\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nكند خواه خندان و خواه گريان خواه در قعود خواه در حالت رقص و خواه در حين خاموشى بخورد كسى دهد بهمانحالت بر اكل‌كننده ظاهر شود\r\nايضا جبل الطير در حوالى مصر واقعست جمعى از طيور كه آن را ابوقبرا خوانند در هر سال بوقت معهود در آن كوه جمع شوند و در سوراخى كه در آن كوه مىباشد سر خود را نهند و از آنراه خود را در نيل اندازند و باز بر فراز آن كوه تازند چون يكى در آن سوراخ بند شود دست و پا زند و بيتابى كند تا هلاك شود و مرغان ديگر از ديدن آن از آنكوه پرواز نمايند و تا سال آينده در آن جبل نروند .\r\nساكنان آنمحال گويند اگر سال ارزانى باشد دو مرغ در سوراخ بند گردد و اگر سال ميانه باشد يكى و اگر قحط باشد مرغ در آن دام نيفتد و خاطر ساكنان آنجا مضطرب گردد .\r\nايضا جبل طور سينا از جبال مشهور آفاقست و در بلندى و بزرگى طاق هركه سنگريزه آن را بشكند صورت درخت عليق در آن ملاحظه نمايد .\r\nهزار كس اين را امتحان نموده و درخت عليق را در آن ملاحظه نموده‌اند .\r\n\r\nحرف عين و غين\r\nدر حدود غور كوهيست مشهور چون آفتاب در آن افتد و تابد اطراف آن كوه در نظرها ساده جلوه نمايد و صاف هرگاه خورشيد رو بزوال نهد آن جبل ميگردد و باعث تعجب ارباب بصيرت است و صورت جميع مخلوقات در آن سنگ نمودار گردد و تماشاى ظاهر آن دل بينندگان را از دست برد .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nحرف فاء\r\nدر قراء سيستان كوهيست كه آن را بارندگى نامند و آنمكان را متبرك دانند و در آن طاقيست از سنگ كه دايم آب از آن ميچكد بيدرنگ مىآيد اهل حاجات به زيارت آنمكان ميروند و طلب حاجات ميكنند اگر چكيدن آب از آن طاق افزون شود حاجات روا گردد و مردم خشنود و اگر آب اضافه نشود حاجت مردم روا نشود .\r\n\r\nحرف قاف و كاف\r\nدر تاريخ روضة الطاهرين محمد طاهر عماد الدين آورده چون جهان پهلوان گرشاسب نريمان برادرزادهء خود را بضبط ملك چين روانه گردانيد بعد از مدتى بپاى كوه بلندى رسيد تا دو فرسنگ در حوالى آنكوه مأوا نمود . برگ گياه ظاهر نبود هركه بآواز بلند در آنجبال فرياد مينمود از اطراف كوهسار سنگها بر سرش مىخورد .\r\nايضا جبل كوكبان واقعست در قرب صنعان و بر قله آن دو قصر عاليست از جواهر در شب چون اختر ميدرخشد گويند آن قصور از بناى اجنه است و از باعث آن كسى اطلاع ندارد .\r\nايضا در كوه گلستان در حدود طوس غاريست بر مثال ايوان و آن را دهليزيست رفيع چون مردم از آنجا مسافتى بروند بروشنى رسند و در آنجا چشمه‌ايست پرنيرنگ آبش تا هرجا ميرود سنگ مىشود .\r\nچون از آنجا پيشتر روند باد سردى پيدا شود و مانع دخول گردد .\r\nايضا در هشت گروهى كلات قلات كوهيست بزرگ و در ميان آن غارى پرشكوه به غار شاه نامور و نظاره‌گاه ديده‌وران نامور در ميان آن دو ستون خدا آفرينست هريك گويا ستون خرگاه فلك برينست يكى بسقف غار\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nپيوسته و سى ذرع بلندى دارد و عرض ده ذرع و بالاى ستون اول هموار و حوضى در پاى آن ساخته‌اند و آب از سر آن ستون در حوض ميچكد .\r\nايضا و در فارس مورخان نام كوهساريست و در آن جبل شگفت افزا غاريست كه دايم از آن آب ميچكد و تشنگان را سير آب مىكند و هر قدر آدم كه به آن غار رسد از بالا بشمار مردم قطره‌ها بريزد از يك تا ده موافق تعداد آمدگان از آن غار آب بچكد .\r\n\r\nدر عجايب المخلوقات نقلست\r\nكه در كوه واسط شكافيست غارآسا نمايان و عجوبه‌اى چند از آنجا ظاهر مىشود صورت سوارى از آهن ساخته‌اند و آن را بساز و پيرايه زيبا پرداخته‌اند هرگاه دست آدم به آن سوار برسد از نظر پنهان شود و چون دست از آن باز دارد سوار از غيب بيرون جهد اگر كسى در گرفتن مبالغه نمايد آتش برجهد و تا سركه در آن نريزند شعله‌اش منطفى نشود .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nتصوير پنجم در ميناسازى غرايب احجار سردست و از مى پرجوش نوادر خمكده معادن سرمست\r\nسنگيست در دريا كه روز در ته آب جا مىكند گويند آن گوهر نايابست هنگام شب مىآيد بر سر آب هركه آن‌را بر مركب ببندد مركبش از فرياد لب بربندد .\r\nاز ارسطو در كتاب جواهر الاشياء منقولست كه هرگاه اسكندر بر لشكر دشمن ارادهء شبيخون داشت آن سنگ را بر گردن اسبان لشكريان مىبست از طفيل آن آواز اسبان برنمىآمد .\r\nايضا در ميان راه قزوين كوهيست پرشكوه بسيار خوش شكل و مطبوع و مترددين را بكندن سنگ آن سروكار اگر آن سنگ را در آتش اندازند رنگهاى خوش از آن ظاهر شود هر رنگ كه دل ايشان خواهان باشد آشكار شود و باعث تعجب بينندگان گردد .\r\nايضا سنگ ديگريست نامور بخاصيت جاذب زر و از قوت جاذبه از دو ذرع نقره را در كمال جذب سوى خود كشد .\r\nايضا در حد مغرب نوعى از سنگ هست شكل و رنگ آن نامعلوم در خاصيت جاذب موش شومست در هرجا كه آن باشد از هجوم موشان را پراكندگى حاصل مىشود چرا كه در آنمرز و بوم گربه نميباشد و\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nجناب اقدس الهى بآنسنگ قوت گربه داده و هرجا آنسنگ باشد گربه از آنجا بگريزد .\r\nايضا دريست در دريا كه آن را شاه گوهران خوانند و غواصان آن را مبارك دانند چون غواص آن را با خود بتك دريا برد گوهران را بسان مقناطيس به خود دركشد .\r\n\r\nدر عجايب الدنيا مرقوم است\r\nكه خسرو پرويز در دست خاتمى داشت زيبا كه بسان غواص دريا گوهر از دريا كشيدى و مانند ماهى بر روى آب دويدى .\r\nآورده‌اند كه چون فضل برمكى براى ديدن سلطانى از راه رسيده وارد محفل پادشاه شد قدرى زهر با خود داشت چون قدم در ساحت بارگاه گذاشت پادشاه به مجرد ديدن بسرهنگ حكم كرد كه او را از مجلس باهانت و خارى تمام براند وزيران و نديمان انگشت حيرت بر لب نهاده خاموش گشتند و در حين حرمت‌ورزى بعرض رسانيدند كه باعث بيحرمتى وزيرى چنين فاضل چه بود ملك فرمود كه با خود زهر همراه داشت گفتند كه به اين جريمه مصدر اينهمه عقوبت نمىتواند شد پادشاه كسان بطلب فضل فرستاد آن فاضل اجل بر وضع پيش بحضور رسيد و پادشاه او را در پهلوى خود جا داده و مهره از بازو گشاده بر روى تخت نهاد آنمهره‌ها خودبخود بهم مىچسبيدند .\r\nفضل را گفت كه زهر چرا با خود آورده‌اى جواب گفت از بهر آنكه اگر در تعظيم تفاوت ببينم او را برمكم . پادشاه از آن روز فضل را به برمكى خطاب مينمود چنانچه تا حال برمكيان مشهورند سلطان فضل را گفت مثل اين مهره جاى ديگر ديده‌اى برمك آداب مراتب مؤدا ساخت كه\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nقبل از اين چندين سال نزد پادشاهى رفته بودم .\r\nروزى ملك بر لب دريا نشسته بود و ياقوت زرد در دست داشت آن مهره در دريا افتاد مرا تأسف حاصل شد پادشاه به طرف من نگريسته فرمود كه اى فضل ترا چه شد كه بيكبار از دست رفتى گفتم بسبب افتادن اين گوهر ناياب در آب ملك باشارت ابرو غلامى را خواند كه فلان صندوق را بياور فى الحال غلام صندوق را آورد ملك قفل را باز نموده ماهى سيمين اندام از صندوق برآورده در دريا انداخت آنماهى در دريا رفته ياقوت را به دهان گرفته بدر آورد باز آن را در صندوق نهاده سر بربست از مشاهدهء اينحال متعجب شدم پادشاه كه بر مهره‌هاى خود نازان بود از آن فراموش نموده به ياد ماهى بسان ماهى بىآب بيتابى مينمود .\r\n\r\nدر عجايب الدنيا مرقوم است\r\nكه در حوالى ترمد سنگيست و در آن خاصيت غريبيست هركه آن را با خود دارد رو بسوى آب گذارد يعنى محتلم شود خواه جوان بدست\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nگيرد خواه پير اگر زن آن را پيش خود نگاهدارد آبش بىاختيار رود .\r\nايضا آمده كه در ملك مصر سنگيست كه چون آن را در سركه اندازند بدرجهد و در آن قرار نگيرد و نوع ديگر از احجار است كه در سركه بيقرار مىشود .\r\nايضا در مصر خوش‌رنگ سنگيست كه هركه در دستش نگاهدارد استفراغ بر او غالب شود تا آنسنگ از دست نگذارد قى رو بكمى نياورد .\r\nايضا در آنجا حجريست كه چون در آتش افكنند اثر گرمى از آن برخيزد اگر در تنور نهند همهء نانها فرو ريزد .\r\nو بعضى در نواحى كوه سبلان از كان ياقوت نشان ميدهند و نشان آن كوهيست در آنجا كه كسى را بر آن دست نميباشد هرگاه از آن كوه سيلاب آيد آب ياقوت ريزه فراوان آورد و خلق بر رهگذر سيل ايستاده و ياقوت ريزه‌ها را بدست آورده بفروشند و بدون سيلاب گوهر پرتاب دوچار نشود .\r\nايضا در حبش چاهيست و مقله نام مردم عوام از آنمقام خاك برده بشويند و زمرد از آن بجويند .\r\nايضا در حدود مصر موضعيست كه افليس ميخوانند و در آنموضع غار همواريست پردخان و بوى عفونت بمشام روندگان ميرسد و گويند آنجا كان زبرجد است و بدست آوردن آن بسيار متعذر .\r\nايضا گويند در اقصاى هند دره‌ايست سراسر زمين پر از مغاكست و هر مغاكى جاى هزاران افعى از بيم ماران احدى قدم در آنمكان نگذارد ريزه‌هائى در آنجا افتاده چون اسكندر بمشرق شتافت از آنمقام مطلع شده در تدبير حصول آن كمر بست و ساعتى سر بزانوى تفكر نشسته در آنجا جانوران پرنده بسيار ديد گوشت پاره‌هاى چاق و لاغر را در آن\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nپراكنده گردانيد و مردم را از آنجا دور ساخت خود بتماشا بگوشه‌اى آرام گرفت .\r\nچون مرغان گوشت پاره‌ها را ديدند بىاختيار بسوى طعمه دويدند بمنقار و چنگال گوشت پاره‌ها را برداشته بسر كوه بردند چون گوشتها لزج بود سنگ پاره بسيار به آنها چسبيده مرغان بقاعده مقرره گوشت پاره‌ها را افشانده ميخوردند الماس ريزه بسيار از آنها افتاده پادشاه آنها را در دامن ريخته روانه شد .\r\nايضا نهاوند كه شهريست در حوالى همدان در جبال آن سنگيست گران كه از دزد برده و غايب و بيمار خبر دهد چون كسى يكشب نزد آن سنگ بيدار نشيند خواب بر او هجوم آورد و در عالم رؤيا حال مطلوب بر او ظاهر شود .\r\nايضا طليطلا نام شهريست از بلاد اندلس و كوه بلند طولانى در آنجا واقعست و بر آن كوه سنگيست و در آن حجر مضمر است طرفه نيرنگى هرگاه سكنهء آنجا محتاج باران شوند جمع شده آمده سنگ را بغلطانند به مجرد اينحال ابرها پيدا شود و باران بسيار ببارد چون زراعت آنجا سيراب شود سنگ را برپا سازند باز ابر پراكنده شده هوا صاف شود .\r\nايضا در بلاد مصر سنگى است صاف و خوش‌رنگ مسافران از مشاهدهء آنحال بىاختيار بخنده درآيند و طرفه آنكه در مقيمان آنشهر اثر ننمايد .\r\nايضا در كوهستان مضافات فرغانه پارچه سنگيست صاف چون آينه ده ذرع و دو ذرع ارتفاع آنست و عكس هر چيز كه در عالمست نمايان در آنست از اين سبب به سنگ آينه مشهور شده مردم بتماشايش ميروند .\r\nايضا در دانشنامه جهان مرقومست كه كوهيست در زمين بدخشان\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nهميشه آب از آنكوه بيرون مىآيد و ميپاشد بر زمين و مردم آنولايت آن را انگيز ميخوانند و محرك قوت شهوت شمارند و شهوت را بىاختيار در حركت آورد .\r\nايضا حجر البقر نام سنگيست خوشنما كه از زهرهء گاو پيدا مىشود و اگر مصروع آن را با خود دارد ديگر صرع در كاخ دماغش پا نگذارد .\r\nايضا حجر الحمار در حوصله خر مىباشد با خود داشتن آن مانع احتلام و اسهال مىشود .\r\nايضا حجريست به سنگ خطاف مشهور كه آشيان پرستو از آن مىباشد رنگ سرخ و سفيد و مردم سفيدش را بجهة صرع به كار برند و سرخش ترسندگى خواب را بربايد .\r\nايضا حجريست در قابضه مرغ خانگى و خروس جا دارد و رنگش بكبودى مايل باشد حملش دفع سرفه و ترسيدن خواب نمايد و حاملش را روشنى چشم و قوت باه افزايد .\r\nايضا ارمتون سنگيست سفيد خالدار و در حدود روم مىباشد بسيار در شكل مخمس افتاده و عالمى در ديدنش چشم اميد گشاده چون او را بشكنند هر پاره‌اش مخمس باشد و بدون اين شكل به صورت ديگر معلوم نشود .\r\nايضا در عجايب المخلوقات نوشته كوهيست سنگ سفيد سفيدى در نظر ارباب ديده چون نظر آدمى بر آن افتد در حال خندان گردد تا هنگامى در نظر باشد از خنده باز نايستد نحاس ديوان بفرمودهء حضرت سليمان ستونى ساخته‌اند از همان سنگ در آنجا به كار برده‌اند هزاران هزار نيرنگ دارد و بر گرد آن قلعهء بلندى برافراشته‌اند تا ديدهء آدميان بر آن نيفتد\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nو از بسيارى خنده هلاك نشود .\r\nبعضى از ارباب تواريخ برآنند كه در آن مدينه از سنگ كوهيست و بناى آن قلعه از سنگ آن كوهست و جنيان را از ديدن آن لذت عظيم دست ميدهد و روز تا شب بر گرداگرد آن سنگ بسر مىبرند .\r\nايضا حجر باه سنگيست سياه در حدود مصر فراوان و حاملش از افراط باه در فغان اگر كسى كه لكنت زبان دارد در زير زبان نگاه دارد لكنت زبان او رو بكمى آرد چون آن را بشكنند در ميان آن كژدم پديد آيد چنانچه آن را در سركه اندازند و بر او رام حاره مالند در حال قوت باه را نافع باشد .\r\nايضا سنگيست بنام حجر خمار و زنان بدكاره آن را طلبكار ميباشند كه حملش دفع حمل مىنمايد و در راه ندادن نقطهء مشيمه باور آيد چون سركه بر آن پاشيده بر ورم گذارند تخفيف دهد و مسحوقش خمار را به طلا زايل كند .\r\nايضا سنگيست مشهور بحجر العقاب عالم در جستجوى آن بيتاب است گويند عقاب آن را ميشناسد و هميشه در آشيانش موجود مىباشد چون هنگام زادن بر ماده در دزه شدت نمايد نر آن را در آنحالت زياده نموده به آسانى بيضه نهد و از در دزه برهد .\r\nاگر آن را بر زن عسر الولاده بياويزند در حال وضع حملش شود و از الم زه وارهد و اگر مرد در زير زبان گرفته سخن سرايد در مباحثه بر مدعى غالب آيد .\r\nايضا حجريست مشهور بيهوديه و در جثهء خوردتر مىباشد و بر سواحل درياى هند بدست آيد و شبانروز شنبه حركت نمايد و روز يكشنبه از آن حركت باز ماند از اينجهت آن را يهودى خوانند اگر چند عدد از آن\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nدر ظرفى بگذارند و بعد از چهل روز بشمار آرند عددش زياد شود .\r\nايضا حجر ديگريست طيار نام در عوام بنام سنگ مراد ميخوانند چون آفتاب فوق الارض باشد طيران نمايد و در تحت الارض در زمين نشيند رنگش سبز و سياه و حاملش مطيع شيطان باشد و هرچه خواهد به او آموزند و بهرجا گويد در دم رسانند .\r\nايضا سنگيست سفيد نقره‌آسا و در خاصيت حيرت‌افزا اگر به قدر حبه‌اى از آن سنگ در برابر درم نقره بتفاوت پنج ذرع گذارند آن را در دم بسوى خود كشد و از سنگ مقناطيس جاذبتر باشد .\r\n\r\nدر اكبرنامه آورده\r\nچون ميرزا مظفر حسين در سنهء چهلم جلوس اعلى بسجود آستان معلى ناصيهء بختمندى برافراخت پيشكش مرغوب به نظر همايون درآورد و در ميان آن مهره شگفت‌افزا بود چون كسى آن را بجاى گزيدگى ماليدى بجنبش درآمده زهر آن را مكيدى سرمايهء تندرستى شدى و نظارگيان را شگفت آمدى .\r\nايضا در همانجا مسطور است كه اميرى سنگ‌پاره‌اى به نظر همايون درآورد كه لخت آب در درونش نمايان و بينندگان را حيرت افزود .\r\nايضا برخى از ايرانيان در محفل همايون اكبرى ذكر نمودند كه در عراق سنگ از شكم وزغ بيرون آمد و باعث حيرت نظارگيان شد .\r\n\r\nصاحب تحفة الغرائب آورده\r\nدر نواحى كرمان كوهيست نمايان مشهور بجبل الثور و بغرايب و عجايب مذكور گويند هر سنگ كه از آن برگيرند و بشكنند در هر پارچه\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nاز آن صورت آدمى ملاحظه نمايند خواه در قيام و خواه در قعود اگر آنسنگ را سائيده در آب ريزند هرچه از آن در آب فرو نشيند صورت آدمى از آن نمايان شود .\r\nايضا در اردبيل سنگيست مانند آهن و در وزن و مقدار قريب دو صدمن باشد هرگاه اهل شهر را بباران حاجت باشد آن سنگرا برداشته به شهر آورند و بجاى معين گذارند مادام سنگ در شهر باشد ابر برآمده باران شود چون احتياج بر طرف شود سنگ را برداشته به مكان اصلى گذارند باران منقطع شود .\r\n\r\nدر عجايب المخلوقات آورده‌اند\r\nحجريست مشهور بجالب النوم و در مرز روم مىباشد لون سرخ دارد و تماشايش در مزرعهء دلها تخم تعجب ميپاشد و اگر روز در آن بينند دخان و بخار در آن مشاهده شود و در شب روشن و تابان به نظر درآيد چنانچه هرچه نزديك آن باشد از روشنى ديده شود اگر اين حجر را بر كسى بندند خواب بر او مستولى شود .\r\nايضا سنگيست آسمانگون و از چندين غرايب مشحون اگر كسى آن را حل نمود - سوده سفيد باشد هميشه با خود دارد فرحناك باشد و غم پيرامون خاطرش نشود و اگر سوده سياه باشد كسى آن را نزد خود نگاه دارد هيچكار او تمام نشود و مكحول اصفرش براى تمام شغلها صالح باشد و اگر سرخرنگ برآيد حامل آن خير بسيار بيند و دارندهء سوده سبز هر تخم بكارد زود برويد و نيكى و خوبى آرد .\r\nهمچنين است بقول حكيم ارسطو منقولست اگر سودهء اين سنگ\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nاصفر برآيد و آن را كسى با خود دارد هرچه گويد واقع شود و تخلف در آن نرود و اگر احمر برآيد و آن را حامل شود بهر كار كه شروع نمايد بانجام برساند و دارندهء غبرا هرچه گويد مردم برضا بشنوند و اگر از كسى مدد طلبد باجابت مقرون شود و هركه سائيدهء آسمان گونى را با خود دارد هميشه خوشدل باشد .\r\nاگر محل آن اخضر برآيد و در بستان آويزد تمام اشجار آنجا مثمر گردد و از اندازه آن بيشتر ببالد اگر اسود درآيد هركه قدرى از آن در آب انداخته بياشامد از زهر ايمن باشد و در آن اثر نباشد .\r\nايضا حجريست اصفر و در خاصيتها مشهور ارسطو حكيم گويد اگر سودهء آن سياه برآيد دارندهء آن از راه شوق باطن نام هركه را برگيرد از آن جدا نشود و هميشه در ملازمت او باشد مادام كه آن سنگ در نزدش باشد .\r\nايضا منقولست از ارسطوى حكيم اگر حكاكهء او ابيض برآيد و آن را باسم كسى سايد و هركه را مشتاق باشد بدست خود در چشم او كشد مكحول مكتحل را از جان دوست دارد .\r\nو اگر سياه باشد و با او اكتحال نمايند پيش مردم گرامى بود و اگر زن آن را در چشم كشد در چشم شوهر عزيز مكرم باشد و هرچه از شوهر طلب نمايد در حال به او بدهد و اگر حاملش را هركه ببيند بر وى ثنا گويد و اگر احمر بود هرجا رود روزيش فراخ باشد\r\nجالينوس گويد حجر ممرغ الناقه جائى كه ناقه مراغه نمايد سنگى آنجا افتاده باشد اگر آن سنگ را برداشته بر عاشق بندند در حال تسكين يابد و از شورش و بيتابى باز آيد و اگر آن را بر خوانى نهد هركه از آن طعام خورد هيچ طعم نيابد .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nدر شاه جهان‌نامه آمده\r\nكه قائم بيك داروغه نقاره‌خانه چند سنگ‌ريزه كه بغايت مصفا بود از نظر معلى گذرانيد و بعرض رسانيد كه نيم فرسخ آنطرف غوربند نزديك قبچان كوهيست و در آن كوه آبشار بلندى كه دو ذرع بلندى دارد و از ريزش آن آب كوهها بهم ميرسد و از قطره‌هاى آن سنگ‌ريزه حاصل مىشود مثل خال زنان و مردم آن را آورده به كار برند و آنمكان را حقير به چشم خود ديده‌ام .\r\nايضا بلور سنگيست مشهور نوعيست آن را آبى ميگويند چون در روى آب افكنند بر روى آب آمده غرق نشود و از آن تا آب فرق نشود هرگاه در آفتاب گذارند عرق كند اين نوع كميابست از جبال كشمير برميخيزد .\r\n\r\nدر تاريخ روضه الطاهرين منقولست\r\nكه چون جهان پهلوان گرشاسب بموجب فرمودهء ضحاك سفاك بديار قرطبه رسيد در آنجا كوهى بلند و رفيع ديد و براى تفرج بر آن كوه برآمده بهر طرف نظاره ميكرد سنگهاى عقيق‌آسا در آن كوه فلك فرسا بسيار ديد هر سنگ آن به صورت پلنگ مينمود هركه از آن تمثالها با خود ميداشت از آسيب شير و پلنگ و باقى سباع ضاره در امان ميبود .\r\nچون از آنجا جهان پهلوان نزديك بحوالى چين رسيد چشمهء آبى ديد در غايت سفيدى و بر گرد آنچشمه سنگريزه‌هاى سفيد بسيار افتاده بود هرگاه كسى از آن سنگها دو تا را بر هم ميسود در دم باد و باران و صاعقه ميشد .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nو اگر كسى آن سنگريزه‌ها را حمل موضعى مينمود اين اثر از آن زايل ميشد و بر گوشهء ديگر شخصى سنگريزه‌اى افتاده ديد آن را به عادت سنگ اول بر هم سود سودن آنها مانع نزول باران و باد شد .\r\n\r\nدر صيديه مسطور است\r\nكه سنگى بر مثال دانهء خرماى هندى در نهايت دلپسندى و خوش شكل و بطور ديگر هم مىباشد و عقاب نر آن را خوب ميشناسد چون خواهد بماده جماع نمايد ماده از بيم دشوار زادن از نر نفرت گزيند و رام او نشود عقاب نر بپرواز آمده معدن آن سنگ را پيدا نموده و از آن سنگها به دهان گرفته مراجعت كرده روبروى جفت نهد به مجرد اينعمل ماده رام شده نر كام دل حاصل كند و حكماء حجر الموده گويند\r\nهرگاه كسى آن سنگ را از آشيان عقاب برداشته در طلا گرفته با خود دارد قدر و منزلتش در نزد پادشاهان و اكابران عزيز و محترم گردد و زنان سر از اطاعت او نتابند\r\nايضا حجريست در همانجا خوشرنگ هركه آن را با خود دارد بر حاملش خواب غلبه آورد نوع ديگر از همان مثال هست كه خواب پيرامون ديدهء حامل آن نشود .\r\n\r\nدر نفايس الفنون\r\nآورده‌اند كه در زمين هندوستان سنگيست گرد مدور مانند گوى بسيار رنگين و درون آن مجوفست و از آن سنگ صداى زنگ برمىآيد و هنگام زادن عقاب ماده بسيار كار بر او تنگ مىشود نر جوياى آنسنگ شود آن را پيدا نموده در زير ماده بگذارد از آنشدت خلاص شده رهائى يابد\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nچنانچه زن عسير الولاده در دست گيرد فى الحال به سهولت وضع حملش شود اكثر مردم آنسنگ را در آشيان عقاب يافته‌اند\r\n\r\nاز حكيم ارسطو\r\nمنقولست كه حجر طيار حجر عجيبست و در آن خاصيتهاى غريبست .\r\nاگر اين حجر را كسى بردارد و همراه خود بدارد هرگاه آفتاب در جانب جنوب باشد طبع آن حار و يابس و لون آن احمر گردد\r\nو اگر خورشيد در شمال بود لون آن اخضر و خاصيت برعكس و اين سنگ را از آن طيار گويند كه در هوا بخار لطيف كه از زمين به آسمان صعود مينمايد باعث تولد اين حجر شود چون آفتاب طلوع نمايد اين حجر بفوق السماء به پرواز آيد و در غروب در زمين نزول كند .\r\nايضا حجر متحرك حجريست پرمنفعت هيچگاه ساكن نشود چون آدمى او را مس كند از حركت بماند و گويند حاملش را حافظه زياد شود تا بحديكه هيچ چيز فراموش نكند .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nتصوير ششم از گلگونه بدايع رنگين و از رنگ غرايب چاه شگفت‌افزا سراپايش را از زيب و زينت آراسته\r\nدر اشارات شيخ ازرى منقولست كه در حوالى دامغان قريه‌ايست موسوم بكهران و در آنجا چشمه‌ايست مشهور ببادخوانى هرگاه زن حايض به آن چشمه بگذرد باد سخت بوزيدن درآيد و خاكبار شود كه دماغ را مختل سازد .\r\nديگر ديهيست غورك نام در راه شيروان و در برابر آن كوهيست و در زير آن كوه چشمه‌ايست كه آب روان دارد و هرگاه نجاسات يا رخت ملوث در آن چشمه بيندازند آب آنچشمه به جوش آمده باد و غبار تيره ظاهر و از آن غبار ابر پديد آمده باران شديد ببارد چون چشمه را پاك سازند علامات بر طرف شود .\r\nديگر در جبل الطاهر به مصر چشمه‌ايست پرآب و سيرآب‌ساز كام تشنگان اگر حايض يا جنب در آنچشمه نشيند ديگر كسى از آن آب اثرى نبيند مردم آنجا آيند و چشمه را پاك سازند و بزارى در دور آنچشمه نشسته بعجز درآيند در حال آب جارى شود و مردمرا سيراب سازد .\r\nايضا در حدود فارس در نزديك بيت الثور چشمه‌ايست پرآب و قعر آن را كسى نميداند و چون وقت زراعت نزديك رسد آب آنچشمه خود به خود جارى شود هرگاه كشاورزان از كشت فارغ شوند در برابر آن چشمه روى نياز بدرگاه بىنياز بر زمين آورند باز آب بقرار اول گردد\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nايضا در نهاوند چشمه‌ايست مانند اين و در سال يك بار به جوش مىآيد كفاف مردم آن سرزمين گردد .\r\nايضا كوهيست در زمين سند بلند و فراز آن چشمه‌ايست ارجمند كه چون كشاورزان آنولايت را به آب احتياج افتد بهيئت اجتماعى بپاى آنكوه رفته بآواز بلند آب طلبند آب از آن چشمه بيرون آمده جارى شود چون كفاف زراعت بكند بآواز بلند بگويند آب كافيست ساكن شود .\r\nايضا در آنمقام چشمه‌ايست از آن عجيب‌تر در همان كوه كه هرگاه زارعين را به آب احتياج افتد در پاى آن كوه بلند آواز نمايند كه كشت ما ميسوزد از آنچشمه آب در جوشد و پائين آمده مزارع را شاداب نمايد بعد از آن زارع كه حاصل خود را سيرآب نمايد پا به زمين زده گويد كافيست آب در حال بايستد .\r\nايضا در نواحى سلامطه دو چشمه‌ايست در جوش و خروش هر رشاشه كه در آن افتد از قدرت الهى در حال خرگوش و خرچنگ شود .\r\nايضا در مرمر چشمه‌ايست كه تا در چشمه است آب است و چون از چشمه دور شود سنگ گردد و عجيبتر از آن اينكه در روز سنگ سفيد شود و در شب سنگ سياه .\r\n\r\nدر غرائب الدنيا آمده است\r\nكه چشمه‌ايست در طالقيه كه عرض و طول آن دورادور دو فرسنگ تخمين كرده‌اند و اين چشمه منبع ماهى و مرغابى است و آدم آبى هم دارد و در شبهاى مهتاب از آب بيرون آمده در سر آن چشمه ببازى مشغول شوند . و اگر كسى قصد آنها نمايد گريخته خود را در آب اندازند و عجب\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nآنكه هرگاه از آنها كسى بميرد زنده‌ها در ماتم او فرياد نمايند و او را در خاك نمايند .\r\nايضا از عيون مشهور چشمه‌ايست در محال نيشابور به زبان عوام آن‌را سبز گويند و هرچه خاشاك در آن چشمه اندازند صاف باشد دورش يكفرسنگ متجاوز است و اگر قريب صد خروار خاشاك درون چشمه اندازند آب متغير نشود .\r\nايضا چشمه‌ايست در حدود مغرب مشهور به رنج و تعب هركه در آن آب درآيد گرفتار تب شود در روايتست از جامع عجائب الدنيا كه غسل‌كننده آنچشمه مطلقا خلاصى نيافته به مرض مرگ گرفتار شود .\r\nايضا گويند در ارمنيه آبيست سفيدتر از شير و هركه جامه در آن اندازد در حال سياه شود .\r\n\r\nدر تحفة الغرايب آورده‌اند\r\nكه در عدنان چشمه‌ايست بو العجب و آبش از غرايب بسيار دارد اگر كسى آن آب را در كوزه نمايد بمجردى وارد كوزه شود مثال خون شود و چون از كوزه خالى نمايند به حال اول بازآيد .\r\nايضا در باميان چشمه‌ايست كه هركه از آن بخورد روده‌اش تاب خورده بميرد و اگر كسى در آن آب افتد جانوران او را در آب كشند بعد از ساعتى استخوانهاى او از آب بالا آيد و كسى بر حال آن چشمه آگاهى نيافته .\r\nايضا چشمه‌ايست در نهايت مصفائى در موصل و چون حاكم آنجا بر رعيت ظلم و تعدى نمايد رعايا حاكم را در سرچشمه مهمانى ساخته از آب آن چشمه در شربتش ريزند چون حاكم بخورد در حال قدم بوادى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nعدم گذارد و عجب آنكه از آب مزبور برعايا ضرر و نقصان نرسد .\r\nايضا چشمه‌ايست در حدود كهستان بدخشان رخشان و بسيار تند و هركه در آن آب رود آب از تندى او را بالا اندازد و شخصى باردان صدمن گندم در آن انداخته زور آب آن را بالا اندازد .\r\nايضا در حدود فارياب چشمه‌ايست پر از آب به صورت گرداب و علف بسيار پرتاب بر سر آن چشمه مىباشد هرگاه كسى در آن سرچشمه بخوابد علفها بر سر و قدم او مىپيچند و هرچند دست و پا زند از آن دام خلاص نشود .\r\nايضا در خراسان عينيست مشهور به عين عيوب كه هركس در آن آب رود از علتهاى ظاهرى پاك شود .\r\nايضا در جرقان و قهستان چشمه‌ها مىباشد و از آن جمله چشمه‌ايست در خانهء معين و هركه در آن آب رود از مرض و علت پاك شود .\r\n\r\nدر تحفة الغرايب مرقوم است\r\nدر هند چشمه‌ايست پرعجايب هرگاه عقاب پير شود اطفال خود را برداشته بسر آنچشمه برد ، اطفال خود را غسل دهد و خود غسل نمايد در حال عقاب پير جوان شود .\r\nايضا در طبريه چشمه‌ايست خراب و بعد از هفت سال آب بجوشد و تا هفت سال آب دارد و باز آب آن تا هفت سال خشك شود .\r\nايضا در حوالى شهر چين چشمه‌ايست مشهور به عين عيوب هركه در آن آب رود از علتها پاك شود .\r\nايضا چشمه‌ايست پر از آب و در آنجا روزى معين مىباشد كه هر سال مردم آن يك دفعه بكنار چشمه بيايند و دلخوشى نمايند و اسبى در آب\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاندازند در هوا سحاب و باران واقعشود تا مادام اسب در آب باشد باران ببارد و چون سيراب شوند اسب را از آن آب بيرون آورند باران بايستد و هرگاه به همين نحو ننمايند در آنمحال باران نشود .\r\nايضا جبل المقطم مصر كوهيست ژرف و در آن غاريست و در آن غار چشمهء آب خوشگواريست هركه از آن برده در خاك ريزد در حال از آنجا موش برخيزد .\r\nايضا در بلاد شام چشمه‌ايست مشهور بنهر سلون هركه از آن آب بخورد در حال خندان شود .\r\nايضا در طبريهء دمشق شام دوازده چشمه نامى است براى مرض مخصوص است از آب هريك بيمار بخورد از مرض خلاص شود و هركه غسل نمايد از آن علت برهد .\r\n\r\nدر اقبال‌نامهء تيمورى نويسد\r\nكه چون سپاه منصور صاحبقران تيمور بتوابع روم رسيد چشمهء آب مصفا نمايان گرديد چند نفر از لشكريان نادانسته به خوردن آب مبادرت نمودند به مجرد آشاميدن راه ممات پيمودند وقوع اين مقدمه باعث تعجب گرديده رفته‌رفته بعرض صاحبقران رسانيدند چند نفر بتفحص آن گماشتند آنها آمده عرضه داشتند كه آب آنچشمه از قدرت كاملهء پروردگار بهرجا مىرسد آب ميگردد و چون هركس آشامد در شكمش بند شود در حال بميرد .\r\nايضا موضعى است در باميان در ميان كوه آن چشمه‌ايست روان هركه نجاست در آن آب اندازد آن آب به جوش آمده از عقب او برود تا او را نابود و هلاك سازد .\r\nايضا سميرم نام قريه‌ايست ما بين اصفهان و شيراز\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nدر آنجا چشمه‌ايست روان چون ملخ در آن ديار بسيار شود مرد دانشمندى رفته از آن آب ظرفى پر كرده در عقب سر نگاه نكند و آن آب را آورده در هجوم و ازدحام ملخ نهد بقدرت كاملهء پروردگار سار بسيار جمع شود و آن ملخها را بمنقار و چنگال از آن محال بر طرف نمايند .\r\nايضا عبد الله آباد موضعيست در حوالى قزوين و در آنجا چشمه ايست پر از آب گرم و بشدت گرمست كه هرگاه تخم‌مرغ در آنجا گذارند در حال پخته شود و هر مريض در آن آب درآيد از علت خلاص شود .\r\nايضا در شهر دامغان چشمه‌ايست كه هرگاه خرقه به خون حيض آلوده در آنجا اندازند در حال باد و غبار و طوفان شود و زارعين در وقت خرمن خود را پاك ميسازند و رفته خرقه به خون آلوده در آنچشمه اندازند چون باد شود كشاورزان حاصل خود را پاك سازند .\r\nايضا در طماج تركستان دو چشمه است يكى شيرين و يكى نمكين چون آب از چشمه‌ها جارى شود آمده در يك حوض شوند و باز از حوض بيرون شده دو جوى شود يكى شيرين و دوم نمكين چون كسى از حوض آب خورد لب تشنگان از آن شيرين ميگردد .\r\nايضا در ارزنة الروم چشمهء مشهور به معين الفرات است هركه در بهار در آن چشمه غسل نمايد در آنسال بيمار نشود .\r\nايضا چشمه‌ايست در همانجا كه تمام سال از آن آب ميجوشد كه دايم از آن آواز در گوش ميرسد ، كسى را در آنجا نميگذارند تردد نمايد چون مالى در آنجا رود فى الحال بميرد .\r\nايضا در ملاطيهء روم چشمه‌ايست كه چون آب آن قدرى راه برود سنگ شود .\r\nايضا در انطاكيه چشمه‌ايست كه هرگاه آب چشمه خشك شود\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nآتش در آنشهر افتد .\r\nايضا در حدود خوى چشمه‌ايست از مضافات شيروان اگر آب آن را بعسل آميخته بخورند همان ساعت از رنج و بيمارى مزمنه خلاص شوند .\r\nايضا در زمين قاطون چشمه‌ايست مثل فواره ميجوشد چون قطرات آن بر زمين رسد فى الحال آتش شود .\r\nايضا در حوالى مصر كوهيست موسوم به ظاهر نيل آبى از آن كوه بيرون مىآيد شيرين و جمع مىشود در حوض چنانچه حايض و جنب در آنجا بيايند آب جابجا بايستد تا حايض از آنجا دور نشود آب مذكور جارى نشود .\r\nآنطرف دربند ما بين دو شهر چشمه‌ايست خوش‌منظر كه آن را عوام عين الصواب گويند و دايم جارى مىباشد در شب آدينه مردم به آنجا رفته بعبادت اشتغال نمايند و در بعضى از شبها روشنى در آنچشمه بهم ميرسد چون خورشيد تابان .\r\nايضا در نزهة القلوب مرقومست در طريه چشمه‌ايست روان و بسيار گرم تا آب سرد داخلش ننمايند نتوانند در آن دست بگذارند و عمارتى از قديم بالاى آنچشمه ساخته‌اند .\r\nارباب اخبار گويند از اساس حضرت سليمان عليه السّلام است و در آنمحل صورتى از سنگ تراشيده‌اند و هرگاه آب از چشمه جارى مىشود از سينهء همان صورت آب جارى شده دوازده قسمت مىشود و هر قسمت از براى مرضى خوبست صاحب مرض را آورده در آن آب غسل دهند از مرض خلاص شود .\r\nايضا در ريگستان مغرب شهريست معروف به شهر زنان و در آنجا\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nچشمه‌ايست غريب بل مصدر چندين غرايب كه چون زنان آنشهر در آن نشينند آثار حمل در بطن خود ببينند و بعد از مدت معهود دخترى از آن به عمل مىآيد و اگر پسر بزايد بسرحد كمال نرسيده بميرد و اگر كسى بآنمحال برود از تقاضاى آلت رجوليت ايمن شود .\r\n\r\nدر عجايب البلدان مسطور است\r\nدر موضعى از توابع مازندران چشمه‌ايست و در آن كرمها مىباشد هرگاه كسى به جهت آوردن آب برود و كرمها را لگد نمايد آب سبويش كنده گردد و اگر كسى آن كرمها را لگد كرده باشد و از عقب كسى كه آب ميبرد روان شود آب سبوى آن شخص نيز كنده شود .\r\n\r\nدر تحفة الغرايب نوشته\r\nدر نواحى جرجان چشمه‌ايست عجايب گاهگاه بيموجب آب آن بسته گردد و ساكنان آنجا دلخسته شوند و زن و مرد آن ديار جمع شوند و بر لب آنچشمه رفته بساز و خرمى گذرانند باز آب آنچشمه جارى شود و تشنگان آن ديار سيراب شوند .\r\n\r\nصاحب صور الاقاليم مرقوم نموده است\r\nدر حوالى اردشير چشمه‌ايست صاف و مردم آنجا اگر حاجت بمسهل دارند به مجرد خوردن آب شكمشان جارى شود و اگر كسى به درد اسهال گرفتار باشد از آن آب بخورد در شكمش قبض شود و اگر مريضى از آن آب بخورد از آن مرض خلاص شود .\r\nايضا در ده فرسخى شيراز چشمه‌ايست موسوم به ابخاست و خاصيت\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nآن آب در فصل بهار مثل جلاب باشد خاص و عام آن مرزوبوم در بهار جمع شده از آن آب سه روز بخورند به مجرد آشاميدن دفع فضلات مىشود و طبيعت آشامندگان از اخلاط پاك مىشود و طرفه اينكه اگر آب را بخورند از بالا كار مينمايد و الا استعمال نمايند از مخرج استعمال كار نمايد و الا نفخى در شكم پيدا مىشود كه بيم مرگ باشد\r\nايضا در سرحد غور چشمه‌ايست كه آن را چشمهء بانگ نماز مينامند و آن مكانرا بسيار متبرك دانند آب آن چشمه هميشه برجاست چون كسى بر سر آن چشمه آمده اذان گويد آبش در حركت آمده قدرى راه برود و باز بايستد\r\nايضا در غور چشمه‌ايست و روز معين دارد مردم آنمرزوبوم تمام جمعشده هنگام شب بر سر آنچشمه روند و هريك نشانى بر تير خود بسته در آنمكان اندازد خود بمقام و مكانى كه دارند مراجعت نمايند چون صبح شود آنها به همان مكان آمده تير خود را بردارند اگر مقصودش حاصل شود بر سر تير رأس مرغ يا جانورى باشد البته مقصود آنشخص برآيد و الا در عقدهء تعويق بماند تيرش خالى افتاده باشد\r\nايضا در آبخسرو از مضافات شهرورد و در صحن‌سراى آنجا چشمه ايست چون درياى خورد عميق و كسى بسعى جد و جهد بقعرش نرسيده دو جوى بزرگ مساوى چهار آسيا گرداب از آن جارى مىشود چون آن را بند نمايند آبش كم نشود چون آن را مفتوح نمايند آبش زياد نشود\r\nايضا در موضعى از مضافات شيروان دره‌ايست كلان و چشمه‌ايست آبروان در نهايت حرارت و گرمى كه بخارش چون شعلهء آتش سوزندهء اشياء است و به قدر يك تير پرتاب راه جريان يافته در منافذ احجار غايب شود و بعد ظاهر مىشود آب سرد در نهايت خوشگوارى و خنكى كه خورندهء\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nآن را لرزه در اندام افتد\r\n\r\nدر هفت اقليم\r\nمرويست كه در تفليس چشمه‌ايست كه آبش در نهايت گرمى و آن آب غريب خاصيت دارد اگر كسى ده بيضه در آن آب اندازد كه پخته شود اولا پخته گردد و يك بيضه غايب گردد\r\nايضا در تاشكند چشمه‌ايست خراب كه پيوسته چون ديدهء ظالم بىآب مىباشد چنانچه اندك آب در آن ظاهر شود در هوا رود .\r\nايضا ساختهء كيانى در جزو سرائى ساخته طولانى در ميان آن چشمه‌ايست حوض‌آسا كه به دريا لاف برابرى مىزند غواصان بقعرش نتوانند رسيد و ملاحان از ژرفاى آن آگاه نتوانند شد .\r\nايضا در محال نيشابور چشمه‌ايست كه آن را چشمهء سبز مينامند پرنيرنگ آبش در نهايت گوارائى و بر سر آن عمارت ساخته‌اند در غايت دلنشينى گويند ساختهء امير چوپان است و چون كسى بر سر عمارت رود آن چشمه در چشمش ننمايد و در شب جمعه آواز هايل از آنجا شنيده شود در آن شب زهاد و عباد بر لب آنچشمه آيند و آنشب بيدار باشند .\r\nگويند شير و گاو و اسب در آن آب باشند و در ديدهء نظارگيان درآيند باندازهء غريبه\r\nايضا در حوالى بسطام چهار چشمه مىباشد كه آب از آنها اندك‌اندك ريزد دائما از جوش برودت دل بينندگان را تسلى مىبخشد از قاذورات چيزى در آن ريزند چنان باد سخت و پر شدت در آنجا بوزد كه اشجار بزرگ را از بن بركند تا آنچشمه را پاك ننمايند باد كم نشود چنانچه اين مقدمه مكرر در نظر سكنهء آنجا بتجربه آمده\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nمصنف عجايب المخلوقات\r\nدر تحفة الغرايب نقل آورده‌اند كه در قرب چاچ چشمه‌ايست در بالاى بلندى اگر در آسمان سحاب و باران باشد در آنچشمه نيز آب جارى شود و الا در آسمان ابر نباشد در آنچشمه آب نباشد و بدون غمام و باران آب در آنچشمه نباشد\r\n\r\nدر جامع عجائب المخلوقات\r\nروايتست كه شيخ عمر تسليمى آورده در درواق كوهساريست بلند و در آن كوه چشمه‌ها مىباشد ارجمند كه آب جمله گرم و از آنجا دخان برآيد و شعله‌هاى آتش در نظرها جلوه نمايد احمر و اصفر و ابيض و اخضر و آن‌جا دو حوض ساخته‌اند يكى از براى رجال و يكى براى نساء مردم به جهت رفع مرض قصد آن حوضها كنند هركه بمرور در آب آيد منتفع شود هركه بيكمرتبه در آب رود تن او سوخته گردد\r\nايضا در جزيره صقلبيه متصل بحر مغرب كوهيست سركش و در آن كوه آتش عيان مىباشد و چشمه‌ايست در آن كوه كه شعله‌هاى آتش از آن بدر جهد و در نظر سياران شعله‌هاى آن در باليدن جلوه‌گر مىباشد و هرچند كسى كوشش بجا آرد اگر كسى آتش از آنجا نقل كند در دم خاكستر شود\r\nايضا در قرب زمين ارض روم چشمه‌ايست هركه در فصل بهار در آب آن غسل كند از بيماريها تمام سال در امان باشد\r\nايضا در فراور خراسان موضعيست و در آنجا چشمهء آبيست روان هركه در آن چشمه غسل نمايد تب رابع را زايل نمايد و اگر صاحب اين\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nمرض در آن آب نشيند از آن مرض خلاص شود اينحرف بر زبان ساكنان خراسان مذكور است\r\nايضا در ما بين اقشهر و انطاكيه چشمه‌ايست موسوم به عين النار هركه قضيب در آن آب نهد هماندم بسوزد در زمان سابق سلطان علاء الدين كيخسرو از آنراه ميگذشت حديث آنچشمه را به او رسانيدند تعجب كرده بر سر آنچشمه ايستاد و فرمود تا قضيبى در آنچشمه فرو بردند چون در آوردند سوخته و خاكستر شده بود\r\n\r\nصاحب عجايب المخلوقات\r\nاز تحفة الغرايب نقل آورده كه متصل جرجان كوهيست و در آنكوه بر سر قله كه با زمين مساوى است چشمهء آبيست آب از آن در آمده در غدير كه متصل آنست جمع مىشود و آن غدير در طول و عرض مساوى يك تير پرتاب راه مىباشد و در ميان آن حوضيست و درخت در آن است كه هر سال چهار ماه شجر آن از نظرها غايب مىشود و هيچكس بر احوال آن مطلع نميشود بعد از مدت موعود باز پديد مىشود و در بعضى اوقات دو سال ناپديد مىشود و در سالى كه باران بسيار باشد زود ظاهر مىشود و حكام آنولايت در بعضى اوقات آن درخت را بريسمانهاى محكم بسته‌اند چون وقت آن آمد ريسمانها را گسسته ديده حيران قدرتهاى بيچون گشتند يكسال در غايب شدن آندرخت خبر بسلطان وقت رسانيدند و سلطان بغواصى امر فرمود كه بقعر آنچشمه رفته از آن درخت اثرى معلوم نمايد و بعد از مدتى آن غواص از چشمه بيرون آمده تقرير نمود كه هزار ذرع در قعر آب فرو رفتم و از آن درخت اثرى نديدم .\r\nنقلست آورده‌اند كه چون جهان پهلوان گرشاسب از تسخير\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nسرانديب و سير كوه نقشى كه قدمگاه آدم صفى است واپرداخت و بارادهء سير دريا و جزاير آن كشتى و غراب‌ها را يك جا ساخت بعد از مدتى بجزيرهء رسيد كه در آنجا شيرسران اقامت داشتند و پادشاه آنجا از نسل شيث پيغمبر عليه السّلام بود چشمه‌اى ديد كه آبش چون شراب بود هركس جرعه‌اى از آن نوشيد در حال لايعقل شد و چشمهء ديگر هم در همانمقام ملاحظه نمود كه در چهره هم و دو گام مسافت دارد آب از آن بسان تير مىجست و باز به همان سوراخ مىنشست رشاشه كه از آن بر زمين افتاده در حال سنگ شد عجب آنكه در زمستان حجر سياه و در تابستان حجر سفيد ميشد .\r\nايضا در همان نسخه مرقومست كه چون گرشاسب از آن جزيره فارغ گشت بعزم سير در دريا باز در جهاز نشسته از آنجا بجزيره شترسران وارد گرديده با ملك آنجا جنگ واقع نشده به صلح انجاميده بزم عشرت آراسته و محفل مسرت پيراسته شد زنان شترسران كه در حسن و لطافت بىعديل بودند و دلهاى مردم تاراج ميساختند برقاصى و سرودخوانى پرداختند و براى چشم و دل ناظران نزل شايسته ساختند بعد از آن پادشاه آنفرقه گرشاسب را برداشته در بيشهء برد كه گلهاى رنگارنگ غير مكرر\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nو اشجار مثمر داشت و در آن بيشه چشمهء بود كه از آبش مرض به جوش مىآمد و زمين حوالى آنچشمه تمام شوره‌زار بود و آبش تلختر از زهر مار و عجب آنكه در آن شوره‌زار گل و رياحين بيشمار بود به حدى مشكبو كه بمجردى كه از دور بوئيدند عطسه بر دماغ راه مىيافت .\r\nايضا در همان تاريخ مرقومست كه در بحر هند جزيره‌ايست مشهور بهندگير و در آن طرفه آبگيرى است آبش سرختر از خون و ماهيان آنجا تمام گلگون هرگاه آب در جوش آيد ماهيان بيرون آيند همين كه در زمين پهلو نهند در حال سنگ شوند چون مرجان سرخ .\r\nايضا در همان نسخه مرقومست كه گرشاسب شاه پس از تسخير قرطبه در سرزمينى رسيد كه در آنجا حوض آبى ديد كه ساكنان آنجا هنگام شام بر لب آنحوض ميرفتند و از آنچشمه ماهيان بدام ميگرفتند كه ماهيان كافور و مشك داشت اهل آنجا ماهيانرا در آفتاب گذارند كه خشك شود او را ميريسند و از آن جامه ميسازند كه اثر مشك از آن جامه‌ها معلوم ميشد چون او را مىشستند مشك‌آگين ميشد و در هنگام بهار آب آن چشمه مانند نبات شيرين بود و در موسم تابستان تلخ ميشد .\r\nايضا در همانروضهء بهار آئين مسطور است كه چون فريدون ، جهان پهلوان را بجنگ فغفور چين فرستاد در طى راه جهان مىپيمود به بيابانى رسيد كه سراسر سبز و خرم بود و آهو و گوزن در آنجا عالم‌عالم و در آنجا چشمهء بود بغايت سفيد و جانداران آن صحرا فوج‌فوج ميآمدند و آب ميخوردند در ابتدا آب از آن چشمه نرم‌نرم برون تراود چون هجوم وحشيان بسيار شد بيكبار در تموج آمده چون شير غرش زدى تمام جانداران آب‌خوار را فرو بردى پس از ساعتى استخوانها لخت‌لخت از آنچشمه بيرون ميشد .\r\nايضا هم در آن نسخه مينويسند كه چون جهان پهلوان براى\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nتسخير بلاد چين رخصت حاصل نمود چون در شهر ساحر رخت اقامت انداخت نريمان وارد ملكى شد كه در آن چشمه‌اى بود معمور به طول و عرض يكميدان و در هنگام طلوع آفتاب فرياد و فغان از آنچشمه برميخاست و هر سنگى كه در زير آب مىبود به روى آب آمده ميايستاد و در غروب آفتاب به زير آب رفته ناپديد ميشد .\r\n\r\nدر نزهة القلوب آمده\r\nكه در ملك حسكه بولايت شام چشمه‌ايست عين البقر نامند گويند گاو كه باريتعالى به آدم صفى براى زراعت داده از آن چشمه آمده و آنچشمه را به همين جهت بدين نام خوانند آب آن عين را در مزروعاتى كه از نمو باليده باشد بربندند كشت آنجا نيكشود و از همه زودتر درو شده حاصل نيكو دهد .\r\nايضا در همان نسخه آمده كه در زمين ارماج از توابع انطاكيه چشمه‌ايست آب آن را در زمينى كه كژدم باشد بياورند تمام عقربها از خانها درآمده در آن آب جمع شوند و تماشائيان بگرفتن آنها اشتغال نمايند عقارب آن آبها را دوستدارند .\r\n\r\nدر عجايب الدنيا مسطور است\r\nكه چاهيست در نواحى همدان بىپايان در ازمنهء سابق يكى از پادشاهان آنجا خواست كه بر قعر آنچاه آگاه شود تمام كاه آن ممالك را جمع ساخته در آنچاه ريخت هيچ اثرى از آن كاه پديدار نشد و كسى از عمق آن آگاه نشد بعد از سالى قافله از جانب التاى رسيد پادشاه همدان رنگ روى آنگروه را كاهى ديد استفسار نمودند قافله‌باشى بعرض رسانيد كه\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nپارسال تمام آب محال ما كاه‌آلود بود از آنجهت رنگ روى ماها زرد شده پادشاه از شنيدن زبان فروبست .\r\nايضا در حدود قهستان طرفه چاه است كه از صبح تا شام از قعر آن به آسمان دود بالا ميرود .\r\nايضا در كوه اصفهان چاهيست كه از پايانش احدى اطلاع ندارد قضا را كودكى در آنچاه افتاد مادرش نزد حاكم بداد رفت حاكم زندانى را با ده من سنگ در سبد گذاشته در چاه افكندند تا هفت روز آن زندانى در آنچاه رفت بقعر چاه نرسيد و از نصف راه آنسنگ را در چاه انداخت و سه روز گوش بآواز سنگ داشت مطلقا اثرى از آن نديده بعد از ده روز از نيمهء راه برگشت و كسى از قعر آنچاه اطلاع ندارد .\r\nايضا چاهيست در فوشنج كه هزاران هزار كبوتر در آن آشيان دارد مردم براى صيد كبوتران در آنچاه روند هرچند ريسمان را مستحكم نمايند - از نصفهء راه ريسمان پاره شده طناب عمر صياد بمقراض قدرت دو پاره شود .\r\nايضا هم در آن كوه چاهيست كه هرچه در آن افتد خودبخود از آنچاه بالا جهد .\r\n\r\nدر اشارات شيخ ازرى ديده شده\r\nكه در ملك اندلس چاهيست كه هر سال در روز معين از آن آب ميجوشد و آنچاه در آنحال بطريق شير ميخروشد و دو شاخه مىشود و در دو حوض بتدريج رفته منجمد مىشود مانند صمغ عربى به نظر درميآيد و الوان حيرت بر دل بينندگان ميگشايد صمغ حوض اول خاصيت زهر بهم مىرساند و آشامنده را بر غراب مرگ مينشاند و صمغ حوض دويم ترياقيست در ازالهء سميت مشهور .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nدر تحفة العشاق منقولست\r\nكه در كوه عراق چاهيست مردم بر گردش با دف و چنگها جمع شده و ترانهاى رنگارنگ بركشند و سازها كوك نمايند و گوش بآواز دهند هر پرده كه بنوازند همان چغانه را از آنچاه بشنوند كه دل حاضران بىآرام گردد .\r\nايضا در شهر همدان قريب يكجريب حوضيست و از عمق آن هيچكس را اطلاع نيست چهار هزار ذرع ريسمان ساخته سنگ بر آن بسته در حوض انداختند بعمق آن نرسيد .\r\nايضا در جزيرهء قيصو چاهيست نمايان و در آنجا ماهى بسيار مىباشد هر ماهى از آنجا برآرند در حال سنگ شود .\r\nايضا چاهيست عميق در شتابگاه آبش تشنگان را آواره ميسازد چون مردم آنمرزوبوم محتاج به آب شوند باتفاق بسر چاه رفته استدعاى آب نمايند در حال آب از آنچاه بجوشد كه خواهشمندان سيراب شوند باز به حال اصلى گرايد .\r\n\r\nدر تاريخ هفت اقليم احمد رازى چنين ترقيم نموده\r\nدر شهر شبانگاره چاهيست كه هركس را سگ ديوانه بگزد و از آن آب بخورد در حال به شود .\r\nايضا در ولايت بسطام چاهيست كه آبش را از افراط تلخى نتوانند خورد هركس بخورد بوى دهان و بواسير را بر طرف نمايد .\r\nايضا در ولايت تاشكند چاهيست هركه آب آن را بخورد هر خلط كه در بطنش باشد بر طرف شود و اگر آن آب را به جائى برند خون شود و\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nاگر بمسافتى بعيد برند در حال سنگ شود و اگر پارچه به خون حيض آلوده در آنجا اندازند صاعقه‌ها پديد شود كه ديوارها را خراب نمايد .\r\nايضا در زمين طرابلس چاه آب واقعست هركه آن آب بياشامد در حال احمق شود .\r\n\r\nدر عجايب المخلوقات آورده‌اند\r\nكه بئر برهوت در قرب وادى بيشه حضرموت واقعست مردى از متوطنان حضرموت نقل كرده كه روزى در وادى برهوت ميرفتم وقت طلوع آفتاب زنى آبستن بهمراهيم ميرفت از آنچاه آوازهاى عجيب مىشنيدم تا حدى كه سرم از فرط غوغا به درد آمد آنزن از دهشت آن آوازهاى مهيب بار خود بنهاد .\r\nايضا همدر آنجا مسطور است كه بئر توفير در اراضى مغرب چاهيست از آنچاه هميشه بادهاى تند برميخيزد تا بغايتى كه اگر چوب بزرگ در آنچاه اندازند بعد از زمانى باد از چاه بالا اندازد .\r\nايضا در جزيرهء هند منصور چاهيست كه كافور منصورى از آن چاه بيرون آورند و در آنچاه صنفى از ماهى مىباشد كه اگر يكى از آنجا بيرون شود در حال سنگ شود .\r\nايضا بر سر كوه دماوند چاه عميقى است كه بروز از آن دود و بشب آتش مشتعل مىشود و هرچه در آن اندازند بعد از زمانى بيرون افتد .\r\nايضا بئر الكلب چاهيست از قراياى حلب هركس را كلب ديوانه بگزد و آب آنچاه بخورد در حال صحت يابد و شرط آنست كه سگ گزيده از چهل روز نگذرد نقلست كه سه نفر آدم را كلب گزيده بود بدانجا بردند دو نفر كه تا چهل روز نرسيده بودند از آب آن حوض خوردند چاق شدند\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nو يكنفر كه پنجاه روز شده بود از آن آب خورد جام حياتش لبريز شده مرد\r\nايضا چاهيست در موضعى از مواضع ارض فارس ميان دو كوه نمايان و معروفست به بئر هنديان از آنچاه دخان عظيم برميآيد هيچكس از بيم شورش پيرامون آن نشده قدم نميگشايد اگر مرغ بر سر آنچاه رود از جوش حدت و حرارت سوخته خاكستر شود .\r\n\r\nدر روضة الطاهرين نيز مرقومست\r\nكه در عهد فريدون فرخ چون نريمان را بتسخير ملك چين فرستاد بعد از طى مراحل در شهرى رسيد در آن چاهى سهمگين بود آبش در نهايت خوشگوارى شيرين ولى در آنچاه چيزى نميماند اگر سنگ يكمن تا صدمن در آن ميانداختند آب در جوش آمده آنسنگ را بالا مىانداخت و اگر دو نفر باهم مدعى بودند بسر چاه ميرفتند و مردم در دور چاه صف مىبستند هركدام بيگناه بود آب بالا ميانداخت و هركدام كه گناه داشت در آن آب كشتى عمرش طوفانى ميشد .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\nتصوير هفتم غرايب نباتات در قد كشيدن بدايع سبزه و گياه از آبيارى ابر خامه در اشارات شيخ اذرى مسطور است\r\nدر بدخشان گياهى است خوشرنگ كه آن را فتيله سنگ خوانند و درويشان آن را تبرك ميدانند آن گياه را بسان نخ تافته تاجها از آن ميسازند وقتى كه آن تاج چركين شود آن را در آتش اندازند چركش تمام در آتش بسوزد و رنگش از سر نو بيفروزد يكتار از آن سوخته نشود قدرى از آن را فتيله سازند و در چراغ نهند چون روغن تمام شود همان فتيله خودبخود روشنى دهد كه اهل خانه بفراغت باشند .\r\nايضا مرقومست در عجايب الدنيا كه به طرفى از اطراف زمينى است نمناك در عوض خاشاك از آنجا گنجشك ميرويد .\r\nايضا در تبت گليست كوچك و خوشرنگ و خوشبو هركس آن گل را بو نمايد دوچار دردسر شود هركه آن را تناول نمايد رخش مانند گل رنگين شود و بر چوب آن گل خاريست كه در هرجا بخلد زخمش به نشود و عجب آنكه برگ آن را به همان زخم يا جراحت ديگر بگذارند التيام پذيرفته به شود .\r\nايضا گياهيست در طرف هندوستان عجيب كه بركندن آن ميسر نيست اگر كسى به جهت چيدن دست بسويش دراز نمايد گريخته از نظر غايب شود و اگر كسى خواهد برگ آن را بچيند به زمين هموار مىشود و چون از آن دست بردارند در زير بوته خود جهد از اينجهت آن گياه نام پركار گريزپا يافته است .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nايضا در بلاد اندلس در باغات پادشاه از نباتات عجيب بسيار است خاصه گياهيكه چون از زمين سر برآورد ميوهء بديع با آن آويزد و آنها به صورت مرد و زن مطلوب باشد و هر زن و مرد كه از آن ميوه بخورد قوتش افزون شود و اگر مرد يا زن پير آن ثمر را بخورد در حال جوان شود و اگر جوان بخورد قوتش مضاعف شود و حيض زن پير گشاده شود و سواى باغات پادشاه آن گياه در جائى نميباشد .\r\n\r\nدر عجايب الدنيا آورده‌اند\r\nعلفى است مشهور موها و در هرجا مىباشد هركه آن را كوفته با شيرهء گشنيز آميخته بر دست و پا مالد و بر آتش دارد حرارت آتش در آن اثر نكند و اگر آتش را در دست گذارد نسوزد و اگر اين گياه را در حمام اندازند حمام را سرد سازد .\r\nايضا در حدود كرمان گياهيست در نهايت تندى هركه آن را بمشام برساند از تندى آن جوى خون جارى شود\r\nايضا سبزه‌ايست در كوه البرز مشهور بحر نائل در خاصيت‌ها بيمانند كسى كه آن را بخورد در هر حال كه كنده اگر خوشحال بود از بسيارى خنده هلاك شود اگر در گريه بود از گريه هلاك شود .\r\n\r\nدر تحفة الغرايب مرقوم است\r\nكه در بلاد ترك مزرعه‌ايست عجايب زارعان آنجا در قطعه زمينى چوب ميكارند و پرورش ميدهند بعد از چند مدت آن چوبها سبز شود مثل خربزه ثمر آورد و برابر انبانى بزرگ شود در آنحال نزديك آن ميوه‌ها شوند كاه سبز خوش‌مزه كارند و بعد از پختگى آن ميوه انبانى پاره شود و\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nسر گوسفند از آن ظاهر شده دهن را بچيدن سبزه‌هاى نو كاشته گشايد و از خوردن آن در اعضايش قوت افزايد چون دست و پايش درست شود از انبان برجسته رو بصحرا نهد گويند به بره نوزاد و گوسفند ماند و سواى دم همهء اعضايش باشد .\r\nايضا در مضافات شهر مداين گياهيست پركاله پركاله چون سبز شود بسوزند و خاكستر آن را در ديگ نموده آتش برافروزند پس از جوش بسيار آن خاكستر نمك خوشگوار شود .\r\n\r\nدر عجائب المخلوقات مينويسد\r\nكه در ارژن گياهيست به شكل انسان با زلفهاى بزرگتر از گيسوى خوبان در خاصيت چون زهر قاتل جانگداز و بناى حيات را ويران ساز\r\nايضا گياهيست در زمين هندوستان بيش نام نيمدرم از آن زهر قاتليست گويند پادشاهان آنديار كنيزك بچگان گلرخسار را به آن گياه پرورش دهند در ابتدا برگ چند از آنگياه در پيش آنها نهند و چند مدت بدينحال بگذرانند بعد از آن برگها را در جامهء خواب ايشان گذارند و بعد از آن رايحهء آن را بمشامشان رسانند و بتدريج به خوردن دهند و از جوى تا يكمثقال آرند بعد از آن كنيزك را بتحفگى نزد دشمن روان سازند هركه با كنيز جماع نمايد در حال بميرد\r\nموشيست كه اين گياه را دوست دارد و چون بخورد مست مىشود اجزاى آن همين خاصيت دارد مرده‌اش در سر كار پادشاهان مىباشد\r\nايضا حنظل از گياهان مشهور است پشه از برگش بميرد و عقرب از دودش بميرد\r\nايضا خربق گياهيست بارد و شكلش به كار و ميوه‌اش چون چنار\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nبويش پشه و كيك و ديگر هوام را بكشد و موش از خوردن آن بميرد\r\nايضا عنب الثعلب گياهيست مشهور بر سه نوع بود يكى را مجدر دوم را منوم و سوم را قاتل خوانند از مجدر دوازده دانه و از منوم هشت دانه و از قاتل چهار دانه هركه بخورد ديوانه شود اگر يكمثقال از بيخش بخورند خواب آورد\r\nايضا نعناع صحرائى كه آن را بويمادران نامند گياهيست دشتى مار از بويش بگريزد و دودش دفع سموم كند برگش را اگر در پشمينه گذارند كرم را بر طرف نمايد\r\nايضا ماهى زهرج نام گياهيست رسا و برگش بماهى ماند و چون آن را در آب گذارند ماهيان را بدام آورد كه صياد بدست صيد نمايد\r\nايضا بروك بيخ گياهيست در اول بهار سر از زمين برآرد و برگش در ابتدا ببرگ خربزه ماند و در آخر چون گشنيز شود اگر زن آن را بخورد حامله نشود و اگر برگش در ديگ اندازند از جوش بيفتد و اگر در تنور اندازند نان در تنور بسته نشود\r\nايضا ابروصنم گياهيست بنام و مانند انسان نر و ماده مىباشد مدام خوردن نرش قوت باه بيفزايد و ماده آرزوى جماع نمايد اگر در شراب بخورد كسى بدهند همان حركت نمايد\r\nايضا بويمادران گياهيست خوشبو و مار از بوى آن بگريزد\r\nايضا شلجم سبزه مشهوريست اگر برگ آن را بر پيشانى حزين مالند تفريح بخشد\r\nايضا كتان نباتى مىباشد مبارك از آن جامه ميبافند بدن پوشنده فربه كند و محرور مزاجانرا نافع بود خصوصا در تابستان .\r\nايضا گياهيست كه آن را فيل‌گوش گويند و دافع سميت دانند\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاگر آن را بر بدن مالند از ارخاى ايمن ماند مار از بوى آن بگريزد و عقارب در حضور برنخيزد\r\nايضا فقاح گياهيست معروف و بخاصيت عجيب موصوف روز به آب فرو رود و شب بيرون آيد\r\nايضا اگر نيلوفر را در سايه خشكانند و در آتش بگذارند نسوزد و بلكه آتش نيفروزد\r\nايضا گياهيست در هند مشهور بملكنهان بيخش مشابهت بمذكر و مؤنث دارد اگر مذكر پس از فراغ حيض با شير گاويكه بچهء نرينه دارد بخورد و جماع نمايد زن پسر زايد و اگر زن بخورد دختر زايد مكرر بتجربه رسيده\r\n\r\nمصنف روضة الطاهرين آورده\r\nدر هنگاميكه جهان پهلوان گرشاسب بجزيرهء شيرسران رسيد و سعدانشاه پادشاه آنفرقه را مطيع خود ساخت سعدانشاه جهان پهلوانرا در بيشه‌اى آورد كه تمام آن پر از گلهاى غريب و سبزه‌هاى عجيب بود بوته‌اى بجهان پهلوان نمود كه هرگاه دست به آن ميزدند با زمين برابر ميشد و چون دست ميكشيدند در باليدن مىآمد ديگر گياهى مشاهده افتاد كه رنگش چون برف در كمال سفيدى بود گلش از گل آتش سرخ تر مينمود در روز چون دود ميبود و در شب بسان چراغ روشنى ميداد\r\nديگر گياهى آورد كه زر و سيم را چون سنگ مقناطيس كه آهن را جذب نمايد به خود در كشيد گلى ديگر به نظر درآمد از بوئيدن آن خنده آورد و سبزهء ديگر آورد كه بمشام هركس ميرسيد گريه ميآورد\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nدر همانجا مسطور است\r\nكه در زمين بلده قرطبه گلبنيست اگر شخص محزون در سايه‌اش نشيند خوشحال شود و اگر گل پژمرده آن را در شراب اندازند در حال خرم و خندان و از اثر آن طبايع شرابخواران نيز فرحناك شود\r\nايضا در همان سرزمين گليست كه ساقه‌اش سفيد و برگش زنگار گون از بوى آن خواب غلبه آورد و از رايحهء آن احتلام حاصل شود\r\n\r\nصاحب صيديه آورده\r\nگياهيست سبز و در خانه‌ها برويد و هميشه سرسبز باشد خوردن آن بر گنجشك نر شهوت آورد و اگر آدمى آن سبزه را شناسد همان خاصيت بيند و زنان در دنبال او بگردند و خواهان او شوند\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nتصوير هشتم از رنگين غرائب اشجار رشك فرمائى مشاطه پركار آينه‌دار\r\nدر اشارات شيخ آذرى مسطور است كه در دهى از توابع مغان درخت جوزيست ندرت نشان هر ثمره‌اش چون حيوان خصيه دارد و ذكر در ميان است هر درخت جوز در آن نواحى بىثمر باشد زارعه‌اش ميخ از آن شجر برتراشد در ابتداى فصل بهار آن ميخ را در تنهء درخت بىبار مىزند گويند سال دوم به حكم كردگار بار آورد .\r\nايضا در تپه موسى شجريست خورد بالا و در آن ندرتى است و الا برگهاى آن نازك و پهن در موسم خزان جمله بريزد و از آن مرغى پيدا مىشود و در هوا طيران و پرواز مينمايد .\r\n\r\nدر عجائب الدنيا مسطور است\r\nكه در صحرائيست كوهى و بر آن كوه از درختان بسيار باشد هنگام خزان و برگريزى برگ آن اشجار از درخت ميريزد و جملهء برگها مرغ شده در هوا طيران نموده در پرواز آيند .\r\nايضا در حوالى غور قريه‌ايست مشهور شجريست در آنقريه مثل بيد و هميشه در نظر ارباب ديد مىباشد چون در ابتداى بهار آندرخت سبز شود اشخاص دانا براى عمل نزديكش روند و جامى از شيشهء سفيد در زير آنشجر گذارند و تمام شب دست بدعا بردارند حال سال آينده در آن نقش شود چون در جام صبح ملاحظه نمايد همان وقايع سال آينده بدون اضافه و كم در آن نقش باشد .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nايضا در سرانديب نزديك حظيرهء ابو البشر چشمه‌ايست شيرينتر از شكر آبش از خون رنگين‌تر و در سر آن چشمه درختى است در صورت تير براى نمودن حيات از مرگ هر صباح از آنشجر يك برگ مىافتد و آن در شكل مطبوع و صورت خوش و هر دو رويش به خط خوانا منقش مىباشد چوبداران سلطان آنديار در پاى درخت نشسته‌اند و برگهاى افتاده را جمع نمايند و تمام دردها را درمان مىباشد .\r\nايضا در كوهستان كميال جبليست بهترين جبال و بر آن كوه بيشه‌ايست پر از شجر و درختى است در آنجا از جميع اشجار بزرگتر هركه از بيم سرماى سخت بپاى آندرخت آيد و عريان باشد از بيم سرما آسيبى بوجودش نرسد و در فصل تابستان هركه در پاى آندرخت بنشيند از رنج گرما آسوده گشته ضرر از حرارت به او نرسد چون از پناه آن شجر ميمون برآيد سرما و گرما در او اثر كلى نمايد .\r\nايضا در هند شجريست كه ميوه‌اش بمثال انگور باشد و در خواص معروف و مشهور است ثمره‌اى كه در پرتو آفتاب باشد شيرينتر از شهد ناب باشد و آنچه در سايه باشد جمله ترش و بيمايه است و هر مرغ كه ميوهء آفتابيرا خورد قوت يافته خوب پرد و هر مرغ كه از ميوهء سايه خورد از پرواز بماند .\r\nايضا در نواحى مصر درختيست سركش كه در شب مانند آتش هر شب از روشنى آن در آن بيشه گاو و گوسفند چرا مينمايند از دور نور درخت نمايان باشد و در پايش تاريكى فراوان .\r\nايضا درختيست در مرز كه پيوسته روشن مىباشد كسانى كه روشنى جويند و در پرده بغايت روشنست كه گويا هزار شمع افروخته‌اند و در يك ركن چوبش تا هنگامى كه تر باشد در سوختن روشنتر باشد در خشكى افتد از\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nنور دورترى روشنست چون شعلهء طور .\r\nايضا همچنين شجريست در وادى شام بس بزرگ و خوش اندام در شب سياه‌تر از پر زاغ از آنشجر روشنى ميتابد گويا هزار شمع به آن بسته‌اند از هر برگش چراغى بدرخشد چون كسى بآندرخت دست نزديك ببرد جوش چراغ حرارت كند و هرچند شب شود نور آن چراغ بيشتر شود و چون برگ از آن درخت در زمين بيفتد شعلهء آتش باشد .\r\nايضا شجر فلفل در هندوستان باشد با بدايع فراوان زير هر برگش دانه باشد و هر برگش دانه را خانه چون دانه‌اش را از باران زيانست برگش سايبانست هرگاه باران شود مردم جمع آمده تماشا نمايند كه دانه‌اش چگونه آمده در زير برگ پنهان مىشود و برگ چه نحو از فراز به نشيب و از نشيب بفراز ميرود .\r\n\r\nدر همان نسخه مسطور است\r\nكه در ده نحوا شجريست حيرت‌افزا هفتصد شاخ راست دارد و هر شاخ بمثابه كاخ بلند و هزار هزاران مرغ در سرش آشيان دارد و در فصل بهار بچگان طايران جمع شوند چون بيضه در آشيان مرغ نماند آنشجر خود را تكان بدهد كه آنچه خس و خاشاك از آشيان مرغ در آن شجر باشد تمام بيكدفعه فرو ريزد و بر روى صحرا در سايه‌اش پشتها ساخته شود آنقدر هيمه از آندرخت فرو ريزد كه در عرض يكسال متوطنان آنجا را كفاف نمايد .\r\nايضا نوعيست شجر در هندوستان كه ثمرهء آندرخت مشابهت بسر آدمى دارد و او را چشم و ابرو و گوش نباشد و در سر او مغزيست مثل جوز و خورش طايران هندوستان باشد و هر دو سال يك بار مىآورد و معروفست\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nبه واق‌واق و در آن ديار برگهاى آن مانند صورت آدمست چون باد بر آن شجر خورد از برگش آواز واق‌واق به گوش مردم رسد هركه يكشب در آنجا ماند از بسيارى آواز واق‌واق حيران شود هنديان از صداى آن بىآرام شوند و هركه در پاى آندرخت نشيند از سباع ضاره به او ضرر نرسد .\r\nايضا در ملك سامره درختيست كه دو شاخ دارد و بر هر شاخ ميوهء لطيف دارد از خوردن ميوه يكى اطلاق و غلبه خواب زور آورد و از اكل ثمرهء شاخ ديگر قبض و بيدارى ظهور نمايد .\r\nايضا در كوه غور درختيست مشهور هر سال در وقت بهار بجاى ثمره عقارب بار مىآورد و همهء سال چون سرو سرسبز و خرم باشد .\r\nايضا در كتب اخبار آمده كه در حدود مغرب درخت امرودى است نادره ناصر خسرو بر خلاف اين نشان آندرخت در ملك يمن داده هركه از آن بخورد شكمش ده بار جارى و هركه دوبار بخورد بيست بار جارى شود و هرچه در امرود افزايند در اطلاق اضافه شود .\r\nايضا در حدود كرمان يكدرخت مىباشد كه تنهء آن چون چوبى است از آهن سخت‌تر اگر در آتش نهند نسوزد بلكه در آتش اين چوب باشد نيفروزد .\r\nايضا در ناصريه متصل طبريه شجريست كه از آن ترنج حاصل شود و هر ثمره‌اش به صورت نساء همه اعضايش موافق سراسر آن ثمره مسدود باشد و فرجش دايما مفتوح .\r\nايضا در شهر هرات مغرب سواى هرات خراسان در آنجا درختى است مطرا موسوم بنهال غبرا هرگاه در فصل آندرخت شكوفه نمايد در باغچه جمال زنان آنجا كچه شهوت گل كند و در آن اوان بيشرمانه\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nمتعرض مردان شوند و هميشه اوقات در وقت شكوفهء آندرخت هيجان در زنان آنشهر پديد شود .\r\nايضا محله‌ايست در همدان مشهور بشهرروان و در آن درخت تاكيست در يكسال انگور شيرين بار دهد در سال دويم دانهء سرخ برابر جوز ببار آيد .\r\nايضا در پاى كوه سبلان درختيست پربار و خرم و سبز هيچطور جاندار در آن مرغزار بال نكشانده است و به خوردن ثمر و سبزه آنجا نرفته احيانا اگر اجل بسر رسيده‌ايرا ميل به خوردن بهمرسد به مجرد خوردن هلاك شود .\r\nايضا در بحر فرنگ جزيره‌ايست درختان بسيار دارد هنگام شكوفه از شاخ هريك ثمر بياويزند و در هنگام پختگى آن ثمر از هم شكافته مرغ از جوف آن برآمده ساكنان آنجا دام بگسترانند و مرغان را صيد نمايند هركس يك ساله آذوقه از آنمرغان جمع نموده تمام سال را به فراغت گذراند .\r\nايضا در تعز از توابع يمن درختيست قات نام كه برگش بسان افيون اثر مىبخشد و خوردنش مستى آورد .\r\nايضا در حدود فرنگ شجريست كه هرگاه اوراقش را در آب اندازند و آب آن را در راهگذر فيلان گذارند فيلان كه آب را بخورند چنان بى خود شوند كه به سهولت گرفتار آيند .\r\nايضا در بادية العرب متصل بحدود مصر دو شجر باشد كه برگهاى آنها در نظر بيننده بر شكل چكاوك جلوه مينمايد اين امر غريب تا چهل روز نمايان و بعد از آن از هم بپاشد .\r\nايضا شجريست در حدود شهر خوارزم آن شجر دايم بىثمر باشد\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nچون تنه آن را سوراخ نموده و دهان بر آن گذارند صمغى مانند عسل خوش‌طعم و شيرين ظاهر شود و از خوردن آن سستى و كاهلى معلوم شود .\r\nايضا بر كنار جيحون كوهيست و بر قلهء آن باغى منزه چون در مهرجان از اشجار آن درختان اوراق فرو ريزد چند مدت كه روى زمين بماند بقدرت ايزد تعالى طيور شده به هوا روند و تماشاچيان از آن حالت تعجب نمايد .\r\nايضا در عربستان درختيست كه عرب آن را عشر گويد هرگاه شخصى در حق عيال خود بدگمان ميشد چون به سفر ميرفت دو شاخه از آن درخت عشر آورده برهم تافتى و در گوشه‌اى گذاشتى بعد از مراجعت سفر اگر شاخها را به همان حال ديدى دليل عفت عيال او بود و اگر تفاوت در آن ميديد بدگمانى حاصل ميشد .\r\nايضا درختيست مشهور به سنجد چون از آن شاخه‌اى در خانه گذارند مگس از آنخانه بگريزد چون شكوفه نمايد زنان را شهوت غالب شده آرزوى جماع بهمرسد هرگاه پاى عفت در ميان نباشد خود را در لحظه بمردان نامحرم رسانند .\r\nايضا فندق درختيست پرمنفعت حامل چوبش از گزند عقرب در امان باشد اگر بدان چوب خط بر گرد عقرب كشند از جاى حركت نتواند كرد .\r\nايضا دارشيشعان درختيست بزرگ پرخار باشد چون چوب آن را در دريا نهند نهنگان در دريا دور آن چوب جمع شوند .\r\nايضا فراونه درختيست بزرگ و ثمرهء دارد چون انار بزرگ و ميان ثمره‌اش از قدرت بيچون پرپشه باشد .\r\nايضا لاعنه درختيست كوهى و شاخ و برگش در نهايت انبوهى هر\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nگاه از آن چيزى در آب اندازند ماهيان به تمام بيهوش شوند و بر روى آب آيند و مردم آن را بدست خود صيد نمايند .\r\nايضا در شهر روم درختيست نامعلوم كه ميوه‌اش مانند بادامست و بارش را با پوست ميخورند گويند آن ثمر از عسل شيرينتر و خوردنش در ذائقه چون شكر مىباشد .\r\n\r\nدر اكبرنامه مينويسد\r\nدر قلعه شاهكده درختيست دو شاخه دارد كه هريكى در برابر مقرر است يكى شيرين و ديگرى تلخست شيرين دفع برص و جذام نمايد و دويمى ازاله بيمارى تب نمايد .\r\nآورده‌اند كه در پائين جاجرم درخت چناريست و هريك از شاخ هاى آن پر از برگ و بار است گويند هركه صباح شنبه پوست آن را بدندان گيرد تمام عمر از درد دندان رهائى يابد مردم پوست آن درخت را به تمام خالى كرده‌اند .\r\n\r\nدر عجايب المخلوقات آورده‌اند\r\nكه از چوب كل مار بگريزد اگر نزديك درخت كل كسى را مار بگزد زهرش كارگر نشود .\r\n\r\nدر تاريخ هفت اقليم مرقومست\r\nدر زنگ‌كوه شجريست بىبرگ و چوبش از تمام چوبها سخت‌تر باشد اگر آتش آن را در زير خاك نهند مدت مديد بماند و گويند تا پانزده روز آتش آن بماند .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nدر آداب الفضلا درجست\r\nكه جزيره‌ايست در هند مشهور به هيركند و در آن جزيره درختيست كه ضخامت آن درخت موافق يك تيرانداز راه باشد در ايام برگ‌ريز اوراق آن به تمام در يك روز ميريزد و به زمين نرسيده تمام مرغ شده در هوا طيران نمايند و صفيرهاى خوش‌آواز بردارند و در زمستان از بسيارى برف مرغان مزبور تلف شده ميميرند .\r\n\r\nدر همان نسخه مرقوم است\r\nكه نزديك ملك قرطبه كوهيست و در آنجا درختيست پرشكوه بر تنهء آن مثل گوسفند پشمست و مردم آنجا از پشم آن درخت ما رخت ميبافند و در موسم بهار آن شجر گل ميكرد دابه كلان از دريا همتاى آن درخت برآمده در زير آن درخت مقام ميكرد تا مدت سه ماه كه گل در بار ميبود آن دابه در پاى آندرخت مىآسود و گاهگاهى به جهت تحصيل طعمه به دريا رفته برميگشت و در آخر فصل بهار كه گل آن درخت ميريخت آندابه فغان و فرياد كرده به دريا فرو ميرفت و در وقت بهار باز مىآمد .\r\nايضا در همان نسخه مرويست كه نريمان در اثناء راه چين به بيشهء سبز و خرمى رسيد شجرى غريب در آن بيشه ديد كه تنهء آن سبز و بارش زرد بود در زير آندرخت چشمه‌اى بود پر از آب سياه هر كرا از وحوش و طيور رنجى رسيد در آن چشمه غسل نموده ميآمد خود را در زير آندرخت مىافكند اگر حياتش باقى بود فى الحال مرضش تنزل نمايد و اگر اجلش آمده بود هماندم قالب تهى مينموده و در پاى آن درخت توده‌هاى استخوان بود و آتش در چوب آندرخت اثر نكردى بلكه آتش ميمرد .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nاز آئينهء تصوير نهم تمثال ندرت مآل و بدايع اطوار مرغان بسان جوهر از سنج نحل عيان نمايان\r\nو نيز در اشارات شيخ آذرى در جست كه مرغيست موسوم به رنگين فنون و درياورزان را از او سكون باشد وقتى كه دريا رو بكمى آورد آنطاير مبارك پى براى ساختن آشيان خس بر روى آب گذارد چون آشيانه را باتمام رساند بيضه در آنجا نهد و وقتىكه آشيان را خراب سازد آب در جوش آيد و تا وقتى آشيانهء آن برجا باشد كشتى را از آن خطر نباشد و چون آنمرغ پير شود بچگانش برايش آشيانه بسازند و ذخيرهء آذوقه براى او طيار نمايند و آنمرغ در آن آشيانه بسر برد تا بميرد بعد از آن بچگانش در ماتمش فرياد و ناله نمايند .\r\nايضا مرغيست بس ميمون كه نامش مشهور است بمأذون عرب او را التاوند خواند و با انسان سلوك مينمايد چون اقارب و خويشان و پيشاپيش كشتيها ترانه سازند و هميشه به اين اندازه رسا در پرواز باشند جائى كه محل خطرناك باشد آنمرغ مبارك سر فرياد پياپى كند اهل كشتى از استماع آن آواز در دفع بليه شوند .\r\n\r\nدر حيوة الحيوان مسطور است\r\nكه عنطوانه نام عنقاست و او طايريست بزرگ بىهمتا چون طوق سفيد در گردنش باشد عنطوانه گويند فيل در دستش چون موش\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nباشد و در ساحل درياى مغرب جاى دارد و هنگام پرواز نمودن از دهانش و بالش آواز آمدن سيلاب آيد عمرش از هزار سال افزونست و در پانصد سالگى فكر ماده مىكند جفتش مثل او پرشكوه باشد و بيضه‌اش بمثال كوه بود چون ابتدا بصيد آدمان پرداخت قادر بر حق او را از خلق بر كنار انداخت از ربع بسيط او را آورده و در بحر محيط اندازد .\r\n\r\nاز تاريخ ابن خلكان روايت است\r\nكه عزيز مصر را در نگاهداشتن حيوانات شوق بسيار بود و طايرى نزدش آورده بودند كه در جسامت و بلندى قامت و خوشرنگى بال نظير نداشت و صورت هزاران جاندار از پر و بالش طاهر بود تاج بر سرش به از تاج پادشاهان بود و رويش به روى انسان شباهت داشت و عمرش از هزار افزون و نامش سيمرغ اشتهار دارد .\r\nايضا مرقومست در همان نسخه بديعه كه مرغيست عظيم الاعضاء و شجاع و هزار ذرع بال او است آورده‌اند كه كشتى حدود ماچين در غرقاب بند شد كشتىنشينان بهزار سعى بجزيره رسيدند در هر طرف جستجوى آب مينمودند گنبد رخشان به نظر آنها درآمد هريك بسوى آن آهنگ نمودند چون نزديكش رسيدند بيضه مرغ بود به سنگ و چوب شكستند و از آنجا برگشته بسوى كشتى آمدند آنمرغ سهمگين كوه پارهء از سنگ برداشته بسوى اهل كشتى آهنگ نمود كشتىنشينان از مشاهدهء آن حال پناه بدرگاه حضرت ذوالجلال بردند كشتى را باد بجلدى از زير سايهء بال آنمرغ برآورد و آن سنگ در دريا جا گرفت .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nايضا در حدود هندوستان مرغيست ققنس نام كه مادام عمر از جفت جدا مىباشد در دم آخر عمرش خواهش جفت مىكند پس هيزم از براى آشيانه جمع كند و جفت از براى خود پيدا كند و خانه از بهر سكونت بيارايد پس نر و ماده در آشيانه نشينند و باهم عاشق‌وار مايل بوس و كنار شوند از سودن منقار بمنقار آتش پديد آمده هر دو با خاشاك آشيانه بسوزند در آن حالت بارش شود و از آن خاكستر گرم شود و از فيض و تأثير آب همان خاكستر ببالش درآمده پروبال بهمرساند از قدرت كاملهء إله و صفت بالغهء خالق مهر و ماه چون بسرحد بلوغ رسد از آن تودهء خاكستر مرغ ديگر پديد آيد .\r\nايضا مرغيست در حد پلون روح‌افزا و سفيد لون از خروس كوچكتر و از آتش بر تنش داغ‌هاى بسيار و نامش عابد النار است و در جاى فروزان شود راحت به جهت او حاصل شود شب به بيدارى بسر برد و هيزم بسيار جمع كند و ترانه دلكش از جان برآرد و از تف نفس او آتش در آن توده افتاده شعله‌ور شود و آنمرغ از شادى پروانه‌وار بر گرد آتش پرزده تا بسوزد .\r\nايضا مرغيست بلند پرواز عمرش بسيار دراز باشد هرگاه خواهش توليد در دلش پديد آيد دارچينى بسيار آورده خرمن نمايد و بر فراز آن نشيند و شروع نمايد در بال زدن از پر زدن آتش در آن افتد و خرمن بسوزد و خاكستر آن را باد نبرد و پريشان نسازد از قدرت جان آفرين جانى در آن بهمرسد پر و بال برآورد و در پرواز آيد نام او عنطو است و مقامش در مغرب زمينست و ذوق تمام دارد و در تنهائى عمر بسر آورد جوجه‌اش بعد از پانصد سال به عمل آيد طريقهء والد و وحدت خصال .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nدر عجائب الدنيا مرقومست\r\nكه چون شتر را هواى جماع در سر افتد با مادهء خود جمع مىشود چون نطفه بسته شود چون وقت بارافكنى آيد بچه را در زه كوش زايد .\r\nايضا طايريست در هندوستان رنگين آن را طاوس گويند دانشوران از فرط نقش و نگار نسخه مانى را بخواطر نميآرند و يا تاجش از غايت رنگينى نامه ارژنگ را بيرنگ پندارند هرگاه از جوش شهوت آرزوى جماع نمايد قطره‌هاى اشك از نهر ديده جارى سازد طاوس ماده بر گردش جمع آيند اشك چشمش از ديده‌اش بربايند آنكه از هوا بربايد نر زايد و آنچه از زمين بردارد ماده زايد .\r\nايضا طايريست خوردتر كه از فرط وفادارى بر همه سرور باشند و با مردم انيس و دلجو باشد از آنجهت مرغ باوفا گويند هر صبحدم آنها را بصحرا سر دهند و يكى را در قفس نگاهدارند و بتقريب كه يكى از آنها دربند باشند باز آنها مراجعت نمايند و عجب آنكه آنها دلو را از چاه بركشند و بوسه از روى محبوب حورى لقا بربايند .\r\n\r\nدر حيوة الحيوان مسطور است\r\nكه چون عقاب بچه از بيضه درآورد او را بصحرائى برد مرغيست فانس نام كه بچگان عقاب را آب و دانه دهد و دايم از آنها باخبر باشد چون آنها پر و بال درآورند فانس پير شود بچگان عقاب بنابر شفقت كه از او ديده‌اند شكار بسيار كرده براى او آذوقه آورند تا مادام كه او قالب از حيات خالى نمايد .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nايضا طايريست مشهور بمكر و دستان و آوازى دارد بهتر از هزار دستان مردم آن را دست‌آموز ميسازند و هر روز از بهر شكار بصحرا برند و او مرغانرا بهواى خواندن بسوى خود آورد و مرغان بيچاره از خود بى خبر بهوايش ميروند و بدام صياد گرفتار ميشوند .\r\nايضا مرغيست دراج نام و او را در هند مقام باشد خوردتر است از كبك كوهسار پر و بالش پر از نقش و نگار صيادان آن را بدست آورده دست‌آموز گردانند و صيد را از او بگيرند تا وقتىكه بر صيد قادر شود صياد دام بردارد و بصحرا رفته در روى زمين پهن كند و دراج را همانجا بگذارد آنمرغ شروع به خواندن نمايد مرغان بيچاره از مكر خالى بدور آنمرغ جمع شده بترانه مشغول شوند و دراج مذكور در عين خواندن ملاحظهء اطراف دام نمايد كه مرغان همجنس او در دام افتاده بعد شروع به خواندن نحوى ديگر مىكند كه صياد مطلع شود بمجردى كه صياد صداى مرغ را شنيد حلقهء دام را كشيد آن مرغان بيچاره تمام در دام افتند .\r\nديگر در حدود بابل مرغيست بيحاصل در سالى كه آن ظاهر شود قحطى در آن ديار پديد آرد .\r\nايضا طايريست خوشه نام و بر لب درياى چين است چون آنمرغ در هوا پرواز نمايد مرغ ديگر حرب كوكو آن‌را به دهان فرو برد چرا كه رزقش از روز اول چنين مقدر شده .\r\nايضا نقل است كه در طبرستان مرغيست از هر دو ديده كور مرغ ديگر هر روز مگس و پشه بسيار در دهان گرفته آورده قى نمايد و آنمرغ كور بخورد .\r\nايضا در قيروان مرغيست سرگشته و به تيغ كشته نميشود از\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nاينجهت او را به سنگ ميكشند .\r\nايضا مرغيست در حدود هندوستان كه چون سقا آب براى جانوران ديگر ميآورد حوصله‌اش را پرآب كند به بيابان آمده آواز بركشد مرغان از شنيدن آواز به پرواز آيند و بر سرش هجوم نموده آن مرغ آب را در گودى قى كند مرغان تشنه از آن سيراب شوند .\r\nدر نسخهء ديگر بدين قسم مندرجست كه در زير حلقش خريطه‌ايست دراز و دهانش دايم باز مىباشد منقارش طولانى و مرغان آب از حوصله‌اش ميگيرند چون يكمرغ بماند آن را عوض آب بخورد اگرچه جمله‌اش نيكست اما افسوس كه بىغرض نيست .\r\nايضا گويند در حدود نور مرغيست كوچك جثه باوجود كوچكى حرص بسيار دارد هرجا زر و سيم يابد بربايد .\r\nايضا طايريست در هند مسكنش بر شجر كافور در هواى بچه شب و روز آرام ندارد چون مار قصد آشيانه‌اش نمايد آنمرغ زيرك بيضه را بچنگال برداشته در هوا رفته بر سر مار زند كه مهرهء ديده از كاسه حدقه‌اش بيرون شود و آن تخم آورد در جاى خود قرار دهد و مار از آن الم بميرد و چون بچه از بيضه بيرون آيد قشر مار را در مناقير آشيانه گذارد تا مار قصد خانه‌اش نكند .\r\nايضا در ملك از مضافات مرغيست نادر نام و چهل بيضه در يك جا موسم بهار گذارد و تخم‌ها را زير خاك نهان نموده از پى كار خود ميرود و چون يكهفته بر آن بگذرد تخمها پخته شود در هفتهء دوم آنمرغ آمده تفحص تخمها نمايد از آن بيضه‌ها مرغ ماده و نر بچيند باقى تخمها را بشكند و بخورد دو بچه گزيده دهد و در هوا طيران نمايد و اين از نوادر است كه از جگر گوشهء خود گوشهء جگر پرورش دهد و غير جنس را نيازارد\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nايضا ديگر مرغيست موسوم بابوهارون در حدود تركستان توطن دارد خوش‌آواز و شب‌زنده‌دار و عشقباز و هر لحظه آوازهاى دلنواز كند كه شنوندگان را دل ربايد مردم دانا باهم بر سر فهميدن نوايش نذرها بندند و بكنه آن نميرسند همين كه آن طاير در صفير آيد بىاختيار دهان بخروش گشايد هرگاه كاروانيان در پاى درخت نشيمنش رسند رختها را گشاده در خواب شوند ترك قيل و قال كرده خاموش شوند و سواى آن درخت به جائى ملاحظه نكنند آنمرغ ترانهء دلكش بركشد هركس به حال از جا برجهد و گريبان را پاره ساخته بهاىوهوى پردازند .\r\nايضا در حدود ولايت بربر مرغيست بىنظير چيزى كه در آنسال واقع شود از نرخ فرياد مىكند خلق از شنيدن آواز در خريد و فروخت سعى مينمايند .\r\nايضا كيفره قلعه‌ايست از محال هند بر سر قلهء كوه واقعست و در آن مرغها به شكل قمرى و بلبل مىباشد از خوش منظرى در خانه‌ها كه آن طاير گذر نمايد سم در آنخانه اثر ننمايد احيانا اگر كسى طعام مسموم در آنخانه خورد آنمرغ از چشم دانه‌دانه اشك مىبارد و دانهء اشك او منجمد شود آن اشك را سائيده بمسموم دهند فى الحال شفا يابد و آنمرغ سواى همانجا در جاى ديگر نيست احيانا اگر به جائى ببرند يكسال بيشتر عمر نكند .\r\nايضا در بلاد هند مرغيست جسيم كه از نيمهء منقار او كشتى سازند\r\nايضا نزديك بلغار صنفى از طيور است كه نصف اعلى منقارش ششماه بر طرف يمين مايلست و ششماه بر طرف يسار و در وقت خوردن بهم آيد بيضه‌اش آنقدر گرمى دارد كه هرگاه بر بالاى يخ گذارند آب شود .\r\nايضا سارس نام مرغيست در هند شهرهء بوفا و اخلاص گويند كه اگر\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمرغ نر بميرد ماده بر سرش نشيند آنقدر نوحه و زارى كند تا هلاك شود و اگر ماده بميرد به همين حال .\r\nايضا طايريست خنس نام در حدود هندوستان اگر شير و آب را داخل كرده پيشش گذارند شير و آب را از هم جدا كرده بخورد .\r\nايضا مرغيست كه آن را فرستوك خوانند و چون شناساى حجر يرقانست مردم بچه‌اش را مزعفر نمايند آنمرغ به خيال آنكه بچه‌اش يرقان دارد رفته سنگ را بياورد و در آشيانه برابر بچه‌اش گذارد مردم آن سنگ را از آشيانه برداشته چون بر بيمار يرقان بندند دفع آنمرض شود .\r\nايضا مرغيست نام آن فررش و خوش صورت گردن بلند دراز دارد و بسيار بغمزه خرامش كند و منقار سرخ يكرنگ دارد هر لحظه برنگى ظاهر شود و شعبدهء تازه برانگيخته هوش از تماشائيان بربايد .\r\nايضا تذرو مرغيست مشتاق سرو و آنمرغ از آمدن زلزله آگاهست پيش از وقوع زلزله چند تا باهم يك جا جمع شده آوازها برگشايند بعد از آن زلزله حادث شود .\r\nايضا عذرى مرغ احمقيست هرجا بيضه بنظرش آيد به گمان تخم خود او را پرورش نمايد هرگاه بچه از بيضه بيرون شود از ديدن غير جنس رو بگريز آرد اكثر مردم با آن دشمنى دارند و از بيم نزديكش نمىآيد چرا كه زنخش از آتش سوزانتر است بهر طاير كه زنق اندازد بسوزد .\r\n\r\nدر عجايب المخلوقات مسطور است\r\nكه سيمرغ از همهء مرغان قوى هيكلتر است و فيل‌بچه را در ربوده به هوا پرواز نمايد و عمرش يكهزار و هفتصد سال گفته‌اند گويند بعد از سيصد سال بيضه نهد و بيست و پنجسال تيماردارى آن بيضه نمايد تا بچه را\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nاز آن بيضه بدر آورد و در سرانجام آب و دانه لحظه‌اى توقف نكند .\r\nگويند عروسى را بخانهء شوهر ميبردند سيمرغ در ربوده به هوا برد و بزرگى دعاى بد در حقش كرد تمام پر و بالش بسوخت و جز نام از آن باقى نماند .\r\nدر تاريخ جرير طبرى منقولست كه وجه غايب شدن او اين صورت دارد كه در عهد حضرت سليمان عليه السّلام دعوى نمود كه حكم قضا و قدر را دگرگون مينمايم .\r\nحضرت سليمان فرمود كه تقدير جناب اقدس الهى را تبديل نميتوان داد هرگاه تو در گفتار خود صادق باشى دختر پادشاه مغرب و پسر پادشاه مشرق را جناب اقدس الهى نصيب هم كرده و امروز از كتم عدم بصحراى وجود قدم ميگذارد چون سيمرغ اين سخن را شنيد به مغرب پرواز نموده دختر را در ربوده بآشيانهء خود برد و بميوه‌هاى لطيف او را پرورش مينمود و لحظهء غافل نميشد و چون پسر پادشاه مشرق بسرحد رشد رسيد آتش هواى سياحى در كانون سينه‌اش شعله‌ور شد سر در بيابان گذاشت در قطع صحارى و بيابان پويه‌زن گرديد از تقديرات فلكى گذارش به مكان سيمرغ رسيد كه دختر را پرورش ميداد بيك نظر چشم دختر بر آن پسر افتاده جوياى وصال هم شدند و بهر حيله كه دانست دختر خود را به پسر رسانيده لحظهء باهم صحبت داشتند و از بيم سيمرغ دختر بآشيانه رفته پسر را نشان داد كه در فلان موضع جلد گاوى است به آنجا رفته در جلد گاو مخفى شود در آشيانه خود منتظر سيمرغ مىبود چون سيمرغ باز گرديد و ميوه‌هاى گوناگون به جهت دختر آورد دختر استدعا نمود كه فلان جلد گاو كه در بيشه افتاده او را بآشيانه بياورد كه بسبب تنهائى به او اشتغال نمايم سيمرغ باستدعاى دختر جلد گاو را\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nبرداشته بآشيانه آورد و خود پرواز كرده بصحرا رفت و آندختر و پسر بىوهم رقيب از گلستان وصال هم گلها چيدند و باندك مدت جناب ربانى به آنها پسرى كرامت كرد .\r\nروزى حضرت سليمان به سيمرغ فرمود كه دختر پادشاه مغرب را با پوست كه باعث تسلى او در آشيانه‌دارى بياور سيمرغ حسب الفرموده دختر را با همان پوست برداشته خدمت حضرت سليمان آورد چون پرده از روى كار برداشتند سيمرغ از كمال خجالت غايب شد و از آن روز در عمرانات نيامده .\r\n\r\nدر عجايب الدنيا آمده\r\nكه غراب از ديگر مرغان عمرش درازتر است و نر و ماده را باهم الفت از حد بيشتر است كه هيچ يك بعد از فوت ديگرى جفت نگيرد سواى آن بغيرى الفت نپذيرد هميشه از براى قوت ذخيره نهد و پيوسته قاصد آدمى و حيوان باشد چون بچه آورد مويش سفيد باشد مادر از آن واهمه نمايد بچه را در آشيان گذاشته پرواز نمايد روزىرسان بىمنت مگس و پشه را در دور بچه غراب جمع نمايد بچهء غراب آنها را گرفته بخورد به مجرد اين كار موى سفيد از بدنش بريزد و پر مانند غراب از بدنش برآيد مادر نزد بچه آمده آن را پرورش نمايد .\r\nايضا ماهىخوار مرغيست بخيل و اندامش براى صيادان دليل بسان مرده خود را در روى آب پهن سازد و ماهيان را بخاطر ميرسد كه او مرده آمده بدورش جمع شوند ماهىخوار يكى از آنها را ميگيرد كه بخورد غراب بسيار جمعشده ماهى را از آن گرفته بخورند و او يكى از غرابان را گرفته در آب فرو شود چندان بماند كه غراب بميرد بعد از آن\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nاز آب درآمده غراب را بخورد و پرواز كرده برود و به همين منوال روز بگذراند .\r\n\r\nدر نفايس الفنون مينويسد\r\nكه بيضهء شترمرغ چنان بزرگ شود كه ده رطل آب در آنجا شود بيشتر از اعراب بيضهء او را گرفته پر آب نموده در بيابانها دفن نمايند و نشان گذارند اگر كسى از باديه گردان را به آب احتياج بهمرسد آمده آب را برداشته بخورد و اگر سالها آب در آن بيضه بماند رنگ و طعم آن رنگ نگرداند .\r\nايضا در همان نسخه مسطور است كه هماى مرغيست خجسته و سايه‌اش دولت مىبخشد و گوشت سگ‌بچه را بسيار دوست دارد و هرگاه حامله شود سه بيضه آورد دو بچه جنس خودش باشد و يكى بچه‌سگ باشد\r\n\r\nدر روضة الطاهرين محمد طاهر عماد الدين آورده است\r\nكه جهان پهلوان گرشاسب كه سپه‌سالار فوج ضحاك بود بعزم مدد فرمانفرماى هندوستان شد و از آنجا بسير دريا كشتى راند جهاز را بجزيرهء رساند كه در آنجا طايران عجيب الشكل غريب الاعضاء بسيار بود بعضى از آنها چهار پا داشتند و برخى بر مثال ديوان گردن مىافراشتند جمعى بودند سر آنها مثل گاو و چنگالشان مانند شير بود جمعى چون فيل سر و خرطوم داشتند مرغى را ديد كه دو سر و چهار چشم و خرطوم داشت مانند فيل خرطوم مىافراشت اندامش مثل اسب و مويش كبود بود از\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nآنجا جهان پهلوان بديار قرطبهء رفت و بيشهء سبز نمايان شد كه تا چهار فرسخ نخلستان بود و بر نخل فوجى طيور غريب الخلقه طير مينمود طرفه‌تر آنكه بكارد ذبح نميشدند و به سنگ كشته ميشدند و در آن جزيره جانورى هر صبح برمىآمد كه زمين آنجا از پرتو آن رنگ زر ميگرفت مردم آن را گرفته از پشم آن رخت ميسازند .\r\nايضا در همان تاريخ مسطور است كه در همانجزيره جانوريست كه متصل در پرواز است و آن را سكون نميباشد و هرگاه موت او نزديك رسد در زمين افتاده هلاك شود و آن سالى يك بار بيضه نهد و زياده از كبوتر جثه ندارد و بر گرد منقارش بطريق صعوه پارهء زرديست و ديگر اندام آن زمرديست و در بال آن اندك سفيدى هست و دم مله و دوسه پرچون تار تنبور باشد آنچه با خود ندارد پاست و از اين جهت مقامش در هواست .\r\n\r\nصاحب اختيارات آورده\r\nكه مانند خفاش جانداريست كه در قامت مثل گوسفند و دو پستان دارد و دو گوش و دندان و دهان دارد شير از پستان او بيرون آيد و بچه را بشير پرورش نمايد و آن‌را در آنديار شيرزق خوانند .\r\n\r\nو در اقبال‌نامهء تيمورى درج است\r\nكه چون قلعهء كاخ از توابع روم مرور عسكر همايون آرام گرديد لطيفهء غريبه بمسامع عليه رسيد كه درين سرزمين هر سال در فصل بهار سه روز بچه طيور بجثهء عصفور كه به پرواز آمده باشد از هوا فروز آمده و اهالى آنجا آنها را گرفته مثل نمك سوده در ظرفها ذخيره نمايند تا سال دوم و هرچه در آن سه روز گرفته نشود پرش بزرگ آمده بپرواز آيد .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nدر عجايب الدنيا مرقوم است\r\nكه در جزاير رايع نوعى طوطى مىباشد سرخ زرد كبود و سبز و مله و ازرق هرچه بشنوند در لحظه ياد گيرند\r\nديگر نوشته اگر جفت كلاغ بميرد نر يا ماده بعد از آن هيچيك جفت نگيرد احوال قمرى هم بدينمنوال باشد اگر نر بميرد ماده مشغول نوحه شود و آرام نگيرد و اگر ماده بميرد نر ناله و افغان نمايد تا بميرد\r\nايضا بوتيمار طايريست كه بر لب بامها مىباشد و از ويرانى دلتنگ گردد و هيچگاه از خست آب نخورد ترسد كه كم شود چون محتاج به آب شود بلب آب رفته بايستد و همچنان تشنه برگردد\r\nايضا در آبى كه وطواط غرق شده باشد هركه از آن آب خورد تا يك ماه خواب گرد چشمش نگردد و اگر كسى از زن يا مرد موى در گردن\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nاو بندند و سر بصحرا دهند صاحب موى در خواب نرود تا زمانى كه موى را واكند خواب در ديده‌اش آيد\r\n\r\nدر مآثر عالم‌گيرى مندرج و مرقومست\r\nكه در سال شانزدهم جلوس حامد خان از كوهستان كمايون مرغى به نظر درآورد كه سه‌پا داشت موجب شگفت‌افزاى خاطر حاضران شد\r\nايضا مرغيست خوشخوى معروف به حق گوى تمام شب از شاخ درختى آويزان شود سرنگون و در آخرهاى شب قطرهء خون از حلقش ريزان و هنگام صبح بپرواز آمده از نظرها پنهان شود و باز وقت شام آمده بدستور از شاخ درخت آويزان شود و دايم العمر به همان حال باشد\r\nايضا سرخاب جانوريست مشهور و معروف و در پردهء شب از ماده دور شود چنانچه يكديگر را نبينند و از آواز همديگر قصد ملاقات نمايند گويند ماده و نر وقتى كه از هم جدا شوند جفت ديگر نگيرند و اگر جفت خود را در آتش بينند بلا تحاشى خود را در آتش اندازد چنانچه مشاهده شده كه روزى سرخابى را گرفته كباب مىكردند جفتش آنحال را ديده خود را در آتش انداخت و جان را در راه محبت باخت .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nتصوير دهم از لون غرايب حيوان غريب الخلقت و بسيارى بدايع عجيب موجه است به دو وجه دل‌آميز\r\nچون بهترين عالم موجودات وجود انسانى خاكى بنيان است اول عجايبات آن را مرقوم ساخته‌اند از اول به ترتيب از بدايع حيوانات بقلم خواهد آورد .\r\n\r\nاز وجه اول صورت آدم بديع نمايانست\r\nدر عجايب الدنيا آورده‌اند كه در ازمنهء سابقه در ملك يمن دو جسد بود در يك تن طرف اسفل هر دو يكى بود و بر اعلى دو شخص جلوه مينمود چهار دست و دو سر با دو روى و چهار چشم خواب و خور و گفت و خنده و گريه و صلح و جنگشان باهم موجود يكى بود صورت اول وفات يافت و صورت دوم با آنمرده به راه ميشتافت مدتى بعد از وفات او در حيات بود پس از آن مرد .\r\n\r\nمسطور است\r\nدر همان نسخه كه در بلدى از بلاد روم شخصى متولد شد كه چهار دست و چهار پا و يك تن و دو سر داشت و بدين هيئت غريب قدم در راه ميگذاشتند طرفه‌تر آنكه در دو دست چنگ بود و در دو دست بربط و چون\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nساز بهم ميكردند خلق از مشاهدهء آن حيران ميشدند اگر يكى طعام مىخورد ديگرى سير گشتى اگر آن جام باده در دست گرفتى آن يكى از نشأه مست شدى اگر يكى را شهوت غالب آمده از روى شوق آب منى دومى ميچكيد اگر آن يك در جماع بود ديگرى از لذت در سماع بود و محتلم ميشد .\r\n\r\nمصنف حبيب السير آورده است\r\nكه در سنهء چهارصد و پنجاه و هشت در بغداد پسرى متولد شد كه دو سر داشت و بهر دو سر پستان مىمكيد .\r\n\r\nدر اكبرنامه مذكور است\r\nكه بعرض و الا رسيد كه شخصى در اكبرآباد ولادت يافت كه چشم و سوراخ گوش نداشت بعد از رسيدن بسرحد بلوغ هرچه نوشته در پيشش ميگذاشتند بلا تصديع ميخواند و هرچه مردم بآهستگى ميگفتند ميشنيد حكم باحضار او صادر شد چون بدولتخانه رسيد بىآنكه كسى تعليم نمايد بارياب كرنش و سلام شد و پس از حكم نشستن بزانوى ادب بنشست و بر طبق امر ديوان حافظ شيراز گرفته بر دست باز كرده برخواند و نهال تعجب در دلها نشانده چند قصيدهء انورى و خاقانى در حضور حاضران محفل بخوشخوانى چنان خواند كه پادشاه زبان بتحسين او گشاد و دست عنايت برفشاند .\r\nايضا در همان نسخه مندرجست كه اعمى و گنگ بدرگاه اكبر پادشاه آوردند كه آيات و ابيات كتب چه از عربى و فارسى دست در بغل كرده ميگفت و عجب آنكه سكنات و حركات و فتحه و ضمه را چنانچه بايد ادا ميكرد و خط خفى و جلى را بسيار خوش مينوشت كه حاضران حيران مىشدند .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nايضا در كتب هندى مسطور است كه شخصى در حدود هندوستان متولد شد از كمر تا قدم به صورت زنان و از كمر بالا دو تن با دو سر و هر دو تن ميخوردند و مىآشاميدند و باهم بجنگ و صلح راضى ميكردند طرفه‌تر آنكه بول و غايطشان يكى بود .\r\n\r\nدر اقبال‌نامهء جهانگيرى درجست\r\nدر سنهء دوازدهم سلطنت از وقايع صوبهء كشمير بعرض رسيد كه در خانهء ابريشم دو دختر دنداندار بوجود آمده كه پشت هر دو با كمر متصل بود اما سر و دست و پاى هريك جدا .\r\n\r\nدر اكبرنامه درجست\r\nكه در سنهء دهم جلوس و الا دهم شهريورماه شخصى به شكل آدمى در دربار حاضر شد كه نه گوش داشت و نه شكاف و عجب آنكه هرچه گفتند بلاتفاوت مىشنود .\r\n\r\nدر پادشاهنامه شاه جهانى مرقوم است\r\nكه از وقايع صوبهء كابل بعرض و الا رسيد كه در خانهء سليمان نام از مردم آنجا دخترى تولد شد كه دو سر داشت چنانچه سر دوم بالاى ناف او در كمال استوارى واقع شده و همه چيز از چشم و گوش و بينى در آن سر بود .\r\n\r\nدر عجايب المخلوقات آمده\r\nكه در ولايت بلخ زنى بچهء زاد كه او را يكدست و يك پا بود و\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nرويش مثال يك نيمه روى آدمى بود و در سال ديگر از همانزن بچهء بوجود آمد با دو سر كه هركدام بر بدن قايم بود بدان عجوبه ساعتى چند نگران بود بعد از آن بعالم عدم شتافت .\r\n\r\nمصنف تاريخ هفت اقليم امين رازى\r\nدر شرح كليات قانون نقل آورده كه از مولانا نجم الدين كه از فحول علماء خوارزم بود فرزندى بوجود آمد كه سرش چون سر آدمى و بدنش مانند مار و يكى دو ماه در جهان منزل داشت عرض روزنش بجوهر شخصى قايم بود نزد مادر آمدى شير خوردى پس از شير خوردن خود را در حوض آبى كه در آنخانه بود آوردى مانند ماهى اوقات بشنا گذرانيدى و چون گرسنه شدى باز نزد مادر آمده شير خوردى و بحوض درآمدى .\r\n\r\nدر روضة الطاهرين است\r\nكه نزد قيصر روم كه معاصر ضحاك ماردوش بود و جهان پهلوان گرشاسب به آن نسبت دامادى داشت مطربى بود نوازندهء چنگ و مايهء هزار نيرنگ كه دو صورت بهم پيوسته و سرها قريب سينه از هم جدا بود صورت يكى مرد و ديگرى زن و اگر يك طعام خوردى ديگر سير خوردى و هر دو بر نهجى چنگ مينواختند كه اهل مجلس را مست ميساختند و اين عجوبه هميشه در منزلش حاضر بود و خلق را از ديدنش تعجب مىافزود .\r\n\r\nدر اقبالنامه مندرجست\r\nكه سال نهم جلوس جهانگير معتمد خان مؤلف تاريخ اقبالنامه\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nكه به خدمت منشىگرى سرافراز بود دختر زيبا منظرى را كه در سن نه سالگى بود با پسر نيكومنظر به نظر معلى درآورده و بعرض رسانيد كه نهال قامت اين عجوبهء روزگار در سن دونيم سالگى بثمر پستان مثمر گرديد و در هفت سالگى بىآميزش مرد آبستن شد و در هشت سالگى اين پسر را زائيده حاضران از شنيدن متعجب گرديدند .\r\nايضا هم در آن تاريخ است كه از وقايع صوبهء اجمير بعرض رسيده كه زنى از قوم بافنده از همان ملك دخترى زائيده كه رو و سر و چشم و بينيش مانند شير بود و باقى اعضاء به صورت انسانى ميمانست و ساعتى چند در بيشهء امكان گذرانيد و پس از آن شير اجلش بردريد .\r\n\r\nدر روضة الطاهرين مرقومست\r\nدر حينى كه شاهنشاه اقليم بحر و بر سلطان سكندر به شهر بابل رسيد در همان مقام حرم محترم او پسرى زائيد كه سرش مانند شير بود و پر و پايش مانند اسب سم داشت و قد و قامت مثل آدمى و دم و كتف آن چون گاو چون از كتم عدم بوجود آمد ساعتى چند نظارگى گرديد بعد در گهوارهء عدم برآسود .\r\nايضا راقم اين سواد در پيشاور بعهد سلطنت نادر شاه طفلى را در سن سيزده سالگى ديدم كه والدش عجوبهء دوران را از زمين پتان به پيشاور آورده كه نصف اعلاش بسان ديگران درست بود و از نصف اسفل آثار كمر و دو پاى كوتاه كه كفلگاه آن چسبيده بود و بر دوش پدر برآمده راه ميرفت .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nدر عجايب الدنيا است\r\nكه در ولايت سيستان بموضع اوك‌نيك زنى بود مشغول ريشتن دوك شوهر كرد و چندى با او بسر برد دو فرزند گرامى بهم رساند و قدرى از مال دنيا هم بهره‌ور گرديد در دلش قصد خانهء كعبه تصميم يافت و در ايامى كه حاجيان روانه ميشدند باتفاق آنها بدانصواب شتافت چون بكعبه رسيد صورت آنزن بمرد مبدل شد و از جاى آلت اناثيت آلت ذكوريت سر زد و تقاضاى شهوت و نعوذ به او غلبه شد تا وارد وطن خود شد و زنى را به عقد نكاح درآورد و دو فرزند از آنزن بوجود آمد هر چهار پسر را پرورش ميكرد از اين ماجرا آن زن اعجوبهء خاص و عام شد .\r\n\r\nدر تاريخ محمود شاه خنجى مسطور است\r\nكه در موضعى از ولايت گجرات زنى در حبالهء مردى بود و آنمرد را چهار فرزند از آنزن بوجود آمد بعد از مدتى مديد وجع شديدى در اندام نهانى آنزن بهمرسيد چنانچه از شدت درد دمبدم بيهوش ميشد دو روز در اين درد و الم گذرانيد و روز سوم از محل مخصوصش آلت رجوليت سر زد چون اين صورت نمودار شد به حكم ضرورت مقدمه را به شوهرش پنهان نمود و در تنهائى بياسود و چون روزى چند بر اين بگذشت رگ شهوت آنزن مردنما در حركت آمده عورتى را برسم و آئين خود بنكاح درآورد و با آن جميله در خلوت نشسته چهار فرزند از آن منكوحه بوجود آمد و هر چهار را پرورش مينمود چون اين خبر بدربار پادشاهى رسيد فرمان باحضار او صادر شد با هشت فرزند بدربارگاه حاضر شد و حاضران از شنيدن ماجراى او در شگفت افتادند .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nدر تاريخ هفت اقليم نوشته شده\r\nدر بغداد كهنه دخترى را به شوهر دادند و هنگام زفاف چون ازالهء بكارتش كرد در آنحالت آلت مرد از فرجش بدر آمد بعد از چند روز از شوهر تبرا كرده در جاى ديگر كدخدا شده از آنزن پسران بهمرسانيد تا رشتهء حياتش در نورديده شد .\r\n\r\nدر اكبرنامه مندرج شده\r\nدر عهد سلطنت اكبر پادشاه در اكبرآباد اكره از يكزن چهل و چهار پسر توأم بزاد از آن جمله دو برادر در تركيب عنصرى مشابه يكديگر و در خط و خال مثابه هم بودند از اتفاقات همراه لشكرى هر دو بر سر غنيمى رفتند و آنملك را بضرب تيغ آبدار گرفتند يكى از آن دو برادر بمرد و كسى از آشنايانش او را به خانه آورد و هر دو زن آنها مهياى سوختن شدند و باهم مبالغه مينمودند يكى ميگفت شوهر منست آن يك ميگفت شوهر منست چون مقدمه بانفصال انجاميد دعوى بكوتوال شهر رسيد گوتوال بعرض شاه رسانيد حكم احضار هر دو زن صادر شد يكى بر ديگرى سبقت ميجست و دعوى خود را هريك بدلايل مينمود و يكى از آن زنان ظاهر ساختند كه بچه‌اى از من فوت شده و اين مرده را با او محبتست كه غالبا زخم محبت او در جگرش باشد بموجب حكم شكم مرده را پاره كردند در جگرش زخم ظاهر شد امر شد كه آنزن را با مرده بسوزند حسب الحكم آنزن را با مرده سوختند .\r\nايضا زمين‌دارى در بنگاله از دست پسر عم خويش به زخم مجروح شد بدان احوال به خانه رسيد همخوابه را در آغوش كشيده رخت بعالم\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nعدم كشيد همانروز زنش آبستن بود بعد از مدت معهود پسرى به همان علامت شوهرش كه زخمداشت زائيد هر دو زخم بر رخسارش ظاهر بود و همان‌وقت زبان بتكلم گشاد سخن او اين بود هميگفت من فلان كسم و بطريق تناسخ بوجود آمده‌ام كه انتقام خون خويش از مدعى بكشم چون اين مدعا بعرض پادشاه وقت رسيد حكم باحضار آن پسر صادر شد چون استفسار نمودند همان حرف را بر زبان جارى كرد و حكم شد كه او را در دولتخانهء و الا پرورش دهند تا بزرگ شود .\r\n\r\nدر اقبالنامهء جهانگيرى منقولست\r\nدر حين سفر كشمير در منزل دولت‌آباد دختر باغبانى به نظر انور درآمد كه با ريش و بروت بسيار مشغول كار بود و ظاهرش بمردان مانند و ريشش از يكقبضه بلندتر و در ميان سينه هجوم موى بسيار بود ترنج پستان در ميان سبزهء موى ناپديد به چند تن از عورات مقرر شد كه او را برده تفتيش نمايند كه مخنث نباشد عورات كشف سر او نمودند كه از باقى عورات يكسر مو تفاوت ندارد .\r\n\r\nدر همان نامهء نامى آورده\r\nكه از وقايع دارالخلافه زارعى بمسامع و الا رسانيد كه زنى بيكشكم سه دختر آورد و بار دوم دو پسر و يكدختر آورد در همان روز معتمد خان راقم اقبالنامه گذارش نمود كه در همسايگى او زرگريست و زن جميلهء دارد دفعهء اول كه آنزن حامله شده مدت حملش به دوازده ماه كشيد و بعد از مدت مذكور بار نهاد و در بار دوم بعد از هيجده ماه وضع حمل نمود و در مرتبهء سوم بعد از دو سال فرزند آورد .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nدر شاهجهان نامه مندرجست\r\nكه از وقايع صورت بندر معروض بارگاه خلافت شد كه در خانهء شخصى بنا از يكزن در يك شكم چهار دختر تولد يافت و بعد از ساعتى هر چهار بسير عالم عدم شتافتند .\r\nايضا در همان نسخه مرقوم است كه در سال اول جلوس و الا از وقايع صوبهء كشمير چند مقدمهء غريب و بديع بعرض و الا رسيد .\r\nاول آنكه يكى از سكنهء پر كنهء اولر باتفاق حسن نامى از مردم آنجا نزد اعتقاد خان حاكم آنجا شتافت كه صبيهء حسن مذكور هفت روز از روز ميلاد منقضى شده به زبان درآمده با نام باريتعالى گفت كه امسال اهل و سكنه بايد خيرات بسيار كنند كه از آسيب محفوظ مانند .\r\nدوم در خانهء باقر كشميرى پسرى متولد شد كه مخرج معتاد نداشت .\r\nسوم در منزل ميرحسين بيكشكم سه پسر آمده .\r\nچهارم از زن شمس كشميرى دو پسر و يكدختر بيكدفعه بوجود آمد .\r\nپنجم اهليه اسماعيليه نام فراش كه از آن ديار است دو دختر و يك پسر در يك شكم بوجود آورده .\r\nششم از منكوحهء ابراهيم كشميرى پسرى متولد شد كه لب اسفل نداشت .\r\n\r\nدر مآثر عالمگيرى صورت نگارش يافته\r\nكه در سنهء بيست و پنجم جلوس و الا از نوشتهء وقايع نگار خبرى بمسامع حقايق مجامع رسيد كه بخانهء زميندارى پسرى متولد شد كه\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nبر سرش دو شاخ به قدر يك انگشت ظاهر شد و بعد از بيست و دو روز راه عدم پيمود و در آن صوبه دخترى زائيده شد كه سر و رويش سياه و بينىاش سرخ بود .\r\n\r\nدر اكبرنامه مندرج شده بدين نهج\r\nكه در سال بيست و سوم جلوس معلى گدا نام نغمه طرازى به نظر درآمد و معروض بارگاه خلافت شد كه از يكزن بيست و پنج پسر دارد ايستادگان حضور شگفتها نمودند و بدين تقريب بر زبان گوهر آمود گذشت كه بلوچى را از يك زن بيست پسر بوجود آمده بلوچ بدرگاه همايون ما معروض داشته كه چنين ميگويند كه اين پاكدامن از بسيارى زادن حرام شده چارهء من چيست و حال مرا چه علاج خواهد بود فرموديم كه خاطر جمع دار كه اين سخن دروغ است و راستى ندارد .\r\n\r\nدر تاريخ ده سالهء عالمگيرى مسطور است\r\nدر نواحى اورنگ‌آباد زنى از قوم برهمن مسلمه شد و با سيدى عقد مناكحت بست پس از چندى بقدرت الهى آبستن شد بعد از انقضاى مدت معهود وضع حمل شد در عرض يك بهر چهار دختر و يك پسر بزاد عالم از اينحال در حيرت افتادند و يكدختر باقى بماند باقى را دايهء حيرت در قنداق عدم بست .\r\n\r\nدر تاريخ هفت اقليم آمده\r\nكه ابو القاسم بن خلف اندلسى نقل نمود كه شخصى نزديك مالك آمده گفت دعا كن در حق زنى كه چهار سال حامله است و حال به درد زادن\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nگرفتار است مالك دست بدعا برآورد و آنشخص از آنجا رفته بعد از ساعتى برگشته پسر چهار سالهء دندان‌دارى بوجود آمده بود بر دوش گرفته آورد و نذر موافق مقدور گذرانيد .\r\nايضا در همان تواريخ منقولست كه در نواحى بالستى از مضافات هند زنى چهار مرتبه وضع حمل نمود كه هر مرتبه چهار پسر از او بوجود آمد در عهد سلطنت اكبر پادشاه هر شانزده پسر زنده و بسپاهيگيرى اوقات گذران مىنمودند .\r\nايضا مندرج گرديده روز يكشنبهء بيست و پنجم رمضان يكهزار و يكصد و شصت پنج هجرى زن خياط ناصر خان مرحوم وضع حمل نمود و از يك شكم سه دختر و يك پسر زاد كه راقم حروف به چشم خود ديده كه هر چهار زنده‌اند\r\n\r\nدر عجايب الدنيا از ارسطوى حكيم منقولست\r\nكه در حدود مغرب گل خوشبوئى ميرويد از خاك بر مثال آدم وحشى و در آن همهء اعضاء بسان آدم آماده باشد و طرفه آنكه باهم نر و ماده ميباشند اگرچه رنگ گلگون ندارند اما بدنشان موئى دارد بمثال ميمون\r\n\r\nدر اشارات شيخ آذرى آمده\r\nكه در جزيرهء بحر الرايح از توابع هند قوميست صحرانشين بر صورت انسان و بر سيرت وحشيان تمامى خوش روى و از آدميان كناره جو مىباشد و چون آدمى را از دور ببينند در گوشهء پنهان شوند\r\nايضا هم در آنجا نوعى ديگر بر مثال آدمى مبرا از كبر و منى مىباشد بدنشان بال و پر دارد هريك برنگى و در معيشت با انسان يكسان\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nو مبرا از فهم باشند\r\nايضا در جزيرهء الخامه از بحر هند كوهيست مانند دماوند در آنكوه قومى ساكنند كه روى آنها بر سينه باشد از بيم آنگروه كسى بر گرد آنكوه نگردد كه هرچه در دستشان افتد از نيك و بد ميخورند\r\nايضا مرقومست در كتب معتبر كه در جزاير القيصر نوعيست از آدم سبك پيكر از فرط پى پايان بيرون افتاده است از دهن و زبانشان گويند آنها باينشكل با سلطان اسكندر جنگ كردند تنشان مانند آدميست و رويشان بمثال سگ ديوانه و به چهار دست و پا راه ميروند و حيوانات صيد ميكنند\r\nايضا در همان نسخه آورده‌اند كه موضعيست نزديك طابيل و در آنجا مردمان پهن‌رويان ساكن ميباشند قرنفل را ميآورند و انبار مينمايند بر لب دريا چون تاجران بدانجا رسند متاع خود را در برابر قرنفل گذارند آنها آمده جنس را ملاحظه نمايند و فراخور آن قرنفل گذارند روز ديگر تاجر آمده ملاحظه نمايد اگر راضى شده قرنفل را بردارد و الا قرنفل را بگذارد باز پهن آمده بر آن اضافه نمايد تا تاجر راضى شود بعد متاع را گذاشته قرنفل را ميبرد و اگر از راه شوم طمعى خواهد هر دو را ببرد كشتى از آن جزيره بيرون نشود و گويند رنگ آن قرنفل سفيد است هركه در جوانى قرنفل را بخورد مويش در پيرى سفيد نشود\r\nايضا در محل ديگر از اين جزاير دوال پايان مىباشد كه بچهرهء انسان صورتشان ميماند چون در پا استخوان ندارند به همان نحو راه ميروند هرگاه از دور آدمى را ملاحظه نمايند از راه فريب نزديك خلق رسند و زبان خوشآمد و چاپلوسى برگشايند چون آدمى با آنها در سخن شود يكى برجسته بر گردنش سوار شده پاها را در كمرش استوار نمايد و\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nآدم بيچاره را چون مركوب سوار شده بدوانند تا بميرد\r\nايضا در همين جزيره در محل ديگر گليم گوشان مقيم مىباشد از آن گوش سراپاى خود را ميپوشند و باهم جوش و خروش ميكنند متمشيند به صورت و سواى گوش پوشش ندارند\r\nايضا و همدر آن جزيره قوميست مانند انسان جمله ارزق و بالدار چون حيوان رفتار نمايند و مثل گوسفند پشم دارند و زبان آنها از فهم عاريست و سرشان چون سر اسب از حلقوم رسته و مانند فيل خرطوم دراز دارند\r\nايضا قوميست در آنجا به صورت انسان و نمايان برجال و اندرزى زنان فحل در ميان آن قوم نميباشد و از تحرك هوا تخم در مزرع اميدشان ميپاشد چون از حيض پاك شوند از هوا آبستن گردند همه نغمه طراز و آنها را لغتى مىباشد با ساز و نواز\r\nايضا در جزاير بحر زنگبار جزيره‌ايست خرمتر از بهار نوعى از انسان آنجا مسكن دارند همه بىلباس و عريان و كوتاه قد و احد العين صورتهاشان جمله كريه و بر سر هر سال مرغان بجنگشان آمده و مرغان قوى چنگال با آن جماعت جدال مينمايد و مرغان را عنيق خوانند و اين نقل را تحقيق دانسته‌اند\r\nايضا حيوانيست بر شكل انسان غول ميخوانند و آدميان از ديدنش لاحول ميگويند مسكنش در بيابانها و انذارش از وحش جدا در صحراى هولناك موحش ميآيد و براى جستن خورش گاهگاه از آن وادى ميآيد و شبها خود را بر مردمان مىزند و در چاه مياندازد و او را هلاك ميسازد\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nدر اشارات شيخ آذرى مرويست\r\nكه وقتى در طريق حجاز جماعتى از رفقا با من دمساز بودند و در آن راه من دورانديش از قافله پيش ميرفتم از اتفاق شبى در بيابان كنار دريا منزل شد ناگاه در پردهء شب از آن بيابان آوازى هولناك برخاست و بخاطرم رسيد كه آواز چه باشد تا همراهان از عقب رسيدند و آواز هىهى بركشيدند از سبب توحش آنها پرسيدم و در انكشاف آن رمز ملتجى شدم گفتند ناله و آواز غول بود و مىشنيدم كه آنها مىگفتند بيائيد اينطرف و الا تلف خواهيد شد .\r\nايضا نوعيست از غولان كه اسم آن الفزار است در زمين مصر و حجاز و يمن مىباشد و هركه بدست آنجماعت افتد فى الحال با او جماع مينمايند جامهء هركس را چاك نمايند در حال هلاك مىشود و دايم آنها در راندن شهوت ميباشند خواه ريش سفيد باشد خواه طفل .\r\nدر تحفة الغرائب آمده كه عربى مشك در دست داشب و دچار غولى شد غول او را گرفت كه جماع كند عرب انبان را پيش داشت غول آلت خود را در انبان كرد بعد از فراغ عرب سر انبان را گشاد ديد كه انبان پر از عقابست او را حيرت دست داده آهى بركشيد .\r\nايضا غوليست ولناث نام و قايم مقام شيطانست و بر گرسنگى صابر باشد و در جزيره سكنا دارد چون كشتى از آنجا عبور كند خود را بكشتى رسانيده آواز مهيب كند كشتىنشينان از آن آواز هولناك بيهوس شوند آن غول هركه را ديد شكار كرده بخورد .\r\nايضا صنفى از غول هست شبيه بآدم جميع اعضاى او به انسان ماند نهايت نصف صورت انسان در او ظاهر است گويا نيم شكل دارد بر آدم\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nمظفر باشد و صورتش دايم بآدم ميرسد يكچشم و يكپا راه ميرود اكثر نر و ماده ميباشند و هريك را نام مقرر است اگر يكى از آنها كشته شود به انسان و مخلوقات ضرر ميرسانند محل سكونت آدميان را گاهى به آتش و گاهى به آب خراب سازند و اگر يكى از غولان در آب غرق شود تمام در ماتم او نوحه و زارى نمايند و مردم آنها را شكار نموده ميفروشند .\r\n\r\nدر عجائب الدنيا مسطور است\r\nكه در سرحد ملك چين جانب دريا گروهى در شكل حيوان ميباشند كه به انسان ماند و محل سكونت آنها در بيشه‌ها باشد و از اين درخت بآندرخت ميجهد .\r\n\r\nدر عجايب المخلوقات است\r\nكه جزيره‌ايست در چين و در آنجا گروهى از آدميان ميباشند كه حرف آنها مفهوم نميشود و بالوان سبز و سياه و زرد و بنفش و سرخ و سفيد مى باشند و زلفشان از شانه گذشته و هريك مانند پرى در هوا طيران نمايند و مأكول و مشروبشان از خون آدمى مىباشد و دايم در كمال بيغمى هستند .\r\nايضا در همان جزيره چين حيوانيست كه بآدم ماند دراز بالا و دو بال دارد كه ممد رفتار او است .\r\nايضا در همانجا منقولست كه از خرس و آدمى حيوانى متولد شده به شكل و نطق به انسان ماند و بسيارى موى در اندامش مىباشد او را خرس مينامند و عوام او را خرس سيار مىگويند و از عقل و دانش بىبهره باشد .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nدر عجائب المخلوقات است\r\nابن الفقيه گويد در جزيرهء رامى مردمى هستند كه مردان و زنانشان برهنه پاى و برهنه تن ميباشند و سخنشان فهم نمىشود مسكن ايشان سرهاى درختان است و بر بدنشان موهاى دراز است كه سترهايشان را مىپوشاند و عددشان حد و نهايت ندارد و خوراكشان ميوهء درختان است و از آدمى گريزانند . گويند يكى از ايشانرا گرفته بميان آدميان برده بودند و او از ايشان گريخته به بيشه رفت .\r\nمحمد زكرياى رازى گويد كه در اين جزيره مردمانند بر شكل آدمى و بالاى هر يكيشان چهار وجب است و بر تنشان موهاى سرخ باشد و بر بالاى درختان ميروند .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nصاحب جامع الحكايات نوشته\r\nكه زنى را ديدم كه بر صورت و اندامش موى بسيار داشت و دندانش زرين بود و سخنش مفهوم نمىشد مردمان گفتند خرس با مادرش جمع شده و اين نتيجهء او است .\r\nايضا حيوانيست در بحر چين به صورت آدمى و دو پر دارد كه به آن طيران مىكند و سخنش بفهم درنيايد و در قامت به قدر طفل كوچك پنج شش ساله بوده .\r\n\r\nدر جامع الحكايات آمده\r\nاز ممالك بحر براى خليفه حيوانى آوردند كه تنش مانند آدمى و سرش چون وزغ بود و كلمهء چند مىگفت كه مفهوم نميشد .\r\n\r\nدر مسالك الممالك نوشته\r\nكه در درياى هند حيوانيست دو رنگ تنش مثل تن آدميان و بر گردنش دو سر دارد يكى چون سگ و دوم مانند انسان حيوانات را گرفته طعمه سازد بر همهء جانوران غالب شود و بدين قامت عجيب راه رود .\r\nايضا در آنجاست كه نوعى حيوان مىباشد كه تنش مانند سنگ پشت باشد و رويش به صورت آدمى ماند و بال دارد كه به آن پرواز مينمايد .\r\n\r\nدر جامع الحكايات است\r\nكه در ولايت نوبه نوعى از حيوان است كه رويشان مانند روى انسان\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاست و دو بال دارد كه به آن پرواز مىكند و از دم چون طاوس در فصل تابستان بر سر سايه اندازد و با انسان الفت نموده دايم در رقص باشد .\r\n\r\nدر عجايب درجست\r\nدر جزاير هند نوعيست از حيوان كه در قد مانند آدميست و خرطوم دراز دارد و دو پر دارد كه بدان پرواز مىكند گاهى به دو دست راه رود و گاهى به چهار دست و پا .\r\n\r\nدر صور الاقاليم مسطور است\r\nنوعيست از حيوان در بحر چين بر مثال صورت آدميان اينجماعت را مألوف خوانند و از بهر حسن ظاهرى طالب آنها باشند چون آدميان آن را صيد سازند بذوق تمام با آنها مباشرت نمايد فرزندانى كه از آنها بوجود آيد دو دست ندارد و لب به حرف نگشايد و بر هيچ زبان قادر نباشد .\r\nايضا گروهى در حدود مشرق ميباشند از اين قبيل و صورتى نهايت بدشكل دارند و دم و موى بر اندامشان باشد كه مردم آن را نسناس خوانند و قابل الفت ندانند .\r\n\r\nدر روضة الطاهرين منقولست\r\nچون نريمان به حكم ضحاك براى تسخير ولايت چين روان شد در اثناى راه به شهر آبادانى رسيد كه ساجر نام داشت و صحراى آن پر از وحوش و طيور بود قضا را بر سرچشمه سارى كه درخت بسيار داشت\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nرسيد و چشم تفرج بهر طرف گشاد زنى ديد كه با طفل شيرخواره از درخت فرود آمده راه صحرا پيش گرفت و مانند آهو بدويدن درآمد نريمان از ساكنان آنجا پرسيد كه اين آدم چه بود ظاهر نمائيد كه از چه جماعت مىباشد گفتند كه از اين قبيل مردم در اين دشت بسيار است مثل گوسفند بر تمام بدن پشم دارد ناخنهايشان بشير و پلنگ ماند و صحبتشان هرگز بآدمى راست نيايد و احيانا اگر گرفتار شوند از اضطراب بعالم عدم شتابند و اگر يكى از اين گروه بيمار شود او را بقلهء كوه برده شيون و ناله نمايند اگر باران شود بيمار صحت نيافته بميرد و آنها نالهء اندوهناك از دل بركشيده او را از قلهء كوه بيندازند جهان پهلوان نريمان چند نفر از آن فرقه را بدام كشيد تا همه جان دادند .\r\n\r\nدر عجايب المخلوقات آمده\r\nكه در بعضى از جزاير گروهى باشند به صورت انسان كه هريك دو دست و چهار پا دارد و با آنها در تك‌وپوى ميباشند و تمام اعضا به انسان ماند و بهره از آدمى ندارند .\r\nايضا گروهى باشد كه ايشان را دو پا باشد و سرى و خرطوم مانند فيل و قامتى دارند طويل و موى بسيار در بدن آنها باشد و آنها را زبان نباشد گويا زبان آنها دو پاره باشد و به چهار پا تردد نمايند و بال پرواز هم دارند .\r\nايضا نوعيست طويل قد ازرق چشم و بدنشان پشم دارد و پرواز نمايند و سرشان مثال سر اسب و بدنشان مانند آدمى است .\r\nايضا در جزيرهء از جزاير گروهيست كه سرشان چون سر سگان و روى ايشان چون آدميان و ميوه در آن جزيره بسيار مىباشد آنها به خوردن آن اشتغال نمايند و هر حيوان دوچار آنها شود فرو برند و اينجماعت را سگسار خوانند .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nايضا قوميست به صورت زنان كه هميشه عريان ميباشند و موى دراز دارند و سر بفحل فرو نمىآرند در ميان ايشان آدم را دخل نباشد از هوا آبستن شود و مثال خود بزايد آواز ايشان بسيار دلكشست و وحوش و طيور براى استماع آن جمع شوند .\r\nايضا صنفى است كه بدن و رويشان مانند آدميست و دنبالشان دراز است مأكول و مشروبشان بر مثال آدميان ميباشند و در راه معيشت با يكديگر ميگويند و ميشنوند .\r\nايضا گروهيست كه سرشان بمثابهء آدمى باشد و تن مانند مار آنها را مارسار ميگويند .\r\n\r\nدر تاريخ هفت اقليم مرقومست\r\nكه نسناس جانوريست غريب الخلقه مانند نصف بدن آدمى كه يكپا و يكچشم و يكدست دارد و دو دست ديگر در سينه دارد و بتازى حرف ميزنند و آنها را مردم صيد كرده ميخورند .\r\nدر همان نسخه نقلست كه مردى ميگفت من در جزيرة العرب رسيدم و با سالارى از آنديار آشنا گشتم و به او گفتم كه من در مدت عمر خود نسناس نديده‌ام چگونه مىباشد فى الحال بغلامى اشاره كرد غلام رفته تا نماز ديگر برگشته نسناس آورد و چون نسناس مرا ديد گفت به خدا مرا فرياد برس بغلام گفتم او را بگذار غلام گفت به حرف او فريفته مشو من قبول نكرده او را رها ساختم و چون باد از آنجا بدر رفته و باز پس ننگريد .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nدر آئين اكبرى آمده\r\nكه جاندارى از بنگاله بحضور اشرف آوردند ميمون آساسيه فام كه در قد و روى بآدم ميماند خوش‌اندام و با دو پاى تردد ميكرد و دم نداشت و بر بدن قدرى موى داشت و هر لحظه حركتهاى شگفت‌افزا مينمود كه دلها را فرح تازه رو ميداد و نامش بر زبانها ربائيس بود .\r\n\r\nوجه دوم بسان فيل جادوى معموران موجه است از تصاوير غريبه جمع حيوانات\r\nفيل حيوانيست قادر و در جسامت از همهء حيوانات بزرگتر عمرش بسان آدمى و در عقل معاش همتاى آدميان هركه او را خدمت كند دوستش دارد و اگر كسى عمدا چيزى بخورد او بدهد و فيلبان اشارت كند كه مخور آن را در دهان نگاهداشته در خلوت آورده به او سپارد و همچنين عملهاى بسيار بجا آورد .\r\nآورده‌اند در ملكى از قلمرو هندوستان جمعى از جوانان بعزم شكار روى در بيابان نهاده تا شام هر طرف روان شدند شام گرسنه و حيران مانده آمده از گرسنگى افتادند و چشم انتظار بر راه وصول شكار گماشتند بعد از ساعتى فيل‌بچه از دور نمايان شد آنها برخاسته او را هلاك ساخته گوشتش را كباب كرده همه بذوق تمام آن را صرف خوردن ساختند و سپس شيشه‌هاى مى ناب بگردش آورده سر از بادهء ناب گرم نموده هريك بگوشه و كنارى افتاده مدهوش شدند و شخصى از ميان آنها از گوشت فيل‌بچه نخورده در گوشهء آرام گرفت و چشم بر راه بلاى ناگهانى نهاد چون پاسى از شب گذشت آن فيل مستمند بجستجوى فرزند در طرف بيابان شتابان شد\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nدريافت كه در آنموضع خون بچه‌اش را با خاك آميخته و جمعى مدهوشان خفته‌اند خرطوم خود را به دهان آنها برده يكيك را برميكشيد تا نوبت بآنشخصى كه از گوشت بچه‌اش نخورده بود رسيد دهان او را بو كشيده برگشت و آنمدهوشان را به زير دست و پا ماليد تا بمردند بعد از فراغ از آنها آنشخص ناخورده گوشت را بدوش گرفته روانشد طرف صبح او را بمعموره گذاشته خود برفت چون صبح شد آنشخص بيدار شده خود را بمعموره رسانيده ديد برخاسته روانشد و آنمردم را ملاقات كرد ديد كه از جائى كه شام خوابيده بوده تا بمعموره ده روز راه بود در يكشب آمده وقايع حال را بمعمورهء مذكور آشكار ساخته خود راه خانه پيش گرفته بخانهء خود شتافت و آن فيل در نيمه شب ده روز راه قطع كرده بود .\r\nدر عهد سلطنت محمد شاه غازى كه ناصر خان بهادر مبارز جنگ ناظم صوبهء كابل بود فيلى بىدندان كه آن را به زبان هندى مكنه گويند در سركار نواب بود و در مستى و عربده‌جوئى نظير و عديل نداشت روزى بهلول خان فيلبان آن فيل را سوار شد ، ايضا در بازار پيشاور تماشا مينمود كه فيل مزبور شخصى را كه بر سر چوب تره ايستاده بود برداشت كه پامال نمايد در آنحال آنشخص زبان بتعريف فيل مذكور گشاد و فيل را تعريف بسيار كرد چون تعريف خود را شنيد آنشخص را باز در جايش گذاشت و هرگاه فيل او را در بازار ميديد بسلام و كرنش سر فرود مىآورد .\r\n\r\nبدايع اشتر\r\nاشتر حيوانيست بديع پيكرى دارد بار بردار و مشهور بكم خوارى و از گلستان جهان بخارى قانع گرديده بار گران را بذوق كشد همواره به دو زانوى ادب نشيند اگر مهارش در دست خردسالى باشد از آن\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nسركشى نكند با وجود اينهمه گرانبارى و جفاكشى كينه‌ور باشد و در انتقام جوياى فرصت است .\r\n\r\nنقلست از ناصر خسرو\r\nكه در دهشتان اشترى بچه زاد مركب الاجزاء اگرچه بسان شتر بر تن يكسر و گردن داشت ليكن سرش لواى دورى مىافراشت يكروى بآدم ماند و يكى بشتر چشمى در ميان پيشانى سواى دو چشم مقررى و هشت دست و پا داشت همين كه مولود بزاد فى الحال بمرد طرفه‌تر آنكه چون شكمش پاره نمودند اعضاى درونش را دو تا يافتند .\r\n\r\nدر عجايب الدنيا آمده\r\nدر حدود عربستان ناقه بچه‌اى آورد كه سه چشم داشت .\r\n\r\nغرايب فرس\r\nفرس بفراست و وفا مشهور و غرايب بسيار دارد و در شب تار راه دور و دراز گم نكند و اگر در بيابان رها شود يكسر آمده داخل خانه شود و تا مقدور او باشد از راكب باخبر باشد و در معركهء جنگ هوشيار باشد .\r\n\r\nدر مآثر عالمگيرى مسطور است\r\nدر سنهء بيست و يكم جلوس بعرض و الا رسانيدند كه در ملك سورنه ماديانى كرهء زاد كه سه دست و پا داشت و چنان راه ميرفت كه لنگى نميكرد پاى سيم در سينه داشت و آن كره نرينه بود .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nدر نزهة القلوب مرويست\r\nكه پادشاه اسبيجاب اسبى براى منصور سامانى فرستاد كه دو سر داشت و دو بال و بدان باديه نوردى مينمود و در طيران بر باد سبقت ميگرفت .\r\nايضا در همانجا مسطور است كه در سنهء نهصد و دوازده ماديانى كره‌اى بزاد كه دو شاخ خرد بر بنا گوش داشت بسان شاخ آهو بره .\r\nايضا يكى از برادران مؤلف اسبى خريد كه رنگش چون نقره بود روزى بر آن بگذشت از يال و دم آن آتش صعود نمود و شراره نمايان ميشد و باعث حيرت بينندگان بود در روز آواز از مويهايش به گوش ميرسيد و در شب آتش شعله‌فشان ميشد روزى چند بدين و تيره بود آخر از همين افروخته بمرد .\r\n\r\nعجائب ثور\r\nگاو جانداريست كم ارز بار بردار مشهور در عهد ابو سعيد خان در ولايت شيروان گاوى گوساله‌اى آورد كه چهار چشم و دو پا داشت پايش چون پاى گاو و چشمهايش در كاسهء سر افزوده .\r\n\r\nدر شاه جهان‌نامه مسطور است\r\nكه در سنهء هزار و شصت و سه هجرى از وقايع بعرض و الا رسيد كه ششم ربيع الاول سنهء مزبور در قصبهء بلخ ماده گاوى گوسالهء آورد كه دو سر بر يكتن داشت و چند مدت زنده مانده بچراگاه عدم قدم گذاشت .\r\nايضا در همان نامه آمده كه در سال پنجم جلوس و الا از وقايع صويه گجرات بعرض رسيد كه در موضعى از مضافات صوبهء مذكور\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nگاوى گوساله‌اى آورد كه دو سر داشت يكى مانند اسب و يكى مانند گاو آن عزيز الوجود هم در آنساعت بسير بيشهء عدم قدم نهاد\r\nايضا ماده گاوى را كه پنج پا داشت راقم سواد به چشم خود ديده كه چهار دست و پايش بر قرارگاه بود و پاى پنجم در سينه آويزان بود و او را چند تن برهمنان هندوستان ديده به پيشاور آورده بودند\r\nايضا در سنهء يكهزار و يكصد و شصت و سه بعد از تحرير اين مرقع در خدمت قدوة العارفين قطب الاقطاب زمان مظهر لطف يزدان مياعمر گوسالهء نوزاد كه از حليه حيات عارى بود آورده بودند كه بر يكتن دو سر داشت و گوش و چشم و بينى در هر دو سر موجود بود\r\nايضا در تاريخ ششم صفر گاوميش بچه‌اى آورد كه رويش بفيل مانند بود و دست و پايش با تن بمثال گاوميش بود در حضور نور محمد خان صاحب اختيار پيشاور آورده بودند تا مدتى زنده بود چون مردم بتماشايش هجوم مىكردند مالكش آن اعجوبه را بشمشير دو پاره كرد\r\n\r\nغزائب بزغاله\r\nحيوانيست سليم العقل با وجود چرخ بسيار هر روز در گرد است در هر زمين كه چاه بوده و بمرور ايام پر شده باشد در سر چاه ننشيند و بر دور حلقهء چاه نخسبد\r\n\r\nدر وقايعات شاه جهان‌نامه مرقوم است\r\nكه از وقايعات خطهء احدانكر معروض بارگاه مقدس شد كه در اين ايام بزغاله‌اى تولد يافت داراى دو سر كه چهار چشم و چهار گوش در آن بود و چهار دست و دو پا داشت و بمحض زادن راه چراگاه عدم پيمود\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nايضا در عهد محمد شاه غازى و نظامت نواب مرحوم ناصر خان بز بچه‌اى آورد كه چون فيل خرطوم داشت آن را جمعى در حضور ناظم آوردند و جميع اعزه و اعيان آن‌را ملاحظه كردند اخبارنويسان داخل وقايع حضور نمودند در همانجا نوباوهء بديع جان داد\r\nايضا در سنهء يكهزار و يكصد و شصت و دو هجرى در ده موسى زئى از مضافات پيشاور بزى بچهء ماده آورد كه در روز اگر سه چهار دفعه از پستان او شير نميدوشيدند بستوه آمدى و هر لحظه داد و فرياد نمودى و هر مرتبه تا نيم من شير از پستان او دوشيدندى\r\nايضا در بلاد سند از توابع هند موضعيست آبادان گوسفندى آوردند كه هفت دنبه داشت يكى بر جاى مقرر و دو بر ران و دو بر سينه و دو بر كتف كه بينندگان را امر عجيب رويداد\r\nايضا برادر راقم شنود از زنى كه مهربان اين هيچمدان است در سنهء يكهزار و شصت و پنج هجرى براى كارى به اتك رفته بود در معبد شيخان راول پوست بزغالهء تازه‌اى را ديده كه دو سر و چهار پاى و چهار دست كه دو دست از آن استوار بود و دو دست از شانه آويزان و خصيه و جاى بول و غايط جدا بجدا و پشت هر دو بهم پيوسته بود و در هر سر دو چشم و گوش بسان ديگر بزها نمايان براى نذرت او را كشته پوستش را نگاهداشته بودند\r\n\r\nچهره كش بهايم و سباع بقلم نذرت و اختراع مندرج و مسطور است\r\nدر عجايب الدنيا شيخ آذرى در شاهراه نقل آورده كه در حدود تبت حيوان بزرگيست عظيم البدن بيرون از حد نمايان آن كوه تن را مردم سراجه گويند و هر اندامش را كوهپاره رخام ميدانند از آن بزرگتر\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nدر تمام كرهء خاك نباشد محل سكونتش يكفرسخست و خانه‌اش بزرگ و كاسهء چشمش مساوى يك سنگ كلان است و باقى اعضايش بدينمنوال است هركه را چشم به دو افتد در حال هلاك شود و اگر حيوانى اولاد او را بيند همانساعت سفر آخرت گزيند هرگاه وحشيان صحرائى آن‌را بينند چشمهاى خود را بندند كه چشمشان بر او نيفتد و هرگاه بينند كه او مرده اعضاى او را قوت خود ساخته بخورند\r\n\r\nهمانجا آورده‌اند\r\nكه جانوريست بنام ناخوش لقا از روى غصه بر خود مىپيچد چون اژدهاى پرغرور و ديدنش مبارك نيست هركه بىپرده رويش بيند جان خود را در معرض تلف اندازد صانع قدير دو پرده از روى ابرويش تا رويش فروهشته كه چشم هيچكس بر رويش نيفتد چنانچه بر صيدى حمله آورد پرده از رويش مرتفع شود در آندم تمام حيوانات از دم او جان نبرند چون آوازش را جانوران بشنوند خود را در روى افكنده بى خود شوند چون با جانورى آرزوى جماع كند خود را در زير خاك نمايد با جانور جماع كند و نطفه در رحم او نهد از همان بارور گردد بعد از مدت معهود بچهء آورد بجنس آن\r\n\r\nدر همان نسخه مسطور است\r\nكه سياه گوش حيوانى است در حدود هندوستان كه مشابه است به فيل بزرگ هرگاه بچه‌اش سر از فرج مادر برآرد همانساعت بچرا مشغول شود مدت مديد در همان فرج مادر چرا نمايد همين كه قوت در او پيدا شود از آن فرج برجهد و از مادر رو بگريز نهاده در صحراى دور\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nدست رود چرا كه مادرش را بر زبان خارهاى درشت باشد و بسيار بچه را بليسد كه پوست از استخوان برخيزد و بميرد بدانجهت كه مادرش محبت بسيار به او دارد\r\n\r\nدر تحفة الغرايب مرقومست\r\nدابة الارض نام حيوانيست عظيم و سباعيست جسيم رويش مانند انسانست تنش مثل حيوان و چشمش مانند خر و پايش چون استر طويل هر بندش از روى تخمين دوازده ذرع و گوشهايش چون فيل و شاخهايش يرقوى و طويل رانهايش پر موى چهار پايش بمثابه ستون مردم را از او هزاران هراس است و از آب صنفى برميآيد چون مرغان هزار رنگ بزرگيش بحديست كه اگر سر بالا نمايد براى سقف آسمان ستونى و ميان شاخهايش از يك فرسنگ افزون و بلندى آن از قياس بيرون\r\nايضا زرافه حيوانيست مشهور و جسيم و سرش مانند سر شير و گردنش بسان گردن فيل و در تنومندى بىنظير مانند گاو دو شاخ دراز بر سرش جا دارد و بر پوستش خالها چون جلد پلنگ و رنگهايش بسان آهو و چشمش دراز و پاهايش كوتاه\r\nايضا رخ سباعيست تنومند و بر باقى بهايم زورمند هريك از سباع را ببيند صيد كرده بخورد مانند گوزن دو شاخ دارد و مانند اشتر چهار كوهان دارد و رخ شطرنج را به دو نسبت كرده‌اند استخوانش زهر قاتل باشد\r\n\r\nدر جامع الحكايات آورده‌اند\r\nغرقطه را در ديار مغرب جاست و زبانش بسان مردم گوياست احيانا\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nايضا فرطيس جانداريست مردم آزار مردم از او آزارها بينند و از دهانش آتش ميريزد كه بهرچه رسد بسوزد و از آنچه به او برسد خاكستر گرداند از دم زدنش هوا متغير شود و از آوازش حيوان رم خورد اما در آبادى نباشد و در صحارى و برارى سكنا دارد و چشم هر جاندار بر آن افتد هلاك گردد و از اينراه خدا او را بر كرانه جا داده .\r\nايضا در همان نسخه آورده كه قطعا جانوريست هم شكل ميش و دو شاخ بلند دارد در تيز روى از صرصر و صبا گرو گرفته هر جاندارى كه زخم شاخ او خورد از عمر برنخورد صيادان دختر زيباى گل‌اندام بيارند و بر سر راه حيوان نشانند دختر سينهء خود را بىپرده گشايد چون چشم جانور بر او افتد آمده در پهلوى دختر نشيند و پستان او را بمكد و بى خود شود صيادان آمده صيدش نمايند .\r\n\r\nغضنفر\r\nسبعيست مهيب و سهمگين و دلير تنها بر صفها زند و بصيد كسى نپردازد .\r\n\r\nدر جذبهء على خوارزمى آورده است\r\nكه شيخ رئيس ارسطو گفته شترى ديدم كه رويش چون روى آدمى و بدنش بسيار سرخرنگ دمش چون نيش عقرب و دراز دو شاخ سياه بر سرش دارد به قدر يك ذرع و آن شتر در تمام عمر يك طفل بياورد اول بچهء او گوشت پارهء باشد بىحركت مادرش او را گرفته و باد بر او دمد باز بر زمين گذارد و بردارد تا حركت و شكل شتر بهمرساند و تا هفت روز چشم باز نكند .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nمصنف عجائب المخلوقات از محمد بن سهيل واسطى نقل آورده\r\nكه روزى بنائى را به جهت حفر نهرى بردم او بچه شيرى را ديده هلاك ساخت ياران او را ملامت كردند و گفتند هرگاه مادر او ببيند به عزم تعرض و مزاحمت بر سر راه نشيند در اين سخن بوديم كه بانگ شير را شنيديم پراكندگان براى فكر رهائى از آن مخاطره مجموع شدند و باتفاق رو بصحرا نهاديم .\r\nدر آن باديه كوشكى بود و در آنجا غرفه‌اى خود را بغرفه رسانيديم و درش را بر بسته منتظر بلاى ناگهان كه شير آمد بچهء خود را در درياى خون ملاحظه كرد رد ما را برداشت تا بكوشك رسيد و هر طرف جستجو ميكرد و خود را بغرفه ميانداخت چون بلند بود باز به زمين ميافتاد و بلندى در آنجا بود شير بسر بلندى رفته آواز بلند كرد تا جفت او آمد هر دو شير با هم نشسته آوازهاى هولناك ميكردند و گريه و زارى مينمودند زهرهء ما از آن آب ميشد آنها آنقدر فرياد كردند تا پانزده شير جمع شدند و آنها بر گرد كوشك مىگرديدند و چاره‌اى نتوانستند بكنند و جمله بيك دفعه آواز برداشتند ديديم شيرى سياه باريك از دور نمايان شد آنها تعظيم آن شير را بجا آورده در غرفه به آن نشان دادند آن شير پس درآمده شروع به زور كرد يكپاره در شكست و دم آن شير سياه از راه شكسته در داخل غرفه شد ماها زور كرده دم او را گرفته با شمشير قطع كرديم آن شير سياه فرياد برداشته آن شيرها را زجر بسيار كرده و چندى را هلاك نمود و باقى شيران رو بفرار نهادند و ماها از آن مخاطره نجات يافتيم .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\nغرائب پلنگ\r\nگويند پلنگ اول نوبت ماده زايد و از درد زه بتنگ آمده رو بصحرا نهد و علفيست مروك پيدا كند و بخورد عقيم شود پلنگ را با مار دوستى باشد هرجا پلنگ باشد مار كسى را نگزد .\r\n\r\nگرگ\r\nجانور شرير حسود شوخ چشميست ماده‌اش از نر بدتر بود همهء جانوران چون آدم را ببينند رو بگريز نهند مگر گرگ كه پيش آيد اگر اول چشم آدمى بر گرگ افتد فيروزى آدم را بود در سال يك بار شهوت بر\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nآن غلبه كند ماده نر را سخت دربر گيرد كه از كشتن هم جدا نشود .\r\n\r\nدر اشارات شيخ آذرى مسطور است\r\nكه در مصر گرگى است بر سر دو شاخ دارد جانوران را بيازارد چون حيوانات او را ببينند راه گريز پيش گرفته بروند .\r\nايضا حيوانيست بنام سران در حدود زابلستان دهانى دارد فراخ و دوازده سوراخ دارد چون نفس از دهانش برآيد صوت آن مردمان را در گوش رسد دانشوران مرتار را از آن وضع كرده‌اند هرگاه خواهد صيد بكند نفس زند جانوران از استماع آن بى خود شوند يكى را صيد كرده بخورد چون از اكل فارغ شود آواز هولناك كشد از شنيدن آن از همهء جانوران فرياد برآيد .\r\nايضا حيوانيست در اقصاى روم به شاهوار موسوم بر سر او شاخيست چهل و دو سوراخ دارد مجوفست و خوشرنگ كه از آن هزاران شعبه بسان سازهاى خوش‌آواز برمىخيزد چون جانوران آوازش را استماع نمايند همه بنشينند و گوش بر آواز او دارند در گرداگردش جمع شوند و از آن آواز آنها را ذوق تمام حاصل شود و مردم براى تحفگى آنشاخ را نزد پادشاهان برند و چون آن شاخ را معكوس دارند باعث رقت قلوب حاضران شود .\r\n\r\nدر عجائب المخلوقات آورده\r\nكه نوعيست از حيوان در جزيره چين كه دو سر دارد و يك تن و هشت پا و دست دارد صورتش بينندگان را حيرت افزايد و آوازش بسان مرغان هرگاه برود به چهار دست و پا برود چون برگردد به چهار دست و\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nپاى ديگر برگردد و در آنحالت چنان به نظر درآيد كه حيوان ديگر راه مىرود و جاندار بر پشت او خوابيده .\r\n\r\nخرس\r\nتنهائى دوست باشد چون زمستان شود در غار درآيد در زمستان از آنجا بيرون نرود تا وقت بهار شود آنوقت از غار بيرون رود و اگر در غار گرسنه شود در پنجه خود نگاه كند گرسنگى او بر طرف شود با گاو خصوصيت دارد چون گاو خواهد او را بردارد بر پشت بخوابد و سرون او را بهر دو دست مضبوط گرفته بدندان بخايد تا زخم شود و ماده‌اش را چون وقت بار نهادن شود بر بنات النعش نظر كند از آن سبب درد زه نبيند و به آسانى بزايد و بچه در اول پارچه گوشت باشد و هيچ علامت چشم و روى در آن نبود خرس ماده او را دمبدم بردارد و بر زمين گذارد تا صورت بهمرساند بعد از آن او را بشير پرورد .\r\n\r\nخوك\r\nجانور بىحميتيست با مادر فساد كند و حضور هم ده تا بيست تا بر يك ماده جمع شوند و شهوت رانند زاينده‌ترين حيوانات باشد بيك شكم بيست بچه آورد .\r\n\r\nدر عجايب المخلوقات\r\nآمده كه اگر خوك به جهت فساد بر پشت خر شود خر بول كند خوك در حال بميرد و فيل از خوك گريزان باشد .\r\n\r\nبوزينه\r\nجانورى تيز فهم شيرين حركات مضحك باشد درو صفات انسانى بيشمار است .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\nدر اشارات شيخ آذرى مسطور است\r\nكه حمدونه‌ايست نوآئين در جزيره چين در رنگ سفيد و به زبان خاموش قد و قامتش همتاى چاموش كلان .\r\n\r\nدر عجايب المخلوقات آورده‌اند\r\nكه ملك بوزينه دو بوزينه به خدمت متوكل باللّه فرستاده بود يكى جولاه و يكى خياط .\r\nايضا هم در آنجا است كه بوزينه را ديدم كه نرد و شطرنج ميباخت و چالاك طرف را به زودى مات ميساخت پليناس گويد كه اگر ميمون را در آب غرق سازند و آن غرق سازنده از آن آب بخورد افعال و اخلاق او بمثابه بوزينه شود .\r\nايضا در همان نسخه آورده‌اند كه شخصى از اهل صنعان نقل كرد كه بر جبل ميگذشتم ميمونى را ديدم كه سر بزانوى ماده نهاده بخواب رفته بود در اين اثنا ميمون نرى از دور نمايان شد بماده اشاره كرد ماده آهسته سر جفت را به زمين نهاده برخاسته رفت با آن ميمون غريبه به جماع مشغول شد ميمون نر سر از خواب برداشت ماده خود را نديد هر طرف جستجو كرد چشمش بر ماده افتاد فرياد بركشيد چند ميمون جمع شدند آمده گودى ساختند آن ميمون ماده را در گود انداخته سنگسار كردند و رفتند .\r\nايضا مردم صناع بصحرا رفته بچه‌هاى ميمون را آورده بتربيت آنها همت ميگمارند هر پيشه‌ور كسب خود را به آن بياموزد در دكان بافندگان ميمون بسيارند كه بافندگى مينمايند و در بافتن اقمشه كه ده\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nبيست ذرع عرض دارد ماكو زده خيز ميزنند و از آنطرف ماكو را ميگيرند و ماشوره مينمايند .\r\nايضا از وقايع دار الخلافهء شاه جهان آباد در سنهء يكهزار و يكصد و چهل و نه هجرى نظام الملك ناظم ميمون بتحفگى در خدمت پادشاه عهد فرستاده بود كه نرد و شطرنج را خوب ميباخت و از آن كار مردم در شگفت بودند اگر كسى كاغذ به دستش ميداد و قلم و دوات در پيشش ميگذاشت حسب المدعا دستخط ميكرد .\r\n\r\nدر جامع الحكايات آورده‌اند\r\nكه نوعى از ميمون در حدود مصر هست كه در صورت مشابه است به انسان در جثه همتاى ميمون بزرگ بود و تمام بدنشان موى ميكون دراز مىباشد .\r\n\r\nروباه\r\nجانور بخيل بسياردان پرموئيست و پوشش فرومايگان از پوست اوست هرگاه قصد خارپشت نمايد بر دست خود بشاشد چون خارپشت سر از سوراخ بيرون كند روباه آن را بچنگال گرفته از هم به درد و گوشتش را بذوق تمام بخورد وقتى كه كيك و كرم در بدن روباه افتد پاره‌اى از پشم در دهان گرفته به آب درآيد آهسته‌آهسته در آب رود كرم‌ها از جان او بيرون شده در پشم پاره شوند روباه سر خود را در آب كرده از جاى ديگر بيرون شود و از زحمت كرم خلاص شود .\r\nهرگاه مرغى در لب آب بيند مكر تازه نموده قدرى خاشاك جمع ساخته در آب روان سازد و مرغان را از هراس خود برهاند پس از آن\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nخاشاك را به دهان گرفته خود را نزد مرغان رسانيده يكى را صيد كرده بخورد .\r\n\r\nدر اشارات شيخ آذرى مسطور است\r\nكه در حدود هندوستان روباهيست مىپرد و از اينشجر به آن شجر ميرود و بر ثمر آندرختها آفتى است هركه از ثمر آنشجرها بخورد به درد و علتى گرفتار شود هركه ارادهء سفر دارد آواز آن روباه شنود سفر مزبور را ترك نمايد كه آواز او ميمون نيست .\r\n\r\nطريان\r\nنام جانوريست از جنس روباه در شمايل به گربه بسيار شبيه است كريه منظر و رايعه‌اش از مستراح گنده‌تر هيچ جاندار بد طلعت مثل او نيست و گنده‌تر در جهان نخواهد بود و از بويش فرسنگها شتران ميگريزند بخانه‌اى كه اين حيوان درآيد تا قيامت بايد بوى خوش برآيد و طرفه آنكه هرگاه عضوى از آن در بالاى آتش گذارند بوى خوش از آن بمشام رسد طالب سوسمار است دائما سوسمار از آن گريزان باشد و به مجرد ديدنش بسوراخ درآيد پس از پس آن بسوراخ رود و چون بويش بسوسمار رسد بيطاقت شده بى خود شود طريان او را گرفته بذوق تمام مىخورد .\r\n\r\nدر عجايب المخلوقات مندرج و مسطور است\r\nدر جزيرهء بحرطيس گروهى از گربه مىباشد همجنس روباه است جناحش از بن گوشها رسته و تا دم رسيده و مانند باز و شپ‌پره در پرواز\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nآيد و پروازكنندگان را صيد نمايد .\r\n\r\nدر صيديهء على خوارزمى مندرجست\r\nدر ولايت بلغار بماوراء النهر مثل گربه جانوريست او را سمور خوانند و او را در صندوق گذاشته آورده بودند كه بجثه از گربه كلانتر و سرينش از آن باريكتر مينمود بموش كلان ميمانست و خوراكش گوشت بود هركه پارهء گوشت به او مينمود از صندوق برآمده بجلدى گوشت را ربوده باز در صندوق ميشد .\r\n\r\nدر خواص الحيوانات آمده\r\nكه گربه زباد مانند گربه اهليست و اندكى درازتر و در اطراف سينه‌اش عرقى حاصل شود آن‌را بر چوب مالند زباد بود و در منافذ بول و غايتش منفذ ديگرى است از آن زباد بيرون مىشود و از همه اندامش بوى خوش بمشام ميرسد .\r\n\r\nخرگوش\r\nيكسال ماده و يكسال نر باشد در ايام حيض چون زنان حيض بيند در هنگام خفتن چشمش باز بود و از خوردن قى بيماريش دور شود .\r\n\r\nكرگدن\r\nحيوانيست تنومند بزرگتر از گاوميش و كوچكتر از فيل بر بينيش شاخى طويل و در آن شعبه صورت جانورى رود چشم‌گير و دراز عمر است صاحب عجائب المخلوقات گويد عمرش بنهصد سال رسد و هيجان\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nشهوتش بعد از پنجاه سال بود ماده‌اش سه سال آبستن ميماند و بعد از آن حمل نهد دشمن فيلست فيل بدان بزرگى را به همان شاخ بردارد چون شعبه شاخش كجست در فيل بند شود و نتواند فيل را بيندازد پيه فيل بحرارت آفتاب آب شود و در چشم كرگدن درآيد و هر دو يك جا بميرند با وجود اين حالت دست از عداوت برندارد .\r\nگويند در شعبهء قرن كرگدن شكل سواريست و غير از ملوك هند بدست كسى نيفتد اگر صاحب قولنج آن را در دست گيرد فى الحال خوب شود .\r\nو اگر خواهند قلعه را فتح نمايند آن را در آب انداخته آب را در قلعه ريزند فتح شود و اگر آن‌را در آب گرم گذارند سرد شود سوارى كه بردارندهء آن باشد اسبش خطا نكند هر شراب و طعام در آن سم باشد چون شاخ كرگدن بدان رسد بشكند .\r\n\r\nدر عجائب المخلوقات آورده‌اند\r\nكه ابى الخير استرابادى نقل نمود كه پدر من با كاروانيان عزم رفتن بسفرى نمود قضا را دزدان پديد آمدند و اضطراب در كاروانيان افتاد در آنميان مردى بود گفت اى ياران شر دشمنان را از شما دفع نمايم به شرطى دزدان را به من نشان دهيد ياران او را برده دزدان را نشان دادند آن شخص چون چشمش بر دزدان افتاد چيزى درآورده بر خاك ماليد و بر طرف دزدان ريخت در حال باد و طوفان شد به نحوى كه آن قطاع الطريقان از جا نتوانستند حركت نمود و تمام بمردند و ما خلاص شديم . عجب آنكه در جاى كاروانيان نميباريد چون به منزل رسيديم روزى\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nآنشخص را در خدمت شيخ ابو على سينا ديده شناختم و آنحال را بيان نمودم شيخ فرمودند كه اين كارها از طفيل عقد كرگدنست و از اين قبيل عجايب بسيار است .\r\nايضا در همان نسخه آمده است كه جانوريست بسان اره دو شاخ دارد بر سر و قوت و زورش از گوزن افزونست و اكثر حيوانات از زخمش مجروح شوند و جايش كنار دجله‌ها است و از خوردن آب مخمور مىشود در آنحال بازى مىكند چون اعضايش سستى گزيند بىاختيار لب بفغان گشايد صيادان از استماع آن آواز آمده او را صيد كرده بخم كمند بسته به شهر آرند .\r\n\r\nگاو كوهى\r\nبه خوردن مار ميل بسيار دارد و از خوردن آن مست گردد و سنگ در حوصلهء او باشد كه در دفع هلاهل به كار آيد .\r\n\r\nگوزن\r\nهر سال شاخ بيفكند و نو برآورد با مار دشمنست اگر زخم تير با خود داشته باشد چون مار را ببيند تا نخورد نگذرد بعد از آن خرچنگ را با خراطين بخورد اشكش ترياقست .\r\n\r\nگورخر\r\nجانور تيز دويست چون ماده آن از درد زه بتنگ آيد خايهء نر را گرفته بركند تا بار ديگر حامله نشود و حيوان دراز عمرى مىباشد .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\nدر اقبالنامهء جهانگيرى مندرجست\r\nكه در سال شانزدهم جلوس و الا جهانگير به جهت پيشكش مكرم خان حاكم ادولب گورخرى به نظر و الا درآورد در نهايت خوبى رنگش سبز مينمود ليكن داراى خطوط زرد و سياه بود و اين گوره‌خر را از سر بينى تا دم و از گوش تا چشم خطوط زرد و سياه بود و در چشم خط سياه و در غايت زيبائى كشيده و از بسكه خوشرنگ بود بعضى را گمان افتاده كه او را رنگ كرده باشند پس از تحقيق معلوم شد كه خدا آفرينست\r\n\r\nگوشمال\r\nاز گورخر و خرس تولد شده نهايت غريب الشكل و بخرس و خر گور شباهت دارد و در دويدن بسيار جلد باشد .\r\n\r\nدر عجايب الدنيا آورده‌اند\r\nكه بز كوهى را با ماهى الفت بسيار باشد هميشه از بهر ديدنش بكنار ساحل رود و ماهى او را دوست دارد و از دريا بساحل آيد و با بز كوهى اختلاط نمايد گويند صيادان اينمعنى را دريافته از پوست بز كوهى جامه دوزند و در بر كرده به دريا رفته ماهى صيد نمايند .\r\n\r\nدلق\r\nجانوريست مشهور كه مار پيوسته از او ستوه باشد چون آوازش را مار شنود در حال هلاك شود .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nماهور\r\nجانداريست شاخدار و مقام او در بيشه و كوهسار است چون آب خورد نشاط در او حاصل شود و دويدن آغاز نمايد و شاخهايش از جوش مستى در درخت بند شود هرچند جهد نمايد خلاص نگردد صيادان در رسند و او را صيد نمايند .\r\n\r\nقلا\r\nجانداريست كوچكتر از غزال و دهان بسيار فراخ دارد چون حيوان را بيند بر زمين نشيند از همه رنگى زمين به نظر در نيايد چون سباع در رسند آن‌را صيد نمايد .\r\n\r\nآهو\r\nآهو را با كبك دوستى مىباشد هرجا آهو باشد كبك خود را به دو رساند و از ديدنش مسرور شود شخص صياد جامه از پوست آهو دوزد و دو شاخ بر سر خود استوار كرده هر روز بصحرا رفته كبك صيد نمايد .\r\nروزى گرگ بصياد برخورده او را آهو پنداشت قصدش نمود آنشخص از بيم جان رو بگريز نهاد و لباس از برش افتاده آدم شد گرگ برگشته رو بگريز نهاد بعد از آن هرچند خود را به لباس آهو آراست و بصحرا رفت كبك پيش او نيامد .\r\n\r\nدر عجايب المخلوقات است\r\nرايح جزيره‌ايست بزرگ در حدود چين تا اقصاى بلاد هند پادشاه\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nآن را مهراج ميناميدند محمد زكريا گويد كه مهراج را خزانه‌اى بوده كه در آن هر روز دويست من زر حاصل ميشد و از آن زر قرصها ساخته و در دريا مىانداختند و خزانه ايشان در قعر آبست ابن الفقيه گويد كه در اين جزيره حيواناتى با شكلهاى غريب ديدم كه در جاى ديگر نيست از آن جمله گربه‌اى ديدم كه بال همچون بال خفاش داشت از بن گوش تا دم كه با آن هر وقت ميخواست پرواز ميكرد و از درختى بدرختى ميپريد و مانند شب‌پره جائى كه مىنشست سرش معكوس و آويخته مىنمود .\r\nو در آن جزيره بز كوهى است سرخ رنگ با نقطهاى سفيد در بدن و دمش چون دم آهو و گوشتش ترش و باندازهء گاو بزرگ مىشود .\r\nو در آنجا دابهء زباد است كه همچون گربه است و از او زباد حاصل مىشود و موش كه از آن مشك ميگيرند .\r\nو در آنجا كوهى هست بنام نصيبان كه در آنجا افعىهاى بزرگست كه گاوميش را فرو ميبرد و در آنجا نوعى ميمون سفيد و سياه پشت مىباشد .\r\nو زكريا بن يحيى بن خاقان گويد كه در جزيرهء زابج خلقى است بر صورت آدمى مىخورد و ميآشامد و آنانرا بال است بسان مرغان كه از درختى بدرختى ميپرند .\r\nو در آنجا طوطىايست سفيد و سرخ و زرد كه هرچه بشنود باز گويد و نوعى از طاوس هست سبز و مرغى ديگر بنام حوارى كوچكتر از فاخته زرد منقار و هر دو بال آن سياه است و شكمش سفيد و هر دو پايش سرخ و از طوطى بزرگتر بود .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nچهره‌كشى مارومور از يد قدرت رب غفور در اين صفحه كلك پرداز خامهء اعجاز ختامه گرديد\r\nدر اشارات شيخ آذرى منقولست كه در حوالى مصر ماريست بر شكل انسان و مدام از نظر خلق پنهان مىباشد اگر كسى را نظر بر او افتد مار بميرد .\r\nايضا بدرازى يكدست مارى در آنحدود است كه زهر آن هلاك كنندهء هر ذى وجود است بر سرش خطوط سفيد و سياه بسيار بيننده را از\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمشاهده‌اش رشتهء عمر كوتاه باشد بهر زمين برسد زمين بسوزد و هر طاير از بالايش بپرد بىاختيار بر زمين افتد و هر جاندار كه آوازش شنود در حال بميرد .\r\n\r\nدر عجايب المخلوقات آمده\r\nكه چون درازى مار بسى گز رسد عمرش از صد سال بگذرد و آن را اژدها خوانند چنان بمرور ايام بزرگ شود كه حيوانات برى از آن بستوه آيند حقتعالى آن‌را به دريا افكند هيكلش در بحر نيز ببالد چنانچه درازيش بده هزار ذرع برسد در آنوقت دو بال مانند ماهى در كتفش برآيد و از حركتش دريا بطوفان درآيد چون ضررش بجانوران دريا برسد به حكم پادشاه بر و بحر باد آن‌را از دريا برآرد و در ملك يأجوج و مأجوج اندازد تا آن را بردارند و بذوق تمام بخورند .\r\n\r\nدر جامع الحكايات آمده\r\nكه در جزيره الجوزا هر سال مارى پيدا مىشود ملوك آنجا كسان فرستاده آن را صيد نمايند چرا كه فوايد بسيار در آن كار هست و آن را بپزند و پادشاه جرس آن را در بدن بمالد قوت و فرح تمام او را حاصل شود .\r\nاگر پوست مار مزبور صاحب سل آن را بسيل بدارد خوب شود آن پوست در خزاين پادشاه آنجا بهم ميرسد .\r\n\r\nجامع كتاب مذكور\r\nاز ابو حامد نقل آورده‌اند كه روزى بر لب دريا بر سر سنگى نشسته وضو ميساختم از زير سنگ دم مار معصفر كه نقطهاى سياه بر آن بود\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nپيدا شد خائف از جا جستم ناگاه مار سر از زير سنگ برآورد سرش چون سر خرگوش داراى نقطهاى سياه مىبود و بيخ مار هريك به قدر سه ذرع در آب صباحت مىنمود .\r\n\r\nدر تاريخ هفت اقليم مرويست\r\nكه در حفار مصر ماران گزنده جهنده بسيارند اگر كسى از آن وادى سوار ناقه در محمل بگذرد مار از روى زمين برجهد و محمل‌نشين را گزند رساند .\r\n\r\nدر عجايب المخلوقات\r\nاز زبان ابو جعفر بن عبد الله نقلست كه مىگفت مرا موضعى بود بر نهر الدواير و در آنموضع سرائى داشتم و در جنب آن باغ پر از اشجار مثمره و سبزه‌هاى بانضارت قضا را در آن ديار افعى بهمرسيد هايل و به هلاكت جانداران مايل و مردم از آنمار سيه‌كار آزار به حد افراط كشيدند و دخول در آنباغ از بيمش مشكل گرديد مارگيرى را پيدا ساختم و ببذل اميدوار كردم و بدان باغ فرستادم تا افعى را بدست آورده نابود گرداند مارگير چيزى خوانده داخل باغ شد و از ديدن آن بر خود بلرزيد خواست فرار نمايد مار رسيده بجلدى تمام زخمش زد مارگير همانجا بمرد .\r\nو در آن ديه آنحديث منتشر گرديد و درآمدن در آنباغ از سابق مشكلتر شد از آن بوستان دست برداشتم و از ميوهء آن گذشتم بعد چند سال مارگيرى ديگر پيدا گرديد و خود را به من رسانيد گفت شنيده‌ام در باغ شما افعى بهمرسيده و قبل از اين مارگيرى آمده كشته شده به او گفتم اى\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nعزيز دست از اين داعيه بردار و خود را در دست اجل مسپار او در جواب گفت كه مقتول برادر من بوده به قصد انتقام خون برادر آمده‌ام و زبان بلاف گشود ناچار باغ را به دو نمودم در باغ رفته دهنى بيرون آورده بر آتش تن گرم كرد من در گوشهء بام مستعد تماشاى او نشستم و ديده را بر آن گماشتم در حال دخنه برآورده بر آتش نهاد به مجرد اين حال اضطرارى در جان مار افتاد و از سوراخ بيرون آمده مارگير در پيش شد افعى گريخت مارگير رفته او را بگرفت مار سر بسوى او نمود در حال ديدم مار گير افتاد آدمان خود را فرستادم مارگير را آوردند بمجردى كه به خانه رسيد جان داد و مردم آنديه از اينمقدمه بسيار بترسيدند و گرد آن باغ نميگرديدند .\r\nمدتى مديد بر آن بگذشت باز ديدم شخصى آمد مذكور ساخت كه مارگيرم و شنيده‌ام كه در باغ شما ماريست مرا نشان دهيد من مقدمات آن دو نفر را بيان كردم در جواب گفت من برادر اويم آمده‌ام انتقام برادر خود را بكشم هرچند سعى نمودم قبول نكرد آخر الامر باغ را به او نشان دادم و خود به بام باغ رفته تماشا مينمودم او روغن درآورده در بدن طلا نمود و روى بمار نهاد چون چشمش به مار افتاد بجلدى تمام مار را بگرفت مار برگشته انگشت او را زخم زد او بجلدى تمام انگشت را قطع كرد و روى بفرار نهاد من آدم خود را فرستادم او را برداشته به خانه ببرد و در عرض راه ليموئى در دست كودكى ديد گفت در اين ملك از اين بهم رسد گفتم بلى قدرى طلبيده بخورد و بر زخم نهاد خوب شد گفت كه در شهر ما اينرا بجاى ترياق به كار برند و اگر دوچار برادرانم ميشد البته نمىمردند .\r\n\r\nنقلست\r\nاز زبان ناقلان آثار كه در عهد سلطنت پادشاه جهان تسخير عالم‌گير\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nمحمد اورنگ زيب عالمگير در قصبهء وزيرآباد توابع پنجاب زنى نانواى كه خمير وجودش از نمك ملاحت خالى نبود و رويش چون تنور گرم شعله‌ور گويند مارى بر او عاشق شده و هر سال بروز معين در خانهء آنزن گذر مينمود پيش از آمدن مار سه روز آنزن بيهوش ميافتاد و در روز آمدن مار زبان به حرف ميگشاد كه مار بفلان محله و فلان جا رسيده تا مار نزديك خانه ميرسيد ميگفت بدور رويد كه مار آمد مردم بكنار و گوشه ميرفتند مار چون نزديك زن ميرسيد زن پاى خود را برداشته مار آمده انگشت پاى او را مكيده مراجعت مينمود و بعد از لمحهء آنزن به حال آمده بامر خود قيام مينمود و هر سال به همين نحو ميشد .\r\n\r\nراسو\r\nجانوريست باهوش و مايلست به شكار موش با مار كلان درآويزد و خون او به زور سرپنجه فرو ريزد مار را هفت پاره سازد و بعد از آن بجستجوى گياهى كه بشناسد رفته گياه را بياورد و بر پاره‌هاى مار گذارد به مجرد اين عمل مار از جا حركت نمايد و باز راسو به دو آويزد و بتكرار اين كار عمل نمايد و دمار از روزگار مار برآورد .\r\nگويند در آن كوه خاصيتى است كه مرده را زنده ميسازد چون دل راسو مايل صيد موش شود در دنبالش بسيار دود چون موش از دويدن عاجز آيد صعود بر بالاى درخت نمايد به همان طريق راسو بدرخت درآيد و در تعاقبش سعى نمايد موش از ناچارى از برگ خود را بياويزد راسو آوازهاى سخت بركشد و مادهء خود را آگاه سازد ماده خود را بجلدى بپاى درخت رساند و راسو آنشاخ را از درخت قطع نمايد به مجرد افتادن بر زمين موش را ربوده بخورد .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nدر اشارات شيخ آذرى آمده\r\nدر همان نسخه كه در حدود مغرب حيوانيست چون خورشيد از خاور برآيد از مادرش بزايد مادر آن‌را در برابر آفتاب پرورد باميد آنكه شام نور خورشيد كمى پذيرد بميرد مادرش باز آنشب از تأثير هوا حامله شود و باز در طلوع آفتاب بزايد و باز شام آن طفل بميرد هر روز به همين منوال باشد .\r\n\r\nدر عجايب الدنيا آورده‌اند\r\nكه در حدود زنگبار خرمورانند كه در تك مانند سگ چون آدم را ببينند بسان كلب آزار رسانند زنگيان آنها را سگ خوانند در محل سكناى موران محل تردد مشكلست جانوريست بمثال موش بوى بد دارد كاروانيان همراه خود بردارند سگ‌موران از بوى او فرار كرده بگريزند .\r\n\r\nدر اقبالنامه جهانگيرى مسطور است\r\nكه در حين سوارى در راه كابل در على مسجد عنكبوتى به نظر آنحضرت درآمد كه بكلانى خرچنگ بود گلوى مار كه دو ذرع بود تنگ گرفته بيفشرد و خونش را بذوق تمام مىخورد و حاضران آن را تماشا مينمودند تا مار بمرد .\r\nايضا عطا مانند حربا است و صنفى از آن چون ياقوت سرخ سرخ مىباشد اگر آن‌را در خوانى نهند آنچه در آن خوان باشد تلخ شود .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nدر نفايس الفنون آمده است\r\nكه خارپشت را دايما از آمدن باد آگاهى مىباشد و مسكنش دو در دارد يكى بجانب شمال و يكى بجانب جنوب قبل از آنكه باد از در درآيد خارپشت آندر را بند نمايد .\r\nدر قسطنطنيه شخصى سرائى داشت و در آن خارپشت مكان داشت خبر باد را بمردم ميداد مردم به خيال آنكه آنشخص منجمست احترامش مينمودند .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nتصوير يازدهم از گلگونهء غرايب متفرقه در جلوه سازيست از فرط رنگينى بدايع شگفت‌افزا به يازده رنگ در نيرنگ‌پردازى .\r\nاكنون از لطف ايزد بيچون رسام قلم در چهره‌پردازى اين تصوير غريب كه چون بوقلمون چندين رنگ در آن نمايانست تردست گرديده صفحه‌اش را بالوان متفرقه مىآرايد .\r\n\r\nدر رنگ اول جلوهء نزول قضاياى آسمانى نمايان است\r\nامين احمد رازى مصنف تاريخ هفت اقليم از عجائب البلدان نقل آورده كه در دويست و نود هلالى در كوفه ژالهء باريد كه هريك به وزن صد و پنجاه درم بود و بعد از آن سنگ باريدن گرفت بسان گوش آدم درهم كشيده بعد از ساعتى هوا صاف شد .\r\n\r\nدر شاهجهان نامه مسطور و مرقوم است\r\nكه در سال بيست و چهارم جلوس و الا از وقايع صوبهء بهار كه واقع شده بعرض و الا رسيد كه در يكى از مواضعات چهار ساعت از روز مانده باد و صاعقه و طوفان شد و گوشت بسيار بباريد كه مردم آنها را پخته و خوردند بسيار لذيذ و خوش‌طعم بود .\r\nايضا در طرف كشمير در حينى كه عليمردان خان صوبه‌دار كشمير بود قطعهء برف بدرازى چهل ذرع و ارتفاع چهار ذرع از هوا افتاد و باعث حيرت نظارگيان شد .\r\n\r\nدر عجايب المخلوقات آورده‌اند\r\nكه در سنهء چهارصد و يازده هجرى در مزرعه‌اى ابرى و صاعقه پديد آمد و سنگ بسيار باريدن گرفت و بهر كس ميرسيد هلاك ميشد غريب\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nآنكه در ايذج ميان اصفهان و خوزستان ابرى پديد آمد كه هركس از آن آواز مهيب اصغا مينمود از آن بارانى بباريد كه خانهاى بسيارى مردم را خراب كرد و بعد از آن ماهى بسيار باريد و هوا صاف شد و مردم آنماهىها را گرفته خوردند .\r\n\r\nدر مآثر مندرج است\r\nكه در سنهء هزار و هشتاد هلالى بقلعهء لاذلى هنگام شام بىآنكه سحاب در هوا ظاهر شود صداى رعد برخاست و باد و صاعقه هنگامهء قيامت آراست از هوا هر لحظه شورى به گوش سكنهء آنجا ميرسيد كه مردم آنجا هولناك شدند بعد از ساعتى گلهاى معطر از آسمان ترشح مينمود كه توده توده گلهاى چون عطر بر آنموضع جمعشد روز ديگر حاكم و اعيان آنجا آمده گلها را ملاحظه نمودند رنگ آنها و گل بستانى تفاوت نداشت .\r\nايضا در سنهء يكهزار و يكصد و پنجاه پيش از نزول الويه نادريه در ماه محرم ايام عاشورا اندك بارانى در هوا پديد آمد قطرهء چند از باران باريد در طرف سرآسيا كه طرفى از اطراف پيشاور است قطره‌هاى خون بر در و ديوار و روى زمين افتاد و مردم باهم قطرات خون بر آن نمايان مينمودند بعد از آن به چند ماه در ابتداى فصل بهار به طرف اندرون شهر گلهاى شكوفه بادام و آلوچه بر خانهاى سكنهء آنجا افتاد و طرفه آنكه در روى هوا ابر نمايان نبود .\r\n\r\nدر مآثر عالمگير مسطور است\r\nكه در هفدهم شهر ربيع الاول سنهء يازدهم جلوس و الا از وقايع بعرض معلى رسيد تا بيست روز على الاتصال باران در كمال شدت در همان محال\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nنازل بود و اكثر عمارات عاليه منهدم شد ديوار شرقى قلعه قريب بيست و دو ذرع از پا افتاد در چند جا شعلهء برق آتشفشان شد و چند كس از آسيب آن جانداده و بعضى بيهوش شدند چون به هوش آمدند قوهء شنوائى نداشتند بعد از آن باران منقطع شده و جان درآمده باز بقالب رسيد .\r\n\r\nدر اكبرنامه مسطور است\r\nدر سنهء سى و چهارم جلوس معلى موكب همايون بسير كابل نهضت نموده بود هشتم مهرماه در منزل بارتكاب حكيم همايون گذارش نمود كه در شانزدهم آذرماه پيشين در تورانزمين شگرف سانحهء پديد آمد تا پايان شب پرنده و جانوران نالها داشتند چنانچه صيادان بيمهر را دل به درد آورد و سحر كه از خانه مردم درآمدند صحراصحرا مرغابى و قاز و كلنگ مرده كمر شكسته و پر ريخته افتاده ديدند در كنار كول كوراك چندين لك جانور تباه شده تا كنار جيحون رسيدند بدين نمط بموقف عرض معلى رسيدند و مردم بعرابه و اشتر و اسب و قاطر بار كرده بخانها كشيدند و تا مدت ششماه مردم قاق طيور ميخوردند و از پيه آن چراغ مىافروختند مردم بعرض اعلى رسانيدند كه عبد الله خان والى توران كارآگهان را فراهم آورد . مشورت كردند چون برف و باران نبود برخى گفتند همانا لشكر بوم را گذار افتاده كه باران نميشود .\r\nايضا حدايق نام در پرندگان به تناورى و تنومندى آن ديگرى را نشان ندهند بعد از پرواز فراوان از پروازماندگى داشت و نفس ميزد مير شكار به دو رسيده او را به كمند بربست چون آسوده شد كمند را برداشته به هوا رفت و از نظرها ناپديد شد .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nدر مآثر عالمگير مندرجست\r\nكه در رمضان المبارك سال ششم از جلوس و الا روز ستارهء كلان در هوا برنگ آتش در تالابى كه متصل قلعه كلپانى واقعست افتاد به مجرد افتادن در آب تا مدت دو بهره آب تالاب در جوش بود در همان تاريخ مسطور است كه بعرض و الا رسيد در ملك فرنگ نزديك ولايت پركاله غريب سانحه‌اى رويداد كه چند روز متواتر ستارهء دم‌دار در هوا نمودار شد و بر زمين افتاد تا آنكه آنمحال از ستاره سوخته و تاريك شد و بنوعى ظلمت شد كه روز از شب محسوس نميشد خلق از آنحال بفرياد آمدند بعد از سه روز آفتاب سكنهء آنجا از مشرق اميد طالع شد مردم آنجا خوشحال شدند و شخصى غريب الخلقه ملاحظه نمودند كه دست و پا چون آدم و يال و گوش چون اسب ظاهر شد و طول قامتش شش ذرع و عرض سه ذرع و جليقه هزار ميخى در بر و دو تركش يكى بر كتف و يكى بر سينه بسته بود هر طرف تير ميانداخت از سه چهار نفر ميگذشت روز بهلاك مردم اشتغال داشته شب در كوه نهان ميشد در عرض پانزده روز بسيارى از جماعت فرنگيان را مقتول ساخت و فرنگيان از آنحال بتنگ آمدند معالجهء او را بجادو و سحر ديدند استادان فن آمده خندق در دور شهر ساختند و او را بجادوگرى آورده در خندق انداختند و بنياد حياتش را از پا درآوردند و پادشاه فرنگ شكلش را كشيده بولايات ميفرستاد .\r\nاز آن جمله مؤلف تاريخ مذكور ساخته كه به چشم خود ديدم مردم در حق او چيزها ميگفتند بعضى گفتند ديو است و بعضى گفتند از جن است و برخى ميگفتند از اين نوع آدم در جزاير هست كه بصفات حيوانى آراسته‌اند و ليكن آنچه معلوم شد بلاى آسمانى بوده كه براى تنبيه به آنشهر آمده و آنشهر را خراب ساخت .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nدر شاهجهان نامه مسطور و مندرجست\r\nكه در سنهء هزار و شصت و دو بعرض و الا رسيد كه در موضع هلانون معموره پركنه كواليار شخصى طويل القامت در مزرعه كشته افتاده و سرش پيدا نيست پادشاه از معتمدان فرستاد كه لاش را ملاحظه نموده خبر بياورند آدمان آمده معروض داشتند كه قد لاش به طول سيزده ذرع و بعرض يكذرع و نيم بوده نهايت سرش را نديده بودند و زمينيكه آن لاش افتاده قريب يك جريب زمين بود .\r\n\r\nدر عالمگير نامه مسطور است\r\nكه در سنهء نهم جلوس معروض داشتند كه در پركنه از توابع صوبهء بهار شعلهء آتش به طول و عرض ششذرع پادشاهى بر روى زمين ظاهر شد مانند گردباد در دويدن بود و تا شش گرده را قطع كرد آنچه در عرض راه گياه ديد تمام سوخته و محترق كرد .\r\nايضا همدر آنجاست كه در سنهء مذكور بعرض و الا رسيد دوازده نفر كه بلندى قامت هريك چهارده ذرع عرفى باشد بعضى به صورت انسان و برخى به صورت فيل و چند گردن و روى مانند اسب داشتند و بر پيشانى يكى از آنها مارهاى كلان پيچيده از قلعه برآمدند و راه صحرا گرفته رفتند تا از نظر غايب شدند .\r\nايضا در همان نسخه مرويستكه غبار در هوا بهمرسيده گردباد شده سر بفلك كشيد و به حركت درآمده در اندك زمانى به شكل موش كلانى شد و بعد از آن به فيل شبيه گرديد و قصد تالاب كرد و بيكدم تمام آب آن را بخورد و از نظر غايب شد .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\nرنگ دوم در غرائب جلوه پيراست\r\nدر تاريخ هفت اقليم مسطور است كه در سنهء ششصد و چهل و نه در مدينه آواز مهيب بر مثال غلغلهء رعد كه از دور به گوش رسد ظاهر ميشد تا دو روز بدينطريق زياده و كم ميشد روز سوم زلزلهء عظيم واقعشد و سه روز زلزلهء بسيارى شد كه يكروز از صبح تا شام پنج مرتبه زلزله شد روز پنجم چاشتگاه از جزيره آتشى ظاهر شد كه ارتفاعش سه منزل و طولش چهار فرسنگ و عرضش يك فرسنگ افزون و فروزان بود از آن آتش دود سفيد تتق ميكشيد و ساعت بساعت آتش زبانه ميكشيد به نحوى تمام خانهاى مدينه روشن بود بعد آن آتش چون سيلاب از آنكوه روانشد و هرچيز ديد سوخت و تا نزديك بود گرم و سرخ ظاهر ميشد چون دور شد سياه مىنمود مردم را به خيال اينكه آن آتش آنها را خواهد سوخت نسوان و مردان غسل كرده خيرات به فقرا دادند تا آن آتش از آنجا گذشت .\r\n\r\nدر تاريخ فرشته محمد قاسم نوشته\r\nكه در سنهء نهصد و شصت و دوى قمرى در كشمير زلزله واقعشد كه اكثر قراى آباد ويران شد و قريهء خلوددام كه عمارات عاليه در آنجا بود در دامن كوه واقع بود بسبب افتادن كوه مردم آنقريه قريب بشش هزار كس به خاك برابر شد .\r\n\r\nدر تاريخ كمال منجم آمده\r\nكه در سنهء يك‌هزار و چهل و هشت سلطنت شاه صفى در شهر تبريز زلزلهء عظيمى شد كه دوازده‌هزار و نهصد و هشتاد و دو خانه منهدم شد و سه روز زلزله واقع بود .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\nمحمد ساقى در مآثر عالمگيرى چنان آورده است\r\nدر سنهء يازدهم جلوس و الا از وقايع صوبه تهته معروض بارگاه معلى شد كه در قصبهء شمانچى متعلقه بندر كدهرى تا سىهزار خانه از آسيب زلزله در زمين فرو رفت و اثرى از آن ظاهر نشد .\r\nايضا در همان تاريخ مذكور شده كه در سال دوازدهم جلوس مبارك از وقايع اتك در صفر از شدت زلزله زمين قريب پنجاه ذرع يك مرتبه فرو رفت و غارى شد هرچند سعى كردند عمق آن معلوم نشد .\r\nايضا در همان تاريخ آورده‌اند كه در چهاردهم محرم الحرام جلوس عالمگير در نواحى قلعهء مندران زلزله بشدت واقعشد كه قطعه زمينى پنجاه ذرع طول و دو ذرع عرض به زمين فرو رفت و مردم آنجا ريسمانان پانصدهزار ذرعى به سنگ بسته در آنجا انداختند عمق آن پيدا نشد پس از چهار روز آنزمين خودبخود هموار شده به زمين برابر شد .\r\n\r\nدر عجايب المخلوقات مرقوم است\r\nاز زبان شيخ ابو القاسم رافعى منقولست كه روزى در قزوين زلزله پديد آمد كه زمين گهواره‌آسا در جنبش بود و من در زير سقف خانه نشسته بودم ستاره را چندين مرتبه به چشم خود ملاحظه كردم چون زلزله بايستاد اثرى از شكاف آن سقف نديدم .\r\n\r\nدر مآثر عالمگيرى مندرجست\r\nكه در يازدهم ربيع الاول سنهء شانزدهم جلوس مقدس پيش از دو بهر\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nكه آفتاب سر زند هالهء برنگ قوس قزح بهمرسيد و امتدادش تا هفت ساعت ميكشيد و اين مقدمه باعث تعجب مردم آنجا شد .\r\n\r\nمصنف تاريخ هفت اقليم از طبقات محمود شاهى نقل آورده است\r\nكه در سنهء چهارصد و چهل و چهار قمرى در خوزستان زلزله واقعشد كه خلق كثير در آنشدت تلف گشت و در عين شدت كوه منفرج شد و از ميان آن تريانى ظاهر شد كه از خشت پخته و گچ ساخته‌اند و در آن كوه پنهان كرده‌اند .\r\n\r\nدر روضة الصفا منقولست\r\nكه در سنهء دويست و چهل در عهد خلافت جعفر بن معتصم بن رشيد كه او را متوكل على الله ميگفتند زلزله در دامغان واقعشد كه نصف عمارات آنجا خراب شده و ثلث بسطام منهدم گرديد و در رى و جرجان و اصفهان و نيشابور همين حادثه واقعشد در دهى از دهات قومش زلزله آغاز نمود و از شدت آن مردم آنجا بيرون آمدند و عمارات تمام خرابشد و در زمين فرو رفت در ولايت يمن قلعهء بر جبلى بود در عين شدت زلزله از آنجا جدا شده در زمين ديگر افتاد و سيزده قريه از قراى آنجا در زمين فرو رفت و چهل و دو كس از ساكنان آنجا جان بسلامت بردند\r\n\r\nدر مآثر عالمگيرى مرقوم و مندرجست\r\nكه از وقايع صوبهء كشمير بعرض عاكفان بزم حضرت عالمگير\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nرسيد كه در شهر صفر از صبح تا شام زلزله بشدت واقعشده كه تمام عمارات آنجا در حركت بود اما هيچ آسيبى به ديوار و خانهء آنجا نرسيده .\r\nايضا در عهد سلطنت محمد شاه غازى از وقايع كوه كمايون بعرض همايون رسيد كه دو كوه كلان متصل آنمكان كه فاصلهء بين آنها يكديهء عمدهء آباد بود از قدرت ربانى هر دو كوه بجنبش آمده باهم جنگ نمودند و مانند قوچها سر بر هم زدند چهارهزار كس از اناث و ذكور كه در آنموضع ساكن بودند از صدمات كوهها با خاك برابر شد و اثرى از آنها پديدار نشد و هر دو كوه بدستور سابق بر جاى خود مستحكم شد .\r\n\r\nراوى اخبار گفت\r\nكه در عالم آراى عباسى مندرجست كه در سنهء سى و سوم سلطنت شاه عباس در بعضى محالات ولايت زاوه و محولات خراسان فتنه و فساد بسيار راه يافت و در دوغاباد نام محل كه از قراء معموره و معتبرهء آن ولايت است چنان زلزلهء عظيمى شد كه در هيچ زمان وقوع نيافته ناقلان صادق مذكور ساخته‌اند كه خانهاى آن معموره نوعى بر زبر يكديگر فرود آمده كه تمام آن قصبه يك تل خاك مىنمود هيچ آثار و علامت در در و ديوار پيدا نميشد و از قدرتهاى بيچون بيشتر مردم آنجا جهت غلات بصحرا رفته بودند و هشتصد كس از سكنهء آنجا در زير خاك بر بستر هلاكت غنودند در خانهء شخصى عروسى بود هفتاد زن در آنعروسى به خاك هلاك افتاده و قريب آنكه همان عروس از خوف به خانه رفته در ميان پنجره‌ها افتاد چوبها مانع خاك شده عروس سالم ماند .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nرنگ سوم از بدايع فراست كاهنان و دوربينان رنگين است\r\nدر تاريخ هفت اقليم امين احمد رازى مسطور است كه دو كس از كاهنان در ملك يمن بودند كه نام يكى سطيح و دومى راشق بود هر دو در عصر ربيعة ابن نصير العجلى بودند سطيح بغرابت خلقت و فن كهانت شهرت تمام داشت مورخان برآنند كه در اعضاى او استخوان نبود مگر كله و دست و روى او در سينه بود و بر قيام مطلقا قدرت نداشت و او را مانند جامه پيچيده بمجالس ميبردند و چون ميخواستند كهانت كند و از امور مخفيه خبر دهد بسان خيك دوغ حركت ميدادند چون پر باد ميشد از اخبارات غريبهء مخفيه خبر ميداد و مدت ششصد سال در دنيا بماند و راشق پسر خالهء سطيح بود در يك روز هر دو متولد شدند و در صورت نصف آدمى بودند .\r\n\r\nدر عجايب المخلوقات روايت است\r\nكه در زمان سلطنت خوارزمشاه شخصى از هندوستان به خراسان آمده هركس را كه ديد گفت طالعت چنان است تا مردم به او رجوع كردند و خبر بپادشاه رسيد باحضارش امر فرمود چون حاضر شد پادشاه گفت تو طالع بينى گفت بلى گفت من در خواب دوش چه ديده‌ام پس از تأملى گفت در خواب ديدى در كشتى نشسته و شمشير در دست دارى سلطان گفت صدقست و او را خلعت داده بنواخت و مقرب ساخت .\r\n\r\nدر روضة الصفا روايتست\r\nكه شبى بخت النصر بعد از فتح بيت المقدس بر متكا تكيه زده خوابش برد خوابى موحش ديده از خواب بيدار شد و خواب را فراموش\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nكرد معبران را طلبيده گفت خواب ديده فراموش كرده‌ام و آنها جواب گفتند ناديده و ناشنيده از ما متعذر است كه تعبير بگوئيم چون از ايشان جواب شنيد به خدمت حضرت دانيال شتافته مقدمه را گذارش نمود حضرت در جواب گفتند در خواب ديدى شجر بزرگ كه سر به آسمان كشيده و بر اعضايش هجوم طيور و در پايش جانوران دعا مينمودند از آنحال تعجب داشتى ناگاه فرشتهء آمده تبرى در دست و بقطع آنشجر مشغول بود ناگاه فرشتهء ديگر ندا كرد كه پروردگار عالميان ميفرمايد كه درخت را از اصل مكن بعضى شاخهاى آن را قطع نماى ديدى آنفرشته شاخهاى آنشجر را شكسته بعضى خانه‌هاى طيور را خراب كرده آنشجر را از زيبائى بينداخت .\r\nبخت النصر گفت همين است حال تعبير بيان نماى دانيال گفت شجر توئى و وحوش و طيور اهل بيت و رعايا و برايا كه در سايهء تو بسر مىبرند تو مغضوب غضب الهى شده‌اى بواسطهء آنكه متابعان تو در بت پرستىاند بخت النصر گفت خدا در آنوقت به من چه خواهد كرد گفت هفت سال به صورت مختلفه خواهى بود پس از آن به صورت اصلى خواهى شد از استماع اين حديث سلطنت را به پسر داده خود بعبادت مشغول شد چون يكهفته بگذشت پر برآورده چنگ و منقار بهمرسانيده به صورت عقاب شد طايران را در بيم انداخت چون اين خبر منتشر شد به مثل جانوران ديگر گشت و ابناى جنس خود را در خون مىنشانيد بعد از هفت سال به صورت اصلى خود بازگشته بمرد .\r\nايضا آورده‌اند كه در عهد حسان پادشاه شخصى بهمرسيد كه از سه روز راه از نور باصره احساس اشباحى مينمود والى يمن از او پرسيد كه\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nقوت چشم تو از كجا بهمرسيد گفت در عمر خود نمك نخورده‌ام و هر شب سرمه در چشم كشيده‌ام .\r\n\r\nدر طب خلاصة التجارب آورده\r\nكه شخصى در شهرى مىبود گويند در زمستان در يخ نشسته ميگفت سوختم و در موسم تابستان چند جامه پوستينى پوشيدى و از آتش دورى ننمودى .\r\n\r\nاز رنگ چهارم غرايب فراست زنان ذو فنون نمايان است\r\nدر فرهنگ نوشته كه زرقاء نام زنى در حدت قوه باصره يكروزه راه احساس اشيا مينمود .\r\nايضا در عجايب الدنيا آورده كه پير زالى يكصد و بيست سال عمر داشت از ده گرده راه اشياء را ميديد .\r\n\r\nدر شرفنامه آورده‌اند\r\nكه خذيمهء ابرش نام دخترى داشت شب پادشاه ديگر قصد شبيخون ملك پدرش نمود دختر از رسيدن مرغ سنگخوار از فرط فراست پدر را مطلع ساخت گويند دختر از پنج فرسخ راه سوار را ميديد و رنگ اسبش را ميگفت و اسلحه و پوشش او را ظاهر ميساخت .\r\n\r\nدر عجايب الحكايات آورده‌اند\r\nكه بهرام گور را جاريهء بود ماه سيما روزى بهرام بيك چوبهء تير در شكارگاه سر گوره‌خر را بر پايش دوخت چشم تحسين از آن جاريه\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nداشت آن كنيزك بلا تحاشى بر زبان آورد كه چه جاى تحسينست بر خاطر بهرام گران آمده بسرهنگ حكم قتلش نمود و آن سرهنگ چون از شفقت بهرام و محبتى كه بجاريه داشت خبر داشت او را در خانه نگاه داشت آنجاريه گوسالهء بهمرسانيده بود برداشتن و به بالاى بام بردن شروع نموده ورزش ميكرد تا مدتى كه گوساله بزرگ شد و به همان ضابطه او را بالاى بام ميبرد .\r\nروزى سرهنگ بتحريك جاريه در خدمت سلطان معروض داشته او را بمهمانى به خانه آورد و مهمانى مضبوط نمود كه پسند خاطر سلطان شد بعد از مدتى سرهنگ گفت كه غلام را دختريست كه گاو كلانى را بر دوش گرفته به بالاى بام برد و باز پائين آورد سلطان تعجب نموده سرهنگ بجاريه اشاره كرد جاريه گاو را برداشته بالا برد و باز پائين آورد سلطان او را ديده گفت كار ورزش است جاريه سر بر زمين نهاده عرض كرد كه براى همين سخن حكم بر قتلم نمودى سلطان جاريه را شناخته او را بنواخت و سرهنگ را سربلند ساخت .\r\n\r\nارباب سير آورده‌اند\r\nكه قباد بن فيروز را خواهرى بود كه در فرس مثل و مانند نداشت ما بين قباد و خواهرش بمذهب مزدك ساحر اتصال دست داده عظماى فارس بنابر كثرت ظلم دست قباد را از حكومت كوتاه كرده محبوس ساختند خواهرش خود را آراسته بدر زندان آمده عشوه در كار زندانبان ساخت زندانبان گفت اگر يار من شوى تو را بقباد رسانم آنزن راضى شد بزندان درآمده خود را به آن و اصل ساخت از زندان برآمده به زندانبان گفت كه عادت زنان مرا دريافته بعد از آن خود را به تمام به تو رسانيده\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nكام ترا حاصل نمايم باز باجازت زندانبان نزد قباد رفت و قباد را در نمد پيچيده بر سر جاريه نهاد زندانبان پرسيد كه چيست جوابداد و برادرم بسترى كه زن حايض خوابيده مكروه ميدارد اين را ميبرم عوض بياورم زندانبان گفت ببر زن به اين بهانه برادر خود را خلاص ساخت .\r\n\r\nآورده‌اند\r\nكه چون شاپور بن اردشير بابكان بر جاى پدر نشست اكثر پادشاهان را مطيع و منقاد ساخت و اكثر قلاع مستحصنه را به تصرف درآورد چون بمحاصرهء ضميران پرداخت از متانت قلعه محاصره به چهار سال كشيد شاپور دلتنگ شده بعزم تماشا به اطراف قلعه شتافت دختر پادشاه ضميران او را ديده عاشق جمال او شد قاصد پيش او فرستاد كه هرگاه به من تن در دهى قلعه را به تصرف تو مىدهم شاپور پيغام داد كه ترا بانوى حرم خود ميسازم دختر ضميران گفت خون حيض دختر باكره را بر پاى كبوتر كه طوق بر گردن دارد بمال و هرجا كبوتر بنشيند قلعه خراب شده آمده قلعه را تصرف نماى شاپور به همان نحو نموده قلعه را تصرف كرد و آندختر را بانوى حرم خود ساخت مدتى باهم بعيش بودند شبى دختر از شام تا صبح ناله و فرياد ميكرد چون صبح شد در جامهء خوابش ملاحظه كردند برگ گلى ديدند كه بدن او را مجروح ساخته بود .\r\nشاپور از اينحالت تعجب نموده پرسيد بدن كه از گل چنين شود در خانهء پدرت چه غذا ميخوردى دختر گفت مغز قلم بره و نبات شاپور گفت با پدر كه ترا با چنين ناز و نعمت پرورده چنين كردى با من چه خواهى كرد فرمود تا موى او را بر اسب بسته اسب را دوانيدند تا دختر هلاك شد .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nدر روضة الطاهرين مندرجست\r\nبيژن چون فرود نابرادرى كيخسرو را كه از دختر پيران ويسه حويزه بود بيك ضرب از پا درانداخت مادرش چون پسر را بدانحال ديد آنچه جراحان صاحب سررشته بود حاضر ساخت چون زخم كارى بود نصف شب عالم را بدرود نمود مادرش اموال او را آورده به تمام بسوخت بعد از آن اسبان را بكشت و كنيزان را از باره انداخت كه جان شيرين در راه مولاى خود نثار كردند پس آنمادر خنجر آبدار از كمر فرود برآورده بر سينه زد و خود را با فرزند دلبند ملحق ساخت .\r\n\r\nرنگ پنجم نماينده بتخانهء قديم\r\nمحمد طاهر عماد الدين در تاريخ روضة الطاهرين مينويسد بعد تسخير قرطبه جهان پهلوان گرشاسب بسرزمينى رسيد كه در آن كوهى بلند و چند موضع آبادان بود و از هجوم گل و رياحين بام آن قريه نمينمود جهان پهلوان بر آنكوه برآمده تختى به نظر درآورد كه چهار بت بر آن نصب نموده‌اند كه چنان معلوم مىشود دست بر دست هم گذاشته تكلم مينمايند و سخن آنها مفهوم نميشود بتخانهء ديگر مشاهده نمود كه از سنگ رخام بود در و بام آن از نقره در آن بتخانه تختى از طلا نهاده و بتى از نقره آنجا خفته هر سال در تحويل حمل آن بت سر برداشته بآواز بلند فرياد ميكرد و اگر آنسال خوش سال ميشد آب مانند چشمه از دهان بت جارى ميشد و هرگاه خشكسال بود آب جارى نميشد و نزديك آن بتخانه ميلى بود و بر سر آن طبل هركس به سفر ميرفت و خبرش نمىرسيد وارث غايب آمده آن طبل را مينواخت و دوال بر آن آشنا ميساخت اگر\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nغايب مرده آواز از طبل بر نميآمد و اگر زنده بود آواز از طبل برآمده صدا مينمود .\r\n\r\nرنگ ششم نمايندهء غرايب دخمه‌هاى خفتگان خواب واپسين به طرز نوآئين\r\nدر روضة الاحباب مسطور است كه در عهد خلافت خليفهء ثانى در كوه لبنان غارى يافته ظاهر ساختند كه در آن غار تختى از زر نصب كرده در آن تخت مردى در كمال سطوت تكيه كرده و بر طرفى از آن لوحى افتاده مخطط به خط رومى باحضار لوح امر فرمود چون لوح را مشاهده كردم سطرى به خط رومى نوشته‌اند بمضمون آنكه من سياه پسر نواسم و بشرف خدمت عيص بن اسحق بن ابراهيم مشرف شدم و مدتى مديد بكامرانى بسر بردم و عجايب بسيار مانند برف و ژاله در چله تموز مشاهده كرده‌ام و اگر امثال اين امور مسموع شود تعجب نكنيد و تحقيق\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nمنست كه قومى كه اقرار بوحدانيت خدا دارند مرا از اين غار بيرون نمايند و از اين تخت جدا سازند و مال خود شمارند و زمانه فاسد و واژگون شود و بازار ديانت و امانت كاسد و صبيان باهم بمقامره اشتغال نمايند مردم از نزول حوادث ملول گردند و بهتان و تهمت در حق هم روا دارند\r\n\r\nدر تاريخ هفت اقليم آورده‌اند\r\nكه چون در عهد خليفهء دوم ابو موسى اشعرى بر شوش از توابع خوزستان استيلا يافت سيصد خزانه در دستش افتاد در آنجا درى ديد خواست داخل شود حارس مانع آمد و سوگند ياد كرد كه در اينخانه تابوت حضرت دانيال است ابو موسى درون آمده و جائى بسيار خوب ديد و سريرى در آنجا نهاده و شخصى بر سر سرير دراز افتاده كه اصلا خللى در جسمش راه نيافته و آن تابوت را بموجب فرمودهء خليفه در قعر آبى مدفون ساختند ماهيان عمر دراز يافته از صيد خلاص شدند هركس نان حلال در آب ميانداخت ميخوردند و بنان حرام مطلق پيرامون نميشدند .\r\nايضا در همان تاريخ آورده‌اند كه در فسطاط از توابع مصر مغاره‌هاست كه مردگان در آنجا افتاده‌اند و اموات را از كتانها كفن كرده‌اند و ادويه‌ها ماليده‌اند كه كفنها پاره نشود و اعضا ضايع نشود كه بمراتب مردم ملاحظه نموده‌اند .\r\nصاحب عجايب البلدان آورده كه مومياى مصرى از آن اموات حاصل مىشود .\r\nايضا در همان نسخه مرويست كه در كاشغر مزاريست و در آن مزار سوراخى كه اهل آن ديار از آنسوراخ صاحب قبر را ملاحظه مينمايند كه در جلد و موى او اصلا تفاوت بهم نرسيده و چنانچه علماى آنجا را\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nمسئلهء مشكلى روى ميدهد حقيقت را نوشته در سوراخ اندازند روز ديگر كاغذ بيرون افتد جواب را بر حاشيهء آن نوشته باشند .\r\n\r\nدر تذكرة الاوليا مسطور است\r\nدر سر كار قاين در بلوك بهار خان سردابه‌ايست قديم كه در آنجا سه كس آسوده‌اند اول جوانيست نوخط دوم مردى با محاسن سفيد و سوم مرد دوموى و عورات نيز دارند پرده در پيش عورات آويخته كه بدون چراغ در آنجا نتوان رفت در ميان دو ابروى جوان زخم شمشير نمايانست و پنبه بر آن زخم نهاده‌اند كه گويا خون از آن ميچكد و مرد دومو سه گره بر پيشانى دارد كه هيچكس را قدرت نگاه كردن آن نيست و تمام اعضاى آنها در حركت مىباشد سواى لسان هرگاه رخت آنها چركين شود خدمه‌اى كه دارند عوض نمايند و اسم يكى از آنها سيد قاسم است مردم بحرم نميروند ليكن زنان ميروند .\r\nو گفته‌اند زنان سه‌اند و اسامى آنها و تاريخ اينمقدمه معلوم نيست كه بچه تاريخ در اين غار آورده‌اند .\r\nايضا در همان نسخه آمده كه جامع اين نسخه ميگويد كه در سنهء هزار و چهل و پنج بپاى لنگر خواجه احمد قانون رفتم يكى از خدمه چراغى برداشته بدرون دخمه رفتم و زيارت خواجه را نمودم چون بر روى خواجه نگاه كردم از ديدنش خوشحال شدم و از ديدن خادم خواجه هراس در دلم افتاد نهايت تمام اعضاى خواجه و خادم به حال اول و چشم خادم باز و از خواجه پوشيده بود و از آنمدت رخت خواجه تغييرى نكرده بود تا حال كه يكهزار و پنجاه و پنجست گويا حال نو پوشيده .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n\r\nدر روضة الطاهرين مسطور است\r\nكه چون اسكندر از سير ظلمات بىنيل مقصود مراجعت كرد يك ماهه راه طى نمود بر كوهى رسيد در نهايت رفعت و سراسر در آنكوه سنگ لاجورد منجمد بود و در آن ميان خانهء از ياقوت زرد كه ستونهايش از بلور و در وسطش چشمهء بود پر از آب شور و در آنخانه هر طرف توده‌توده زر و گوهر ريخته كه چون آفتاب ميدرخشيد و بر آن چشمه تخت زر نگار مرصع افتاده و بر آن تخت مردى كه سرش چون گراز بود خفته كافور و عطريات بر گرد او توده‌توده چادرى به خود كشيده و بذوق تمام در خواب شده و مردم بتماشا و تفرج آن كوه از هر طرف ميآمدند و زيارت آن خفته در خواب ميكردند هركه ميخواست از آن جواهر و زر و گوهر بردارد لرزه بر اندامش افتاده ميمرد .\r\n\r\nدر آئين اكبرى مينويسد\r\nدر موضع شيخى توابع باميان لحديست نمايان در آن لحد تابوتى و در آن يكى در خواب ، اهل تاريخ برآنند كه در عهد چنگيز خان كه قريب پانصد سال است اين بزرگ بدرجهء شهادت رسيده و تا حال اعضايش درست است و يكذره از هم نپاشيده و مردم براى زيارت آن لحد روند\r\n\r\nرنگ هفتم در جلوه پيراى حالات غريبه تولد و نزع پادشاهان سرگرم است\r\nدر روضة الطاهرين مرقومست كه چون ايام وفات مأمون نزديك شد در آخر ايام زندگى روانهء مصر شد هركه دم از طغيان ميزد بر طرف\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nكرد و از آنجا بر سرچشمهء طرطوس آمد آب آن چشمه در نهايت سردى بود و هيچكس را طاقت استقامت در آن آب نبود مأمون بر كنار آن آب تماشا مينمود ماهى بسيار بزرگ پيدا شد حكمش بصيد ماهى مقرر شد فراشى خود را در آب انداخته ماهى را صيد نموده از آب برآورد ماهى زور كرده خود را در آب انداخت رشحات آب بر جامهء مأمون افتاد بى آنكه ماهى را بخورد برودت در مزاجش اثر كرده و كزك دندانش به گوش حاضران ميرسيد هرچند پوستين قاقم و خز پوشيد فايده نكرد خدمتكاران او را بخيمه برده بمداوات مشغول شدند نفع نپذيرفته بر بالين خواب عدم سر داد .\r\n\r\nدر روضة الصفا مندرجست\r\nكه چون هنگام خلافت معتضد بالله نزديك بانجام رسيد در سنهء دويست و هشتاد و سه شخصى به صورت مختلف در قصر خلافت در نظر خليفه جلوه‌گر شد گاه به صورت جوان و شمشير در دست بر سر خليفه دوان بود خليفه در دفع او هرچند كوشيد فايده نكرده تا آخر به سفر عدم قدم نهاد .\r\n\r\nدر روضة الطاهرين منقولست\r\nكه ناصر الدين را چون پيمانهء عمر لبريز شد چون واله صحبت زنان بود قضا را جوكى دوچار او شد از او كامياب مطالب شد و جوكى كيسهء از سيماب بسلطان داد كه تا در دهان بود حامل آن از جماع نمىآسود وقتى كه برمياورد فارغ ميشد چون وقت مردن شد كيسه را نادانسته فرو برد شورش ما لا كلام در شكمش بهمرسيد بدستور حكما در ميان آب بسر ميبرد و طعام را در ميان آب مىخورد و وقت خواب سرش را در كنار آب\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nميگذاشت تا آخر فايده‌پذير نشده بمرد .\r\n\r\nدر تاريخ هفت اقليم آمده\r\nكه چون حجاج بن يوسف از مادر متولد شد مخرج بول نداشت به صد خوارى او را سوراخ كردند و سينهء مادر نميگرفت شيطان به صورت حكيم حاضر شد فرمود گوسفندى را كشته او را در خون نشانيدند روز ديگر مارى را آورده كشته او را بر گرد آن گردانيدند بعد از آن سينه گرفته شير خورد بنابراين سفاك و خونريز شد .\r\n\r\nدر روضة الصفا مرويست\r\nكه چون تموچين از مادر متولد شد پارچهء خون منجمد در دست داشت پدر مقدمه را بحكما بيان نمود دانايان هريك در آنباب سخنى ميگفتند آخر الامر متفق اللفظ بيان ساختند كه دليل سفاكى و خونريزيست چنان كه آخر الامر چنگيز خان مشهور آفاق شد .\r\n\r\nآورده‌اند\r\nدر حينيكه سيد بهاء الدين از قبل خوارزمشاه بسفارت بدرگاه چنگيز خان ميرفت چون نزديك شهر طمغاج رسيد پشته كلانى ديد سفيد از ساكنان آنجا پرسيد كه اين شهر گرمسير است برف در اينمحال چه مىكند گفتند برف نيست استخوان مرده‌هاست كه گوشت آنها را دد و دام خورده‌اند چون قدرى راه ديگر رفت زمين به خون و روغن آمودى ديد آنقدر عفونت داشت كه رفقايش راه صحراى عدم پيش گرفتند ساكنان آنجا گفتند كه در اين محل جنگ شد و اين خاك از خون آدم رنگ شده چون\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nنزديك شهر رسيد در يكجانب خندق استخوان بسيارى ديد گفتند در حين فتح اين قلعه دوازده هزار دختر از باره خود را به زير انداخته بمردند اين خونريزى در عهد چنگيز خان واقعشد .\r\n\r\nاز رنگ هشتم گلگون بدايع اماكن نمايان است\r\nدر تاريخ فرشته محمد قاسم نوشته كه قوميست در جهان مشهور به نران رسم ايشان اينست كه در هر سال روز غرهء فروردينماه جمع ميشوند بزغالهء را دست و پا بسته در تنور نهند و چراغ را بكشند و دست بر زنان گشايند هركس هركس را بيند گرفته با او صحبت دارد و منى كه از ايشان آيد درخمير نموده خمير مايهء سال خود نمايند .\r\n\r\nدر شرفنامهء اسكندرى مسطور است\r\nكه چون رايت اسكندر از سرچشمهء رود نيل متوجه پيش شد بكوهپايه رسيد هرچند سعى نمودند نتوانستند بر آنجبال بالا روند قلهء ديگر در آن جنب بود رفقاى سلطان بر آن قله بالا رفته بپرواز آمدند سلطان پس گشته حكيمان را طلب داشته با آنها مشورت كرد حكما گفتند دو كس را بايد فرستاد كه بمرور رفته خصوصيات آن كوه را معين نموده خبر بياورند سلطان دو كس را به آن كوه فرستاد بنوعى كه مقرر شده بود راه پيمودند چون بسر قلهء كوه رسيدند بيكدفعه پرواز نموده خود را بآنطرف انداختند و از حقيقت چيزى حالى نشد باز اسكندر با حكيمان مشورت كرد حكما مذكور ساختند كه پدر و پسر نويسندهء پيدا نمايند و هر دو را روانه نمايد كه رفته هرچه پدر بيند نوشته به پسر دهد شايد چيزى معلوم شود پدر و پسرى يافته روانه نمودند پدر پيش رفته هرچه\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nديد مينوشت چون بسر كوه رسيد نوشته انداخت و خود پرواز كرده رفت پسر نوشته را برداشته آورد چون ملاحظه نمودند نوشته بود چون از حضور روانه شده بهرسو تماشا ميكردم ديدم از بالا به زير نميتوانم آمد راه به نحوى تنگ شد كه نميتوانم پائين آمد و هرچه بالا ميرفتم باغها و گل و رياحين مشاهده نمودم بنابرآن رفتم بسير باغها سكندر از شنيدن اينمقدمه حيران شد موافق صلاح حكيمان ديوارى كشيد تا كسى از شوق بدانطرف نشتابد\r\nايضا در بادغيس بيشه‌ايست پر اشجار كه طول و عرض آن پنج فرسنگ در پنجفرسنگست و مجموع آن بيشه فستق است يكرنگ طرفه‌تر آنكه اگر كسى خواهد از فستق ديگرى بدزدد و داخل بار خود كند خرش را فى الحال همانشب گرگ بخورد .\r\n\r\nدر اقبالنامهء تيمورى آمده\r\nكه چون عساكر گردون مآثر صاحبقرانى در حوالى ترخان در ممالك دشت خزر الوس جوجى رسيد تماشاى عجيب مشاهده شد كه در ايام زمستان ساكنان آنجا گرد ديوار حصار يخ را بجاى گل چيده شب آب بر آن مىپاشند تا منجمد شود و يك لخت شود باينطريق هر روز آن را بلند نمايند تا حصار شود و در آن دروازه نشانند تا تماشائيان را از ملاحظه حيرت افزايد غريب آنكه در تابستان هر جاى از آن اگر شكست و ريخت بهمرساند باز در زمستان بسازند .\r\n\r\nدر عالم آراى عباسى آورده‌اند\r\nكه چون موكب همايون شاه اسماعيل صفوى بجانب حويزه در حركت آمد ديد جماعتى از اعراب حضرت شاه ولايت را خدا ميدانند در\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nهنگام عبادت كه مخصوص و معهود ايشان است حالتى رويدهد كه كارد و شمشير برايشان كار نكند و آنها نوك شمشير را بر شكم خود نهاده حضرت را ياد نمايند شمشير بسان كمان خم شده آسيبى بايشان نرساند .\r\n\r\nدر روضة الاحباب مرويست\r\nپيش از خلافت خليفهء دويم رسم مصريان چنان بود كه در هر سال در ماه مقرر در روز يازدهم دخترى پرى پيكر در صورت بىنظير بهم ميرساندند و او را به قيمت كلى از مادر و پدر خريده آراسته در رود نيل ميانداختند و آب جوش ميزد و از آن بحر جارى ميشد و بزرع مردم ميرفت و هرگاه اين كار را نميكردند آب مطلقا جريان نمىيافت و در عهد سلطنت خود خليفه ناسخ اين رسم گرديد مردم را از آن فعل مانع آمد تا حال كسى آنكار را ننموده و آب بدستور سابق جاريست .\r\n\r\nدر لب التواريخ هند راى جوكى آورده\r\nكه چون نوبت بر سلطان فيروز شاه تعلق گرفت در آبادى مملكت هندوستان ساعى گرديد چون به دهلى رسيد از كاروانيان شنيد كه دو كوهست و نهرى از آن جارى مىشود و پشتهء عظيمى در ميان دو جوى فاصله است كه هرگاه پشته را بكاوند آب آن جوى خودبخود در نهر ديگر داخل شود و در آن پشته استخوانهاى فيل و آدم ظاهر مىشود كه استخوان دست آدم از سه ذرع افزون و سلطان آن پشته را برداشته هر دو نهر را يكى ساخت كه از آن يادگار ماند .\r\n\r\nدر عجايب المخلوقات آمده است\r\nكه چون سلطان محمود غزنوى در هندوستان به قصد غزا داخل\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nشد بشهرى رسيد كه هركس بتسخير آن مىپرداخت بيمار ميشد سلطان از آن حالت انديشه تاك شد و باحضار دانايان فرمانداد و استفسار حال نمود هريك در آنباب سخنى گفتند يكى از آنها مذكور ساخت كه آن مردم بهمت و عزم كار مينمايند سلطان بفرمود تا بيكبار نقاره‌خانه بيك طرف از آن قلعه فرو كوفتند مردم قلعه به طرف نقاره رفتند و لشكر و امير از طرف ديگر رفته قلعه را تصرف نمودند .\r\n\r\nدر روضة الصفا مرويست\r\nكه چون موسى عليه السّلام به جهت تسخير ديار شام لشكر بنى اسرائيل را برد و نزديك آنمقام رسيد دوازده نفر از آدمان جگردار قشون خود را بطريق جاسوسى پيش فرستاد در راه عوج بن عنق به آنها برخورده همه را بدامان انداخته نزد پادشاه بتحفگى برد و مذكور ساخت كه اينها با قامت كوچك از مصر لشكر كشيده آمده‌اند با ما محاربه نمايند گويند طول قامت عوج چهل ذرع و عرض بيست ذرع بود و هريك از مردم آنجا پنج شش ذرع قامت داشتند .\r\n\r\nدر روضة الطاهرين آمده است\r\nچون ضحاك بعد از شكست بهوراى حاكم قنوج وارد سرانديب شد روزى هواى تماشاى كوه دهلو كه بغايت رفيعست نموده در دامنهء آنكوه گلهاى غير مكرر بسيار بنظرش درآمد پر ميوه و چاهى ژرف در آنكوه بود كه هرچه در آن اندازند از سنگ و چوب و خشت و خاشاك تمام را بالا اندازد و معدن ياقوت و جواهر بسيار ملاحظه نمود و قدم مبارك حضرت آدم عليه السّلام را زيارت نمود و در آنجا جزاير بسيار است از\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nمردم استفسار نمود در جواب گفتند كه در اين سمت آبادى نيست و اينجا جزيره و بيشه بيشمار مىباشد و حيوانات به صورت انسان كه نسناس گويند و خوراك آنها ميوه و خوك و فيل است اما كف دستهاشان پهنست و بدنشان تمام پشم دارد و موى سرشان تا كمر ميرسد بدنشان در كمال سفيدى و رويشان سياه است و در آنموضع قوم عاد مىباشد كه چون غير جنس خود را بينند او را گرفته كشته بخورند و طعام در كاسهء سر فيل بخورند و فيل مست را گرفته به زور بكشند و در بين خود قسمت كرده بخورند و مدارشان به همان ميوهء تر و خشك مىباشد و هركس از آنها بميرد سنگ به او بسته در دريا اندازند .\r\nايضا در همان نسخه مرقومست كه چون سلطان تبت به حام تغلق بن سكندر خان تعلق گرفت بعد از چند مدت در ايام رياستش بقدرت ايزدى دابهء مهيب از دريا ظاهر شد از اسب و شتر و آدم هرچه در آن نواحى يافت بخورد آخر الامر مردم بتنگ آمدند و سه دفعه آن ديار خراب شد شخصى از روم آمده خدمت حام عرضكرد كه علاج اين كار را من ميكنم حام او را بنواخت رومى آمده صورت دو گاو بساخت و درون آنها پر از نفت و گوگرد نموده در سر راه دابه بگذاشت بعد از ساعتى دابه آمده آنگاوها را بخورد فى الحال آتش در او افتاد بيتابى مينمود تا هلاك شده سراسر بسوخت و مردم آنجا از وقوع آنحال خوشحال شدند .\r\nايضا در جلد پنجم روضة الصفا منقولست كه چون اورنگ از پيش چنگيز خان گريزان شد ماتانك خان به دو رسيد او را شناخت و بقتل رسانيد و سرش را نزد خان بردند خان از امرا بازخواست بليغ در اين باب نمود كه بايستى او را زنده نزد من آوردى تا شرط مروت دربارهء او بجا آوردمى آنگاه فرمود تا سر او را در زر گرفتند روزى ماتانك خان از\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nآنجا گذشت و بر سبيل استهزا گفت تا كى مهر سكوت بر دهان نهى چرا سخن نميگوئى آنسر دو سه بار زبان از دهان برآورد حاضران ديدند و براى پادشاه خود بدشگون دانستند در همانسال ماتانك خان قدم بعالم عدم نهاد .\r\n\r\nدر تحفة الغرايب آمده\r\nكه در ازمنهء سابق در ملكى از ممالك هندوستان صورت دو شير از سنگ ساخته بودند و از دهان آنها آب جارى بود كه دو ده به همان آب زراعت مينمودند مردم آنده از راه ناتوان بينى آمده دهان شير را يكى از آنها شكست آب شير ايستاد باز مردم آن ده ديگر دهان شير ديگر را شكست آب دهان آن شير هم ايستاد و مردم آن هر دو ده از شومى جهل خانهء خود را خراب و ويران ساختند بعد از آن آب از دهان شيرها بيرون نشد .\r\n\r\nدر مآثر محمود شاه حلى مرقوم است\r\nبهوج نام مقدم بعرض اعلى رسانيد كه جد فلان كارگذار از مقدمان سركچه بود كارهاى پادشاه را از روى اخلاص سر به راه مينمود چون نقد حيات به مالك ارواح سپرد عورتى حامله از او پس ماند بعد از انقضاى موعود از آن حامله پسرى بوجود آمد و مادرش قدم بصحراى عدم نهاد و در وقت رحلت سر كردگان مقدم را وصيت كرد كه هركه نوزاد مرا رنجه نمايد شيرى آمده آنشخص را رنجه رساند نوزاد را عزيز داريد بعد از مدتى مديد شخصى آمده آنطفل را آزار رسانيد ناگهان شير پيدا شده او را آزار رسانيد و چون آن طفل را آوردند و بر شير سلام كرد شير دست از ضرر بازداشت .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nدر جامع الحكايات آمده\r\nكه در سابق پسر پادشاه چين از استماع آوازهء حسن صورت و لطف سيرت دختر قيصر روم سر رشتهء شكيبائى را از دست داده بيتاب شد كه كارش بديوانگى نزديك بود برسد پدرش رسولان نزد پادشاه روم فرستاد اظهار مدعا نمود پادشاه روم قبول نكرده رسولان بىنيل مقصد برگشتند پادشاه چين از غصه بر خود لرزيد خواست لشكر روانهء روم نمايد وزيران صاحب عقل هوشيار آمده بمصلحت نشستند يكنفر وزير صاحب تدبير بود بعرض پادشاه رسانيد كه مرا تنها مرخص نمائيد كه رفته كار روم را ميسازم پادشاه چين تدارك و اسباب سفر وزير را مهيا ساخت وزير عازم شهر روم شد و چندتن كنيز ماهروى خوش موى ظريف لطيف رعناى زيبا باحسن و جمال بهمرسانيده همراه خود به شهر روم برد و آنها را در محليكه خنياگران اقامت داشتند برده بلباسهاى الوان ملبس ساخته آن كنيزان كه در حسن و جمال از لعبتان آنجا خوبتر و در نرخ از اهالى روم ارزانتر بود مردم آنجا به آنها رجوع كردند و هركس به جهت صحبت نزد آنها ميرفت بعد از فراغ آب منى آنها را در شيشه جمع مىنمودند تا دو شيشه از آب پر شد بعد از آن وزير ادويه‌ها آورده در آن شيشه‌ها ريخت ديديم كه آن آب دو مار شد كه سرشان مثل آدم و باقى اعضا مثل مار بود هركس آنها را ميديد خندهء بسيار ميكرد و جان ميداد و بدين سبب اكثر مردم آنجا هلاك شدند و بعضى از اين حادثه رخت اقامت بملك ديگر كشيدند كمال خرابى در آنولايت راه يافت مدتى ملك ويران شد چون وزيرى جادوگر در آن حوالى بود پادشاه او را طلب كرد وزير چند مرغ مسنگ نام بهم رسانيد از شنيدن آواز آنمرغان آنمارها بمردند و مردم از ورطه خلاص شدند باز دوباره آنملك آباد و معمور شد .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n\r\nرنگ نهم نمايندهء غرايب حالات اناث و ذكور اهل هند كه زنده خود را بسوزانند\r\nامين احمد رازى مصنف تاريخ اينمقدمه را چنان ترقيم نموده كه در حدود بنگاله هندوئى بمرد زنش آتش شعله در گريبان انداخت خواست خود را بسوزاند جمعى از اقربايش از اناث و ذكور در برابر ايستاده بودند و زن را چون نقطه در ميان گرفتند آنزن سوختهء محبت خود را بر بالاى آتش افكنده در آنفرصت يكى از قومان را نام برد چون نزديك رسيد اشاره به پياله كه در دستش بود نمود آنزن در آتش درآمده پياله را از او گرفته برگشت .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\nناقل آثار\r\nگويد در ابتداى سلطنت پادشاه اورنگ يكى از توپچيان بمرد زنش بكسان خود گفت همراه شوهر ميسوزم خويشان زبان بامتناع او گشادند قبول نكرده به قسم دستور خود را آراسته براى سوختن بسوى آتش دويد يكى از آنطايفه دليرى نموده گفت كه دل رفقاى من انگور ميخواهد همانساعت انگور خوشه‌خوشه در دامن مردم افتاد بعضى خرما طلب كردند دامن‌دامن بايشان داد و عالم براى تماشا بر دورش حلقه بست آنزن مرد همت لاش شوهر را در بغل گرفته بر بالاى آتش قرار گرفت و جان برفاقت شوهر بعالم عدم فرستاد .\r\n\r\nنقلست\r\nدر سنهء جلوس محمد شاه غازى در حينى كه نواب سربلند خان صوبه‌دار كشمير بود روزى صحران قلىبك نام كه منصب‌دار سركار خاصه شريفه بود فوت شد زنش مهياى سوختن شد اقربايش بهزار زارى در تسلى خاطرش كوشيدند قبول نساخته ناچار آن از خود گذشته را در محليكه مقرر سوختن بود رسانيدند راقم اين نگار به چشم خود ديدم آن روباه زن لاش شوهر را در كنار گرفته بر سر آتش جا كرد و باستقلال تمام خاكستر آتش فنا شد .\r\n\r\nدر تاريخ هفت اقليم مرويست\r\nملا عبد القدوس پيشاورى مذكور نمود كه در شهرى از شهرهاى بنگاله ساهو كارى دخترى داشت كه با بناى جنس خود داده بود قضا را ساهوكار بمرد زنش بالاش شوهر در آتش درآمده بسوخت دودى از آتش\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nبالا صعود نمود من از مشاهدهء دود از شخصى سؤال كردم گفت مگر از مكر زنان آگاه نيستى اين زن عاشق غله‌فروشى بود و زهرى به شوهرش داد تا بمرد و بطريق هندوستان خود را با شوهر در آتش انداخت شوهر سوختهء او دود شده برفت چون خاكستر را ملاحظه نموديم استخوان يكمرده ظاهر شد از ديدن اينحال خلش در خاطرم بهم رسيد بشتاب باحوالش پرداختم بعد از چند روز بر سر آب‌گيرى رسيدم كه ناگاه همان زن سبوئى بر سر بكنار آب آمد و آب پر كرده روانه شد من از عقب او رفته بر در خانه‌اش رسيدم ندا در دادم كه مرا از حال خود خبر ده آنزن سر در پايم نهاده مرا قسم داد كه پرده پوشم باش و راز خود را حالى نمود من حيران مانده از آن ديار بيرون شدم .\r\n\r\nرنگ دهم نمايندهء بدايع عجايب متفرقه بسان تهيه پركار فرنگ\r\nدر تاريخ هفت اقليم مسطور است كه شيخ اخى مريد حقايق آگاه شاه عباس را گربه‌اى بود كه هرگاه جمعى از مهمانان وارد نزد شيخ گشتى گربه بعدد هر آدمى بانگ كردى خادم شيخ موافق صداى گربه كاسه آب در ديگ ميريخت قضا را روزى يك مهمان بر موازى صداى گربه زياد برآمد تعجب نمودند گربه لباس هريك را بوئيد و بر يكى از آنها بول نمود چون تفحص كردند غير ملت بود .\r\nايضا روزى خادم شيخ قدرى شير و برنج آورده پخته ناگاه مارى در ديگ افتاد گربه اين‌را ديده گرد ديگ دويده آواز ميداد تا خادم آمد چون خادم از آن حال غافل بود گربه را منع ميساخت گربه متنبه نشده خود را در ديگ انداخت و جان خود را در راه صاحب درباخت چون شير\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nرا ريختند مار سياه از ديگ بيفتاد .\r\nايضا در ايام سلطنت احمد شاه از مردم احمدآباد مردى سگى داشت روزى محتاج شده سگ را نزد عزيزى به مبلغ كلى رهن نهاد شخص صاحب وجه سگ را برداشته روانه گرديد در عرض راه دشمن قابو يافته او را به زخم شمشير از پا درآورد سگ در عقب قاتل دويد و بر طرف او شتابان شد و بدانچه ميسرش گرديد قاتل را مقتول ساخت و برگشته نزد مالك آمد چون رمقى در وى يافت سر در پايش نهاد چون مجروح دانست كه سگ معاند او را كشته التفات بسيار بسگ كرده بقريهء كه در آنحوالى بود به جهت بستن زخمها توقف نمود و رقعهء به مالك قديم سگ نوشت كه اين وفادار حق خدمت بجا آورده دشمن مرا كشت زرى كه مساعده داده بودم واصلم شد سگ ترا مرخص نمودم آزارش ندهى رقعه را در گردن سگ بسته مرخص نمود سگ وفادار رقعه را برداشته نزد صاحب قديم خود آمد و فرياد كشيد و خود را به زمين انداخته بمرد چون صاحب رقعه را مطالعه كرد و بر حقيقت مطلع شد گنبد عالى ساخته سگ را در آنجا دفن ساخت .\r\nايضا در همان تاريخ مرقومست كه در سابق به زمين هزار اسب نجارى بود با عيال و اطفال بسر ميبرد در حينيكه پادشاه ترك هزار اسب را محاصره نمود هزار اسبان تركان را شكست دادند و در تعاقب آنها شتافتند چون از ديوار بست درآمدند تركان متهورانه مردم هزار اسب را در زير تيغ گرفته چهارصد تن آنها را كشتند از جملهء مقتولان يكى نجار بود زن نجار از فكر معيشت اطفال آرام از دلش برفت فزع‌كنان سر به سجده نهاد و سيل اشك از ديده روانساخت او را خواب درربود در عالم خواب ديد كه آواز دهندهء دست او را گرفته به مكان طراوت‌بخش اعلى رسانيد\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nسفرهء نعمت در پيش هركس نهاده چون قدرى رفت شوهر خود را ديد طعام مىخورد شوهر از نانى كه مىخورد قدرى به او داد كه از مسكه و عسل ساخته بودند و به او گفت كه تا در دنيا باشى آرزوى نان و طعام نخواهى كرد از آنمدت تا حال چهل سال مىشود مرا به آب و نان احتياج بهم نرسيده\r\n\r\nدر تاريخ كمال منجم مسطور است\r\nكه روزى شاه طهماسب ثانى صفوى در مطبخ تشريف آورده بود سرپوش از روى ديگ بموازى چهار انگشت بلند شد حضار مشاهدهء اينحال كردند اقرار به بزرگى او نمودند .\r\n\r\nآورده‌اند\r\nكه در عهد سلطنت منشور القا در غزنوى در سجستان معدن زر سرخ به شكل درخت بهم رسيد چندانكه آن را ميرفتند قوىتر ميشد در زمان سلطان مسعود از سبب زلزله پنهان شد .\r\n\r\nارباب سير آورده‌اند\r\nكه چون نوبت سلطنت خراسان به هرمز بن بلاش بن بهرام از اشكانيان رسيد روزى به جهت تماشا روانهء صحرا شد آهوئى از پيشش نمايان و ملك در دنبالش روانشد در كوه رسيد آهو از نظر پنهان شد ملك پياده در دنبال آهو در غارى درآمد چون قدرى راه رفت بسر صفه رسيد چند خم از بلور آنجا بود سلطان سرپوش از سر خم برداشت پر از زر و مرواريد بود و در آنمحل لوحى از طلا ديد در آنجا نوشته كه اين خزانه فريدون است و هرمز مالك خواهد شد ملك از غار درآمده لشكريان را طلب داشته\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nخزانه را بر لشكريان قسمت كرد .\r\n\r\nدر روضة الطاهرين مرقومست\r\nكه افراسياب چون سياوش را بقتل رسانيد در جائى كه خون او ريخته بود درخت سبز شد كه بهر برگ او شبيه سياوش ثبت بود .\r\nايضا از كيفيت جام جهان نماى جمشيد بقلم آورده كه وقتى بيژن بجنگ توران رفته بسبب منيژه در چاه محبوس شد كيخسرو فرمود كه در نوروز جام جهان نما را بدست آورده در آن نظر نمايم روز مذكور در جام ملاحظه نمود بيژن را در چاه محبوس ديد و واقعه را به پدر بيژن گفت\r\n\r\nدر تاريخ هفت اقليم آورده‌اند\r\nدر سنهء شصت و نه هجرى در بصره سه روز طاعون واقعشد كه هر روز هفتاد هزار كس ميمردند از آن جمله بيست هزار عروس بودند روز چهارم شش مرد و يكزن باقى مانده بود و باقى سكنهء آنجا مردند و بسير عالم بقا شتافتند .\r\n\r\nدر مآثر عالمگيرى مسطور است\r\nدر حينيكه پادشاه اورنگ زيب عالمگير در تسخير حيدرآباد ميكوشيد قحط كلى افتاد بختاور خان وقايع‌نويس گفت كه در همسايگى من نوحه بلند شد آدم روانه شد صاحب نوحه را آوردند باعث از او پرسيدم گفت كه همسايگان من بچه‌ام را كشته خوردند و مرا لقمهء ندادند شاهرا رقت دست داده قدرى غله به او داد .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nدر صيديه\r\nمحمد خوارزمى چنان آورده كه نوبتى در فصل بهار با رفقا بر لب گلزار آرام گرفتم رفيقم به خواندن مشغولشد عندليبى در برابرش جا گرفت چون رفيقم ميخواند عندليب ميخواند چون او مىايستاد عندليب ميايستاد چون ياران از آنجا برخاسته مراجعت كردند بلبل هم از آنجا مراجعت نمود .\r\n\r\nدر آئين اكبرى آورده است\r\nكه چون سپاه نصرت دستگاه اكبر پادشاه وارد كشمير شد صورت برهمن در سر چهار سوق كشيده بودند كه در حركت بود چون ملاحظه افتاد آن قالب بيجان جنبش نمايد و لب به حرف گشايد نهايت چيزى مفهوم نشود .\r\n\r\nدر مآثر عالمگير آورده‌اند\r\nكه در سال شانزدهم جلوس و الا سيف الله مشرف قوشخانه بعرض و الا رسانيد كه مير شكارى در خواب ديد كه شخصى شمشير برهنه در دست دارد و با او رو بجنگ ميآورد چون بيدار شد خود را مجروح و شمشير خود را برهنه ديد .\r\n\r\nدر اكبرنامه آمده\r\nكه يكى از هرزه لعبان ناسزا بر پارسا گوهرى تهمت بست يكى از سوگندهاى كيش برهمنى آنست كه آهن‌پاره را در آتش سرخ كرده دست بر آن گذارند راستگو نسوزد زن به همان دستور آتش‌پاره در دست گرفته\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nلختى نگاهداشت و آسيبى به دو نرسيد و تهمت هرزه آشكارا شد .\r\n\r\nرنگ يازدهم گلگون گدايان مبرم زينت‌بخش\r\n\r\nحال و احوالست\r\nدر عجايب الحكايات روايتست كه در شهرى از ياران يكدل كه از مال دنيا نصيب داشتند محفلى آراسته باهم صحبت داشتند قضا را دخترى در كمال حسن و جمال در غايت فلاكت و پريشانى احوال وارد آنمحفل شد و در گوشهء آرام گرفت جوانى از آنجماعت از حالش باخبر شده مراتب تفقد ظاهر كرد دختر آه سرد از دل پردرد بر كشيد و گفت از گردش گردون بدينحال گرفتارم جوان گفت پدر و مادر دارى گفت بلى گفت من ترا از جان گرفتارم دختر گفت عين مراد است ليكن پدر و مادرم چهار روز است چيزى نخورده‌اند اگر دلت خواهان منست اول از اينها چيزى براى من بستان و همراه من بيا تا نزد مادر و پدر رفته ماجرا را بيان نمايم حاضران هريك چيزى به او دادند از آنجا روانشد جوان در دنبالش آمد تا بدرخانه رسيد پسر دم در ايستاده بعد از ساعتى او را اشاره بورود آن سرا نمودند .\r\nآنجوان گفت كه چون داخل شدم خانهء ديدم در كمال طراوت اسباب معيشت آماده پير ريش سفيدى در كمال زيبائى نشسته و زالى در پهلويش آرام گرفته پيش رفته سلام كردم جوابداد در پيش خويش اشاره بنشستن نمود من باادب نزد آنها آرام گرفتم بعد از ساعتى گفتم مرا از جملهء فرزندان خود شماريد .\r\nپير در جواب گفت تا عيار ترا بر محك امتحان نزنيم اين كار صورت\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nنبندد دو سه روز پيش ما باش به حكم آنكه خود كرده را تدبيرى نيست آنجا توقف نمودم .\r\nروزى آن پير بىنظير گفت كه گدائى دختر را به چشم ديدى امروز گدائى ما را ملاحظه نمائى در ميان چهار سوق باز آمده بنشست و اظهار وعظ نمود مردم را رقت دست داد و گفت خريطه‌اى زرين يافته‌ام هركس از حاضران متدين باشد گرفته نزد خود نگاهدارد مردم قبول نمودند كه خود نگاهداريد در اين بين فرياد واويلا بلند شد كه زالى در كمال فلاكت افتان و خيزان در رسيد كه اى واعظ خريطه‌اى داشتم كه گم شده و مال مردم بود از براى مشاطگى آورده بودم حال گمشده براى خدا بفريادم برس واعظ نشان خريطه استفسار كرد زال تمامى آلات را بيان ساخت چون ملاحظه كردند همان بود گمان مردم يقين شد و خريطه بزن دادند زن دعاى حاضران نموده گفت اى ياران از راه احتياج مرتكب اين امر شده‌ام اگر مرا بوجه معيشت امداد نمائيد توبه نمايم مردم هريك به او زرى دادند كه مبلغ كلى عايد شد زن غنايم را برداشته روانه شد بعد حاضران از ديانت واعظ بسيار خوششان آمده مبلغى هم به او دادند بعد پيرمرد زرها را برداشته روانهء خانه شد چون شب شد مرد پير و زال و دختر يك جا جمع آمدند بجوان گفتند كه كسب ما را ملاحظه نمودى اكنون اگر دختر ما را ميخواهى همين كسب اختيار نماى گفتم چكنم گفتند چند روز در خانه بنشين تاجران كه ببيند تو در خانه‌اى به جهت تفتيش حالت آمده ترا دلنوازى دهند تو بگو هرچه داشتم به مصرف رسيد حال ديوارى شده‌ام جوان حسب الامر پير بدينمنوال نمود چون تاجران حال آنجوان را ديدند هريك به او اعانت نموده مبلغ خطيرى عايدش شد بعد پير دختر را به عقد ازدواج درآورد و آنجوان نيز عمر را صرف همين كار ساخت .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nايضا در همان نسخه مندرجست كه در عربستان ميرفتيم بشخصى واعظ رسيديم كه در بلاغت و فصاحت مشهور آفاق و بر كرسى نشسته وعظ ميگفت ناگاه جوانى مسلح از در آمده روى به پير كرد كه اى پير دل‌سياه نامرد تا كى كوى بكوى مرا گردانى و او را از بالاى كرسى دركشيد مردم گفتند اى ياران چه حالتست جوان گفت كه اين پير پدر مرا كشته مرم گفتند شاهد و بينه حاضر ساز و آنچه خواهى بكن جوان گفت خود قبول دارد واعظ گفت چنينست بعد از آن ريسمان در گردن او كرده او را كشان‌كشان بيرون برد كه بكشد مردم در ميان افتاده او را خلاص كرده مبلغ خطيرى به او دادند واعظ آنانرا دعا گفته برگشت و جوان وجه را برداشته برفت بعد از مدتى شخصى گفت همان واعظ و جوان را در شهر ديدم كه شراب خورده بودند از آنها استفسار كردم گفتند ما روزگار خود را به همين نحو ميگذرانيم سر مردان زير كپنگ كرده از هم گذشتيم .\r\nايضا دو برادر با يك مادر در شهر پيشاور ميبودند هر سه از صبح تا چاشت كوچه بكوچه دريوزه مينمودند و چاشت به خانه آمده غنيمت خود را ملاحظه و لباس اعلى پوشيده در ميان باغ بسير و تماشا مشغول مىشدند و باز صبح بدينمنوال بدريوزه ميرفتند و اوقات ميگذراندند .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nتصوير دوازدهم ملونست از لون غرايب وجه تسميه استاد بسان رسامان تردست از بدايع اين مخدره زيبا چهره‌گشا مىشود\r\nوجه تسميهء در يتيم آنست كه در قرب حوالى بحرين زن كشيشى بود مردى بازارگان سال‌بسال مهمان آنزن ميشد روزى چند در آنجا بسر ميبرد چون ميخواست برود زن پيشكش ميگذرانيد و تاجر مبلغ خرج سال آنزن را ميداد مدتى بدينمنوال بود تا در سالى آنزن بمرد و دخترى از او بماند تاجر به همان عادت به خانه آندختر فروز آمده وقت مراجعت چون دختر چيزى نداشت گربه‌اى پيشكش او كرد تاجر مبلغ خطيرى به دو داد و گربه را برداشته روانشد تا بكنار دريا رسيد بر لب دريا هجوم مردم ديده باعث استفسار نمود گفتند امروز اجتماع تجار و غواصست موشان بر لب دريا جمعشده كشتى را سوراخ مينمايند و از براى گربه سرگردان ميباشند تاجر گفت من گربه دارم مىدهم غواصان به دريا فرو روند هرچه برآوردند مال همه باشد غواصان قبول كرده گربه را گرفتند و در كشتى سردادند و غواصان به دريا رفتند صدفها از قعر دريا برآوردند و يك دانه گوهر بىقيمت كه برابر بيضهء مرغ بود بدرآمد و تاجر آن را بنام دختر نمود از آنجا تاجر بار سفر بربست در ورود مصر پادشاه مصر آن گوهر را طلب داشت كه آنچه ميخواهى مىدهم گفت اين در از مال يتيمست پادشاه برسم و آئين دختر را طلبيده زن نموده آن گوهر را زيب افسر خود ساخت .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nدر وجه تسميهء گنج بادآورد آورده‌اند\r\nدر هنگامى بنابر مصلحت ملك و روز قيصر روم خزاين خود را در هزار كشتى انداخته به محل مستحكم به دريا انداخت ناگاه باد تندى وزيد و آنكشتىها را به حد خسرو پرويز رسانيد بدانجهت آن را خزانهء بادآورد ناميدند .\r\n\r\nاهل تاريخ وجه تسميه انگور بنوشدارو را چنين نوشته‌اند\r\nكه روزى جمشيد در تخت خود نشسته با حوران و كنيزان بعيش و عشرت مشغول بود كه ناگاه مرغى از هوا مارى در گردنش آويخته آمده روبروى جمشيد نشست ملك بيك چوبهء تير مار را از گردن مرغ بدور انداخت مرغ در هوا طيران نمود بعد از چند روز آنمرغ دانهء بمنقار آورده در خدمت جمشيد نهاد و جمشيد آن را بكشاورزى به جهت كشت داد تخم سبز شد بعد كه رسيد او را در شيشه كردند تا مدتى در شيشه بود تلخ شد و مردم ميگفتند كه زهر است و از آن اجتناب مينمودند و سر شيشه را مهر كردند از قضا كنيزى از كنيزان جمشيد كه بسيار دلپسند بود به درد شقيقه گرفتار بود از آن شيشه قدرى زهر بخورد كه از درد خلاص شود بمجردى كه يكجرعه از آن بخورد دردش تسكين يافته و دماغش چاق شده در خواب شد و چون جمشيد او را مرده مىپنداشت و در اندوه بود خبر آوردند كه جاريه خوب شد از حالش پرسيد مقدمه را ظاهر ساختند جمشيد حكيمان و نديمان را طلب نموده از آن شيشه هركدام را يكجرعه داد تا دماغ حريفان چاق شد او را مى نام نهاده آن تخم را تربيت دادند كه\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nانگور حاصل شد و از آن وقت شراب بهمرسيد .\r\n\r\nوجه تسميهء احجار كوزن و غيره فاز هر حكما بدينگونه بيان كرده‌اند\r\nدر عهد سلطنت ملك خرم زاد ، اخنوش نام سنگ كوزن برسم تحفگى نزد سلطان آورد و سلطان بحكيم نمود حكيم گفت اين سنگ بر دو نوع مىباشد يكى ترياق و يكى زهر سلطان هشت نفر بيمار زندانى را طلب داشته از آن حجر بخورد آنها داد بعد از پنجروز تمامى را طلب داشت همگى باصحت هم‌آغوش بودند مگر يكى كه آب نارنج خورده بود از درد سر كور شد از شدت درد بعرض سلطان رسانيد كه مرا زهر باز زهر دهيد كه خلاص شوم فرمود كه اين سنگ را بعد فادزهر خوانيد .\r\n\r\nباعث اشتهار موميائى بدين‌گونه آورده‌اند\r\nكه آئين نام دهيست و متصل آن كوهيست و در آن چشمه‌ايست كه موميائى در روى آب منجمد مىشود آن را جمع نموده بمصارف رسانند .\r\n\r\nتاريخ حكما ابتداى ظهور موميائى را چنين آورده‌اند\r\nكه در عهد حكومت فريدون شخصى صياد به شكار رفته قوچ كوهى به تير زد هرچند تفحص كرد آن‌را نيافت بعد از مدتى همان قوچ را ديد كه صحيح و سالم بود شكارى حيران مانده بعد از سعى و كوشش بسيار او را گرفته مشاهدهء زخم نمودند در جاى زخم موم‌آسا چيزى ديدند دانستند كه جراحت را همان رفع نموده اين كيفيت بعرض فريدون رسيد حكما را جمع ساخته در تجسس آن سعى بيشمار كرده منبعش را يافتند و نامش را موميائى نهادند .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\nدر وجه تسميهء زر جعفرى آورده‌اند\r\nچنين ترقيم يافته كه چون برامكه بدولت وزارت كامياب شدند اول ايشان جعفر از تخمهء گودرز بوزارت سرافراز شد زر و نقرهء مسكوك ساخت چون بيغش بود زر جعفرى نامدار شد .\r\n\r\nوجه تسميهء كوه صفا و مروه در روضة الصفا چنين مرقوم است\r\nكه در ازمنهء سابق صفا و مروه نام مرد و زنى بود از راه جاهليت باهم صحبت ميداشتند و چون در جوار كعبه بود از افعال ناشايست هر دو سنگ شدند يكى در كوه صفا قرار گرفت و يكى در كوه مروه و ايندو كوه به آن نام موسوم شد .\r\n\r\nوجه تسميه امير تيمور گوركان در اكبرنامه چنين آورده‌اند\r\nچون گل خانم نام دختر قراخواجه در شبستان آنحضرت رتبهء بلند يافت چون داماد را تركان گوركان ميگويند بدينجهت به گوركان مشهور شد .\r\n\r\nدر روضة الصفا تسميهء گوهر شبچراغ\r\nچنين مسطور است كه در پيش نوشيروان عادل گوهرى بود پر آب كه چون چراغ روشنى ميداد شاه عادل بدينجهت او را شب چراغ خواندى و در نفايس الفنون آورده‌اند كه سلطان ملكشاه سلجوقى\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nقاصدى نزد سلطان ابراهيم كه از نژاد سلطان محمود غزنوى بود فرستاد چون قاصد وارد محفل سلطان ابراهيم شد ديد كه در پيش سلطان مجمر زرين پر آتش نهاده قاصد تعجب نمود سلطان دريافت كرده قدرى كفچه برداشت و در دست قاصد نهاد چون ديد نميسوزد گفت نام اين آتش چيست سلطان گفت گوهر شبچراغ تكه‌اى از آن را بقاصد بخشيد و قدرى بسوغات نزد سلطان ملكشاه فرستاد .\r\n\r\nدر روضة الصفا آورده‌اند\r\nدر حينيكه چنگيز خان را تموچين ميخواندند و در اوانى كه چنگيز خان بر تخت سلطنت قرار گرفت از همسران گوى سبقت ربود در آنزمان عابد مشهور به بت تنكرى يعنى پرستندهء معبود مدتها در جبال بسر ميبرد و از صحبتش فيض بمردم نميرسيد به مجرد شنيدن جلوس تموچين بدون طلب ببارگاه سلطنت درآمد تموچين آن را بفال نيكو گرفت و عابد را بر تخت نشانيده به خدمت بايستاد عابد گفت\r\nبيت\r\n از اين پس تو خود را تموچين مخوان * نهاديم نام تو چنگيز خان\r\nبود شاه شاهان بتركى زبان * از آنرو نهاديم چنگيز خان \r\nاز آن روز به چنگيز خان مشهور شد .\r\n\r\nدر اكبرنامه آورده‌اند\r\nكه در ابتدا لفظ تركمان نبود چون فرزندان اغوزحان قراخان بن مغل خان بسيار شدند و اولاد اينها بيست و چهار شعبه گشت تركمانان از نسل اينانند چون آنها بايران درآمدند و توالد و تناسل در\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nايران بسيار نمودند از آنجا كه تاژيك نبودند تاژيكان آنها را تركمان گفتند به اين نام اشتهار يافتند .\r\n\r\nمصنف عالم آرا آورده است\r\nوجه اطلاق قزلباش بر فرقهء صفويه از زمان سلطان حيدر كه از اجداد پادشاه جنت مكان شاه عباس بود بدينگونه موجه ساخته كه آنسلطان عليين مكان شب در خواب ديد كه ملهمان غيب مأمورش گردانيدند كه تاج دوازده ترك كه علامت اثنا عشر است از سقرلات قرمز ترتيب داده بر تارك افزايد سلطان حيدر از مشاهدهء اين خواب كلاه شادمانى بر سپهر افكنده و كلاه تركمانى را كه متعارف آنزمان بود بتارك دوازده تركى حيدرى تبديل نمود و اتباع گراميش اقتدا بآنحضرت كرده بدين افسر گرامى از ساير لباس‌ها امتياز يافتند و از اينجهت آن طبقهء عاليشان به قزلباش اشتهار يافت .\r\n\r\nوجه تسميهء محمد بابر پادشاه بقلندر\r\nدر اكبرنامه مسطور است كه چون آنحضرت ابراهيم را بقتل رسانيد خزاين بسيار و دفاين بيشمار كه پادشاهان ذوى الاقتدار آن ديار اندوخته بودند به او رسيد در يكروز همه را به ميرزايان و امراى لشكر حاضر و غايب و طالب علمان و شاگردان و آشنايان و خويشان داده تحف بسيار به مكه معظمه و مدينهء مشرفه و دار الخلد كربلاى معلى و دار الشرف نجف اشرف و مشهد مقدس معلى و اكثر مزارات بتبرك فرستاده در يك روز تمام خزانه‌ها را بر سر عوام الناس قسمت نموده به قلندر اشتهار يافت .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\nدر عجايب المخلوقات آمده\r\nوجه تسميهء جميدى الاولى و جميدى الاخره را بدينگونه رنگين ساخته‌اند چون در وقتى بود كه آب يخ بسته منجمد ميشد بنابر آن جمادى مشهور شد .\r\n\r\nصاحب عجايب المخلوقات آورده است\r\nكه جبل طور هارون از مشاهير جبالست نزديك بيت المقدس و وجه تسميه‌اش آنست كه چون حضرت موسى عليه السّلام از قتل عبد العجل فارغ شد بعزم مناجات بسوى آنكوه شتافت هارون برادرش گفت مرا همراه ببر به دو مرد رسيدند كه گور ميكندند پرسيد كه از براى كيست گفتند از براى اين موسى گفت اى هارون داخل شو ببين باندازهء تو هست هارون داخل شد و فى الفور قبر فراهم آمد و آن دو مرد غايب شدند از آن روز آنكوه را طور هارون نامند .\r\n\r\nحضرت نظامى آورده\r\nوجه تسميهء اسكندر به ذو القرنين چون‌كه مشرق و مغرب عالم را مسخر خود ساخت گيسوهاى دراز داشت كه حلقه مينمود و دو گوش دراز خود را از نظر مردم غايب داشت مگر دلاك كه بر حقيقت مطلع بود تا دلاك بمرد اسكندر غلام ديگرى بر خود محرم ساخت و سفارش كرد كه راز را با كس نگوئى بعد از مدتى رنگ غلام زرد و زار شد تا اينكه بسر چاه رفته از دلتنگى آواز برآورد كه اسكندر دو شاخ دارد قضا را نى از آن چاه برآمده نغمه‌پرداز اين سرود گشت طفلى از آنراه ميگذشت نى را برداشت و به شهر برد آواز از نى برميآمد كه سلطان دو شاخ دارد تا اينكه عالم مطلع شدند .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\nدر روضة الاحباب آورده‌اند\r\nكه سلطان سنجر از سلجوقيان پادشاه هشتم بود هشت فتح در عهد خود نمود و سى و هشت سال و هشتماه و هشت روز سلطنت كرد و در حكومت خود هشت قصر بنا نمود و هشت پسر و هشت‌هزار هزار دينار زر سرخ و هشت هزار اسب و هشت‌هزار اشتر و هشت‌هزار غلام از او ماند بنابراين او را سلطان سنجر هشتم ميگويند .\r\n\r\nمصنف تاريخ هفت اقليم امين احمد رازى وجه تسميهء شهر خوارزم را چنين پرداز نموده\r\nكه در ازمنهء سابق پادشاه بر گروهى از خدمه خشم نمود و به كار كنان فرمود كه آنانرا از عمرانات بيرون كرده بيايند محكومان آن گروه مغضوب را از آبادى بدر برده در دشت انداخته برگشتند و الحال شهر خوارزم همان ساختهء آنجماعت است و آنجماعت در آندشت حيات را غنيمت دانسته دل بر اقامت آنجا نهادند ملك كسى بتفحص احوالشان فرستاد چون بدانمكان رسيد ديد كه خانه‌هاى بسيار به جهت خود ساخته هيمهء بسيار اندوخته‌اند و به خوردن حوت مشغولند چون به زبان آنجماعت خوانام گوشت و رزم نام هيمه است آن بلده بخوارزم اشتهار يافت و از آنجماعت توالد و تناسل بهمرسيده بمرور ايام شهر بزرگ معمورهء آبادان شد گويند در عهد خوارزمشاه مدتى كه در شهر خوارزم بود لشكر مغول دويست هزار بر آنشهر دست يافته مردم آنشهر را اسير كردند هر مغل را بيست و چهار نفر رسيد كه مغل تمام را در يكساعت بقتل رسانيدند چنانچه شيخ نجم الدين گفته .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nرباعى\r\n ايخالق مور و مار و زاغ و بلبل * نابود شدند دوستانت بالكل\r\nيك مشت سگ بهانه ساختهء * از توست تو ميكنى چه ما نابه مغل \r\n\r\nوجه تسميه بلغار چنين آورده‌اند\r\nكه در ابتدا نام شهر بلغار بن غار بود چون در نزديك ظلمات بود سلطان اسكندر رومى آن را اساس فرمود رفته‌رفته بمرور ايام نون را بلام مبدل ساخته در ميان مردم به بلغار اشتهار يافت .\r\n\r\nدر فرهنگ وجه تسميه بهرام را چنين چهره‌گشا گردانيده‌اند\r\nدر ابتدا بگور چنين اشتهار يافت كه بهرام پادشاه ايران زمين بود به دو وجه آن را بهرام گور گفته‌اند وجه اول اينكه روزى به شكار رفته بود و شيرى گوره خرى را صيد كرده بود بهرام تيرى زد كه از پشت شير برآمده گور را به زمين دوخت رويش از غايت نشاط برفروخت از آن روز او را بهرام گور و شير زور نامند گويند در عهد او از رى تا اصفهان آباد بود خراج هفت ساله برعايا عنايت نمود ششهزار مطرب جمع ساخته خاقان چين را كه نهصد هزار سوار با خود داشت با سيصد سوار زنده بگرفت و عهد او در دور زهره بود و ثور صاحب طالع .\r\n\r\nدر همان نسخه مينويسد\r\nخسرو پرويز سواى گنج بادآورد و گنج شايگان گنج ديگرى هم\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nداشت كه او را گنج بار ميگفتند و وجه تسميهء آن بر اين وجه است كه گنج را دهقان بخسرو نشان داده بود چون حاصل را بار گويند بدينجهت آن را گنج‌بار نامند .\r\n\r\nوجه تسميه توبه نصوح را بدينگونه ارباب آثار نوشته‌اند\r\nكه مردى بود نصوح نام بكسوت زنان بحمام رفتى و زنان گل اندام را كيسه و روغن ماليدى و اگر فرصت نمودى با زنان مجامعت هم نمودى روزى به قصد غسل دختر امير بگرمابه آمد و نصوح هم همراه بود از اتفاق يراق از دختر امير گمشد بفرمود زنان حمام را بجويند چند نفر آمده در حمام را بگرفتند و يكايك زنان را ميجستند كه در اينوقت لرزه بر اعضاى نصوح افتاد و از دل در درگاه احديت ناليد و توبه و استغفار نمود كه اگر پردهء اعتبارش پاره نشود بعدها مرتكب اين حرمت نگردد چون يكنفر باقى بود كه نوبت نصوح برسد يراق مزبور پيدا شد من بعد ترك آنكار كرده بعبادت مشغول شد باينجهت توبهء نصوح مشهور شد .\r\n\r\nتسميهء خط ياقوت\r\nچون خواجه ياقوت مستعصمى خط نسخ را اختراع نمود از حسن خط قلمهاى ديگر منسوخ شد از اينجهت آن‌را خط ياقوت خوانند .\r\n\r\nوجه تسميهء هرمش ذو القرنين اكبر جامع فرهنگ مؤيد الفضلا چنين آورده است\r\nدر كتاب اخبار الزمان مرقومست كه چون بمشرق و مغرب عالم\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nرسيد و پستى و بلندى جهانرا ديد بدينجهت بذو القرنين ملقب شد و اين ذو القرنين پيش از ذو القرنين رومى بود و سد يأجوج و مأجوج را از او دانند\r\n\r\nدر روضة الصفا آورده‌اند\r\nكه باعث شومى بوم را چنين نوشته‌اند كه چون پسر كيومرث مسلمان شده در غارى عبادتخانه مقرر كرد چون پدرش از دورى پسر دل‌تنگشد در كوه دماوند نزد پسر رفت چون نزديك به او شد جغدى چندين مرتبه بانگ موحش بركشيد كيومرث از آواز آنمرغ متألم گشته گفت اگر خبر تو متضمن خير و نيكى است اميدوارم كه مقبول طبايع شوى و اگر برعكس باشد مردود باشى چون بصومعه رسيد پسر خود را كشته ديد از آن روز مردم جغد را بوم و آوازش را شوم شمردند .\r\n\r\nمصنف روضة الصفا وجه تسميهء ام البلاد بلخ را چنين و بدين جور كشيده\r\nچون كيومرث از جنگ ديوان فراغ يافته برادرش از غرب براى ملاقات آمد كيومرث بر جاى بلندى نشسته بود چون برادر را از دور ديد پرسيد كه اين كيست پسر گفت بل اخ از اينجهت ببلخ اشتهار يافت\r\n\r\nدر تاريخ هفت اقليم مسطور است\r\nكه ظهور زنگيان از زنج بن كوش بن كنعان بن حام است و اين جماعت را سباع الانس خوانند با وجوديكه طلا از ولايت ايشان است حلى و حلل خود را از آهن سازند چون دشمنى را فتح نمايند گوشت آنها را بخورند هيچوقت غمگين نباشند فرح آنجماعت را حكما از ظهور كوكب سهيل يافته‌اند .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nهم در آنجا است\r\nكه ابتداى قوم كرد از دشتبانان است در عهد ضحاك ماردوش چون روزى دو كس براى ماران مىآوردند وزير ضحاك يكى را كشته مغز سرش را بماران ميداد و يكى را نگاه ميداشت و هريك را گوسفند داده بصحراها ميفرستادند بدينجهت آنها را كرد گويند .\r\n\r\nدر جلد پنجم روضة الصفا آورده\r\nكه ظهور قوم قبچاق در عهد اغور خان بن قراخان است و تفصيل اين اجمال بدينگونه است كه در مصافى از مصافات اغور خان را با جماعتى حرب دست داد اغور خان هزيمت يافته در ميان رودخانه فرود آمد زن حامله در لشكر همراه شخصى بود كه شوهرش در جنگ كشته شده بود چون اغور خان ديد در ميان درخت مجوف بار نهاده خان را بر او رحم آمده آن پسر يتيم را بفرزندى برداشت و او را قبچاق لقب نهاد و قبچاق مشتق از قبوقست و قبوق درخت ميان خالى را گويند چنان كه در نظم آمده\r\nبيت\r\n كنون قوم قبچاق را سربسر * بدانند از نسل آن يك پسر \r\n\r\nدر روضة الطاهرين مرقومست\r\nچون نوبت سلطنت بهوشنگ بن سيامك رسيد در غور مظلومان نهايت سعى مينمود از اينجهت به پيشداد ملقب شد يعنى عدل‌كننده .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nدر تاريخ فرشته محمد قاسم چنين آورده است\r\nكه در زمان ميرزا الغ بيك بسبب حادثهء افاعنه يوسف زائى از قندهار و نواحى آن برآمده به كابل رسيدند حاكم آنجا چندى را بقتل آورد از آنجا برآمده در سواد بجور و غيره كه حال مسكن ايشان است و در آنوقت به تصرف سلطانان كه خود را دختر زادهء سلطان اسكندر رومى مىپندارند بود به زور آنها را از آنجا برآورده سكونت گرفته و اهل تاريخ برآنند كه سلطان اسكندر بعضى خزاين خود را با جمعى از خويشان در آن بلاد گذاشته بود چند از آنگروه كه در آنكوهستان بسر برند نژاد نامهء اسكندرى در دست دارند .\r\nپايان كتاب\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n\r\nاسماء رجال و اعلام\r\nآدم 20 60 70 72 73 77 152\r\nآدم صفى 117 119 125\r\nآذرى ( شيخ ) 45 55 64 75 78 86 105 120 124 130 138 162 165 177 183 185 187 194 199\r\nابراهيم سلطان غزنوى 243\r\nابراهيم سلطان هند 244\r\nابراهيم كشميرى 160\r\nابراهيم نبى ( ع ) 216\r\nابن الفقيه 167 193\r\nابو القاسم بن خلف اندلسى 161\r\nابو القاسم رافعى 207\r\nابو جعفر بن عبد اللّه 196\r\nابو حامد 195\r\nابو ريحان 82\r\nابو سعيد خان 175\r\nابو على سينا شيخ 190\r\nابو موسى اشعرى 217\r\nابى الخير اسدآبادى 189\r\nاجين 22\r\nاچارح 18\r\nاحمد شاه 232\r\nاحمد قاضى 9\r\nاحمد قانون خواجه 218\r\nاخنوش 241\r\nاخى شيخ 231\r\nارسطو 92 100 101 162 180\r\nاسفنديار 59 80 104\r\nاسكندر 37 تا 39 59 65 92 95 156 163 219 222 223 245 247 251\r\nاسماعيل صفوى شاه 223\r\nاشكانيان 233\r\nاطلسى 45\r\nاعتقاد خان 160\r\nاغور خان بن قراخان 243 250\r\nافاغنه 251\r\nافراسياب 234\r\nاكبر پادشاه 153 158 235\r\nالغ بيك 251\r\nامير چوپان 114\r\nامين احمد رازى 51 59 121 201 210 229 246\r\nانورى 153\r\nاورنگ 226 230\r\nاورنگ زيب 234\r\nاهليهء اسماعيليه 160\r\nباب كيور ( راجه ) 28\r\nبادامى ( هند ) 45\r\nبادرى 18\r\nباقر كشميرى 160\r\nبال كوساسن ( راجه ) 28\r\nبايسنغر ميرزا 9\r\nبت تنكرى 243\r\nبحك 30\r\nبختاور خان 24 234\r\nبخت النصر 210 211\r\nبرمكيان 93 242\r\nبرهمن 161 176 235\r\nبليناس حكيم 49\r\nبنى آدم 59 61\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nبنى اسرائيل 225\r\nبهاء الدين ( سيد ) 221\r\nبهرام گور 212 213 247\r\nبهلول خان 173\r\nبهمن 59\r\nبهوج 227\r\nبهوراى 225\r\nبيژن 215 234\r\nپادشاه ترك 232\r\nپادشاه چين ( خاقان ) 228 247\r\nپادشاه ضميران 214\r\nپريان 214\r\nپندت 18\r\nپيران ويسه 215\r\nپيشداد 250\r\nتاج العالم 22\r\nتاژيك 244\r\nترسا 34 35\r\nتركستانيها 81 232 242\r\nتركمان 243\r\nتموچين رجوع بچنگيز خان\r\nتهمتن 37\r\nتيمور امير گوركان 109 223 242\r\nجالينوس 66 104\r\nجعفر برمكى 242\r\nجعفر خليفه 208\r\nجيشيد 50 51 52 234 240\r\nجوكيان 48 220\r\nجهان پهلوان رجوع بگرشاسب\r\nجهانگير 155 191\r\nچنگيز خان 219 221 222 226 243\r\nحافظ شيرازى 153\r\nحام تغلق بن سكندر خان 226\r\nحامد خان 151\r\nحجاج بن يوسف 221\r\nحسان 211\r\nحسن كشميرى 160\r\nحسين مير 160\r\nحويزه 215\r\nحيدر ( سلطان ) 244\r\nخاقانى 153\r\nخان ختا 15 17\r\nخذيمهء ابرش 212\r\nخرم‌زاد ملك 241\r\nخسرو پرويز 80 93 240 247 248\r\nخسرو شيرين 52 80\r\nخضر عليه السلام 61\r\nخليفهء ثانى 216 217 224\r\nخوارزمشاه 210 221 246\r\nداراب 59\r\nدانيال 211 217\r\nدانك داجى 10\r\nدهقان 248\r\nذو القرنين 59 245 248 249\r\nراشق كاهن 210\r\nراقم سواد 176 177\r\nراوتى 18 19 45\r\nربيعة بن نصير العجلى 210\r\nرستم 38 80\r\nرشيد خليفه 208\r\nزال 38\r\nزرق 212\r\nزكريا بن يحيى بن خاقان 193\r\nزنج بن كوش 249\r\nزنگيان 199 249\r\nساهو كار 230\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nسربلند خان 230\r\nسطيح كاهن 210\r\nسعدانشاد 128\r\nسلجوقيان 246\r\nسليمان كابلى 154\r\nسليمان نبى 47 97 111 146 147\r\nسنجر ( سلطان ) 246\r\nسياوش 234\r\nسياه پسر نواس 216\r\nسيد نجفى 24 تا 26\r\nسيف اللّه مشرف 235\r\nشاپور بن اردشير بابكان 214\r\nشاهرخ ميرزا 109\r\nشاه ولايت رجوع بعلى عليه السلام\r\nشمس كشميرى 160\r\nشيث پيغمبر ( ع ) 117\r\nشيطان 19 221\r\nصفى شاه 206\r\nصحران قلىبك 230\r\nصفويه 244\r\nصلاح الدين يوسف 49\r\nصندلى 45\r\nضحاك 102 148 155 169 225 250\r\nطهماسب شاه ثانى صفوى 233\r\nعاد ( قوم ) 226\r\nعالمگير بهادر خان 22 197 198 207 208\r\nعباس ( سپاهى ) 21\r\nعباص ( شاه ) 209 231 244\r\nعبد العجل 245\r\nعبد القدوس پيشاورى 230\r\nعبد اللّه عمر 59\r\nعبد اللّه خان والى 203\r\nعبد الملك بن مروان 57\r\nعلاء الدين كيخسرو ( سلطان ) 116\r\nعلى عليه السلام 48 223\r\nعلى خوارزمى 180\r\nعليمردان خان صوبه‌دار 201\r\nعمر تسليمى ( شيخ ) 115\r\nعوج بن عنق 225\r\nعيص بن اسحق 216\r\nغياث الدين نقاش 9\r\nفرنگيان 204\r\nفرود 215\r\nفريدون 118 123 233 241\r\nفضل برمكى 93 94\r\nفغفور چين 118\r\nفيروز شاه 224\r\nفليقوس 66\r\nقائم بيك 102\r\nقاسم ( سيد ) 218\r\nقباد بن فيروز 213 214\r\nقبچاق 250\r\nقبلاقا آن 41\r\nقراخواجه 242\r\nقزلباش 244\r\nقلندر رجوع بمحمد بابر\r\nقياصره 40 49 155 228\r\nقيافه 28\r\nكاشان ( سپاهى ) 42\r\nكافور 45\r\nكامروب ( سپاهى ) 44\r\nكانور ( سپاهى ) 44\r\nكرد 250\r\nكسرى رجوع بنوشيروان\r\nكليم گوشان 59\r\nكنعان بن سام 149\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nكوركانى شيخ 74\r\nكيتس 18\r\nكيخسرو 215 234\r\nكيومرث 249\r\nگدا 261\r\nگرشاسب 54 90 102 116 تا 118 128 148 149 155 215\r\nگل خانم 242\r\nگودرز 242\r\nماتانك خان 226 227\r\nمار دوش رجوع بضحاك\r\nمالك 161 162\r\nمأمون 219 220\r\nمانى 141\r\nمتوكل على اللّه 185 208\r\nمجوس 34\r\nمحمد اورنگ زيب 198\r\nمحمد بابر پادشاه 244\r\nمحمد بن سهيل واسطى 181\r\nمحمد خوارزمى 235\r\nمحمد زكرياى رازى 167 193\r\nمحمد ساقى 207\r\nمحمد شاه غازى 173 177 209\r\nمحمد طاهر عماد الدين 9 29 33 54 90 148 215\r\nمحمد قاسم 206 222 251\r\nمحمود سبكتكين 43 224 243\r\nمريد ( سپاهى ) 21\r\nمزدك 213\r\nمسعود ( سلطان ) 233\r\nمسلمان 18 40 44 45\r\nمظفر حسين 99\r\nمعتصم خليفه 48 208\r\nمعتضد باللّه 220\r\nمعتمد خان 155 159\r\nمغول 41 243 246\r\nمكرم خان 191\r\nملكشاه سلجوقى 242 243\r\nمنشور القادر غزنوى 233\r\nمنصور سامانى 175\r\nموسى عليه السلام 225 245\r\nمنيژه 234\r\nمهدى باللّه 42\r\nمهراج 193\r\nمياعمر 176\r\nنادر شاه 156 202\r\nناصر الدين 220\r\nناصر خان 162\r\nناصر خان بهادر مبارز جنگ 173 177\r\nناصر خسرو 133 174\r\nنجم الدين شيخ 246\r\nنجم الدين مولانا 155\r\nنران 222\r\nنريمان 90 123 137 169 170\r\nنصارى 40\r\nنصوح 248\r\nنظام الملك 186\r\nنظامى 245\r\nنوح 59\r\nنور محمد خان 176\r\nنوشيروان عادل 52 242\r\nواثق عباسى 68\r\nهارون پيغمبر 245\r\nهرمز بن بلاش بن بهرام 233\r\nهرمش 248\r\nهمايون اكبر 99\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nهندراى جوكى 224\r\nهندو 18 44 45 48 133 229\r\nهوشنگ بن سيامك 350\r\nهيچمدان رجوع براقم سواد\r\nيأجوج و مأجوج 59 60 76 195 249\r\nيافث بن نوح ( ع ) 59\r\nياقوت مستعصمى 248\r\nيوسف حاجى قاضى 16\r\nيوسف زائى 251\r\nيهود 34 40 98\r\n\r\nاسامى اماكن\r\nآئين ( ده ) 241\r\nآب‌خسرو 113\r\nآذربايجان 65\r\nآقاقاش ( رود ) 10\r\nابخاست 112\r\nابو قبيس ( كوه ) 78\r\nاتاصوفى 10\r\nاتك 177 207\r\nاحدانگر 176\r\nاحمدآباد 232\r\nادولب 191\r\nارجان 78\r\nارچنگ 45\r\nاردبيل 100\r\nاردشير 112\r\nارزنة الروم 110\r\nارژن 126\r\nارض روم 115\r\nارماج 119\r\nارمنه 65\r\nارمنيه 107\r\nاسلامبول 40\r\nاسنام 40\r\nاصطخر 50 51\r\nاصفهان 47 109 120 202 208 247\r\nافليس 95\r\nاقشهر 116\r\nاكبرآباد 153 198\r\nاكره 158\r\nالبرز 125\r\nالتاى 119\r\nالجوزا 195\r\nالخامه 163\r\nالدبرك ( جزيره ) 51\r\nالدواير ( نهر ) 196\r\nالقصر ( جزيره ) 58\r\nالقيصر 162\r\nاللّه اكبر ( كوه ) 86\r\nالوس جوجى 223\r\nالوند كوه 79\r\nاندراب 78\r\nاندلس 56 64 78 79 86 96 120 125\r\nانطاكيه 53 110 116 119\r\nاورنگ‌آباد 161\r\nاوك‌نيك 157\r\nاولر 160\r\nاهواز 65\r\nايذج 202\r\nايران 243 244 247\r\nايلاق 68\r\nايلامى ( رود ) 64\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nبئر الكلب 122\r\nبئر برهوت 122\r\nبئر توفير 122\r\nبئر هنديان 123\r\nبابل 142 156\r\nباب المذهب ( دروازه ) 46\r\nباب الملك ( دروازه ) 46\r\nبادخوانى ( چشمه ) 105\r\nبادغيس 223\r\nبادية العرب 134\r\nبارتكاب 203\r\nبارندگى ( كوه ) 90\r\nباسنغر 63\r\nبالستى 112\r\nبامدار ( كوه ) 79\r\nباميان 80 107 109 219\r\nبانان ( پشته ) 58\r\nبانگ نماز ( چشمه ) 113\r\nبحر ارس 62 65\r\nبحر الرايح 162\r\nبحر الغمام 63\r\nبحر السبت 64\r\nبحر چين 168 169\r\nبحر خزر 58\r\nبحر زنگبار 163\r\nبحر طيس 187\r\nبحر عين 71\r\nبحر فارس 62 72\r\nبحر فرنگ 71 73\r\nبحر قلزم 72\r\nبحر گنگ 61 62\r\nبحر محيط 80\r\nبحر مصر 71\r\nبحر مغرب 51 77 115 139\r\nبحر هند 61 70 71 73 80 98 118 163 168\r\nبحرين 239\r\nبدخشان 96 108 124\r\nبراق ( قلعه ) 46\r\nبربر 144\r\nبسطام 56 114 121 208\r\nبسلامطه 70\r\nبصره 48 65 81 234\r\nبغداد 153 158\r\nبلخ 154 175 241\r\nبلغار 57 144 188 240\r\nبنگاله 18 28 29 40 44 45 158 172 229 230\r\nبهار خان ( بلوك ) 218\r\nبهار ( صوبه ) 20 205\r\nبهشت 20 86\r\nبيت الثور 105\r\nبيت المقدس 47 210 245\r\nبيستون 80\r\nپرچين ( كوه ) 80\r\nپركاله 204\r\nپريان 43\r\nپلون 140\r\nپنجاب 198\r\nپيشاور 48 156 173 176 177 202 238\r\nتاشگند 114\r\nتبت 86 124 177 226\r\nتبريز 83 203\r\nتپه موسى 130\r\nترخان 223\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nترك 56 125\r\nتركستان 65 81 82 84 110 144\r\nترمد 94\r\nتفليس 114\r\nتورانزمين 203 204\r\nتوركل 44\r\nتهته ( صوبه ) 207\r\nجاتكانو ( بندر ) 45\r\nجاجرم 136\r\nجبل اسم 87\r\nجبل الاخضر 79\r\nجبل الطاهر 105\r\nجبل الطير 89\r\nجبل المعظم 109\r\nجبل النار 85\r\nجبل ثور 99\r\nجبل سكران 86\r\nجبل طارق 86\r\nجبل نشادر 87\r\nجبل هنجم 88\r\nجرجان 112 116 208\r\nجرقان 108\r\nجزيرة العرب 171\r\nجودى ( كوه ) 50\r\nجوزمال 88\r\nجيحون 12 82 135 203\r\nچاچ 115\r\nچركس 18\r\nچشمه‌سبز 74 114\r\nچين 10 33 34 41 90 104 108 118 119 123 137 142 166 168 169 183 185 192 228\r\nحبش 95\r\nحجاز 165\r\nحسن‌آباد 12\r\nحصين المهدى ( نهر ) 65\r\nحضرموت 55 63 122\r\nحظيرهء ابو البشر 131\r\nحفار مصر 196\r\nحلب 40 122\r\nحويزه 223\r\nحيدرآباد 234\r\nحيكو 19 20\r\nخان‌باليغ 9 11 13\r\nختا 9 10 12 14 15 17 28 29 33\r\nختن 9 10\r\nخراسان 83 86 108 115 116 133 209 210 233\r\nخلخال 83\r\nخلوددام 206\r\nخوارزم 134 155 246\r\nخوزستان 204 208 217\r\nخوى 111\r\nداراب خورد ( كوه ) 20 83\r\nدامغان 56 84 105 110 208\r\nدانسقون 46\r\nدربند 111\r\nدرواق 115\r\nدشت خزر 223\r\nدكهء سليمان 86\r\nدماوند 83 84 122 163 249\r\nدمشق 64 209\r\nدم‌كله ( دشت ) 52\r\nدوزخ 20\r\nدوغاباد 209\r\nدولت‌آباد 159\r\nدهشتان 174\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nدهلو ( كوه ) 225\r\nدهلى 224\r\nرآى چكنا 43\r\nراجورا 42\r\nرامل ( كوه ) 84\r\nرامى ( جزيره ) 167\r\nراه كوه 44\r\nرايح ( جزيره ) 192 193\r\nربيعه 49\r\nرودبار 48\r\nروم 40 45 49 52 53 97 100 109 110 136 149 152 155 183 226 228\r\nروما پتوله 85\r\nروميه 45 53\r\nرى 208 227\r\nريگستان مغرب 111\r\nزابلستان 84 183\r\nزاوه 209\r\nزمين بتان 156\r\nزنگبار 27 199\r\nزنگ كوه 136\r\nساجر ( شهر ) 169\r\nسامره 133\r\nسبلان كوه 49 65 86 95 134\r\nسجستان 233\r\nسرآسيا 202\r\nسرانديب 43 170 130 225\r\nسراى 41\r\nسركجه 227\r\nسفاليه 85\r\nسكران ( كوه ) 79 86\r\nسلامطه 106\r\nسلون ( نهر ) 109\r\nسمرقند 10 86\r\nسميرم 109\r\nسنجاب 175\r\nسند 106 177\r\nسند ( آب ) 75\r\nسواد بجور 44 251\r\nسوبهار ( بتخانه ) 54\r\nسورنه 174\r\nسوكچو 10 تا 12\r\nسيستان 90 157\r\nشام 47 55 116 119 132 225\r\nشاه جهان‌آباد 186\r\nشاهكده 136\r\nشبانكاره 121\r\nشبديز ( صفه ) 80\r\nشبستان 86\r\nشتابگاه 121\r\nشفا 87\r\nشمانجى ( قصبه ) 207\r\nشميح 87\r\nشوش 217\r\nشهر روان 34\r\nشهر رى 42\r\nشهر زنان 111\r\nشهرزور 55\r\nشهر ورد 113\r\nشيخان راول ( معبد ) 177\r\nشيراز 86 109 112\r\nشيربهرام ( بيابان ) 9\r\nشيروان 57 68 105 111 113 175\r\nصفا ( كوه ) 242\r\nصقلبيه ( جزيره ) 115\r\nصمكان 49\r\nصنعان 51 90 185\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nصوبهء احمر 156\r\nصور ( كوه ) 88\r\nصيدين فور 12\r\nضميران 214\r\nطالقيه 106\r\nطاوس 163\r\nطبرستان 142\r\nطبرستان كوه 64 78 88\r\nطبريه 55 65 109 133\r\nطراز 58\r\nطرابلس 122\r\nطرطوس ( چشمه ) 220\r\nطرطوشه 56\r\nطريه 108 111\r\nطليطلا 96\r\nطماج 110\r\nطمغاج 56 221\r\nطور سينا ( كوه ) 89\r\nطور هارون ( كوه ) 245\r\nطوس 90\r\nظاهر 111\r\nعانه 52\r\nعبد اللّه آباد 110\r\nعدنان 107\r\nعراق 99 121\r\nعربستان 135 174 239\r\nعسكه 119\r\nعلى مسجد 199\r\nعمان 55\r\nعمدان ( قصر ) 51\r\nعين البقر 119\r\nعين الصواب 111\r\nعين النار 116\r\nعين عيوب 108\r\nغار شاه 90\r\nغزنين 43\r\nغور 48 89 130 133\r\nغوربند 102\r\nغورك 105\r\nفارس 62 78 90 105 123 133\r\nفارياب 108\r\nفراور 115\r\nفرغانه 96\r\nفرنگ 18 134 204\r\nفسطاط 217\r\nفناديان 82\r\nفواره 64\r\nقاع 55\r\nقامول 9\r\nقاين 218\r\nقبچان 102\r\nقديس 46\r\nقراخواجه 9\r\nقراكاش ( رود ) 10\r\nقراموران ( آب ) 12\r\nقرانقوداق 10\r\nقراول ( قلعه ) 11\r\nقرطبه 102 118 120 137 149 265\r\nقرغو ( خانه بلند ) 11\r\nقزوين 48 80 92 110 207\r\nقسطنطنيه 40 47 51 200\r\nقلعه كاخ 149\r\nقم 56\r\nقمچو 12 13\r\nقندهار 251\r\nقنوج 225\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nقومش 208\r\nقونيه 49\r\nقهستان 108 120\r\nقيروان 142\r\nقيصر ( جزيره ) 121\r\nقيصريه 49\r\nكابل 44 54 154 173 199 203 251\r\nكاشان 56\r\nكاشغر 9 10 217\r\nكافور منصورى 122\r\nكدهرى ( بندر ) 207\r\nكربلاى معلى 244\r\nكرمان 58 88 99 125 133\r\nكشمير 43 102 154 159 160 201 206 208 230 235\r\nكعبه 157\r\nكلپانى ( قلعه ) 204\r\nكمايون ( كوه ) 151 209\r\nكميال ( كوه ) 131\r\nكواليار ( پركنه ) 205\r\nكوردز قمشير 47\r\nكور كهترى ( سراى ) 48\r\nكوره كوهات 28\r\nكوفه 201\r\nكوكبان ( كوه ) 90\r\nكول گوراك 203\r\nكوه لبنان 216\r\nكهران 105\r\nكيخاتو 9\r\nكيديفو 11\r\nكيفره ( قله ) 144\r\nگجرات 157 175\r\nگلپا 55\r\nگلستان ( كوه ) 90\r\nگيلان 56\r\nلاذلى ( قلعه ) 202\r\nلارجان 78\r\nلركوچك 79\r\nماچين 139\r\nمازندران 112\r\nماكوله 57\r\nماكونه 57\r\nمحول 48\r\nمخلاط 65\r\nمداين 53 126\r\nمدينه 206 244\r\nمدينة الكليس 56\r\nمرمر 106\r\nمروه ( كوه ) 242\r\nمرهنه 55\r\nمشرق 146 169\r\nمشهد مقدس 247\r\nمصر 50 67 89 95 96 98 105 109 110 131 134 139 165 179 194 217 219 224 225 239\r\nمعين الفرات 110\r\nمغرب 92 107 133 140 146 147 162 186 199\r\nمقله ( چاه ) 95\r\nمكه معظمه 244\r\nملاطيه 110\r\nمندران ( قلعه ) 207\r\nمورخان ( كوه ) 90\r\nموسى زئى 176\r\nموصل 107\r\nموغان ( صحرا ) 48\r\nناصريه 55\r\nنجف معلى 24 244\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nنحوا 132\r\nنريمان 119\r\nنصيبان ( كوه ) 193\r\nنصيبين 49\r\nنصيحى 50\r\nنفز 134\r\nنور 143\r\nنوبه 193\r\nنوشنج 120\r\nنهاوند 96 106\r\nنهر الخرنح ( الحزنح ) 65\r\nنهر سنجه 67\r\nنيشابور 74 107 114 208\r\nنيل 50 68 75 89 111 222 224\r\nواسط ( كوه ) 11\r\nوزيرآباد 198\r\nهرات 9 133\r\nهرات مغرب 133\r\nهرگير ( جزيره ) 53\r\nهروآم 37 39\r\nهزار اسب 232\r\nهشت گروهى فلات 90\r\nهلانون 205\r\nهمدان 55 57 79 96 119 121 134\r\nهندگير 118 137\r\nهند منصور ( جزيره ) 122\r\nهندوستان 18 21 34 42 43 55 95 103 108 124 126 128 131 132 137 140 تا 145 148 154 162 168 172 176 تا 178 187 189 192 210 224 227 229 336\r\nيمن 51 64 86 133 134 152 175 208 210 211\r\nيونان 84\r\n\r\nاسماء كتب\r\nآئين اكبرى 42 44 172 219 235\r\nآداب الفضلا 137\r\nاخبار الزمان 248\r\nاختيارات بديعى 77 149\r\nارژنگ 141\r\nاشارات 45 55 64 75 78 86 105 120 124 130 138 162 165 183 185 187 194 199\r\nاقبالنامهء تيمورى 109 149 223\r\nاقبالنامهء جهانگيرى 43 154 155 159 191 199\r\nاكبرنامه 74 99 136 153 154 158 161 203 235 242 243\r\nپادشاه‌نامهء شاهجهانى 154\r\nتاريخ ابن خلكان 139\r\nتاريخ جرير طبرى 146\r\nتاريخ فرشته 206 222 251\r\nتاريخ كمال منجم 206 233\r\nتاريخ محمود شاه خنجى 157\r\nتاريخ وصاف 41\r\nتحفة العشاق 121\r\nتحفة الغرايب 47 65 68 86 88 99 107 108 112 115 116 125 165 179 227\r\nتذكرة الاوليا 218\r\nتواريخ مغربى 50\r\nجام جهان‌نما 234\r\nجامع الحكايات 49 168 179 186\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n195 228\r\nجذبهء على خوارزمى 180\r\nجامع تواريخ عالمگير 22\r\nجواهر الاشياء 92\r\nجواهر البركات 81\r\nحبيب السير 153\r\nحيات الحيوان 77 138 141\r\nخلاصة التجارب طب 212\r\nخواص الحيوانات 188\r\nدانشنامهء جهان 96\r\nديوان حافظ شيرازى 153\r\nروضة الاحباب 216 224 246\r\nروضة الصفا 52 208 210 220 225 226 242 243 249 250\r\nروضة الطاهرين 9 28 29 34 37 40 54 90 102 123 128 148 155 156 169 214 215 219 220 225 234 250\r\nروضة الناظرين 53\r\nشاه جهان‌نامه 102 160 175 176 201 205\r\nشرفنامه 212\r\nشرفنامهء اسكندرى 222\r\nصور الاقاليم 83 112 169\r\nصيديه 103 129 188 235\r\nطبقات محمود شاهى 208\r\nظفرنامهء تيمورى 9\r\nعالم آراى عباسى 209 223 244\r\nعالمگيرنامه 205\r\nعالمگيرى ده ساله 161\r\nعجايب البلدان 43 47 52 55 56 79 112 201 217\r\nعجايب الحكايات 212 236\r\nعجايب الدنيا 46 66 70 76 93 94 107 119 124 125 130 141 147 149 152 157 162 166 174 177 191 199 212\r\nعجائب العالم 43 52\r\nعجائب الغرائب 69\r\nعجائب المخلوقات 51 58 62 68 72 76 77 80 83 84 86 88 91 97 100 115 116 122 126 136 145 154 166 167 169 170 181 183 تا 185 187 تا 190 192 195 197 201 207 210 224 245\r\nغرائب 73\r\nغرائب الدنيا 106\r\nفارسنامه 50 82\r\nفرهنگ 212\r\nكتب هندى 154\r\nلب التواريخ 224\r\nمآثر عالمگيرى 151 160 174 202 204 207 208 234 235\r\nمآثر محمود شاه 227\r\nمؤيد الفضلا ( فرهنگ ) 43 248\r\nمسالك الممالك ( تاريخ ) 49 70 168\r\nمعجم البلدان 49\r\nنزهة القلوب 77 79 111 119 174\r\nنفايس الفنون 85 103 148 200 242\r\nنگارستان 9\r\nهفت اقليم 30 33 42 44 51 59 63 84 86 114 121 136 155 158 161 171 197 201 206 208 210 217 221 230 231 234 246 249\r\n\r\n","description":"","footnote":"","page_name":" 263 ","page_number":263},
  {"content":"\r\n . \r\n","description":"","footnote":"","page_name":" 264 ","page_number":264},
  {"content":"\r\n . \r\n","description":"","footnote":"","page_name":" 265 ","page_number":265},
  {"content":"\r\n\r\n\r\nفهرست نگارستان عجايب و غرايب\r\nترتيب / عجايب / صفحه\r\nتصوير اول / شهرها / 9\r\nتصوير دوم / درياها و رودها / 61\r\nتصوير سوم / ماهيها / 68\r\nتصوير چهارم / كوهها / 78\r\nتصوير پنجم / سنگها / 92\r\nتصوير ششم / چاهها و چشمه‌ها / 105\r\nتصوير هفتم / گياهها / 124\r\nتصوير هشتم / درختها / 130\r\nتصوير نهم / مرغان / 138\r\nتصوير دهم / جانوران / 152\r\nتصوير يازدهم / متفرقه / 222\r\nتصوير دوزادهم / وجه تسميه‌ها / 239\r\n\r\n","description":"","footnote":"","page_name":" 266 ","page_number":266},
  {"content":"\r\n . \r\n","description":"","footnote":"","page_name":" 267 ","page_number":267},
  {"content":"\r\n . \r\n\r\n","description":"","footnote":"","page_name":" 268 ","page_number":268}
  ]